אדוני היושב-ראש, כנסת נכבדה, בעוד שעה קלה נציין את יום הזיכרון לרחבעם זאבי, זיכרונו לברכה. אני אתייצב לאירוע הזה מתוך נאמנות לנוהג הכנסת ומתוך כבוד לרחבעם זאבי כלוחם, כמפקד, כמשרת ציבור, כמחוקק וכשר. עם זאת, לנוכח הפרקים השנויים במחלוקת בעברו הפוליטי והאישי, ראוי לכנסת וראוי למדינת ישראל לבטל יום זיכרון זה. האנשים הזוכים להנצחה לאומית, ראוי שיהיו מנהיגי הדור ומופת לדורות שעוד יבואו. את הנצחת זכרו של רחבעם זאבי ראוי להזכיר ברמה המקומית, המוסדית, המשפחתית. ואני אומר את הדברים מתוך כבוד רב לו, לפרקי מורשתו, אלה שבהם ראוי ונכון להתגאות. תודה.
אדוני יושב-ראש הכנסת, כנסת נכבדה, ככל עמיתיי חברי הכנסת החדשים אני עומד כאן נרגש ומלא בתחושת יראה ותודה על הזכות שניתנה לי להמשיך ולשרת את מדינת ישראל ואזרחיה, ועל הזכות לשאת בפניכם את נאומי הראשון. נא הרשו לי להציג את עצמי, קצת את קורותיי, ויותר מכך את עקרונותיי. נולדתי בראשון לציון, בן לאבי גרשון, עליו השלום, יליד גרמניה, אלוף משנה בחיל הקשר ותעשיין, ולאימי רחל, תיבדל לחיים ארוכים ובריאים, ילידת הארץ ומצאצאי העלייה הראשונה. התגייסתי לצנחנים ב-1980, ומאז ועד לסיום שירותי לחמתי בכל הגזרות. פיקדתי על פעולות ומבצעים, נפצעתי, אימנתי, חינכתי, ובכלל – לא חוויתי רגע דל אחד. כיום אני גר בראש העין, נשוי לרותי, אהבת נעוריי, אב לחמישה בנים נפלאים, ששניים מהם היו קצינים קרביים במבצע צוק איתן, ומקווה להיות לסבא במהלך כנסת זו. נקווה שזו סיבה נוספת להימנע מבחירות בטווח הזמן הקרוב. להלן פרטי תעודת הזהות הערכית שלי: ראשית, אני יהודי. אני יהודי, וביהדות שלי יש היסטוריה, ביהדות שלי יש מורשת, יש מוסר יהודי, ויש אפילו פולקלור יהודי. אין ביהדות שלי אמונה בהשגחה פרטית, אין ביהדות שלי קיום תרי"ג מצוות, ועם זאת, אני יהודי טוב – אני יהודי טוב שבזכות חייו כאן, במדינת ישראל, יכול לחוות חיים יהודיים מלאים, עשירים, מגוונים ובטוחים בעצמם. אין סכנת התבוללות ביהדות שלי, ואפילו אם ייקלטו כאן עוד כמה פיליפינים, נפאלים או גנאים היהדות שלי לא תאוים. היהדות שלי היא יהדות של ייעוד, ויהדות של תכלית, והיא אחת: להרבות טוב בארץ ולהוות לעולם מצפן מוסרי, כי זו בעיניי תכלית קיומו של עמנו עתיק הימים; זו יהדות של חמלה, סובלנות וסבלנות; יהדות של צדק, של שוויון ושל שלום; זו יהדות שאין בה שנאת הזר, אין בה התנשאות, אין בה הסתגרות, אין בה חוסר ביטחון ואין בה פסיביות של הגלות; זו יהדות גאה, בטוחה בעצמה, אינה חוששת מגיוון, אינה יראה את המחלוקת. אינה רדופה, וגם אינה רודפת; זו יהדות יוזמת ופועלת, עושה, לעיתים שוגה, אך לעולם מתקדמת. אני ציוני. אני מאמין בצורך המתמשך לקומם את העם היהודי בארצו המתחדשת ולקבץ נידחיו. אני מאמין כי ללא מורשתנו הכרוכה בארץ זו לא הייתה קמה מדינת ישראל. אני מאמין בזכותנו על כל הארץ, זכות שאינה תלויה בהסכמות של אחרים, זכות שאינה מותנית בהחלטות או"ם. אני מאמין במדינת ישראל שבה יש רוב יהודי מוצק, זכות שיבה ליהודים בלבד ושוויון אזרחי מלא לכל האזרחים, בלי הבדלי דת, גזע או מין. אני ציוני, ולכן נשבעתי ליטול את גורלי בידי, להיות פעיל, לא לשקוע בחידלון אונים, לא להסכין עם פטאליזם ולא להתרפק על העבר. בגלל היותי ציוני איני יכול להסכים עם רעיון הסיפוח של מיליוני פלסטינים – זה אסון המתרגש על פתחנו. את הארץ הזו, לצערי, יש לחלק, ולמעשה היא כבר מחולקת חלקית. בינינו לבין הפלסטינים חייב להיות גבול ברור. בעניין זה אל לנו להיות תלויים בהסכמות או ביוזמות חיצוניות. לעצמנו אנו חייבים להגדיר חזון, לקבוע קווי פעולה, ליטול יוזמה ולעשות, ונדרשת עשייה עצומה. ברמת הגולן – אוכלוסייה דלה; הנגב טרם הופרח; הפערים החברתיים הולכים ומתרחבים; משאבי הארץ מידלדלים; המוסר בירידה, כן, בירידה. הגניוס היהודי, אולי דווקא בגלל תקומתנו, בסכנה. אני קורא לאנשים הצעירים והנמרצים במדינתנו: חזרו לציונות, חזרו להגשמה. הובילו, הנהיגו, תיזמו ושנו. אתם, אתם אזרחי ישראל הצעירים, אתם חייבים לחולל את המהפכה הציונית החדשה. בעידן שבו מדינות בכל העולם המערבי מדממות ערכית עצמן לדעת, היו אתם לאלה הנותנים משמעות ותוכן לחיים בארצנו, ולמען כל תושביה. שלישית, אני אוהב חירות. איני יכול לדמיין עצמי חי חיים שאין בהם חירות. לא חזרנו לארצנו על מנת להיות בה עבדים. שעבוד היה לנו בשפע כשהיינו מפוזרים בין אומות העולם. מי שאוהב חירות חייב לאהוב את הדמוקרטיה, כי רק משטר דמוקרטי יכול להבטיח חירות. מי שאוהב את הדמוקרטיה צריך לדעת להילחם על קיומה, על ביטחונה ועל שגשוגה. דמוקרטיה משגשגת היכן שיש מעמד ביניים מבוסס ואיתן; דמוקרטיה משגשגת היכן שנשמר האיזון בין הרשויות; דמוקרטיה משגשגת היכן שמוסדות המדינה זוכים לכבוד והערכה בגין יושרם, הגינותם ועשייתם הנמרצת למען כל האזרחים וכל הקהילות; דמוקרטיה משגשגת היכן שהכרעת הרוב אינה הופכת לעריצות הרוב; ודמוקרטיה משגשגת היכן שזכויות האזרחים וחובותיהם מתמלאות בהתמדה. דמוקרטיה – לעולם מבוססת על הסכמה, וההסכמה ההתנדבותית הזו עושה את הדמוקרטיה לכה שברירית, כה קלה לרמיסה. על ההסכמה הזאת אנחנו חייבים להילחם, כי לעולם יהיו כוחות אנטי-דמוקרטיים, כוחות שוללי חירות, שיעשו שימוש בכלי הדמוקרטיה על מנת לקעקע אותה עצמה מתוכה, אם מסיבות של תועלת אישית, אם מסיבות של רווח פוליטי, אם מסיבות אידיאולוגיות, ואם ממה שנתפס כרוח הזמן, מעין אופנה בין-לאומית ממארת. כוחות כאלה קיימים כיום בקרבנו, ועלינו לשלב זרועות, להילחם על ההסכמות ולהיאבק בגורמים שוללי הדמוקרטיה, אם תאבי חירות אנחנו. לבסוף, אני לוחם. כל חיי הבוגרים הייתי לוחם. איני נרתע מקשיים, איני נבהל מכישלונות, איני חושש מנסיגות, איני מפחד מהלא-נודע, ואני נלחם על מנת לנצח. הייתי בכל המקומות הנכונים ללוחם בארבעת העשורים האחרונים. פיקדתי על רבבות, ופקודיי עדיי כי עשיתי זאת באמונה, במסירות, באומץ לב, ואם להיות לרגע לא צנוע, אף בכישרון לא מבוטל – אני בהחלט גאה על כך. היום יש כאלה העושים הכול על מנת להשמיצני, ואני אומר להם: לא תצליחו. אני מביא עימי יושר ואמת של לוחם; אני מביא עימי עדויות של ריבוא פקודים, חברים ומפקדים כי עשיתי כל שלאל ידי על מנת לשרת את מדינת ישראל באופן המסור והטוב ביותר, וכך אמשיך. עשיתי את מלאכת הלחימה באופן נחוש, אמיץ ומוסרי, כי רק כך ניתן לשמור על צדקת הדרך ועל טוהר הנפש. ומי שחושב אחרת, כנראה אינו בקי באמת במלאכת הלחימה והפיקוד, ורק לשון רוממה וריקה מתוכן בפיו. אדוני היושב-ראש, כנסת נכבדה, בכל חברה יש כוחות שמרניים וכוחות שוחרי קדמה; כוחות מתרפקי עבר וכוחות צופי עתיד; כוחות שחזונם מעוגן היטב לקרקע וכחות החיים בעולמות מנותקים. לכולם יש מקום, אך ברוח הציונות המעשית, ברוח הציונות של פשרה נחושה ושל עשייה נמרצת, אני קורא לכם, ידידיי ורעיי חברי הכנסת: בואו נפעל יחדיו, בואו נקים ממשלה, אפילו ממשלת מיעוט עם תמיכה מותנית כזו או אחרת מבחוץ, אם אין ברירה; בואו נעשה את מה שעם ישראל מצפה לו ומייחל לו, והוא שינוי כיוון. לא יעלה על הדעת שנלך לבחירות נוספות. זה לא מה שהעם רוצה, זה לא מה שהעם צריך, וזה בזבוז מובהק של כספי ציבור – ציבור שאנו מתיימרים לפעול לטובתו. בואו נילחם יחדיו על מה שמדינת ישראל באמת צריכה: ממשלה שוחרת טוב; ממשלה שמרגע שתכונן, תעשה הכול לטובת כל אזרחי ישראל, בלי הבדלי דת, גזע, עיסוק, מקום מושב או מגדר; ממשלה שאינה פועלת כנגד מוסדותיה שלה אלא מתקנת, מחזקת ומרוממת אותם; ממשלה שמרגע שתכונן, תחדל מההסתה, תחדל משיסוי, תנהג כבוגר אחראי, מכיל, ישר דרך, נקי כפיים, ארך אפיים ורב-חסד. באתי למשכן החשוב הזה על מנת לעסוק בדמוקרטיה פעילה ועל מנת לעשות את הדבר הנכון תוך נאמנות מוחלטת לזהותי כפי ששטחתי אותה בפניכם. אני מאחל לכולנו עשייה פורייה ואיכותית בכנסת העשרים-ושתיים, ומייחל לכך שתהא זו כנסת ארוכת ימים ורבת-פעלים.
אדוני היושב-ראש, חבריי חברי הכנסת, אני רוצה להצטרף לאמירתו של חבר הכנסת אלון שוסטר. אתמול היינו עדים כאן למעמד מביש שבו שר בישראל משתמש בשפה בלתי ראויה מעל הבמה המכובדת שאדוני יושב עליה, נוקט שפה שהיא בלתי מתקבלת על הדעת, לא נכונה, לא ראויה ומעוררת דה-לגיטימציה כלפי ציבור שלם בישראל, הציבור הערבי. אני מוחה על העניין הזה. ודבר נוסף – אני רוצה להתייחס לדבריו של סמי אבו שחאדה. איני יודע איך אתה רואה את הניצחון. הניצחון צריך להיות ניצחון משותף שלנו, יהודים וערבים, שחיים בשלום, בהשלמה, בכבוד הדדי. כל פתרון אחר שיש בו ניצחון כנראה יהיה הפסד למישהו אחר. לא לשם אנחנו חותרים.
אדוני היושב-ראש, חברי הכנסת, אורחים יקרים, מי שעוד נותר, אין בכוונתי להשתלח באף אחד במסגרת דבריי או לעורר כעס, אלא לדון בנושא הקשה הזה של תאונות דרכים מתוך גישה אחראית, מאוזנת, ממלכתית ואנושית, כי הנושא הזה הוא באמת אנושי, והוא בנפשנו. בשנת 2018 נהרגו בפיגועי טרור 14 אנשים. כל אחד ואחד מהם הוא עולם ומלואו ואבדה קשה ביותר למשפחתו, למכריו ולמדינת ישראל, ובכל זאת – 14 אנשים בלבד. זה לא קרה במקרה; בשנה הזאת, ב-2018, סוכלו 480 פיגועי טרור במסגרת מאמץ מרוכז, עיקש, מקצועי, של כוחות הביטחון, מאמץ כנגד איום שהוא לא בשליטתנו, כנגד אויב. בשנה הזאת, 2018, שהייתה שנה מוצלחת יחסית בלחימה בתאונות הדרכים, טובה יותר משלוש השנים שקדמו לה, שימו לב למספרים: "רק" 12,557 תאונות עם נפגעים; 316 הרוגים ב-286 תאונות קטלניות. בואו ננסה לדמיין את פניהם, את בני משפחותיהם. מספר אדיר. 2,166 פצועים קשה – בואו ננסה לדמיין אותם, את בני משפחותיהם, את הסבל המתמשך. 20,537 פצועים קל ו-22,684 נהגים שהיו מעורבים בתאונות השונות. מספר ההרוגים בתאונות ל-100,000 איש – מדד מקובל בעולם, מדד השוואתי – עומד בישראל על 3.6 – דרך אגב, שיפור ניכר במשך העשור האחרון, מ-4.6 ב-2008. למרות השיפור, אלה נתונים מזעזעים, ולמרות השיפור – ואני יודע שישראל נמצאת בשורה אחת עם מדינות מתקדמות כגרמניה ויפן – למרות השיפור, יש גם טובים מאיתנו. נביט על מדינות כאנגליה, שבדיה, שווייצריה, ונאמר לעצמנו: יש נושאים שבהם אנחנו יודעים להוביל עולמית; גם בנושא של תאונות דרכים והלחימה בהן אנחנו צריכים להוביל את העולם. אל לנו להסס לנקוט צעדים נחרצים שיש בכוחם להביא לשיפור נוסף – ואני ער למאמץ העיקש שמבוצע. נהוג לומר שמספר הנפגעים מושפע מהתשתית, מאיכות כלי הרכב ואביזרי הבטיחות המותקנים בהם, מכמות הנסועה, רמת האכיפה בדרכים ותרבות הנהיגה השגורה. אני מניח שבשני הנושאים הראשונים מתבצעת עבודה רצינית ומקצועית. התשתית במדינת ישראל מתפתחת ומשתפרת; כלי הרכב – זה לא בשליטתנו, אנחנו תורמים לכך – משתפרים ומשתכללים. אבל עד שנגיע לארץ המובטחת – וספק אם נגיע לארץ המובטחת בנושאים האלה – בואו נטפל בשלושת הנושאים האחרים: בואו נטפל בהורדת כמות הנסועה, גם אם זה דורש תקנות דרקוניות; בואו נטפל ברמת האכיפה בדרכים, גם אם זה דורש השקעה נוספת – ועיניי לא טחו מראות שיש הרבה מאוד דרישות גם מגופים אחרים, אבל זה בנפשנו; ובואו נטפל בתרבות הנהיגה באופן אמיתי, עמוק, נחרץ, כדי שאכן נייצר כאן תרבות נהיגה אחרת, וניתן למקד את העשייה הזאת באוכלוסיות שבהן אנחנו יודעים שיש היקף תאונות גדול יותר בהשוואה לאוכלוסיות אחרות. למיטב הבנתי, מיקוד העשייה, נחרצות בעשייה והתמדה בעשייה, יש בכוחן להביא למצב שפעם בצה"ל היינו קוראים לו "לגעת באפס". זה האתגר של מדינת ישראל – לגעת באפס בתאונות הדרכים, ואני מקווה שהיום הזה גם הוא מהווה תרומה צנועה למאמץ העיקש בתחום החשוב הזה.
למה הם לא מגיעים לאולם הזה – – –
אדוני היושב-ראש, חברי הכנסת הבודדים שנותרו באולם – –
– – אני, מה שנקרא, כולי איתכם. צר לי לומר שבצוק העיתים הנוכחי אין מנוס מאמירה בדבר השחיתות השלטונית החמורה שפשתה במדינתנו היקרה. אחרי בחירות אפריל יכלה לקום ממשלה עם רוב מוצק של 70 חברי כנסת בראשותו של בנימין נתניהו; ממשלה זו לא קמה בגלל גחמה של אדם אחד. אחרי בחירות ספטמבר יכלה לקום ממשלה עם רוב מוצק של 65 חברי כנסת; גם ממשלה זו לא קמה בגלל משוגה של בן אדם בודד, אחד, שבינתיים גם הוגשו כנגדו כתבי אישום בגין שוחד, מרמה והפרת אמונים. למרבה הצער, אדם זה קיבל סיוע למעלליו, ובכך שחיתותו האישית האפשרית – אני מדגיש, האפשרית בלבד – ייתכן שהפכה לשחיתות ציבורית. אני שואל את אחיי בליכוד – ונציגיו של הליכוד נמצאים פה משמאלי: מה לכם כי שעבדתם את עתידכם ואת עתיד המדינה בעבור אדם זה? בושה לנו ולכם. אני שואל את אחיי מהמפלגות החרדיות, שנדמה לי שנותר מהן נציג בודד: הרי אנשים ישרי דרך אתם. מה לכם כי כרכתם גורלכם בגורלו של עבריין אפשרי? האם לאיש הזה ראוי ונכון לתת את אמונכם הבלתי-מסויג? אני שואל את אחיי מישראל ביתנו, לו היו נמצאים כאן באולם: מה לכם כי סירבתם לממשלת מיעוט בראשותו של בני גנץ? הרי ממשלת מיעוט יכלה להיות ממשלה יציבה וראויה, ממשלה שיכלה להחזיר את מדינת ישראל לדרך הישר ואת אזרחי ישראל לנתיב האמת. אני אומר היום לכולנו, נבחרי ציבור ראויים, מסורים: האזרח הישראלי הנושא עיניו לירושלים – מה הוא רואה? לצערי, מה שהוא רואה – הוא רואה קומבינות פוליטיות שאינן משרתות אותו; הוא רואה בזבוז ענק של כספי ציבור, כספו שלו; הוא רואה חוסר תפקוד מתמשך ומשתק נוכח אתגרים הולכים ונערמים המאיימים להכריע אותנו מבפנים. בחודש מרץ נלך שוב לבחירות. לנגד עינינו צריך לעמוד רק עניין אחד: הקמת ממשלה יציבה, בהתעלם ממאווייו של מועמד זה או אחר; הקמת ממשלה לטובת האזרחים שאותם אנחנו חייבים לשרת וקימום מעמדם של נבחרי העם, שהיום יותר מתמיד תוארם אינו ראוי להם – אינו ראוי לנו.
לפחות אל תצטט מהמקורות. שקרן. אל תצטט מהמקורות.
אדוני סגן היושב-ראש, כנסת חצי נכבדה, למרבה הצער, תוכנית טראמפ נחשפה בעיתוי בעייתי, מוזר, אפילו הייתי אומר חשוד, ועם זאת, יש בה בשורה חשובה שצריכה לגרום קורת רוח רגעית, לפחות רגעית בעיניי, לכל מחנה השלום – התוכנית שאולי, רק אולי, תהווה בסיס למשא ומתן, חוזרת ומאששת שלושה עקרונות חשובים, וחבל שאנשי הימין דווקא לא נמצאים פה. העיקרון הראשון הוא מניעת שליטה ישראלית על מיליוני פלסטינים. זה עיקרון חשוב, מהותי. העיקרון השני הוא שהדרך למניעת השליטה עוברת בחלוקת הארץ. זה עיקרון מהותי וחשוב. העיקרון השלישי הוא חזרת ארצות הברית לעשייה מדינית ומעורבות של אמת באזור. שלושת העקרונות האלה הם עקרונות חשובים ביותר לכל מי ששוחר שלום כאן במדינת ישראל. אני מקווה כי השילוב המוצלח של העקרונות האלה ועם עשייה מאחוריהם יביא בסופו של דבר למשא ומתן ישיר עם הפלסטינים ומשא ומתן אזורי עם עמי האזור, ואם יש צורך גם בצעדים חד-צדדיים מצידה של ישראל – כל אלה למען תכלית אחת: ביסוסה של מדינת ישראל כמדינה דמוקרטית עם רוב יהודי מוצק, שבה כל אזרחיה חיים חיי חירות וביטחון ללא הבדלי דת, מגדר, מעמד, מוצא או מקום מגורים, ובא לציון גואל.
צאו מגוש הימין – תהיה ממשלה. זה כל הסיפור.
שלום, אדוני. שלום, אדוני הנשיא. שלום, אדוני יושב-ראש הכנסת, וגם גברתי המזכירה. שלום וברכה.
אדוני היושב-ראש הזמני, כנסת נכבדה, יושב-ראש הכנסת צריך להיות תפקיד ממלכתי. היומיים האחרונים פגעו קשות בתפקיד הזה. אתמול עזב אותנו יושב-ראש כנסת שאחריתו מביישת את נעוריו, והיום אנחנו נדרשים להצביע על יושב-ראש כנסת שמגיע לתפקיד מתוקף קומבינה פוליטית, מחוסר רצון וחוסר כוונה להיות באמת יושב-ראש כנסת, מחוסר רצון וחוסר כוונה להוביל את המוסד הזה, מאושיות הדמוקרטיה הישראלית, בשנים הקרובות. זוהי בושה וכלימה ולדיראון עולם בתולדות הכנסת. היום אנחנו נדרשים להצביע על אדם שהיה התקווה לשינוי במדינת ישראל – תקוות המחנה הדמוקרטי, תקוות המחנה הליברלי. מה מבשרת לנו היום התקווה הזאת – המשך שלטון נתניהו? המשך שלטון הימין? המשך שיסוי וביזוי? זה מה שאתה תוביל, בני גנץ, מתוקף הקומבינה הפוליטית שאתה שותף לה? בני גנץ, אני לא ארים את ידי בעדך. אני אתנגד בכל תוקף למינוי שלך ליושב-ראש הכנסת. מאות אלפי ישראלים, למעלה ממיליון, הצביעו ישירות עבורך. למעלה ממחצית העם הצביע בעד התקווה שהתייצבותך במערכת הפוליטית בישרה להם. אתה מעלת ומועל באמונם, והדבר הזה הוא בלתי ייסלח. אני אומר לכל חבריי במחנה הדמוקרטי, לכל חבריי במחנה שוחר הטוב במדינת ישראל: כדי לנהל את משבר הקורונה לא צריך ממשלת אחדות לאומית. כדי לנהל את משבר הקורונה בהצלחה צריך ממשלה ישרת דרך, אמיצת לב, שקונה ביושר את אמון הציבור. זו לא תהיה ממשלת נתניהו, וגם השותפות שלך, בני גנץ, לא תקנה לה את תו ההכשר הנדרש. אנחנו הולכים לעיתות קשות. בעיתות הקשות האלה מה שנדרש כאן זה ממשלה שהעם נותן בה אמון מימין ומשמאל, מדתיים ומחילונים, מיהודים ומערבים, וזו לא תהיה הממשלה הזאת, לצערי. לכן אני אומר לכל חבריי: זה הזמן להתלכד. זה הזמן לאחדות השורות שלנו כדי שנכין את עצמנו, כדי שנכשיר את עצמנו וכדי שנקנה את אמון הציבור על מנת להחליף את הממשלה הרעה ששולטת בנו כבר יותר מעשור. תודה רבה.
אדוני היושב-ראש, כנסת נכבדה, יצא לי היום לבקר בבני ברק. אני רוצה לעדכן את חברי הכנסת: מצאתי שם עובדי עירייה מסורים ומתפקדים, ראש עיר נחוש לטפל היטב גם מביתו וחבורה יוצאת מן הכלל של פורשי צה"ל סביב האלוף במילואים רוני נומה שמסייעת ותומכת בעיר. ההתייחסות של התושבים ראויה לציון. היא רצינית, אחראית וממושמעת. לכן אני חושב שכדאי שהפורום כאן, כל חברי הכנסת, ומכאן גם החוצה, ידע שהתפקוד של העיר בני ברק הוא משובח. הדבר השני שאני רוצה לומר, אדוני היושב-ראש, הוא עניין פשוט: חייבים לעבור לגישה דיפרנציאלית. דיבר על זה חברי ניצן הורוביץ, ואני רוצה להפוך את העניין הזה לעיקרון כולל. צריך לעבור לגישה דיפרנציאלית גיאוגרפית ודיפרנציאלית תפקודית. לא כל הארץ מוכת קורונה. אין סיבה לנהוג בתל אביב וברמת הגולן כאילו זה אותו מקום; אין סיבה לנהוג בחינוך המיוחד ובחינוך הרגיל כאילו הם אותו דבר. אנחנו חייבים לעבור לגישה דיפרנציאלית, להחזיר את החיים לאט-לאט למסלולם ולעבור ממצב חירום לשגרת חירום. תודה רבה.
אדוני היושב-ראש, כנסת נכבדה, ביום הזיכרון אני חוזר ומונה את מתיי. נזכר במתארי הגוף, בשמות, בחוויות המשותפות, בהבעות פנים, בחיתוך הדיבור ובמזג האופי. אני נזכר במתיי, באלעד ואורי, בדרור ונדב, באמיר וארז, בעוד רבים נוספים. והם עוברים על פניי חיים ופעילים מדי שנה. והם ימשיכו ויעברו על פניי עד יומי האחרון. והם מלאי כישרון ורוח יצירה. והם חיים יותר מהחיים עצמם, כי הם צעירים ויפים. אין בהם מתום, אין בהם מסימני השנים. הם במלוא אונם. לא קמלו כדרך כל בשר אלא נגדעו באבחה מרה. והלב בוכה ובלב יש חלל ולא ניתן למלא חלל זה אלא להודות בקיומו בלבד. ביום הזיכרון אני חוזר ומבקר את המשפחות. ורב מספרן של המשפחות ממספר החללים. כל משפחה ומשפחה וסיפורה. כל בן או בת משפחה וחייו או חייה בצל השכול. אני מבקר את משפחות כדורי ושליט, את מילוא וויינברג, את אזולאי וחן ועוד משפחות רבות אחרות, ונפעם מעוצמת הרגשות, מחדות הזיכרון, מאצילות הנפש. מכושר העמידה מול חיסרון ואובדן, מיכולת ההתמודדות עם גדיעה ועצב. משפחות שכולות יקרות, ביום הזה לא נותר בי דבר אלא להרכין את ראשי ולידום. להרכין ולידום יחד עם משפחות מערכות הביטחון וארגוני החירום, יחד עם משפחות נפגעי פעולות האיבה, יחד עם כל עם ישראל – עם כל אזרחי ישראל. עם מתינו, גיבורינו. עימכן, משפחות השכול, נרכין ראש ונידום. יום הזיכרון הוא יום של סולידריות לאומית. הוא מקיף את כל שכבות העם; הוא לא מבדיל בין מפלגות; הוא לא מבדיל בין זהויות והוא אדיש לקטטות הפוליטיות של היום-יום. אנו מצויים בעיצומו של משבר בריאותי, כלכלי ופוליטי מהחמורים בתולדות ישראל. מי ייתן ורוח הסולידריות המופגנת ביום הזה תאפיל על המשבר הפוליטי, ותיתן בידינו את הכלים הנכונים להתגבר על שני המשברים האחרים. אנו נוהגים לומר: במותם ציוו לנו את החיים. אני רוצה לומר מעל במה זו כי לא רק את החיים ציוו לנו, אלא גם את הדרך לחיות אותם: דרך האמת והיושר, דרך ההוגנות והחסד, דרך הערבות ההדדית והשותפות. ידעו כל חברי הממשלה, וגם אלה הרוצים להיות חברי ממשלה, כי בעת הזו נדרשת ממשלת חירום שתעסוק אך ורק במצב החירום, אך ורק בהקלת העול מעל כתפי העם, אך ורק בפתרון המצוקות הנערמות מדי יום, אך ורק בעידוד האזרחים, אך ורק בהפרחת תקווה וביצירת תוחלת. על רקע כל שחוויתי במשכן הזה בשבוע האחרון אני קורא לכולנו להתעשת, לחשב מסלול מחדש, כדי שידעו אזרחי ישראל כי יש מחוקקים בירושלים, ויש שופטים בירושלים, ויש מנהיגים בירושלים, העוסקים בחריצות ובאומץ אך ורק בדבר אחד – טובתה של מדינת ישראל וטובתם של אזרחי ישראל. יום הזיכרון לחללי מערכות ישראל ולנפגעי פעולות האיבה קורא לכולנו לצאת מגדרנו ולעשות את סולידריות היום לסולידריות המחר. יהא זכר הנופלים ברוך ונצור בליבנו לדור-דור.
אדוני היושב-ראש, כנסת נכבדה, ב-13 בספטמבר 1984 הושבעה ממשלת ישראל העשרים-ואחת. הייתה זו ממשלת רוטציה בראשות פרס כראש ממשלה ויצחק שמיר כשר החוץ וכממלא מקום ראש הממשלה. גם אז היה מחיר לרוטציה, והממשלה מנתה 26 שרים במקום 21 בממשלה העשרים. ב-20 באוקטובר 1986 הושבעה ממשלת ישראל העשרים-ושתיים. הרוטציה מומשה – פרס ושמיר התחלפו בתפקידיהם. מספר השרים לא השתנה. שתי הממשלות האלה, שניתן לראותן כאחת, כיהנו למעלה מארבע שנים במסגרת הכנסת האחת-עשרה.
אני רוצה להזכיר לכנסת הנכבדה – זה מפריע לי, תודה – חוק-יסוד: הממשלה קובע שבממשלה יכהנו 19 שרים וארבעה סגני שרים. מדוע אנו זקוקים ל-36 שרים ו-12 סגני שרים? מדוע צריך להמציא משרדים שבאמת לא קיימים? פעם הייתה פה פרקטיקה של שר ללא תיק. מדוע הפרקטיקה הזאת נעלמה? מדוע צריך לבזבז כספי ציבור לשווא? אני רוצה לומר כמה מילים על מה שנהוג בעולם: בגרמניה יש 14 משרדי ממשלה; בצרפת – 20; באיטליה – 18; בריטניה הגיעה לשיא של 27, מתוכם 25 משרדים ועוד שניים ללא תיק.
נורבגיה – 19; סרביה – מדינה מתוקנת – 14. אני רוצה להקריא לכם ציטוט מאתר ynet לקראת כינונה של הממשלה השלושים-ושלוש ב-2013. כך כתוב: הממשלה השלושים-ושתיים של מדינת ישראל נופחה לממדים אדירים. היא כללה, לא עלינו – זו תוספת שלי – 30 שרים, מהם שלושה בלי תיק וחלקם במשרדים שנתפרו במיוחד, ותשעה סגני שרים, חלקם כלל לא במשרד ביצועי קיים. אנה הגענו. רבותיי חברי הכנסת, לא צריך להיכנס להצעת החוק. החוק הזה שהונח פה לפנינו בחוברת הכחולה זה חוק מושחת הסותר כל נורמה ציבורית מקובלת, העומד בסתירה לשכל הישר ולתבונת הלב. בעת משבר בריאותי, כלכלי ושלטוני, החוק המובא לפנינו הוא שיא חדש בציניות פוליטית. אני רוצה לסיים ולומר את הדבר הבא: יש גם תקווה. לפחות ביולי נכריז על סיפוח, ועם הסיפוח נוכל לבטל סוף-סוף את המשרד לשיתוף פעולה אזורי. ומילה אחרונה: ממשלת ישראל השביעית, זו שהובילה את ישראל לניצחון האדיר במבצע קדש והתמודדה עם איום קיומי שבא לידי ביטוי בבניין כוח מואץ במצרים, מנתה 17 שרים. געגועים לעבר. תודה רבה.
– – – אז בית המשפט מתערב. מה קרה?
אדוני היושב-ראש, כנסת נכבדה, בטרם אשא את דבריי, שתי הערות בקצרה: האחת – חבל לי מאוד שביום הזה לא כל סיעות הבית מיוצגות באולם, שלא לומר כל חברי הכנסת. הכבוד לסמלים של האחר הוא עניין בסיסי בשותפות האזרחית שצריכה לשרות בין כל אזרחי ישראל, והייתי מצפה שכולם ייוצגו כאן. הערה שנייה אני רוצה לומר לחברי משה אבוטבול: הרי אתה מכיר את יחסי הם והאוהב לחברה החרדית. אני שמח שהארת את עינינו בדבר צדדים אחרים בדמותו של הרצל. עם זאת, יש לומר שלו תקומת ישראל הייתה תלויה בציבור החרדי בלבד, כנראה לא הייתה מדינה. מכאן לעיקר דבריי. אפתח בשלוש ציטטות מתוך ספרו של הרצל אלטנוילנד. עלילת הספר ודאי מוכרת בכנסת ישראל, והוא רצוף דברי הגות – הגותו של המחבר, כמובן – על מהותו של העם, על מעשה ההתחדשות בציון, על הערכים, העקרונות והאמצעים הגשמיים שיש בהם להביא לתקומת עמנו העתיק. באחד הכינוסים הרבים המוזכרים בספר – הרי צריך כינוסים כדי לשאת דברי הגות – אומר אחד הגיבורים, שטיינק, את הדברים האלה: "ולפיכך הריני אומר לכם כי תחזיקו אף אתם בכל היסודות האלה שעשו אותנו לעם גדול: חופש הדעות, רוח הסובלנות ואהבת הזולת. רק אז, ציון לציון תהיה". מה יש באמירה זו אם לא אמירה דמוקרטית ויהודית מהותית? ציבור חופשי ועל כן דמוקרטי; ציבור סובלני ועל כן ליברלי; ציבור המקיים את הכלל "ואהבת לרעך כמוך" ועל כן יהודי. אכן נאה ויפה. וגיבור אחר בספר, דויד, אומר: "הכיר גם עמנו הנידח וידע שתקוותו לא תבוא מיד אנשי הזיה עושי פלאות, אלא מן הכוח הפנימי והעצמי. לא אישיות אחת, אלא אישיות העם שתתנער ותפעל, היא-היא שעליה להכין ולכונן את מפעל הגאולה. אף החרדים הכירו שבתפיסה כזאת אין משום חילול השם כלל וכלל". ראו כמה דברים יפים יש בפסקה הקצרה הזאת: התנגדות למשיחיות, אך תמיכה בחזון; התנגדות למנהיג כל-יכול, לכאורה, שאחת דינו – להכזיב, אבל אמונה בכוחו של העם וקביעה שגם החרדים יכירו בכוח המעש העצמי ולא רק בכוחו של אל עליון. זוהי ציונות במיטבה; זהו בסיסה של הציונות הרלוונטית גם לימינו אלה. לקראת סוף הספר מבקרים גיבוריו בבית ספר ושומעים שם דבר "מהפכני" על אודות שוויון. אומר המנהל: "אין זה טוב מבחינה מוסרית שמעמד ההורים או עושרם יבדיל בין הילדים שבבית הספר. דבר זה מקלקל את כולם. ילדי המכובדים נעשים גאוותנים ונרפים, וילדי האחרים – המרירות חודרת לנפשם בעודם באיבם". מה יש בדברים האלה? שיקול מוסרי כמנחה מפורש של מדיניות חינוכית; חשיבות החינוך בעיצוב האומה; מידת ההשחתה והפגיעה כשחינוך אינו ניתן באופן נכון ואינו משרת תכלית חברתית רחבה. האין דברים שכאלה יכולים להיות מנחה ראוי לתוכנית חינוכית גם כיום? ודאי. ודאי שכן. הספר כמעט מסתיים בדיון קצר בין מרבית גיבוריו – דיון בדבר הסיבות שהובילו לתקומת העם בארצו המתחדשת. יש סיבות פנימיות: המצוקה, העם שחזר והתאחד, הרצון, הסובלנות ההדדית, אמון האדם בכוחות עצמו, האהבה והסבל. יש סיבות חיצוניות: אמצעי התחבורה החדשים, המדע וכוחות הטבע. וגם יש עוד סיבה אחת, ואני מצטט: "קם יהודי זקן, רבי שמואל, ואומר חגיגית, הסיבה: 'האלוהים'". הרצל אינו פוסק בדבר הסיבה החשובה ביותר, וככל הנראה כולן נכונות. על דבר אחד דומה שאין להתווכח: רק חלום או חזון מרחיק ראות, המחובר היטב לקרקע המציאות, יש בו תקומה ויש בו גאולה. רק גישה השמה את האדם במרכז יש לה צידוק מוסרי לקבץ אנשים לכדי עם; רק שכל ישר ורצון נחוש יישאו על גבם את כובדה של משימת קימום העם. העם היהודי עבר תהפוכות רבות מאז נכתב אלטנוילנד: פוגרומים, שואה, גירוש יהדות ערב, הקמת מדינה, מעשה ההתיישבות חסר תקדים, קליטת עלייה רחבת היקף, מעשי בנייה אחרים; וגם מלחמות, אסונות, חוליי חברה מסורתית וחוליי חברה מודרנית. בכל המסע הקצר-הארוך הזה בולט עניין אחד מעל הכול: צדקת הדרך. אם לא נקפיד על צדקת הדרך, אם לא נדע לחבר אנשים צעירים לדרך החיים כאן, אם לא נדע לקיים חברה מתקדמת, אם לא נדע להבטיח תקווה לאזרחינו – תקווה לעתיד טוב יותר – לא נממש את משנתו של חוזה המדינה. ועכשיו, חברים יקרים, אחר כל הדברים הנמלצים האלה, אולי נסביר לעצמנו איך מתיישב חזונו של הרצל עם מה שמתרחש במשכן הזה – ממשלה שיעמוד בראשה נאשם בפלילים, כביכול בחסות החוק, אך בניגוד לצדק הטבעי ולחוש ההגינות הבסיסי; כנסת העומדת לשנות את חוק-יסוד: הכנסת וחוק-יסוד: הממשלה תוך הפיכתם לחוכא ואטלולא ותוך זלזול חמור ברצון הבוחר; עם שלם הנאנק תחת מגבלות הקורונה ותחת כובדה של קריסה כלכלית בזמן שנבחריו עוסקים בכיבודים, בהמצאת תפקידים שאין בהם כל צורך, בניצול כוחם לשימוש בקופה הציבורית. לו בנימין זאב הרצל היה עימנו כיום, יושב כאן מול תמונתו המתנוססת על קיר הבסיס, פניו היו מאדימות, זעמו היה גואה, ובוודאי היה מתפרץ בכעס וקורא לכל השותפים למעשה הציבורי: הפסיקו, הפסיקו מייד. מה שאתם עושים לא מבזה אותי ואת חזוני; מה שאתם עושים מבזה אתכם. "שובו בנים שובבים אֶרְפָּה משובֹתיכם", אמר הנביא ירמיהו. שובו בנים.
אדוני היושב-ראש, כנסת נכבדה וגם קצת שדופה ורזרוזית, נעים לראות – – –
כן, כן, ודאי. רק ברוחי. שלא כהרגלי אדבר היום בלשון רכה, בנימוס מופלג, באיפוק שאין למעלה ממנו כי באמת זה מה שראוי לבית הזה ולמשכן הזה נוכח האירועים הכבירים שאנחנו ניצבים לפניהם – – –
תודה, אדוני היושב-ראש. כולנו יודעים, חבריי, כולנו יודעים, כל חברי הכנסת יודעים, כל העם יודע, שהגענו עד הלום אך ורק כי אדם אחד צריך להימלט מאימת הדין, הנאשם מבלפור. כולנו יודעים, כל חברי הכנסת יודעים, כל העם יודע, שהיה אפשר להקים ממשלת אחדות באפריל והיה אפשר להקים ממשלת אחדות בספטמבר לו הנאשם מבלפור היה מוכן לפרק את גוש הימין ולאפשר הקמת קואליציה על בסיס שתי המפלגות הגדולות, כפי שההיגיון מחייב וכפי שהחלופות הפוליטיות אפשרו ואפשרו היטב, אבל זה לא קרה. כולנו יודעים, כל חברי הכנסת יודעים, כל העם יודע, שעלות הבחירות הישירה והמיותרת בהיקף מצטבר של 3 מיליארד ש"ח הייתה יכולה להיחסך ולהיות מושקעת בצרכים טובים יותר, כולל שיפור מערכת הבריאות, לו היינו חוסכים מאיתנו מערכות בחירות מיותרות אלה. נאמר ביושר, זו ההגנה המשפטית היקרה ביותר, לפחות בתולדות ישראל, לבן אדם אחד. כולנו יודעים, כל חברי הכנסת יודעים, כל העם יודע, שאת משבר הקורונה היה ניתן לנהל טוב יותר, בעלות קטנה יותר, בצמצום הסבל והחובות העתידיים, לו מערך החירום המפותח של ישראל היה מופעל במלואו ולו היה עומד לרשותנו מנגנון ניהול סדור, שיטתי ואפקטיבי. וכל זה היה יכול לקרות לו הנאשם מבלפור היה רוצה, אבל הוא לא רצה. כולנו יודעים, כל חברי הכנסת יודעים, כל העם יודע, שההסכם הקואליציוני הנוכחי הוא הסכם בזבזני, מיותר, נטול כל הקשר למגפת הקורונה, לא יביא לשום פיוס פנימי למרות האזכור במשפט אחד בדבר הקמת קבינט פיוס לאומי. והוא גם לא יביא לביצור שלטון החוק או לחיזוקה של הדמוקרטיה הישראלית. כולנו יודעים, כולנו יודעים ולא עושים דבר. שר ההיסטוריה נוטה לתעתע. אתם כולכם, אלה שנתנו יד לבחירות המיותרות להצלת הנאשם בשוחד, מרמה והפרת אמונים, שנתנו יד להסתה, להכפשת מוסדות המדינה, שהתעללו במערכת אכיפת החוק וממשיכים להתעלל בה – עם כולכם, כולכם, שר ההיסטוריה יבוא חשבון. תנסו לדמיין את ספרי ההיסטוריה שייכתבו עוד עשור, עוד יובל, עוד 100 שנים, לדיראון עולם תוזכרו שם. לא תימלטו מגזר דין מחמיר; לא אתם, לא תומכיכם וגם לא הנאשם מבלפור. בשבועות האחרונים, אנחנו, אנשי האופוזיציה, חבטנו בעיקר בנציגי כחול לבן. אבל בואו נודה על האמת, זה לא רק הם. לאנשי הציונות הדתית אומר דבר פשוט: חלום הסיפוח לא יתגשם. הנאשם מבלפור יחזיק בו לפני חוטמכם ויוליך אתכם בכחש פעם אחר פעם אחר פעם בתירוצים שונים ומשונים ובלבד שהפיתיון ייוותר בידו, ואתם תהיו כנועים וצייתנים. לחבריי מהמפלגות החרדיות אומר דבר פשוט: תמיד הייתם סקטוריאליים, תמיד עניינו אתכם בעיקר הקהילות שלכם, אבל משבר הקורונה יצר מגע, חיזק סולידריות, המחיש ערבות הדדית בהיקפים שלא היו לפני כן. הציבור שלכם יבוא איתכם חשבון וישאל: איפה האחריות הלאומית? איך אנחנו יוצאים מההסתגרות? איך אנחנו נושאים בעול? איך אנחנו שותפים עם אחינו שהתגייסו לטובתנו לעתיד לבוא? קרב היום ואתם כולכם תאבדו את עמדות ההובלה שלכם, כי הפכתם את עצמכם למנהיגות לא מוסרית, וצר לי שכך. אני אומר לחבריי במפלגת העבודה: באפריל חטפתם מכה קשה ולא הפקתם לקחים. בספטמבר חטפתם מכה קשה, לא הפקתם לקחים. לא ניסיתם להרחיב את המחנה, לא ניסיתם ללכד אותו, לא ניסיתם להעמיד משנה סדורה וכוללת. לבחירות מרץ ניגשתם כמי שכפאו שד, בחוסר חשק בולט. תראו, מפלגה רשאית להחליט שהיא גוזרת על עצמה כליה, אבל ככה, בנזיד עדשים? תמורת ג'ובים קצרי מועד בהכרח, תוך הימלטות מכל עמדה ערכית, עמדה של מנהיגות, עמדה של התחדשות? זהו, מפלגת העבודה המפוארת, בעבור חופן דולרים, קצת כיבודים ויאללה, לסגור את הבסטה, כמו שהשווקים שלנו מסוגרים בכל רחבי הארץ ונקווה שייפתחו בקרוב. לחבריי בכחול לבן – אי-אפשר בלי זה – אומר את הדברים הבאים: פוליטיקה זה מסע ארוך, איך תבואו לעם בעוד חצי שנה, בעוד שנה, עם איזה סיפור? עם איזה שקר מוסכם עליכם? איך תעשו את זה? את מי תשכנעו? לאיזו שותפות נכנסתם? איזה מחיר שילמתם? תחשבו מה עתידכם הפוליטי יום אחרי שהנאשם מבלפור יחליט לפי מצבו המשפטי או לפי שרירות ליבו שדי לו, די לו בשותפות הכפויה הזאת, די לו בממשלת אחדות שיש בה ים שרים שטורדים את מנוחתו, די לו במימון של משרדים שהוא יודע שאינם נדרשים, אינם נחוצים, אין בהם חפץ ואין בהם תועלת. איך נכנסתם לממשלה, איך אתם רוצים להיכנס לממשלה שיש בה אפס אמון הדדי, חמיצות ונרגנות 360 מעלות ותחושת יום דין הולך וקרב? איני זוכר – ואולי זיכרוני אינו הולך רחוק מספיק – בכל תולדות ישראל ממשלה שהקמתה לוותה בחוסר אמון שכזה, באפס התרוממות רוח ובחגיגיות מאולצת עד כדי כך. אנחנו חיים במציאות שבה שחיתות וציניות – שחיתות וציניות – הם הערכים המובילים אותנו. זה מקום נורא להיות בו, זה מקום מסוכן להיות בו.אני וכל חבריי באופוזיציה נעשה דבר אחד בחודשים הקרובים, נעשה כל שלאל ידנו להחליף שחיתות ביושרה, ציניות במסירות, להחליף יוהרה אישית אין-סופית בתקווה. יהי השוכן במרומים בעזרנו לפתיחת עיני העם, בהכשרת לבבנו, בהכנת נפשנו, כך שזעם יומר בעשייה, אכזבה תומר בפעלתנות, דעיכה תתחלף בתקווה.
ודבר אחרון, אדוני היושב-ראש, אל תיקח את זה אישית. קיוויתי מאוד שישב פה היום בני גנץ. כי אם הוא היה יושב פה הייתי אומר לו את הדברים הבאים: בני, יש לנו עבר משותף כל כך עשיר ורחב, מ-1988, כשהייתי סמג"ד שלך בגדוד 890 של הצנחנים. אתה לימדת אותי טקטיקה. מי מכניס את עצמו קודם כול לשטח נחות ואחרי זה מבקש מהאויב לירות עליו? מי עושה דבר כזה? מי קודם כול מתפרק מנשקו ואחרי זה צועק בהתלהבות: בוא נצא לקרב? מי עושה דבר כזה? הייתכן? ככה לימדת אותי? זה מה שעשינו כל השנים של הלחימה בלבנון, של הלחימה ביהודה ושומרון, של הלחימה בעזה? אני למדתי דברים אחרים. אני לא חושב ששכחתי. שכחת? איך שכחת כל כך מהר? כנסת נכבדה, אדוני היושב-ראש, עדיף לכולנו שהממשלה הרעה הזאת, הבזבזנית הזאת, שאין בה טיפה של דוגמה ומופת לעם תעבור מן העולם מה שיותר מהר. כי לצערי, באמת לצערי, היא כנראה קום תקום. תודה רבה.
מי שאתה הולך לשבת איתו מסכים איתך?
מי שאתה יושב איתו לא רוצה אחדות.
זה לא מה שהצביע העם. בבית הזה כן, אבל לא העם.
אדוני היושב-ראש, כנסת נכבדה, אני אוחז בידי את התמונה שבה ראש ממשלת ישראל בבית המשפט המחוזי אתמול.
אסור להראות תמונה, זו הבעיה?
אני יכול לשאת את דבריי בלי להראות את התמונה?
אדוני היושב-ראש, אני מודה לך.
תפסיקי את ההסתה הזאת נגד בית המשפט העליון.
תפסיקי את ההסתה. את עושה להם דה-לגיטימציה. הם עשו פי עשרה ממך.
את אנטישמית. אנטישמית, זה מה שאת.
אנטישמית. שופטים הכי טובים בעולם. רק להכפיש, רק לקלל, רק להשמיץ.
ימין כהלכתו. חצופה שכמותך, עלובת נפש.
אנחנו לא יודעים, אבל מזל שיש לנו שר שמבין בסייבר מצוין.
הכי טוב, ברור. משסה – – –
– – – איזה החלטה הוא – – –
אתם שולטים בתקשורת. אתם שולטים בתקשורת.
הטרגדיה שלנו זה אתם. אתם הטרגדיה.
אתה בולשביק. אתה עושה שטיפת מוח.
כשאתה משקר להם כל הזמן – – –
התקשורת שלך. הרדיו, הטלוויזיה, העיתונים אצלך, על מה אתה מדבר?
– – – שהכי קרובה למשמרות המהפכה. אתם משמרות המהפכה. המהפכה – – –
– – – מי רצח ראש ממשלה במדינת ישראל? השמאל? מי רצח ראש ממשלה? השמאל?
גברתי היושבת-ראש, כנסת נכבדה, לפני שאשא את עיקר דבריי, שמענו פה במשך דקות ארוכות דברים קשים, באמת קשים לאוזן, מפיו של השר המקשר בין הכנסת לממשלה, השר דודי אמסלם. לפני הרבה שנים היה לי מפקד בצבא אלי אמסלם, איני יודע אם יש קרבת משפחה – דוגמה ומופת לאיש אוהב אדם. לא משנה איזה אדם – אשכנזי, מזרחי, יהודי, ערבי, גדול, קטן – לא משנה, אוהב אדם. ואני שואל אותך, השר דודי אמסלם: מאיפה השנאה? מאיפה השנאה המעוורת הזאת, שגורמת לך מעל הפודיום המכובד הזה לשאת דברי בלע ושקר כנגד אנשים שהקדישו את חייהם לטובתה, לחוסנה ולביטחונה של מדינת ישראל? אני רוצה לומר לכם: ביום הזה שבו אנחנו נדרשים לאשר חוקים איומים ונוראים פעם אחר פעם, שוב ושוב, בימים האלה שאנחנו מקיימים ממשלה מנופחת, בזבזנית, בלתי יעילה בעליל, בימים האלה אנחנו גם מתעסקים בסיפוח – הסכנה הגדולה ביותר לביטחונה של ישראל ולגורלה בכל מובן. סיפוח מלא של יהודה, שומרון ורצועת עזה, שכולם, לו היו ריקים מערבים, הייתי בעד – חבלי מולדת. אבל מה אפשר לעשות? חי שם ציבור אחר. ציבור עוין. מה ההיגיון לספח אותו לתוכנו? באיזה מובן זה בונה טוב יותר את מדינת ישראל? איך זה מחזק את חוסנה? יש לנו אתגר ענק. יש במדינת ישראל היום 20% ערבים, 80% יהודים, עם היסטוריה קשה של עוינות. יש פה מבחן עליון: לגשר על הפערים האלה, ליצור שיתוף פעולה, ליצור אחדות. אתגר עליון. האם בזה שנספח לתוכנו עוד 2.5, אולי 4.5 מיליון פלסטינים, נשפר את הסיכויים שלנו להקים פה חברה מתוקנת? אין סיכוי שזה יקרה. מה לא ברור? מה פשר העיוורון הזה? האם למישהו מחברי הבית המכובד הזה לא ברור שתפקידנו להסתכל הרחק לתוך העתיד?
אני קורא לכולנו להתעשת, להסתכל 20, 30 ו-50 שנה קדימה ולהבין שהסיפוח הוא אסון למדינת ישראל. תודה.
גברתי היושבת-ראש, כנסת נכבדה, אין לי כוונה לנצל את שלוש הדקות שעומדות לרשותי. אני אדבר ממש בראשי פרקים. המצב שבו אנחנו נמצאים, שאנחנו נקראים לכאן, לכנסת ישראל, להצביע על חוקים אבסורדיים, מתחיל בראש ובראשונה בשחיתות אישית. ושחיתות אישית זה דבר נורא, בוודאי כשזה בא לכאורה מצד ראש הממשלה, אבל החמור ביותר הוא שהשחיתות האישית מובילה לשחיתות ציבורית.
השר כץ, תודה. שומעים אותך עד לפה. אפילו שאני חירש, אני שומע. הבעיה היא שהשחיתות האישית הופכת לשחיתות ציבורית. והשחיתות הציבורית – הטרגדיה שבה היא שאנשים הגונים, ישרי דרך, ישרי דרך בעיני עצמם וישרי דרך בעיני סביבתם, למעשה שותפים, ולא סתם שותפים, שותפים פעילים במעשי שחיתות. ואם שחיתות אישית נוגעת לסכומים קטנים, שחיתות ציבורית נוגעת לסכומים עצומים. וזה מה שאנחנו באמת עושים כאן. כדי לממש את השחיתות הציבורית הזאת, אנחנו רומסים חוקי-יסוד. אני חבר בוועדת החוקה, חוק ומשפט. מה עשינו היום לחוקים שאנחנו פה, בכנסת ישראל, חוקקנו? מה עשינו להם? זה חוקי-יסוד? כך מתייחסים לחוקי-יסוד? שום דיון עקרוני, שום דיון מהותי, הכול קומבינה והכול מתן הכשר לקומבינה. אנחנו מעבירים חוקים ציניים במסווה של נוהל תקין. אנחנו מעבירים חוקים ציניים, ומיותרים ובזבזניים, במסווה של סדרי שלטון תקינים. אבל אני רוצה לומר גם לחברי הכנסת המועטים שעוד נותרו במשכן: לצערי כנסת ישראל נמצאת בשפל של כל הזמנים, מהקמתה ב-48'; כי מה שאנחנו עושים כאן הוא מעשה בלתי ראוי. ומה שאנחנו עושים כאן ייזכר לדיראון עולם. תודה רבה.
מה עם פרשת הצוללות? מה עם פרשת הצוללות, מה?
גברתי היושבת-ראש, בהצלחה בתפקידך החדש.
כנסת נכבדה, מדינת ישראל אכן נמצאת במצב חירום – היא נמצאת במצב חירום בריאותי שעוד נדע בו עליות ומורדות, ככל הנראה. הלוואי שהאינטרוולים האלה יהיו קצרים ויסתיימו במהרה. מדינת ישראל נמצאת במצב חירום כלכלי, שלהבנתי הצנועה, עיקר האתגרים עדיין לפנינו והאתגר הזה ילווה אותנו עוד כנראה חודשים, אם לא שנים ארוכות קדימה. אבל מדינת ישראל לא נמצאת במצב חירום ביטחוני, והכנסת העשרים – הכנסת הארוכה האחרונה – הכירה בכך ופעלה בצורה ראויה ומרשימה לביטול מרבית החוקים והתקנות שנובעות מתוך הגדרת מצב החירום. פעילות זו צריכה להימשך בכנסת העשרים-ושלוש, ואני מקווה שהיא תתקיים בהצלחה מלאה. כחבר בוועדת החוקה, חוק ומשפט אני מקווה שנצליח לקדם את העניין הזה. אבל מדינת ישראל בכוונת מכוון הולכת לקלוע את עצמה לתוך מצב חירום ביטחוני בגלל חלומות הזויים על סיפוח. אנחנו הולכים להדליק את השטחים; אנחנו הולכים להדליק את הזירה הבין-לאומית; אנחנו הולכים להפיל על ראשנו תבערה. ונניח שאני טועה – שווה לקחת את הסיכון? בשביל מה, בשביל הגדרה ריקה מתוכן, שאין לה שום משמעות, שלא תשפר את מצבו של שום אזרח במדינת ישראל נוכח המשבר הבריאותי, נוכח המשבר הכלכלי? איזה טוב יכול לצאת לאזרחי ישראל מתוך הגדרת הסיפוח? האם אנחנו רוצים להסתכן בחזרה לערים הפלסטיניות? האם אנחנו רוצים להסתכן בהחרבת היחסים שלנו עם ירדן או מצרים? האם אנחנו רוצים להסתכן ביצירת מתיחות וחרמות עם אירופה, עם ארצות הברית, עם מדינות אחרות? בשביל מה זה טוב? התפקיד של המשכן המכובד הזה הוא לדאוג לטובתם של אזרחי מדינת ישראל. אנחנו נמשיך בתהליך הקשה, המקצועי והמסודר של ביטול מצב החירום, ביטול החוקים הנובעים ממנו, ובמקביל נמשיך ונילחם בסיפוח, שהוא מיותר לחלוטין.
אדוני היושב-ראש, כנסת נכבדה, ברגעים אלה ממש מתקיימת הפגנה מחוץ לשערי הכנסת של אנשים יקרים וטובים – איגוד האמרגנים ומפיקי אומנויות הבמה בישראל. האנשים האלה, אין להם למי לפנות. הם עומדים פה מתוך מצוקה נוראית. הם הפגינו קודם מול בית המשפט העליון, כי הם במצוקה נוראית. למה הם במצוקה נוראית? כי הם עצמאים, כי הם בעלי שליטה והם מעסיקים פרילנסרים, ואין מי שמטפל בהם. והאנשים האלה שקועים היום בחובות של מאות אלפי שקלים. למה אף אחד לא מדבר איתם? למה אף אחד לא מטפל בהם? אני אגיד לכם למה. לאורך כל משבר הקורונה האחרון הגישה של ממשלת ישראל הייתה שגויה. אני, את מערך החירום של מדינת ישראל מכיר היטב. אנחנו מוכנים יותר מכל מדינה אחרת בעולם, ובדין, למצבי חירום. אבל בטיפול בקורונה התנהגנו כמדינה לא מוכנה. במקום לאמץ כלל יסוד בכל אירוע חירום – גישה אזורית – אימצנו גישה כלל-ארצית: דין רמת הגולן ודין תל אביב אותו דבר; דין ירושלים ודין ירוחם אותו דבר; דין אילת ומטולה אותו דבר. למה? למה צריך אותם כללים בכל מקום? גזרנו כללים נוראיים על מי שלא צריך. למה הדבר משול? לטפל בפצע שפשוף בברך על ידי קטיעת הרגל. זה מה שעשינו. אכן, אין יותר שפשוף בברך, אבל גם רגל אין. לנושא אחר לגמרי. האי-אמון צריך להיות בעיקר בגלל נושא הסיפוח – ואני דווקא נדרש לאמירות של איילת שקד, קודמתי פה מעל הדוכן. הימין האידיאולוגי, הימין שדוגל בארץ ישראל השלמה, תסבירו לי: איך זה מבצר את כוחה של ישראל? איך זה מונע מהסכנות הנוראיות שנובעות מהסיפוח להתרגש עלינו? איך זה עושה מדינה טובה יותר? איך זה מטפל נכון יותר במשבר הכלכלי הקשה? לזה צריך לתת תשובות. אנחנו בעת הזאת נדרשים בראש ובראשונה לאחריות לאומית, ואחריות לאומית זה למנוע את הסיפוח ולטפל בבעיות האמיתיות של מדינת ישראל, הבעיות שהנציגים שלהן מפגינים כאן מול הכנסת. תודה רבה.
אדוני היושב-ראש, כנסת נכבדה, אני לא אנצל את חמש הדקות שהועמדו לרשותי, אבל אני רוצה לומר משהו על העניין המרכזי שבגינו נתכנסנו כאן, עניין החוק הנורבגי. אני חבר ועדת החוקה, חוק ומשפט. היא מנוהלת בכישרון רב, והייתי אומר בחן, על ידי היושב-ראש יעקב אשר.
אני מכבד את האיש ומחבב את עמדותיו, אבל כשאני שומע את יעקב אשר מצדיק את החוק שאנחנו נקראים להצביע עליו עוד הלילה הזה, אני רוצה לומר לו ולכל מי שתומך בחוק ולכל מי שצופה בנו עכשיו שהחוק הזה הורתו בחטא, ואסור לכנסת הזאת לאשר את החוק הזה. החוק הזה הורתו בחטא, כי מהו הטיעון? הטיעון הוא שלא נותרו מספיק חברי כנסת לאייש את ועדות הכנסת, ואין מספיק חברי כנסת לעשות את עבודת החקיקה היום-יומית הקשה, החציבה בסלע הזאת, אין אנשים, ולכן צריך חוק נורבגי מורחב. למה אני אומר "הורתו בחטא"? כי לא היינו מגיעים למצב הזה אם לא היינו הופכים את חוק-יסוד: הממשלה לחוכא ואטלולא, אם לא היינו מנפחים את הממשלה לממדים מפלצתיים ומוסיפים על גודלה הבלתי-אפשרי מבחינת כמות המשרדים עוד כמות בלתי סבירה של סגני שרים. זה דבר שהוא פשוט דוקר את העין ומכווץ את הלב בימים כאלה שבהם עם ישראל נאנק תחת עול כלכלי בלתי נסבל. בשעה שאנחנו יושבים פה ומאשרים עוד עשרות ומאות תקנים, בחוץ, מחוץ למתקן הזה, עומדים אנשים ומפגינים כי מטה לחמם נשבר ואין להם מענה. עשרות המיליונים שרק הכנסת הזאת צורכת על כוח אדם מופרז, עשרות המיליונים שמושקעים בממשלה מנופחת, רק במשרדים, ביועצים, בנהגים, בפקידים – רק בזה היו יכולים להקל בסדרי גודל על האנשים מוכי הגורל שעומדים פה מחוץ למשכן, מביטים אל כנסת ישראל ואומרים: תעזרו לנו. אסור לנו לאשר את החוק הזה. החוק הזה הוא כתם על הכנסת, כי החוק הזה משמעו שאנחנו בזים לעם שאותו אנחנו מתיימרים לייצג. ואני מבקש מכל חברי הכנסת, כל מי שיש בליבו חום אנושי בסיסי לאנשים שהוכו על ידי מצב החירום שבו אנחנו נמצאים, אני קורא לכם להצביע נגד החוק. אין סיבה להגדיל את הכנסת. חסרים חברי כנסת? בואו נראה איך מתארגנים, איך נוהגים. עת חיסכון וחירום – איך אולי מצמצמים את הוועדות, אולי מאחדים תפקודים. האם הפתרון היחיד – – –
כן. האם הפתרון היחיד הוא עוד ועוד תקנים? וכן, אני מסכים איתך לחלוטין. הרי מי שהגה את חוק-יסוד: הממשלה וקבע רף של 18 משרדים לא היה הוזה, לא היה שוטה. היו לנו כבר ממשלות גדולות יותר. אני מזכיר שלא לפני הרבה זמן היו לנו ממשלות של 21 שרים, הייתה לנו ממשלת אחדות של 26 שרים, היו תפקידים שנקראו "שר ללא תיק". שר ללא תיק זה דבר מקובל. הוא לא צריך לשכה גדולה, הוא לא ממונה על איזה תחום, הוא לא מפרק משרד קיים והופך אותו לבלתי אפקטיבי ולבלתי יעיל. למה זה לא קורה? איך הגענו לטירוף הזה שבסופו של דבר אנחנו יושבים כאן ונדרשים לאשר חוק נורבגי מורחב שכל תכליתו הכשרת השרץ? הדבר הזה הוא בלתי מתקבל על הדעת. אני עומד להצביע נגד. אני קורא לכל אחד להצביע נגד החוק הנורא הזה. תודה רבה.
תחבורה ציבורית זה לכבודה של שבת.
לכבודה של שבת צריך שתהיה תחבורה ציבורית.
אדוני היושב-ראש, כנסת נכבדה, אנחנו דנים בימים האלה בחוקי קורונה וטוב שאנחנו עושים כך. אבל, לפני שנכנסים לדקדוקי עניות של חוק כזה וחוק אחר ותקנה כזאת ותקנה אחרת, ראוי להזכיר חמישה עקרונות שעליהם באמת באמת צריך להקפיד והם יותר חשובים מהחקיקה. עיקרון מספר אחת: להרבות בבדיקות. כבר נקב מישהו במספר 30,000 ליום; אנחנו היום על פחות מחצי, וברור לכול שמי שיוצא למלחמה בנגיף צריך מודיעין, והמודיעין ובדיקות, לצערי – כנראה זה לא יהיה. העיקרון השני: כבוד לראשי הרשויות. כל ראש רשות וראש רשות מכיר את הרשות שלו הכי טוב. צריך לנהוג בהם כבוד ולומר להם: יש מספר מצומצם של כללים מנחים, בכל השאר שכל ראש רשות ינהג ברשות שלו לפי שיקול דעת, והוא ידע את מה להגביל יותר ואת מה להגביל פחות, ומה לפתוח ומה לסגור ואיפה החולים ואיך לפקח עליהם, ואילו תקנות נכונות ליישוב שלו, ואיך לבדוק אנשים בכניסה וביציאה, תחת מסכת מצומצמת של כללים ממשלתיים. לצערי גם זה לא יהיה. הכלל השלישי הוא לנהוג בישראל גישה אזורית. לא רק להבדיל בין רשויות – להבדיל בין אזורים. הרי לא הגיוני שהדרום הרחוק, ננהג בו כמו רמת הגולן, ולא הגיוני שנתייחס לרמת הגולן כמו שמתייחסים לגוש דן. ולצערי גם זה לא יהיה. העיקרון הרביעי: לתת למי שיודע לנהל מצבי חירום לנהל את מצב החירום. הגוף המוכשר ביותר לנהל מצב חירום בעורף הוא פיקוד העורף. בשביל זה בנינו אותו, בשביל זה השקענו בו מיליונים רבים, בשביל זה אימנו לו כוח אדם מצוין. למה הוא לא מנהל את האירוע הזה? למה הוא לא מפעיל את אולפן השידור שלו, משדר 24 שעות ביממה מידע והנחיות איך לנהוג ומה צריך לעשות? בנינו ולא הפעלנו, לצערי גם לא נפעיל. והדבר האחרון, אדוני היושב-ראש, הוא להשקיע בהסברה ולא בכפייה. ללמד את האנשים, לפנות לרצונם הטוב. אנשים בחירום משתפים פעולה, נדירים האזרחים שפועלים כנגד הנחיות. בואו נסמוך על רצונם הטוב של האזרחים.
גם זה להערכתי לא יקרה. אדוני היושב-ראש, אני ממליץ לכולנו לאמץ את חמשת הכללים האלה כדי שנתמודד טוב יותר עם משבר קורונה החדש.
מישהו אמר את זה? למה אתה סתם מכפיש? למה אתה משקר מעל במת הכנסת? למה לשקר מעל במת הכנסת?
מי גונב דעת? אני הצעתי פעם לפנות את מעלה אדומים? אני הצעתי פעם לפנות את אריאל? על מה אתה מדבר?
אין לכם תוכנית סיפוח – – –
אין תוכנית ואין כלום; סיפוח כלאחר יד – מה המדיניות של ממשלת ישראל? מישהו ראה מפת סיפוח? אף אחד לא ראה מפת סיפוח.
נגד ממשלה – – – שקרן, מדיח, מסכסך. זה מה שאתה. סכסכן – – – עלק השר המקשר.
אדוני היושב-ראש, כנסת נכבדה, ככה, ככה מידרדרות דמוקרטיות. זה מתחיל בחוק קטן, פשוט, תמים לכאורה, הכול נראה בסדר, אבל עוברים הימים, ראש השב"כ מתחלף, גם המחליף שלו מתחלף, ופתאום אתה מגלה שבכלל בהקשרים אחרים, בנסיבות אחרות, עם אנשים אחרים, לוקחים חוק שמאפשר להפעיל את ארגון הסיכול במדינת ישראל לצרכים אחרים, ואף אחד מאיתנו לא יודע לאיזה צרכים עתידיים הוא יופעל. עכשיו הכול נראה תמים; לעתיד לבוא זה יכול להיות חוק הרה אסון. ומילא הוא היה באמת נדרש – הוא לא נדרש. מי צריך את החוק הזה? מדינות בעולם המערבי, דמוקרטיות מפוארות, מתמודדות בהצלחה לא פחותה מאיתנו עם איום הקורונה בלי להזדקק לארגון ביון נגד טרור, לארגון סיכול טרור, במלחמה במגפה. במה אנחנו שונים? במה אנחנו יותר טובים או יותר מאוימים שאנחנו צריכים את החוק הזה? מדוע מדינת ישראל, שיש לה היום אפליקציה שנקראת "מגן "2, שכן סומכת את ידה על נכונותם של האזרחים להיות נתונים למעקב, מדוע אנחנו לא מפעילים אותה? למה לא לפנות לרצונם הטוב של האזרחים, לשיתוף הפעולה של האזרחים, להבנה של האזרחים כאזרחים אחראיים שהם צריכים להיות תחת מעקב במצב שהם חולים?
אדוני היושב-ראש, החוק הזה הוא פשוט חוק מיותר. אנחנו יודעים להילחם בקורונה בהצלחה בלי החוק הזה. המצב של התחלואה בקורונה היום הוא מינימלי. גם עם כל העלייה בתחלואה אנחנו עם 39 חולים קשה, 22 מונשמים בלבד. זה מספר שהוא כל כך נמוך ביחס ליכולות הרפואיות של מדינת ישראל, שלחוק הזה אין שום הצדקה. אין בו שום צורך. תודה רבה.
גברתי היושבת-ראש, כנסת נכבדה, אני רוצה לייחד את פנייתי לחבר הכנסת צביקה האוזר. צביקה, מה אתה עושה? לא הספיק לך חוק הלאום – החוק המסכסך, המיותר, הפוגעני הזה – עכשיו אתה מביא לנו חוק אחר? חוק מטורף. אנחנו מפעילים את ארגון סיכול הטרור אולי היעיל בעולם – כנגד מי? כנגד אזרחים שומרי חוק במדינת ישראל. איבדנו את הצפון. כאילו צריך את זה. אני רוצה להקריא לכם רשימה של מדינות שמצבן בנושא הקורונה ומצבן בנושא ההתמודדות עם הקורונה טוב משלנו והן לא מפעילות ארגון סיכול טרור נגד האזרחים שומרי החוק שלהן עצמם: אוסטרליה, ניו זילנד, דרום קוריאה, יפן, צ'כיה, איסלנד, יפן וקפריסין – כולן, מצבן יותר טוב. יש עוד. מה קרה לנו, שב"כ הוא זה שצריך לעקוב אחר אזרחי ישראל? יש אפליקציה שנקראת מגן 2 – אפשר לבקש מהאזרחים, כן, לבקש מהם שיתקינו את האפליקציה, שיתירו פיקוח. מי זה האזרחים האלה? רובם המוחלט – 99.999% אזרחים שומרי חוק, אזרחים משתפי פעולה, אזרחים אחראיים. הבעיה היא שאנחנו לא מתייחסים אליהם כאזרחים. איך אנחנו מתייחסים אליהם? כנתינים. נתינים נבערים מדעת. נתינים חסרי אחריות. ומול נתינים הכול כשר. הכול כשר. אז נפעיל על נתינים שלנו איכון של שב"כ. אני נחרד מעצם הרעיון שמדינת ישראל, שהשב"כ שלה, ארגון מפואר עם אנשים נפלאים, והאנשים האלה עוסקים במקום בסיכול טרור – במעקב אחר אזרחי מדינת ישראל. זה בלתי מתקבל על הדעת. זה בלתי סביר. אני רוצה להגיד לכם: אם רוצים להתמודד ביעילות גבוהה יותר עם משבר הקורונה, מה שצריך זה לא איכון שב"כ, מה שצריך זו מילה אחת פשוטה שקוראים לה בעברית צחה: מדיניות. מדיניות. מדיניות בריאותית, מדיניות חינוכית, מדיניות כלכלית. אתם רוצים לדעת מה זו מדיניות? תראו את הבחינות עכשיו, בחינות השנה באוניברסיטאות. היש קל יותר מלערוך בחינות באוניברסיטאות? האוניברסיטאות שלנו גדולות; המכללות שלנו רחבות ידיים; הכיתות גדולות. אומרים ראשי המכללות וראשי האוניברסיטאות עצמן: אין לנו בעיה לפזר את הנבחנים באופן בטוח; זה יותר בטוח מברית מילה, מחתונה, מהלוויה; זה יותר בטוח מכל הופעה של זמר כזה או אחר. אז מי, מי הוא זה שהחליט שהבחינות באוניברסיטאות ובמכללות יתבצעו בזום, מי החליט על זה? איך זה קורה לנו? זה קורה לנו כי אנחנו פועלים בלי מדיניות. חודשים אנחנו בתוך משבר כלכלי. האם מוגזם לדרוש מראש הממשלה ושריו להתייצב בפני העם, כפי שנהג ראש הממשלה לעשות לא פעם ולא פעמיים בימי המשבר של חודש מרץ ואפריל? האם יהיה מוגזם לדרוש ממנו להתייצב בפני העם ולהסביר מהי המדיניות בכל תחום ותחום, ואם הוא אינו בקי מספיק – להביא את השר הרלוונטי שיסביר מהי המדיניות? כך נוהגים באזרחים. אבל אזרחי ישראל לא מקבלים את זה, כי אזרחי ישראל הם נתינים נבערים מדעת. ככה אנחנו מתייחסים אליהם. מה שאני מזהה בטיפול במשבר הזה הוא בראש ובראשונה זלזול. הזלזול הזה גורם לבעיות בתיאום ובמנהיגות, כי אם לא היה זלזול, מזמן היינו מפעילים, לצורך תיאום הגופים השונים, את הגוף הכי מוכשר לכך במדינת ישראל. קוראים לו פיקוד העורף, וזו מיומנותו. הוא לא מומחה בבריאות; הוא לא מומחה ברעידות אדמה; הוא לא מומחה בכל האסונות האפשריים; אבל הוא מומחה בניהול מצבי משבר. הוא לא הופעל. למה הוא לא הופעל? מישהו נתן לזה הסבר? אף אחד. הייתי מצפה שכדי לטפל במשבר נפעיל את המנהיגות המקומית. אני מכיר אותה היטב. יש מנהיגות מקומית משובחת במדינת ישראל. נכון, לא כל אחד ואחד מבין 255 או 256 הרשויות במדינת ישראל, אבל הרוב המוחלט הם מנהיגים שקשורים לתושביהם; מנהיגים עם מנהיגות מוכחת; מנהיגים שמכירים את הרשות שלהם לעילא ולעילא. מישהו ניסה לפעול איתם? מישהו שואל אותם? מישהו פונה לרון חולדאי – ראש עיר מצטיין הרבה שנים – ושואל אותו: אדוני ראש העירייה, אנחנו עומדים להפעיל את מערכת החינוך, איך תעשה את זה בצורה הכי טובה, הכי יעילה? מישהו פנה לישראל פרוש, ראש העיר של אלעד, אחד מאלה שהתמודדו עם התחלואה הכי גבוהה בארץ, ואמר לו: ישראל, אתה איש צעיר, נמרץ ופעיל, איך אתה מפעיל מחדש את מערכת החינוך, איך אתה מפעיל? איך אתה מפקח טוב יותר על החולים ברשות שלך? מישהו דיבר איתו, מישהו שאל אותו? למה זה לא קורה? זה לא קורה כי יש פה זלזול, זלזול מלמעלה שמוכוון כלפי מטה. זה דבר בלתי מתקבל על הדעת. הזלזול הזה גורם לתופעות של רשלנות. רשלנות בתפקוד הממשלתי: ההנחיות לא ברורות, התקציבים לא ברורים, סדרי העדיפויות לא ברורים. כשפועלים באווירת כאוס שכזאת, נוצרת רשלנות. והדבר האחרון שקשור בהיעדר מדיניות זה זדון. כך פותחים פתח לזדון. אני מצטער לומר שמה שאני מזהה זה זדון מצידו של ראש ממשלת ישראל; מה שעשה במהלך המשבר הזה זה לא רק לטובת עם אלא גם לטובתו האישית, כדי להיחלץ מבעיותיו המשפטיות, כדי לייצר משבר עמוק יותר ממה שהיה באמת נדרש או התחייב מתוקף המצב העולמי. אבל אני רוצה לשאול את בני גנץ, את גבי אשכנזי, את עמיר פרץ: איך נתתם לזה יד? כשאתם רואים זדון בניהול משבר, איך אתם נותנים לזה יד? זו ממשלת החירום שהקמתם, השותפות הזאת לטיפול הקלוקל הזה, לנזק המיותר הזה, שנגרם לאזרחי ישראל? נכנסתם מתחת לאלונקה כשמי ששוכב על האלונקה זה בנימין נתניהו, ואתם נושאים אותו על גבכם. זה המצב האמיתי. נוסף על כל אלה, בלב משבר כלכלי, כנראה החמור בתולדותיה של מדינת ישראל, אולי החמור בתולדות העולם מאז 1929 – על כל זה – אנחנו מתבשרים על יוזמת סיפוח. ושימו לב, גם היוזמה הזאת יוצאת לדרך באופן שלומיאלי לחלוטין. מישהו יודע מה הולכים לספח, מתי הולכים לספח, בשביל מה הולכים לספח, מהם הסיכונים בסיפוח, איך מתמודדים איתם, וכמה זה הולך לעלות לנו? מישהו יודע את זה? האם בצעד כזה דרמטי, הכרעת הדור בין סיפוח הפלסטינים להיפרדות מהם, מישהו מציג לאזרחי ישראל יתרונות וחסרונות? מישהו שואל אותם: מה טוב לכם? מישהו מהרהר לרגע או מערער לרגע על העיתוי האומלל שבו אנחנו יוצאים לסיפוח? מה זה? זו הפקרות מוחלטת. אנחנו לא יכולים להסכים עם נעניין הזה. קודמי פה מעל הפודיום קרא לעם לצאת לרחובות. כל שנותר לי הוא להצטרף לקריאה הזאת. אני רוצה לומר לכם שבצד היציאה לרחובות, אנחנו נדרשים לשלושה דברים אמיתיים בשביל להתמודד מחר בבוקר עם משבר הקורונה ונגזרותיו: הדבר הראשון, כנסת ישראל צריכה לחוקק חוק עורף לניהול מצבי משבר, שיסדיר איך מתמודדים; הדבר השני, תוכנית כלכלית מקפת, שצריך לפרסם אותה, צריך להכריז עליה, שידע כל אזרח ואזרח מה צפוי לו, מה הוא עתיד לקבל מהמדינה ומה לא, מה נדרש ממנו, איזה שיתוף פעולה נדרש ממנו; הדבר השלישי, מנהיגות מעוררת אמון, מנהיגות שתוציא מהאזרחים היקרים שלנו את הרצון הטוב, את האחריות, את היוזמה, ותהפוך אותם למה שהם באמת: אזרחים מעולים של מדינת ישראל, שאפשר לסמוך עליהם, שצריך לסמוך עליהם; ואם לא נעשה את זה, אין ספק שהם יצאו לרחובות. תודה רבה.
– – – 34 שרי ממשלה – קשה.
– – – התקבלת לליכוד, הכול בסדר.
אדוני היושב-ראש, כנסת נכבדה, אחריות, החלטיות ומנהיגות יציבה, זה מה שנדרש בעת הזו. אתמול קרה דבר בישראל. פרופ' אלי וקסמן, היועץ של ראש הממשלה, יצא אל התקשורת והודה: איבדנו שליטה על המגפה, ואין לנו מידע על מקורות ההדבקה. ארבעה חודשים לתוך המשבר, ואין בישראל גוף שמרכז ומנהל את המאבק במגפה. הוא אומר – ואני מצטט: כרגע הדרך היחידה לבלום את המגפה בצורה יעילה היא להקים מרכז שליטה ולהעמיד בראשו אלוף בכיר שינהל את האירוע, לרתום את כל המשאבים של הצבא ולהנחות את הגופים הביצועיים במשרד הבריאות ומחוצה לו, כמו המשטרה, פיקוד העורף, רשויות מקומיות וכו'. חברות וחברים, כשאין מנהיגות ואין אחריות, יש קורונה. כשאין מטה מתפקד, יש משבר שיוצא משליטה. הממשלה הבזבזנית ביותר בהיסטוריה של ישראל מצאה תקציב – תקשיבו – ל-27 אחיות שיחקרו את מקורות ההדבקה. 27 אחיות בכל הארץ. אם מחר הייתה פורצת מלחמה בבוקר, היינו פותחים רק 27 מקלטים בכל הארץ? הרי זה דבר מגוחך, זה לא יעלה על הדעת. אבל זה מה שקורה, וזה מה שקרה. ארבעה חודשים לתוך המשבר ואין מרכז שליטה אחד לניהול משבר הקורונה. מישהו יכול לדמיין מלחמה בלי מטה כללי? בלי מוצב פיקוד עליון? ככה מנהלים משבר? הממשלה לא מבינה שאנחנו במצב חירום, ובמקום לעסוק בזה 24 שעות ביממה, היא עוסקת בחלוקת ג'ובים ובדילים פוליטיים. ראש הממשלה עוסק במשפט שלו, ובהקלות מס אישיות – שערורייה שאין כדוגמתה. במקום לתקוף את הנגיף, ראש הממשלה והשרים שלו תוקפים את היועץ המשפטי לממשלה, בעיצומו של משבר. המצב הזה לא יכול להימשך יום אחד נוסף. מה שנדרש בעת הזו זה אחריות, החלטיות ומנהיגות יציבה. אני איש אופוזיציה, אבל זה הזמן להפסיק בתלונות, לעבור למעשים. זה הזמן להילחם על החיים. אדוני היושב-ראש, פיקדתי שלוש שנים וחצי על פיקוד העורף. הובלתי אותו במבצע עופרת יצוקה, בשרפה בכרמל. ביקרתי במוקדי אסון בעולם – בהאיטי, ביפן, בסין. אפילו ערכתי תרגיל משותף עם משרד הבריאות בנושא מגפה. אני מוכן להתפטר מהכנסת מחר. מחר. אני מוכן ומזומן להתייצב בראש גוף המטה שינהל את המגפה הזאת, גוף שיטפל בהתמודדות של האזרח; בהתמודדות של העיריות; שיעסוק בהסברה 24 שעות ביממה, במגוון ערוצי שידור; גוף שיעסוק בחקירה; שידריך את האזרחים; שיתאם את משרדי הממשלה; שייצור סדר במהומה שאנחנו עדים לה. לא משנה לי לכמה זמן, לא משנה לי באיזה תנאים. מה שנדרש בעת הזו זו אחריות, החלטיות ומנהיגות יציבה. כי אנחנו נלחמים על החיים שלנו, אנחנו נלחמים על העתיד שלנו. תודה רבה.
אדוני היושב-ראש, כנסת נכבדה, קודם כול ברכות לשר אקוניס. תפקיד מיותר במשרד מיותר, שלא נורא, לא יעשה דבר. ואם נזכה גם לסיפוח, אז אל חשש, שת"פ אזורי לא יהיה. אז באמת ברכות. אני רוצה גם לומר ברכות לחבר הכנסת אייכלר. הקריאה שלו נגד הקנס של 500 שקל היא קריאה כל כך נכונה. בזמן הזה, כשאזרחי ישראל נאנקים תחת עול כלכלי כל כך כבד, מה שאנחנו יכולים לעשות עבורם זה לקנוס אותם? במקום להסביר יותר טוב, במקום – אם מדברים על הציבור החרדי – לוודא שההסברה תינתן גם ביידיש. מה הבעיה? האזרחים שלנו, כשהם מבינים, הם משתפים פעולה. יש חריגים, אבל עם החריגים האלה צריך להתנהל במידת הרחמים, לא במידת נוקשות שבוודאי בעת הזאת היא בלתי סבירה, היא בלתי מתקבלת על הדעת. אני רוצה גם לברך את חבר הכנסת עודד פורר, שאמר פה דברים נכונים, אבל אני רוצה לשים את זה במסגרת רחבה יותר. מעל הבמה הזאת אני חוזר ואומר פעם אחר פעם: להקנות סמכויות לראשי הרשויות, לראשי הערים, לראשי המועצות המקומיות והאזוריות. הם צריכים לקבוע מי יכול לפעול ומי לא יכול לפעול. רוצים לעזור להם? גייסו את כל המהנדסים האזרחיים של פיקוד העורף, תביאו אותם למילואים – חלקם ממילא מובטלים. תלמדו אותם מה הכללים. הם יודעים למדוד שטח, הם יודעים להגיד מה אפשר, מה אי-אפשר. תגידו להם: זה החלל, זה מה שניתן להכניס בהתאם להוראות משרד הבריאות, ועכשיו תצאו ותאשרו כל פאב, כל מסעדה, כל מרחב ציבורי שהוא. הרי האחד לא דומה לשני. מה הבעיה לעשות את זה? בתהליך כזה, שמשכו לא יותר משלושה ימים, אפשר להגיע למצב שכל עסק ועסק במדינת ישראל יודע מה מותר לו ומה אסור לו. במאמץ אפסי, בעלות אפסית – לא רק בעלות אפסית, ברווח כלכלי גדול נוכל לפתוח הרבה יותר עסקים. אבל הגזרות האלה, שכולן באות מלמעלה, שלא משתפות את השלטון המקומי, שלא מנסות לנצל את המשאבים שעומדים לרשותה של מדינת ישראל ברמה המקומית וברמה הלאומית, זה בסך הכול דוגמה נוספת לניהול הכושל של המשבר הזה, לאופן הציני והמתנשא שבו הממשלה מתייחסת לאזרחי מדינת ישראל. זה לא קשור לערבים, זה לא קשור לפריפריה וזה לא קשור למרכז – זה קשור לכולנו, לכל אזרחי ישראל.
ההתייחסות היא פשוט התייחסות לא ראויה, מבזה, התייחסות של חוסר כבוד לאזרח.
אני קורא לממשלת ישראל לחזור ולרחוש כבוד לאזרחיה. תודה.
אני רוצה לפתוח את דבריי בתודה לחבר הכנסת סעיד אלחרומי על הדברים המרגשים שהוא נשא לזכרו של מיכאל בן זיקרי, זיכרון צדיק לברכה. בינואר 2018 פרסמו שני מדענים אמריקאים, דניאל זיבלט וסטיבן לויצקי, ספר שנקרא "איך דמוקרטיות מתות". באופן לא מפתיע, הן לא מתפוצצות באיזה פיצוץ ענק. אין מפץ גדול, הן גוססות לאיטן. וכדי שהן יגססו לאיטן כל מה שצריך זה מנהיג פופוליסטי, פוליטיקאים מושחתים ופקידים חרוצים. אלה שלושת התנאים. לצערי, שלושת התנאים האלה מתקיימים כיום במדינת ישראל. החוק הזה שאנחנו נדרשים לאשר הוא פשוט חוק מיותר. ואני אסביר למה הוא מיותר. חקיקת חירום צריכה להתחשב באופי המצב. אנחנו כבר חיים במצב חירום חודשים. ממד הזמן אינו משמעותי כאן. אפשר לנהל חקיקה מסודרת בכנסת כדי שיישמר האיזון הנכון בין דמוקרטיה מצד אחד לבין יכולת הרשות המבצעת לטפל במצב החירום מן הצד השני. החוק הזה מבטל את כנסת ישראל. החוק הזה מאפשר לממשלה, בלי שום שיקול דעת, בלי שום בקרה, לפעול שבעה ימים בחופש מוחלט, ואחרי זה לקבל עוד שלושה ימים אם הוועדה התורנית לא הצליחה להגיע לכדי איזושהי בקרה על החוק, ועם הרוב שיש פה בכנסת, ותחת יצירת אווירת החירום המזויפת. ואפשר לומר: זהו זה, אישרנו חקיקת חירום. אנחנו בתוך מצב חירום שהתחיל לפני חודשים ויימשך עוד חודשים ארוכים. אין שום סיבה לחוקק פה איזשהו חוק בנוהל חפוז. להפך, דווקא בעת הזאת, דווקא מתוך הבנת טבעו של מצב החירום, צריך לנהל תהליך חקיקה סדור, שיטתי, אחראי, לשמוע את הדעות, לשמוע את ההסתייגויות, לשמוע מומחים, ודרך זה לטפל באופן אפקטיבי במשבר הקורונה, במשבר הכלכלי, ולשמור על הדמוקרטיה היקרה שלנו ועל האזרחים החופשיים שלנו. החוק הזה הוא חוק שולל דמוקרטיה, הוא חוק מסוכן. הוא נראה תמים, הוא לא תמים בכלל, אסור להעביר אותו כאן בכנסת ישראל.
לך תראה את העובדות הסוציאליות שלך.
איציק, לך תפגוש את העובדות הסוציאליות שלך. תפגוש אותן.
אין חדש במצב החירום הזה. היה – – –
גברתי היושבת-ראש, כנסת נכבדה, באמת שואל את עצמו חבר הכנסת למה ב-23:20 הוא צריך לקום ולדבר מול מליאה כמעט ריקה, איזו השפעה יש לעניין הזה, ואם לא עדיף לחסוך את כל המלל הזה, ואולי פשוט לנסוע הביתה. אבל אני כאן כי באמת הלב מתפוצץ. חברתי תמר זנדברג דיברה על תמונת המקרו. ברשותכם, אני אדבר על תמונת המיקרו. השתגענו? בזמן הזה, שהאזרחים נאנקים תחת משבר כלכלי כבד, כשאני שומע כל יום ברדיו אנשים שאין להם מה לאכול, שאו-טו-טו נזרקים לרחוב; כשאני פוגש היום בתל אביב את העובדות הסוציאליות שכורעות תחת הנטל – בזמן הזה, כשכבר יש קנס – דרך אגב, קנס כבד; 200 שקלים על אי-חבישת מסכה זה לא דבר של מה בכך – זה הזמן להגביר את הניכור בין הממשלה, בין הרשויות לבין האזרח הפשוט ולהגיד לו: אם משום מה שכחת לצאת עם מסכה מהבית, תשלם על זה ותשלם על זה הרבה? זה הכלי, יצירת הרתעה? או שמה שנכון בעת הזאת זה לייצר סולידריות, לייצר שותפות? חבריי חברי הכנסת, בעת הזאת כל שוטר וכל פקח עירוני צריך להסתובב עם חבילה של מסכות ולחלק לכל אזרח שאין לו. כמו שנעשה פה בכנסת על ידי משמר הכנסת, בצורה ראויה. אבל מה, לנו דואגים, חברי הכנסת. בואו נדאג לאזרחים, שהם ייהנו מזה. המצוקות הולכות ונערמות. אם אנחנו לא נטפל בעת הזאת בסולידריות, בשיתוף פעולה, ברצון טוב מצד האזרחים, לא נצא מהמשבר. משבר לא פותרים לבד. משבר לאומי זה לא עניין של מנהיג. משבר לאומי זה עניין של שיתוף פעולה. ומה שצריכה ממשלה בעת הזאת לעשות זה דבר אחד: לעודד שיתוף פעולה. אפשר לעשות את זה. כל מי שמבין קצת בחירום, כל מי שמבין קצת איך מארגנים חברה בזמן מצוקה, מבין שיש כלים מצוינים לעודד שיתוף פעולה ולחזק את הסולידריות. מה שאנחנו עושים פה, בחוק הזה, כמה שזה לא נתפס כקטן ושולי – והוא לא שולי ולא קטן – זה לחרב את הסולידריות; זה ליצור ניכור בין הממשלה, בין נבחרי הציבור, לבין העם. אני קורא לכם, חבריי חברי הכנסת, להצביע נגד החוק הזה. הוא חוק מיותר; הוא חוק הרסני. אנחנו צריכים למצוא שיטות טובות איך לחזק את שיתוף הפעולה, את הסולידריות, בעת מצוקה, בעת משבר כלכלי שעוד לא נראה כמותו במדינת ישראל. תודה רבה.
גברתי היושבת-ראש, כנסת נכבדה, אם היינו שמים רגע את הניירות בצד והיינו עושים פה משאל חשאי על הצורך בוועדת חקירה פרלמנטרית, אין לי ספק שהצעתי הייתה עוברת. כנסת ישראל הקימה לאורך השנים הרבה מאוד ועדות חקירה. הראשונה הייתה ב-1951, לאחר מכן היה שיהוי גדול של הרבה שנים, בשלהי 1987 התחדשו ועדות החקירה הפרלמנטריות, ומאז הוקמו לא מעט כאלה. התכלית של הוועדה הזאת היא להכווין ולשפר את פעולתם של גופי הביצוע ושל משרדי הממשלה, כולל ראש הממשלה. הוקמו ועדות חקירה רבות ומגוונות – לתאונות הדרכים, לעמלות הבנקים, למשק המים, לקליטת יהודי אתיופיה, לקליטת עובדים ערבים בשירות הציבורי ועוד רבות אחרות. אפילו ועדה לבדיקת תשתית התחזוקה של קבר הרשב"י במירון הייתה לנו, ואכן, זהו נושא רציני וחשוב וראוי לה לכנסת לעסוק בו. גם הנושא שאני מביא לפניכם הוא נושא שנכון לכנסת לעסוק בו. גברתי היושבת-ראש, הייתכן שלא נקים ועדה לבדיקת תפקוד ראש הממשלה, הממשלה, מנגנוני הביצוע שלה, לנוכח המשבר הבריאותי והכלכלי החמור ביותר בתולדות ישראל? הייתכן שנימנע מלממש את חובתנו לתרום לשיפור כושר העמידה וההתמודדות של אזרחי ישראל עם מגפה שככל הנראה תחזור ותפקוד אותנו גם בחודשים הקרובים? אין בכוונתי לקנטר את הממשלה ושריה, ואם בוצעו דברים היטב, אהיה ראש וראשון לשבח את הממשלה על כך. אבל חיוני, לצורך ההתמודדות הכוללת של כולנו, לחקור את הליקויים. אם נזהה את הליקויים, יסייע הדבר בידינו לשפר את עבודת הממשלה וגופי הביצוע, נוכח האתגרים שעוד נכונו לנו, ואין לנו רשות להימנע מכך. חיוני, חיוני לבדוק את אופן ניהול המשבר על ידי הממשלה ואת איכות ההחלטות הקובעות שנלקחו על ידה, בדגש על חלוקת הסמכות והאחריות; חיוני לבדוק את אי-מיצוי משרד הביטחון וצה"ל לצורך ריכוז הטיפול במשבר ולצורך רתימת כלל ניסיונם ויכולותיהם של גופים אלה, המתמחים בחירום; חיוני לבדוק את אופן הטיפול באוכלוסייה הקשישה ובאוכלוסיות אחרות בסיכון, ובייחוד בשלבים הראשוניים של התפרצות המגפה; חיוני לבדוק את מערך הרכש המקומי והבין-לאומי ואם היה ניתן לספק מענה מהיר יותר וטוב יותר לצרכים המתחדשים; חיוני לבדוק את אופן הפעלת מערך הבדיקות; חיוני לבדוק את אופן הפעלת מערך החקירה; חיוני לבדוק את הלמידה ממדינות אחרות ואת היכולת לאמץ במהירות שיטות פעולה אפקטיביות בתחום הבריאותי ובתחום הכלכלי; חיוני לבדוק אם השרים השונים, ובראשם שר הבריאות הקודם והנוכחי, ניהלו את המערכות שתחת אחריותם באופן ראוי.
ולבסוף, חיוני לבדוק אם החלטות ראש הממשלה ניטלו לטובת אזרחי ישראל או לטובתו האישית בלבד, נוכח החששות שקיננו בו על גורלו האישי הפוליטי והמשפטי. חבריי מהקואליציה, אתם יודעים היטב שהאופן הריכוזי, היהיר והקפריזי שנקט ראש הממשלה עד כה הביא עלינו אסון, ועוד יחמיר את המצב אם לא ייפסק לאלתר. מרבית צמרת משרד הבריאות מתחלפת או מתפטרת תוך כדי משבר. זה מתכון לאסון. תקשיבו לפרופ' אלי וקסמן, תקשיבו לפרופ' סדצקי, תקשיבו לפרופ' נחמן אש, תקשיבו למנהלי הקופות – מה הם אומרים, חוזרים ואומרים, על הניהול הכושל של המשבר. אפשר וחובה לנהל את המשבר הזה באופן אפקטיבי, אבל כדי שזה יקרה, חיוני שכנסת ישראל תציב מראה ישרה – לא עקומה, חס וחלילה – מול פניה של הממשלה המנופחת, הבזבזנית והלא-יעילה שמושלת בנו ותנסה לשפר במשהו את אורחות פעולתה. ועדת חקירה פרלמנטרית היא צו השעה. היא הכרח. תודה רבה.
תשאל את בוגי, הוא היה שם.
הזוי זה מי שמתעסק – – – שופטי בית המשפט העליון.
מטפלים בראש הממשלה יותר מאשר במשבר.
אנחנו מגויסים כל הזמן ואנחנו פועלים כל הזמן.
זה ראש ממשלה שבאופן שיטתי לועג למשטרה – – – לועג למשטרה.
שטרן, לא צריך להתמקח, זה מנופח מספיק גם ככה.
גברתי היושבת-ראש, כנסת נכבדה – –
– – אני נאלץ לומר שביום הזה ובתקופה הזאת מה שאני רואה בעיקר הוא עליבות במיטבה. ואני אומר לכל חבריי מהקואליציה: הקמתם ממשלה מנופחת עם שפע משרדים מיותרים, שרים מיותרים, סגני שרים מיותרים, ואז נזכרתם שאין ברירה וחייבים חוק נורבגי מורחב, כי לולא חוק שכזה לא יהיו מספיק חברי כנסת מהקואליציה בוועדות, ועל כן ניפחתם את המנגנון הממשלתי ואת מנגנון עובדי הכנסת במאות עובדים מיותרים. השקעתם בכך מיליונים – מיליונים שצריכים להגיע לכיסם של העצמאים, לכיסם של אלה שעוד רגע מוצאים את עצמם ברחוב, לכיסם של אלה שמפגינים בכיכרות, אלה שכרגע הם עדיין יחסית שקטים, לכן אני אומר: עליבות במיטבה. פירקתם את משרד החינוך והעברתם את האחריות לחינוך הגבוה והמשלים – איך לא – למשרד לתשתיות מים, חיבור שערורייתי של שני תחומים חסרי כל קשר ביניהם. עכשיו נוצרה בעיה, וחברי חבר הכנסת יוראי דיבר על זה: המשרד המעביר מוסר את הנדוניה ללא התקציב המתאים, ותנועות הנוער עומדות בפני קריסה. מתי הן עומדות בפני קריסה? דווקא כשהן נדרשות לפעילות יותר מתמיד. במקום שבני הנוער יהיו במקומות בלתי מוגנים, עדיף שיהיו בפעילות מוסדרת, נשלטת, בקפסולות, עם ציוד מיגון, תחת איזשהו פיקוח. עליבות במיטבה. מערך הבדיקות לקורונה תלוי בעובדי המעבדות, אחד המקצועות הנדרשים ביותר בעת הזאת. האם מישהו דואג לתגמול הולם? להכשרה מזורזת לעוד ועוד עובדים? האם מישהו מביט קדימה ואומר לעצמו: נידרש לעוד כך וכך עובדים ועובדות למשך השנתיים-שלוש הקרובות, ובהתאם משקיע את הכסף בתגמול ובהכשרה מזורזת? ושוב אני אומר: עליבות במיטבה. מאהל מחאה של חבורה לא צעירה אך מסורה מאוד סמוך לרחוב בלפור מפוזרת הבוקר במפתיע בכוח ללא שום ניסיון הידברות איתם, סתם כך. מישהו דיבר איתם? מישהו ביקש מהם? מישהו הנחה אותם? לא. ישר באלימות. אזרחים משלמי מיסים, ששירתו בעצמם במקומות הכי קשים, ששולחים את הילדים שלהם ליחידות הכי טובות – זה היחס שהם מקבלים ממוסדותיה של מדינת ישראל. הם עדיין שם. הם ימשיכו ויהיו שם. הם ימשיכו ויהיו שם כי הם כל כך צודקים במאבקם, כי ברור לחלוטין שלא יכול להיות שנאשם בפלילים ישלוט בישראל, כי לא יכול להיות שנאשם בפלילים ישלוט בישראל בעת חירום וכי לא יכול להיות שהממשלה הזאת תאריך ימים. אזרחי ישראל צריכים להיפטר מהממשלה הזאת, להיפטר מהנורמות הקלוקלות האלה ששולטות בחיינו. כיום, מעל הכול, אזרחי ישראל צריכים להיפטר מהשחיתות ומהציניות שמושלות בחיינו ממש ברגע זה. וכל העליבות הזאת היא משלל עבודה של יום, יום וקצת, פה, בירושלים. זה מדאיג, זה מפחיד, וזה חייב להשתנות.
אדוני היושב-ראש, כנסת נכבדה, היום בצוהריים – מרב, זה סיפור טוב גם בשבילך.
סיפור טוב גם בשבילך. מרב, היום בצוהריים התקשרה אליי בחורה צעירה ממושב בערבה, נקרא לה מרב לצורך דיוננו: חבר הכנסת, סיימתי צבא, קיבלתי את הפיקדון, יצאתי לטיול במזרח. חזרתי, עשיתי קורס הכנה לפסיכומטרי, עברתי בהצלחה, נרשמתי ללימודים במכון הטכנולוגי בחולון למה שחלמתי עליו – עיצוב תעשייתי. לימודים קשים, חמש פעמים בשבוע, המון עבודות בית. לקח לי חצי שנה להתרגל לעומס הזה, בסוף הצלחתי. התחלתי לעבוד במלצרות, שכרתי דירה עם עוד שני שותפים בתל אביב, ופתאום הגיעה הקורונה, ובגלל הקורונה אין לי כסף. אז חזרתי הביתה, למושב, ועכשיו עוד שנת לימודים בפתח ואין לי מושג אם אני ממשיכה ללמוד. מה שסיפרה לי מרב מהמושב בערבה משותף לכל כך הרבה אנשים צעירים במדינת ישראל, והאתגר שלנו הוא איך לעזור להם, איך לגרום לכך שהאנשים הצעירים האלה יוכלו להתחיל את חייהם כאזרחים תורמים, אזרחים פעילים במדינת ישראל. זה אתגר אדיר. אסור לנו להשאיר אותם לבד, אסור לנו לתת להם להתמודד בלי שום סיוע בשלב הכי קריטי בחייהם, השלב שבו הם בוחרים מקצוע, השלב שבו שהם פותחים עסק, השלב שבו הם לומדים באוניברסיטה, במכללה. לכן, אדוני היושב-ראש, אני קורא לנו המחוקקים לעשות כל שלאל ידנו על מנת לתמוך באנשים הצעירים האלה, שעל פי חוק כרגע לא מגיעה להם אגורה, שעל פי חוק כרגע הם לא מקבלים סיוע. אפילו דמי אבטלה הם לא מקבלים. לא משנה איך נעשה את זה – ישירות מהממשלה לאזרחים הצעירים, דרך הרשויות, דרך המוסדות האקדמיים – יש בוודאי ים של דרכים לסייע. אבל בואו נחליט שזה מה שאנחנו עושים. אני נחוש באופן אישי להוביל את המהלך, את המאבק אם צריך, כדי שלאנשים הצעירים במדינת ישראל תהיה נקודת התחלה מעולה, כי זה העתיד שלנו. אם נדע לשים אותם עכשיו, במשבר הזה, על הפסים, להחזיר אותם לפסים, אז הם יהיו האזרחים הכי טובים שלנו. ואם לא נדע לעשות את זה – זו החמצה לאומית. העניין הזה בעיניי הוא חורג מהפוליטיקה. זה לא ימין ושמאל. אני פתוח לכל רעיון, אבל אני נחוש להוביל את המאבק הזה כדי שנטפל בדור הצעיר במדינת ישראל, ולכן אני מציע שכנסת ישראל תגבש – –
– – עם כל מי שצריך את הדרכים הטובות ביותר כדי שהאזרחים הצעירים שלנו ידעו, יוכלו להתגבר על המשבר ולהפוך לאזרחים מועילים. תודה רבה.
אדוני סגן השר, לא בשביל להפריע לך, על כל הדברים המופלאים שאתה מקריא כרגע, אני אומר לך, משיחה עם הרבה מאוד סטודנטים, אין להם מושג למי לפנות, הם אובדי עצות. יכול להיות שנעשו דברים מופלאים, אין להם מושג.
אני חושב שזה צריך ללכת לוועדת החינוך.
אדוני היושב-ראש, כנסת נכבדה, שלא כעמיתי חבר הכנסת סמוטריץ', אני דווקא רוצה לאחל הרבה הצלחה ליושב-ראש הקואליציה ולשר האוצר בדיוניהם הבין-אישיים. באמת, הצלחתם – הצלחתנו. אבל עכשיו בנימה קצת יותר רצינית. אני עומד פה היום לתבוע את כבודם של אזרחי ישראל, את כבודם של ארבעה ציבורים שונים. אני רוצה להתחיל בציבור המסעדנים. היום בבוקר מתקשר אלי אדם ויה, מסעדן – לא רק מסעדן; אדם ויה היה הקשר שלי בחטיבה המזרחית באזור הביטחון, פטריוט אמיתי ואיש אמיץ, שהיה הרבה פעמים תחת אש. והוא בוכה לי בטלפון. בוכה. הוא אומר: לא על עצמי אני בוכה, אני אדע להסתדר עם הקשיים הכלכליים, אבל מה עם העובדים שלי, שמטה לחמם נשבר, שאין להם את הגב הכלכלי שיש לי? אבל הוא אומר לי עוד דבר: אתה יודע מה, גם זה לא היה מביא אותי לבכי; מה שבאמת גורם לי לבכות זה חוסר ההיגיון וחוסר השיטתיות באופן שהממשלה עובדת מולנו – הנחיות סותרות, הנחיות שמתחלפות, הנחיות לא הגיוניות. יש לי מסעדה ענקית בזיכרון יעקב, מה פתאום 20 בפנים ו-30 בחוץ? למה לא 100 בחוץ? למה אין לי עם מי לדבר ולהגיד: תבדוק אותי, תאשר לי תנאים מיוחדים שמתאימים לי? אני רוצה לתבוע את כבודן של האחיות בעת הזאת, שעובדות כל כך קשה. אנחנו מקום שישי מהסוף ב-OECD במספר האחיות ל-1,000 איש: 4.9 בישראל, 18 בשווייץ, 17 ומשהו בנורבגיה, 16.9 בדנמרק. אנחנו לא יכולים להרשות לעצמנו להיות מדינה מתקדמת באמת? ומה שאמרתי עכשיו זה ממוצע ארצי. אם מסתכלים על מה שקורה בדרום, זה ברמה של מדינת עולם שלישי. הן קורסות תחת הנטל. למה אנחנו לא יודעים לדאוג להן? את כבודן של העובדות הסוציאליות אני דורש. אני קורא את המחקר על שכר העובדות הסוציאליות: 75%, שלושת רבעי מהעובדות הסוציאליות – יש גם עובדים, 10% בלבד – 75% מהעובדות הסוציאליות עובדות ב-74% משרה ומקבלות בברוטו 5,200 שקל בחודש. מקצוע מהחשובים במדינת ישראל, זה מה שאנחנו יודעים לתת להן? את כבודן אני דורש. ואני דורש את כבודם של עובדי הארגונים החברתיים. אלה שעושים את מה שהממשלה לא עושה, אלה ששר האוצר עצר להם תקציב של עשרות מיליוני שקלים השבוע כי, רחמנא ליצלן, הם מעבירים בתקציב הזה כסף לארגונים המטפלים במבקשי מקלט. מהי ערלות הלב הזו? האם כמה עשרות אלפי איש שאנחנו חייבים לטפל בהם, שהם האלמנט הכי מוכה בחברה האזרחית, בחברה שלנו, האם באלה אנחנו לא יכולים לטפל? לספח עשרות אלפי פלסטינים – זה כן, אבל לטפל ב-30,000, 40,000 מבקשי מקלט, זה לא?
לכן, אדוני היושב-ראש, אנחנו צריכים להצביע אי-אמון, כי הממשלה שלא מכבדת את אזרחיה לא ראויה לכבוד והיא לא צריכה לכהן. תודה רבה.
תגיד, אתה שפוי? מה זה השטויות האלה?
תודה רבה. גברתי היושבת-ראש, כנסת נכבדה, החוק הזה שמופיע על המסכים הוא חוק מיותר, הוא חוק שכל תכליתו לתת פלטפורמה חוקית לראש ממשלה נאשם בפלילים להתחמק מאימת הדין. זו תכלית החוק הזה, ולכן לא צריך אותו. החוק הזה לא קיים במדינות אחרות שמתמודדות עם הקורונה בדיוק כמונו. לא צריך פה חקיקת חירום מפתיעה. הקורונה כאן בשביל להישאר, לצערנו הרב. אנחנו לא במצב חירום, אנחנו בשגרת חירום מתמשכת, ובשגרת חירום מתמשכת צריך חקיקה עם שיקול דעת, צריך חקיקה סדורה, שעוברת תהליך סדור בוועדות, שלא נעשית כמחטף של גנבים בלילה. מה שצריכה מדינת ישראל זה לא חוקים דרקוניים; מה שצריכה מדינת ישראל – וזה מה שהיא הייתה יכולה לקבל אם היה מתבצע פה תהליך סדור – זה שיתוף פעולה של האזרחים, זה כבוד לאזרחים, זה לעבוד איתם על מצב החירום, לדרוש את שיתוף הפעולה על בסיס אמון. ככה צריכה לעבוד מדינה מול אזרחיה, ככה לא עובדת מדינה שמתייחסת לאזרחיה כאל נתינים נבערים מדעת. איך עושים את זה באמת? מישהו עובד במדינת ישראל היום עם ראשי הרשויות? מישהו דרש מהם אי פעם, שאל אותם: נבחרי ציבור יקרים, האם אתם יודעים להפעיל את מערכת החינוך בצורה סדורה? מישהו פנה לאזרחי ישראל, ואמר: הינה אפליקציית מגן 2, אנחנו סומכים עליכם, אנחנו מאמינים בכם, אנחנו מבקשים מכם – כן, מבקשים מכם – להתקין את זה על הטלפון הסלולרי שלכם כדי שאם תהיו חשודים במגע עם נושא נגיף נוכל לאכן אתכם? למה זה לא נוסה? למה לא דרשנו את שיתוף הפעולה? למה לא ביקשנו את שיתוף הפעולה? למה לא יצרנו את הכלים לשיתוף הפעולה? אנחנו חודשים בתוך העניין. איך אפשר לדבר על חקיקת חירום כשהמצב הזה נמשך כבר מחודש מרץ? למעשה עוד לפני, אבל אם אני מסתכל על החירום במלוא עוצמתו, מחודש מרץ. אנחנו צריכים להתבייש שאנחנו מביאים לכאן משהו כאילו באווירת חירום. אין אווירת חירום. יש מצב חירום מתמשך, הוא דורש שיתוף פעולה של אזרחי ישראל. אנחנו חייבים להפסיק להתייחס לאזרחים היקרים שלנו כאל נתינים, אנחנו צריכים לרחוש להם כבוד, לבקש את שיתוף הפעולה שלהם, זה מה שהם ייתנו לנו, ככה אנחנו צריכים לעבוד. והחוק הזה, אסור שיעבור, זה יהיה בושה שהוא ייכנס לספר החוקים, כי אני אומר ומזהיר בעניין הזה: כל תכליתו לתת פלטפורמה פוליטית – סליחה, חוקית – לראש הממשלה להימלט מאימת הדין. תודה רבה.
בסדר. אנחנו מתואמים בינינו.
אדוני היושב-ראש, סגן השר, קודם כול אני רוצה לומר תודה לידידי חבר הכנסת משה אבוטבול על האופן המדויק והצנוע שבו הוא שאל את השאילתה. אני חושב שקרבתך לעניין היא באמת חשובה ונוגעת ללב. אדוני סגן השר, הוזכרה פה הגב' אורנה שמעוני. היא אישה יקרה ומסורה, שבצד היותה הרוח החיה מאחורי מפעל ההנצחה המרגש הזה, גבעת הפרחים שנקטפו, יזמה מפעל נוסף – בית איל, על שם בנה שנהרג סמוך לבופור. המפעל הזה מטפל ב-1,200 אנשים עם מוגבלויות מדי שנה ועוד אלפים של אנשים שמה שהיא בנתה משמש לרווחתם. 1,200 איש עם מוגבלויות לא יכולים לקבל כרגע את הטיפול מכיוון שהמפעל הזה, שמתוחזק אך ורק על ידי תרומות וללא שום סיוע ממשלתי, כרגע, לשם תחזוקתו השוטפת בעידן הקורונה, נזקק ל-80,000 שקל בחודש. ה-80,000 שקל האלה לא עוברים והמפעל בפני סגירה. אני קורא לך, אדוני, לליבך היהודי החם, לטפל בעניין הזה לאלתר על מנת שהכסף יועבר ובית איל ימשיך ויפעל. תודה.
אדוני, אתה צודק. אני מעיר את העניין הזה מכיוון שהחוט המקשר הוא הגב' שמעוני, שהקימה מפעלים התנדבותיים באופן מרשים מאין כמותו, ומתוקף חברותך בממשלה אני מבקש את עזרתך בעניין הזה.
אנחנו מודים לשר המקשר על דבריו.
אדוני היושב-ראש, כנסת נכבדה, האזנתי ברוב קשב לחלק מהדוברים. איני יודע אם אני יכול לחדש במידת הסכנה לדמוקרטיה הישראלית, אבל אני רוצה בכל אופן לומר שהחוק הזה הוא חוק מסוכן ורע, ואני מתפלא איך בני גנץ, גבי אשכנזי – רמטכ"לים לשעבר – מאמצים אל ליבם חוק שכזה. הרי אתם יודעים, בני וגבי, שבשעת התקפה על מדינת ישראל, במצב הכי חמור, התקפת פתע, כדי להכריז מצב מיוחד בעורף נדרש להביא את המצב הזה לוועדת החוץ והביטחון אחרי 48 שעות, וניתן למתוח את זה עד חמש יממות בלבד, ואם אחרי חמש יממות ועדת הכנסת לא אישרה את החוק, הבית הזה לא אישר את החוק, החוק הזה בטל ומבוטל, הכרזת החירום בעורף בטלה ומבוטלת. זה – נוכח התרחיש החמור ביותר, חירום אמיתי. מה יש לנו כאן? אין לנו פה חירום, יש לנו פה אולי שגרת חירום. איזה מהחוקים והתקנות שממשלת ישראל נדרשת להם אי-אפשר להביא למשכן הזה בנוהל כזה או בנוהל אחר ולשמור על כך שכנסת ישראל תפקח על פעולות הממשלה? החוק הזה, כשנותנים אותו לראש ממשלה נאשם בפלילים, לראש ממשלה שלא היסס לגרור את ישראל לשתי מערכות בחירות מיותרות לחלוטין, מה אתם חושבים שהוא יעשה איתו? החוק הזה מאפשר חופש פעולה מפליג לממשלה בין 12–28 ימים, ואחרי זה נותן זמני הארכה יוצאי דופן של עד 60 יום בכל פעם. הבית הזה צריך להתקומם. איך כנסת ישראל מוכנה להתפרק מכוחה, להיכנע ללא קרב ולמסור את כל הסמכויות לממשלה מסוכנת, פשוט מסוכנת? החוק הזה הוא גם חוק רע. למה הוא חוק רע? הוא חוק לא מקצועי. מי שרוצה לנהל חירום בעורף צריך לעבוד עם האזרחים, ולא לעסוק כל הזמן באכיפה. החוק הזה קודם כול צריך להגדיר את האלף-בית של מצב חירום, וזה סדרי מינהל תקינים בשעת חירום. אין את זה בחוק. אדוני היושב-ראש, תקרא את החוק – תשים לב לדבר הזה: אנחנו הולכים למנות בקרוב, ככה נאמר, מנהל מיוחד למצב הקורונה, שר הקורונה. מדוע סמכויותיו לא מוגדרות בחוק? אם הוא כל כך נדרש וזה כל כך חשוב, מן הדין שהחוק יעסוק באיש הזה ובסמכויותיו. אני רוצה להקריא לכם מה החליטה ממשלת ישראל בשנת 2007, כשהחליטה על הקמת רח"ל, רשות החירום הלאומית. כתוב כך: "ייעודה של רשות החירום הלאומית לשמש רשות ממלכתית לחירום, ליד שר הביטחון, למימוש אחריותו הכוללת לכלל מצבי החירום במרחב האזרחי". לכלל מצבי החירום במרחב האזרחי זה כולל מגפה. כאלוף פיקוד העורף עשיתי תרגיל עם משרד הבריאות על תרחיש של מגפה – "זאת באמצעות תכנון, תיאום, הנחיה, הכוונה ובקרה של כלל המשרדים" – מי עושה את זה היום? וכן "הגופים הייעודיים, המערכות הלאומיות והרשויות המקומיות העוסקות במוכנות והכנת המרחב האזרחי". כמו כן, תפקידה של רח"ל "להביא למיצוי מרבי של המשאבים הלאומיים להבטחת החוסן והרציפות התפקודית במצבי משבר וחירום שונים". ממשלת ישראל פועלת לא לפי חוק, מנהלת מצב חירום מתמשך לא לפי חוק, ולא רק שהיא לא מתנהלת לפי חוק, היא מביאה בפנינו חוק שהוא בלתי מתקבל על הדעת – הוא חוק של הרס הדמוקרטיה; הוא חוק של חופש פעולה נפשע לראש ממשלה החשוד בפלילים.
אני מייד מסיים. כלל היסוד בניהול מצב חירום הוא רכישת לב הציבור ואמון העם. אם הבית הזה אחראי בעיני עצמו, הוא צריך לדאוג לכך שממשלת ישראל תעסוק בראש וראשונה ברכישת אמון העם, וזה נעשה בכבוד לעם, לא בהשתת חוקי – אני לא יודע אפילו איך לתאר אותם – חוקים ששוללים כל זכויות אזרח באופן גס ומיותר.
מצב החירום האמיתי הוא האיום על הדמוקרטיה הישראלית, לא מצב הקורונה. עם הקורונה נדע להתמודד; עם מה שנעשה פה לסדרי משטר – איני יודע. זו הסכנה האמיתית. תודה רבה.
אדוני היושב-ראש, כנסת נכבדה, אני חש צער עמוק על ההתנתקות, על הרס הבתים, הרס היישובים, הסבל האנושי, התנפצות החלומות, תחושת השבר הקשה. כמו אזרחינו היקרים שפונו מבתיהם, תושבי רצועת עזה וצפון השומרון, גם אני חש קשר רגשי עמוק לכל רגב ולכל שעל מאדמת ארץ ישראל. כבשתי את שבילי הארץ ברגליי, טיילתי בה עם ילדיי, הגנתי עליה במשך 38 שנים, ועם זאת, ההתנתקות בישרה את מה שרובנו מבינים, ומי שלא הבין, יבין בעתיד: מהפלסטינים צריך להיפרד – מהפלסטינים חובה להיפרד. לא בשבילם – בשבילנו. הוויכוח הפנימי בינינו הוא לא על מידת האהבה לארץ. הוויכוח בינינו הוא על עניין אחד – מהי ציונות. בעניין הזה, אתם – בנט, סמוטריץ', הרב פרץ ואחרים – אתם, במידה מסוימת, לא ציונים. במידה מסוימת, אתם האיום הפנימי המסוכן ביותר שקם לתנועה הציונית, ואני אומר זאת ללא שמץ של טינה אישית. בבחירה שבין שמירה על רוב יהודי לבין עוד שטח הציונות תמיד בחרה ברוב יהודי. זו לא בחירתכם. את ההכרעה הזו קיבלה הנהגת היישוב ב-1947 בהסכמה על תוכנית החלוקה; את ההכרעה הזו קיבל דוד בן-גוריון כשנמנע מכיבוש יהודה ושומרון בשלהי מלחמת העצמאות; את ההכרעה הברורה הזו קיבל יצחק רבין כשהחליט להוציא את צה"ל ממרכזי הערים הפלסטיניות ולהפריד את מרקם החיים הפלסטיני מזה הישראלי; את ההכרעה הזו קיבל אבי ההתיישבות ביהודה ושומרון, ראש הממשלה המנוח אריאל שרון, כשהוציא אל הפועל את תוכנית ההתנתקות – תוכנית שרק חלקה מומש, והייתה צריכה להסתיים בגבולות פיזיים שחוצצים בין הפלסטינים של יהודה, שומרון ורצועת עזה לבין מדינת ישראל. בן-גוריון, רבין, שרון, גם בגין – כולם מנהיגים ציונים ופטריוטים ישראלים – ויתרו על חלקים מארץ ישראל התנ"כית כדי לשמור על מדינת ישראל. הם היו מנהיגים שאמרו לציבור הישראלי את האמת: צריך לבחור. הם היו מנהיגים אמיצים, שהיו מוכנים לקבל הכרעות קשות – זה מה שמצופה ממנהיגים. אין היום בישראל מנהיגים כאלה. בימין הישראלי יש משיחיים שמתכחשים למציאות, לדמוגרפיה, להשלכות הביטחוניות, הכלכליות, החברתיות והבין-לאומיות של סיפוח, שמוכנים להפקיר את מדינת ישראל היהודית והדמוקרטית כדי להקים פה מדינת הלכה. וכן, יש את הליכוד החלש והמסואב, שהאידיאולוגיה היחידה שלו היא נתניהו, אותו נתניהו שנגרר אחרי הטעות הזו מסיבותיו האישיות בעיקר. המציאות איננה מאפשרת לנו גם וגם: גם מדינה דמוקרטית עם רוב יהודי וגם סיפוח של מיליוני פלסטינים. צריך לבחור. בבחירה הזו אני בוחר בישראל יהודית ודמוקרטית, ואתם בוחרים בישראל יהודית ומשיחית. זה סלע המחלוקת.
אתם רוצים לספח מיליוני פלסטינים, ואני רוצה לשמור על רוב יהודי במדינה הזאת – –
– – לילדים, לנכדים ולנינים שלי, בכל מחיר.
אתם רוצים מדינת הלכה דתית, ואני רוצה מדינה דמוקרטית – –
– – שבה הנכדים והנינים שלי יהיו אנשים משכילים וחופשיים.
מדינת ישראל קמה כדי להיות בית לאומי דמוקרטי לעם היהודי, ואתם מסכנים את הבית.
אנחנו נמצאים בעיצומו של מאבק – – –
תודה, אדוני היושב-ראש. אנחנו נמצאים בעיצומו של מאבק על דמותה וזהותה של ישראל. האם יהיו לנו, אחרי למעלה מ-70 שנה, גבולות ברורים ובטוחים? האם נמשיך להשקיע מיליארדים במפעל ההתנחלויות במקום בכלכלה הישראלית המקרטעת?
האם נמשיך לבנות בתים ויישובים בשטחים, כשזוגות צעירים בישראל לא מצליחים לרכוש דירה?
האם נוותר על עקרונות החופש, השוויון והדמוקרטיה? מדינת ישראל היא לא ארץ ישראל השלמה. מדינת ישראל, אסור שתהיה מדינת הלכה. בוויכוח הזה רוב מכריע של הציבור הישראלי עומד איתי ולא איתכם. על רקע המשבר הבריאותי והכלכלי, שילווה אותנו עוד חודשים ארוכים קדימה – –
– – חובה עלינו להתמקד בעיקר: טובתם ורווחתם של אזרחי ישראל.
סיפוח ימיט עלינו אסון נורא. היפרדות היא תנאי בסיסי ליצירת עתיד טוב יותר, היא תנאי לחידוש התקווה. תודה רבה.
– – מה פתאום אנשי השמאל – –
שתקת. ראינו אותך – – – שותק – – –
אה, שוב דפקו אותי, שוב אני מסכן, שוב אני אומלל – – –
אתה לא בית"רי, אתה ביביסט. אתה לא בית"רי, אתה ביביסט. אתה לא בית"רי, אתה ביביסט.
אתה שקרן, אתה שקרן, אתה שקרן.
אדוני היושב-ראש, כנסת נכבדה, אני רוצה להצטרף לאיחולים לחברת הכנסת ציפי חוטובלי. היא יוצאת לשליחות חשובה בשמה ולמענה של מדינת ישראל. איני יכול לומר דברים דומים לגבי השר צחי הנגבי, לא מכיוון שאיני מאחל לו הצלחה – אני מאחל לו הצלחה מקרב לב – אלא מכיוון שהמשרד שהוא אמור לעמוד בראשו הוא משרד מיותר. החיבור המוזר הזה של החטיבה להתיישבות יחד עם האחריות על השירות הלאומי-אזרחי זה שני דברים שלא צריכים להתחבר יחדיו, גם לא זכאים למשרד משל עצמם. אבל אדוני היושב-ראש, מעבר לעניין הקונקרטי הזה אני רוצה להתייחס לאירועי השבוע האחרון. היינו עדים בשבוע האחרון למתיחות בגבול הצפון. חוויתי מתיחויות מהסוג הזה לא מעט בשנים 2012–2014, עת כיהנתי כאלוף פיקוד הצפון. כל אירוע ואירוע כזה הוא בעל פוטנציאל הסלמה. כל אירוע ואירוע כזה, אתה יודע איך הוא מתחיל, אי-אפשר לדעת איך הוא מסתיים. הוא יכול להסתיים גם במלחמה כוללת. העניין הזה של מה שאנחנו קוראים מיסקלקולציה, שיכול להשתלט על דעתם שלהם, אויבינו, ויכול גם להכות בנו מעת לעת, הוא עניין מסוכן מאין כמותו. בזמנים מתוחים שכאלה ראוי שבראש ממשלת ישראל יעמוד אדם שיכול להפנות את כל מעייניו, את כל מרצו, את כל יכולותיו, רק לדבר אחד: טובת מדינת ישראל וביטחון מדינת ישראל. בשנת 2008 נאמרו הדברים האלה: "ראש ממשלה ששקוע עד צוואר בחקירות, אין לו מנדט ציבורי ומוסרי לקבוע דברים כל כך גורליים במדינת ישראל. קיים חשש, אני חייב להגיד אמיתי ולא בלתי מבוסס, שהוא יכריע הכרעות על בסיס האינטרס האישי של ההישרדות הפוליטית שלו ולא על פי האינטרס הלאומי משום שהוא נמצא במצוקה המיוחדת הזו, הכל-כך עמוקה". הדברים האלה נאמרו על ידי חבר הכנסת בנימין נתניהו כלפי ראש הממשלה דאז אהוד אולמרט. אני אומר לראש הממשלה היום בנימין נתניהו: נאה דורש – נאה מקיים. תודה רבה.
אדוני היושב-ראש, תודה. כנסת נכבדה, אני רוצה לייחד את דבריי לחבר הכנסת נפתלי בנט, האיש שקבע לפני שבועות מספר: לא פרנסה – לא מעניין. זה דווקא מאוד מעניין, מאוד מאוד מעניין, כי פתאום סיפוח זה לא מעניין, ופתאום עלייה על בית המשפט עם D9 זה לא מעניין, ופתאום פרקליטים שממונים מטעם זה לא מעניין, והדתה במערכת החינוך זה לא מעניין, וטיפולי המרה זה לא מעניין. כל הדברים האלה פתאום לא מעניינים את נפתלי בנט. מה כן מעניין? אבטלה, עסקים, פרנסה. כן, פתאום מעניין מערכת הבריאות הקורסת, פתאום מעניין העובדות הסוציאליות שלא יכולות לגמור את החודש, פתאום מעניין מערכים שלמים שהפסיקו לעבוד: תעופה, תיירות, עובדי במה. כל זה פתאום מאוד מאוד מאוד מעניין. אני רוצה לומר לך, חבר הכנסת בנט: מי שמתעניין באמת בדברים האלה, אנחנו אומרים לו: ברוך הבא למחנה שלנו. כן, ברוך הבא למחנה שלנו. פעם קראו למחנה הזה בלעז סוציאל-דמוקרטיה; בשפתנו שלנו – מדינת רווחה; בשפה עממית פשוטה זה מחנה השמאל. זה המחנה, כן, זה המחנה של השמאל הציוני, של השמאל הלאומי. זה המחנה של אלה שחושבים שהמדינה שמקבלת מאיתנו את המיסים שלנו, שמקבלת מאיתנו את חיינו, שאנחנו משרתים בה בלי סוף – המדינה הזאת צריכה להחזיר לנו בחזרה ולספק לנו רשת ביטחון כלכלית ושירותים ראויים וחינוך ראוי ובריאות ראויה ורווחה ראויה. אז נפתלי בנט, ברוך הבא למחנה השמאל הלאומי, למחנה השמאל הציוני. אני בטוח שתרגיש בבית.
אדוני היושב-ראש, כנסת נכבדה, אני אנסה בדקות הקרובות להיות לגמרי חיובי. למה החוק הזה מיותר ולמה אנחנו נתנגד לו הסביר חברי חבר הכנסת ניצן הורוביץ, ואני חושב שהסבריו הם מספקים. אני מנסה לשאול דבר נורא פשוט את נציגי הקואליציה, את חברי הממשלה שלא נמצאים כאן: למה להתעסק בשטויות? אם יש פעולה שקל לעשות אותה, שאין לה שום השפעה על התחלואה, זה נושא של הבאת עציר בפני שופט. בואו, אני רוצה לספר לכם על דברים אחרים שניתן לעשות ושהבית הזה יכול לעזור בלחוקק אותם, או לייצר חקיקה תומכת, או בכלל לא להתעסק בחקיקה, כי זה עניין של איך מוסדות מדינת ישראל פשוט עובדים. כמה דוגמאות. דוגמה ראשונה: מדוע לא לעבוד עם מנהלי בתי הספר לקראת שנת הלימודים? איך אפשר להגיד שכל בתי הספר הם אותו דבר? איך אפשר להגיד שבית ספר יסודי זה כמו בית ספר תיכון? מה הבעיה לפנות אל מאות, אלפי מנהלי בתי הספר ולהגיד להם: תכינו תוכנית עבודה? אתם מכירים את המתקן שבו אתם הולכים ללמד, אתם מכירים את הרשות שבה אתם נמצאים – תכינו תוכנית. ראשי המחוזות של משרד החינוך יאשרו את התוכניות, ונצא לדרך עם תוכנית מוסכמת. דוגמה נוספת: למה אנחנו לא עובדים עם ראשי הרשויות – ראשי הערים, ראשי המועצות המקומיות, ראשי המועצות האזוריות? תכינו תוכנית. שנת לימודים בפתח. איך אתם נערכים? מה אתם הולכים לעשות? איך תפעילו את מערכת החינוך שלכם? אני אומר לכם, חבריי חברי הכנסת, הם ידעו הכי טוב איך לעשות את זה. למען האמת, מי יודע יותר טוב מהם? מי חי את הרשות יום-יום? מי מבין את היכולות ואת המגבלות? אתם חוששים שהם ייקחו החלטות לא מושכלות? תפעילו על זה פיקוח. אתם חוששים שהם יעשו דברים שפוגעים בבריאות הציבור? תכשירו 1,000 מפקחים של פיקוד העורף או של כל מוסד אחר שיהיו גורם בלתי תלוי, יתפזרו בשטח ויעשו את עבודתם. מכאן אני ממשיך הלאה, לאירועי תרבות. עולם התרבות קורס. האם באנו אל מנהלי המוסדות עכשיו, בתקופת הקיץ, וניסינו לגבש איתם תוכנית פעולה איך חוזרים לעבוד? עולם התיירות קורס. האם לקחנו את מדריכי הטיולים, לדוגמה, ושאלנו את עצמנו איך מספקים להם עבודה? אולי הם ילמדו גיאוגרפיה בבתי הספר? אולי הם יוציאו תלמידים לטיולים בחיק הטבע, שאז, כידוע, סיכויי ההדבקה הם הרבה יותר נמוכים? איפה היצירתיות? איפה היוזמה? איך הצלחנו לחנוק את כל מה שנמצא מתחתנו ולא לתת לשטח לייצר את הפתרונות שיאפשרו שגרת חירום? אני קורא לבית הזה לעשות דבר פשוט: להכריז על מצב של שגרת חירום ולעבוד עם האנשים למטה, כדי שנדע להתנהל בתוך משבר הקורונה עוד שנה קדימה, עוד שנתיים קדימה. כמה שזה ייקח זה ייקח. אנחנו נתמודד היטב ונקיים מדינה משגשגת ופורחת למרות הקורונה. תודה רבה.
– – – אולי תהיה – – – מה אכפת לך?
אדוני היושב-ראש, כנסת נכבדה, הצעת החוק הזאת מגוחכת, מגוחכת. הרי אם ראש הממשלה היה רוצה להעביר תקציב, היה עובר תקציב. על מה אנחנו מצביעים פה, בשביל מה צריך את המפלט החוקי הזה? זהו מפלט חוקי, לא דבר שנדרש לא על פי השכל ולא על פי ההיגיון, כאשר ראש הממשלה בכבודו ובעצמו, לו היה רוצה להעביר תקציב, היה מעביר תקציב. בשביל מה אנחנו נדרשים לתת לממשלה את הארכה לגבש תקציב שהוא עד סוף השנה? הרי עד שהתהליכים האלה ייגמרו אנחנו כבר ממילא בסוף השנה, ממילא נצטרך תקציב ל-2021. איזה היגיון יש בזה? הבית הזה לא יכול להרשות לעצמו לתת גושפנקה לדברים שהם נגד השכל הישר, הם נגד המינהל התקין והם נגד טובתה של מדינת ישראל. ממה נפשנו, אנחנו כולנו נבחרנו לשרת את מדינת ישראל ואת עם ישראל ואת אזרחי ישראל. האם בכך שאנחנו נותנים לממשלה נוראה, מנופחת, בזבזנית, שעושה בכספי הציבור מעשה איום ונורא – האם אנחנו צריכים לתת לה יד? עוד ארכה ועוד ארכה, למה זה טוב? רק היום התבשרנו על המספר המדויק של התקנים שניתנו לכל אחד מששת המשרדים המיותרים שהוקמו רק לאחרונה. 33 וחצי למשרד המוזר של מים, השכלה גבוהה והשכלה משלימה. 20.5 תקנים לארבעה משרדים אחרים, ומסכן השר במשרד הביטחון, שמונה בלבד הוא קיבל. כל אחד ואחד מהם – כסף שהיה צריך ללכת לעסקים הקטנים, כסף שהיה צריך ללכת למערכת הבריאות, שמשוועת לתקציב נוסף, כסף שהיה צריך ללכת למערכת החינוך, שלא ברור עוד איך היא פותחת את השנה הקרובה. אז אנחנו צריכים לתת יד למהלך שהוא מהלך מיותר, בזבזני, שכל-כולו נובע מגחמות של בן אדם אחד בלבד. כנסת נכבדה, אני קורא להתנגד להצעת החוק הזאת. או שהממשלה הזאת יודעת להעביר תקציב, ואם היא לא יודעת להעביר תקציב, שתתפזר ותחליף אותה ממשלה טובה יותר.
אדוני היושב-ראש, כנסת נכבדה, אתמול התרחש אירוע מרשים. בהפגנה בתל אביב נשמעו קריאות "מוות לערבים". לפתע עלה לבמה ברוך בן יגאל, אביו של חלל צה"ל עמית בן יגאל, השם ייקום דמו, ואמר לקהל בקול ברור וחד-משמעי: בעצרת הזו לא יקראו "מוות לערבים", ומי שזה לא מוצא חן בעיניו – שילך מפה. ברוך הוא אדם כאוב, מרשים ואיש אמיץ. כשהייתי ילד הבטנו בקריאות "אד'בח אל-יהוד" מהצד הערבי בזלזול ובבוז. חשבנו לעצמנו שאנחנו טובים מאלה שקוראים להרוג בנו רק כי אנחנו יהודים. חשבנו שהם נלחמים משנאה ולכן מפסידים פעם אחר פעם. אנחנו נלחמים על הבית, עם שכל, ולכן מנצחים. אבל היום יש כאלו מתוכנו, מתוכנו, שקוראים "מוות לערבים". המרחק בין "מוות לערבים" ל"שמאלנים בוגדים" הוא לא גדול. יושבים פה באולם חברי כנסת מהימין. אני שואל אתכם: האם אתם תופסים אחריות על הקריאות האלה? האם אתם נלחמים בתופעות האלה? האם אתם נוהגים באחריות או שאתם נוהגים כמעשה נתניהו ב-1995, המקבל את קריאות ההמון במין חצי הסכמה, ספק קריצה, ספק עידוד? אני שואל אתכם שאלה פשוטה: האם יש לכם עמדה? האם אתם מביעים את עמדתכם בקול ברור ורם? אדוני היושב-ראש, החברה הישראלית היא חברה בריאה. הרוב המוחלט אינו גזען. החיילות והחיילים שלנו לא גזענים. הרופאות והרופאים שלנו לא גזענים, האחיות והאחים שלנו לא גזענים. העובדות והעובדים הסוציאליים שלנו לא גזענים. המורות והמורים לא גזענים. החברה הישראלית היא חברה בריאה. היא תנצח את קולות השחור המסיתים מתוכה. ברוך בן יגאל הוא הרוב. ברוך בן יגאל ינצח. עם ישראל ומדינת ישראל ינצחו את קולות ההסתה והגזענות, כי להילחם בהסתה ובגזענות זאת העוצמה, זה הכוח. תודה רבה.
שעת החנופה היומית. יפה מאוד. שעת החנופה היומית.
איך זה קשור לנושא – – – אתה מקופח, אנחנו יודעים שאתה מקופח. אנחנו יודעים שאתה מקופח. אתה מקופח ומסכן, אבל מה זה קשור לנושא?
גברתי היושבת-ראש, כנסת נכבדה, ברשותכם, ארחיב את מסגרת הדיון. הכנתי לכם הפתעה מיוחדת להצעת האי-אמון הזאת. נתניהו הוא לא הבעיה, נתניהו הוא רק חלק מהבעיה. במשך שנים אנחנו מייחסים את כל תחלואי המדינה לאדם אחד – משפיע, קובע, לא אמין ומניפולטור חסר עכבות – אבל בסך הכול בן אדם אחד. הבעיה היא לא רק נתניהו, הבעיה היא הליכוד כולו. אחרי עשרות שנים בשלטון הליכוד הפך מושחת ומשחית. אחרי עשרות שנים בשלטון הליכוד הסתאב והידרדר. אחרי עשרות שנים בשלטון הליכוד הפך עיר מקלט לאומרי הן וכר פעולה פורה לאישים שאיבדו את עמוד השדרה המוסרי שלהם. אני שואל אתכם, חבריי מהליכוד: עיניכם טחו מראות? אוזניכם נאטמו משמוע? אפיכם חדלו מהריח? הרי את השילוב של מגלומניה, השחתת מידות, חתרנות, הסתה, שיסוי וביזוי ניתן למשש. מה לכם כי תסכימו עם ערכים קלוקלים שכאלה? הרי אין אדם בר-דעת שלא רואה את ההשחתה. איך אתם שותקים לנוכח המעשים הנוראיים של העומד בראשותכם? אתם לא מבינים ששיתוף פעולה עם נאשם בפלילים משמעו שותפות לפשע? איך אתם לא מתביישים לראות בכלי התקשורת את תמונותיכם עטויי מסכות סביב נתניהו המחרף ומגדף את מערכת אכיפת החוק? איך אתם לא מתביישים לומר שהטיפול במשבר בראש מעייניכם כאשר בולט לעין שעניינכם היחיד הוא המשך שלטונכם, תוך הרס הממלכתיות הישראלית, הרס את התקווה הישראלית? ועכשיו לאחיי ואחיותיי מהציונות הדתית – לא כולכם, אך בהחלט חלק ניכר מכם. איך הידרדרתם? אתם, אנשי הציונות הדתית, מתוך יוהרה ושילוב של חרדה עמוקה ופסימיות עמוקה ואמונה יוקדת בדבר אחד בלבד, ארץ ישראל השלמה, אתם מכפיפים את הערכים שלכם, את החינוך שלכם, את העתיד שלכם, את העתיד שלכם ושלנו, לשחיתות ולריקבון המוסרי של אדם אחד. אתם עושים זאת פעם אחר פעם במין נאיביות מכמירת לב – נכנסים לממשלה, יוצאים מהממשלה, תומכים בממשלה, מתנגדים לממשלה; צמאים לקצת תשומת לב, למילה טובה, לעוד קצת שררה, לעוד קצת תקציב, להשתלטות על עוד מוקד כוח. האח הידד לכוח ההתמדה. בושה וכלימה לזהות הערכית שלכם. מה אתם קוראים בדיוק בספר הספרים? אילו פרקים ואילו פסוקים? איפה אתם ואיפה מוסר הנביאים? איפה אתם ואיפה ערכי התורה? היום יותר מתמיד אתם תורמים תרומה עצומה למימוש התוכחה של משה רבנו: "דור עִקֵש ופתלתֹל – – – עם נבל ולא חכם – – – כי דור תהפֻּכֹת המה, בנים לא אמֻן בם – – – כי גוי אֹבַד עצות המה, ואין בהם תבונה. לו חכמו ישכילו זאת יבינו לאחריתם". אתם, בציונות הדתית, הכפפתם הכול לתכלית אחת – ארץ ישראל השלמה, ארץ שכבר חולקה דה פקטו. אתם מנהלים קרב מאסף מיותר, בזבזני ואלים על שלמות ארץ מדומיינת, קרב שימיט עלינו אסון. אין עתיד לישראל עם סיפוח. אין עתיד לישראל ללא גבולות ברורים – אין עתיד לעם ישראל ואין עתיד למדינת ישראל. אם אתם במלוא איוולתכם תביאו עלינו מדינה דו-לאומית, העומדת בסתירה לחזון הציוני ומממשת באופן מוזר ובלתי מוסבר בדיוק את מה שעוכרי ישראל הגרועים ביותר מייחלים לו – מאבק פנימי מתמיד שיפורר את מדינת ישראל מבפנים. דוד בן-גוריון קבע פעמים רבות, ובצדק, כי קיומה של מדינת ישראל תלוי בשימור העליונות המוסרית והעליונות האינטלקטואלית, עליונות הרוח ועליונות השכל. אתם באמת חושבים שאזרחי ישראל הצעירים והמוכשרים ימשיכו להתייצב חדורי שנאה ונבערים מדעת למשימות ביטחון ושיטור ביהודה ושומרון ללא שום סיכוי לפיוס, ללא שום שאיפה לשלום ורק עם שנאה יוקדת, עיוורת וחשוכת מרפא לדורות? אתם באמת מאמינים בזה? אין בכם מידת ההבנה הבסיסית שללא שימור צדקת הדרך, ללא שום סיכוי לתקווה, הנערות והנערים המוכשרים הגדלים פה יבחרו להם מולדת אחרת. הרי מחר או מוחרתיים כבר לא תהיה קורונה, השמיים ייפתחו וכל מי שחש מוכשר מספיק ולא צודק די צורכו, פשוט יארוז חפציו ויעבור למקום אחר. מה תגידו אז? אני פונה גם לאחיי מהמפלגות החרדיות. די, אינכם יכולים לומר יותר: ניקח חלקנו ממשאבי המדינה, אבל אין לנו כל עניין או חלק בעיצוב עתידה. אני רוצה לומר לכם משהו: העושר של כל אזרחי ישראל הוא עניין שלכם. הביטחון של כלל אזרחי ישראל הוא עניין שלכם. הרווחה של כלל אזרחי ישראל היא עניין שלכם. החינוך של כל ילדי ישראל הוא עניין שלכם. הבריאות של כל אזרחי ישראל היא עניין שלכם. הכול הוא עניינכם. אז קחו אחריות, גבשו חזון והשמיעו אותו. הראו את הדרך שלכם למדינה משגשגת, שיש בה רשת ביטחון כלכלית לכל אזרח. הורו אתם את הדרך שלכם למדינה בטוחה החותרת לשלום עם סביבותיה. ליטרת הבשר אינה העניין. תפסו את האחריות בקרניה, התמודדו איתה ביושר, באופן אמיתי ונוקב, והראו את דרככם שלכם לעתידה של ישראל, כי גם אתם נושאים באחריות. עד שלא תכירו בכך תהיו שותפים מדעת ושלא מדעת לממשלה הרעה ביותר, למנהיג הגרוע ביותר, לשלטון המושחת ביותר שמדינת ישראל ידעה מאז היווסדה.
משה, אני מודה לך על ההערות. אנחנו נדבר אחרי.
יש בקואליציה המוזרה – – –
משה, אני עברתי נושא. אחר כך. יש בקואליציה המוזרה שמובילה אותנו כיום עוד מפלגות, מפלגות של שיבוש פוליטי. אין בכוונתי להתייחס למפלגות האלה. מדובר במופת של עליבות ובפאר של קומבינות המוכיחות רק דבר אחד, פשוט אך עקרוני: לפוליטיקאים נטולי ערכים ועמדות ברורות לא הייתה ולא תהיה תקנה. הבוחר, ששיקרתם לו במצח נחושה ואת אמונו הפרתם ברגל גסה, יראה לכם את הדרך החוצה. עכשיו, אחרי כל הדברים הקשים הללו, נכון לומר כמה מילים של תקווה. את הברית הלא-קדושה של ימנים מושחתים ושל ימנים משיחיים יחליף שלטון שמאל נאור, מודרני, ליברלי, ציוני, פטריוטי, לוחמני ונחוש; שמאל העומד על כך שישראל תיוותר דמוקרטיה מהותית ולא דמוקרטיה לכאורה; שמאל שיתעקש על כך שנהיה מדינה דמוקרטית וביתו הלאומי של העם היהודי; שמאל מפוקח הלוחם על ביטחון ישראל בלי לשכוח את הכמיהה לשלום; שמאל אקטיבי שישחרר את ישראל מהפסיביות הגלותית של הליכוד ושל אחרים; שמאל שמקדם שוויון; שמאל שמקדם חלוקה הוגנת של העושר; שמאל שיבטל את חוק הלאום – –
– – ובמקומו יהפוך את מגילת העצמאות למסמך מכונן ומחייב, לחוק-יסוד.
עוד שורה אחת. שמאל שיציל את ישראל מכוחות של נחשלות, שחיתות, עוני, אפליה, שנאה וההסתה; שמאל שיעסוק בתכנון ארוך טווח, בתיקון השירות הציבורי, במתן מענה מהיר ואפקטיבי לכל אזרח.
גברתי, אני מייד מסיים, אני מודה לך.
גברתי, אני מקצר. הממשלה הנוכחית חייבת לעבור מן העולם, כי יום חדש מפציע, יום של שמאל ציוני חדש. תודה רבה.
62–58. אתם הפרתם את רצון העם.
רק את הנבחרים, לא את הבוחרים.
אנחנו לא בגולה, אנחנו בישראל.
אדוני היושב-ראש, כנסת נכבדה, היום אמר שר, השר לעניינים אסטרטגיים במשרד מיותר – –
אדוני היושב-ראש, מפריעים לי לשאת את נאומי.
אדוני היושב-ראש, תודה. היום אמר השר אלי כהן שהליכוד צריך להיות מעורב במינוי בכירים: הם צריכים להזדהות עם הערכים שלנו. אוסנת מארק, נציגת הליכוד בוועדה למינוי שופטים, אמרה ב-18 ביוני שהיא מחפשת שופטים עם השקפה מתאימה לליכוד. ב-31 ביולי 2016 אמרה השרה מירי רגב: מה שווה התאגיד אם אנחנו לא שולטים בו? היום התבשרנו שהתוכנית הפופולרית גב האומה יורדת מהמסך. אני מבטיח לכם, חבריי חברי הכנסת, שאף משרה של איש תקשורת ימני לא נמצאת תחת סיכון, אבל תוכנית הסאטירה הפופולרית תרד מהמסך. שלוש ציטטות וידיעה אחת חושפות את סדר-היום של הליכוד: שליטה במערכת אכיפת החוק ובתקשורת כדי לקיים שלטון מושחת. מה קרה לערכים הליכודיים? מה קרה לערכים ההיסטוריים של תנועת החרות? אני מבטיח לכם דבר אחד: הדר בית"רי אין שם. ממלכתיות אין שם. ניקיון כפיים אין שם.
במיוחד אצלך. במיוחד אצלך.
שחיתות. שחיתות ופולחן אישיות – –
– – זה הערכים של הליכוד היום.
זה הערכים של הליכוד היום – שחיתות ופולחן אישיות.
הלילה יעבור בסבירות גבוהה חוק דחיית הגשת התקציב. אני אומר לחבריי מהליכוד: זה הזמן להמשיך הלאה. חיוני לטפל בהפקרות של ההפגנות. מה שווה משטרה אם היא לא משרתת את המטרות הפוליטיות שלנו? מה שווה פרקליטות המדינה אם היא לא משרתת את המטרות הפוליטיות שלנו? מה שווים יועצים משפטיים אם הם לא אנשי שלומנו? מה שווה בית המשפט העליון אם אינו תומך בהמשך שלטונו של המנהיג העליון? חיוני לחזק את פולחן האישיות. אני מתפלא על חבריי בליכוד שלא מקדמים את הערך העליון הזה ביתר תקיפות. אולי אחרי העברת החוק יועבר חוק חדש, שמחייב את תליית תמונת המנהיג העליון בכל בית, ובמקום בולט, ומי שלא, צפוי לסנקציות כבדות. אבל אני רוצה לומר לכם: אל חשש. אנחנו עם שכידוע ככל שיענו אותו כן ירבה וכן יפרוץ.
לא ניתן לך, בנימין נתניהו. לא ניתן לכם, מפלגת הליכוד. נילחם על שלום הבית, נילחם על קיומו של הבית וגם ננצח. כולי תקווה שלמרות הצפי הלא-מבטיח הממשלה הזאת תיפול לאלתר, כי זו ממשלה רעה ומושחתת, בזבזנית ולא יעילה, והיא צריכה לסיים את תקופתה במהרה. אני וחבריי לא פוחדים מהבחירות. העם, ליבו מונח במקום הנכון. אנחנו מוכנים להתמודדות, וגם ננצח. תודה רבה.
איך את מעיזה לדבר? את מושחתת פוליטית.
איזה מקופחת ואיזה נעליים? ניצלת אותנו.
דבשת של צביעות יש לך על הגב, רק את לא רואה אותה. דבשת של צביעות יש לך על הגב.
אנחנו מתווכחים איתך על דבר אחד: על בוגדנות פוליטית.
אף אחד לא התווכח איתך על טרור.
ביקשתי להיפגש איתך שלוש פעמים. לא הסכמת.
שלוש פעמים ביקשתי לדבר איתך. בושה.
פינדרוס, מה זה שירות ציבורי? Civil servant. Civil servant. אתה לא יודע מה הוא חושב.
היית צריך לשרת את כל אזרחי ישראל.
שמעת על השופט העליון שמגר? הוא היה – – –
– – – עצמאות כבר 70 שנה – – –
גברתי היושבת-ראש, כנסת נכבדה, ביום שכזה אנחנו מגנים את הממשלה ואת העומד בראשה. אני רוצה לרגע לחרוג מהפרקטיקה הזאת ולרגע לחזור לשאלת דורנו. ושאלת דורנו היא אחת: סיפוח או היפרדות? בימים האלה אנחנו מציינים את יום השנה להסכם אוסלו א' ולהסכם אוסלו ב', ליציאה מעזה וליציאה מצפון השומרון. ואני רוצה לומר שנהוג במקומותינו לגנות את האירועים האלה, ואני חושב שהם הביאו לנו הרבה ברכה. האם מישהו יכול, במשכן הזה או מחוצה לו, לחשוב על מציאות שבה תנועה מנקודה א' לנקודה ב' ביהודה ושומרון עוברת דרך רמאללה, דרך שכם, דרך מ"פ דהיישה? נדמה לי שלא. זה אוסלו. האם מישהו יכול פה לחשוב על מציאות שאין בה את גדר ההפרדה? האם מישהו יכול פה לחשוב על המשך תעסוקות מבצעיות של צה"ל במחנה הפליטים ג'באליה או בחיפוש אחר גופות חברינו, שיירי גופות חברינו, על ציר פילדלפי? נדמה לי שאף אחד לא רוצה לחזור לזה. וכן, בואו גם נזכור שקסאמים התחילו ב-2001. זה לא תוצר ההתנתקות.
ולכן אני אומר לכם דבר אחד מאוד פשוט: סיפוח או היפרדות – זה גורלנו, ואנחנו חייבים היפרדות, כי ההיפרדות היא הפתח לתקווה; כי ההיפרדות היא הפתח לכך שמדינת ישראל תהיה מדינה דמוקרטית, חופשית, מודרנית, מתקדמת, משגשגת, שצעיריה רוצים לחיות בה, שרואים בה את עתידם. ההיפרדות – כן, חברים, ההיפרדות היא התקווה. תודה רבה.
לא ייאמן, שר בישראל – – –
שר בישראל, בלי שום ראיה – – –
מי מינה את אלשיך? מי מינה את אלשיך? מי מינה את אלשיך?
מי מינה את מנדלבליט? מי מינה את מנדלבליט?
גברתי היושבת-ראש, כנסת נכבדה, איתן, אני רוצה לומר לך – – –
איתן, אני רוצה לומר לך שדיברת יפה, אבל אני רוצה להעיר לך דבר אחד פשוט: את החשדנות שלנו קניתם ביושר. זה לא במקרה. אבל נניח, לצורך דיוננו, שאכן הנושא הוא דחוף ונדרש ובזה צריכה לעסוק הכנסת, נניח. האם לא היה ראוי שלפני שאנחנו דנים בנושא הזה, נקדים לנושא החשוב הזה דיון בנושא יותר חשוב: סולידריות וערבות הדדית? שנדבר למשל, ככנסת, על ויתור על שכר – לא תרומות, ויתור על שכר – כדי לשמש דוגמה אישית לכל עם ישראל. האם לא היה ראוי שנדון כאן, מעל בימת הכנסת, בכך שכל בכירי השירות הציבורי – תהיה סולידריות ודוגמה אישית?
שכולם יתרמו משכרם – לא יתרמו, יוותרו על שכרם – למען העצמאים הקטנים, למען הפרילנסרים, למען אלה שאין להם עבודה והם מובטלים עכשיו? אם יש דבר שחסר במשבר הזה זה דוגמה אישית, בלי יוהרה, בלי התפארות בדברים שלא צריך להתפאר בהם, אלא פשוט דוגמה אישית פשוטה. זה מה שהיום נדרש מהבית הזה. ואני ממליץ בחום, לפני שדנים בשכר חברי הכנסת, בתנאי השכר שלהם והשירות שלהם, לדון בדבר פשוט: סולידריות ודוגמה אישית. תודה רבה.
גברתי היושבת-ראש, כנסת נכבדה, איזו פשלה. איזו פשלה ואיזו פדיחה. וכל זה על מה? ביום ראשון נתפסים שניים מעוזריו של ראש הממשלה, איזה טופז שוק ועופר משהו, כשהם מנסים לביים פייק ניוז, חדשות כוזבות, חדשות שקריות, חדשות מומצאות. המשק בקריסה, המצב הבריאותי – משבר חמור. לשכת ראש הממשלה, יש לשער שבידיעתו, עוסקת בייצור חדשות כוזבות. זה פשוט לא יאומן. לא רק שזה לא יאומן, אם היינו שואלים אם ייתכן דבר כזה במדינת ישראל, היינו אומרים no way, אין דבר כזה. אבל מסתבר שיש, שמה שקונה מקום במקומותינו זה נהלים של משטרים אפלים. ייצור חדשות כוזבות מבית מדרשו, מהמקום שבו פועל ראש ממשלת ישראל, זה מצב שהוא בלתי מתקבל על הדעת. אולי ראוי לקרוא לעניין הזה טופזגייט, כך חמור העניין הזה: ראש ממשלה שעוסק בייצור חדשות כוזבות, תוך שהוא מעסיק אנשים שמי שמממן אותם זה אנחנו, אזרחי ישראל, עובדי ציבור שעובדים בראשותו של ראש הממשלה וזה תפקידם – מהכספים שלנו. זה דבר שהוא בלתי מתקבל על הדעת. אני אומר פה בצורה הכי ברורה והכי חד-משמעית: אנחנו נבוא חשבון ביום הבוחר עם ראש הממשלה ועם כל מי שמסייעים לו במעשה הנלוז הזה. ומפה לנושא נוסף, ממש בקצרה. אנחנו, מדינת ישראל, חתמנו ב-15 בספטמבר על הסכמי נורמליזציה עם איחוד האמירויות ועם בחריין. ב-23 באוגוסט ביקשו חברי הכנסת ניצן הורוביץ ואלעזר שטרן בקשה לדיון מהיר בוועדת החוץ והביטחון ונענו בשלילה. אתמול ביקשתי בקשה לשאילתה דחופה, נעניתי בשלילה. אני שואל דבר פשוט: מתי כנסת ישראל תדע מה תוכן ההסכם שעליו חתמה מדינת ישראל? הייעשה דבר כזה? הייתכן שבמשטר דמוקרטי המדינה חותמת על הסכמים בין-לאומיים מבלי שבית המחוקקים רשאי לבחון, עיניו ישזפו את דף הנייר שעליו כתוב ההסכם? האם זה ייתכן? התשובה היא, למרבה הזוועה: כן, זה ייתכן, זה קורה אצלנו. אני דורש שבנושא הרגיש הזה יהיה דיון בכנסת, שהדברים יובאו לוועדת החוץ והביטחון, שענייני ה-QME – היתרון הטכנולוגי הצבאי של מדינת ישראל – יידונו בפורום המתאים כדי שתהיה בקרה על פעולות הרשות המבצעת, כדי שתהיה בקרה על פעולותיו של ראש הממשלה. תודה רבה.
ואתה מבין שהביקורת שלכם זה טינה? הביקורת שלכם זה טינה.
אדוני היושב-ראש, כנסת נכבדה, דיפ סטייט, יש בישראל דיפ סטייט. הדיפ סטייט הזה זה לא הניאו-מפא"יניקים – ביטוי חדש שלמדתי אותו רק הבוקר.
הדיפ סטייט – לא, זה לא פרקליטות המדינה ובית המשפט העליון, והדיפ סטייט הזה זה לא חבורה של אלופים שמשום מה, רחמנא ליצלן, כולם שמאלנים. הדיפ סטייט האמיתי במדינת ישראל ככל הנראה מופעל ישירות מבלפור, מופעל ישירות על ידי הליכוד, מופעל ישירות על ידי גורמי ימין, שנחושים לעשות דבר אחד: להוביל את ישראל לעתיד של בערות, נחשלות והרס הדמוקרטיה. כל אחד מטעמיו הוא, אבל כולם לתכלית אחת – תמיכה בשלטונו של אדם נאשם בפלילים, נאשם בפלילים. זה הדיפ סטייט האמיתי. מפגיני בלפור, שהפכו פה לנושא בכנסת, כולם אומרים דבר אחד: אנחנו לא מוכנים להישלט על ידי דיפ סטייט. אנחנו לא מוכנים להישלט על ידי ראש ממשלה מושחת. זה לא דיפ סטייט, זה upper state; זה האנשים הכי טובים בחברה הישראלית, שאומרים: לא עוד. לא על זה חלמנו, לא בשביל זה נלחמנו, לא בשביל זה אנחנו עובדים, לא בשביל זה אנחנו משלמים מיסים. אנחנו רוצים שלטון ישר דרך. תודה רבה.
אדוני היושב-ראש, כנסת נכבדה, אני אדבר בטון רגוע, אבל באמת באמת אפשר להתפוצץ מזעם. הטלנו עכשיו הגבלות נוראיות על אזרחי ישראל, ואני שואל את עצמי: למה? מה נעשה בעוד שלושה שבועות, כשייגמרו החגים? מה יהיה אז? נניח שהתחלואה לא תרד – מה עושים? הורסים את המדינה? משתקים את הכול? עברתי הבוקר שוב על רשימת הערים והיישובים בישראל. ברוב גוש דן, בכסייפה, ברהט, בבנימינה, גבעת עדה, קצרין ובעוד הרבה יישובים אחרים אחוז התחלואה הוא מתחת ל-0.3%. למה להשבית שם את החיים? למה להשבית שם את מערכת החינוך? למה להשאיר עשרות אלפי – מאות אלפי הורים בבית כי אין להם מענה לילדים? ישבתי הבוקר בוועדת החינוך. נותנים פתרונות לגיל הרך בלמידה מרחוק. למישהו עם אפס ניסיון חינוכי יש ספק שזה לא עובד? מה, ילד בגן ילמד מרחוק? ילד בכיתה א' או ב' ילמד מרחוק? מה זו השטות הזאת? זה פתרון פיקטיבי. מה הבעיה להכריז מחר בבוקר שבאחריות הרשויות לפחות לספק גני ילדים לעובדי הרשות ולעובדי בתי חולים, כדי שכל הצוות הרפואי יוכל ללכת לעבודה כמו שצריך? מה הבעיה? עשינו את זה. אדוני היושב-ראש, אני עשיתי את זה כאלוף פיקוד העורף במבצע עופרת יצוקה. נתנו פתרונות אמיתיים, בשטח, לצרכים. למה זה לא קורה? אני אסביר למה זה לא קורה. כי כשבעידוד ראש הממשלה, במקום בפתרון המצב עוסקים בבעיות מדומיינות כמו ההפגנות בבלפור – שאין שום הוכחה בעולם שהן תורמות משהו לתחלואה – אז לא מתעסקים בעיקר: לא מתעסקים בהפעלת הרשויות, לא מתעסקים בעידוד היוזמה למטה, לא שואלים את ראשי הרשויות. למשל, יושב פה משה אבוטבול, שהיה ראש רשות: איך אתה פותר את הבעיות אצלך בעיר?
מה הבעיה? למה לא עושים את זה? אני תובע מממשלת ישראל להפסיק לעסוק בפוליטיקה זולה ובביטחונו האישי של ראש הממשלה – ביטחונו הפוליטי, כמובן – ולהתחיל לעסוק במתן מענה לאזרחי ישראל, כי המגפה הזאת תישאר איתנו עוד חודשים, אולי שנים, וצריך לעבור לשגרת חירום שמאפשרת את רציפות הייצור, רציפות השירותים החברתיים, רציפות המשק, באופן שמדינת ישראל תמשיך לחיות ולא תקרוס תחת כובד משקלה הפוליטי.
אדוני היושב-ראש, כנסת נכבדה, אנחנו כאן בדיון חירום כי גל תחלואה שני, חמור מהראשון, זה אשמת נתניהו; 6,000 נדבקים ויותר ביום אחד זה אשמת נתניהו; מערכת בריאות קורסת זה אשמת נתניהו; מיליון מובטלים זה אשמת נתניהו; סגר שני בוודאי שזה אשמת נתניהו; משק מרוסק זה אשמת נתניהו; וההסתה, ההכפשה והסכסכנות המתפשטת זה אשמת נתניהו. נתניהו מרסק את הדמוקרטיה, מרסק את הכלכלה, מרסק את החברה הישראלית, מרסק העתיד של כולנו, אבל הוא אף פעם לא ייקח אחריות. אף פעם. הוא אף פעם לא אשם. פעם זו הכנסת שמפריעה לו, פעם זו יפעת שאשא ביטון שמחבלת במאמציו, פעם זה פרופ' גמזו שלא נותן לו לפעול, פעם זה אפילו ישראל כץ, נעבעך, ופעם זה המפגינים. זה מה שמפריע לו. הכול שקר וכזב. הכול מרמה, הסתה, שיסוי וביזוי. שנים השיטה הזאת עובדת. לא עוד, נתניהו. המחאה, כפי שידוע ומוכר בכל העולם, לא תיעלם. המחאה תפרוץ ותאגף אותך, נתניהו, ותטביע אותך בזרם אדיר של תקווה. כי בישראל תהיה סולידריות, תהיה שותפות, תהיה אחריות, תהיה ענווה, והכי חשוב – הגיע סוף עידן החרדה והיוהרה ומתחיל או-טו-טו עידן הבנייה מחדש ועידן חדש של תקווה. כמו שצועקים פה ממש בכניסה לכנסת, ממש ברגעים אלה, הפתרון הוא: ביבי הביתה.
מנהיגות? תראה איך הוא קיבל את החלטה.
אף אחד לא הנהיג את ההחלטה הזאת. על הראש שלכם הוא קיבל את ההחלטה. על הראש שלכם הוא קיבל את ההחלטה.
אני צריך כדורים נגד בחילה.
יואב, כמה זמן אתה עוד צריך? אנחנו נמתין בסבלנות.
כן כן כן כן. אני חושב שמה שאנחנו רואים כרגע באולם מליאת הכנסת זה תפאורה ראויה לקריסה של מדינת ישראל. אני מודה לחבריי מישראל ביתנו על המסירות ועל הלוחמנות, ואני מודה גם לך, אדוני השר, על הנוכחות, אבל לצערי למעט מאוד אנשים ניתן להודות בהזדמנות זו. בכל זאת אומר את דבריי. לתקנות האלה, לחוקים האלה שאנחנו מעבירים בשבועות האחרונים בכנסת יש לצערי תכלית אחת בלבד: לחלץ נאשם בפלילים מבית האסורים, מאימת הדין. זו התכלית היחידה – –
– – יוליה, התכלית היחידה של כל מה שנעשה במשכן המכובד הזה. מבחינת נתניהו, אין חשיבות לבריאות של אזרחי ישראל, כלל וכלל לא; מבחינת נתניהו, אין חשיבות לפרנסה של אזרחי ישראל, כלל וכלל לא; מבחינת נתניהו, אין שום חשיבות לסדרי הממשל הדמוקרטים במדינת ישראל, כלל וכלל לא. הדבר היחיד שמטריד אותו, כל המהלכים הפוליטיים שנעשים פה, בישראל, בימים האלה, יש להם תכלית אחת בלבד – לחלצו מאימת הדין. למרבה הזוועה, ואני חייב לומר שגם למרבה הפליאה, יש כאלה שמסייעים לו במלאכה הזו: כמובן סיעת הליכוד, המושחתת לחלוטין, כמובן המפלגות החרדיות, ששכחו מזמן שעוצמתן וגודלן מחייבים אחריות לאומית, אבל בצד אלה גם כחול לבן. אני שואל את חבריי בכחול לבן: השתגעתם? השתגעתם? מה פה לא ברור? מה הקשר בין מה שאתם עושים ובין מה שקורה למה שהתכוונתם שיקרה כאן, במדינת ישראל? אתם באמת מאמינים לשקר הזה שאתם מצמצמים את הנזק, שאתם מונעים קריסה עוד יותר גדולה? הרי אתם לא מונעים כלום ואתם לא מצמצמים דבר. אתם אולי קצת מעכבים, אתם עושים רעשים של משהו רציני, אבל בפועל מה שאנחנו מקבלים זה תעודת ביטוח לנאשם בפלילים ותו לא. אנחנו בעידן של חיסול הדמוקרטיה הישראלית למען בן אדם אחד מושחת ומשחית, וכתוצר לוואי של ההשחתה הזו נקבל את חיסול הכלכלה הישראלית. אבל עם כל החוקים האלה, עם כל המגבלות ועם כל התקנות, אני אומר מכאן, מעל הדוכן, לנתניהו ולכל הליכוד: זה לא יעצור את המחאה, הזעם שהולך ומצטבר ברחובות ימצא את דרכו לפרוץ, והאזרחים הממושמעים והטובים, המסורים והתורמים, שהם לב-ליבו של ציבור המפגינים, לא יוותרו. אני אומר לכם ואני אומר לעצמנו: אי-אפשר לכבוש את הזעם הזה, אי-אפשר לעצור את ההפגנות, אי-אפשר למנוע את המחאה, היא בוא תבוא. כשם שלא נעצרה המחאה אחרי המחדל ב-73', כך לא תיעצר המחאה של 2020. אני אומר לכל אנשי הליכוד: תזכרו היטב, פה ראשית קריסתכם. תתחילו, כן, תתחילו לארוז מזוודות, כי בקרוב מאוד תעברו לאגף הזה. אין ברירה אחרת. זה יהיה צו העם, כי העם לא מוכן לקבל את ההרס המוחלט שאתם גוזרים עליו בכוונת מכוון.
משפט אחרון – שנת תשפ"א יכולה להיות שנת אשפה, היא יכולה להיות שנת ישועה, ובעזרת, כן, בעזרת השוכן במרומים היא תהיה שנת ישועה, היא תהיה שנת שינוי מפליג, שנת תקווה, שנת בנייה.
אבל תנאי לכל זה הוא שבנימין נתניהו לא יהיה ראש הממשלה, שהליכוד תהיה מפלגת אופוזיציה. רק כך נצליח להביא שינוי במדינת ישראל. תודה רבה.
אדוני היושב-ראש, כנסת נכבדה, הם מפחדים, הם מ-פ-ח-דים. מי מפחד? שרי ממשלת ישראל, שאני רואה נציג שלהם כאן, מפחדים. ממי הם מפחדים? הם מפחדים מהחרדים. למה הם מפחדים מהם? שאלה טובה. אני מכיר את חברי הכנסת החרדים. לא צריך לפחד מהם. הם אנשים טובים שישמחו לשתף פעולה ולשאת בעול ההתמודדות המשותפת עם הקורונה. הם אנשים טובים – דברו איתם. אתם לא מדברים איתם.
חבר הכנסת יעקב אשר הוא לא איש מפחיד, חבר הכנסת איציק כהן הוא לא איש מפחיד, חבר הכנסת ישראל אייכלר הוא לא אימת השכונה וחבר הכנסת יעקב מרגי לא מתנהג כראש ארגון פשע. הם אנשים טובים. דברו איתם. דברו איתם על ההיגיון הרב בשיטת הרמזור, על החיוניות בדיפרנציאליות בין הרשויות. דברו איתם על איך עוזרים טוב יותר לערים אדומות, על איך מונעים זליגה של נשאים מערים אדומות לערים אחרות. דברו איתם על איך המדינה משקיעה בערים עם הרבה חולים כדי לצמצם את התחלואה. דברו איתם על הגברת ההסברה, על שיקום האמון במוסדות המדינה ובחוקיה. דברו איתם על תרומה ועזרה בין הרשויות. דברו איתם על תמיכה בלמידה מרחוק. דברו איתם על בידוד חולים, על שכנוע הרבנים, על משמעת אישית ועל היגיינה אישית. דברו איתם. שרי ישראל, הפחד שלכם נראה רע מאוד, רע מאוד בעיני הציבור. זה מביך. לא ראוי למנהיגים לפחד מהעם שלהם עצמם. איך תובילו את העם אם אתם כל כך מבוהלים מהחרדים? אדוני היושב-ראש, כנסת נכבדה, חבל שאין חיסון נגד פחדנות. חיסון כזה יכול באבחה אחת לשפר את תפקוד הממשלה ולהביא מזור להמוני אזרחי ישראל ההולכים ומבינים שהממשלה שלהם – כן, הממשלה שלהם – הרבה יותר מפחידה מהקורונה.
תודה, חבר הכנסת יאיר גולן. יסכם את הדיון השר אופיר אקוניס.
אדוני היושב-ראש, כנסת נכבדה, אך בהחלט מצומקת משהו.
היום הזה מתנהל תחת צל כבד. המשבר הפוליטי, הבריאותי והכלכלי החמור בתולדות ישראל מטיל צל על היום הזה, וכל אלה יחדיו מאיימים לחרב את הלכידות הישראלית. ובכל זאת, לא ארחיב בנושא זה מפאת חגיגיות היום. ביום הזה אנחנו נדרשים לאשר הסכם שפרטיו לא ידועים לנו, הסכם שהממדים הביטחוניים שלו לא הוצגו לכנסת, לא נדונו בוועדת החוץ והביטחון. לא מן הנמנע שההסכם הזה יהיה פתח לתקלה ביטחונית חמורה. ובכל זאת, לא ארצה להרחיב בנושא זה. אני רוצה לדבר על ממד אחד בהסכם, והוא הממד של עצירת תהליך הסיפוח. אדוני היושב-ראש, עצירת תהליך הסיפוח אינה מספקת. כנסת ישראל צריכה להכריע את הכרעת דורנו: סיפוח או היפרדות; סיפוח של מיליוני פלסטינים לתוך שטח מדינת ישראל תוך אובדן הרוב היהודי, הרס הדמוקרטיה וגזירת גורלה של ישראל לעתיד של מלחמת אזרחים מתמדת, או היפרדות מהפלסטינים, קביעת גבולות ברורים, פתיחת פתח לפיוס עם הפלסטינים וחתירה אמיתית לביטחון ושלום. הסכמי ידידות עם מדינות ערב הם בבחינת התפתחות חיובית אך לא מספקת. עלינו, נציגי העם, ליטול יוזמה, לגלות אחריות, להיפרד מהפלסטינים, לממש את החלום הציוני עד תומו, כלומר, מדינה שהיא ביתו הלאומי של העם היהודי; מדינה דמוקרטית ושוויונית היודעת להגן על עצמה; מדינה משגשגת כלכלית ותרבותית, החותרת לשלום עם כל שכנותיה וכל אויביה כדי להבטיח באופן המוצלח ביותר את ביטחונה, כדי להבטיח באופן המוצלח ביותר את רצון צעיריה לחיות בה ולבנות בה את עתידם. תודה רבה.
על זה נאמר: קשה באימונים, קל בקרב.
אדוני היושב-ראש, אם רוב שרי ממשלת ישראל, ובמיוחד ראש הממשלה, היו מדברים כמו השר שוסטר, מצבנו היה טוב יותר.
יעקב, איפה פורסם הדבר הזה?
ככה זה כשעושים שלום לא עם אויבים.
שום החלטה קשה לא קיבלת. חשוב מאוד לעשות שלום עם האמירויות.
אדוני היושב-ראש, כבוד השר מיכאל ביטון, חברי הכנסת עמיתיי האלופה אורנה ברביבאי ומתן כהנא – יישר כוח גדול על הובלת נושא המילואים, חברי הכנסת, אנשי המילואים יתייצבו גם אם הימ"ח יהיה ריק, ואנשי המילואים יתייצבו גם אם לא התאמנו יום אחד בשנה האחרונה, אבל אנשי המילואים לא יתייצבו אם לא יהיה להם אמון במנהיגות, אם הם יודעים שהמנהיגים שלהם משקרים להם. ב-6 באוקטובר 1973 נקראו רבבות אנשי מילואים אל המערכה. הם התייצבו בזריזות, הם נטלו מהימ"חים את מה שמצאו, הם מיהרו לחזית, הם נלחמו כאריות ושילמו מחיר דמים כבד מנשוא. כשחזרו הביתה אחרי המלחמה, חסרים ומצולקים, הם גילו שהיה מחדל, שהמנהיגות הבכירה מעלה בתפקידה. הם יצאו לרחובות, הם הפגינו, הם מחו. ועוד איך הם מחו. וגולדה ודיין הלכו הביתה כי הם איבדו את הלגיטימציה להנהיג. תשע שנים אחרי כן החלה מלחמת לבנון הראשונה. הייתי צוער במלחמה ההיא, ומהיום הרביעי למלחמה נלחמנו שכם אל שכם עם אוגדה 880, אוגדת מילואים. לוחמי המילואים נלחמו היטב, אבל כשהם חזרו הביתה הם גילו שרימו אותם, שמשימת הסרת איום הקטיושות על יישובי הצפון התחלפה במשהו רחב הרבה יותר, שממשלת בגין לא ממש הבינה מה היא עושה. המילואימניקים חשבו שהם באו למלחמת "אין ברירה" אבל גילו שזו התפתחה להיות מלחמת "יש ברירה". אז הם יצאו לרחובות, הם הפגינו, הם מחו. ועוד איך הם מחו. ובגין אמר "איני יכול עוד", והלך הביתה. הוא איבד לגיטימציה להנהיג בעיני עצמו. והיום, היום אנחנו מובלים על ידי ראש ממשלה נאשם בפלילים, על ידי ראש ממשלה חליפי שהפר את אמון הבוחר, והשניים האלה הקימו ממשלה מנופחת, בזבזנית, שמהיום הראשון אינה מקיימת את ההסכם בין שני מרכיביה העיקריים; ממשלה שמנהלת את משבר הקורונה ואת המשבר הכלכלי החמור על בסיס מערכת שיקולים משפטיים ופוליטיים של העומד בראשה, ובהיסמכות על כניעותם של שלושה תריסרי שרים כמעט, ובניגוד לכללים הנהוגים בניהול משבר, ובניגוד מובהק לטובתם הכוללת של אזרחי המדינה. ואני אומר לך, ראש הממשלה, אנשי המילואים הם אזרחים, והאזרחים היקרים והמסורים הללו נכונים לכל משימה ובלבד שיש להם אמון בהנהגת המדינה. אתה, ראש הממשלה, ואתה, ראש הממשלה החליפי, איבדתם את אמון האזרחים הלוחמים, איבדתם את אמון המילואימניקים. אם אתם לא מאמינים, אז נא הצטרפו אליי בכל מוצאי שבת. בואו לירושלים ותראו את אלפי אנשי המילואים שאומרים "ביבי הביתה". תפגשו את רבבות המילואימניקים שאומרים דבר פשוט: לך. תפגשו את צבא העם במיטבו, את האזרחים המסורים שמוכנים לתת את הכול בשביל המדינה, שמוכנים, אם צריך, להקריב את חייהם ובלבד שידעו שהמטרה צודקת ושהמנהיגות שלחה אותם למשימותיהם כי לא הייתה שום ברירה אחרת. מר נתניהו ומר גנץ, העם אמר ואומר את דברו בדיוק כמו אז אחרי המלחמות, והעם אומר: אין לנו אמון בכם, לכו הביתה, פנו את הדרך למנהיגות שאינה נגועה בחטא היוהרה או בחטא השחיתות או בחטא זחיחות הדעת או בחטא חולשת האופי. בצבא בכלל, ובצבא היבשה בפרט, חסרים הרבה דברים לאנשי המילואים, חלקם הגדול פורט פה. המצב רחוק מלהשביע רצון, ובעיקר בגלל מיעוט האימונים ובגלל רמת הכשירות הלקויה, אבל הבעיה המרכזית שממנה סובל מערך המילואים היא בעיית האמון במנהיגות, האמון במנהיגות המדינה. ביום זה שבו אנחנו מוקירים את מערך המילואים, ראוי לומר לכם, הנשים והגברים הנהדרים שלנו, שנשבענו להעמיד לכם הנהגה ראויה, הנהגה אחראית, עניינית, מסורה וישרת דרך. הידד לכם, חברות וחברים יקרים, ביחד לעולם ננצח.
– – – אולי תחסוך את זה מאיתנו.
נתתם דוגמה אישית טובה. נתתם דוגמה אישית שעודדה את האזרחים לשמור על החוק.
מחה נגד הרב הראשי. מה אתה רוצה משוהם?
בצלאל, תהיה נאמן לאמת, אין הדבקות בהפגנות.
אדוני היושב-ראש, כנסת נכבדה, היום נתבשרתי במזכירות הכנסת שבקשתי לשאילתה דחופה בנושא מכירת F-35 לאיחוד האמירויות נדחתה. בשאילתה הזאת ניסיתי לברר שתי סוגיות חשובות: האחת, באילו פורומים ביטחוניים נדונו פרטי העסקה; שתיים, כיצד העסקה מבטיחה את שמירת ה-QME, היתרון הצבאי האיכותי של מדינת ישראל. האמת, אינני מופתע, אדוני היושב-ראש, מהדחייה הזאת. היא הזכירה לי מייד את הדברים שאמר ידידי ורעי אלוף במילואים עמוס גלעד בכתבה ליובל קרני מידיעות אחרונות. וכך הוא אמר: "נתניהו היה יכול לבוא לקבינט ולומר שהוא מביא שלום ושהוא מבקש ממערכת הביטחון לבחון את מכירת הנשק, לטוב ולרע, בלי תרגילים. למה הכול בדרכי רמייה? התרבות הזאת של שקר וקבלת החלטות לבד היא מסוכנת וחמורה". והאמת, גם זה לא מפתיע. זה הוביל אותי לאירועים שאני חוויתי באופן אישי כסגן רמטכ"ל. במחצית 2015 נכנס אליי המזכיר הצבאי של נשיא המדינה, כולו נרעש, ואומר לי: לא, אתה לא תאמין מה גילינו תוך כדי ביקור של הנשיא בגרמניה בשיחה שלו עם קנצלרית גרמניה. גילינו שראש ממשלת ישראל אישר מכירת צוללות מתקדמות גרמניות למצרים מבלי לעדכן אף אחד בדרג הביטחוני. עד היום לא ניתן לזה הסבר מניח את הדעת. שבועות אחרי זה קורא לי מנכ"ל משרד הביטחון האלוף דן הראל, והוא אומר לי: בוא תעלה, צריך לדון ברכש צוללות 7, 8, 9. ואני שואל אותו: על מה אתה מדבר, דן? הוויכוח שלנו הוא על צוללות 5 או 6. אני שואל אותו: מאיפה זה בא? והוא אומר לי: אני לא יודע. אדוני היושב-ראש, אנחנו נמצאים במצב שבמדינת ישראל יש שתי רשויות בלבד, כי הכנסת התבטלה – –
– – הרשות השופטת ורשות ראש הממשלה. ורשות ראש הממשלה מנסה לחסל את הרשות השופטת, והיא עושה את זה בעזרת מפלגה אחת בעיקר, ימינה, שנציגה דיבר פה קודם. והיא רוצה פשוט להישאר רשות אחת בלבד – רשות נתניהו. ישראל, למרבה הצער, דרך הפרשיות האלה – מסתבר – בדרך לדיקטטורה.
איזו הסתה יש נגדך? מי הסית נגדך לרצח?
גפני, אז למה שלא תדבר על החיילים של פיקוד העורף שסייעו, והייתה עבודה משותפת יוצאת מן הכלל?
סולידריות. לא רק לבוא בטענות.
אדוני היושב-ראש, כנסת נכבדה, לא חשבתי להתחיל כך, אך מפאת כבודו ונדיבותו אתחיל בפסוק מירמיהו שמתאים לעת הזאת. "מדוע הכיתנו ואין לנו מרפא. קוה לשלום, ואין טוב, ולעת מרפא, והנה בעתה". אדוני היושב-ראש, כנסת נכבדה, היום יום מיוחד, יום השנה ה-103 להצהרת בלפור, ההצהרה שקבעה: "ממשלת הוד מלכותו רואה בעין יפה הקמת בית לאומי לעם היהודי בארץ ישראל". האנשים שעמלו על ההצהרה הזאת היו ציונים – ציונים שהשתחררו מכבלי המסורת הפסיבית, השתחררו מתרבות הסגירות הקהילתית והלכו להגשים חזון מרחיק ראות. בחזון של האנשים האלה ישראל הייתה צריכה להיות מדינה מתקדמת, מודרנית, ליברלית ודמוקרטית, עם שירות ציבורי משובח ונקי כפיים ועם מנהיגות לאומית מסורה וישרת דרך. זה לא מה שיש לנו היום. היום אנחנו מובלים על ידי ראש ממשלה מושחת, ממשלה מנופחת ולא יעילה, מפלגות גלותיות והשקפת עולם משיחית, שתמיד הייתה מסוכנת לעם היהודי והמיטה על ראשו אסונות נוראיים לאורך ההיסטוריה. לכן אני קורא לכל הכוחות הדמוקרטיים, ליברליים, ציוניים וישרי הדרך למצוא את הדרך להתלכד יחדיו, להקים מחנה גדול וחזק שלא יותיר את הבמה הפוליטית לנתניהו וחבר קיצונים מימין לו; מחנה ציוני חדש, מחנה פטריוטי חדש, מחנה דמוקרטי חדש, מחנה של עתיד חדש. אני רוצה לנצל במה זו ולפנות באופן אישי ליאיר לפיד, לאיימן עודה, לאביגדור ליברמן, לניצן הורוביץ ידידי, למשה בוגי יעלון ולעאידה תומא סלימאן, כולכם יחדיו. יש לנו משימת ענק: מתוך הייאוש והמצוקה הנוכחית לבנות יחדיו תקווה, לבנות ישראל שבה ילדינו ירצו לחיות. כי צריך לחסום את חזון ביביסטן ולהחליף אותו בישראל שפויה, עם ממשלה שפויה, עם התנהלות שפויה למען כל אזרחי ישראל. שם המשחק הוא מומנטום. צריך לשנות את המומנטום הנוכחי. צריך לעשות את זה מחר בבוקר ולהביא לשינוי במפה הפוליטית ולניצחון ישראל. תודה רבה.
דודי, ממתי אתה צריך לדייק - - - אף פעם לא מדייק. מה השינוי הזה?
גברתי היושבת-ראש, כנסת נכבדה, בואו נחשוב על אילת כמיקרו-קוסמוס של מדינת ישראל; עיר קטנה במדינה קטנה, עם נמל תעופה אחד – מדינה עם נמל תעופה בין-לאומי אחד; עיר עם נמל אחד ימי – טוב, בישראל יש עוד שניים; בסך הכול עיר מבודדת, וגם מדינת ישראל די מבודדת. אילת היא כמו מודל לישראל, וישראל יכולה, צריכה, חייבת, להיות מודל לכל העולם. מה היינו עושים בעיר המודל הזאת? היינו עורכים בה ים של בדיקות; היינו קובעים תכולה מקסימלית לכל מלון, לכל חנות, לכל מוסד, ספציפית לו, מה הבעיה? לפי המטראז'; היינו עורכים בעיר הזאת לא רק ים של בדיקות אלא גם מחלקים לכל אזרח – לא דוחות; מסכות כאלה ברחוב, ואולי גם בקבוקון קטן של אלכוג'ל; היינו קובעים כמה מגיעים בכל אוטובוס ובכל מטוס; היינו מעודדים תפקוד של אנשים; היינו מקיימים מקסימום פעילות בשטחים פתוחים, מה הבעיה? זו אילת, יש שם שמש נצחית; היינו מסבירים ומסבירים ומסבירים ופונים אל השכל הישר של כל אזרח ואזרח עד שיבין. אבל לצערי הרב, בממשלה הזאת יש פחות מדי שכל ישר ויותר מדי פוליטיקה וקומבינות ובזבוז כספים נורא ומשכון בלתי מתקבל על הדעת של עתיד ילדינו. כל הפוליטיקה הזאת וכל השלומיאליות הזאת עולות המון המון כסף שלא אנחנו נשלם – הילדים שלנו ישלמו, הנכדים שלנו ישלמו. אם אנחנו רוצים להפסיק את התופעות השליליות האלה, אנחנו צריכים לקבוע דבר אחד החל ממחר בבוקר: שגרת חירום יציבה. שגרת חירום יציבה – זה מה שמדינת ישראל צריכה, זה מה שהעיר אילת צריכה, זה מה שכל אזרח צריך, ואז כל אחד יוכל להירתם ולרתום, לרתום אחרים ולתפקד בצורה שמאפשרת לנו, תחת איום הקורונה, לחיות גם שנה ושנתיים קדימה. תודה רבה.
גברתי היושבת-ראש, כנסת נכבדה, השבוע התרחש אירוע היסטורי, ולא, אני לא מתכוון להסכם הידידות עם בחריין. השבוע הפופוליזם הפסיד והשמאל ניצח. השבוע האמת, ההיגיון, הקדמה, הנאורות, המתינות, היושרה והמדע ניצחו. הפסדו של טראמפ הוכיח לכולנו שבקרב הענקים בין אנשי האתמול לאנשי המחר אנשי המחר ניצחו, כפי שתמיד הם ניצחו, גם אם אחרי מאבק עיקש וממושך. צריך לומר בקול ברור: הפופוליזם, הגזענות והשנאה של טראמפ היו רעים לעולם והיו רעים לארצות הברית והיו רעים לישראל, גם אם פה ושם נעשו דברים חיוביים, כמו ההסכם המובא כאן לאישור. לאור הפסדו של טראמפ צריך לומר את המובן מאליו: יש בעולם טוב ורע. שחיתות זה רע; גזענות זה רע; הסתה זה רע; הרס מוסדות הדמוקרטיה זה רע; שקר זה רע. מי שמשקר, מי שמסית, מי שממנה בכירים לפי רמת ההתרפסות ורמת החנופה, מי שפועל בניגוד לשכל הישר, מי שפועל בניגוד לעקרונות המדעיים, נמצא בצד הלא-נכון של ההיסטוריה, הצד המסוכן של ההיסטוריה. מהלכי טראמפ הפנימיים והחיצוניים היו נגועים בשיקולים שאינם קשורים בטובתה של אמריקה בהכרח, אבל תמיד היו קשורים בטובתו שלו. מנהיג ששם את עצמו לפני הציבור, מנהיג ששם את האינטרסים הצרים שלו לפני העם, חזקה עליו שייחשב בחשבון אחרון למנהיג כושל, גם אם פה ושם האינטרסים התלכדו, גם אם פה ושם נוצרה חפיפה מסוימת בין האגו האישי שלו לבין רווחת האזרחים, בין היצרים שלו לטובת המדינה או טובת העולם. ובואו נודה על האמת: זה לא קרה הרבה. נכון, לא ראינו בארצות הברית ניצחון סוחף. לא חזינו בתבוסה מוחצת של כוחות השחור. אבל יש כאן בהחלט תחילתו של תיקון, חזרה מסוימת לשפיות ברוכה. האירוע שקרה מעבר לים מוכיח שגם אצלנו נוכל לנצח – נוכל לנצח תומכי שחיתות וגורמים משיחיים. האמריקאים ניצחו את טראמפ בזכות עבודת שטח מאומצת, גיוס מצביעים חדשים, ובעיקר – כי הם נלחמו בנחישות ובאומץ כנגד טראמפ וכנגד כל מה שהוא מייצג. המחנה הדמוקרטי, הציוני והליברלי בישראל חייב ללמוד מהאמריקאים. אסור להתייאש, אסור לפחד ואסור להיכנע. צריך להמשיך עם ההפגנות, צריך להמשיך עם המחאה, צריך להמשיך עם העבודה ברשתות; צריך להמשיך ולארגן אנשים טובים שאומרים דבר פשוט: המדינה הזאת היא שלנו, היא צריכה לעבוד בשבילנו. אנחנו האזרחים, אנחנו הריבון ואנחנו מתעקשים לבנות פה מדינה שילדינו ירצו לחיות בה ויהיו גאים בה. ניקח השראה מהניצחון של ביידן. הניצחון שלנו ממש מעבר לפינה.
רם – – – ששת הימים, 18% מהרוגי יום כיפור זה קיבוצניקים.
אבל הנדיבות היא באמת מרגשת.
אדוני היושב-ראש, כנסת נכבדה, קרה השבוע מקרה שבעיניי הוא קשה מאוד. מפגינים מול ביתה של משפחה שכולה בקיסריה, משפחת פרקש. מכיוון שהמקרה הוא מוכר, אקריא מדבריה של האם, ענת פרקש, כפי שהופיעו בתקשורת: "הם באו לתקוף ולומר לנו, משפחה פרטית, 'בושה', שאנו משפחה שכולה, בושה שאנו מאמינים בדמוקרטיה, בושה שאנו מאפשרים לאזרחים להביע את דעתם על ראש הממשלה, בושה שהבן שלנו נתן את חייו כדי שלהם, לילדיהם ולכל תושבי מדינת ישראל יהיו חיים בטוחים. לאן הגענו?" הוסיפה האם: "הבושה היא שהמשטרה אפשרה להם לעמוד מתחת לחלון שלנו ולא עשתה כלום. עבור נתניהו מקימים גדרות, מכסים בווילונות שחורים ונוקטים אמצעי הגנה. במקרה שלנו, האזרחים הפשוטים, השוטרים עומדים ונותנים במשך שענה למסיתים לומר את דברי השנאה, הקנאה והתסכול. אנו, בני משפחת פרקש, מאמינים בדמוקרטיה". תם פרקש, השם ייקום דמו, היה שכנו של המשורר חיים חפר. לאחר מותו כתב חיים חפר שיר לזכרו, שמסתיים בשורות האלה: "תם, הרוטור שריחף מעליך כמו מלאך ממרום / עדיין מרחף עליך ועל פני חבריי עד אין קץ, עד סוף, עד תום / אנו מרימים כוס לזכרך, כוס לנעוריך, כוס לשלום". מי ייתן ונדע כולנו להתייחס לשכול כאל נקודת פתיחה לשלום, כנקודת פתיחה שמתנגדת נחרצות לכל סוג של הסתה, לכל סוג של שנאה. לפחות בשכול נקיים קונסנזוס מלא, מקצה לקצה, שבדבר הקדוש הזה איננו פוגעים, איננו מנצלים אותו לצרכים פוליטיים. וגם אם יש בו נגיעה של הבעת דעה, איננו שורפים את הבית על אזרחינו הטובים. אדוני היושב-ראש, מפאת כבודה של הכנסת ותקנון הכנסת איני מציג פה תמונה של תם פרקש ושל חבריו, אבל הייתי רוצה שאתה תביט בתמונה הזאת ונאמר אתה, וכולנו, דווקא בגלל שאנחנו באים ממחנות פוליטיים שונים, שבנושא הזה אנחנו שומרים על קדושת השכול. תודה רבה.
אנחנו ממש נהנים, כאופוזיציה.
אבי, אנחנו איתך. אבי, אנחנו איתך.
אם אנחנו סובלים, מגיע לנו גם קצת ליהנות.
אדוני היושב-ראש, כנסת נכבדה, אדוני השר, אנחנו עוסקים היום בעוד מחדל חמור של ממשלת ישראל. שמונה חודשים לתוך משבר הקורונה ועדיין נושא הלמידה מרחוק לא זכה ולא זוכה לטיפול הולם.
אדוני היושב-ראש, כנסת נכבדה, אדוני השר – –
– – אנחנו עוסקים היום בעוד מחדל חמור של ממשלת ישראל. שמונה חודשים לתוך משבר הקורונה ועדיין נושא הלמידה מרחוק לא זכה ולא זוכה לטיפול הולם. אנחנו עוסקים היום במחסור במחשבים במערכת החינוך ואנחנו עוסקים בקריטריונים שאינם ברורים לחלוקת המחשבים. איני מצפה לפתרונות קסם, אבל אני בהחלט מצפה לגילוי נאות – מה יחולק, מתי יחולק, לפי איזה תבחינים יחולק, מתי יטופלו פערי תשתית, איפה יש ואיפה אין כיסוי רשתי ומתי תואץ מהירות הגלישה ביישובים שבהם היא איטית להחריד. אני לא בא להתגולל על משרד החינוך ולא על הממשלה, אבל תשובות אנחנו צריכים וזכאים לקבל. בהזדמנות זו אני רוצה להזכיר כלל חשוב בחירום: משבר יכול להביא לקריסת מערכות והוא יכול להוות הזדמנות – הזדמנות להתחדשות והשתפרות וליציאה לדרך חדשה. זה המקום לבקש ממשרד החינוך התייחסות לעוד כמה פערים, ואני משוכנע שתימצא הבמה הראויה לדון בהם בעתיד. אמנה חמישה מהם: א. שכר המורות הצעירות, שהוא נמוך להחריד, ואני מניח שאם נקטין את המנגנון הענק של משרד החינוך נשכיל להעביר כסף לשטח ולשפר את רמת ההוראה; ב. גודל הכיתות – דווקא מתוך המשבר למדנו שהלמידה בקפסולות היא למידה אפקטיבית יותר, ומה שצריך ליד המורה זה עוזר הוראה. השיטה הזאת עובדת מצוין, וצריך לראות איך ממשיכים אותה הלאה; ג. מתודות הלימוד – מתודות הלימוד בכל מערכת החינוך הן מיושנות להחריד, אבל יש מנהלות ומורות מוכשרות שהמציאו שיטות חדשות ויצירתיות תוך כדי המשבר. האם יש ניסיון לאסוף את כל המתודות האלה ולהנחיל אותן לכל המערכת? ד. חסר חינוך לערכים דמוקרטיים ולסובלנות בכל מערכת החינוך, בדגש על מערכת החינוך הממלכתית-דתית ועל מערכת החינוך החרדית. האם הנושא הזה מטופל? ודבר אחרון – פערי ענק בלימוד השפה הערבית. איכות לימוד העברית לקויה מאוד בחברה הערבית, אבל היקף לימוד הערבית בחברה היהודית הוא פשוט אפסי ומגוחך. כך לא בונים תשתית לחיים משותפים. בזמני משבר צריך להשקיע בתשתיות, והתשתית הכי חשובה לנו היא התשתית האנושית. לכן, במקום להעביר מיליונים לאבטחת ילדי נתניהו, לאבטחת ראש הממשלה החלופי, למימון משרדים מיותרים ולהקצאת כספים קואליציוניים, הגיע הזמן שנשקיע בדבר הכי חשוב לכולנו – חינוך.
אדוני השר, ביקשנו ממשרד החינוך לראות את הקריטריונים ומשרד החינוך לא הציג אותם.
– – – זה קריטריון סודי? למה אי-אפשר להציג אותו בוועדת החינוך? משרד החינוך – – –
אדוני היושב-ראש, כנסת נכבדה, ליוויתי היום את רועי פלג, מראשי המחאה, לחקירתו השישית במשטרת מוריה. כל חקירה נמשכת שעות. בכל חקירה – חזרה על אותן השאלות. כל חקירה היא בסך הכול הטרדה של האזרח, ללא כל צורך הקשור בטובת הציבור. מה רוצה המשטרה מרועי פלג, אזרח ישר דרך, שומר חוק, ששירת ביחידה קרבית, שעבד כל חייו קשה על מנת לבסס את עצמו ואת משפחתו? מה רוצה המשטרה מאמיר השכל, מגונן בן יצחק, משולה קליין, מאפרת ספרן, מישי הדס, מדניאל אוחנה, מרוית נאור ועוד אחרים, רבים רבים, כולם אזרחים טובים, נאמנים, שומרי חוק, הדורשים דבר פשוט: ראש ממשלה ישר דרך, ישר דרך כמוהם? חבל שהשר לביטחון הפנים לא נמצא כאן. הייתי אומר לו שיש לנו משטרה מצוינת. אני סומך עליה. אני פוגש את השוטרים שלנו, של כולנו, מדי סוף שבוע, עושים עבודה כפוית טובה וקשה. והייתי אומר לאוחנה: הפסק, הפסק מייד לעשות שימוש במשטרה לצרכים פוליטיים. הפסק את החקירות המיותרות. פעילי המחאה הם אזרחים שומרי חוק המוחים נגד שחיתות. השר אוחנה, אני יודע שזה קשה לך, אבל אם אתה רוצה לעשות את תפקידך, אם נשאר בך עוד קמצוץ של אכפתיות ביחס לתפקידך, טפל בשחיתות, טפל במה שמחרב והורס את החברה הישראלית מבפנים – שחיתות. האזרחים הנהדרים האלה שאת שמותיהם הזכרתי, אותם לא צריך לעצור; אותם צריך להעלות על נס, לשבח, לרומם. יש להעניק להם את אות האזרח הטוב על שהחליטו לצאת מבתיהם החמים ולהפגין על מה שהם מזהים כהשחתת המרחב הציבורי, השחתת השירות הציבורי, השחתת היכולת שלנו לחיות יחדיו ולבנות יחדיו. וכל זה עבור מה? על מנת לאפשר לראש ממשלה מושחת לבצר עוד ועוד את שלטונו בניגוד לרצון העם, בניגוד לצורכי האזרחים. המשטרה היא של כולנו; החוק הוא של כולנו; השופטים הם של כולנו; הפרקליטות היא של כולנו; מערכת אכיפת החוק כולה היא של כולנו. הניחו למערכת אכיפת החוק. תנו לה לעבוד. תנו לה להתמקד בעיקר – תנו לה להילחם באלימות נגד נשים, באלימות בכלל, בשחיתות, בעבירות צווארון לבן, במניעת תאונות דרכים, בשמירה על הסדר הציבורי ובשמירה על זכות האזרחים למחות ולהפגין נגד ראש ממשלה מושחת ונגד ממשלה מסואבת. מבחינתי רועי פלג קיבל היום את אות האזרח הטוב, שאותו יוכל לענוד בגאווה רבה. מדינת ישראל תהיה טובה יותר אם יהיו בה עוד ועוד אזרחים מעוטרים באות האזרח הטוב, אות האזרח הנלחם בשחיתות. תודה רבה.
גברתי היושבת-ראש, כנסת נכבדה, יש פתגם שאומר ששקר שחוזרים עליו הרבה פעמים מתחיל להישמע כאמת. כך ההתייחסות בישראל להסכם הגרעין עם איראן. ההסכם שלקח את תוכנית הגרעין האיראנית הכי הרבה אחורה, שהטיל את המגבלות הקשות ביותר על איראן – פה בישראל הפכנו אותו לאסון לאומי, ולמה? מסיבות פוליטיות פנימיות. ההסכם היה טוב. הוא לא היה מושלם. מה שצריך להחליף את ההסכם הזה הוא לא פרישה מהסכם הגרעין אלא הסכם טוב יותר. גם האמריקאים מבינים את זה היום – לא ממשל ביידן, שעוד לא נכנס; ממשל טראמפ עצמו מבין היום שאין ברירה, הסכם עם איראן עדיף על אין הסכם, וכל מה שאנחנו עושים ואחרים עושים, במישור הגלוי ובמישור הסמוי, אינו תחליף להסכם שבאמת יכול להבטיח את ביטחונה של ישראל. בהסכם החדש צריך להכניס ארבעה תיקונים חשובים מאוד, ואני קורא לבנימין נתניהו לפעול בכיוון הזה, לתקן את ההסכם, להשפיע על תיקונו. ארבעת הדברים: 1. שיפור הפיקוח; 2. הארכת משך ההסכם; 3. מגבלות קשות על יכולות השיגור; 4. מגבלות משמעותיות על כושר ההשפעה האזורי של איראן, ובכלל זה הגבלת יכולת יצוא הטרור מאיראן. אלה הדברים שצריך לכלול הסכם חדש. אני קורא מעל במה זו לממשלת ישראל ולראש ממשלת ישראל לפעול בכיוון של תיקון ההסכם, יחד עם הממשל האמריקאי החדש, למען ביטחונה של ישראל, בלי שקרים שחוזרים עליהם פעם אחר פעם אלא עם האמת לאמיתה. תודה רבה.
אדוני היושב-ראש, כנסת נכבדה, ממש לפני 23 שנים, בסוף נובמבר 1997, במהלך סיור רגלי בג'בל סוג'וד, בראש כוח קטן, נתקלתי בשני מחבלים. עוד בטרם הספקתי לכוון את נשקי ספגתי מהצד שני כדורים בגופי. למזלי הגדול, בדרך נס נפצעתי כך שיכולתי לפנות את עצמי על רגליי ולהמשיך וללכת עוד חצי שעה. האמת, להשליך שני רימונים, להמשיך ללכת עוד חצי שעה, לטפס על הנקפדון – הנגמ"ש הצה"לי דאז – להתפנות למוצב ריחן, ומשם במסוק לרמב"ם. אני יכול לומר את הדבר הבא: יש בינינו אנשים שגופם נראה מושלם אך למעשה הוא כואב ומוגבל; יש בינינו אנשים שגופם נראה מושלם אך נפשם פצועה ודואבת. ביום הזה נהיה עם פצועי צה"ל ועם הציבור הרחב של נפגעי פעולות האיבה. ביום הזה נביע הערכה והוקרה, ובשאר הימים נפעל נמרצות על מנת להגדיל את רווחתם, לתת מענה מיטבי לצורכיהם, ומעל לכול – להעביר את התקציב בהיקף ובזמן הנדרש, כי כך מבטא שלטון את דאגתו האמיתית. תודה רבה.
גברתי היושבת-ראש, כנסת נכבדה, לפני שאעבור לעיקר דבריי אני רוצה להתייחס לדבריהם הנכונים והטובים של חבר הכנסת סופר וחבר הכנסת דיין. שניכם, כמדומני, דיברתם על נושא האחדות. אז כמה הערות משלי על נושא האחדות: אי-אפשר לדבוק בעמדות קיצוניות ולדבר על אחדות; אי-אפשר לנסות לכפות על כל עם ישראל סיפוח של שניים וחצי, ארבעה וחצי מיליון פלסטינים, ולדבר על אחדות; אי-אפשר לדבוק בהסתה פרועה, השמצות, שקרים וחצאי אמיתות ולדבר על אחדות; אי-אפשר להמשיך עם פוליטיקה של זהויות, שכל תכליתה ללבות שנאה, ולדבר על אחדות. ולבסוף, כן, לעיתים, למרות היותה של האחדות מטרה נעלה, עם נדרש להכרעות קשות. לעיתים אנחנו נדרשים לקריעה גדולה כדי ללכת בדרך הישר. אני חושב שבתחום הזה של האחדות נחזור כולנו לפוליטיקה של רעיונות במקום פוליטיקה של זהויות. תהיה פה יותר אחדות ונחזור לציבוריות ישרת דרך, עם משרתי ציבור ישרי דרך, ואין ספק שזה יעמיק וירבה את האחדות. ומכאן לנושא היום הזה, הטיפול בפצועי צה"ל. בחודש מאי האחרון היה אירוע לציון 20 שנה ליציאה מלבנון. הציבור הרחב הוזמן. הגעתי לסיום האירוע שהתרחש ברחבת מוזיאון תל אביב. בגמר הנאומים נשארו ותיקי לבנון ברחבה, ורבים מהם התרכזו סביבי – "שלום, המפקד", "שלום, המפקד". את מרביתם הכרתי מהימים של עישייה וריחן וכאוכבא. נדהמתי לגלות ששמונה מעשרה היו עם תגובת קרב, שמונה מעשרה. אצל חלקם זה צץ תוך כדי השירות, אצל חלקם – שנים אחרי השירות. אחד מהם מצא את עצמו 14 שנים אחרי השחרור מצה"ל, באמצע הלילה, ערום בפינת החדר, מייבב. לאנשים האלה אנחנו נותנים טיפול בלתי ראוי. באופן מבורך משרד הביטחון הקים ועדה בראשות האלוף במילואים איל בן ראובן, שעשה עבודה מצוינת, כצפוי, והגיש את מסקנותיו. איני רוצה לחזור פה על שש המסקנות העיקריות – הן פורטו פה בכנסת בוועדות הרלוונטיות – אבל אני רוצה לומר, בעיקר לאנשי משרד הביטחון, שיש לי המלצה שביעית. ההמלצה השביעית שלי היא מאוד מאוד פשוטה: האמינו באדם. האדם שזועק לעזרה לא בא לעבוד על המערכת, לא בא לסחוט אותה כספית; הוא מבקש עזרה. ואם יש אלפית שבאלפית של נוכלים, נדע להתמודד איתם. האמינו באדם, ולאדם הזה – שאנחנו שלחנו אותו לקרב, שאנחנו הבאנו אותו, בשליחות המדינה, למשימות הקשות ביותר – בואו ניתן את הטיפול הטוב ביותר, הראוי ביותר והנכון ביותר האפשרי. תודה רבה.
גברתי היושבת-ראש, כנסת נכבדה, אתמול נפל דבר בישראל. אבל לפני שאעבור למה שנפל בישראל, בואו נעצום לרגע עיניים וננסה לדמיין את התרחיש הבא. תחשבו על המצב הבא: חברי ועדה לבחירת שופטים באיזושהי מדינה באירופה, לא משנה איזו – הונגריה, פולין, אנגליה, צרפת, לא משנה – לא ממנים שופט יהודי כי הוא לא מספיק פטריוט. תארו לעצמכם. תארו לעצמכם שהיה קורה תרחיש פחות נורא – שכמה מחברי הוועדה למינוי שופטים היו מחרימים את דיוני הוועדה כי השופט היהודי הזה, שמחשיבים אותו כלא מספיק פטריוט, עולה לדיון. תארו לעצמכם. מה היינו אומרים. איזה גל של גינויים. וחברת כנסת מסוימת הייתה יוצאת כנגד, ושרה מסוימת הייתה נלחמת כנגד. וראש הממשלה ללא ספק היה מוציא גינוי פורמלי וקורא לשגריר, ומגיש מחאה, ונלחם בכל הכוח בגל האנטישמיות ששוטף את אותה מדינה מדומיינת. מה קורה אצלנו – עלה אתמול לדיון שופט ערבי בוועדה לבחירת שופטים. לא כולם חייבים לתמוך בו, אפשר לנהל את הדיון, וחלק יצביעו בעד, חלק יצביעו נגד. לגיטימי לחלוטין. אבל לא, נציגי הימין בוועדה החרימו את הדיון. החרימו את הדיון. זה עוד ערעור חד-משמעי על כללי המשחק הנקוטים במדינת ישראל. זו עוד פגיעה בדמוקרטיה הישראלית, וזה עוד ביטוי מטריד, מדאיג, לגזענות. והדברים האלה צריכים וחייבים להיפסק. אני אומר מכאן לכל המחרימים: תחשבו פעם אחת קצת יותר רחב מלקושש עוד כמה קולות במרכז. תחשבו פעם אחת קצת יותר רחב: איזה עתיד אנחנו בונים פה במדינת ישראל בין יהודים לבין ערבים, בין מזרחים לבי אשכנזים, בין דתיים לבין חילונים. איפה האחריות שלנו אם אנחנו, כנציגי ציבור, כנבחרי ציבור, נוהגים באופן שהוא חד-משמעי מפלה; והוא לא רק מפלה, הוא מפלה על רקע שלא מקובל בהצהרת העצמאות שלנו.
הצהרת העצמאות שלנו, של מדינת ישראל, של כל אזרחי ישראל. תודה רבה, גברתי.
זה לא התיישבות צעירה, זה מאחזים בלתי חוקיים. ממתי זה התיישבות צעירה? מאיפה ההמצאה הזאת? אנחנו שנים נאבקנו להוריד אותם מהקרקע. כל פעם זה עלה באופן בלתי חוקי.
הלכנו על זה מכות. על מה אתה מדבר? איזה התיישבות צעירה?
קבלו על זה החלטות. אתה היית שר, לא קיבלת החלטות.
היית יכול ליישב חוקי. אתה היית יכול ליישב חוקי – – –
איזה החלטות ממשלה? איזה החלטות ממשלה?
גברתי היושבת-ראש, כנסת נכבדה, לא חשבתי שאני אסכים כל כך עם חברת הכנסת איילת שקד; בגדול, ממש עם כל מילה. ראשית, אני רוצה להביע את תנחומיי למשפחת הורגן ולכל בית חיננית על הרצח הנורא, ולהביע את תקוותי שהאחראים על הרצח הזה יבואו על עונשם ובמהרה. אבל גם בצל אירועים קשים שכאלה אין מנוס מלומר שמפה, מהבמה הזאת, כל שנותר לי הוא לפנות לבני גנץ ולהגיד לו בצורה ישירה ופשוטה: תביא לסיום הממשלה הנוראה הזאת. זה פחות או יותר השירות האחרון שאתה יכול לעשות לטובת עם ישראל. אז קדימה, תעשה את זה, כי אם אתה לא עושה את זה, מדינת ישראל תמשיך ותנוע על שני צירים ששניהם מובילים לאבדון: הציר האחד הוא ציר השחיתות, ציר שמובל על ידי בנימין נתניהו, למרבה הצער והכאב; והציר השני הוא ציר האופורטוניזם הפוליטי, שמובל על ידך, בני גנץ: עוד יום במשרד, עוד יום בקומה 14, באגף הדרומי של משרד הביטחון. משהו טוב לא יצא מזה למדינת ישראל. המצב הזה, שבו שחיתות ואופורטוניזם פוליטי הם אלה ששולטים בהוויה הישראלית, בציבוריות הישראלית, זה מצב בלתי נסבל. מסוכן מאין כמותו. מסוכן בכל מדינה, ובוודאי ובוודאי מסוכן למדינת ישראל במצבה הרגיש, בטח ובטח על רקע משבר הקורונה והמשבר הכלכלי. אמרתי קודם: מנתניהו אין לי ציפיות, אבל בני גנץ – ממך יש לי ציפיות, והציפייה האחרונה שעומדת בפניך, ואתה צריך פעם אחת בחייך הפוליטיים הקצרים למלא אותה, זה פשוט ללכת הביתה, וכן, להוביל לבחירות. אני רוצה לסיים ולומר שהמענה היחיד למדינת ישראל בעת הזאת הוא מחנה שמאל ציוני גדול וחזק: מחנה שדוגל בדמוקרטיה ודוגל בשוויון; מחנה שיוביל להיפרדות מהפלסטינים; מחנה שיוביל למדינת רווחה כהלכתה, והוכח במשבר הזה שכל החזיונות האלה של ניאו-ליברליזם כלכלי – זה לא עובד; למדינה שתביא להפרדת דת מהמדינה; למדינה שתוביל לחיזוק המוסדות הדמוקרטיים ולשוויון עבור כל אזרחי ישראל. זה העתיד האמיתי שצפוי לנו, זה העתיד היחיד שיכול להוביל את ישראל לחוף מבטחים. תודה רבה.
אני העדפתי את הדוגמה עם הדייט.
אדוני היושב-ראש, כנסת נכבדה, עשינו צחוק: עשינו צחוק מהחוק, עשינו צחוק מחוק-יסוד: הממשלה ומחוק-יסוד: הכנסת, עשינו צחוק מכל נורמה ציבורית אפשרית, עשינו צחוק ממשרתי ציבור ישרי דרך, עשינו צחוק מהאמת, עשינו צחוק מבתי המשפט, עשינו צחוק מהיועץ המשפטי לממשלה, מפרקליט המדינה והיועץ המשפטי לכנסת, עשינו צחוק מהמשטרה ומהעומד בראשה, עשינו צחוק מהכנסת ומחברי הכנסת. עשינו צחוק מעצמנו, כי אנחנו שבויים בידי ראש ממשלה מושחת, מפלגות מסואבות או סקטוריאליות או אופורטוניסטיות להחריד. עשינו צחוק מעצמנו, כי ראינו באנשים מושחתים או רופסים מנהיגי העתיד – מנהיגים שעוד דקה יהפכו לנחלת העבר. עשינו צחוק, ועכשיו אנחנו נבכה. ואנחנו נבכה הרבה שנים קדימה אם לא נבנה חלופה שלטונית ואם לא נשנה כיוון ערכי. אמת, יושרה, עבודה קשה, מסירות לעם ואומץ לב ציבורי – רק באלה טמון עתידה של ישראל.
אדוני היושב-ראש, כנסת נכבדה, בהזדמנות זו שאני אחרון הדוברים, אני רוצה לפנות באופן אישי לראש הממשלה מר בנימין נתניהו – לומר לך: שמעתי אותך אמש מאשים את בני גנץ בהכשלת מאמציך לשמור על הממשלה כמתפקדת, ושמעתי שוב את האשמותיך נגד מערכת המשפט, ובמיוחד נגד בית המשפט העליון. החלטתי – אני יודע שזה מפתיע – לעזור לך ולהקריא לך מתוך כתבה בעיתון ושאר מקורות סיפור על מדינה רחוקה שללא ספק יהיה לך לעזר רב. במדינה הרחוקה הזאת, המוגדרת רפובליקה נשיאותית, נפל דבר: עומד להיחקק חוק חדש, החוק להגנת זכותו של העם לעצמאות, ריבונות, הגדרה עצמית ושלום. 14 מחוקקים מהאופוזיציה התנגדו בנימוק כי מדובר בחוק שאינו חוקתי, אבל אל חשש – הפרלמנט במדינה מונה 92 חברים, בדומה לממשלה ולמערכת המשפט, הוא נשלט בידי מפלגתו של השליט, ולכן החוק בוודאי יעבור. הנשיא האוטוריטרי מתכוון להתמודד בנובמבר 2021 לכהונה נוספת אחרי שכבר פעל להסרת כל המגבלות על כהונות רצופות. הא הרחיב את מספר השופטים בבתי המשפט ומינה את תומכיו למשרות שיפוט ולסוכנויות ממשל אחרות. בתפקיד סגניתו – לא ייאמן – מכהנת אשתו. אדוני היושב-ראש, באפריל 2018 פרצה מחאה נרחבת במדינה, הגדולה ביותר שידעה זה עשורים. השליט כינה את מובילה המחאה ותומכיה "בוגדים במולדת" וכן "טרוריסטים". החוק שאושר אתמול נועד להעניק לו את הסמכות להכריז רשמית על האזרחים ככאלה ובכך למנוע מהם להציג את מועמדותם בבחירות. החוק החדש קובע עונש של עד 15 שנות מאסר לכל מי שיורשעו בבגידה, ומסמיך את השליט, באופן חוקי, לקבוע לבדו אם אדם נחשב לבוגד במולדת, הגדרה שתאסור עליו להתמודד לכל משרה ציבורית. תודו, איזה רעיון נפלא, חבריי מהליכוד. הכתבה היא מאתר הארץ, מוויקיפדיה, המדינה היא כמובן ניקרגואה והשליט הוא דניאל אורטגה. הוא קצת יותר מבוגר מנתניהו, ואת השכלתו הוא רכש במוסד יוצא מן הכלל – אוניברסיטת הידידות בין העמים של רוסיה. הוא מכהן – הדמיון פשוט מצמרר – 14 שנים, במקרה שלו ברציפות. הוא מואשם על ידי יריביו – לא תאמינו – בפופוליזם ובשחיתות.
בשנת 2009 פסק בית המשפט בניקרגואה, שנשלט על ידי שופטים סנדיניסטים, שההגבלות בחוקת ניקרגואה האוסרות על מתמודד לרוץ לשתי כהונות רצופות – –
– – או לנשיא בכהונה שלישית – אני מייד מסיים – פוגעות בזכויות האדם של אורטגה, ועל זה ניתן לומר שגם ציניות מוחלטת היא מפלטו המועדף של הנבל.
יש לומר בצער, בצער רב, אדוני: ישראל הופכת ונעשית רפובליקת בננות.
בסך הכול פרשנית. זה התפקיד שלה. את לא מבינה מה זה מדינה בכלל.
גברתי היושבת-ראש, כנסת נכבדה, שמעתי הבוקר את סגן השר אורי מקלב מתראיין ברשת ב' אצל קלמן וליברמן. הם שאלו אותו שאלות קשות על יחס החרדים למדינה ולשלטון החוק, ומקלב התפתל והתפתל והתפתל, והאשים והסתבך, ובעיקר לא לקח אחריות על דבר. ואני אומר לך, אורי, מתוך גישה בסיסית שאנחנו אנשים אחים, מאותו עם, ואני אוהב אותך ואת הציבור החרדי כולו כבני עמי: די, די. קחו אחריות. קחו אחריות על הבריאות של המדינה ולכו להיות רופאים; די, קחו אחריות על החינוך של הילדים שלכם ולמדו אותם לימודי ליבה כדי שיהיו כשירים להתמודד עם עולם מודרני; די, קחו אחריות על הכלכלה של המדינה ולכו לעבוד בעבודות מכניסות; די, קחו אחריות על הביטחון של המדינה והתגייסו, ואם לא לצה"ל אז למשטרה, למכבי האש, לשב"ס או לכל משימה אחרת שמשרתת את ביטחון הכלל; די, קחו אחריות ותפרידו בין סמכות רוחנית-דתית לסמכות שלטונית וצייתו לחוק, כי הציות לחוק מאפשר לנו חיים משותפים במדינה אחת. אתם לא בשטעטל ואתם לא בגולה, המדינה הזו שלכם בדיוק כמו שהיא שלי, בדיוק כמו שהיא של כולנו. מספיק להסתגר, קחו אחריות. תהפכו את המדינה בכל המובנים גם למדינה שלכם. הקורונה הראתה לכולנו שהיא אדישה להבדלים שאנחנו נותנים בין אנשים. הקורונה היא שוויונית מאוד. קחו את לקח הקורונה וצאו מעורכם כדי שהעתיד יהיה של כולנו ביחד. שלב ראשון בלקיחת אחריות – תפסיקו לאלתר לגבות ראש ממשלה מושחת ומפלגת ליכוד מסואבת המנהלים יחדיו כלכלת בחירות צינית ואכזרית על הגב של כולנו, על הגב של הילדים שלנו והנכדים שלנו – שלכם, שלי, של כולנו. דבר אחרון, ביחס להצעת החוק המובאת בפנינו. אני שואל את חבר הכנסת גינזבורג מה הטעם בחקיקה קשוחה אם האכיפה היא ממילא סלקטיבית?
כמו נתניהו, מושחתים ונאלחים. זה כמו – – –
לא כמו ישראל – כמו נתניהו. אין גבול להתרפסות ולחנופה ולעליבות שאתה מפגין.
ממש צ'רצ'יל. בול כמו צ'רצ'יל. כמו צ'רצ'יל ורוזוולט ביחד. אני אסביר לך אחר כך מה זה להיות מנהיג אמיתי במשבר.
אני אסביר לך אחר כך מה זה להיות מנהיג אמיתי במשבר.
להזכיר לך למה נבחרנו להיות – תזכיר. תזכיר למה אנחנו – – – החיסונים.
למה אנחנו נמצאים עוד פעם במערכת בחירות? איך זה קשור לנתניהו?
איך זה קשור? אנחנו פעם רביעית בשנתיים – – –
מופע חסר בושה. אתה פשוט חסר בושה.
לא שמעתי שאמרת את זה לחברך שלמה קרעי כשאמר שלא עוברים את אחוז החסימה.
אדוני היושב-ראש, כנסת נכבדה, בחירום במרחב האזרחי אני מבין משהו. שלוש שנים וחצי פיקדתי על פיקוד העורף. ב-2010 ערכתי תרגיל התמודדות עם מגפה יחד עם משרד הבריאות. אני יכול להגיד חד-משמעית: מדינת ישראל הייתה המדינה המוכנה ביותר בעולם לחירום בעורף האזרחי. ומה קיבלנו? ביצועים בינוניים מינוס, ומה שמציל אותנו מלהיות בביצועים עלובים זה רק אנשים מצוינים במערכת הבריאות, ברשויות המקומיות, ולא תפקוד מצטיין של ממשלת ישראל. בראשית המשבר היה צריך להפעיל את מערכת הביטחון, המערכת הכי מוכנה בארץ להתמודדות עם מצבי חירום. זה לא קרה מסיבות של יוקרה אישית של ראש הממשלה. בהמשך, שבועות וחודשים היה ויכוח על תוכנית הרמזור, על גישה דיפרנציאלית, שאומרת דבר נורא פשוט: איפה שהתחלואה גבוהה מטפלים באופן נמרץ, ואיפה שהתחלואה נמוכה מאפשרים לשטף החיים לזרום. התוכנית הזאת אומצה באופן פורמלי אחרי חודשים ולא יושמה באופן מעשי מעולם, גם לא בסגר הנוכחי. אני מבקש מכם, תסתכלו על הנתונים, על אחוזי הבדיקות החיוביות בערים שונות בארץ: בגוש דן זה עומד על 4%; בחיפה – 7%; בדימונה – 7%; באילת – 6%; בערד – 4.3%; ברהט – 3.7%. למה ההגבלות בערים האלה הן אותו דבר כמו בני ברק, עם 21%, מודיעין עילית, עם 21%, בית שמש, עם 19%, ביתר עילית, עם 26%, טובא-זנגרייה, עם 20%, מג'ד אל-כרום, עם 16%? אין שום סיבה בעולם. תוכנית הרמזור הייתה צריכה לתת מענה בדיוק להבדלים התהומיים האלה, אבל זה לא קרה וזה לא קורה, וזה לא קרה וזה לא קורה בגלל הבעיות המשפטיות של ראש הממשלה. אתם, אנשי הליכוד, מדברים פה על ממלכתיות? איזו ממלכתיות? הרי הלכנו לבחירות שניות ושלישיות, ועכשיו אנחנו הולכים לבחירות רביעיות, אך ורק בגלל שהקואליציה שראש הממשלה המושחת הזה יכול להקים היא קואליציה שתהיה עם החרדים, מי שייתן לו חיסיון ויכולת להעביר חוקים שהם בלתי חוקתיים, חוקים שנועדו להציל אותו מאימת הדין. זו הסיבה היחידה לכך שלא הוקמה פה ממשלת אחדות לאומית באמת, שהיינו זכאים לה, עם שתי מפלגות בלבד – הליכוד וכחול לבן. החוקים האלה – כן, אנחנו מהאופוזיציה נשארים ענייניים, ואנחנו נמשיך ונצביע בעד כל חוק שיאפשר טיפול טוב יותר במשבר הקורונה וישפר את יכולתה של מדינת ישראל לספק שירותי בריאות הולמים לתושביה. אבל כדי שזה יקרה, בראש ובראשונה צריכה להיות למדינת ישראל מנהיגות ישרת דרך, שמקבלת החלטות על בסיס שיקולים ענייניים. תודה רבה.
חיים, אנחנו מאחלים לך שהחצי השני שלך יהיה ארוך כמו הראשון.
אדוני היושב-ראש, כנסת נכבדה, אנחנו חיים בתקופה מוזרה. צעירה ישראלית עברה לסוריה והוחזרה. מה שמה? מה פרטי העסקה? מה גלוי ומה לא גלוי בפרשה הזאת? לא ברור. ואני שואל: מה יש להסתיר? אונייה, ככל הנראה – אולי לא אונייה – פלטה זיהום חמור מול חופי הארץ. אני בא עכשיו מחוף ג'יסר א-זרקא, מאיסוף זפת לאורך החוף. הוטל איפול על הפרשה, ואני שואל: מה יש להסתיר? אם זה כל כך פשוט, אם זו האונייה ששחררה איזשהו מטען לחוף הים, למה צריך להסתיר את פרטי החקירה? חודשים אנחנו משתמשים בכלים של השב"כ כדי לאסוף נתונים על אזרחי ישראל. הנושא הזה בא פעם אחר פעם בפני ועדת החוץ והביטחון, ואני יכול להגיד לכם מה שברור לכל מי שעוסק בנושא הזה, שהתרומה של הכלי הזה לבלימת התחלואה היא אפסית, ואנחנו ממשיכים לעשות בו שימוש. ואני שואל את עצמי: מדינה שמסתירה מידע מאזרחיה, מדינה שעושה שימוש בכלים שמיועדים ללחימה בטרור אל מול אזרחיה – איפה אנחנו נמצאים? האם אנחנו עדיין חיים בדמוקרטיה? האם זו דמוקרטיה מהותית או דמוקרטיה לכאורה? וככל שנוקפים הימים, המסקנה שלי היא שאנחנו נעשים יותר ויותר דמוקרטיה לכאורה. עכשיו מבקשים מאיתנו לוותר על הנושא של חיסיון רפואי. אם הצעד הזה היה עומד על רקע של הסברה ראויה לציבור, החלטות מוצדקות ומנומקות, החלטות שמתקבלות באופן שיטתי ובזמן, מתן התראה לאזרחים בפני כל צעד וצעד שהממשלה נוקטת בו על מנת להתמודד עם המגפה – אם על כל הרקע הזה היו מבקשים עכשיו מהכנסת לאשר העברת פרטים לרשויות המקומיות, אני מניח שהייתי אומר כן. אבל היום אני אגיד לא. ולמה אני אגיד לא? כי אין אמון – אין אמון בממשלה הזאת, אין אמון בתהליכי קבלת ההחלטות, אין אמון בניקיון הכפיים, אין אמון בניקיון הדת, אין אמון במקצוענות הנדרשת לטיפול במגפה. מי שרוצה לדרוש מהציבור, מי שרוצה להגיד לציבור "ותר על זכויותיך", צריך לבוא בניקיון כפיים. זה לא המצב שבו אנחנו נמצאים, שבו פרשה מצטרפת לפרשה, והעניין הזה – צריך להביא אותו לכדי סיום. תודה רבה.
לא שנאה. זו דאגה. זו לא שנאה, אנחנו לא שונאים אותו, אבל הוא הורס את המדינה.
אתם הורסים את המדינה. הגיע הזמן להוריד את הלהבות.
חבר הכנסת כסיף, אנחנו נתחשבן אחר כך.
אדוני היושב-ראש, כנסת נכבדה, חייבת לקום ועדת חקירה ממלכתית, והיא קום תקום. הרי מישהו תבע את קיום האירוע הזה ללא הגבלות. הרי מישהו דאג להיסעים מכל הארץ ללא הגבלות. הרי מישהו אפשר את קיום האירוע ללא נקיטת אמצעי בטיחות ראויים. הרי מישהו קבע שאין מגבלות עד ההר אך יש מגבלות על ההר, והדבר הזה הוא למעשה מופרך מיסודו. לא מח"ש תיתן תשובה בסוגיה הזאת. לא מבקר המדינה מסוגל לתת תשובה בסוגיה הזאת. רק ועדת חקירה ממלכתית תוכל לקבוע קביעות ברורות לגבי אחריותו של ראש הממשלה, שמכיר את הנושא הזה מקרוב וקיבל על זה דוחות מבקר מדינה בעבר. רק ועדת חקירה ממלכתית תוכל לקבוע מהי אחריותו של השר לביטחון פנים, של שר הפנים, של שרת התחבורה ושל גורמים נושאי אחריות נוספים באירוע זה. אני קורא להקמת ועדת חקירה ממלכתית לאלתר.
אדוני היושב-ראש, כנסת נכבדה, אנחנו נציין היום בכנסת את הניצחון על גרמניה הנאצית. אני רוצה לומר דברים קצרים לכבודם של כמעט 1.5 מיליון לוחמים יהודים שנלחמו נגד הנאצים – למעלה מ-550,000 בשורות הצבא האמריקאי, למעלה מחצי מיליון בשורות הצבא האדום, 62,000 בשורות הצבא הבריטי ו-35,000 מבני היישוב בארץ; מאמץ אדיר שאין אנו מציינים אותו מספיק תחת הכותרת של השואה הנוראית, תחת הכותרת של גבורת הגטאות. היה פה מאמץ בלתי רגיל, שהוא כל-כולו לכבודו של העולם החופשי וכל-כולו לכבודו של העם היהודי. מי ייתן והרוח הזאת תשרה במקומותינו, ומי ייתן והרוח הזאת תהווה דוגמה לקוממיות יהודית ראויה ולא ללאומנות משתלחת, שלצערי את הדיה הנוראיים אנחנו חווים ממש בדקות אלה בבירתנו ירושלים. תודה.
– – – אתה יודע מה יקרה קדימה?
עוד מעט לא תהיו בשלטון – – – את בית המשפט.
ההתנתקות, אדוני היושב-ראש, כנסת נכבדה – – –
אדוני היושב-ראש, כנסת נכבדה – – –
ההתנתקות הייתה מעשה ציוני – – –
אדוני היושב-ראש, כנסת נכבדה, לראש הממשלה המנוח אריאל שרון היו עליות ומורדות בקריירה, היו צדדים אפלים וצדדים חיוביים. כאיש צבא לשעבר אני לא יכול לשכוח שהוא הוביל את צה"ל בקרב אום כתף ב-67' ואת קרב צליחת התעלה ב-73', המהלכים המבריקים ביותר בהיסטוריה הצבאית של המאה ה-20. אבל כשכל כובד משא היסטוריית העם היהודי היה מונח על כתפיו, כשהוא הבין שגורלה של מדינת ישראל מונח על כתפיו והוא הבין זאת כשהוא נשא בתפקיד ראש ממשלת ישראל, גם הוא הבין – הוא, אריאל שרון, איש ארץ ישראל – – –
– – – חייבים להפסיק את קרבות הימין האלה.
ראש הממשלה המנוח אריאל שרון, כשכל כובד האחריות למדינת ישראל, לעם היהודי, היה מונח על כתפיו, גם הוא הבין שהבחירה החשובה ביותר של כל ראש ממשלה בישראל היא בין סיפוח לבין היפרדות, והוא בחר נכון – בהיפרדות.
אותה היפרדות שהובילה את בן-גוריון לקבל את תוכנית החלוקה ב-1947; אותה היפרדות – –
– – שהובילה את בן-גוריון לחתום על קווי שביתת הנשק ב-1949; אותה ההיפרדות שהגיע אליה ראש הממשלה המנוח יצחק רבין – –
– – שהוא הבין אחרי היותו שר הביטחון, בראשית האינתיפאדה הראשונה, שאין ברירה והפלסטינים חייבים להיפרד. אותה היפרדות – גם שרון הבין שאין ברירה, חייבים להיפרד, כי גורלנו פה, בארץ ישראל – אם אנחנו רוצים במדינה חופשית ודמוקרטית, ביתו הלאומי של העם היהודי, אין מנוס, חייבים להיפרד. ולכן אנחנו מתנגדים נחרצות לחוק שמנסה לבטל את ההתנתקות. תודה רבה.
מאוד מעניין, ווליד, אבל אני אגיד לך מה – – –
– – – ניקיון כפיים, שלושה או ארבעה כתבי אישום.
אדוני היושב-ראש, כנסת נכבדה, אני אגיב בשם סיעתי מרצ על הצעות האי-אמון. אני אתייחס במקרה הזה, מכיוון שזו תגובה ראשונה, באופן כללי. בניגוד לממשלה הקודמת, אנחנו לא נעמוד פה ונישא נאומים אלימים ולא נעמוד פה ונישא נאומים מעוררי שנאה – אנחנו נעמוד כאן על הדוכן ונתייחס לכל נושא ונושא באופן ענייני. אנחנו נהיה ממשלת אחדות וממשלת שינוי. לא נסתיר חילוקי דעות, אבל נתווכח בצורה מכובדת וממלכתית. אנחנו נראה לציבור הישראלי שמפלגות שונות יכולות לעבוד ביחד למרות המחלוקות, למרות ההבדלים ומתוך חזון משותף, והחזון הוא לבער מתוכנו את השחיתות, לבער מתוכנו את הלאומנות הקיצונית, המשיחית, ולהגדיל את הערכת העם לנבחריו ולבית הנבחרים.
לא ייאמרו פה, לא ייאמרו פה דברים כמו "יש שני סוגים של מניאק – – – מניאק שיודע שהוא" וכן הלאה וכן הלאה. לא ייאמר פה.
לא ייאמרו פה דברים כמו "זאת היא ממשלה של צפונבונים אשכנזים, בעיקר בגבולות רעננה-תל אביב". לא, זה לא ייאמר פה.
– – כמו: אנחנו אנשי בית"ר מחונכים ולא אלימים, בניגוד לאנשי השמאל הלא-מחונכים. לא נחלק ציונים מבישים מהסוג הזה. הממשלה הקודמת בנתה את עצמה על שנאת האחר, ואנחנו נבנה את עצמנו על כבוד לאחר.
הציבור מאס בקללות, בשיסוי, בביזוי, שהיו מנת חלקו של המשכן הזה – –
– – בשנים האחרונות. אנחנו – –
– – נילחם בגזענות, ולא נשתמש בה כדי לנגח את יריבינו הפוליטיים. אנחנו נילחם בשחיתות, ולא נשתמש בתפקידנו הפוליטיים כדי לצבור כוח, כסף וכבוד. אנחנו נחזק ונרומם את הפקידות הציבורית ולא נחליש אותה ונבזה אותה רק כי היא לא מסכימה איתנו. אנחנו נהיה מודל לחיקוי עבור הציבור הישראלי – יהודים, ערבים, חרדים, חילונים, ציונים דתיים, נשים, גברים, סטרייטים ולהט"בים. רוח חדשה מנשבת בישראל, ואני מציע לחבריי באופוזיציה להצטרף אליה ולא להישאר מאחור.
ולחבריי היקרים בסיעות החרדיות אומר דבר פשוט: מתן כהנא הוא לא חילול השם. באמת. תודה לך, אדוני.
שמחה, למה אתה מתרגש מהחוק הזה?
יש הרי מיליוני פלסטינים. אתם רוצים לספח את כל יהודה ושומרון, 2.7 מיליון פלסטינים. מה אתה מתרגש ממה שמציעים בחוק הזה – – –
אתה רוצה סיפוח. מה תעשה עם מיליוני הפלסטינים שתספח?
יש הבדל בין החלת ריבונות לסיפוח? אין שום הבדל.
איפה חילול השם? איפה חילול השם? מה אתה נדרש לקדוש ברוך הוא בנושאים הפוליטיים – – – שלכם? אתה מחלל את השם בעצמך. אין פה שום קשר לקדוש ברוך הוא – – – לאפלה הפוליטית שאתם משיתים עלינו.
איזה הסתה עלובה. איזה הסתה עלובה.
דברי בלע. איך אתה לא מתבייש.
אי-אפשר, לא נפתחה המערכת.
אדוני היושב-ראש, כנסת נכבדה, אני פונה אליכם, חבריי מהאופוזיציה, ואני שואל אתכם: באמת, תגידו לי, מה אתם עושים? הרי לנו יש ניסיון באופוזיציה. מה אתם חושבים, שתתישו אותנו?
לא. צר לי לבשר לכם. אנחנו מכירים את הפוזיציה. אל חשש, אנחנו לא נתעייף לעולם.
הלאה, הלאה. אני רוצה לשאול אתכם: מה אתם משיגים מאסופת השקרים שאתם מטיחים בנו? איזו תהילה אתם רוכשים משפיכת תרעלת רוחכם כאן במשכן, ואתם מבזים אותו פעם אחר פעם?
איזה רווח ציבורי תקבלו מהצגה מתמשכת ובזויה של צביעות, רשעות, ותסלחו לי, גסות רוח?
אני רוצה לספר לכם, חבריי מהאופוזיציה, כמה עובדות בסיסיות.
ב-17 במאי שנת 2020 למניינם אתם הבאתם לעולם את מודל ממשלת החילופים, אז על מה אתם בדיוק מלינים? על מה אתם מתלוננים?
הלאה. אתם התחייבתם להקים קבינט פיוס לאומי. שיקרתם ביום שחתמתם על ההסכם. מעולם לא התכוונתם להביא לפיוס לאומי, הרי אתם אנשי שנאה והסתה, איזה פיוס על ראשכם?
אנחנו ננהג בתחום הזה, גם כאן, לפי הכלל היהודי הידוע: כאשר יענו אותו כן ירבה וכן יפרוץ. לא נתייאש.
הלאה. אתם מטיחים בנו שזו ממשלה מנופחת.
כן, אני מודה, ממשלות אחדות לאומית נוטות להיות גדולות יותר.
אבל אנחנו נביא לביטול שבעה משרדים שאתם הקמתם סתם. אנחנו נחסוך מיליוני שקלים, מאות מיליוני שקלים, שאתם בזבזתם ביד קלה. זו האמת.
אתם רוצים שאני אזכיר לכם את המשרדים שעומדים להתבטל? לא, לא אזכיר לכם.
ולסיום, לסיום, רק בגלל שיש לי שלוש דקות, ואני מכבד אותך, אדוני היושב-ראש – –
– – אתם אומרים שזו ממשלה נתמכת טרור – –
– – ומצביעים על האיש היקר פה לשמאלי כתומך טרור. אבל היחידים שהכניסו תומך טרור, נאשם בארגון טרור, לפה, לכנסת ישראל, זה אתם. אתם.
אתם הבאתם אותו לכאן, אתם הכנסתם את התרעלה הזאת לתוך המשכן הזה.
– – אין לכם מה להלין אלא על עצמכם. תודה רבה.
משה – – – אתה יודע – – – למה אתה – – –
שלמה, לא מתחנכים אצלו, מתחנכים באוניברסיטה קטנה, ואתה יודע, נורא לא מוכרת, שנקראת הרווארד. אוניברסיטה מעולה. היא נחשבת הכי טובה בעולם – –
– – ואתה רוצה למנוע חינוך ראוי לאנשים המוכשרים בשירות הציבורי. למה?
כי בדעות החשוכות שלך, אתה היית רוצה שילמדו בישיבה – – –
סגן הרמטכ"ל זה לא מספיק לך.
זה לא מספיק לך. אתה הגעת – – – להישגים יותר גדולים ממני בשירות הציבורי.
אתה ההוכחה למה זה הסתה. הסתה לאומנית פרועה, זה מה שאתה עושה. הסתה לאומנית פרועה.
הקדוש ברוך הוא, בטח. שמר עליך.
– – – המפגין הזה. זו תופעה מדומיינת שאתה בשקריך האופייניים – – –
איך אתה יכול לדבר על חסיד שוטה של אחרים, תגיד לי?
אדוני היושב-ראש, במצב הנוכחות הנוכחי נראה לי שכדאי לעשות את ההפסקה לאלתר.
אדוני היושב-ראש, כנסת נכבדה, אולי אומר משהו לחבר הכנסת פינדרוס. פינדרוס, חבר הכנסת פינדרוס, אני רוצה לדבר אליך, לומר לך כמה דברים.
תראו, באמת, אנחנו מבלים פה שעות ארוכות מדי יום, ארוכות מדי. תכלית העניין הזה לא לגמרי ברורה לי, אבל בסדר, זה חלק מהמשחק הדמוקרטי, ואנחנו מקבלים את העניין הזה בהכנעה וברוח טובה. אבל נאמרים פה דברים שבאמת הדעת לא סובלת. ואני אומר לך, חבר הכנסת פינדרוס, הדת היהודית לא בסכנה. לקרוא לממשלה הזאת ממשלת שמד – – –
להציג איזושהי ממשלה חוקית במדינת ישראל, לגמרי חוקית, ככזאת שתקום על הדת היהודית ותהרוס פה את החיים היהודיים – באמת, זה לא נכון. זה לא רק לא נכון; מילים, יש להן משמעות. מילים משפיעות על תודעה של אנשים. כשאנחנו יוצרים פחד, אנחנו יוצרים חרדה, אנחנו יוצרים שנאה. כשאנחנו יוצרים שנאה, אנחנו מניעים אנשים לאלימות. זה לא נכון. אני פונה לחבריי בליכוד. אני שמח, חבר הכנסת לוין, שנכנסת. אתם מציגים את הממשלה כלא לגיטימית, ואתם יודעים שהיא לגיטימית. הרי אתם עצמכם יכולתם להקים ממשלה יציבה, ממשלת אחדות לאומית משלכם, הליכוד וכחול לבן, בסבב ראשון ובסבב שני, בלי בעיות בכלל, אבל התעקשתם, באופן שאינו ברור, לא מחוור – ורק ניתן להעלות על הדעת השערות מהסוג האפל למה הייתה בחירה כזאת – לשמור על איזה בלוק מדומיין שככל הנראה, ככל הנראה, כל-כולו נועד להבטיח את יכולת ראש הממשלה לשעבר לייצר לעצמו נתיב חילוץ משפטי מהפרשיות שבהן הוא מסובך. אז על מה אתם מלינים? למה דה-לגיטימציה?
אני, מקובל עליי לחלוטין שיש פה ויכוחים, וויכוחים מרים, על תפיסת עולם.
מקובל לחלוטין שיש פה אנשים שרואים את עתידה של מדינת ישראל באופן שונה ממני. אבל קמה ממשלה לגיטימית במדינת ישראל. נכון ורלוונטי להתווכח עם עמדותיה, עם פעולותיה.
אבל ניסיונות הדה-לגיטימציה האלה הם לא לעניין, הם מסוכנים.
בסופו של דבר, אנחנו צריכים לחיות ביחד כאן, כולנו, אז בואו נעשה מאמץ, באמת, לשמור על המסגרת הזאת, הממלכתית, שמאפשרת את הקיום המשותף שלנו. תודה רבה.
– – – הוא לא הבין מה זה חוק ההגירה.
– – – מתחבא בדברי הנביאים.
הפרשנות שלך שגויה לחלוטין.
אדוני היושב-ראש, כנסת נכבדה, לא אתייחס לציונים שאני מקבל מחברי כנסת אחרים, שאת שמם אני לא אזכיר כאן. אתה יודע, אני אנהג במידת הצניעות – אני אדבר על נושא ולא על אדם. חוק האזרחות. חוק האזרחות שעולה כאן בהיכל הוא לא חוק ביטחוני. אני קובע קטגורית שהוא לא חוק ביטחוני, מכיוון שלמדינת ישראל יש אמצעים אחרים, חזקים וקשיחים, לוודא שמי שנכנס לתוך מרחבה הוא לא סיכון ביטחוני. חוק האזרחות והכניסה לישראל הוא חוק דמוגרפי, וראוי לומר זאת. הוא חוק שתהליך חקיקתו על ידי ממשלת שרון ב-2003 עקב אחר הגיונו הקר, השקול והאחראי של ראש הממשלה המנוח, שכל פועלו כוון ליעד אחד בלבד: היפרדות מהפלסטינים, הפרדה בין האוכלוסיות. ולכן הממשלה ההיא בנתה את גדר ההפרדה, ולכן הממשלה ההיא פינתה יישובים, ולכן הממשלה ההיא פעלה להקטנת שטח הפנים, הקטנת החיכוך בין האוכלוסייה הישראלית לאוכלוסייה הפלסטינית, ולכן הממשלה הזאת – ההיא – תיקנה את ההגבלות הקשות האלה על כניסת פלסטינים לישראל. זו האמת לאמיתה. ואני מתפלא על מחנה נתניהו-סמוטריץ', המחנה שרוצה סיפוח, המחנה האנטי-ציוני – אתם שומעים? אנטי-ציוני – –
– – אנטי-ציוני, אנטי-לאומי – –
– – שרוצה להטביע את אזרחי ישראל בים פלסטיני.
ולכן, אתם לא המחנה הלאומי – – –
אתם בוגדים בחזון הציוני – – –
ואתה, חבר הכנסת בן גביר, אתה בכלל היית – –
– – ועודך איש לא לגיטימי.
חוק האזרחות הוא חוק הדורש תיקון. זה חוק שחסרונו הגדול מתברר במהלך השנים. החוק הזה אינו רואה את האדם הפשוט. הוא חוק שמתעלם מכך שאנשים צעירים מתאהבים, מקימים משפחות, בונים בתים, ובסופו של דבר צריכים לחיות את חייהם, והמדינה צריכה לספק להם מסגרת נורמלית לחיים הגונים, לחיים יצירתיים – – –
זה לא חד-כיווני, זה רב-כיווני. זה נכון לכולם. ולכן, מה שצריך לעשות זה לתקן את החוק כך שכל אותם סיפורים קשים, אנושיים, יזכו למענה חולם. זו בדיוק, בדיוק, תכלית הציונות – לספק מן הצד האחד בית לאומי לעם היהודי בארץ ישראל, ומן הצד השני להיות מדינה דמוקרטית וחופשית, השמה את האדם במרכז.
האדם הזה שבמרכז ישרת אותה ויחזיר לה כפל-כפליים. תודה רבה.
חבר הכנסת אבוטבול, חבר הכנסת אבוטבול.
בוא, אני רוצה להגיד לך דבר תורה.
יאללה, קדימה, בוא, יש לנו פה קהל יודע תורה, מה שנקרא. בוא נדבר אליהם, אל האנשים הצעירים והנחמדים האלה.
אני רוצה לומר לכם שלקח מנהיגותי ראשון אני לוקח מהמקורות, מנאום ההסמכה של הנביא ירמיהו. בסוף דבריו אומר הקדוש ברוך הוא לנביא שעוד לא הוסמך, לנער הזה, הלא-בשל, הוא אומר לו: "ראה הפקדתיך היום הזה על הגוים ועל הממלכות" – תקשיבו טוב עכשיו – "לנתוש ולנתוץ ולהאביד ולהרוס לבנות ולנטוע" – ארבעה דברים שליליים, של הרס, ורק שני דברים חיוביים של בנייה. למה? כי מנהיגות היא כוח ניטרלי. אפשר לנצל אותה להרס, ואז ההרס הוא נורא. מי שיש בו מנהיגות ולא מנצל אותה נכון, מפנה אותה למקומות השליליים – ארבע אזהרות, אבל מי שיודע לקחת את המנהיגות ולכוון אותה לטוב, לכוון אותה לערכים הנכונים, לערכים הומניים, לערכים לאומיים נכונים, הוא יזכה לבנות ולנטוע. אז אני אומר לכם, אנשים צעירים: אם יש בכם מנהיגות, תבנו ותיטעו, אבל זה הכול בנוי על לב אוהב אדם. ואני אומר על העניין הזה של לב אוהב אדם את הדבר הבא: באתי היום למשרדי, חיכתה לי מעטפה מצבא ההגנה לישראל. במעטפה הזאת היה אות המערכה לאלה שנלחמו בלבנון ממלחמת שלום הגליל – שיש לה אות נפרד – מאחרי המלחמה ועד נסיגת צה"ל בשנת 2000. את מיטב נעוריי, את מיטב מרצי ויכולתי השקעתי שם בלבנון, על ההרים הסבוכים והקירחים, על השבילים, כנגד אמל וחיזבאללה, כנגד שוחרי רעתה של מדינת ישראל. אחרי זה עם האות הזה באתי פה לאולם המליאה, ושמעתי כלפיי – לא כלפי מה שאמרתי, לא כלפי רעיונותיי; כלפיי אישית – חרפות וגידופים. ואני אומר לכם, אומה שלא יודעת לכבד את לוחמיה, את אלה שהקריבו יותר מכל אחד אחר, לא תדע לקיים את חייה.
ואני אומר לך – אתה תתבייש.
אתה תתבייש, וגם אתה תתבייש, כי אין לכם כבוד לאנשים שבאמת נתנו מגופם ומנפשם למדינה הזאת.
ואתם לא חייבים להסכים איתי, ואתם יכולים להתנגד לדעותיי.
אבל אתם יכולים לכבד את האדם, ואת האזרח שהוא שכן שלכם, חבר שלכם.
והשכן הזה, והחבר הזה, שמטפל בכם ודואג לכם ובונה לכם, ומקבל אתכם בבתי החולים – כן, לעיתים, הוא אחד מכל חמישה אזרחים בישראל, הוא אזרח ערבי.
אתה לא מתבייש? על זה עכשיו – את האגדה המפגרת הזאת אתה רוצה להפיץ כאן?
מלך הספינים. אתה מלך הספינים.
– – – מספיק – – – מה קרה לך – – –
אדוני היושב-ראש, כנסת נכבדה, חברי אופוזיציה נכבדים, אני יאיר גולן, בן גרשון, זכרו לברכה, ורחל, שתיבדל לחיים, מתחייב לשמור אמונים למדינת ישראל ולחוקיה, למלא באמונה את תפקידי כסגן שר ולקיים את החלטות הכנסת.
אני רוצה לנצל את הבמה הזאת – –
– – להודות לחברתי שרת הכלכלה והתעשייה.
נעבוד ביחד למען חיזוקה של החברה והכלכלה הישראלית.
טוב. אדוני היושב-ראש, כנסת נכבדה – –
– – כשקראתי לראשונה את הצעת החוק שהוגשה על ידי חברת הכנסת דיסטל וחבריה – –
– – ביקשתי להתייחס אליה ברצינות רבה, ברצינות מקצועית.
ואכן, מונחת פה לפניי חוות דעת של היועצת המשפטית של משרד הכלכלה והעבודה, ונוסף אליה הכנתי התייחסות כוללת יותר, לאחר עיון יסודי בהצעת החוק. הצעת החוק הזאת נוגעת בתחום שהוא פרוץ.
הצעת החוק הזאת נוגעת בתחום שהוא באמת פרוץ, וטובי המומחים בעולם יושבים על המדוכה ודנים מה ניתן לעשות בתחום הזה, שבראייה היסטורית הוא תחום חדש. יש פה התמודדות עם מפעילי רשתות שהם ענקים גלובליים. הנושא הזה ללא ספק חורג מגבולותיה של מדינת ישראל. גם החקיקה בישראל איננה יכולה להתעלם ממה שנעשה בעולם וחייבת להביא את זה בחשבון, ולכן הכנתי התייחסות שהיא התייחסות רחבה. לצערי – באמת לצערי, כי מה שהונח פה, המסמך עצמו, הצעת החוק עצמה, היא בסופו של דבר מסמך רציני, ואני מודה לחברי הכנסת המציעים על העבודה היסודית שנעשתה בנושא – כששמעתי את דברי ההסבר הבנתי שכל העניין פה, ניתן לסכם אותו בשלוש מילים: תלונתו של קוזק שנגזל, זה הכול. אבל כדי לא – –
– – להישאר ברמה פשטנית שכזאת, אני, ברשותכם – – –
אני, ברשותכם, קודם כול ובראש ובראשונה – –
– – אקריא מן הכתוב את תשובת היועצת המשפטית של המשרד – –
– – ולאחר מכן אוסיף לכך עוד כמה וכמה דברים משלי.
הצעת החוק מבקשת לאסדר פרסומים ברשתות החברתיות – –
– – ומבחינה בין רשת חברתית מוגבלת, המסננת תכנים ונדרשת לעמוד במבחני שקיפות ואחריות, ובין רשת חברתית פטורה, שאיננה מסננת תכנים והיא תהא פטורה מאחריות לתכנים המתפרסמים בה. כך, מבוקש לאסור על רשת חברתית פטורה להתערב בתוכן המפורסם על ידי המשתמשים ללא אישור המפרסם למעט בתנאים מסוימים, ולמנוע ממנה להגביל, לחסום או למחוק חשבונות. לעומת זאת, רשת חברתית מוגבלת תידרש לפרסם מדיניות שוויונית ושקופה בנוגע להסרת תכנים, תחויב להציג למשתמש שנפגע מהתערבותה את הנימוק להתערבות ותחויב להפעיל מערכת שתאפשר למשתמש לערער על ההתערבות בתכנים. בנוסף, יהא עליה להסיר פרסומים אסורים ולפעול ככל הניתן להסרת פרסומים מעוולים כהגדרתם בהצעת החוק. יצוין בקצרה כי לגוף הצעת החוק מדובר בנושא סבוך ושנוי במחלוקת, כפי שכבר ציינתי, ולא בכדי הדיון בו נמשך שנים רבות. בצד ההכרה בכוחן הרב של הרשתות החברתיות בעידן הנוכחי, כמו גם בהשפעותיהן הרבות על חיי הפרט, לחיוב ולשלילה, ישנם שיקולים כבדי משקל כנגד הסדרת פעילותן, בפרט החשש מפני פגיעה באוטונומיה של גופים פרטיים, וכן פגיעה בחופש העיסוק שלהם, כמו גם חשש מהסדרה בלתי מותאמת שסופה פגיעה בצרכני הקצה, למשל בשל אפקט מצנן של השיח הציבורי. הצעת החוק עשויה לתמרץ רשתות חברתיות שלא לנהל מדיניות הסרת תכנים באופן מכוון, על מנת להימנע מההגבלות המוצעות, וכן לייצר איים המוגנים מפני התערבות בחסות הצעת החוק גם במקרי קצה של שיח הכולל ביטויי שנאה והסתה. ככלל, מדובר, כאמור, בנושא סבוך ומורכב, וההכרעה בו צריכה להתקבל לאחר עבודת מטה ועבודת שטח מעמיקות, בהובלת גורמי הממשלה האמונים על תחומי הפרטיות, זכויות היסוד של הפרט, הבטחת המידע וכן עיסוק בהיבטים הבין-לאומיים, שגם אותם הזכרתי. הצעת החוק הזו המונחת בפנינו אינה עונה על היבטים אלו. בנוסף, בסעיף הביצוע של התקנות נכתב כך: שר הכלכלה והתעשייה – שרת הכלכלה והתעשייה ממונה על ביצוע חוק זה והיא רשאית, באישור ועדת הכלכלה של הכנסת, להתקין תקנות בכל הנוגע לביצועו. אם הטעם בהצעת החוק למנות את שרת הכלכלה כאחראית לחוק נעשה מתוקף סמכותה על רשות התקשוב הממשלתית ומטה ישראל דיגיטלית, אזי לא מדובר באכסניה הראויה לכך. פעילות הרשות והמטה מוכוונת למגזר הממשלתי והציבורי ולא לרגולציה של גופים מסחריים. סיכומו של דבר: תחום אסדרת פעילות הרשתות החברתיות, המתייחס לפרסומים אסורים, מעוולים וכן מחיקת משתמשים, על אף החשיבות הרבה, מעלה שלל מורכבויות, מעבר לכך שלטעמנו הצעת החוק אינה בשלה בשלב זה. בכל מקרה, הטלת אחריות לביצוע הצעת החוק ולהתקנת תקנות מכוחה על שרת הכלכלה והתעשייה אינה מתאימה. תחום האסדרה – מושא הצעת החוק הזו – נוגע לתחומם של משרדי ממשלה אחרים, ודי לציין שמשרד המשפטים, משרד התקשורת, ובסבירות גבוהה גם משרד החוץ, חיוניים בהקשר זה. מעבר לכך, אני רוצה להוסיף כמה וכמה דברים.
– – אני יודע שזה יאכזב אותך, אני יודע שזה יאכזב אותך שאני לא – –
להפך, יש לי אישיות מגובשת, ישרת דרך, לא מושחתת כמוכם. חבורת נוכלים.
– – זה מי שאתם. אבל אנחנו נחזור לדברינו.
טוב, אנחנו נחזור להתייחסות – – –
ראשית, אני רוצה להמליץ לחברי הכנסת המגישים – –
– – להגיש הצעה שיש בה – –
– – ניסוח בהיר יותר, פחות מסורבל. אני רוצה לומר – –
– – לחברי הכנסת המגישים שאני אשמח לסייע.
אבל יש לי גם הערות מהותיות נוספות.
אני יודע שאני מטריף אותך. אני יודע שאני מטריף אותך.
לא נורא, זה בריא. זה בריא, לא נורא. לא נורא.
חבר הכנסת אמסלם, אני מבין שאני מעורר בך רגשות עזים.
אני מבין שהרגשות האלה הם שליליים במהותם, אבל די, תן לי להשיב על הצעת החוק. אין מה לעשות.
חבר הכנסת כץ, אני חושב שהעובדה שאתם באופוזיציה זה – – –
נוסף לכך, כפי שכבר ציינתי, הצעת החוק הזאת מעוררת תחושה של קובלנת הקוזק הנגזל, כי הבעיה האמיתית ברשתות החברתיות אינן החברות המסננות – –
– – אלא אותם אנשים שמעלים תכנים של הסתה, אלימות גזענות. זו הבעיה האמיתית ברשת.
צריך לשים סייג, סייג רציני, אחראי, אמיתי – –
– – הוא לטובתכם כמו שהוא לטובתי ולטובת כל אזרחי ישראל – –
– – שברשת לא ייכנסו תכנים של שקר, תכנים של הסתה, תכנים של גזענות, תכנים הקוראים לאלימות.
ולכן האינטרס הזה, אני מאמין בלב שלם – –
– – משותף לכולנו. לכולנו.
וכשאנחנו כולנו נגבש יחדיו, יחדיו, הצעת חוק שהיא באמת לטובת כל אזרחי ישראל – –
– – אני מאמין שהיא תעבור פה ברוב ניכר כנגד אפס התנגדויות, ובא לציון גואל.
אדוני היושב-ראש, כנסת נכבדה, הקטל בחברה הערבית נמשך. הוא נמשך בממדים מפחידים. האלימות הזאת שאנחנו עדים לה היא מגפה קשה הרבה יותר ממגפת הקורונה. זו מגפה מסוכנת, מידבקת, הרסנית, שמאיימת על החברה הישראלית כולה. הרבה דברים דחופים יש על סדר-היום של הממשלה, והנושא הזה הוא ללא ספק אחד מהם. ברור לכולנו שהפתרון לא יהיה בן לילה, אבל אין מנוס ועלינו לגבש מענה, פתרון כולל, מרחיק ראות, רחב וארוך טווח. המענה הזה צריך בסופו של דבר להביא למיגור התופעה בדרך של צמצום התופעה משנה לשנה לשנה, והמטרה פה היא ברורה וחד-משמעית: לגעת באפס – לגעת באפס מבחינת כל התופעות האיומות והנוראיות האלה, ובראש וראשונה ביטחון וחיי אדם. די לרצח, די לחיסולים – זו צריכה להיות מטרה ראשית וחד-משמעית. בימים האלה אנחנו שוקדים במשרד הכלכלה על תוכנית ארוכת טווח ומקיפה להגדלת הפריון הכלכלי בחברה הערבית. במסגרת תוכנית זו נדאג להקמה של אזורי תעסוקה ומסחר, נטפל בהקמת פתיחת עסקים קטנים ובינוניים, נעודד את ההייטק בחברה הערבית, נקדם הכשרות מקצועיות, נתמוך ביצוא ועוד ועוד ועוד. במקומות שבהם יש השכלה, אופק כלכלי, תקווה, האלימות, חזקה עליה שתצטמצם ותיעלם. כמובן שאת כל העשייה הנרחבת הזאת נקדם יחדיו, יחד עם המשרד לביטחון פנים, באופן שיד ביד ילכו הביטחון אישי, ביטחון הרכוש והפיתוח הכלכלי. במקום שבו יש פרוטקשן לא יהיה פיתוח כלכלי, במקום שבו יש פרוטקשן לא יהיה ביטחון לחיי אדם, ולכן זו דוגמה אחת איך ביחד נחזק אחד את השני בעשייה ממשלתית מקפת. לכן, אדוני היושב-ראש, משרד הכלכלה והמשרד לביטחון פנים יצעדו יד ביד עם משרדים אחרים על מנת שביטחון אישי ופיתוח כלכלי יהיו שניהם יחדיו מהלכים מקבילים המחזקים אחד את השני. הגיע הזמן שננהג כלפי האלימות בנחישות וביעילות. אפעל בנושא זה ללא לאות, בתיאום מלא, למען החברה הערבית, למען מדינת ישראל, למען כל אזרחי ישראל. תודה רבה.
אדוני היושב-ראש, כנסת נכבדה, נאמרו פה דברים של טעם ודברים מרגשים על ידי חברי הכנסת, ואני מודה לכם על הדברים היפים. אבל לפני שאני אתייחס עניינית – עניינית; אני לא מתכוון לסגור חשבונות עם העבר, למרות שאפשר – אני רוצה דווקא לשבח את חבר הכנסת אורי מקלב, שבהתייחסותו לנושא התחבורה הציבורית, התחבורה הפרטית, להוריד כלי רכב מהכביש, שיבח את חברת מועצת העיר תל אביב וסגנית ראש העיר מיטל להבי ואת חבר הכנסת רם שפע – לא שותפיו הפוליטיים, אבל ידע להחמיא גם כשמישהו נמצא בצד השני. אני חושב שזו דוגמה ומופת לתרבות פוליטית ראויה. אם כולנו מצד אחד נדע להתווכח ומן הצד השני גם לשתף פעולה סביב נושאים ראויים וטובים – יש לנו המון סביב מה לשתף פעולה – הרי מדינת ישראל רק תרוויח, ואמון האזרח הישראלי במוסדות השלטון אך ילך ויצמח. ועכשיו עניינית לנושא שמועלה פה לסדר-היום. חבריי חברי הכנסת, אנחנו נחושים לתת מענה, והוא יהיה מענה קבוע. המענה הקבוע הזה יגדיל את התגמול הכספי של המטפלות והסייעות במעונות הציבוריים המפוקחים על ידי המשרד והעתידים לעבור לאחריותו של משרד החינוך ב-1 בינואר 2022. אנחנו נחושים לעשות את זה. שרת הכלכלה דהיום היא שרה חברתית מובהקת, והנושאים האלה בראש מעייניה, ואנחנו ניתן בעניין הזה טיפול הולם. אני מנצל את הדוכן הזה על מנת לפנות אל המטפלות והסייעות: קודם כול, חזרו לעבודה. דבר שני – נשב יחדיו ונמצא את הפתרון ההולם. אכן אתן זכאיות וצריכות לקבל תגמול כספי ראוי וגבוה יותר, חד-משמעית, חד-משמעית, ולשם אנחנו חותרים. אנחנו מסוכמים בנושא הזה עם האוצר, ונמצא את הדרך לעשות את זה בצורה הראויה והנכונה ביותר. רק בואו נשב עכשיו למשא ומתן ובואו נסיים את השביתה לאלתר, כי חבל – מי שמשלם את המחיר זה הילדים היקרים של כולנו. של כולנו. אני רוצה לומר – – –
עכשיו, עכשיו. אני רוצה להגיד שהיו שיחות של השרה עם הנציגות של המטפלות והסייעות. לצערי, זה לא התחבר לכדי ישיבה משותפת, ואני מקווה מאוד שאחרי הערב הזה הן יגידו: כן, אנחנו רוצות לשבת. אני אומר לכם, השרה מוכנה בכל מקום ובכל שעה לשבת עם הסייעות ועם המטפלות ולתת פתרון הולם. ואני אומר שוב: בקצה יהיה להן תגמול כספי גדול יותר, כי מגיע להן. אין בינינו ויכוח על הנושא הזה.
הלאה, הלאה. אנחנו לא רוצים.
אנחנו לא נמתין לאחר התקציב, אנחנו ניתן פתרון עכשיו. אנחנו רוצים לתת פתרון עכשיו. אני אומר לך, יש לנו סיכום עם משרד האוצר לתת פתרון עכשיו.
רק אני קורא להן: בואו, שבו.
יש, כרגיל – אני לא צריך לספר לחברי הכנסת הנכבדים שיש, כרגיל, עמדות פתיחה למשא ומתן. אני קורא לכל השותפים לעניין לשים את העמדות האלה עכשיו בצד. בואו נישב יחדיו, ניתן פתרון, אבל בינתיים בואו נחזור לעבודה, ולא נהפוך את הילדים האלה לקורבנות של סכסוכי העבודה וסכסוכי שכר.
עכשיו, קודם כול, רבותיי, חבריי חברי הכנסת, מי שיש לו – – –
לא. בדיוק זה. חבר הכנסת אזולאי, אתה כל כך צודק. אני מסכים איתך. אנחנו רוצים להביא פתרון שלא ייפול על ההורים, חד-משמעית.
היום ההורים משלמים בין 2,100 ל-2,800 שקל לילד.
עכשיו, זה כמובן מחיר נמוך משמעותית ממה שנלקח במעונות אחרים, והפער הזה בתשלום הוא לפי המצב הסוציו-אקונומי של כל משפחה ומשפחה.
ואנחנו לא רוצים, חד-משמעית, לא רוצים שהתשלום יעלה למשפחות.
הכי קל זה לגלגל את זה על המשפחות; לא רוצים שזה יקרה.
לכן אני אומר: בואו שבו איתנו, בואו שבו איתנו, נמצא את הדרך להעלות לכן את התגמול הכספי, ומצד שני לא להשית – –
– – לא להשית את הנטל הנוסף על ההורים, כי הרי מדובר פה בחלק מהמקרים במשפחות קשות יום באמת, ואנחנו לא רוצים לעשות אותן לקשות יום יותר, חס וחלילה.
חברת הכנסת קטי שטרית, הרי אני מכיר את הרגישות שלך לענייני חינוך – חלקנו כאן פעם יחד את ועדת החינוך – ואני לא צריך להסביר בפורום הזה כמה הנושא קרוב לליבך. לכן אני מבקש ממך להפעיל את כל השפעתך ולומר לנציגות הבכירה של המטפלות והסייעות: בואו מחר בבוקר, מחר בבוקר מוכנה השרה – לא סגן השרה, אלא היא עצמה, בכבודה ובעצמה – לשבת עם הנציגות – –
– – לשבת עם הנציגות, למצוא את הפתרון ההולם ולהפסיק לאלתר את השביתה.
ואני אומר בקצה, חד-משמעית, שנמצא את הדרך – –
אני אומר לך, אנחנו דנים בזה, מטפלים בזה. עשינו עם האוצר כברת דרך ארוכה. ככל שידי משגת, אנחנו קרובים לסיכום עם האוצר. לכן אני אומר, במצב הזה, כשיש כבר כמעט סיכום עם האוצר ויש נכונות עצומה של השרה לטפל בזה מהר ולאלתר – לכן אני אומר: בואו נפסיק את השביתה, נישב יחדיו, ניתן את הפתרון ההולם ביותר, המהיר ביותר. ואני אומר, הפתרון הזה ישמור על שני עקרונות שמבחינתי הם חיוניים לפתרון המשבר: שכר גבוה יותר למטפלות או תגמול כספי גבוה יותר למטפלות ולסייעות, ולא לגלגל את התגמול הגבוה יותר הזה למשפחות עצמן, להורים.
אנחנו מבקשים להעביר את הנושא לוועדת העבודה והרווחה. אני חושב שכך יהיה נכון וראוי.
זה ייבדק. אני לא מכיר דבר כזה.
חבר הכנסת אזולאי, אני לא מכיר דבר כזה. אני אבדוק את זה. אני אבדוק את זה.
אין לי שום בעיה. אין לי שום בעיה להעביר את זה לוועדת הכלכלה. בסדר גמור. אני חושב שיותר נכון – אבל אם, מה שנקרא – – –
אדוני היושב-ראש, חברת הכנסת וסרמן לנדה ממתינה.
אדוני היושב-ראש, כנסת נכבדה, השאילתה של חברת הכנסת רות וסרמן לנדה חשובה ביותר, והיא בהחלט במרכז העשייה של המשרד. התשובה קצת ארוכה, ואני אפרט אותה. אכן, השאילתה היא במקום. בשנים 2014–2019 ירד שיעור התעסוקה בקרב גברים מאוכלוסיית המיעוטים בגילאים שציינת. למעשה, עד גיל 24.
עם זאת, ההחלטה להתעמק בגילי העבודה העיקריים, קרי מגיל 25 ומעלה עד יציאה לפנסיה, נובעת מכך שבגילאים הצעירים יש, בין השאר, תחלופה בין תעסוקה ולימודים. לכן במקרים שבהם השילוב בתעסוקה בגיל צעיר הוא על חשבון רכישת הון אנושי, שילוב בתעסוקה בגיל צעיר אינו בהכרח מקדם תעסוקה בטווח הארוך, ובפרט לא את התעסוקה האיכותית, זאת שיש רווח גדול בצידה. עם זאת, אני רוצה לציין שהיעדר יעד ממשלתי לתעסוקת ערבים מתחת לגיל 25 לא מעיד על היעדר עשייה לטובת הטיפול בסוגיה הזאת, בעיקר לאור ההבנה שההשקעה בגילאים הצעירים מהווה תשתית הכרחית לקידום תעסוקתי שישמש אותנו לעתיד לבוא. לכן המשרד תומך בתוכניות רבות להכשרה מקצועית, כולל קורסים חשובים במכללות של החברה הערבית, כגון מכללת העתיד בעפולה או מכללת אל-קאסמי בבאקה אל-גרבייה. במקביל לתוכניות המופעלות במשרד כיום עמל המשרד, בשיתוף משרדי ממשלה נוספים, על כתיבת תוכנית חומש, שמתגבשת ממש בימים אלה. אני מכלה שעות רבות במפגש עם משרדי הממשלה השונים הרלוונטיים על מנת לגבש תוכנית חומש אשר תאפשר העמקת השירותים הקיימים, גידול במספר המשתתפים בתוכניות השונות והרחבת פריסת השירותים. במסגרת העבודה על התוכנית מתבצעת גם חשיבה על תוכניות חדשות, ביניהן שנת מעבר, ליווי אינטנסיבי לצעירים, הכוונה לאקדמיה והפניה להכשרות מקצועיות. אני אעיר בנושא הזה ששירות התעסוקה מתכוון לפתוח עוד ארבע לשכות תעסוקה ביישובי הבדואים בדרום. כאמור, אף שתוכנית החומש צפויה להרחיב את השירותים בצורה ניכרת, כבר כיום מפעיל המשרד מגוון תוכניות המעודדות שילובם של צעירים מאוכלוסיית המיעוטים בתעסוקה. כך מינהל תעסוקת אוכלוסיות בזרוע העבודה מפעיל את מרכזי ריאן – 22 מרכזים ו-40 סניפים שהם מרכזי הכוון תעסוקתי המיועדים לאנשים המשתייכים לחברה הערבית, הדרוזית והצ'רקסית. מרכזים אלה פרוסים בצפון הארץ, בדרום, במרחב המשולש ובמזרח ירושלים, ונותנים מענה – על פי הסקרים שלנו, מענה טוב מאוד – לאוכלוסייה הדורשת. בשנת 2020, 20.4% מהפונים ומקבלי השירות במרכזי ריאן היו גברים צעירים בגילי 17–25, ו-57% מכלל הפונים ומקבלי השירות היו גברים ונשים בגילים שציינתי. בחציון הראשון של שנת 2021, של שנה זו, 53% מכלל הפונים ומקבלי השירותים היו נשים וגברים בגילים 17–25, ו-17% היו מקרב הגברים בגילים הרלוונטיים. ניתן להתרשם שיש פניות רבות דווקא בקרב הנשים, ואין ספק שיש מקום לעודד את פניית הגברים לתוכניות האלה. תוכנית חדשה נוספת אשר תופעל ברחבי הארץ היא שנת מעבר לצעירים מהחברה הערבית. במסגרת שנת המעבר הצעירים ירכשו כלים להשתלבות בתעסוקה, החל ממיומנויות מחשב ומיומנות טובה יותר בשפה העברית, וכלה במיומנויות רכות אחרות. התוכנית הזאת נועדה לצמצם פערים ולהקנות כלים דרושים להשתלבות מיטבית בתעסוקה איכותית. בנוסף לכך, המשרד מפעיל מסלול להכשרה מקצועית באמצעות שוברים המזכים במימון חלקי של שכר הלימוד. מסלול זה מאפשר לבחור קורס להכשרה מקצועית והכשרות טכנולוגיות, בדגש על לימודי הנדסאות, המתאים לכישורי המועמד ומאפשר לו להיקלט בעבודה מקצועית, כאשר שכר הלימוד ממומן חלקית באמצעות השובר. בנוסף, בוגרי הקורסים אשר משתלבים בעבודה בתחום הנלמד זכאים למענק השמה. אני רוצה לומר לך שהייתי בסוף השבוע הקודם, ביום חמישי הקודם, בטקס הסיום במכללת אלקאסמי. מרשים ביותר – 274 מסיימים שהולכים למלא תפקידים נחשקים במשק הישראלי, ובדגש, כמו שציינתי, על תחום הבניין ותפקידי הנדסאות וטכנאות נוספים. כמו כן, המשרד עוסק בטיפול בתחום הפשיעה, בהגבלות על יבוא צעצועים מסוכנים – אני מזכיר את העניין הזה כי זה עוד תחום שבו המשרד מעורב, ואנחנו מתכוונים להטיל מגבלות קשות על כל מה שקשור ביבוא צעצועים מסוכנים, שחלקם באופן מוכח משמש גם לפשיעה. לסיכום, אדגיש כי המשרד ממשיך לפעול לשילובן של אוכלוסיות היעד, וביניהן כמובן אוכלוסיית הצעירים מהחברה הערבית, ולתפיסתנו קידום תעסוקתי הוא אחד הפתרונות המערכתיים לטיפול בפשיעה בחברה הערבית, שזה כמובן יעד ממשלתי מן המדרגה הראשונה. על כל מה שציינתי עד עכשיו אני רוצה להוסיף, בנוסף לכל מה שכבר פירטתי, שהרשות לעסקים קטנים ובינוניים מקצה 20% מתקציבה לתמיכה בעסקים קטנים ובינוניים בחברה הערבית. למעשה היא מקצה יותר, כי יש פה עוד תוכניות נלוות שהן לא חלק מהתקציב של הרשות אבל מנוהלות על ידי הרשות, שמופנות ספציפית לחברה הערבית, בדגש למשל על תוכנית לשילובן של נשים ערביות במעגל התעסוקה. מינהל פיתוח אזורי תעשייה מקצה 40% מתקציבו – כלומר, כפול מחלקה של האוכלוסייה הערבית באוכלוסייה – לפיתוח אזורי תעשייה בחברה הערבית. כך שבסך הכול אני חושב שיש פה עשייה נרחבת. כשנשלים את תוכנית החומש – זה תהליך שייקח עוד שבועות ספורים – אני מניח שההשקעה תהיה רבה יותר ועם השפעה רחבה יותר. תודה רבה.
רבותיי חברי הכנסת, ברשותכם, אני אענה קודם כול לחברת הכנסת תומא סלימאן, ואחרי זה אחזור לשאילתות ההמשך הקודמות. הפנייה שלך לגמרי נכונה, כלומר לא מספיק להשקיע רק בהון האנושי, אלא יש להשקיע גם בהון הפיזי. בתוכנית הנוכחית, בתוכנית החומש המתגבשת, אנחנו הולכים לשים על הנושא הזה דגש מיוחד. אתמול אני ישבתי עם נציגי משרד האוצר, עם השר חמד עמאר וכמובן אנשי המשרד, על מנת לסגור את התוכנית לחברה הדרוזית והצ'רקסית. אני רוצה לומר לך בסיפוק שיש לנו תוכנית קונקרטית לכל יישוב ויישוב, ובחלק מהמקומות אנחנו מקבצים כמה יישובים ובונים אזור תעשייה אזורי, ואני מקווה שנכניס את זה בעיקר להילוך יותר גבוה. ניתנו הרבה הבטחות, לא התגברו על כל מיני חסמים – למשל פשוט כתיבת תב"עות – ואז הכסף מופיע ברשומות כאילו כְּמַה שהוקצה לזה, אבל בפועל בשטח לא קורה כלום. הכוונה שלנו בחומש הקרוב שיקרה – זאת אומרת שכל דבר שאנחנו מתחייבים אליו זה תוכנית שתתבצע בשטח, כלומר יהיו מרכזי תעסוקה ומרכזי תעשייה במקומות שעליהם אנחנו מדברים. הדבר הנוסף – גליל מערבי, ואני לא צריך להסביר כמה הוא חשוב – אני מתכוון לבחון מחדש את התוכנית של אזור התעשייה כברי, שהיא למעשה תוכנית ישנה שהוקפאה וירדה מעל הפרק. אני מתכוון להחזיר את זה לדיון בתוך המשרד, כדי שבאמת יהיה פה מרכז תעשייתי אזורי חדש, שמאפשר כמובן הרבה מאוד מקומות תעסוקה בגליל המערבי. נושא נוסף שקשור בעניין הזה ויהיה חלק מהתוכנית זה כל נושא שיפור התחבורה – גם התחבורה הציבורית וגם טיפול בדרכים – כדי שאנשים בכלל יוכלו, בפרק זמן סביר והגיוני, לצאת לעבודה ולחזור מהעבודה, וגם זה חלק מהעניין. אני ממליץ שהנושא הזה ייסקר על ידי המשרד פעם נוספת בהמשך כדי לעמוד על ההתקדמות. לגבי השאילתה, אני חוזר לחברת הכנסת וסרמן לנדה: המשרד בוודאי מפעיל תוכניות נוספות. שתי תוכניות הדגל של המשרד, שיש להן גם תוכניות משנה – למזרח ירושלים ולאוכלוסייה הבדואית בדרום – זה 418 ו-420, תוכניות שתכליתן לזהות גרעיני עסקים ויוזמות עסקיות בתוך החברה הערבית, לתגבר אותן בהלוואות נוחות ובסיוע ישיר שלא מחייב החזר הלוואות, על מנת שבאמת נראה פה פריחה ועידוד של הכלכלה בחברה הערבית. התוכניות האלה מוגדרות אצלנו כתוכניות מוצלחות עם מכפיל של 2.14 על כל שקל שאנחנו משקיעים. בעינינו זה הישג מרשים. אני חייב לומר ביושר שיש לנו חילוקי דעות בנושא הזה עם האוצר, שמנסה להגביל את התוכניות. אנחנו רוצים לתגבר את התוכניות. אני מניח שבימים הקרובים אנחנו נסכם את העניין הזה עם האוצר ונגיע לעמק השווה בנושא הזה. אנחנו מתכוונים לשים על זה הרבה כסף במהלך החומש הקרוב. לגבי שאילתת ההמשך של חבר הכנסת אשר, אדוני חבר הכנסת, אני חושב שהצעד המשמעותי ביותר – חבר הכנסת אשר, אני מתייחס לשאילתת ההמשך שלך. אני רוצה לומר בעניין הזה שנדמה לי שנכון לבחון את ההחלטות לאור העובדה, שלצערי איננה מספקת, קודם כול להוריד את גיל הפטור. אני מניח שכשנוריד את גיל הפטור תהיה הבנה בקרב הגברים בחברה החרדית – –
– – שמה שנקרא ישיבה בישיבה הוא לא באמת תכלית חייהם. הרי אנחנו יודעים לומר שכ-20% הם באמת תלמידי תורה מובהקים שרואים את עתידם בלימוד מתמשך, ואנחנו מברכים על כך.
אבל השאר – לא כולם זו תכלית חייהם ולשם הם מתאימים. נראה לי שאם אנחנו ניתן להם את האפשרות עם הורדת גיל הפטור, שלצערי לא סוכמה כמהלך ארוך טווח אלא כמהלך זמני שאחרי זה נבחן אותו, נתאים אותו וכן הלאה, אבל אני מניח שזה עוד יסתדר בהמשך – אני מניח שעוד ועוד גברים חרדים ייכנסו בגיל המתאים, בגיל הפורה, למעגל העבודה. אני מקווה שהם גם יעברו הכשרות מקצועיות נוספות שיאפשרו להם תעסוקה רווחית שמגדילה את העושר של החברה החרדית באופן כללי, יגדילו את חלקם בכלכלה הישראלית, ואז חלק מהמצוקות האלה ייעלמו מעצמן. עם זאת, אני רוצה לומר שבכל מה שקשור להפעלת המשפחתונים, שחלק לא מבוטל מהחברה החרדית נסמך בעצם על אותם אלה שמפוקחים כרגע על ידי המשרד ועתידים לעבור בינואר 2020 למשרד החינוך, אנחנו עושים מאמצים עילאיים על מנת להגביר את הרישום, להעביר את תנאי הרישום ולהביא לכך שבאמת – – –
אנחנו לא מקטינים את הסבסוד. אנחנו במשרד לא מקטינים את הסבסוד. זה לא נכון.
אני אבדוק את העניין. חבר הכנסת אשר, אני אבדוק את העניין הזה. לפי מיטב הבנתי והכרתי, הסבסוד נשאר ברמה הנוכחית שלו כדי שהשכר – – –
ואני אומר: הכללים שאנחנו רוצים, שהשכר יהיה בין 2,100 ל-2,800 לחודש בלבד ולא יעלה על הסכום הזה, נשארים שרירים ותקפים, ואנחנו נתעקש על כך. אם יש פערים, כפי שאתה מצביע עליהם, אני מבטיח לחזור אליך אישית. תודה רבה.
אתם לא נתתם כסף לחרדים – – –
אתה עוד – – – משקר בלי סוף. בושה. בושה.
בוא נדבר על הפנסיה שלך. בוא נדבר על הפנסיה שלך כחבר כנסת.
אדוני היושב-ראש, חבריי חברי הכנסת – – –
חברים, אני מבטיח תשובה ראויה. מבטיח תשובה ראויה. אדוני היושב-ראש, חבריי חברי הכנסת, אציין תחילה כי עמדת ועדת השרים לענייני חקיקה היא להתנגד להצעת החוק. אני אסביר את הדברים. ראשית אני אסביר את הרקע לדברים ואחר כך אעבור לנימוקים. אומר כך: משרד הכלכלה והתעשייה מפרסם מבחנים ומעניק תמיכות להשתתפות המדינה בשכר לימוד של הורים לילדים בגיל הרך מזה שנים רבות, וזאת בהתאם לקריטריונים שנקבעים במבחנים ומתעדכנים מעת לעת. מבחני התמיכה נקבעים בשיתוף עם אגף התקציבים במשרד האוצר ומשקפים את מדיניות הממשלה הנבחרת. עד כאן המבוא. מכאן אני עובר – – –
באמת אני מתנצל, חבר הכנסת ליצמן, מכיוון שאני קצת חירש ובלי מכשירי השמיעה שלי כרגע, אז אני אחר כך ארד – – –
אני מבטיח לרדת אליך ולשמוע את הדברים מקרוב.
הלאה. הצעת חוק זו מבקשת לעגן בחוק מבחני תמיכה המשקפים את מדיניות – לא את החוק, את מדיניות – המשרד. אין זה מקובל לעגן מבחני תמיכה בחוק, ובענייננו הדבר אף מייצר עיוות, שכן חוק לימוד חובה, תש"ט–1949, חל מגיל שלוש ולא חל על גילאי לידה עד שלוש. לכן אם רוצים באמת שינוי, צריך קודם כול ובראש ובראשונה לחוקק חוק לימוד חובה מגיל אפס.
נדון בזה בכובד ראש. אני מבטיח לך, בכובד ראש. יש נימוקים – חבר הכנסת אזולאי, יש נימוקים רציניים מאוד בעד, ויש גם כאלה נגד, ואני חייב לומר לך שטרם – טרם גיבשתי עמדתי בנושא החשוב הזה. המאוד-חשוב. כמו כן, מספר מענות היום והמשפחתונים המוכרים, שהם בעלי סמל מוסד, אינו מספק מענה לכלל הפעוטות במדינה. אין מקום לקבוע זכאות להשתתפות בשכר לימוד בחוק כשאין חקיקה מחייבת ואין מוסדות שהם מוסדות מוכרים לכל הילדים בישראל. מטרת הצעת החוק שבנדון הינה לעודד שילובן של אימהות בשוק העבודה. הצעת חוק זו משקפת מדיניות עבר שלפיה מטרת המבחנים הייתה עידוד תעסוקת אימהות, ואילו השנה מדיניות זו שונתה למדיניות שוויונית יותר: עידוד תעסוקת שני בני הזוג. כך, התמיכה תינתן רק למשפחות שבהן שני בני הזוג עובדים או לומדים לימודים מוכווני תעסוקה – אחד מהם או שניהם.
לא, אנחנו נדע לעשות מבחן שהוא הגון ושוויוני לכולם, ואני מוכן לעבוד עם חברי הכנסת של יהדות התורה וש"ס בדיוק על המבחנים ההגונים והראויים בעניין הזה.
אני אשמח לשתף פעולה בנושא. שינוי זה הינו שינוי מתבקש לאור תפיסתנו כי האחריות על הטיפול וחינוך הילדים הינה של בני הזוג ולא רק של האם. הטמעת שינויים אלה במבחני התמיכה הביאה לראשונה לזהות מלאה בין ההורים, ללא הבדלים מגדריים, שאינם הולמים את עקרונות היסוד של מדינת ישראל, וביניהם העיקרון החשוב כל כך – עקרון השוויון. מדובר בשינוי מדיניות חשוב, המהווה חלק ממהלך רוחבי שתכליתו שילוב החברה החרדית בשוק התעסוקה באופן נמרץ יותר, במאמץ למנוע החרפת פערים כלכליים והעמקת העוני בחברה הישראלית. בשולי הדברים אני אוסיף את הדברים הבאים: הנושא הזה קשור בעבותות גם לתחום של הורדת גיל הפטור. אני אומר כאן שמה שהגענו אליו בסופו של דבר, מבחינתי הוא פשרה. זו לא הפשרה הכי טובה. הייתי שמח אם גיל הפטור היה יורד באופן סופי ומוחלט ומאפשר לאברכים ותלמידי ישיבה לעזוב את לימודיהם ולהשתלב בשוק התעסוקה. אני לא צריך לספר פה לאף אחד, ובוודאי ובוודאי לא לחברי הכנסת החרדים, כי תלמידים שבאמת מסוגלים יום-יום, שישה ימים בשבוע, ללמוד, לעיתים ללמוד 15 שעות ויותר ביממה – זה דורש כושר ריכוז בלתי רגיל ומחויבות יוצאת דופן לעולמה של תורה. אין יותר מ-20% שבאמת מסוגלים למטרה הקשה והכבדה הזאת. וכל השאר יכולים לשלב תורה ועבודה, עבודה ותורה. אני רוצה לומר לכם, הייתה לי חוויה מרגשת לפני כשנתיים. הלכתי לראות לימודים בישיבת מיר בירושלים. נכנסתי בשעה 16:45. החוויה הייתה מרגשת כי ראיתי אנשים, פשוטי עם, אנשים עובדים, בעלי מכולות, בעלי חנויות סדקית, סוגרים את תריסי המתכת, לוקחים את הספר ועולים לישיבה, מחפשים את שותפם לישיבה, יושבים יחדיו ולומדים. אני אומר, זו הייתה חוויה מרגשת, מבחינתי, מה שראיתי: אנשים שעובדים ולא מזניחים את מה שהם מאמינים בו ואת רצונם לשלב חיים רוחניים בחיים גשמיים ולשלב משהו שהוא חורג משגרת היום-יום הקשה והשוחקת. אני חושב שהמודל הזה צריך לחול על אוכלוסיות הולכות וגדלות בחברה החרדית. אנחנו חייבים כולנו לחתור להקטנת העוני, להגדלת הרווחה הכלכלית. אני רוצה לומר לכם יותר מזה: בואו נסתכל רגע על עצמנו – אנחנו כולנו בני עם אחד. זה יוצר ניכור כשחלק נושאים בעול הכלכלי וחלק פחות, באופן ניכר. ואנחנו רוצים שכל אדם חרדי, גבר או אישה, שהולך לשוק העבודה ילמד קודם, ירכוש השכלה, ירכוש השכלה רלוונטית לעולם התעסוקה, ודרך זה יצליח להרוויח טוב יותר ולקיים משפחה ברווחה גדולה יותר ולספק לילדיו את החינוך הטוב ביותר. אני מכיר היטב את המערכת החברתית התומכת המפותחת בחברה החרדית, אבל אנחנו צריכים לשאוף שמערכת זו תתמקד באותם אלה שהם מוכי גורל או אין בידם להשתכר באופן ראוי והולם. וכל השאר צריכים לעבוד. ואני משוכנע – ואני אומר את זה על סמך ביקור במפעלים, בחברות הייטק שמעסיקות אוכלוסייה חרדית, בעיקר נשים – אין לי ספק שניתן לשלב את השניים יחדיו. לא ראיתי, ממה שהתרשמתי – ופגשתי כאלה עשרות רבות – שהדבר פוגע באיזשהו אופן באמונתן או באמונתם, בנוהגיהם, בקהילות שלהם, במשפחות שלהם. נהפוך הוא, נדמה לי שזה תרם באופן ניכר ומשמעותי לרווחתם ולרווחת החברה הישראלית כולה. ולכן אני ממליץ בחום שאנחנו נשב יחדיו, אולי בימים שבהם המתיחויות בין קואליציה לאופוזיציה ישוככו באופן ניכר, ויחדיו נשב על מנת להבריא את החברה הישראלית, לייצר חברה יצרנית יותר, למדנית יותר ובריאה יותר. תודה רבה.
אדוני היושב-ראש, כנסת נכבדה, חבר הכנסת אבוטבול, אני מתכבד להשיב על ההצעה שלך לסדר-היום. אני רוצה לומר את הדבר הבא: נתבקשתי על ידי שרת הכלכלה והתעשייה לרכז במשרד את הטיפול בכל נושא הבטיחות, הרפואה תעסוקתית, הבריאות התעסוקתית בכלל, ואני רוצה לומר לך, חבר הכנסת אבוטבול, שהנושא המרכזי שבו אני מטפל בימים אלה זה נושא תאונות הבנייה. הטיפול בנושא הזה, או היקף הבעיה, לצערי, מלווה אותנו כבר שנים. חלה השתפרות מסוימת. הטיפול המערכתי החל בשנת 2018, ויש להעלות על נס את פועלו של חבר הכנסת לשעבר איל בן ראובן ותרומתו לנושא. הוא לקח את זה באופן אישי, וגם היום בחייו האזרחים הוא ממשיך לטפל בנושא. אין ספק שהצעדים שננקטו עד היום היו מעט מדי, פחות מדי, ועם זאת – הם הביאו לשיפור משמעותי. אפשר לומר שמ-2018 ועד היום אנחנו רואים סדר גודל של 30% פחות נפגעים פטאליים – הרוגים בתאונות הבנייה – ואפשר לומר שאנחנו רואים יותר אכיפה, יותר פעילות של להביא קבלנים לדין, יותר פעילות של שלילת רישיונות מקבלנים. אם לנקוב במספרים, אז ב-2020 נסגרו 4,000 אתרי בנייה לתקופות משתנות, וב-2021 היו 9,200 פעולות פיקוח של מפקחי משרד הכלכלה והתעשייה באתרים עצמם והוגשו כתבי אישום כנגד 20 קבלנים.
חלק מזה זה גם קנסות, וקנסות כבדים. אני רוצה לומר לך שבסך הכול, כשאני מסתכל על כל הפעילות, יש פעילות. זה הוריד את כל העניין – יש מדד עולמי בעניין הזה – מרמה של מלמעלה מ-14 הרוגים ל-100,000 לרמה של 11.2 הרוגים ל-100,000. זה עדיין רחוק מאוד מהסטנדרט העולמי הגבוה, סטנדרט שאנחנו רואים אותו, נאמר, באנגליה או בגרמניה, שעומד על סדר גודל של 2 בלבד ל-100,000; זה היעד, לשם אנחנו צריכים להגיע, להוביל את העולם ולא להשתרך מאחור. מתוקף הובלתי את התחום בתוך המשרד אני רוצה לפרט במה אנחנו הולכים לטפל. הדבר הראשון זה כל נושא ההכשרה וההסמכה. הכוונה שלנו להגיע למצב שלא נכנס לאתר בנייה מי שלא עבר הכשרה כלשהי, ואם תפקידו מורכב – קיבל הסמכה מוכרת על ידי מוסד מלמד מוכר במדינת ישראל. אנחנו בדרך לשם. אני במשא ומתן מתקדם מול התאחדות הקבלנים, ההסתדרות, הקרן לעידוד ענף הבנייה, ואנחנו נסכם את העניין הזה באופן שכל מי שנכנס לאתר בנייה עבר איזושהי הכשרה והסמכה בכל התפקידים הרגישים, תפקידים עם אחריות. הדבר השני זה כל נושא החניכה והפיקוח. הכוונה שלנו היא לרכז מאמצים מתוך מינהל הבטיחות ומתוך המוסד לבטיחות ולגהות כדי לעשות פעילות מתואמת, משותפת. היום נפגשו ראש המוסד וראש המינהל יחדיו עם הצוותים על מנת לגבש תפיסה אחת – מעולם לא הייתה כזאת – שתוביל בצורה משולבת, עם ריכוז מאמץ, את כל נושא הבטיחות במשרד. התחום הבא הוא תחום החקיקה. החוקים שנוגעים לבטיחות מפוזרים בכל מיני פקודות, חלקן מנדטוריות. זה דבר שהוא בלתי מתקבל על הדעת. אני דיברתי כבר עם חברת הכנסת אפרת רייטן, יושבת-ראש ועדת העבודה והרווחה, על מנת לקדם חוק בטיחות לאומי חדש שיאגד, יעדכן ויאמץ את הסטנדרטים הנקוטים בעולם.
בכנסת זה יובל על ידי משרד העבודה והרווחה, והמשרד המטפל הוא משרד הכלכלה והתעשייה, שאליו הועברה זרוע העבודה ממשרד הרווחה. האמת, לטעמי זהו המקום הטבעי לזרוע העבודה, היא צריכה לשבת אצלנו. כל נושא הפיקוח על העבודה, תקנים, בטיחות וגהות, כמו גם תנאי עבודה, כולם במשרד.
השרה אורנה ברביבאי, ואני סגנה. הסעיף הבא זה כל נושא האמצעים והטכנולוגיה. יש לנו היום טכנולוגיה שיכולה למנוע מספר לא מבוטל של תאונות שאנחנו מוצאים בשטח, לדוגמה, מנופים מתקדמים שנשלטים מרחוק, ועל גבי המנוף עצמו יש כמות מרשימה של מצלמות, עם יכולת עיבוד ממוחשבת, עם בינה מלאכותית שיודעת לזהות נפגעים בתוך האתר ולטפל בהם מבעוד מועד, או על ידי עצירת הפעילות באופן אוטומטי או על ידי השמעת אזעקה לאחראים באתר באופן שהאירוע יימנע טרם התרחשותו. אנחנו שוקדים בימים אלה על אישור החברות שייצרו את סטנדרט הפיגומים החדש. כידוע, הפיגומים בישראל הם מדור מאוד מאוד מיושן, שאינו מקובל בעולם, בעולם המתקדם היום. אנחנו הולכים להכניס לארץ בחודשים הקרובים פיגומים חדשים, בטוחים יותר, יציבים יותר, רחבים יותר, שתואמים את הסטנדרט הגבוה ביותר בעולם. תקינה – אנחנו בכל שאר הנושאים מתכוונים לאמץ את התקינה המתקדמת בעולם. ארגון בתוך המשרד – ציינתי את חיזוק הקשר בין המוסד לבטיחות וגהות למינהל הבטיחות במשרד. אני מוסיף על העניין הזה את מכון התקנים הישראלי, שחלק גדול מהציוד שנכנס לתוך אתר הבנייה צריך לעבור לאישורו, ודרך שיתוף פעולה הדוק יותר, שלצערי לא היה ברמה נדרשת בעבר, אנחנו נביא את התקינה המתקדמת ביותר ואת נוהלי העבודה המתקדמים ביותר לתוך אתרי הבנייה. אי-אפשר לסיים בלי לומר שהפעילות הזאת כרוכה בתיאום בין משרדי הממשלה. המשרד חייב בנושאים האלה לעבוד יד ביד עם משרד הפנים ועם משרד הבינוי והשיכון. אני כבר בקשר הדוק עם מנכ"ל משרד הבינוי והשיכון על מנת להקים קודם כול ועדת חקירה משותפת, שתחקור את כל התאונות בחודש האחרון, והיו לנו כמה כאלה. מתוך החקירה המשותפת הזאת נפיק לקחים וניתן הכוונה ברורה יותר, בין-משרדית, לפעילות שנועדה לשפר את מצב הבטיחות. אם לסכם את הדברים, אני אומר שמניסיוני בצבא ההגנה לישראל בנושא טיפול בתאונות אימונים, הייתה לנו סיסמה שאמרה "לגעת באפס". נכון, אנחנו מכירים את החיים ואנחנו אנשים בוגרים, אנחנו יודעים שאי-אפשר באמת להגיע לאפס תאונות – ככה זה סביבה שיש בה בני אדם – אבל אני חושב שהכיוון הזה, הנחישות הזאת לגעת באפס, היא שצריכה להכווין אותנו, והמשמעות שלה היא אימוץ הסטנדרטים הגבוהים ביותר שנקוטים בעולם – ציינתי את זה כבר בראשית דבריי. אני ממליץ להעביר את הנושא לוועדת העבודה והרווחה.
איך אתה לא מתבייש? לא עשיתם כלום.
אדוני היושב-ראש, כנסת נכבדה, אני שמח על זה הצעת החוק של חברת הכנסת נירה שפק, כי באמת היא מטפלת אכן בנושא שהוא בבחינת לקונה חמורה. אדוני היושב-ראש, חבריי חברי הכנסת, שררה עלולה להביא לידי שחיתות, ושליטה בכספים עלולה להביא לידי שחיתות, וביחסי מרות יש פוטנציאל מזיק של ניצול. יש מקומות שבהם בגלל אישיות מסוימת או בגלל תרבות ארגונית קלוקלת, או בגלל השילוב הנורא בין השניים, השחיתות פושה ומרעילה את סביבותיה. עובדים הנלחמים כנגד שחיתות נוטלים על עצמם סיכון עצום. העובד הפשוט ניצב מול המפעל, הוא ניצב מול הארגון, הוא ניצב מול המוסד, הוא ניצב מול המפלגה, וכל אלה יחסים קשים מאוד של נחיתות מובנית. אנחנו צריכים לתת לעובד את הסעד האמיתי ולעודד אותו, כשהוא רואה דברים בלתי תקינים, להתלונן, להתריע, להילחם כנגד השחיתות. כיום אכן החוק – שאני מבין מה היו הסיבות לחקיקתו; רצו לגמור תהליכים מהר, לא למרוח אותם, לתת מענה זריז – החוק הזה מסתבר במבחן המציאות כלא מספק. עובד, לצורך דיוננו, יכול למצוא את עצמו ללא סעד וגם ללא עבודה. הוא יכול להתלונן, להגיש תביעה לבית המשפט המחוזי לעבודה, לגלות שהוא פוטר, להגיש תלונה לנציב תלונות הציבור ולגלות שעד שכל הדברים האלה קורים הוא בלי משכורת, וההליך שבו הוא פתח – עבר זמנו בטל קורבנו. זה מצב בלתי אפשרי שאותו באה חברת הכנסת לתקן. אני לא נכנס לפרטים אם זה שבע שנים או חמש שנים, מה בדיוק נכון. הדברים האלה עוד צריכים להידון מבחינה משפטית ומבחינה עניינית. ואני ממליץ, אדוני היושב-ראש, להעביר את הצעת החוק לוועדת העבודה והרווחה, לדון בה לעומק. אנחנו תומכים בחוק הזה, זה תיקון חשוב, נדרש, ולהערכתי ייתן את הסעד הראוי לכל העובדים במדינת ישראל. תודה.
תודה על השאילתה. אני רוצה לומר לחברתי חברת הכנסת מיכל רוזין, קודם כול, רק טמפונים הם מוצר שבפיקוח. שני המוצרים האחרים אינם מצויים בפיקוח ולמעשה אנחנו לא משפיעים על המחיר שלהם. וכמו שציינת בצדק, הנושא של פערי המחיר בטמפונים הוא מטריד, הוא גם הפער הגבוה ביותר, של 27%. אז אני אומר כך. 1. אנחנו נבדוק את הנתונים לעומקם, ייתכן אפילו שהפערים הם גדולים יותר. 2. אנחנו נבדוק גם את הפערים במוצרים שאינם מפוקחים ואין להם תקינה ישראלית, כמו מגיני תחתונים ותחבושות. 3. מפאת קוצר הזמן מקבלת השאילתה, אני יכול לומר שלא ירדנו פה באמת לעומק העניין. אני רוצה לומר שהמשרד נחוש להביא להוזלת מחירים להקטנת יוקר המחיה. אנחנו עושים את זה בתנאים לא פשוטים. התנאים האלה הם תנאים של התייקרויות עולמיות מצד אחד, והדבר היחיד שאולי מאזן אותם, להוותם של היצואנים, הוא העובדה שהשקל הוא מאוד חזק וזה משפיע דווקא על הוזלת מחירי היבוא. אבל אנחנו בתוך תהליך עולמי שהוא מורכב וקשה מהבחינה הזו. היעד של המשרד הוא להגיע למצב שבכל מקרה אנחנו מתגברים על חסמים במשק, מתגברים בחלק מהפריטים על מציאות מונופוליסטית, ומגיעים למצב שבאמת בצורה שיטתית ועקבית מורידים מחירים לצרכן תוך צמצום פערי תיווך, תוך הגדלת התחרות. אני חושב שבנושא הזה של הגדלת התחרות יש בהחלט תקווה גדולה שעם השינויים הפרסונליים ברשות החשובה הזאת אנחנו נראה פעילות נמרצת, כפי שכבר רואים עם ממלאת המקום הנוכחית, ונגיע, בסופו של דבר, להוזלת יוקר המחיה עבור הצרכן הישראלי. זה יעד עליון. בנושא הזה, נדמה לי, אנחנו רואים את הדברים עין בעין. תודה.
אני כמובן ער לצורך, אולי לא קיומי, אבל הוא צורך כמעט קיומי, אין ספק בכלל. ואני מציע בנושא הזה שנעבוד יחדיו, ונסכם אחרי שפשוט נשלים את הבירור היותר-מעמיק פנימה בתוך המשרד, עם מינהל היבוא של המשרד, עם רשות התחרות, נגבש איזשהו צוות שבאמת ישב על הנושא הזה באופן ממוקד ויביא להורדת מחירים. אני הייתי מוסיף שיש פה עוד כמה מוצרים שגם הם בחזקת קרוב לחיוני. אני לא חושב שיש מישהו שלא מצחצח שיניים, לא משתמש במברשת ומשחת שיניים, וכן הלאה, עוד כמה מוצרים שאנחנו חייבים לכלול אותם ברפורמה הזאת. הם באמת לא מוצרי בריאות – לא מוצרי מותרות, ואין בעצם אדם שלא משתמש בהם והם בהחלט בחזקת מוצרי יסוד. אני בהחלט מקבל את ההבחנה החשובה הזאת.
אני מודה על הדברים אבל חבל באמת להעלות את הטונים בנושא הזה, מכיוון שהצעתי בנושא הזה הייתה א', מכוונות טהורות, ולגמרי לטובת אותם אנשים שמסיבות של פתיחת השוק לתחרות בנושא הזה של משגיחי הכשרות עלולים למצוא את עצמם ללא עבודה. אני רוצה שתבין מה מתנהל כרגע במשרד. יש מחסור של אלפי – אני מדגיש אלפי – עוזרי בטיחות באתרי הבנייה. היום התקנה מאפשרת רק אחרי שנתיים ניסיון בענף להיכנס לתחום הזה. אנחנו בימים אלה שוקדים על תקנה שתאפשר לכל מי שרוצה לעסוק בתחום, ובמיוחד מהחברה החרדית, לבוא ולהצטרף. זה יצא בימים הקרובים. אנחנו נשלים את זה ממש בקרוב. ואז אני מתכוון לצאת ממש במסע גיוס בתוך החברה החרדית. לאו דווקא משגיחי כשרות, כל מי שמוכן ורוצה. בואו תצטרפו – הכוונה, אני אומר לך שוב, היא לגמרי - - -
אני חוזר ואומר, חבר הכנסת אזולאי, כוונותיי בעניין הזה הן טהורות. לא באתי פה, לא להשפיל אף אחד ולא ללעוג לאף אחד, חס וחלילה. ומי שעובד כמשגיח כשרות, הלוואי שיתפרנס בכבוד ויחיה בכבוד, ויגדל משפחה לתפארת. אני מזכיר, אתה יודע, בכל יחידה צבאית יש משגיח כשרות ושנים אני עובד עם האנשים האלה והכול בסדר. הכוונה שלי, להפך, זיהיתי פה אפשרות שתיווצר מצוקה שיהיו אנשים שלא תהיה להם עבודה, ואני היום משווע, משווע לידיים עובדות. אני לא צריך להסביר לך מה מצב תאונות הדרכים. הרי זה קרוב לליבך. זה קרוב לליבך. כבר שאלת אותי בנושא הזה. ואני אומר לך שאנחנו מתכוונים לעשות רביזיה בנושא הזה, לפתוח את השוק, להביא כוח אדם צעיר ומוכשר, לשלב אותו בתוך העבודה. ואני מניח שחלק מאלה שיהיו עוזרי בטיחות, יהיו בהמשך מנהלי עבודה. גם בתחום הזה חסרים לנו אלפי אנשים.
אני עובר דרכך. אני עובר דרכך.
אני אשיב לחברתי חברת הכנסת גבי לסקי בנושא הזה באופן הבא: קודם כול, אני רוצה להזכיר שרשות התחרות – התפרסם גם בתקשורת – בוחנת בימים אלה באופן מעמיק אם קיים ניצול מעמד לרעה ברשתות השיווק, שופרסל ורשתות נוספות. יש פה בהחלט חשד להפרת חוק התחרות על ידי ספקים, על ידי הרשתות עצמן. והנושא הזה – אני לא יכול לפרט בו יותר מכך, כי הוא נמצא תחת חקירה ממש בימים אלה. בנוסף, אני חוזר ואומר: אנחנו ערים, אנחנו עוקבים מאוד מקרוב אחר הנושא של יוקר המחיה. יש פה בהחלט תופעה שצריכה להיבחן יותר לעומק. לא הספקנו. כיוון שהנושא הזה גם התפרסם לפני ימים ספורים לא הספקנו לבחון אותו לעומק, לברר לאשורם אם הפערים האלה הם פערים גורפים בכל הארץ, בכל הרשתות. אני מכיר את התחקיר הטלוויזיוני, העיתונאי, שנערך בנושא הזה, אבל אנחנו צריכים לבדוק את הנתונים לאשורם, באופן בלתי תלוי. אנחנו נעשה את הבדיקה הזאת בימים הקרובים, ואני מבטיחך נאמנה: 1. לדווח על זה בצורה מסודרת; 2. לעשות את הבדיקה כמובן באופן מעמיק. ואם יימצא שהיה פה ניסיון לתיאום מחירים או להשתת עלויות נוספות על הציבור הרחב על מנת להגדיל את נתח השוק בציבור אחר, הנושא הזה יטופל על בסיס כל הכלים שעומדים למשרד, ועומדים לרשות המשרד כלים בהחלט טובים ומספקים כדי להביא להורדת המחיר לכל הצרכנים במדינת ישראל.
אני לא רוצה לתת תשובה בשליפה מהמותן, אלא תשובה רצינית. אנחנו נבדוק מהם הכלים שעומדים לרשותנו, כולל החזר כספים לצרכן הישראלי. אני לא בטוח שזה הכלי האפקטיבי ביותר, כי זה כמובן מאוד מאוד מורכב למימוש ויישום. הכוונה שלנו היא בראש ובראשונה להחיל עיצומים על מי שפעל בניגוד לחוק, באופן שיפגע ברשת או יפגע בספק באופן מיידי, לא יגרור אותנו להליכים משפטיים ארוכי טווח אלא ייתן מענה מיידי, גם מול הרשתות וגם מול הצרכן הישראלי.
אדוני היושב-ראש, כנסת נכבדה, חברת הכנסת וולדיגר, אני מתכבד להשיב על ההצעה הזו לסדר-היום. אני אפתח במלל חופשי ואני אומר את הדברים הבאים. הנושא של מעונות היום המסובסדים התעכב השנה לאור התפיסה שיש לשנות את הקריטריונים ולגרום לכך שלמעשה זוגות ששני בני הזוג אינם עובדים אבל יכולים לעבוד, קודם כול ילכו לעבוד ורק אחרי זה יקבלו סבסוד. עיקרון זה כמובן שנוי במחלוקת פה בבית, אבל הוא חלק מסדר-היום של הממשלה הנוכחית. בעיניי הוא אמור לייצר סדר-יום אחר במדינת ישראל, להביא ליותר שוויון ולגרום לכך שאוכלוסיות הולכות וגדלות ישתתפו בשוק העבודה ויתרמו לעושר של כולנו.
נכון, יישום העיקרון הזה גרם לעיכובים בפרסום הקריטריונים, וכאן צודקת חברת הכנסת וולדיגר, העיכוב הזה אכן יצר מבוכה וחוסר ודאות בקרב המשפחות. עם זאת, בלחצה של השרה אורנה ברביבאי, שרת הכלכלה והתעשייה, פורסמו לבסוף הקריטריונים ב-19 באוגוסט, שנה זו, והמערכת תהיה מוכנה לפעול על פי הקריטריונים החדשים, אני מקווה, עוד שבוע. אני אומר שאני מקווה כי תאריך היעד שנקבע לגוף התקשוב של המשרד הוא 15 בנובמבר, ואני מאמין שהם יעמדו בכך, ואז בעצם נפתרה הבעיה בכללה. אבל אני רוצה לומר מעבר לכך, שגם בשנים קודמות היו מעת לעת בעיות בהעברת הסבסוד למשפחות, ולמעשה המוסדות עצמם, המעונות עצמם, ידעו לקבל את הילדים במחירים המסובסדים  ועל סמך תמיכה גלובלית של משרד הכלכלה או על סמך התחייבות גלובלית של משרד הכלכלה לשלם בעתיד. וזה בעצם מה שקורה גם השנה. כלומר, ככל שידוע לי לא קיבלנו תלונות על - - -
אז אני אשמח לקבל פרטים אחרי שאני ארד מהדוכן, אבל ככל שלי ידוע, לא קיבלנו תלונות אישיות על ילדים שלא ניתן לרשום אותם בגלל הפערים בקריטריונים. אני רוצה להדגיש - - -
אני רוצה להדגיש שאכן מדובר בסוגיה מהותית. אנחנו מדברים על 2,000 מעונות יום, אנחנו מדברים על 110,000 פעוטות, ואנחנו מדברים על סבסוד שמעמיד את התשלום עבור ילד על בין 2,100 ל-2,800 שקל בחודש, הכול בהתאם למצב הכלכלי של המשפחה ומידת התמיכה הנדרשת. אם לסכם את דבריי אלה אז אומר כך. הצעד הזה ננקט כחלק מהמדיניות הכוללת של הממשלה. אנחנו מודעים לעיכובים שנוצרו ופועלים במרץ לסגור את הפער. כאמור, קריטריונים – יהיה אפשר להזין את המשפחות לתוך המערכת הממוחשבת כבר החל מסוף שבוע הבא, אני מקווה שנעמוד בכך. אני אדווח לחברת הכנסת וולדיגר ברגע שהמערכת הופעלה ולמעשה הבעיה נפתרה. ושוב אני אומר: ככל שידוע לי אין כרגע בעיות, ואם יש בעיות אני אשמח לטפל בהן אופן אישי. תודה רבה.
אתם רוצים להעביר את זה לוועדה?
אני חושב שזה או לוועדת החינוך או לוועדת - - -
אדוני היושב-ראש, כנסת נכבדה, אני ראשית אענה את התשובה הפורמלית שהוכנה על ידי  המחלקה המשפטית במשרד הכלכלה והתעשייה, ולאחר מכן אעבור להתייחסות יותר, הייתי אומר, א-פורמלית אבל עניינית, לדברים המאוד-מרגשים אפילו, הייתי אומר, שהושמעו פה על ידי חבר הכנסת גפני ועל ידי חברת הכנסת תומא סלימאן. אני רוצה לומר את הדברים הבאים: האגף הבכיר למעונות יום פועל לשילובם של הורים בשוק העבודה על ידי מתן תמיכה להורים לצורך סבסוד שכר לימוד במסגרות לחינוך ולטיפול בילדים בגיל הרך, מגיל לידה ועד גיל שלוש, המוכרות על ידו באמצעות מתן סמל – סמל שאומר שבעצם זה מוסד מוכר או זה משפחתון מוכר – וזאת מתוך דאגה לשלומו, בטיחותו והתפתחותו התקינה של הפעוט באמצעות יצירת סביבה חינוכית-טיפולית מתאימה ובטוחה. בין המסגרות בעלות סמל ניתן להבחין בין שני סוגים של מסגרות: האחד – מעון היום, והאחר – המשפחתון. אני כבר אומר שבלב הדיון שלפנינו בעיקר נושא המשפחתונים, כמובן. המשפחתון הוא מסגרת טיפולית קטנה, עד חמישה פעוטות. היא מופעלת בביתה של מנהלת המשפחתון. על מסגרות אלה חל מחיר מפוקח מכוח חוק פיקוח על מחירי מצרכים ושירותים, התשנ"ו–1996. חשוב לציין כי מערך המסגרות בעלות סמל בא נוסף לחוק הפיקוח על מעונות יום לפעוטות, התשע"ט–2018, אשר תחולתו מאז שנת התש"ף–2020 על כלל מעונות היום שבהם שוהים שבעה פעוטות או יותר, אף אם בהם המדינה לא מסבסדת שכר לימוד לפעוטות כאמור. בישראל כיום פועלים 3,700 משפחתונים, המהווים עסקים עצמאיים, עסק עצמאי בבית מנהלת המשפחתון; בדרך כלל זה כמובן מנהלות. כמענה משלים שיאפשר פעילות מסגרות מסוג זה, רוכשת המדינה מעטפת של שירותים לצורך פעילות המשפחתון שמסופקת במימון המדינה למנהלת המשפחתון מן הצד האחד, ומן הצד השני מאפשרת בקרה ופיקוח יעילים יותר על מסגרות אלה. מעטפת שירותים זו ניתנת באמצעות רשויות מקומיות או נותני שירותים שעימם מתקשרת המדינה לאחר הליך מכרזי. אני כבר אומר שהרשויות המקומיות ונותני השירותים הנבחרים – הכוונה היא לרשויות המקומיות ולנותני השירותים הנבחרים במכרז. מעטפת השירותים כוללת בין היתר הנחיה והדרכה של מטפלות המשפחתונים באמצעות רכזת מקצועית שהועסקה על ידי נותני שירותי המעטפת, בקרה על פעילות המשפחתון, ביצוע פעילויות אדמיניסטרטיביות דוגמת הרשמת הילדים ושיבוצם למשפחתונים השונים, סיוע וליווי בתהליך הקמת המשפחתון ועוד. בשונה מהמצב המשפטי הקיים היום מבקשת הצעת החוק לקבוע כי מנהלות המשפחתונים יהיו לעובדות של הזכיינים או של הרשויות המקומיות, כלומר יחולו ביניהם יחסי עבודה. זה, כמובן, שינוי מצב מן היסוד. זה דבר שיש מאחוריו נגזרות מורכבות ורבות, הן במישור התקציבי והן במישור של גיבוש נהלים של יחסי עובד–מעביד המתאימים לסוג כזה של עבודה. עמדת ועדת השרים לענייני חקיקה היא להתנגד להצעת החוק. זאת, מכמה סיבות: 1. הצעת החוק משנה את המודל הקיים להפעלת משפחתונים, שהינו לגיטימי ומאפשר בעיקר לנשים להקים עסק עצמאי בביתן; 2. מי שרוצה להקים משפחתון בביתה אינה מחויבת לפעול תחת סמל, ועל כן ההחלטה לפעול בתוך משטר הסמל הינה וולונטרית לחלוטין; 3. אפילו היה מעוניין המשרד בשינוי המודל הקיים, הרי הדבר צריך להיעשות תוך בחינת כלל ההשלכות והמשמעויות, ואין מקום לביצוע השינוי בחקיקה תוך פגיעה בגמישות הניתנת לממשלה בעניין זה. אני מייד ארחיב בנושא הזה, כדי לעשות את העניין הזה יותר בהיר. בלי לגרוע מהאמור, חשוב לציין כי המדינה נמצאת בשלבים אחרונים לבדיקת תעריף המשפחתונים לפי חוק פיקוח על מחירי מצרכים ושירותים, בדיקה שנעשית בתוך משרד הכלכלה והתעשייה. בדיקה זו מתבצעת בהתאם להודעות שניתנו על ידי המשרד במסגרת בג"ץ 2029/20 של כוח לעובדים – ארגון עובדים דמוקרטי נגד – לא איכנס פה לכל הסימוכין – בקיצור, שהוגש כנגד מדינת ישראל, משרד העבודה, הרווחה והשירותים החברתיים, הדן בתנאי התעסוקה של מנהלות המשפחתונים. עוד יצוין כי על פי החלטת הממשלה מס' 133 מיום 19 ביולי 2021 צפוי מערך המשפחתונים לעבור לאחריות של משרד החינוך. עובדה זו צוינה על ידי חבר הכנסת גפני. בוודאי שנכון לדון בקידום הצעת החוק לא אחרי העברתה בטרומית והמתנה למעבר, אלא לנהל את המהלך הזה אחרי המעבר. בהתייחסות קצת יותר, הייתי אומר, בעלת נופך אישי, אומר את הדברים הבאים: יש לא מעט בדבריהם של חברי הכנסת הנכבדים גפני ותומא סלימאן לגבי הצורך לתת מענה טוב יותר לילדי ישראל. אני רוצה לומר שעמדתי ועמדת מפלגת מרצ היא חד-משמעית: צריך לחתור בצורה עקבית ושיטתית לחוק חינוך חובה מגיל אפס. כך ראוי למדינה מתוקנת, וזה תואם את עמדותינו הבסיסיות. אבל למהלך דרמטי שכזה חייבים להקדים תכנון מסודר בתוך משרד החינוך, בתוך משרד האוצר.
רגע, תנו לי רק לסיים את דבריי. כרגע, ממש בדקות אלו, עובדים חברי כנסת מתוך הקואליציה על גיבוש הצעת חוק שתהיה בכיוון הזה – חברת הכנסת מיכל רוזין - -
- - ממרצ, חברת הכנסת אימאן ח'טיב יאסין, שגם היא שותפה למהלך הזה – ובהחלט יש רצון להניע את המערכת הישראלית לכיוון היעד הנכסף - -
- - של חוק חינוך חובה מגיל אפס.
אני רוצה לסיים את דבריי - - -
אני רוצה לומר שחבר הכנסת גפני, ככל שהתרשמתי מדבריו, עוסק בנושא כבר כמה שנים, ולמרבה הצער ללא הצלחה. אז למרות שהיית חבר קואליציה הרבה מאוד שנים ועמדת בראש ועדת הכספים – אז הנושא הזה, מיותר לומר, הוא קצת יותר מורכב, ודורש באמת עבודה משותפת, עבודה משותפת של חברי כנסת מכל סיעות הבית, כדי לקדם את הנושא החשוב הזה בצורה סדורה. צריך להגיע כאן ללא ספק להצעת חוק ממשלתית שנתמכת על ידי כל הבית הנכבד הזה באופן שישנה את המצב מיסודו. אני לא רואה בנושא הזה, באמת, נושא שצריך להיות שנוי במחלוקת בין קואליציה לאופוזיציה. הילדים הם ילדים של כולנו, הם יקרים לכולנו. אין בנושא הזה הבדל בין חרדי לחילוני, בין ערבי ליהודי - - -
אני כבר אומר, איני יודע להגיד מהם לוחות הזמנים. ראיתי את חברות הכנסת הנכבדות היום בהיכל - - -
אפשר לברר את הדברים לעומק. כמובן שקידום הצעת חוק שכזאת חייב להיעשות ב משרד הכלכלה, שאחראי לעניין היום, עם משרד החינוך ומשרד האוצר. בקיצור, העניין הזה דורש - -
- - עבודה סדורה ושיטתית. לכן, לכן, מכל הסיבות האלה שמניתי, אין מנוס, אדוני היושב-ראש וחברי חברי הכנסת, מלדחות את הצעת החוק כפי שהיא מועלית כרגע ולדון בה בצורה יסודית, מתוך תקווה אמיתית להגיע להסכמה של כל הבית על תיקון המצב – מצב ששורר פה בעצם מהקמת המדינה. תודה רבה.
אדוני היושב-ראש, כנסת נכבדה, לפני שאני אגיב להצעת החוק הזאת – אני כבר אומר ברמה מקדימה שהיא הצעת חוק שיש בה טעם ויש בה היגיון, והיא מסוג הדברים שנכון שבבית הזה יעלו לדיון ונכון שיתייחסו אליהם ברצינות, ואני מתכוון להתייחס לזה ברצינות. אבל לפני שאני מתייחס לנושא החשוב שהעלה חבר הכנסת מלכיאלי, אני רוצה לומר שאנחנו ניצבים כאן היום אחרי לילה קשה, לילה שבו חבר כנסת אחד צועק לחבר כנסת אחר: מחבל, מחבל, מחבל.
מי שלא היה בעצרת אתמול בהבימה אז שיתרשם ממה שהיה שם.
אם זו לא הסתה, אז אני לא יודע מה זו הסתה.
וחבר כנסת אחר אומר: נסגור את בג"ץ. נמנה את השופטים. את מנדלבליט ושי ניצן צריך להכניס לכלוב קופים.
אני כבר לא מתייחס לשפה הירודה, אני מתייחס למה קרה לדמוקרטיה הישראלית, שאם זה המקום שאליו הגענו - - -
ולכן, אי-אפשר לעמוד פה, על הדוכן המכובד הזה, מבלי להתייחס לדברים שמנקרים את העין, דוקרים את הלב, והם בלתי נסבלים בעליל בציבוריות הישראלית, ואחד דינם – להיעלם מחיינו.
אתם תיעלמו מחיינו. אתה הראשון שתיעלם מחיינו - -
- - וככל שיקדם, כן ייטב. אתה מזהם את הזירה הציבורית, וגם אתה מזהם את הזירה הציבורית.
יש דרך לנהל שיח ציבורי, לא בצעקות לחבר כנסת מכהן: מחבל, מחבל, מחבל. מה זה? מה זה צריך להיות?
עכשיו אני אתייחס להצעת החוק: כפי שאמרתי - -
מה לא מכובד? לא הבנתי. אני מאחל את זה, אני לא מאיים, חס וחלילה. אם דבריי נתפסו כאיום – אני לא מאיים. אני מאחל שהדברים האלה ייעלמו מחיינו.
אז אני מתקן את דבריי: שהדברים האלה ייעלמו מחיינו כי הם צריכים להיעלם מחיינו. בסדר, הלאה.
אני ממש נרגש מרמת הרגישות שלך, חבר הכנסת אמסלם, כאשר אתה עומד כאן ומטיח בחברי כנסת אחרים דברים שהאוזן לא יכולה לסבול.
אז אני לא חושד בך, לא בנפש עדינה ולא באיזו אנינות של מה שנקרא שאתה לא יכול לסבול את דבריי הקשים. יש גבול לצביעות. אני עכשיו אתייחס להצעת החוק הרצינית של חבר הכנסת מלכיאלי - - -
חברים, תנו לי להתייחס ברצינות - - -
הצעת החוק הזאת, הצעת החוק הזאת - - -
הרי אתה הקוזק שנגזל סדרתי. אתה תמיד מלין שיוצאים נגדך אבל בעצם מי שנוקט בשפה הכי בוטה, הכי אלימה, הכי בלתי מתקבלת על הדעת, זה אתה עצמך. אז מה אתה רוצה?
הרי אתה לא צריך להיות כאן בכלל. בסדר. הלאה. אני מכאן - - -
אתם עכשיו נתלים – בתקנון אתם נתלים. זה המומחיות שלך, להיתלות בתקנון.
אדוני היושב-ראש, אני מנסה להתייחס להצעת החוק של חבר הכנסת מלכיאלי.
חבר הכנסת מלכיאלי, אני רוצה לומר לך, כמו שאמרתי, יש הרבה היגיון - -
- - בהצעת החוק שהעלית. אני חושב שהנושא של תרגום של אך ורק השם והכתובת איננו מספק באמת – ככה אני הבנתי מלשון החוק – ונודף מזה ריח – אולי לא בצדק, אולי לא בצדק, אני אומר כפי מה שאני הבנתי, יכול להיות שניתן להעביר את זה בקלות – אבל כפי שהיא נראית כרגע זה נראה כאילו התרומה העיקרית היא לצורך פטור ממס ותיאומי מס, ולא להבנת הטופס על כל סעיפיו, או כל הטפסים על סעיפיהם השונים. ולכן, יכול להיות שנדרשת פה פעילות של הבהרה והסדרה. אבל כמו שאמרתי, איני יכול לומר שאין היגיון בדברים. לכן, אני חושב שמה שנדרש הוא לשבת יחדיו על הדברים, ולהגיש בפני הבית המכובד הזה הצעות חוק משותפות, אופוזיציה וקואליציה, ובאמת לעשות סדר בעניין. הרי אין פה אחד בבית, לטעמי, שהוא נגד העלייה ונגד טיפול מיטבי בעולים חדשים במדינת ישראל.
אני חוזר, חבר הכנסת אשר, אני חוזר ואומר, כפי שההצעה מנוסחת כרגע היא איננה נותנת מענה למה שכביכול - - -
היא איננה נותנת מענה כפי שבאמת המענה צריך להינתן. ולכן אני אומר שאין די בתרגום השם והכתובת, אלא צריך לתרגם את הטופס.
מעבר לכך, יש פה מורכבויות נוספות, האם נוקטים אך ורק בשפות הרשמיות של מדינת ישראל? האם מתרגמים את זה במגוון רחב של שפות? איך זה מתבצע? מה הן הנגזרות הנוהליות, התקציביות והאחרות שנובעות מתוקף ההצעה הזאת? ואני מציע שנעביר את ההצעה דרך מסננת יותר עדינה; שנוכל באמת להביא בפני הבית הצעת חוק שתעשה את הטוב ביותר למען אזרחי ישראל, ובכללם למען כל אזרחי ישראל העולים החדשים היקרים שלנו, שכן ירבו וכן יגיעו יותר ויותר.
אני מעריך שבמשרדי ניתן יהיה לדון בנגזרות – למרות שזה לא עיסוקנו המרכזי – יהיה ניתן לדון בנגזרות הרלוונטיות, ולהביא בפני הבית, כפי שציינתי, הצעת חוק בשלה יותר, שעליה נוכל להצביע ולהגיע לקונצנזוס מלא. תודה רבה.
אדוני היושב-ראש, כנסת נכבדה - - -
חברת הכנסת יאסין, אני מתכוון – חבריי חברי הכנסת, אני רוצה להשיב לחברת הכנסת יאסין - -
- - ואני אמתין עד שהיא תפנה את תשומת ליבה לדברים שאני עומד לומר.
זה בסדר, אבל אם אני משיב, מן הראוי. אדוני היושב-ראש, חבריי חברי הכנסת, חברת הכנסת יאסין, דברייך נגעו לליבי. אני חושב שדיברת בשום שכל וגם ברגש אמיתי וכן, והצעת החוק שאת מעלה, מבלי להיכנס לכל פרטיה, מקובלת על הממשלה, מקובלת על הקואליציה. היא הצעת חוק טובה. יש לנו כמה הערות. אני לא איכנס פה עכשיו לפרטים, אבל זו הצעת חוק נכונה וטובה. היא תעבור, אני מקווה מאוד, בקריאה הטרומית, ותלך לוועדות השונות. היא תחזור גם למשרד הכלכלה, לזרוע העבודה, ואנחנו נשקוד על העניין הזה. אני רוצה לומר לך שכבר דיברתי עם אנשיי בזרוע העבודה, ותתבצע עבודה מהירה וזריזה. אני לא איכנס כאן לכל הפרטים. אני רוצה להקריא את עמדת המשרד באופן פורמלי, ולומר שמטרת התיקון המוצע מקובלת, מכיוון שהיא נועדה להקל על נשים, שהן הורה עצמאי, ולהרחיב את פרק הזמן המוגדר כלילה לשעות שבין 24.00 לבין 07:30, באופן שייתן מענה לנשים אשר צריכות לטפל בילדיהן, עד ליציאתם לבתי הספר ומוסדות החינוך. חברת הכנסת יאסין, מכיוון שכך אז אני מבינה שאנחנו מזדהים עם האמירה הזאת, ומאחר והורה עצמאי מטפל באופן בלעדי בילדיו, הרי שהתכלית של התיקון המוצע, להרחיב את שעות עבודת הלילה כך שיתאפשר לעובדת לשלוח את ילדיה למסגרות החינוך, היא תכלית ראויה, טובה, נכונה. לכן, גם אחרי שנעבד את הדברים במשרד הכלכלה – אני מניח שלא רק ברוחם אלא גם במירב הפרטים שכלולים בחוק שבסופו של דבר יחוקק ויגיע כאן לקריאה השנייה והשלישית – אנחנו נקבל חוק ברוח הדברים שאותם את מציעה ואותם את דורשת. לכן, גברתי, כך אנחנו מתכוונים לעשות. חברת הכנסת יאסין, אנחנו נהיה בקשר בעניין הזה ונוודא שהדברים מתקדמים במהירות הראויה. תודה ובהצלחה.
אנחנו לא מתביישים. אנחנו גאים.
אדוני היושב-ראש, כנסת נכבדה, ברשותך, אני אתייחס להצעת החוק ולעוד איזה נושא, ובשני הנושאים האלה אני גם אשלב איזה סיפור קצר. לגבי ההצעה של חבר הכנסת מקלב – שאני חייב לומר שהוא מקפיד להעלות פה על הדוכן הצעות רציניות, ששוות התייחסות רצינית, וההצעה הזאת אינה חורגת, ותבוא על הברכה בעניין הזה, אבל אני רוצה כן לומר משהו בנושא הזה של החוק המוצע. חוק דמי מחלה (היעדרות בשל מחלת ילד), התשנ"ג–1993, קובע כי עובד שעימו ילד מתחת לגיל 16 זכאי לזקוף עד שמונה ימי מחלה בשל מחלת ילדו על חשבון ימי מחלה צבורים, בתנאי שבן הזוג עובד ולא נעדר מהעבודה בימי המחלה או שבן הזוג עוסק עצמאי ועסק במשלח ידו בימי המחלה. זה חוק סוציאלי מאין כמותו, שנחקק בימי ממשלת רבין, והוא באמת חוק מצוין. חוץ מזה, החוק הקיים קובע שהורה שילדו עם מגבלות כאלה ואחרות ועבד שנה לפחות אצל אותו מעסיק או באותו מקום עבודה, זכאי לזקוף עד 18 ימים בשנה בשל היעדרות על חשבון תקופת המחלה הצבורה שלו או על חשבון ימי החופשה המגיעים לו, לפי בחירת העובד, לצורך מתן סיוע אישי לאדם עם המוגבלות שמחייב בהיעדרות. כלומר, יש פה אבחנה נוספת, גם היא סוציאלית מאין כמותה, על מנת לאפשר להורים העובדים את תנאי הטיפול המיטביים בילד החולה או בילד עם המוגבלות. אבל כאן, חבר הכנסת מקלב, אתה מבקש להרחיב את זה גם לתנאים שבהם אחד מבני הזוג לומד. אני רוצה לומר לך, בני הגדול, שהפך אותי לסבא לפני שנה, לומד כסטודנט באוניברסיטת תל אביב, ואשתו עובדת עיריית תל אביב. כשהילדה חולה, או עכשיו, בימי קורונה, כשסוגרים את מוסד החינוך – אז כן, הוא מסתדר, הם מסתדרים כזוג, ואחד, בדרך כלל הוא, מבטל את לימודיו ולומד בבית, לומד בזום, ומוצאים את הדרך הנכונה איך - -
- - יודעים איך לעשות את זה, ויש מי שמטפל בילדה.
עלתה פה הצעה רצינית – תנו לי לענות תשובה רצינית. עכשיו, מה אני רוצה להגיד לך בעניין הזה? זה לא שזאת הצעה מופרכת, אבל יש גבול כמה אנחנו יכולים להעמיס על קופת המדינה ומה אנחנו דורשים בעצם מהאזרחים, על בסיס - -
- - עצמאותם, יוזמתם, יכולותיהם, לעשות בכוחות עצמם. אני חושב שהמצב הנוכחי הוא מאוזן, הוא נכון, הוא סביר. אני חושב שהצעת החוק מביאה אותנו למחוזות שבהם המדינה לא צריכה להתערב ולא צריכה לממן. אני חושב שנכון להישאר במצב הקיים.
אני יודע, אני יודע הכול. לכל דבר גם יש עלות. ולכן, אני רוצה לומר לך שאנחנו דוחים את הצעת החוק הזאת ולא נסכים להצביע בעדה. זה הנושא הראשון. הנושא השני – אדוני היושב-ראש, היום הזה לווה בסערת בוקר סביב המפגש בין שר הביטחון לבין אבו מאזן. ואני שואל: מה הרבותא? אני רוצה לספר לכם סיפור. פיקדתי על אוגדת יהודה ושומרון בשנים 2005–2007. היו אלה שנים של טרור בלתי נסבל. בשנת 2006 לבדה עצרנו, או פגענו ב-130 מחבלים מתאבדים. בכל התקופה הזאת המשכנו לדבר עם הפלסטינים. למה? כי כשזה בא לעניין של חיי אדם ובא לעניין של היכולת להרגיע את השטח, תמיד נכון לדבר. ממה אנחנו נבהלים? אנחנו אומה חזקה, אומה גאה, אומה רצינית. ממה אנחנו חוששים? אם השיח גורם לכך שאתה יכול להביא את הפלסטינים לטפל בעצמם בהפרות סדר, לעצור בעצמם מחבלים, לסייע בתיאום של פעילות כוחותינו בתוך המרחב הפלסטיני בשטחי A, מה רע בזה? שיתוף הפעולה הזה, גם לאלה שרואים בכל הפלסטינים מחבלים נוראים – מה הבעיה איתו? הוא טוב לנו, הוא חיובי לנו, הוא תורם להצלת חיים שלנו, של אזרחי ישראל, לאלה שגרים ביהודה ושומרון, של אלה שעוברים ביהודה ושומרון, הוא מסייע לשמור על חייהם של שוטרי משטרת ישראל ושל חיילי צבא ההגנה לישראל. ולכן אני רוצה לומר באופן ברור וחד-משמעי: אני מברך את שר הביטחון על המפגש שהיה אתמול ואני מעודד אותו להמשיך בשיח מול הפלסטינים, ואנחנו בתוך משרד הכלכלה נתמוך בזה בלב שלם.
אדוני היושב-ראש, כנסת נכבדה, כידוע, חוק התקנת מצלמות לשם הגנה על פעוטות במעונות יום מטיל חובה על כל מסגרת שבה שוהים שבעה פעוטות ומעלה בהתאם לסטנדרט הקבוע בחוק. יישום החוק, שהחל אך לפני כשנה, מהווה צעד נוסף שהוביל משרד הכלכלה – למעשה, היום משרד הכלכלה והעבודה – לשיפור איכות הטיפול בגיל הרך בישראל. לצד זאת, אושרו תקנות חוק הפיקוח על מעונות יום לפעוטות – תנאים לפעילות של מעון יום לפעוטות – שנת התשפ"א, 2021. מהלכים אלה נותנים ביטוי לחשיבות שרואה המשרד בהבטחת שלומם, בטיחותם והתפתחותם התקינה של תינוקות ופעוטות בישראל. נכון להיום, השפעות החוק כבר ניכרות בשטח, ואלפי מצלמות כבר הותקנו הן במעונות סמל – כמובן, אלה שמפוקחים ישירות על ידי המשרד – והן במעונות פרטיים. זאת, וחשוב לציין זאת, לצד פטורים שניתנו בהתאם לסעיפי החוק, לאור התנגדות הורים או מקום מגורים, וגם מקרים כאלה חווינו. בהתאם לחוק, וכפי שציינת בפנייתך, חבר הכנסת כץ, מי שרשאי לחזות בתוצרי המצלמות הם משטרת ישראל, רשויות התביעה וגורמי הפיקוח במשרד. לצד זאת, רשאית משטרת ישראל לאפשר להורה של פעוט לצפות בצילומים ככל שאין בכך להביא לידי שיבוש הליכי חקירה ומשפט. בהתאמה, לאחר שמתקבל דיווח חריג ממעון, גורמי המקצוע באגף בוחנים, בהתאם לנסיבות, את הצפייה במצלמות ומקבלים החלטות בהתאם.
לאור האמור, ולאור שיתוף הפעולה ההדוק הקיים בין משטרת ישראל למשרדנו בהיבט זה, אכן קיימת העדפה שפניות המעלות חשד להתעללות ייבדקו בשיתוף משטרת ישראל על מנת לייעל ולזרז את תהליכי הבדיקה בהמשך.
חבר הכנסת כץ, אתה יודע, אני לא מפקפק בזווית, במה שאתה אומר.
אני חושב – תראה, אני בעיקר מתייחס למציאות כפי שהיא מוכרת במשרד.
בסדר. אני אומר, אני יכול להתייחס למה שמוכר אצלנו במשרדנו.
יכול להיות שיש באמת חריגות. אני אשמח ללבן את זה בהמשך. אבקש להדגיש כי טיפול בפניות המעלות חשד להתעללות בפעוטות מצוי בראש סדר העדיפויות של המשרד, וכי אין בהעברת סמכות הבדיקה למשטרה כדי לאיין את סמכויות המשרד בנושא, שיופעלו בשים לב ובהתחשב בבדיקה המתבצעת על ידי המשטרה. כידוע, בימים הקרובים צפויה לעבור האחריות על אגף מעונות היום לאחריות משרד החינוך. אני יודע שהנושא הזה עדיין נדון – כן, לא, כן, לא. אני מתייחס לזה כרגע בהתאם להחלטה הקודמת של הממשלה, ההחלטה שהתקבלה ב-19 ביולי שנת 2021, החלטת ממשלה 133. האגף ישמח כמובן לקחת חלק בדיון המעקב שיעסוק בנושא, בנושא יישום החוק, כאשר לדיון זה יש לזמן כמובן את משרד החינוך. בימים אלו נוקט המשרד מאמצים רבים לקידום מעבר תחום הגיל הרך למשרד החינוך, מהלך שיש בו הובלה לשינוי מהותי בתפיסת החינוך לגיל הרך ולטיפול בפעוטות בישראל. חבר הכנסת כץ, כל שאני יכול להוסיף במעמד זה הוא שאני אשמח לקבל תלונות שמעידות על כך שמה שאמרתי עכשיו הוא לא מדויק. נדון בזה בכובד ראש. ואם צריך לקבל החלטות אחרות, אז נקבל החלטות אחרות.
אין שום בעיה. אין שום בעיה. אני, אתה יודע, אני חושב שתינוקות ישראל יקרים לכולנו. אף אחד לא מזלזל בנושא הזה. אם הנתונים שמצויים בידי המשרד אינם מדויקים, אני אשמח ללמוד על טעותי ולטפל בעניין הזה.
בסדר גמור. אני חושב שזה דבר הגיוני ונכון.
תודה על השאילתה, חברת הכנסת ח'טיב יאסין. אדוני היושב-ראש, אני רוצה לפתוח את דבריי קודם כול בהשתתפות בצערן של המשפחות פוגל ושחייני על האסון הנורא שבו נספו טייסי חיל האוויר ארז שחייני, זיכרונו לברכה, ורב-סרן חן פוגל, זיכרונו לברכה. אני רוצה בהזדמנות זו לאחל רפואה שלמה לקצין חיל הים שנפצע באסון, ומקווה ומייחל לראותו בחזרה בשירות במהרה. אדוני היושב-ראש, יצא לי לטוס במהלך שירותי עם טייסת 193, טייסת ייחודית שעומדת במשימות מורכבות ביותר בתווך ימי, שהוא תווך קשה מאוד גם להטסה וגם לתחזוקה של המסוקים. אנשי הטייסת הזאת עושים את משימותיהם באופן מרשים ותוך יצירת שיתוף פעולה באמת יוצא דופן, והאסון מבחינה זו הוא אסון לחיל האוויר, לחיל הים, לצה"ל כולו ולמדינת ישראל. יהי זכרם ברוך. חברת הכנסת ח'טיב יאסין, יש לי כמובן את התשובה המשרדית, הכתובה, הסדורה, במקרה זה אפילו די ארוכה ומפורטת, אבל אני רוצה בהזדמנות הזאת להיות היום גם איש של בשורה. סיימתי היום ישיבה ארוכה עם אנשי רשות החדשנות בראשותו של יושב-ראש הרשות ד"ר עמי אפלבום, המדען הראשי, כמובן, ואני רוצה להגיד לך שנעשו ועוד ייעשו דברים באמת יוצאים מן הכלל. אני רוצה לומר לך שבתחום הזה של הייטק בחברה הערבית – תכף אתן תשובה ויתר מפורטת על החברה הערבית בכלל, אבל רק בנושא הזה של הייטק בחברה הערבית נעשו בשנה האחרונה דברים מרשימים. הופעלה תוכנית במסגרת עמותת קו משווה שהכשירה 30 בוגרים עם 53% השמה. זה חבר'ה שסיימו רק עכשיו את מסלול ההכשרה, קורס ממוקד של תשעה חודשים במקצועות ההייטק – כבר 53% השמה, עם שכר ממוצע של 12,625 שקלים בחודש. זה שכר מאוד מאוד יפה, בכל קנה מידה. כמו כן הופעלו שני מסלולים נוספים: מסלול 44 – המספר פה לא חשוב, זה רק כדי להכיר את המסלול – מסלול שבמסגרתו נפתחו 2,800 מכסות לקידום אוכלוסיות ייחודיות. 1,000 מתוך ה-2,008 ניתנו לחברה הערבית. התוכנית הזאת משקיעה 7,500 שקל בכל משתלם, ואני מקווה שכל בוגרי התוכנית הזאת או רובם המוחלט גם הם ישתלבו בהייטק. כמו כן, הרשות הפעילה את מסלול 45 – מסלול מורכב יותר, מסלול להשמה. הוא נעשה בשיתוף עם חברות ההייטק במדינת ישראל. לצערנו הרב, אותרו רק 774 צעירות וצעירים ערבים לתוכנית מתוך 6,300 מכסות. זה יוצא 12.3% – פחות מחלקם של הערבים באוכלוסייה. הבעיה העיקרית היא בעיית איתור. אני אדבר בהמשך על התוכניות ל-2021, 2022, אז יהיה ברור שעל הפער הזה אנחנו מנסים לגשר. סך הכול, בכל התוכניות האלה הושקעו עשרות מיליוני שקלים. בהסתכלות קדימה, הכוונה היא לפתוח בשנה הזאת 19 מסלולים שונים לקידום ההייטק בחברה הערבית במסגרת מסלול 44, שזה המסלול עם ההשקעה הקטנה יותר. יש לנו כבר עכשיו 1,120 – אני מזכיר את ה-1,000 של שנה שעברה – 1,120 מוכשרים עתידיים בהשקעה כוללת של 7.2 מיליון שקל, וזה במסלול הזה של 44. אנחנו ערים לכך שיש קושי להביא צעירים ערבים לתוך מסלול ההכשרה ההייטקיסטי, ולכן, מתוך זיהוי הפערים שאני אמנה אותם בקצרה: פער הנטוורקינג – אין רקע בדרך כלל מהצבא, 8200 וכן הלאה, שמביא צעירים ערבים להשתלב מייד בהייטק; פער המוביליות החברתית הכללי; אנחנו מזהים בקרב הציבור הזה חשש מנטילת סיכונים וחוסר ניסיון – חוסר ניסיון קודם, גם כמו שאמרתי שאין פה את הניסיון של השירות הצבאי. לכן אנחנו הולכים בשנה הזו לאמץ כמה פתרונות מאוד מרשימים. האחד זה הקמת מרכזי חדשנות ביישובים הערביים; השני – הקמת סניפים של חברות הייטק ביישובים הערביים; השלישי – פתיחת מסלול ייחודי לייעוץ ולהתמודדות עם סיכונים עבור יזמים ערבים; הרביעי – פתיחת מועדוני אנג'לים, למעשה חונכים מעולם ההייטק, בעלות מאוד מרשימה, שאני תכף אפרט אותה; פתיחת מאיצים וחממות ייעודיות לחברה הערבית. רק להסביר את סדרי הגודל, מסלול האנג'לים – יושקעו בו קרוב למיליון שקל השנה; מרכזי חדשנות – 2 מיליון שקל לחמש שנים, ובסך הכול 10 מיליון שקל, ואם תהיה פה פעילות שאנחנו נראה הצטרפות של עוד ועוד גורמים, אז יינתנו עוד מיליון שקל בכל שנה, כלומר יש פה פוטנציאל של 15 מיליון שקל; מאיצי סטרטאפים – בהשקעה של מיליון שקל בחמש השנים הקרובות, ועוד ועוד. עד כאן התייחסתי אך ורק לתוכניות של רשות החדשנות. אני מזכיר שזו רשות שעד יוני השנה – יוני בשנה שעברה כבר – הייתה במשרד הכלכלה, עברה למשרד המדע, ואנחנו ממשיכים לקיים יחדיו שיתוף פעולה פורה כדי לוודא שאנחנו לא עוסקים במדע טהור אלא עוסקים במדע יישומי ובתרגום היכולות לכלכלה חזקה ויציבה יותר. כל מה שאמרתי עד עכשיו, יש בו בשורה. מכאן אני רוצה לעבור לגוף השאילתה בצורה יותר קונקרטית. העברנו את הפנייה שלך למינהל תעסוקת אוכלוסיות שבמשרד, ולהלן אני רוצה להביא את התייחסות המינהל. אני אתייחס בהמשך גם לסוכנויות הנוספות או המינהלים הנוספים במשרד הכלכלה, כך שמה שאני אקריא עכשיו זה חלק מהתמונה. מינהל תעסוקת אוכלוסיות בזרוע העבודה במשרד הכלכלה פועל להגדלת שיעור ואיכות התעסוקה של אוכלוסיות מגוונות על ידי שילובן וקידומן של האוכלוסיות השונות בשוק העבודה. הצבעת על נושא האבטלה, ואני רוצה להתייחס קודם כול לעניין הזה. המצב הוא אכן מטריד, אלא שלפי הבחנתנו, מכיוון שבגילים שעליהם את מדברת צעירים עסוקים – חלקם לא עובדים כי הם נמצאים במסלולי הכשרה שונים או מסלולי לימוד אקדמיים שונים, ולכן, בנרמול הנתונים, הנתון שיש בידנו מצביע על 33% אבטלה, לא 53% אבטלה. עם זאת, זה אחוז מטריד ביותר, זאת אומרת, הוא מחייב פעולה. אני רק מתקן את הנתון, אני לא בא להקטין בשום אופן את חומרת המצב ואת הצורך בפעילות ממשלתית נמרצת, מכיוון שהאחוז הזה הוא אחוז גבוה ביחס לישראל וגבוה ביחס למדינות ה-OECD. כמו כן ננקטות הפעולות הבאות: אנחנו עושים מאמץ לאתר באופן אקטיבי ולהנגיש את השירותים באופן טוב יותר. לבושתנו, באמת לבושתנו, חלק מהשירותים לא היו מונגשים בשפה הערבית. הזכרתי פה את רשות החדשנות. עד תחילת השנה הזאת שירותיה לא היו מונגשים בערבית. תיקנו את העניין הזה. כיום, אם תיכנסי לאתר של רשות החדשנות, אפשר לראות את כל הנתונים על כל המסלולים בערבית, ואפשר כרגע לראות את כל המסלולים של זרוע העבודה, גם הם בערבית. תוכניות מעבר – פתחנו תוכניות מעבר שמיועדות לצעירים, והתוכניות האלה ממוקדות בהקניית יכולות בסיס, מקצועות מדעיים, אנגלית, עברית ברמה יותר טובה. היעד ל-2022 הוא להעביר במסלול הזה 400 צעירים, והתקציב המוקצה לתוכנית עומד על 14 מיליון שקל, כלומר יש פה השקעה ניכרת בכל צעירה וצעיר. המסלול הבא שעליו אני מדבר הוא מלגות קיום להכשרות המקצועיות. אנחנו מזהים שצעירים נמנעים מלגשת ללימודים מכיוון שהם חרדים איך הם יתקיימו. אנחנו רוצים לסייע להם, להוריד מהם את דאגת הקיום היום-יומי מעל הראש על ידי הקצאת מלגות. אנחנו נעניק בשנה הזאת שוברים בהיקפים גדולים. אני בכוונה לא מציין את הסכום, מכיוון שאין באמת הגבלה על הסכום; מי שירצה וידרוש – יקבל. אז זה בנושא הזה. המלגות משתנות, הן לפי אבחון קונקרטי והן מבחינה אחוזית, בין 30% ל-70%. המסלול הבא הוא דרך מרכזי ריאן, מרכזים להכוון תעסוקתי. אני רוצה לציין שאתמול הייתי במרכז ריאן כאן, במזרח ירושלים, בשכונת שייח' ג'ראח. אני חייב לומר שנעשית שם עבודה יוצאת מן הכלל, באמת יוצאת מן הכלל, עם מגוון הכשרות מאוד מרשים. ההכשרות שניתנות במרכזי ריאן הן חלקן במרכז עצמו, על ידי הבאת מיטב המרצים בתחומים שונים, כגון לימוד עברית, אוריינות דיגיטלית ועוד, וחלקן נעשות על ידי מתן ואוצ'רים לקורסים מחוץ למרכז עצמו. אני אזכיר בנושא הזה שבשנת 2021, השנה האחרונה, עד חודש ספטמבר השתתפו בתוכניות ההכשרה של מרכזי ריאן 654 צעירים ערבים, מתוכם 53% בגיל 18–24, כלומר יותר מחצי בדיוק באותה אוכלוסייה שעליה את מדברת, שהיא האוכלוסייה שהכי מטרידה אותנו, שעלולה להידרדר לאבטלה כרונית. בהכשרות האלה הושקעו קרוב ל-2.5 מיליון שקלים. אני רוצה לומר שבשנה הזאת אנחנו למעשה הכפלנו את הסכום, ואני מקווה מאוד שדרך מרכזי ריאן ודרך תוכניות נוספות, שאני אעמוד עליהן בהמשך, נשכיל להכפיל את מספר המשתלמים בשנה הנוכחית. כמו כן המשרד מנהל שורה נרחבת של קורסי עברית תעסוקתית. חלקם ניתנים אונליין, בהתאם לימי קורונה, חלקם במסגרות פרונטליות. יצא לי לחנוך את התוכנית הזאת, "עברית פלוס", בשיתוף הג'וינט ובשיתוף שירות התעסוקה – יצא לי לחנוך תוכנית שכזאת במשרדי הג'וינט לפני שלושה שבועות. מהתרשמותנו עד כה – התוכנית רק יצאה לדרך – היא נתקלת בהתלהבות רבה, ואין ספק שהיא סוגרת, או נועדה לסגור, פער משמעותי בידיעת העברית. עד כה השתלמו בתוכנית הזאת, "עברית פלוס" 1,400 מבנות ובני החברה הערבית, וגם כאן מעל 50% בגילים 18–24. עד כה נוצלו לטובת הקורסים האלה 1.7 מיליון שקל, ואני מקווה שבשנה הנוכחית אנחנו גם פה נכפיל את מספר המשתלמים. כמו כן המשרד מנהל שורה ארוכה של קורסים מעבר למרכזי ריאן, קורסים של אוריינות דיגיטלית ואנגלית. סך הכול עד ספטמבר 2021 הוצאו לתכלית הזאת קרוב למיליון שקל, עם 508 משתלמים, וגם כאן – למעלה מ-50% מאוכלוסיית המטרה הראשית, 18–24. כל מה שהזכרתי לגבי מה שבוצע, בוצע במסגרת החלטת ממשלה 922. אני מזכיר שהחלטות הממשלה 549 ו-550, למעשה, הייתי אומר ברוב המקרים, מכפילות ואפילו משלשות את הסכומים שיינתנו למסלולים השונים, ולכן אנחנו מסתכלים על 2022 ו-2023 כשנים שבהן נדע להעצים דרמטית את כל הפעילות שפירטתי. אני רוצה להזכיר חוץ מזה שרשות ההשקעות, יש לה שלושה מסלולים שונים שבהם מושקעים מדי שנה 50 מיליון שקל. המסלולים האלה – בעגה המקצועית 4.17, 4.18 ו-4.20 – הם מסלולים שמיועדים לכלל האוכלוסייה; 4.18 זה רק לאוכלוסייה הערבית והשניים האחרים מיועדים לכלל האוכלוסייה, אבל גם בתוכם יש נתח של למעלה מ-30% לאוכלוסייה הערבית. זה תואם את מדיניות המשרד להשקיע במיוחד בקידום הכלכלה בחברה הערבית. כמו כן, אני רוצה להזכיר ששירות התעסוקה ממקד את עשייתו בחברה הערבית באופן משמעותי. בשנה הזאת – הדברים עוד צריכים להגיע לשולחני – אנחנו נפתח בין לשכה אחת לשלוש לשכות נוספות לחברה הבדואית בדרום. כרגע אני בוחן את האפקטיביות הצפויה של כל לשכה ולשכה, ואני מקווה שהשירות לבדואים בדרום יהיה ברמה אחרת, לאור פתיחת הלשכות הנוספות. כמו כן, גם בשירות התעסוקה – שבגדול שמרנו על תקציבו, תקציב שיהיה קרוב ל-240 מיליון שקל – גם שם יוקצו קרוב ל-30% מהסכומים לטובת פיתוח התעסוקה בחברה הערבית; גם זה מעל האחוז באוכלוסייה, מתוך הבנה של חשיבות העניין. אם אני מסכם את הדברים, אני רוצה לומר שמעבר לכל מה שציינתי, אני מנהל במשרד דיון מעקב חודשי שבמסגרתו אני מכנס את כל הגורמים הרלוונטיים במשרד לקידום הכלכלה בחברה הערבית. הם צריכים להסביר מה הם עשו, הם צריכים להסביר מה לא נעשה למרות שתוכנן, הם צריכים לתת הסברים ברורים מה קורה, איך קורה, מה עתיד לקרות, וזה – מתוך כוונה לוודא שבמסגרת התקציב המשמעותי שהוקצה לחברה הערבית בממשלה זו לא יהיה כסף שבסופו של דבר הוא כסף מת, כלומר כסף שלא מנוצל ולמעשה משמש את האוצר כעין רזרבה תקציבית. הכוונה כאן היא לוודא שהסכומים מושקעים. כל מה שהזכרתי עד עכשיו – תוכניות להכשרה ולהשמה – היכולת להוציא את הכסף היא קרובה ל-100%. אני לא צופה בעיות מיוחדות בנושא הזה. הנושאים היותר-בעייתיים, בדרך הטבע, זה בעיקר הנושא של פיתוח אזורי תעשייה. זה לא קשור באופן ישיר לשאלתך, אבל זה משפיע מאוד על מה ששאלת, ואנחנו מתכוונים בשנה הזאת – דרך אגב, אני עובר ובודק בשטח כל אתר ואתר, עומד על החסמים בצורה פרטנית. אנחנו מקימים במשרד פורום משותף למשרדי הממשלה, עם משרד הבינוי והשיכון, עם משרד הפנים, על מנת לוודא שהחסמים מצומצמים למינימום. אני מקווה שבשנות התוכנית הרב-שנתית אנחנו נראה מקסימום אזורי תעשייה, תוך מיצוי של התקציב באחוזים מאוד גבוהים, כך שבאמת נראה את ההשפעה בשטח לטובת החברה הערבית. אבל אני רוצה לומר יותר מזה: זה לא לטובת החברה כמעשה פילנתרופי. כל מי שמסתכל על עתידה של מדינת ישראל מבין היטב שאם אנחנו לא נמצה את כל כוח האדם בישראל – החברה הערבית, החברה החרדית, תעסוקת נשים, כולם כולל כולם – לא נצליח לשמור על צמיחה שתואמת את גידול האוכלוסייה במדינה. ולכן, אם מדינת ישראל רוצה להיות מדינה מתקדמת, בשורה הראשונה של המדינות המפותחות, שומה עלינו להשקיע בכלכלה בכל מקום שהיא לא במצב אופטימלי. מהבחינה הזאת ההשקעה בחברה הערבית היא המעשה הלאומי הנכון, היא המעשה המדינתי הנכון. אנחנו מתכוונים לטפל בנושא הזה באופן הרציני ביותר, המוקפד ביותר, וכאמור, לוודא שכל שקל שסומן בתקציב אכן יוצא לתכליתו ולקידום הכלכלה של מדינת ישראל. תודה רבה.
אני רוצה לומר בנושא הזה, חברת הכנסת ח'טיב יאסין: תנוח דעתך. הקריטריונים להתקבל לתוכניות השונות ולמלגות השונות מותאמים מראש לחברה הערבית. כמובן שלא נשים תנאי של שירות צבאי, ולכן אין פה שום קריטריון שנוגע לשיוך. הקריטריון היחידי להתקבל לכל תוכנית ותוכנית הוא רמת השכלה וכושר לימוד. גם פה, אנחנו בוחנים את המועמדים השונים באופן שמודע לקשיי השפה, למגבלות השפה. הרי אנחנו רוצים להכניס לתוך התוכניות האלה כמה שיותר אנשים. היינו שמחים – הזכרתי קודם את מסלול 45; היינו שמחים אם היו יותר. אנחנו הולכים לפתוח את אותן חממות טכנולוגיות ומאיצים ביישובים הערביים בדיוק מן הטעם הזה – כדי להביא מקסימום צעירים ערבים לתוך התוכניות, כך שבנושא הזה לא תהיה שום הגבלה שנוגעת לקריטריונים. לגבי היעדים לצמצום האבטלה – אני חייב לומר שטרם דנו בזה לעומק או טרם סיכמנו את הנושא בתוך המשרד. באופן אישי אני מכוון למקום שבו נוריד את האבטלה לפחות בחצי בשנתיים הקרובות. אני אומר "בשנתיים הקרובות", כי יש תוכניות הכשרה שאולי ייפתחו מחר בבוקר, וחלקן ממילא יזלגו ל-2023. אז אני חושב שזה יעד מאתגר, אבל יעד אפשרי. אני אחזיר לך בנושא הזה תשובה מוסמכת, אחרי שנסכם את הנושא בתוך המשרד. תודה רבה.
תודה על השאילתה, חברת הכנסת ח'טיב יאסין. אדוני היושב-ראש, אני רוצה לפתוח את דבריי, קודם כול, בהשתתפות בצערן של המשפחות פוגל ושחייני על האסון הנורא שבו נספו טייסי חיל האוויר ארז שחייני, זיכרונו לברכה, ורב-סרן חן פוגל, זיכרונו לברכה. אני רוצה בהזדמנות זאת לאחל רפואה שלמה לקצין חיל הים שנפצע באסון, ומקווה ומייחל לראותו בחזרה בשירות במהרה. אדוני היושב-ראש, יצא לי לטוס במהלך שירותי עם טייסת 193, טייסת ייחודית שעומדת במשימות מורכבות ביותר בתווך ימי, שהוא תווך קשה מאוד גם להטסה וגם לתחזוקה של המסוקים. אנשי הטייסת הזאת עושים את משימותיהם באופן מרשים ותוך יצירת שיתוף פעולה באמת יוצא דופן, והאסון מבחינה זו הוא אסון לחיל האוויר, לחיל הים, לצה"ל כולו ולמדינת ישראל. יהי זכרם ברוך. חברת הכנסת ח'טיב יאסין, יש לי כמובן את התשובה המשרדית, הכתובה, הסדורה, במקרה זה – אפילו די ארוכה ומפורטת, אבל אני רוצה בהזדמנות זאת להיות היום גם איש של בשורה. סיימתי היום ישיבה ארוכה עם אנשי רשות החדשנות בראשותו של יושב-ראש הרשות ד"ר עמי אפלבום, המדען הראשי כמובן, ואני רוצה להגיד לך שנעשו ועוד ייעשו דברים באמת יוצאים מן הכלל. אני רוצה לומר לך שבתחום הזה של הייטק בחברה הערבית – תכף אתן תשובה ויתר מפורטת על החברה הערבית בכלל – אבל רק בנושא הזה של הייטק בחברה הערבית נעשו בשנה האחרונה דברים מרשימים. הופעלה תוכנית במסגרת עמותת קו משווה, שהכשירה 30 בוגרים עם 53% השמה. זה חבר'ה שסיימו רק עכשיו את מסלול ההכשרה, קורס ממוקד של תשעה חודשים למקצועות ההייטק. כבר 53% השמה, עם שכר ממוצע של 12,625 שקלים בחודש. זה שכר מאוד מאוד יפה, בכל קנה מידה. כמו כן, הופעלו שני מסלולים נוספים: מסלול 44 – המספר פה לא חשוב, זה רק כדי להכיר את המסלול – מסלול שבמסגרתו נפתחו 2,800 מכסות לקידום אוכלוסיות ייחודיות. 1,000 מתוך ה-2,008 ניתנו לחברה הערבית. התוכנית הזאת משקיעה 7,500 שקל בכל משתלם, ואני מקווה שכל בוגרי התוכנית הזאת או רובם המוחלט גם הם ישתלבו בהייטק. כמו כן, הרשות הפעילה את מסלול 45 – הוא מסלול מורכב יותר, מסלול להשמה. הוא נעשה בשיתוף עם חברות ההייטק במדינת ישראל. לצערנו הרב, אותרו רק 774 צעירות וצעירים ערבים לתוכנית מתוך 6,300 מכסות. זה יוצא 12.3% – פחות מחלקם של הערבים באוכלוסייה. הבעיה העיקרית היא בעיית איתור. אני אדבר בהמשך על התוכניות ל-2021, 2022, אז יהיה ברור שעל הפער הזה אנחנו מנסים לגשר. סך הכול, בכל התוכניות האלה הושקעו עשרות מיליוני שקלים. בהסתכלות קדימה, הכוונה היא לפתוח בשנה הזאת 19 מסלולים שונים לקידום ההייטק בחברה הערבית במסגרת מסלול 44, זה המסלול עם ההשקעה הקטנה יותר. יש לנו כבר עכשיו 1,120 – אני מזכיר את ה-1,000 של שנה שעברה – 1,120 מוכשרים עתידיים בהשקעה כוללת של 7.2 מיליון שקל, וזה במסלול הזה של 44. אנחנו ערים לכך שיש קושי להביא צעירים ערבים לתוך מסלול ההכשרה ההייטקיסטי, ולכן, מתוך זיהוי הפערים שאני אמנה אותם בקצרה – פער הנטוורקינג – אין רקע בדרך כלל מהצבא, 8200 וכן הלאה, שמביא צעירים ערבים להשתלב מייד בהייטק; פער המוביליות החברתית הכללי, אנחנו מזהים בקרב הציבור הזה חשש מנטילת סיכונים וחוסר ניסיון – חוסר ניסיון קודם, גם כמו שאמרתי שאין פה את הניסיון של השירות הצבאי – ולכן אנחנו הולכים בשנה הזו לאמץ כמה פתרונות מאוד מרשימים. האחד זה הקמת מרכזי חדשנות ביישובים הערביים; השני – הקמת סניפים של חברות הייטק ביישובים הערביים; השלישי – פתיחת מסלול ייחודי לייעוץ ולהתמודדות עם סיכונים עבור יזמים ערבים; הרביעי – פתיחת מועדוני אנג'לים, למעשה חונכים מעולם ההייטק, בעלות מאוד מרשימה, שאני תכף אפרט אותה; פתיחת מאיצים וחממות ייעודיות לחברה הערבית. רק להסביר את סדרי הגודל, מסלול האנג'לים – יושקעו בו קרוב למיליון שקל השנה; מרכזי חדשנות – 2 מיליון שקל לחמש שנים, ובסך הכול 10 מיליון שקל, ואם תהיה פה פעילות שאנחנו נראה הצטרפות של עוד ועוד גורמים, אז יינתנו עוד מיליון שקל בכל שנה, כלומר יש פה פוטנציאל של 15 מיליון שקל; מאיצי סטרטאפים – בהשקעה של מיליון שקל בחמש השנים הקרובות, ועוד ועוד. עד כאן התייחסתי אך ורק לתוכניות של רשות החדשנות. אני מזכיר שזו רשות שעד יוני השנה – יוני בשנה שעברה כבר – הייתה במשרד הכלכלה, עברה למשרד המדע, ואנחנו ממשיכים לקיים יחדיו שיתוף פעולה פורה כדי לוודא שאנחנו לא עוסקים במדע טהור אלא עוסקים במדע יישומי ובתרגום היכולות לכלכלה חזקה ויציבה יותר. כל מה שאמרתי עד עכשיו, יש בו בשורה. מכאן אני רוצה לעבור לגוף השאילתה בצורה יותר קונקרטית. העברנו את הפנייה שלך למינהל תעסוקת אוכלוסיות שבמשרד, ולהלן אני רוצה להביא את התייחסות המינהל. אני אתייחס בהמשך גם לסוכנויות הנוספות או המינהלים הנוספים במשרד הכלכלה, כך שמה שאני אקריא עכשיו זה חלק מהתמונה. מינהל תעסוקת אוכלוסיות בזרוע העבודה במשרד הכלכלה פועל להגדלת שיעור ואיכות התעסוקה של אוכלוסיות מגוונות על ידי שילובן וקידומן של האוכלוסיות השונות בשוק העבודה. הצבעת על נושא האבטלה, ואני רוצה להתייחס קודם כול לעניין הזה. המצב הוא אכן מטריד, אלא שלפי הבחנתנו, מכיוון שבגילים שעליהם את מדברת צעירים עסוקים – חלקם לא עובדים כי הם נמצאים במסלולי הכשרה שונים או מסלולי לימוד אקדמיים שונים, ולכן, בנרמול הנתונים, הנתון שיש בידנו מצביע על 33% אבטלה, לא 53% אבטלה. עם זאת, זה אחוז מטריד ביותר, זאת אומרת, הוא מחייב פעולה. אני רק מתקן את הנתון, אני לא בא להקטין בשום אופן את חומרת המצב ואת הצורך בפעילות ממשלתית נמרצת, מכיוון שהאחוז הזה הוא אחוז גבוה ביחס לישראל וגבוה ביחס למדינות ה-OECD. כמו כן ננקטות הפעולות הבאות: אנחנו עושים מאמץ לאתר באופן אקטיבי ולהנגיש את השירותים באופן טוב יותר. לבושתנו, באמת לבושתנו, חלק מהשירותים לא היו מונגשים בשפה הערבית. הזכרתי פה את רשות החדשנות. עד תחילת השנה הזאת שירותיה לא היו מונגשים בערבית. תיקנו את העניין הזה. כיום, אם תיכנסי לאתר של רשות החדשנות, אפשר לראות את כל הנתונים על כל המסלולים בערבית, ואפשר כרגע לראות את כל המסלולים של זרוע העבודה, גם הם בערבית. תוכניות מעבר – פתחנו תוכניות מעבר שמיועדות לצעירים, והתוכניות האלה ממוקדות בהקניית יכולות בסיס, מקצועות מדעיים, אנגלית, עברית ברמה יותר טובה. היעד ל-2022 הוא להעביר במסלול הזה 400 צעירים, והתקציב המוקצה לתוכנית עומד על 14 מיליון שקל, כלומר יש פה השקעה ניכרת בכל צעירה וצעיר. המסלול הבא שעליו אני מדבר הוא מלגות קיום להכשרות המקצועיות. אנחנו מזהים שצעירים נמנעים מלגשת ללימודים מכיוון שהם חרדים איך הם יתקיימו. אנחנו רוצים לסייע להם, להוריד מהם את דאגת הקיום היום-יומי מעל הראש על ידי הקצאת מלגות. אנחנו נעניק בשנה הזאת שוברים בהיקפים גדולים. אני בכוונה לא מציין את הסכום, מכיוון שאין באמת הגבלה על הסכום; מי שירצה וידרוש – יקבל, אז זה בנושא הזה. המלגות משתנות, הן לפי אבחון קונקרטי והן מבחינה אחוזית, בין 30% ל-70%. המסלול הבא הוא דרך מרכזי ריאן, מרכזים להכוון תעסוקתי. אני רוצה לציין שאתמול הייתי במרכז ריאן כאן, במזרח ירושלים, בשכונת שייח' ג'ראח. אני חייב לומר שנעשית שם עבודה יוצאת מן הכלל, באמת יוצאת מן הכלל, עם מגוון הכשרות מאוד מרשים. ההכשרות שניתנות במרכזי ריאן הן חלקן במרכז עצמו, על ידי הבאת מיטב המרצים בתחומים שונים, כגון לימוד עברית, אוריינות דיגיטלית ועוד, וחלקן נעשות על ידי מתן ואוצ'רים לקורסים מחוץ למרכז עצמו. אני אזכיר בנושא הזה שבשנת 2021, השנה האחרונה, עד חודש ספטמבר השתתפו בתוכניות ההכשרה של מרכזי ריאן 654 צעירים ערבים, מתוכם 53% בגיל 18–24, כלומר יותר מחצי בדיוק באותה אוכלוסייה שעליה את מדברת, שהיא האוכלוסייה שהכי מטרידה אותנו, שעלולה להידרדר לאבטלה כרונית. בהכשרות האלה הושקעו קרוב ל-2.5 מיליון שקלים. אני רוצה לומר שבשנה הזאת אנחנו למעשה הכפלנו את הסכום, ואני מקווה מאוד שדרך מרכזי ריאן ודרך תוכניות נוספות, שאני אעמוד עליהן בהמשך, נשכיל להכפיל את מספר המשתלמים בשנה הנוכחית. כמו כן המשרד מנהל שורה נרחבת של קורסי עברית תעסוקתית. חלקם ניתנים אונליין, בהתאם לימי קורונה, חלקם במסגרות פרונטליות. יצא לי לחנוך את התוכנית הזאת, "עברית פלוס", בשיתוף הג'וינט ובשיתוף שירות התעסוקה – יצא לי לחנוך תוכנית שכזאת במשרדי הג'וינט לפני שלושה שבועות. מהתרשמותנו עד כה – התוכנית רק יצאה לדרך – היא נתקלת בהתלהבות רבה, ואין ספק שהיא סוגרת, או נועדה לסגור, פער משמעותי בידיעת העברית. עד כה השתלמו בתוכנית הזאת, "עברית פלוס" 1,400 מבנות ובני החברה הערבית, וגם כאן מעל 50% בגילים 18–24. עד כה נוצלו לטובת הקורסים האלה 1.7 מיליון שקל, ואני מקווה שבשנה הנוכחית אנחנו גם פה נכפיל את מספר כמות המשתלמים. כמו כן המשרד מנהל שורה ארוכה של קורסים מעבר למרכזי ריאן, קורסים של אוריינות דיגיטלית ואנגלית. סך הכול עד ספטמבר 2021 הוצאו לתכלית הזאת קרוב למיליון שקל, עם 508 משתלמים. גם כאן – למעלה מ-50% מאוכלוסיית המטרה הראשית, 18–24. כל מה שהזכרתי לגבי מה שבוצע, בוצע במסגרת החלטת ממשלה 922. אני מזכיר שהחלטות הממשלה 549 ו-550, למעשה, הייתי אומר ברוב המקרים, מכפילות ואפילו משלשות את הסכומים שיינתנו למסלולים השונים, ולכן אנחנו מסתכלים על 2022 ו-2023 כשנים שבהן נדע להעצים דרמטית את כל הפעילות שפירטתי. אני רוצה להזכיר חוץ מזה שרשות ההשקעות, יש לה שלושה מסלולים שונים שבהם מושקעים מדי שנה 50 מיליון שקל. המסלולים האלה – בעגה המקצועית 4.17, 4.18 ו-4.20 – הם מסלולים שמיועדים לכלל האוכלוסייה; 4.18 זה רק לאוכלוסייה הערבית והשניים האחרים מיועדים לכלל האוכלוסייה, אבל גם בתוכם יש נתח של למעלה מ-30% לאוכלוסייה הערבית. זה תואם את מדיניות המשרד להשקיע במיוחד בקידום הכלכלה בחברה הערבית. כמו כן, אני רוצה להזכיר ששירות התעסוקה ממקד את עשייתו בחברה הערבית באופן משמעותי. בשנה הזאת – הדברים עוד צריכים להגיע לשולחני – אנחנו נפתח בין לשכה אחת לשלוש לשכות נוספות לחברה הבדואית בדרום. כרגע אני בוחן את האפקטיביות הצפויה של כל לשכה ולשכה, ואני מקווה שהשירות לבדואים בדרום יהיה ברמה אחרת לאור פתיחת הלשכות הנוספות. כמו כן, גם בשירות התעסוקה – שבגדול שמרנו על תקציבו, תקציב שיהיה קרוב ל-240 מיליון שקל – גם שם יוקצו קרוב ל-30% מהסכומים לטובת פיתוח התעסוקה בחברה הערבית; גם זה מעל האחוז באוכלוסייה, מתוך הבנה של חשיבות העניין. אם אני מסכם את הדברים, אני רוצה לומר שמעבר לכל מה שציינתי, אני מנהל במשרד דיון מעקב חודשי שבמסגרתו אני מכנס את כל הגורמים הרלוונטיים במשרד לקידום הכלכלה בחברה הערבית. הם צריכים להסביר מה הם עשו, הם צריכים להסביר מה לא נעשה למרות שתוכנן, הם צריכים לתת הסברים ברורים מה קורה, איך קורה, מה עתיד לקרות, וזה – מתוך כוונה לוודא שבמסגרת התקציב המשמעותי שהוקצה לחברה הערבית בממשלה זו לא יהיה כסף שבסופו של דבר הוא כסף מת, כלומר כסף שלא מנוצל ולמעשה משמש את האוצר כעין רזרבה תקציבית. הכוונה כאן היא לוודא שהסכומים מושקעים. כל מה שהזכרתי עד עכשיו – תוכניות להכשרה ולהשמה – היכולת להוציא את הכסף היא  קרובה ל-100%. אני לא צופה בעיות מיוחדות בנושא הזה. הנושאים היותר-בעייתיים, בדרך הטבע,  זה בעיקר הנושא של פיתוח אזורי תעשייה. זה לא קשור באופן ישיר לשאלתך, אבל הוא משפיע מאוד על מה ששאלת, ואנחנו מתכוונים בשנה הזאת – דרך אגב, אני עובר ובודק בשטח כל אתר ואתר, עומד על החסמים בצורה פרטנית. אנחנו מקימים במשרד פורום משותף למשרדי הממשלה, עם משרד הבינוי והשיכון, עם משרד הפנים, על מנת לוודא שהחסמים מצומצמים למינימום. אני מקווה שבשנות התוכנית הרב-שנתית אנחנו נראה מקסימום אזורי תעשייה, תוך מיצוי של התקציב באחוזים מאוד גבוהים, כך שבאמת נראה את ההשפעה בשטח לטובת החברה הערבית. אבל אני רוצה לומר יותר מזה: זה לא לטובת החברה כמעשה פילנתרופי. כל מי שמסתכל על עתידה של מדינת ישראל מבין היטב שאם אנחנו לא נמצה את כל כוח האדם בישראל – החברה הערבית, החברה החרדית, תעסוקת נשים, כולם כולל כולם – לא נצליח לשמור על צמיחה שתואמת את גידול האוכלוסייה במדינה. ולכן, אם מדינת ישראל רוצה להיות מדינה מתקדמת, בשורה הראשונה של המדינות המפותחות, שומה עלינו להשקיע בכלכלה בכל מקום שהיא לא במצב אופטימלי. מהבחינה הזאת ההשקעה בחברה הערבית היא המעשה הלאומי הנכון, היא המעשה המדינתי הנכון. אנחנו מתכוונים לטפל בנושא הזה באופן הרציני ביותר, המוקפד ביותר, וכאמור, לוודא שכל שקל שסומן בתקציב אכן יוצא לתכליתו ולקידום הכלכלה של מדינת ישראל. תודה רבה.
אדוני היושב-ראש, כנסת נכבדה, חבר הכנסת האוזר, טרם אתייחס להצעת החוק, אני רוצה לומר כמה מילים על ההתרחשות שקרתה כאן, באולם המליאה, אך לפני שעה קלה. הרי מהומת אלוהים הייתה פה, ואי-אפשר לעבור לסדר-היום, ולומר היה כלא היה, כי אכן היה. אני רוצה לומר שאיני מתכוון לדבר על הצורה, למרות שאפשר לדבר עליה ארוכות, אלא לדבר על התוכן. אתם, אנשי האופוזיציה, נוהגים להטיח בנו חדשות לבקרים – בעצם, חדשות לכל שעה – את המילה "בושה". נדמה לי שהמשכן המכובד הזה מעולם לא חווה את המילה "בושה" בצעקנות כזאת, כל כך הרבה פעמים בשעה. אז אני רוצה לומר לחבריי מהאופוזיציה: לא, אנחנו לא מתביישים בכלל. אנחנו לא מתביישים בזה שהצלנו את ישראל מהמשך ההובלה של ראש ממשלה מושחת. לא מתביישים. אנחנו לא מתביישים מכך שהצלנו את ישראל מקואליציה נואלת, שבמסגרתה חברו להן יחדיו מפלגה מסואבת ומפלגה של לאומנות גזענית קיצונית. לא מתביישים בזה. אנחנו גם לא מתביישים בכך שהבאנו נורמה חדשה לחיים הציבוריים – חדשה-ישנה – וכן, אנחנו לא נושאים במשרות האלה ולא מובילים את המדינה בשביל כוח, כסף וכבוד.
לא בשביל זה, לא בשביל זה באנו. לכן, אנחנו לא מתביישים. לא מתביישים בכלל. נהפוך הוא: אנחנו גאים, גאים מאוד בכך שניתנה לנו ההזדמנות להוביל את מדינת ישראל, מתוך קואליציה רחבה, שמחדשת את המושג סולידריות. במרכז שלה יש סולידריות אנושית בסיסית של כבוד אדם, בין שהוא מימין ובין שהוא משמאל, בין שהוא יהודי ובין שהוא ערבי, בין שהיא אישה ובין שהוא גבר, בין שהוא עני ובין שהוא עשיר. כן, אנחנו גאים בזה מאוד. עכשיו, מכאן, אני מגיע לחוק החשמל עצמו – החוק שנודע כחוק החשמל. אני שואל את עצמי: איפה המתנגדים לחוק הזה, כאילו אסון ניחת על ישראל? איפה הם וחמשת המ"מים של ז'בוטינסקי? השכחנו שאחד המ"מים זה מעון? היעלה על הדעת מעון ללא חשמל? היעלה על הדעת שאותם אנשים, שחיברו מאחזים בלתי חוקיים בעליל, שנבנו ללא החלטת ממשלה ובניגוד להחלטת ממשלה, ולעיתים אחרי מאבקים מרים, וחוברו לרשת החשמל, הייתכן שהם ילינו על כך שבית נבנה – רחמנא לצלן, על ידי ערבי, על ידי דרוזי או על ידי צ'רקסי – בתוך הקו הכחול של יישוב מוכר, שקיים שם מאות בשנים, לעיתים על קרקע פרטית, ואותו לא נחבר לחשמל? למה? למה?
אתם רוצים להתמודד עם הבנייה הבלתי-חוקית בנגב, להציל את הנגב?
משא הלאומיות הישראלית בפיכם. מי שרוצה לעשות את זה, היה צריך לאמץ – הייתה לכם הזדמנות לעשות את זה – את התוכנית של חבר הכנסת מהימין הישראלי בנימין זאב בגין – –
– – בנימין זאב בגין, שכתב וגיבש תוכנית יוצאת מן הכלל לפתרון בעיית הבדואים בנגב. למה היא לא אומצה? הייתם בשלטון כל כך הרבה שנים, הייתה הזדמנות לממש אותה. אני מזכיר לכם, חבריי מהאופוזיציה, ממשלה צריכה לעבוד למען אזרחיה. כשממשלה רואה אזרחים שלא מחוברים לחשמל, היא צריכה לצאת מגדרה על מנת שכל אזרח יהיה מחובר לחשמל. לא יעלה על הדעת שאזרח ישראלי באלף השלישי, במאה ה-21, לא יהיה מחובר לחשמל. מכאן אני רוצה להתייחס בקצרה להצעת החוק של צבי האוזר. אומר בנושא הזה את הדברים הבאים: ראשית, עמדת הממשלה, אדוני היושב-ראש, היא לתמוך בקריאה הטרומית, בכפוף לתיאום עם זרוע העבודה במשרד הכלכלה והתעשייה ומשרדי ממשלה אחרים – תיאום, שבאופן טבעי, יתרחש בתוך הוועדה ובעבודת המטה המתמשכת. נוסח ההתייחסות הוא כדלקמן: חוק דמי מחלה (היעדרות בשל מחלת ילד), התשנ"ג–1993, מקנה זכאות לעובד לנצל עד שמונה ימים ממכסת ימי מחלתו, בגין מחלת ילדו, שטרם מלאו לו 16 שנים, בתנאי שבן הזוג עובד ולא נעדר מהעבודה בשל המחלה, או שבן הזוג עוסק עצמאי, ועסק במשלח ידו העצמאי בימי המחלה. תקנות דמי מחלה, התשנ"ד–1993, קובעות כי עובד שנעדר בגין מחלת ילדו, יגיש הצהרה חתומה למעסיקו, שאליה יצורף אישור רפואי בדבר מחלת ילדו. לכן, ככלל, אין כיום זכות מוקנית לעובד להיעדר בשל הבאת ילדו לחיסון. ייתכן שיש מקומות עבודה שבהם המעסיקים אפשרו לעובדים לנצל את יום החופשה או המחלה על פי הסכם פרטני, אך הזכות לא ניתנת כיום באופן גורף. אי לכך ובהתאם לזאת, מוצע לתקן את החוק, ולקבוע בהוראת שעה, שתהיה בתוקף עד לסוף שנת 2022, כי עובד שנעדר בשל חיסון ילדו שטרם מלאו לו 12 שנים כנגד נגיף הקורונה, זכאי לזקוף יום היעדרות על חשבון מכסת ימי המחלה הצבורים שלו, ועד ארבעה ימים בשנה. כמובן, בהתאם לחידוש החיסונים, ובלבד שבן זוגו לא נעדר מעבודתו בשל סיבה זו. עוד מוצע לקבוע, כי העובד יציג למעסיקו תעודת התחסנות, ובה מועד החיסון של הילד, על מנת לקבל אישור לקבלת יום המחלה. וכן, מוצע שדמי המחלה ישולמו בגין עילה זו החל מהיום הראשון, וגם על חלקי ימים, על אף האמור בחוק דמי מחלה, התשל"ו–1976. הזכות להיעדרות של חלקי ימים בשכר, המזכה בתשלום מהיום הראשון להיעדרות לעובדים במשרה מלאה או חלקית, קיימת לעובדים בחוק עבודת נשים בקשר לעובדות שיוצאות לבדיקות היריון או לטיפולי פוריות. למעשה, יש לנו פה תקדים חוקי שעליו ניתן להישען. כמו כן, הזכות קיימת בחוק מחלת ילד, בכל הקשור לליווי ילד עם מוגבלות לבדיקות. לפיכך, זכאות ליום מחלה או חלקו בגין חיסון ילדו של העובד תואמת את ההוראות שהוזכרו לעיל, ועשויה להיטיב עם העובד ולהקל את משימת חיסון הילדים. בנוסף, תיקון זה עשוי לסייע בסופו של דבר גם למקומות העבודה, שכן ילדים מחוסנים אינם נדרשים לבידוד ממושך במקרה של חשיפה לחולה מאומת, והורה עובד לא ייאלץ להיעדר מהעבודה לצורך ליווי ילדו שבבידוד. אי לכך ובהתאם לזאת, החוק הזה הוא הגיוני; תואם את צורכי השעה; מתאים לרוח התקופה. לכן, ההמלצה היא כפי שפירטתי בראשית דבריי, להעביר את זה לוועדה הרלוונטית, ועדת העבודה והרווחה, ומשם לקדם את חקיקת החוק. תודה רבה.
אדוני היושב-ראש, כנסת נכבדה, התשובה להצעת החוק הזאת היא תשובה פשוטה מאוד. זאת הצעת חוק הגיונית, מתבקשת, נכונה, ואני אומר מראש שהממשלה תומכת בהצעת החוק הזאת, והיא כמובן תעבור לוועדת העבודה והרווחה, ותקודם בשיתוף פעולה מלא עם זרוע העבודה במשרד הכלכלה ומשרד המשפטים, לצורך שכלול ההצעה והבאתה להמשך קריאות. אני יכול לעבור פה על הסעיפים השונים, לתת לזה את התימוכין המשפטיים, להתייחס לכל אותן לקונות שקיימות בחוק הקיים, ולומר שיש פה באמת זיהוי נכון של פער בחקיקה הקיימת ורעיון מתקדם וראוי כיצד לסגור את הפער הזה. אני משוכנע, חברת הכנסת תלם מגן וחבר הכנסת כץ, שאנחנו נמצא את הדרך המהירה, הטובה, לקדם את העניין. אני רוצה לנצל את ההזדמנות הזאת להתייחס למה שכנראה קרה הלילה וזה עוד מסע של הרס בכפר בורקה. כיצד גורמי ימין קיצוני, שעולים באופן קבוע לאזור של חומש, ותוך כדי מסע עלייה עוברים דרך הכפר, תוקפים בתים של אזרחים, תושבים, ולמרבה הזוועה מחללים מצבות בבית הקברות. אדוני היושב-ראש, אני רוצה לספר לך סיפור. בשנת 1981 הייתי חייל צעיר בפלוגת העורב של הצנחנים. יצאנו להתאמן בעיירה הנטושה אל-ח'יאם, עיירה שננטשה בעקבות מלחמת האזרחים שפרצה כחמש שנים לפני כן בלבנון. ובעודנו מטפסים בשבילים לעבר בתי עיירה, עברנו בבית קברות; בית קברות שחולל. מצבות מנותצות, עצמות אדם מפוזרות סביב, חלקי גופות במצב מתקדם זרוקות בשטח. חשבתי לעצמי אז, ואני חושב את אותו הדבר היום, שרק חיות אדם עושות דבר כזה; רק חיות אדם תוקפות קברים. ואותו דבר אני חושב היום – גם כשמי שעושה את זה, למרבה הזוועה, זה בני עמי שלי, בני עמי שלי. ואני חושב שכל אחד שיושב פה באולם הזה חייב להזדעזע מהמעשה, ואי-אפשר להגיד – – –
חבר הכנסת קרעי, אי-אפשר להגיד: אבל הם עשו ככה, והם עשו אחרת, והם נוראיים, והם אכזריים, והם ככה והם אחרת. לא, לא, אי-אפשר להגיד את זה.
חבר הכנסת קרעי, אתה אומנם חובש כיפה ומתהדר בידיעת ההלכה על כל תגיה ושכלוליה, אבל אני רוצה לומר לך: לא יעלה על הדעת – הדת היהודית היא דת של חמלה; היא דת שיודעת להגן על גר, יתום ואלמנה, היא דת של צדק ויושר.
עם נרדף היינו. תמיד דרשנו מאומות העולם את הצדק. האם ראוי שאנחנו נתקוף חפים מפשע? האם ראוי שאנחנו – ליבנו לא יתקומם כשבני עמנו מנתצים מצבות? מה פשעו המצבות?
איך חוללו הקברים? איך אתה מעז להגן על אנשים שעושים מעשים שהם מתחת לכל סטנדרט אנושי ראוי? איך אתה עושה דבר שכזה? ולכן אני חושב שמהבית הזה צריך לצאת קול גינוי חזק וברור ולומר: לא כך אנו נוהגים. תודה רבה.
אדוני היושב-ראש, כנסת נכבדה, עמיתי חבר הכנסת פרוש, אני מתכבד להשיב על הצעת החוק. ברור שמדינה צריכה להבטיח בראש וראשונה את ביטחון החיים וביטחון הרכוש, אבל לאחר ששני אלה הובטחו בעזרת המנגנונים החזקים שיש למדינה, הרי היא צריכה להבטיח את חמשת המ"מים של ז'בוטינסקי, שאני מזכיר אותם כבר פעם שנייה היום, ואני חוזר ואומר – אלו הם: מעון, מזון, מלבוש – –
אז נכון שגם מדיח כלים הוא באות מ"ם, אבל הוא לא נופל, מה אפשר לעשות, באף אחת מהקטגוריות האלה. מדיח כלים אדם קונה על בסיס העדפותיו ועל בסיס יכולותיו, ואת יכולותיו הרי הוא רוכש בעבודתו, בעמל כלפיו. האדם משתכר וקונה, עמל וקונה, עובד וקונה – זה הרעיון הכלכלי הכי בסיסי שיש – וכך הוא מחליט אם הוא קונה כלים חד-פעמיים במחיר כזה או במחיר אחר – –
– – אם הוא קונה מדיח כלים, אם הוא קונה סרוויס יקר יותר או יקר פחות, ובהתאם לזה הוא מנהל את חייו.
המדינה לא צריכה להיות שם; המדינה, אסור לה להיות שם. אם המדינה תהיה במקומות האלה, היא תעשה דברים שלא תואמים באמת את סדר-היום הציבורי – –
– – את סדר-היום של טובת האזרח. אם היא תשקיע במדיחי כלים, היא לא תשקיע בדברים אחרים שהיא צריכה לטפל בהם, כמו דיור הוגן והולם לכל אזרח ואזרחית.
אי-אפשר מצד אחד לדרוש בניית ערים ושכונות ומן הצד השני – מדיחי כלים. זה לא עומד באותה דרגת חשיבות. ולכן, אנחנו כממשלה חייבים לקבוע בראש ובראשונה סדרי עדיפויות. מדיחי כלים אינם בסדרי העדיפויות. איני אומר שזה עניין לא חשוב; איני אומר שזה עניין לא מהותי לציבורים כאלה ולציבורים אחרים, אבל כשאנחנו מדרגים את החשיבות של הצרכים האחרים, הרי יש דברים דוחקים יותר, חשובים יותר, מהותיים יותר ועקרוניים יותר לכל אזרחית ואזרח בישראל. לכן, אדוני היושב-ראש, כנסת נכבדה, הממשלה מתנגדת להצעת החוק הזאת. הממשלה תשמח להמשיך ולדון בסדרי העדיפויות, שהם בהחלט עניין מהותי ועקרוני. בעצם, הבית הזה, דן רבות בסדרי העדיפויות האלה. אלא נראה לי שבמקרה זה, בסדר העדיפויות, דינה של הצעת החוק הזאת להידחות. אני בהחלט מזמין את כל חבריי להמשיך ולדון בסדרי העדיפויות הלאה לעתיד. בחלקם דנו היום במשכן חשוב זה. גם קיבלנו החלטות חשובות ומהותיות בדיוק סביב זה. נדמה לי, אם אני מסתכל, אדוני היושב-ראש, רק חוק החשמל שנדון פה כמה שעות קודם, הרי הוא עניין מהותי, חשוב, עקרוני, עם עלויות כבדות בצידו. מכיוון שכך, ומכיוון שקיבלנו לטעמי את ההחלטה הנכונה, הרי נכון להשקיע את המשאבים במה שחשוב יותר, למנוע משאבים ממה שחשוב פחות, או להותיר את אותם נושאים, שהם לא בסדר עדיפות עליון – שוב, כפי שציינתי – לעמלו, לכושר השתכרותו, ולסדר העדיפויות של האדם, באשר הוא אדם חופשי, ריבוני ואוטונומי. יחליט כל אדם בפני עצמו, אם הוא רוצה להוציא את כספו על סיגריות, על משקאות אלכוהוליים, על מזון משופר יותר, על דיור יקר יותר, על מלבוש מהודר יותר, או לרכוש מדיח כלים. כפי שציינתי, הממשלה מתנגדת להצעה זאת. תודה רבה.
ההערות שלך כל כך משונות וכל כך לא קשורות לנושא הדיון שאני לא יודע באמת איך להתייחס אליהן, אבל אני אשמח ללבן את זה איתך לאחר שאני ארד מהדוכן. אדוני היושב-ראש, כנסת נכבדה, אני אקדים ואומר שהנושא של יוקר המחיה הוא אכן נושא בעל חשיבות עליונה, ובתוכו הנושא של מחירי מוצרי המזון והצריכה הבסיסיים הוא בעל חשיבות אף גדולה יותר. אני אקדים ואומר שאני מציע להעביר את הנושא לדיון בוועדת הכלכלה. זה נושא רציני, זה נושא שמקיף את כל חברי הבית הזה. יוקר המחיה זה לא עניין של אופוזיציה או קואליציה, זה עניין של כולנו. ברור שהאחריות להתמודדות עם יוקר המחיה היא של ממשלת ישראל כולה, והתוכנית להורדת יוקר המחיה מצריכה שיתוף פעולה בין כלל המשרדים הרלוונטיים לעניין. יוקר המחיה חולש על סוגיות רבות ומצריך שילוב זרועות בין משרדי האוצר, השיכון והבינוי, התחבורה, החקלאות, הבריאות, הכלכלה ועוד. על רקע שיבושים משמעותיים בשרשראות האספקה, לצד היצע מוגבל ביחס לביקושים גוברים בחודשים האחרונים, אנו עדים לעלייה ניכרת במחירי חומרי הגלם בכל העולם, המצטרפת לעלייה המתמשכת במחירי הובלת הסחורות, התייקרות של עשרות ואף מאות אחוזים. יחד עם זאת, לנוכח ההשלכות הכבדות של יוקר המחיה על כל בית בישראל, משרד הכלכלה והתעשייה רואה חשיבות רבה בפעילות נמרצת למען הורדת יוקר המחיה. ברור שפעילות זו נעשית בתנאים לא פשוטים. להלן כמה פעולות של משרד הכלכלה והתעשייה לטיפול ביוקר המחיה: שיח שוטף עם התעשיינים, היבואנים והקמעונאים – שרת הכלכלה והתעשייה נפגשה בחודש וחצי האחרונים עם המנכ"לים של רשתות השיווק, עם תעשיינים מתחום המזון ועם היבואנים הגדולים של מוצרי צרכנות בנושא מניעת עליות מחירים והתייקרות יוקר המחיה. משרד הכלכלה והתעשייה יצא לעבודת מטה מקיפה לבניית תוכנית להורדת יוקר המחיה, ובנוסף יקיים בחינה משותפת, יחד עם משרד האוצר, לצורך בחינת מגוון דרכים שיקלו על הצרכנים ויסייעו לבלימת עליית המחירים. הנושא הזה, אני מקדים ואומר, הוא מורכב – שלום ליושב-ראש הכנסת. הנושא הזה, כאמור, הוא מורכב, דורש שיתוף פעולה והבנה בוגרת מצד כל המרכיבים שאותם ציינתי. בתחום הפחתת הנטל הרגולטורי והביורוקרטי, שגם בכוחו להוביל להורדת מחירים, תבוצע רפורמה ביבוא ובתקינה. הרפורמה ביבוא תגביר את התחרות במשק ותוריד את המחירים לצרכן, באמצעות ייעול תהליך היבוא והקלת אופן כניסת המוצרים למשק. העיקרון המנחה והמהלך העיקרי שאותו אנחנו מקדמים הינו לאפשר יבוא על בסיס הצהרה של היבואן שבמסגרת זו ננקטו פעולות לאימוץ סטנדרט תקינה בין-לאומי, בדגש על הסטנדרט האירופי. כל זאת, תוך שמירה על עצמאות התעשייה בישראל כיעד אסטרטגי וחשיבותה למשק הישראלי ככלכלת אי. הרפורמה שאנו מביאים צפויה להגדיל את ההיצע, להגדיל את התחרות, להגדיל את כמות המוצרים ואת מספר היבואנים, ולכן כל ההרחבה הזאת צריכה בסופו של דבר להוביל להורדת המחיר לצרכן. משרד הכלכלה והתעשייה פרסם טיוטת צו המונה אלפי סוגי מוצרים שיותרו למכירה בישראל ללא הביורוקרטיה הכרוכה בכך היום. כצעד מיידי שיסייע במניעת עליות המחירים, יעודכן צו קבוצות יבוא ויהיה מעבר של שלושה תקנים ממסלול בדיקה למסלול הצהרה בלבד. אנחנו מראש נתחיל בנושאים שחלקם, דרך אגב, היוקר שלהם עלה כאן בבית הזה, כאלה שבהם אנחנו בטוחים או משוכנעים ברמה גבוהה שפתיחת השוק אכן תוביל לירידת מחירים. הנושא הבא שאותו אנחנו בודקים הוא בחינת פערי תיווך בפירות ובירקות. נושא זה מובל על ידי מנכ"ל המשרד באופן אישי. הוועדה הבין-משרדית התכנסה כבר כמה פעמים, שמעה עשרות של חקלאים, סיטונאים, קמעונאים, וגיבשה עד כה תמונת מצב מפורטת בנושא. היא תדון בנושאים אלה ותמליץ המלצות עד סוף חודש זה. אני מקווה שההמלצות אלה יביאו לשינויים שבקצה שלהם – ירידה במחירי הפירות והירקות. הנושא הבא הוא הפחתת מחירים לצרכן באמצעות מכסות. המכסות, מכסות היבוא, מייצרות לצרכנים אלטרנטיבה זולה יותר באיכות גבוהה ומעודדות תחרות. לצד זאת, אנחנו מגבירים את האכיפה בנקודות המכירה כך שצרכנים יזכו בהטבה הזו במלואה בתחום של נגישות, מחיר ואיכות. למשל, במכרז לייבוא בשר טרי במכסות פטורות ממכס בתהליך תחרותי הזוכים התחייבו לשווק בשר טחון טרי במחיר לצרכן של 28–30 שקל בלבד לק"ג. בנוסף, מתקיים הליך תחרותי בייבוא גבינה ושעועית קפואה. הדברים האלה נראים זוטות, אבל כל נושא כזה נבחן בקפידה. ברגע שאנחנו משוכנעים שאכן יש בכוחו של התהליך להוריד את המחיר, אנחנו מאמצים אותו ומיישמים אותו בזריזות. בתחום קידום התחרות והפחתת הריכוזיות, שרת הכלכלה והתעשייה בחרה ממונה על התחרות ממש בימים האחרונים, ומינויה יובא לאישור הממשלה בימים הקרובים. רשות התחרות מבצעת מעקב תמידי על השוק, מבצעת מחקרי שוק ופועלת בכל מקום שבו יש חשד לעבירה. כידוע, בימים אלה מתנהלת חקירה על ידי הרשות, על פי סמכויותיה, נגד ספקי וקמעונאי המזון. כמו כן, בימים אלה מקודם תיקון לחוק התחרות הכלכלית, שכולל הקניית סמכות לממונה לתת הוראות ליבואן ישיר על מנת למנוע פגיעה בתחרות. אני חושב שזו מהפכה של ממש. יש בכוחה להוריד את המחיר של מגוון רחב מאוד של מוצרים. אני רוצה לאחל הצלחה לממונה החדשה, כמובן בהנחה שמינויה יאושר. נדמה לי שהפעולות שהיא נקטה, גם כממלאת מקום ראשת רשות התחרות, הן בהחלט פעולות מרשימות, שמעידות על הכיוון שהרשות מתכוונת לנוע אליו בחודשים ובשנים הקרובים. בתחום קידום מודעות צרכנית ושקיפות במידע, הכוונה של משרד היא להפנות זרקור על מחירי מוצרים נבחרים. המשרד מתכוון להעצים את שימת הזרקור, ככלי צרכני, על אזורים שבהם רמת המחירים גבוהה. השוואות המחירים הן כלי חשוב לקידום מודעות צרכנית ולהגברת השקיפות בעבור הצרכנים. כלי זה, שבמשך שנים נוון למדי על ידי ממשלות ישראל הקודמות, אנחנו מקווים להחיות אותו ולהציב רשות צרכנות יעילה, אפקטיבית ונושכת. ובסוף, כל הנושא של אכיפה צרכנית: בכוונת הרשות להגנת הצרכן ולסחר הוגן למנוע הטעיות, למנוע השפעה בלתי הוגנת ולטפל בהתקשרויות מיותרות, שמעלות את המחיר לצרכן. הליכי אכיפה אלה מתמקדים, למשל, במניעת עוקץ פיננסי, שפוגע בצרכנים במצוקה כלכלית; מניעת הטעיה באריזות, שהיא דרך לייקר מוצרים ביותר ממה שהצרכן מרגיש; מאבק במבצעים לא אמיתיים, שגורמים לצרכן לבזבז את הכנסתו הפנויה, ועוד ועוד. בנוסף, המועצה הישראלית לצרכנות פרסמה בימים אלה סיכום פעילותה בשנת 2021. יש לציין שבמועצה התקבלו למעלה מ-73,000 פניות צרכנים, בשורה ארוכה של נושאים, החל בתיירות, ביטול אירועים ועד הטעיות במסחר. אנשי המועצה החזירו לציבור בשנה זו כ-15 מיליון ש"ח מבתי העסק. כמו כן, המועצה לצרכנות הגישה שורה של תביעות ייצוגיות נגד החברות המובילות במשק בגין מעשה הטעיה ועוולות צרכניות. אני אומר, עם כל זאת, אנחנו מתכוונים להגדיל את האפקטיביות של הרשות ולהפוך אותה, כאמור, לנשכנית יותר. כפי שציינתי בראשית דבריי, אדוני היושב-ראש, מוצע להעביר את ההצעה לסדר-היום לוועדת הכלכלה ולהמשיך את הדיון בוועדה בנושא חשוב זה. תודה.
- - בנימין זאב בגין, שהוא כתב וגיבש תוכנית יוצאת מן הכלל לפתרון בעיית הבדואים בנגב. למה היא לא אומצה? הייתם בשלטון כל כך הרבה שנים, הייתה הזדמנות לממש אותה. אני מזכיר לכם, חבריי מהאופוזיציה, ממשלה צריכה לעבוד למען אזרחיה. כשממשלה רואה אזרחים שלא מחוברים לחשמל, היא צריכה לצאת מגדרה על מנת שכל אזרח יהיה מחובר לחשמל. לא יעלה על הדעת שאזרח ישראלי באלף השלישי, במאה ה-21, לא יהיה מחובר לחשמל. מכאן, אני רוצה להתייחס בקצרה להצעת החוק של צבי האוזר. אומר בנושא הזה את הדברים הבאים: ראשית, עמדת הממשלה, אדוני היושב-ראש, היא לתמוך בקריאה הטרומית, בכפוף לתיאום עם זרוע העבודה במשרד הכלכלה והתעשייה, ומשרדי ממשלה אחרים. תיאום, שבאופן טבעי, יתרחש בתוך הוועדה ובעבודת המטה המתמשכת. נוסח ההתייחסות הוא כדלקמן: חוק דמי מחלה (היעדרות בשל מחלת ילד), תשנ"ג–1993, מקנה זכאות לעובד לנצל עד שמונה ימים ממכסת ימי מחלתו, בגין מחלת ילדו, שטרם מלאו לו 16 שנים, בתנאי שבן הזוג עובד ולא נעדר מהעבודה בשל המחלה, או שבן הזוג עוסק עצמאי, ועסק במשלח ידו העצמאי בימי המחלה. תקנות דמי מחלה, תשנ"ד–1993, קובעות כי עובד שנעדר בגין מחלת ילדו, יגיש הצהרה חתומה למעסיקו, שאליה יצורף אישור רפואי בדבר מחלת ילדו. לכן, ככלל, אין כיום זכות מוקנית לעובד להיעדר בשל הבאת ילדו לחיסון. ייתכן שיש מקומות עבודה, שבהם המעסיקים אפשרו לעובדים לנצל את יום החופשה או המחלה על פי הסכם פרטני, אך הזכות לא ניתנת כיום באופן גורף. אי לכך ובהתאם לזאת, מוצע לתקן את החוק, ולקבוע בהוראת שעה, שתהיה בתוקף עד לסוף שנת 2022, כי עובד שנעדר בשל חיסון ילדו, שטרם מלאו לו 12 שנים, כנגד נגיף הקורונה, זכאי לזקוף יום היעדרות על חשבון מכסת ימי המחלה הצבורים שלו, ועד 4 ימים בשנה. כמובן, בהתאם לחידוש החיסונים, ובלבד שבן זוגו לא נעדר מעבודתו בשל סיבה זו. עוד מוצע לקבוע, כי העובד יציג למעסיקו תעודת התחסנות, ובה מועד החיסון של הילד, על מנת לקבל אישור לקבלת יום המחלה. וכן, מוצע שדמי המחלה ישולמו בגין עילה זו, החל מהיום הראשון, וגם לחלקי ימים, על אף האמור בחוק דמי מחלה, התשל"ו–1976. הזכות להיעדרות של חלקי ימים בשכר, המזכה בתשלום מהיום הראשון להיעדרות, לעובדים במשרה מלאה או חלקית, קיימת לעובדים בחוק עבודת נשים, בקשר לעובדות שיוצאות לבדיקות היריון או לטיפולי פוריות. למעשה, יש לנו פה תקדים חוקי, שעליו ניתן להישען. כמו כן, הזכות קיימת בחוק מחלת ילד, בכל הקשור לליווי ילד עם מוגבלות לבדיקות. לפיכך, זכאות ליום מחלה או חלקו בגין חיסון ילדו של העובד, תואמת את ההוראות שהוזכרו לעיל, ועשויה להיטיב עם העובד ולהקל את משימת חיסון הילדים. בנוסף, תיקון זה עשוי לסייע בסופו של דבר גם למקומות העבודה, שכן ילדים מחוסנים אינם נדרשים לבידוד ממושך במקרה של חשיפה לחולה מאומת, והורה עובד לא ייאלץ להיעדר מהעבודה לצורך ליווי ילדו שבבידוד. אי לכך ובהתאם לזאת, החוק הזה הוא הגיוני; תואם את צורכי השעה; מתאים לרוח התקופה. לכן, ההמלצה היא כפי שפירטתי בראשית דבריי, להעביר את זה לוועדה הרלוונטית, ועדת העבודה והרווחה, ומשם לקדם את חקיקת החוק. תודה רבה.
ההערות שלך כל כך משונות וכל כך לא קשורות לנושא הדיון שאני לא יודע באמת איך להתייחס אליהן, אבל אני אשמח ללבן את זה איתך לאחר שאני ארד מהדוכן. אדוני היושב-ראש, כנסת נכבדה, אני אקדים ואומר שהנושא של יוקר המחיה הוא אכן נושא בעל חשיבות עליונה, ובתוכו הנושא של מחירי מוצרי המזון והצריכה הבסיסיים הוא בעל חשיבות אף גדולה יותר. אני אקדים ואומר שאני מציע להעביר את הנושא לדיון בוועדת הכלכלה. זה נושא רציני, זה נושא שמקיף את כל חברי הבית הזה. יוקר המחיה זה לא עניין של אופוזיציה או קואליציה, זה עניין של כולנו. ברור שהאחריות להתמודדות עם יוקר המחיה היא של ממשלת ישראל כולה, והתוכנית להורדת יוקר המחיה מצריכה שיתוף פעולה בין כלל המשרדים הרלוונטיים לעניין. יוקר המחיה חולש על סוגיות רבות ומצריך שילוב זרועות בין משרדי האוצר, השיכון והבינוי, התחבורה, החקלאות, הבריאות, הכלכלה ועוד. על רקע שיבושים משמעותיים בשרשראות האספקה, לצד היצע מוגבל ביחס לביקושים גוברים בחודשים האחרונים, אנו עדים לעלייה ניכרת במחירי חומרי הגלם בכל העולם, המצטרפת לעלייה המתמשכת במחירי הובלת הסחורות, התייקרות של עשרות ואף מאות אחוזים. יחד עם זאת, לנוכח ההשלכות הכבדות של יוקר המחיה על כל בית בישראל, משרד הכלכלה והתעשייה רואה חשיבות רבה בפעילות נמרצת למען הורדת יוקר המחיה. ברור שפעילות זו נעשית בתנאים לא פשוטים. להלן כמה פעולות של משרד הכלכלה והתעשייה לטיפול ביוקר המחיה. שיח שוטף עם התעשיינים, היבואנים והקמעונאים. שרת הכלכלה והתעשייה נפגשה בחודש וחצי האחרונים עם המנכ"לים של רשתות השיווק, עם תעשיינים מתחום המזון ועם היבואנים הגדולים של מוצרי צרכנות בנושא מניעת עליות מחירים והתייקרות יוקר המחיה. משרד הכלכלה והתעשייה יצא לעבודת מטה מקיפה לבניית תוכנית להורדת יוקר המחיה, ובנוסף יקיים בחינה משותפת, יחד עם משרד האוצר, לצורך בחינת מגוון דרכים שיקלו על הצרכנים ויסייעו לבלימת עליית המחירים. הנושא הזה, אני מקדים ואומר, הוא מורכב – שלום ליושב-ראש הכנסת. הנושא הזה, כאמור, הוא מורכב, דורש שיתוף פעולה והבנה בוגרת מצד כל המרכיבים שאותם ציינתי. בתחום הפחתת הנטל הרגולטורי והביורוקרטי, שגם בכוחו להוביל להוזלה במחירים: תבוצע רפורמה ביבוא ובתקינה. הרפורמה ביבוא תגביר את התחרות במשק, תוזיל את המחירים לצרכן, באמצעות ייעול תהליך היבוא והקלת אופן כניסת המוצרים למשק. העיקרון המנחה והמהלך העיקרי שאותו אנחנו מקדמים הינו לאפשר יבוא על בסיס הצהרה של היבואן שבמסגרת זו ננקטו פעולות לאימוץ סטנדרט תקינה בין-לאומי, בדגש על הסטנדרט האירופי. כל זאת, תוך שמירה על עצמאות התעשייה בישראל כיעד אסטרטגי וחשיבותה למשק הישראלי ככלכלת אי. הרפורמה שאנו מביאים צפויה להגדיל ההיצע, להגדיל את התחרות, להגדיל את כמות המוצרים ואת מספר היבואנים, ולכן כל ההרחבה הזאת צריכה בסופו של דבר להוביל להורדת המחיר לצרכן. משרד הכלכלה והתעשייה פרסם טיוטת צו המונה אלפי סוגי מוצרים שיותרו למכירה בישראל ללא הביורוקרטיה הכרוכה בכך היום. כצעד מיידי שיסייע במניעת עליות המחירים, יעודכן צו קבוצות יבוא ויהיה מעבר של שלושה תקנים ממסלול בדיקה למסלול הצהרה בלבד. אנחנו מראש נתחיל בנושאים שחלקם, דרך אגב, היוקר שלהם עלה כאן בבית הזה. כאלה שבהם אנחנו בטוחים או משוכנעים ברמה גבוהה שפתיחת השוק אכן תוביל לירידת מחירים. הנושא הבא שאותו אנחנו בודקים הוא בחינת פערי תיווך בפירות ובירקות. נושא זה מובל על ידי מנכ"ל המשרד באופן אישי. הוועדה הבין-משרדית התכנסה כבר כמה פעמים, שמעה עשרות של חקלאים, סיטונאים, קמעונאים, וגיבשה עד כה תמונת מצב מפורטת בנושא. היא תדון בנושאים אלה ותמליץ המלצות עד סוף חודש זה. אני מקווה שההמלצות אלה יביאו לשינויים שבקצה שלהם – ירידה במחירי הפירות והירקות. הנושא הבא הוא הפחתת מחירים לצרכן באמצעות מכסות. המכסות, מכסות הייבוא, מייצרות לצרכנים אלטרנטיבה זולה יותר, באיכות גבוהה ומעודדות תחרות. לצד זאת, אנחנו מגבירים את האכיפה בנקודות המכירה, כך שצרכנים יזכו בהטבה הזו במלואה בתחום של נגישות, מחיר ואיכות. כך למשל, במכרז לייבוא בשר טרי במכסות פטורות ממכס בתהליך תחרותי, הזוכים התחייבו לשווק בשר טחון טרי במחיר לצרכן של 28–30 שקל בלבד לק"ג. בנוסף, מתקיים הליך תחרותי בייבוא גבינה ושעועית קפואה. הדברים האלה נראים זוטות, אבל כל נושא כזה נבחן בקפידה. ברגע שאנחנו משוכנעים שאכן יש בכוחו של התהליך להוריד את המחיר, אנחנו מאמצים אותו ומיישמים אותו בזריזות. בתחום קידום התחרות והפחתת הריכוזיות, שרת הכלכלה והתעשייה בחרה ממונה על התחרות ממש בימים האחרונים, ומינויה יובא לאישור הממשלה בימים הקרובים. רשות התחרות מבצעת מעקב תמידי על השוק; מבצעת מחקרי שוק ופועלת בכל מקום שבו יש חשד לעבירה. כידוע, בימים אלה מתנהלת חקירה על ידי הרשות, על פי סמכויותיה, נגד ספקי וקמעונאי המזון. כמו כן, בימים אלה מקודם תיקון לחוק התחרות הכלכלית, שכולל הקניית סמכות לממונה, לתת הוראות ליבואן ישיר, על מנת למנוע פגיעה בתחרות. אני חושב שזו מהפכה של ממש. יש בכוחה להוריד את המחיר של מגוון רחב מאוד של מוצרים. אני רוצה לאחל הצלחה לממונה החדשה, כמובן בהנחה שמינויה יאושר. ונדמה לי, שהפעולות שהיא נקטה בהן, גם כממלאת-מקום ראשת רשות התחרות, הן בהחלט פעולות מרשימות, שמעידות על הכיוון שהרשות מתכוונת לנוע בו בחודשים ובשנים הקרובים. בתחום קידום מודעות צרכנית ושקיפות במידע, הכוונה של משרד היא להפנות זרקור על מחירי מוצרים נבחרים. המשרד מתכוון להעצים את שימת הזרקור, ככלי צרכני על אזורים שבהם רמת המחירים גבוהה. השוואות המחירים הן כלי חשוב לקידום מודעות צרכנית ולהגברת השקיפות בעבור הצרכנים. כלי זה, שבמשך שנים נוון למדיי על ידי ממשלות ישראל הקודמות, אנחנו מקווים להחיות אותו ולהציב רשות צרכנות יעילה, אפקטיבית ונושכת. ובסוף, כל הנושא של אכיפה צרכנית, בכוונת הרשות להגנת הצרכן ולסחר הוגן למנוע הטעיות; למנוע השפעה בלתי הוגנת; לטפל בהתקשרויות מיותרות, שמעלות את המחיר לצרכן. הליכי אכיפה אלה מתמקדים, למשל, במניעת עוקץ פיננסי, שפוגע בצרכנים במצוקה כלכלית; במניעת הטעיה באריזות – שהיא דרך לייקר מוצרים ביותר ממה שהצרכן מרגיש; מאבק במבצעים לא אמיתיים, שגורמים לצרכן לבזבז את הכנסתו הפנויה, ועוד ועוד. בנוסף, המועצה הישראלית לצרכנות פרסמה בימים אלה סיכום פעילותה בשנת 2021. יש לציין שבמועצה התקבלו למעלה מ-73,000 פניות צרכנים, בשורה ארוכה של נושאים, החל מתיירות, ביטול אירועים ועד הטעיות במסחר. אנשי המועצה החזירו לציבור בשנה זו כ-15 מיליון ש"ח מבתי העסק. כמו כן, המועצה לצרכנות הגישה שורה של תביעות ייצוגיות נגד החברות המובילות במשק, בגין מעשה הטעיה ועוולות צרכניות. אני אומר, עם כל זאת, אנחנו מתכוונים להגדיל את האפקטיביות של הרשות ולהפוך אותה, כאמור, לנשכנית יותר. כפי שציינתי בראשית דבריי, אדוני היושב-ראש, מוצע להעביר את ההצעה לסדר-היום לוועדת הכלכלה ולהמשיך את הדיון בוועדה בנושא חשוב זה. תודה.
אנחנו מצילים את הנגב. בעוד שאתם – – – את הנגב, אנחנו מצילים את הנגב.
אדוני היושב-ראש, כנסת נכבדה, אני תוהה מה באמת הייתה מטרתך, חבר הכנסת אבוטבול, בהצעת החוק הזאת. הרי דבריך היו כאן, לצערי, מופע של צביעות ואחיזת עיניים.
הרי אם היית רוצה באמת לדאוג לאזרח, היית מברר מראש, יושב איתי, עבדך הנאמן, והייתי אומר לך שלטפל בכללים שנוגעים לבנקים צריך לטפל דרך הממונה על הבנקים, הפיקוח על הבנקים ובנק ישראל, ולא דרך חוק הגנת הצרכן, שלא נוגע בכלל לתחום הזה. ואם רוצים לטפל בביטוח, אז צריך לדבר עם הממונה על הביטוח במשרד האוצר, ולא עם הרשות להגנת הצרכן.
אבל אתה הרי לא רוצה באמת לעשות טוב לאזרח, ואתה לא רוצה לעבוד עם מישהו מהממשלה – –
– – שבאמת יכולה לטפל בדברים. אתה לא רוצה לקדם את הדברים. אני הקשבתי לך רוב קשב, אל תפריע לי.
בקיצור, לדעתי אתה לא באת לעשות טוב, לא לעם ישראל ואפילו לא לציבור בוחריך. כי אם היית רוצה לעשות טוב היית נפגש איתי פגישה מקדימה, ושואל אותי איך ניתן לקדם נושא כזה וכזה, ואני מבטיחך נאמנה, שאם ההצעה הייתה הגיונית ונכונה, אפילו היינו מקדמים אותה כהצעת חוק פרטית בתמיכת המשרד, בתמיכת הממשלה. אין בעיה בנושא הזה, אדוני היושב-ראש, אם הדבר הזה טוב למדינת ישראל, לאזרחי ישראל ואפילו עלות כספית אין מאחוריו. אין סיבה שלא. אבל זו לא המטרה שלך, חבר הכנסת אבוטבול. המטרה שלך היא להוכיח ולנגח ולהשתלח ולהחמיר את השיח החמור ממילא שקורה פה בבית.
כן, אני מדבר על שיח. חבל שזה כך. חבל שזה כך.
אני ממליץ לך בחום, כמצוות אנשים מעשיים – –
– – ואני לא חושד בך שאתה לא אדם מעשי.
תראה, תרבות דיבור כזאת, קשה באמת להשיב. אני, אתה יודע, הקשבתי לך גם כשהדברים היו קשים לאוזן, אז תקשיב גם לי גם כשהדברים קשים לאוזן שלך.
אבל אני רוצה להגיד לך, שאם רוצים באמת לעשות עבודה – וידענו בעבר לעשות עבודה יחדיו – אז בוא ניפגש, נשב על הדברים, נביא לדיון גורמים נוספים שלא מיוצגים על ידי הרשות להגנת הצרכן, נראה איך באמת מקדמים את הדברים ונביא אותם בצורה המושלמת והטובה ביותר להצבעת הבית הזה. אני רוצה לומר לך, אנחנו, אנשי הקואליציה, לא סבורים שכל החוכמה אצלנו. אנחנו לא חושבים שתפקידנו היחיד הוא להוכיח את אנשי האופוזיציה על התנהגותם והתנהלותם. אבל רצון טוב מחייב גישה זהה בשני הצדדים. אי-אפשר לבנות על רצון טוב שלנו ודקה אחרי זה להוכיח אותנו על פנינו; לשלב את המילה "בושה" בכל משפט שלישי; ולהאשים את הממשלה הזאת – שהיא ממשלה של אנשים שבאו לעבוד קשה ולעבוד הרבה ולעבוד לטובת כל אזרחי ישראל, בלי הבדל דת, גזע, מין והעדפה פוליטית – אי-אפשר לקדם דברים קדימה בגישה שהיא מראש גישה שלילית וגישה לעומתית. לכן, הצעתי היא פשוטה, אם רוצים לטפל בנושא החשוב הזה של מענה טוב יותר לאזרח הישראלי, בואו נעבוד ביחד. בטוחני שנמצא את הדרך הנכונה לתקן את שדורש תיקון ולעסוק באותם דברים שאין מאחוריהם באמת ניחוח פוליטי כלשהו. תודה רבה.
אני רוצה לומר לך, שבפעם שעברה – – –
אדוני היושב-ראש, כנסת נכבדה, חברת הכנסת מואטי, טרם אשיב להצעה לסדר-היום אני רוצה לומר משהו ברמה קצת יותר כללית: אני מודה ומתוודה שהדברים האלה יוצאים מליבי ברוח הימים האלה, ברוח השיח הפוליטי הכולל, האווירה הפוליטית הכוללת, ועל זה אני יכול לומר שהחטא הכי גדול בעיניי של ממשלת נתניהו, או ממשלות נתניהו, וגם אלה שתמכו בהן, הוא חטא ההשחתה, חטא ההשחתה הציבורית. תחת חטא ההשחתה הציבורית רע זה טוב, שחיתות זה נחמד, גסות זה אותנטיות, מינויים פוליטיים זו משילות, שוחד פוליטי זו מיומנות פוליטית, שטחי הוא מעמיק, בזבזני הוא הכרחי.
גם להפך. אם היית מקשיב הייתי אומר לך שזה לא קשור, אבל אני נושא הצהרה.
וגם להפך. גם להפך. דיברתי על גסות רוח. הינה, בבקשה.
אדוני היושב-ראש, גם להפך. ממלכתיות זו חולשה, יושר זה תמימות, רצינות זה ניתוק מהעם, עבודה קשה היא בזבוז זמן, מעשים זה תפל, העיקר זה מלל, מלל ועוד מלל – ארסי, מתלהם ומקומם.
תכף אגיע גם למוצרי המזון לתינוקות.
החטא המרכזי של ממשלות נתניהו הוא ביצירת תרבות פוליטית שבטית ולא ממלכתית. יצירת תרבות פוליטית המרוכזת בזהות ולא ברעיונות.
תרבות פוליטית המרוכזת בעבר ולא בעתיד, תרבות פוליטית המרוכזת ב"אנחנו" ו"הם", תרבות פוליטית המרוכזת בשנאה.
מול התרבות הזו אנו מציבים קואליציה מורכבת, אבל הכרחית. קואליציה של דיון, ויכוח נוקב והגעה להסכמות. קואליציה של אנשים שלא חפים מטעויות אבל באו לעבוד. קואליציה שמרכיביה מכבדים את שלטון החוק ומכבדים אחד את השני. קואליציה שיש סיכוי שהאזרח הישראלי יביט אליה ויגיד לעצמו, אני רוצה להיות שם בכנסת ישראל, או אני מאמין באנשים האלה, ואני רוצה לחיות פה בארץ. ולכן אני חושב שהשינוי הזה הוא כל כך הכרחי, כל כך חשוב. ועכשיו, גם בשבילך, כמובן, חבר הכנסת אבוטבול, התייחסות להצעה לסדר-היום באופן ענייני וקצרצר.
פה אני אומר כך: ועדת המחירים במשרד האוצר ביצעה בחינה מעמיקה בעניין הצורך בהחלת פיקוח מחירים על תרכובות מזון לתינוקות, ופרסמה המלצתה ב-17 באפריל 2019. הוועדה מצאה כי אין מקום להחיל פיקוח מחירים על מוצרים אלו כיוון שמדובר במוצרים שנמכרים כמעט ברווחי עלות, וכיוון שבשנים האחרונות נרשמת עלייה מסוימת ברמת התחרותיות בשוק התמ"ל – תחליף מזון לתינוקות – –
– – בין היתר, בעקבות הצו המוסכם שהחילה רשות התחרות. באשר לצו המוסכם, יצוין כי בשנת 2018 ערכה הרשות מחקר מעמיק לבחינת השפעת הצו המוסכם על התחרות בענף התמ"ל, ודוח המחקר פורסם באתר הרשות. בהמשך אותה שנה הוארך הצו המוסכם בין הממונה לבין ספקיות התמ"ל וזכה לאישור בית הדין לתחרות. הצו, כאמור, בתוקף גם כיום, והוא יישאר בתוקף עד שנת 2023. ישנו חשש שהחלת פיקוח מחירים וקביעת מחיר המגלם את כל עלויות הייצור יגרום להתקבעות המחירים בשוק, יפגע בהתפתחות שצוינה, ואף יביא, בסבירות מסוימת, לפגיעה בצרכן.
רוצה לומר, להבנתנו במשרד הכלכלה אין בעיה במחירים האלה, במתח הרווחים הנוכחי וברמת התחרות הקיימת.
ועם זאת, אדוני היושב-ראש, כמובן לא נתנגד להעביר את הנושא הזה לוועדה – נדמה לי שזה ועדת הכלכלה – שתדון בנושא הזה, ואם תגיע למסקנות אחרות, כמובן נשמח להמשך הדיון הפורה בין הממשלה לכנסת כדי לתקן את מה שדרוש תיקון לטובת כל אזרחי ישראל, גם הקטנטנים שבהם. תודה רבה.
אדוני היושב-ראש, כנסת נכבדה, חברת הכנסת לזימי, חברת הכנסת לוי אבקסיס, ברשותכן, מכיוון שעמדת הממשלה היא חיובית, ומכיוון שתגובת המשרד היא תגובה קצרה מאוד, ברשותכן, אני לוקח לעצמי את הזכות לומר כמה דברים בהקשר של יום השואה הבין-לאומי, שצוין אך זה לא מכבר. אני רוצה לומר שבשנת 2015 יצא לי לבקר בכפר שבו גדל אבי, גאוקניגסהופן, איפשהו בחצי הדרך בין שטוטגרט לפרנקפורט במערב גרמניה. זה כפר מיוחד, שבו יש מוזיאון לזכר הקהילה היהודית שבה אבי גדל. זה כפר שבשלהי המאה ה-19, 30% מתושביו היו יהודים, וערב עליית הנאצים לשלטון 10% מתושביו היו יהודים. זה כפר קטן הממוקם בלב גבעות פסטורליות, אזור משובב נפש. כשנכנסתי למוזיאון לזכר הקהילה, המבט הראשון שבו נתקלתי היה עיניה של סבתי, שתמונתה תלויה בקצה גרם המדרגות המטפס לתוך הקומה השנייה של מה שהיה פעם בית הכנסת. אני מודה שבשרי סמר, ונמלאתי רגשות שהציפו אותי על סף בכי. חצי ממשפחתי נספה בשואה, החצי השני הצליח לברוח ומצא את הצלתו בפלשתינה או בארצות הברית. כשעיינתי בספר האורחים מצאתי בו את מה שכתב אבי בשנת 2004 כשהוזמן לחניכת המוזיאון. ואני, שהתייצבתי שם ב-2015, שמונה שנים אחר לכתו, אחר מותו, הייתה לי הזדמנות להוסיף על דבריו שנכתבו בספר האורחים. ואם לתמצת ולסכם את עמדתו של אבי, עליו השלום, אומר שדבריו היו שניים: אנושיות ובנייה. אנושיות, שמשמעה לנהוג בכל אדם בחן, בחסד וברחמים, למעט באנשים שטופי זדון, גזענות ורוע; ולעסוק בבנייה, ביצירה, בהפניית המבט אל העתיד, לבניית עולם טוב יותר, אנושי יותר, ראוי וצודק יותר עבור ילדינו, עבור נכדינו. ועכשיו לנושא הצעת החוק. עמדת הממשלה היא לתמוך בהצעת חוק זו ולהעבירה לדיון הכנה בוועדה לקראת המשך גיבוש החוק. אני מניח שזו תהיה ועדת העבודה. אני אנמק את הדברים: סעיף 2(א) לחוק דמי מחלה קובע כי עובד שנעדר מעבודתו עקב מחלה יהיה זכאי לקבל ממעסיקו תשלום דמי מחלה רק החל מהיום השני להיעדרו, כאשר ביום השני והשלישי להיעדרות הוא יקבל מחצית מדמי המחלה, והחל מהיום הרביעי ואילך הוא יקבל דמי מחלה מלאים. בהתאם לסעיף 4 לחוק דמי מחלה, תקופת הזכאות המקסימלית לדמי מחלה היא יום וחצי של מחלה בעד כל חודש עבודה ועד 90 ימים בסך הכול. במסגרת ההצעה מבוקש לתקן את החוק ולקבוע כי עובד שנעדר מעבודתו עקב מחלה קשה לצורך טיפול תקופתי, לרבות בדיקות תקופתיות, יהיה זכאי לקבל ממעסיקו תשלום החל מהיום הראשון, ובכלל זה מחלקו, בהתאם לתקופת הזכאות המקסימלית. מדובר בהצעה מידתית ומאוזנת, שכן מדובר בעובדים שחלו במחלה קשה ונאלצים להיעדר לצורך בדיקות תקופתיות או טיפול תקופתי שככלל מתבצעים על פני יום אחד או חלקו. במסגרת הדיונים בוועדה יש לתת את הדעת לוודאות הנדרשת בקביעת המצב הרפואי ולקבוע כי ההיעדרות על חשבון ימי המחלה תיעשה רק בנוגע למחלות קשות שהן מסוג המחלות הממאירות או מחלות כליה המחייבות טיפול דיאליזה. זו ההמלצה כאמור, כפי שפתחתי בדבריי. תודה רבה.
אדוני היושב-ראש, כנסת נכבדה – –
– – הממשלה מתנגדת להצעת החוק הזאת. אני פונה כאן בצורה הכי נינוחה ולא באיזה קרב אדירים. לא צריך להפוך את הנושא הזה לאיזה סלע מחלוקת כביר בחברה הישראלית, אבל באמת, אני חושב שבאופן בסיסי ממשלה, שלטון, לא צריכים להתערב בכל פרט ופרט בחיי האזרחים. האזרח לא רוצה את זה וגם הממשלה לא חפצה בכך. האזרחים הם אזרחים תבוניים. אני מאמין באמת ובתמים שאזרחי מדינת ישראל, בלי קשר לדתם, אמונתם, מינם, נטייתם וכן הלאה וכן הלאה, יודעים לקרוא תאריך לועזי בוודאי, ורוב-רובם של היהודים גם יודעים לקרוא את התאריך העברי בקלות רבה. ואני שואל, האם אנחנו באמת צריכים לקחת את כל היבואנים בישראל ולחייב אותם להדפיס את התאריך העברי על מוצרים מיובאים? הרי אני רואה את ההמשך. הם יגידו שיש לזה עלות וצריך עכשיו לייקר את המוצרים ואנחנו בתוך גל עליית מחירים. בשביל מה, בשביל מה? אין צורך בכך. יתרה מזאת, גם ביחס ליצרנים ישראליים, מי שחפץ בכך וממילא מדפיס את התאריך העברי, אני מכבד זאת. באמת, זה ראוי לכל ציון. ומי שלא – אז לא. הרי באמת, אין פה מענה על בעיה אמיתית. תפקידו של שלטון הוא לעשות את חיי אזרחיו לקלים יותר, לטובים יותר, למאושרים יותר, לחיים שיש בהם יותר רווחה ויותר חינוך ויותר פנאי ויותר שירותים באיכות גבוהה – זה תפקידו של שלטון. אני לא רואה איך הצעת החוק הזאת באמת משפרת את חיי האזרח, איך היא באמת תורמת לרווחתו. ולכן כדי לא לסבך את הדברים וכדי לא להפוך אותם לנטל על היצרנים או לנטל על היבואנים, וכדי לא להגיע למצב שבו מדינה מתערבת באשר היא לא צריכה להתערב בו, נדמה לי שהצעת החוק הזאת, שאני מבין את מקורותיה ואני מכבד אותה – לדעתי היא אינה צריכה לזכות לתמיכת הבית. היא לא זוכה לתמיכת הממשלה, אדוני, ולכן אנחנו מבקשים לדחות את הצעת החוק הזאת. אני ממליץ לחברי הכנסת להתנגד להצעת החוק. תודה רבה.
אדוני היושב-ראש, חברי חבר הכנסת יעקב מרגי, חברי וחברות הכנסת, בהצעת החוק הזו יש הרבה מן השכל ויש בה היגיון, במיוחד בימים כאלה של עומס כלכלי לא מבוטל, בוודאי על השכבות החלשות. לכן, בסיכום מוקדם ביני לבין חבר הכנסת מרגי סיכמנו שהנושא יעלה לעבודה מסודרת בתוך משרד הכלכלה. דרך אגב, לא רק במשרד הכלכלה. אנחנו נתאם פה משרדים נוספים שמאוד רלוונטיים לנושא, כמו משרד התקשורת וכמו משרדים נוספים שמספקים שירותים לאזרח. נעיין בזה בכובד ראש. יש פה מגוון רחב של שירותים ומוצרים ונצטרך לקבוע בנושא הזה כללים ברורים. יכול להיות גם שיהיו הבדלים בין שירותים ומוצרים: שהמגבלה היא של ארבעה חודשים שהחשבון לא פעיל, ויהיו כאלה ששנה החשבון לא פעיל. כל הנושאים האלה מחייבים העמקה. אבל אין ספק שהנושא שהועלה כאן על ידי חבר הכנסת מרגי הוא נושא רציני; נושא שחשוב שהבית הזה יעסוק בו. אנחנו נירתם למשימה החשובה הזאת. אני מודה לחבר הכנסת מרגי על העלאת הנושא החשוב.
אני מקבל את ההצעה לחזור ולעבוד על זה בצורה מסודרת, ואני מקווה לחזור לבית הזה כמה שיותר מהר עם הצעת חוק מעובדת לפרטי פרטים. תודה.
אדוני היושב-ראש, חברי חבר הכנסת יעקב מרגי, חברי וחברות הכנסת, הצעת החוק הזו יש בה הרבה מן השכל ויש בה היגיון, במיוחד בימים כאלה של עומס כלכלי לא מבוטל, בוודאי על השכבות החלשות. לכן, בסיכום מוקדם ביני לבין חבר הכנסת מרגי, סיכמנו שהנושא יעלה לעבודה מסודרת בתוך משרד הכלכלה. דרך אגב, לא רק במשרד הכלכלה. אנחנו נתאם פה משרדים נוספים שמאוד רלוונטיים לנושא – כמו משרד התקשורת וכמו משרדים נוספים שמספקים שירותים לאזרח. נעיין בזה בכובד ראש. יש פה מגוון רחב של שירותים ומוצרים, ונצטרך לקבוע בנושא הזה כללים ברורים. יכול להיות גם שיהיו הבדלים בין שירותים ומוצרים, שהמגבלה היא של ארבעה חודשים שהחשבון לא פעיל, ויהיו כאלה ששנה החשבון לא פעיל. כל הנושאים האלה מחייבים העמקה. אבל אין ספק שהנושא שהועלה כאן על ידי חבר הכנסת מרגי הוא נושא רציני; נושא שחשוב שהבית הזה יעסוק בו. אנחנו נירתם למשימה החשובה הזאת. אני מודה לחבר הכנסת מרגי על העלאת הנושא החשוב.
אדוני היושב-ראש, כנסת נכבדה, לפני שאשיב על הצעת החוק, ההגיונית כל כך, הנכונה, של חברת הכנסת – – –
תודה. לפני שאשיב על הצעת החוק ההגיונית והמתבקשת של חברת הכנסת לימור מגן תלם, ברצוני לומר כמה דברים על אירועי הבוקר: הבוקר היינו עדים לפרובוקציה לאומנית קיצונית בנגב הבאה לומר, בגדול, דבר אחד: הבדואי מסוכן, הבדואי הוא איום, ואנחנו, אנחנו הלאומנים הקיצוניים, נציל אתכם, עם ישראל. זו אמירה שטופת שנאה שבאה לחרחר ריב, לעודד הסתה ולטפח אלימות. בתופעה הזאת צריך להילחם בכל הכוח. בהזדמנות הזאת אני רוצה לומר שיש בדואי אחר, אחר לגמרי, שאני מכיר מסיוריי הרבים בנגב. הבדואי שאני מכיר הוא בדואי שבונה מפעלים. מי שלא מאמין, שילך לראות את המפעלים של אברהים נסאסרה באזורי התעשייה בנגב. הבדואי שאני מדבר עליו מעסיק יהודים ומספק להם עבודה. מי שלא מאמין, שילך לראות את משחטת העופות בשגב שלום. הבדואי שאני מדבר עליו הוא רופא, אח ואחות בבית החולים סורוקה. הבדואי שאני מדבר עליו פותח קאנטרי קלאב לתפארת, נקי ומצוחצח ומתוחזק ברמה מעוררת השתאות ברהט. כן, אלה הבדואים בנגב. לא מדברים עליהם, לא מזכירים אותם, הם נוכחים-נפקדים בתקשורת הישראלית, הם נוכחים-נפקדים בלבבות של רבים מאיתנו. המצב הזה חייב להיפסק. הבדואי שאני מכיר רוצה לחיות את חייו, חיים מכובדים, חיים הגונים, חיים של רווחה, של בריאות טובה, של חינוך ראוי. הבדואי שאני מכיר רוצה בשותפות יהודית-ערבית לתפארת כולנו, לרווחת כולנו. הבדואי שאני מכיר הוא בדואי שאינו אויב, הוא בדואי שהוא שותף. לטובתנו, לטובת כולנו, לא כמעשה של פטרונות, לא כעשיית טובה לאף אחד – מעבר לכך שנעשה טובה גדולה לכולנו – אנחנו צריכים לשים לפנינו כמשימה עליונה לקדם את החברה הבדואית, להביא לרווחתה, לפתור את בעיית היישובים הלא-מוכרים, להביא לכך שאין אזרח במדינת ישראל שחי ללא חשמל, ללא ביוב, ללא מים, ללא מגורים הולמים. כן, יש גם פשיעה בנגב. האם יש צורך להכביר מילים על שבפשיעה צריך להילחם בכל מקום? האם צריך להסביר למישהו שאין אזרח אחד שומר חוק שיכול לתמוך בפשיעה איפשהו? הרי זה ברור מאליו. צריך לתת מענה, והמענה לכך צריך להיות נחרץ, אך המענה המלא אינו רק בתחום אחריותה של משטרת ישראל אלא מהלך כולל, מהלך רב-תחומי, בין-משרדי, שצריך להביא פתרון אחת ולתמיד למה שהוזנח, למעשה, מקום המדינה. אדוני היושב-ראש, אני רוצה מכאן להתייחס להצעת החוק. הצעת החוק הזאת מקובלת על הממשלה, מקובלת על משרד הכלכלה. אני מציע להמשיך ולקדם אותה במסגרת ועדת העבודה באופן שיביא את הנושא החשוב הזה לידי ביטוי. אני יכול פה להכביר ולהקריא טקסט, אבל באמת, אין פה מה להכביר מילים. כוונתנו באמת לפתור את הלקונה הזאת בחוק הקיים ולהביא לכך שבחורות ובחורים צעירים אינם מנוצלים לרעה על ידי תעשייה, שלא תמיד מודעת לנפשו הרכה של המועמד לתפקיד דוגמנות כזה או אחר. תודה רבה.
אדוני היושב-ראש, כנסת נכבדה, האמת, זה תענוג מיוחד להשיב להצעת החוק הזאת, שאני רואה שיש לה תמיכה גורפת כאן בבית מהקואליציה ומהאופוזיציה, עם הנמקות ראויות, טובות ונכונות. בהמשך גם אקריא את התגובה הסדורה להצעת החוק הזאת. אבל לפני כן, אני רוצה לומר שהיום ב-05:40 היה פה אירוע, אירוע מטלטל. ב-05:40 החל פה מופע – –
– – מופע צעקני, צווחני – –
– – אלים בתכניו ומאיים בהתנהלותו – –
– – בין השאר, מול סדרני הכנסת הנאמנים שלנו – –
– – מול האנשים המסורים האלה, השומרים על המשכן הזה ועל כבודה של כנסת ישראל.
המופע הזה בא מצידם של אנשים המכנים את עצמם "הציונות הדתית".
הכינוי הזה הוא לבושתה של הציונות. 38 שנים נלחמתי בשירותה של הציונות על תקומת המדינה והארץ. הציונות שלי היא ציונות של שלמות העם הקודמת לשלמות הארץ. היא ציונות שלא מנסה לספח – –
– – לתוכנו מיליוני פלסטינים.
היא ציונות של ממלכתיות ודמוקרטיה; היא הציונות של בן-גוריון, של רבין, של שרון, ואפילו ותיקי חרות, אנשי ארץ ישראל השלמה, הכירו בכך שאין ברירה אלא לתמוך בחלוקה.
ואנחנו רואים, אנחנו רואים היטב לאיזה מחוזות אפלים, אלימים, פורעים, מביאים אותנו אנשים המחפשים כל העת עוד ועוד חיכוך, עוד ועוד דם, עוד ועוד מלחמה. אני לא איש שפוחד ממלחמה. מעולם לא פחדתי ממלחמה, ונלחמתי בחירוף נפש על תקומת העם והארץ. אבל אתם, כולל אנשים שמעולם לא אחזו בנשק, שלא מבינים את מוראה של המלחמה – –
– – רוצים לגרור אותנו, פעם אחר פעם – –
– – אחר פעם, למרחץ דמים מתמשך ללא שום סיכוי לשלום.
אחרי שאמרתי את הדברים האלה, אני רוצה באמת לסכם ברוח יותר רגועה, במדרש המוכר לכם היטב, שבוודאי נאמר פה, בבית הזה, לא מעט פעמים. הוא אומר כך: "רבי חנינא, סגן הכוהנים, אומר, הווי מתפלל בשלומה של מלכות, שאלמלא מוראה, איש את רעהו חיים בלעו".
איפה מורא המלכות על ראשכם? עד מתי תמשיכו לנצל באופן ציני את כללי הדמוקרטיה כדי להילחם בדמוקרטיה? עד מתי?
ומכאן אשיב להצעת חוק הגנת הצרכן ואומר כך: הצעת חוק זאת מבקשת לחייב עוסק המוכר תוצרת חקלאית בתפזורת או במשקל, כגון פירות, ירקות, דגנים, נקניקים, עופות ובשר, המוצעת לצרכן במעדניות, ברשתות השיווק ובמרכולים הפרטיים ונארזת בעת הקנייה, לסמן באופן בולט את ארץ המקור, וזאת בצמוד לסימון מחיר התוצרת. ועדת השרים לחקיקה המליצה לתמוך בקריאה טרומית בהצעת החוק, כפוף לתיאום עם משרד המשפטים, הכלכלה והחקלאות, וכן כפוף לכך שההצעה הפרטית תוצמד להצעת חוק ממשלתית ותחזור לדיון בוועדה. לעמדתי ולעמדת הגורם המקצועי במשרדי ישנה חשיבות צרכנית בקידום הוראות הסימון, והמשך תהליך החקיקה יתואם עם המשרדים הרלוונטיים. על כן, מוצע לתמוך בהצעת החוק, ולתפארת מדינת ישראל.
אם כן, להלן התוצאות: בעד – 54, נגד – 56. אני קובע כי הצעת החוק לא התקבלה.
אדוני היושב-ראש, כנסת נכבדה.
סהדי במרומים שבחודשים האחרונים לא פעם ולא פעמיים פנו אליי חברי כנסת מהאופוזיציה – – –
לא, אני לא אחשוף פה שמות. לא אחשוף פה שמות, אבל אמירותיי – –
– – נכונות, מדויקות, אמת לאמיתה.
פנו אליי חברי כנסת מהאופוזיציה שלא אנקוב בשמם – – –
פנו אליי חברי כנסת מהאופוזיציה בבקשה לקדם הצעות חוק שהן הצעות חוק ללא גוון פוליטי; הצעות חוק שכל משמעותן באמת דאגה לאזרח.
ואני מעולם מעולם לא חשבתי – –
– – נכנס רק לקואליציה. אין לי ספק שבקרב חבריי מהאופוזיציה – –
– – יש יכולת להגות רעיונות טובים. לקחתי את הרעיונות האלה – –
– – אחרי שהם אמרו לי: בגלל המצב בכנסת – –
– – בגלל הלעומתיות הבלתי-נסבלת – –
– – בין קואליציה לאופוזיציה, שמקורה באופוזיציה, בגלל זה אנחנו מבקשים ממך, תנסה לקדם את זה במשרד. עשיתי זאת. הלכתי לשרה אורנה ברביבאי, הבאתי אליה את הדברים. דנו בדברים לעומק, שקלנו אותם – חלק קיבלנו וחלק לא. חלק מהדברים יקודמו, בוודאי שיקודמו. מה שהגיוני, ואחרי שאתה מעבד אותו ובוחן אותו ומבין את המשמעויות החוקיות ואת המשמעויות התקציביות – – –
לא, ליבנו לא אטום. אם זה לטובת האזרח, אז בוודאי שנלך קדימה ונקדם את טובת האזרח. עכשיו באה חברת הכנסת יוליה מלינובסקי עם הצעת חוק, שבאמת, אני שואל את עצמי מה פוליטי בה? על מה בדיוק הוויכוח? הרי היא מסוג הצעות החוק שכל עיסוקן מתן מענה לאנשים עם מוגבלויות. מהי אפילפסיה, אם לא סוג של נכות? סוג של מגבלה? דבר שכל אדם עם רגש אנושי בסיסי צריך לומר: בואו נסייע – –
– – בואו נעזור, בואו נקדם פה בכנסת ישראל מסכת של כללים, חוקים ותקנות – –
– – כדי שהאנשים האלה יוכלו לחוש במרחב הציבורי – –
– – טוב יותר, כדי שהאנשים האלה יוכלו לחוש במקום העבודה – –
– – שהם בטוחים ומוגנים, כדי שהם יוכלו להשתלב בחברה ללא בעיה, ללא מגבלה, באופן שמעודד אותם להיות כאחד האדם למרות המוגבלות. מה יותר אנושי מזה, מה יותר מתבקש מזה, מה יותר נכון מזה? אז למה, למה הלעומתיות הזאת?
מאיפה היא באה? למי היא מועילה? איך היא עוזרת לנו?
אדוני היושב-ראש, אני חרד, חרד מאוד ליכולת שלנו לחיות אחד עם השני. הבית הזה, שהוא משכנה של הדמוקרטיה הישראלית, בנוי על השקלא ועל הטריא, על היכולת לדון אחד עם השני, על היכולת אפילו להתווכח, ואפילו לריב אחד עם השני, ובסופו של דבר, כמצוות אנשים דמוקרטים, להגיע לפשרות. אז יכול להיות שהניסוח הוא ככה והניסוח הוא אחרת; התהליך שמתקיים פה בכנסת דרך הוועדות נועד בדיוק לעשות את זה: את הדיון הפוליטי הציבורי ההכרחי, כדי לקדם את טובתם של אזרחי ישראל. וככל שאנחנו מקצינים, וככל שאנחנו נדחקים לפינות, שבהן אין מוצא, אין מוצא, אנחנו פוגעים בדמוקרטיה שלנו. אז אני יודע, יש פה אנשים שמסתכלים על הדמוקרטיה ככלי שימושי, כלי שכשצריך אותו משתמשים בו וכשלא צריך אותו בועטים בו ברגל גסה, אבל בעיניי הדמוקרטיה היא עניין מהותי; היא מגדירה את היכולת שלנו לחיות אחד עם השני במשטר חופשי; היא שמבטיחה את חירויות האזרח הבסיסיות, את היכולת שלנו לא לכפות בכוח, באלימות, עקרונות וכללים שאינם מקובלים. אם אנחנו לא נגן על הדיון הציבורי, אם אנחנו לא נגן על הדמוקרטיה, הרי בהכרח נקבל פה את ההופכי. אנחנו רואים היום בעולם מה קורה במדינות שבהן אין דמוקרטיה או שיש בהן דמוקרטיה לכאורה. ראו את רוסיה, השולחת את בניה ובנותיה להקיז את דמם לשווא כנגד בני עמם, כנגד אנשים שאיתם חיו מאות בשנים. האם אנחנו רוצים להסתכן בסוג כזה של גורל? אנחנו לא האומה הרוסית. אין לנו את העומק – לא הדמוגרפי, לא הגיאוגרפי, לא הכלכלי, לא הלאומי – בשביל להסתכן בסוג כזה של קונפליקט. לכן אנחנו צריכים לבער את הרוע מקרבנו; את אלה שתומכים בגישה אנטי-דמוקרטית, שרואים באלימות ברכה, שרואים ביחסי כפייה עקרון יסוד מכונן; אלה שמנצלים את הדמוקרטיה וכלליה בצורה צינית, נבזית, כדי להילחם בדמוקרטיה מתוכה. באלה אנחנו צריכים להילחם, ולבער את הרוע מקרבנו. אם לא נילחם ברוע הזה, הוא יגרור אותנו למחוזות אפלים. אני עומד פה, דרך דיון בעניין פעוט, חוק שבכנסת נורמלית היה עובר כאן במליאה בשתי דקות והולך לדיון קצרצר בוועדה הרלוונטית, ונכנס לספר החוקים במדינת ישראל חיש קל. במקום זאת, מה שאנחנו מקבלים זה תהליך מיוסר, המעיד על הידרדרותה של הדמוקרטיה הישראלית, על נחישותם של גורמים קטנים, שוליים אך קיצוניים ומשפיעים, לגרור אותנו למחוזות שאין בהם חפץ. ולכן חובה עלינו, במקרה הזה ובמקרים רבים אחרים, להתעשת, ללכד את הכוחות המתונים, את הכוחות הדמוקרטיים, את הכוחות ההומניים, את הכוחות המוסריים יחדיו, כדי להציב בפני הרוע חזית אחידה, קיר ברזל דמוקרטי, קיר ברזל מוסרי, קיר ברזל ציוני. אדוני היושב-ראש, אני מייחל, באמת, מייחל בכל ליבי, בכל מאודי, שנזכה כבר בכנסת הזאת לתיקון – –
– – לא תיקון עולם, אבל תיקון עצמי. תיקון כזה שיאפשר, כדבר שגרתי, טבעי, ברור, לעשות את מה שתיארתי בראשית דבריי. הרי אין לי ספק שחבר הכנסת ליצמן, על בסיס ניסיונו, גישתו האנושית, רקעו בשורה ארוכה של תפקידים ציבוריים יודע להגות וליזום חוקים שהם לטובת כל אזרחי ישראל. אין לי ספק. אני מייחל ליום שאני אוכל באופן חופשי, טבעי, רגיל, לשתף איתו פעולה. מדוע לא? מה רע בזה?
סלח לי, חבר הכנסת ליצמן, שאני משתמש בך כדוגמה. הפנייה היא פנייה הרבה יותר רחבה. היא פנייה אל כולכם, חבריי מהאופוזיציה: כן, ניתן לעשות זאת. אם אנחנו נחזור ונכיר שדמוקרטיה היא חתירה להסכמות, שדמוקרטיה לא יכולה להתנהל במישור הציבורי האלים, לא מחוץ למשכן הזה ולא בתוך המשכן הזה, שדמוקרטיה באמת דורשת הכרה ערכית, מהותית בעקרונות הדמוקרטיה, ולא שימוש ציני, אינסטרומנטלי, בכלליה – – –
אי לכך ובהתאם לזאת – אני מייד מסיים.
הממשלה תומכת בהצעת החוק, ואנו ממליצים להעביר הצעת חוק זו לוועדה הרלוונטית. תודה רבה.
היא ציונות של ממלכתיות ודמוקרטיה; היא הציונות של בן גוריון, של רבין, של שרון. היא הציונות שאפילו ותיקי חרות, אנשי ארץ ישראל השלמה, הכירו בכך שאין ברירה אלא לתמוך בחלוקה.
- - אחרי שנאמר לי – בגלל המצב בכנסת - -
אדוני היושב-ראש, אני חרד, חרד מאוד ליכולת שלנו לחיות אחד עם השני. הבית הזה, שהוא משכנה של הדמוקרטיה הישראלית, בנוי על השקלא ועל הטריא, על היכולת לדון אחד עם השני, על היכולת אפילו להתווכח, ואפילו לריב אחד עם השני, ובסופו של דבר, כמצוות אנשים דמוקרטים, להגיע לפשרות. אז יכול להיות שהניסוח הוא ככה והניסוח הוא אחרת, והתהליך שמתקיים פה בכנסת דרך הוועדות נועד בדיוק לעשות את זה: את הדיון הפוליטי הציבורי ההכרחי, כדי לקדם את טובתם של אזרחי ישראל. וככול שאנחנו מקצינים, וככול שאנחנו נדחקים לפינות, שבהן אין מוצא, אין מוצא, אנחנו פוגעים בדמוקרטיה שלנו. אז אני יודע: יש פה אנשים שמסתכלים על הדמוקרטיה ככלי שימושי, ככלי שכשצריך אותו משתמשים בו, וכשלא צריך אותו בועטים בו ברגל גסה, אבל בעיניי הדמוקרטיה היא עניין מהותי; היא מגדירה את היכולת שלנו לחיות אחד עם השני במשטר חופשי; היא זו שמבטיחה את חירויות האזרח הבסיסיות, את היכולת שלנו לא לכפות בכוח, באלימות, עקרונות וכללים שאינם מקובלים. אם אנחנו לא נגן על הדיון הציבורי, אם אנחנו לא נגן על הדמוקרטיה, הרי בהכרח נקבל פה את ההופכי. אנחנו רואים היום בעולם מה קורה במדינות שבהן אין דמוקרטיה, או שיש בהן דמוקרטיה לכאורה. ראו את רוסיה, השולחת את בניה ובנותיה להקיז את דמם לשווא כנגד בני עמם; כנגד אנשים שאיתם חיו מאות בשנים. האם אנחנו רוצים להסתכן בסוג כזה של גורל? אנחנו לא האומה הרוסית. אין לנו את העומק – לא הדמוגרפי, לא הגיאוגרפי, לא הכלכלי, לא הלאומי – בשביל להסתכן בסוג כזה של קונפליקט. לכן אנחנו צריכים לבער את הרוע מקרבנו; את אלה שתומכים בגישה אנטי-דמוקרטית, שרואים באלימות ברכה, שרואים ביחסי כפייה עקרון יסוד מכונן; אלה שמנצלים את הדמוקרטיה וכלליה בצורה צינית, נבזית, כדי להילחם בדמוקרטיה מתוכה. באלה אנחנו צריכים להילחם, ולבער את הרוע מקרבנו. אם לא נילחם ברוע הזה, הוא יגרור אותנו למחוזות אפלים. אני עומד פה, דרך דיון בעניין פעוט בחוק, שבכנסת נורמלית היה עובר כאן במליאה בשתי דקות, והולך לדיון קצרצר בוועדה הרלוונטית, ונכנס לספר החוקים במדינת ישראל חיש קל. במקום זאת, מה שאנחנו מקבלים זה תהליך מיוסר, המעיד על התדרדרותה של הדמוקרטיה הישראלית, על נחישותם של גורמים קטנים, שוליים, אך קיצוניים ומשפיעים, לגרור אותנו למחוזות שאין בהם חפץ. ולכן חובה עלינו, במקרה הזה ובמקרים רבים אחרים, להתעשת, ללכד את הכוחות המתונים, את הכוחות הדמוקרטיים, את הכוחות ההומניים, את הכוחות המוסריים יחדיו, כדי להציב בפני הרוע חזית אחידה, קיר ברזל דמוקרטי, קיר ברזל מוסרי, קיר ברזל ציוני. אדוני היושב-ראש, אני מייחל, באמת, מייחל בכל ליבי, בכל מאודי, שנזכה כבר בכנסת הזאת לתיקון - -
- - לא תיקון עולם, אבל תיקון עצמי. לתיקון כזה שיאפשר, כדבר שגרתי, טבעי, ברור, לעשות את מה שתיארתי בראשית דבריי. הרי אין לי ספק שחבר הכנסת ליצמן, יודע להגות על בסיס ניסיונו, גישתו האנושית, רקעו בשורה ארוכה של תפקידים ציבוריים, הוא יודע ליזום חוקים שהם לטובת כל אזרחי ישראל. אין לי ספק. אני מייחל ליום שאני אוכל באופן חופשי, טבעי, רגיל, לשתף איתו פעולה. מדוע לא? מה רע בזה?
אדוני היושב-ראש, כנסת נכבדה, הצעת החוק שהובאה בפנינו על ידי חברי הכנסת לימור מגן ורון כץ – ואם אני מבין נכון, בתיאום מלא עם שר התיירות ומשרד התיירות – היא הצעת חוק טובה. אנחנו תומכים בה. אבל טרם אתייחס בפרוטרוט להצעת החוק, אני מבקש את רשותך, אדוני היושב-ראש, לומר כמה מילים לזכרו ועל פועלו של בנימין זאב הרצל. אז בהזדמנות זו – – –
בהחלט, בהחלט. כמובן, זה לא מנותק מהאירוע שהיה פה בכנסת – –
– – אך זה לא מכבר. ולכן חזרתי אל "אלטנוילנד", אל חלומו של פרידריך לבנברג, המסתיים בשורות הבאות – והכול כמובן בחלום: "ואתה יודע, בן אדם, מי יכול להראות לאנושות את הדרך? אתם. אתם היהודים. דווקא מפני שמצבכם רע כל כך. אין לכם מה להפסיד. אתם יכולים להקים את הארץ הניסיונית למען האנושות – שם, במקום שביקרנו בו, על האדמה העתיקה, תקימו את הארץ החדשה: אלטנוילנד". אני סבור שהארץ הניסיונית, זו שהיא למען האנושות, חייבת, פשוט חייבת להיות מדינת מופת. מדינה חזקה וצודקת, היודעת להגן על עצמה; מדינה הנלחמת בשחיתות ומקפידה על מוסר בכיריה; מדינה המאדירה את האזרח, והוא משיב לה בתמורה שבע שבעתיים; מדינה שיש לה מנגנון שלטוני יעיל, נאור וזריז; מדינה הדואגת לחמש המ"מים המפורסמות לכל אזרח – מלבוש, מעון, מרפא, מורה ומזון; מדינה המטפחת את הרוב המתון ונלחמת עד חורמה בקנאות חשוכה ובנטיות הרסניות; מדינה המתכננת הרחק קדימה ומכלכלת מעשיה באחריות; מדינה המכירה בשונות אך היודעת ללכד את אזרחיה סביב יעדים וסביב למטרות משותפות; מדינה הנלחמת בהסתה פרועה, בשקרים מקוממים, בהאשמות שווא ובחצאי אמיתות, ולא משנה מה מקורם. כן, יהא חזונו של הרצל עמוד האש למדינת ישראל לנצח-נצחים. לצערי, אדוני היושב-ראש, אך לאחרונה, ממש בשעות האחרונות, אנחנו שומעים הסתות פרועות מצידו של ראש האופוזיציה עצמו, שמאשים בהאשמות שווא ובדברים איומים ונוראיים, ובכך יוצר אווירה ציבורית רעילה, מסוכנת, שאת תוצאותיה כבר חווינו לפני יותר משני עשורים. ולכן הכתובת על הקיר, ועלינו להיזהר ולהישמר ולכלכל את מעשינו ודברינו בזירה הציבורית בשים לב ובאחריות רבה. ולגבי הצעת החוק – חוק הגנת הצרכן, התשמ"א–1981, קובע הוראות הנוגעות לביטול עסקת מכר למתן שירותי תיירות. זה ניתן לעסקאות מרחוק ולעסקאות במגע אישי. יש לזה כללים ברורים. אני לא אחזור על הכללים האלה. אני רק אציין בנוסף שהחוק מאפשר לעוסקים ישראלים המוכרים שירותי תיירות הניתנים במלואם מחוץ לישראל, להציע לצרכן שתי חלופות ביטול: האחת בת החזר כספי והשנייה אינה בת החזר כספי, בדומה למקובל במדינות המפותחות החברות ב-OECD. התיקון המוצע מבקש לאפשר לעוסקים ישראלים המוכרים שירותי תיירות להציע לצרכן את שתי החלופות כאמור. עם זאת, על מנת להבטיח שהצעות לשירותי תיירות בישראל שיינתנו ללא זכות ביטול אכן יהיו במחיר נמוך יותר ממחיר שירותי תיירות עם זכות ביטול, מוצע לקבוע כי במידה שצרכן אשר רכש שירות ללא זכות ביטול נוכח כי העוסק מציע באותו המועד את אותו השירות ולגבי אותם מועדי חופשה עם זכות ביטול במחיר זול ממחיר השירותים ללא זכות ביטול, תחול על העסקה זכות הביטול על פי החוק, על אותו שירות נופש שהוזמן. זה אולי נשמע מורכב, זה פשוט מאוד: חייבת להיות הבדלה ברורה וחד-משמעית בין שירות עם יכולת החזר וללא יכולת החזר. מדברי ההסבר עולה כי מתן אפשרות לעוסקים ישראלים להציע עסקאות נופש בישראל שאינן ניתנות לביטול לצרכנים הישראלים תסייע לריבוי עסקאות בישראל, חלקן לפחות במחירים אטרקטיביים, ובהתאם – למיסוי רווחים אלה על ידי המדינה. התיקון ייקבע כהוראת שעה למשך שלוש שנים, זאת על מנת שניתן יהיה לבחון אם חלה הוזלה מעשית במחירי עסקאות הנופש, כיוון שכיום לא ניתן לאמוד זאת. בנוסף, מכיוון שאופציית הביטול לא קיימת, היא תובלט לצרכן בכל פרסום אפשרי. מדובר בהצעת חוק שתעודד את התחרות ועשויה להוביל להורדת המחירים, ועל כן אנחנו מציעים לתמוך בה ולהעביר אותה לוועדה הרלוונטית. תודה רבה.
אדוני היושב-ראש, כנסת נכבדה, בכל פעם שחברת הכנסת פינטו עולה לדוכן, אני מודה שאני מתרגש. אני חושב שהיא הביאה בפנינו הצעת חוק חשובה מאין כמותה. אני רק יכול לומר דבר אחד: לו חברי אילן גילאון, שנפטר מעולמנו למרבה הצער בגיל צעיר, ב-1 במאי, כמה סמלי, והיה נמצא פה כרגע, אני מניח שהוא היה מגיש את הצעת החוק הזאת עם חברת הכנסת פינטו. אני באמת חושב שמדינה מתקדמת, מדינה נאורה, יודעת לטפל בכל אזרח ואזרחית בצורה הראויה, הטובה והמוצלחת ביותר, שמאפשרת לכולנו, בלי הבדלי דת, גזע ומין, להשתלב בחברה באופן מועיל ופעיל. ומכאן אני אומר כמה דברים קונקרטית להצעת החוק: אני רוצה לומר שאנחנו היום במשרד, בעזרת מערך הדיגיטל הלאומי, מתכוונים לדאוג לכך שכל השירותים יונגשו לכל האזרחים באופן מלא, שוויוני וידידותי למשתמש. אנחנו מעצמת הייטק, אנחנו יודעים להנגיש הכול לכל אחד. אנו ניתן מענה ברוח הצעת החוק הזאת וגם מעבר לכך באופן המיטבי. ראשת הרשות החדשה, ראשת מערך הדיגיטל, שוקדת על הנושא הזה ממש בימים אלה, והמענה יהיה מהיר ואפקטיבי. התיקון המוצע מבקש לחייב גופים ציבוריים שניתן לפנות אליהם באמצעות הטלפון, לאפשר את הפנייה אליהם באמצעות מסרון, וגם את המענה, אם הפנייה נעשתה באמצעות מסרון. מהבחינה הזאת זה לא מסובך מדי, זה אפילו פשוט, ואנחנו מברכים על הצעת החוק הזאת ומתכוונים לקדם אותה במלוא המרץ. תודה רבה, ושוב, תודה למציעה.
מה שקורה בישראל זה רופאים ערבים – – –
כן, כן, ודאי, תמיכתי האישית. אדוני היושב-ראש, כנסת נכבדה, לפני שאתייחס להצעת החוק, שאנחנו תומכים בה בכל לב, ואני אפרט גם את הפרטים שעומדים מאחורי התמיכה הזאת, איני יכול שלא להתייחס לשני אירועים שבעיניי הם דרמטיים; אחד דרמטי מאוד והשני קצת פחות, ועדיין בעל חשיבות ברמה הלאומית. אדוני היושב-ראש, ההסתה פועלת במלוא עוזה. שוב נשמעות קריאות "בוגד, בוגד" כלפי ראש הממשלה. שוב מותווה תו קלון במצחם של אזרחי ישראל נאמנים, משרתים, פטריוטים, רק בגלל שאינם מסכימים עם איזושהי עמדה פוליטית כזאץ או אחרת. הדבר הזה הוא מסוכן מאין כמותו. כל שצריך לעשות הוא לחזור לימים האפלים של 1995, 1996, ולהבין שכשאתה לוקח ראש ממשלה ומתווה על מצחו בוגד, מישהו יעשה עם זה משהו. כך זה עובד. ולא צריך הרבה. לא צריך לתת פקודה ולא צריך לכתוב הוראה ולא צריך לחקוק את הדברים בסלע. כל מה שצריך הוא לייצר אווירה תומכת. כי אם מישהו בוגד, צריך להילחם בו. ואיך נלחמים? איך נלחמים? בלחימה יש נפגעים. כן, בלחימה יש נפגעים. ברגע שאנחנו מגדירים מישהו מבני עמנו, אזרח במדינת ישראל, כבוגד, מישהו יעשה מעשה. וכשזה מותווה על מצחו של ראש ממשלה זה מעשה חמור מאין כמותו, ועם כל הצער והכאב, גם כשזה נאמר ברתחת הדם, אחר אירועים קשים כאלה ואחרים, הדבר מקבל משמעות שהיא משמעות מאיימת ומסוכנת לעתידנו המשותף כאן, במדינת ישראל. והנושא השני, אדוני היושב-ראש, הוא חוק הלאום. שוב עולה הדיון הזה, והוא יעלה שוב ושוב ושוב, כי החוק הזה הוא פשוט חוק רע. הוא חוק רע ברמה כזאת שכשאני לוקח תלמידי תיכון ושם לפניהם את נוסח מגילת העצמאות – פסקאות 13, 16, 17 ו-18 – ומנגד את הנוסח של חוק הלאום, הם כולם אומרים לי, כאיש אחד: למה לא עשיתם את מגילת העצמאות חוק הלאום? זה מנוסח טוב יותר, זה ברור יותר וזה נכון יותר למדינה דמוקרטית וחופשית וזה נכון יותר לביתו הלאומי של העם היהודי. אני, ברשותך, אקריא שוב את פסקה 13: "מדינת ישראל תהא פתוחה לעלייה יהודית ולקיבוץ גלויות; תשקוד על פיתוח הארץ לטובת כל תושביה; תהא מושתתה על יסודות החירות, הצדק והשלום לאור חזונם של נביאי ישראל. תקיים שוויון זכויות חברתי ומדיני גמור לכל אזרחיה בלי הבדל דת, גזע ומין. תבטיח חופש דת, מצפון, לשון, חינוך ותרבות. תשמור על המקומות הקדושים של כל הדתות, ותהיה נאמנה לעקרונותיה של מגילת האומות המאוחדות". מה יותר פשוט? מה יותר ברור מזה? גם מי שרוצה בכל נפשו ומאודו בחוק הלאום, הנה חוק הלאום. ועכשיו לענייננו. הצעת החוק, או הצעות חוק שהוגשו כאן מבקשות לחייב עוסקים המבצעים עסקאות במכר מרחוק באמצעות הטלפון בסכומים העולים על אלו שתקבע השרה, להקליט את השיחה שבה נעשתה עסקה ולשמור אותה לתקופה של שישה חודשים. ועדת השרים לחקיקה המליצה לתמוך בקריאה טרומית בהצעת החוק או בהצעות החוק, בכפוף לכך שההצעה הפרטנית תוצמד להצעת החוק הממשלתית. ברשותך, אדוני היושב-ראש, וברשותכם, חבריי חברי הכנסת, אני רוצה למנות את ארבעת העקרונות שאנחנו רואים לנגד עינינו במשרד הכלכלה בהקשר זה: 1. חובת ההקלטה תחול על כל העסקאות המנויות בתוספת השביעית. למי שלא זוכר, התוספת השביעית מונה סוגי עסקאות שבהן – אני לא אמנה את כולן – עסקה למכירת טובין, למעט מזון, עסקה למתן שירותים פיננסיים מסוגים כאלה ואחרים ועסקאות הקשורות לשירותי תקשורת; 2. חובת שמירה של השיחות המוקלטות תהיה למשך שנתיים; 3. תהיה חובה ליידע את הצרכן לגבי הקלטת השיחה, שמירתה וזכותו לקבלה; 4. יימסר לצרכן פירוט השיחות לבקשתו. אי לכך ובהתאם לזאת אנחנו ממליצים לקבל את הצעת החוק, או את הצעות החוק, ולהעביר אותן לוועדה הרלוונטית. נדמה לי שזה ועדת הכלכלה – –
– – אבל לפי מה שייקבע, ובהחלט להמשיך את הדיונים בוועדה ולהביא את הצעת החוק הטובה הזאת לכדי גמר. תודה רבה.
היית ראש עירייה. אתה יודע שאם – – –
אתה יודע שאם לא הייתה – – –
אדוני היושב-ראש, חבר הכנסת טיבי, חבריי חברי הכנסת - -
גבירותיי ורבותיי, לפני שאענה בנושא של הסדרת מעמד נהגי האוטובוס – אכן, נושא כאוב מאוד ויש גם מחסור, הייתי אומר מחסור קריטי, בשוק הישראלי – אני חייב לומר שאחרי מה שראיתי כאן ביום שני ואחרי שהייתי עד למה שרץ בתקשורת וברשתות החברתיות, אני שואל את עצמי מה קרה בתנועת הליכוד. האם יש כוונה להחליף את תמונתו של מנחם בגין בתמונתו של ברוך גולדשטיין או תמונה של איזשהו אלמנט קיצוני אחר? לאיפה אנחנו הולכים? מה אנחנו רוצים? מה הליכוד רוצה? תנועה שהולכת לאט-לאט ומקצינה עוד ועוד ימינה, עוד ועוד ימינה – עד לאן נגיע, עד לאן נגיע? אני לא מבין את ההתבטאויות, שבסופו של דבר מנסות באופן לא אחראי לצייר את כל אזרחי ישראל הערבים כאלמנט מסוכן. אני לא מבין איך זה בונה חברה טובה יותר, חברה בריאה יותר. האם אנחנו לא מסוגלים להבדיל בין מי שצריך להילחם בו למי שצריך לחבק אותו ולומר: אתה אזרח רצוי במדינת ישראל, אתה שותף שלי, אנחנו נבנה חברה בריאה יותר וטובה יותר יחדיו, ובגורמים הקיצוניים נילחם? מה יותר פשוט מזה, מה יותר טבעי מזה, מה יותר ממלכתי מזה? האם לא הגיע הזמן לומר: זאת דרכנו? אני רוצה לומר לך אדוני היושב-ראש, זאת בהחלט דרכי. ביחס לשאילתה, כמו שציינתי, זה דבר שנמצא בחוסר מהותי במשק הישראלי. בשאילתה עולות כמה סוגיות שנוגעות למעמדם ולזכויותיהם של נהגי האוטובוס, והן רלוונטיות לכמה גורמים ברגולציה הממשלתית. מכאן הקושי לתת מענה חד-משמעי וברור, לפחות ממקומי במשרד הכלכלה. אני אדגיש ואומר שהנושא בעיקרו מצוי במגרש המשחקים של משרד התחבורה, ומשרד הכלכלה בהקשר הזה הוא שותף לכל הנושא של הסדרת העיסוקים. כידוע, יש במשק הישראלי מקצועות מוסדרים ומקצועות שאינם מוסדרים, וכל מה שדורש הסדרה או מועמד להסדרה נדון במשרד הכלכלה. כך או כך, קליטת נהגי תחבורה ציבורית בשירות המדינה זה חלק מאחריותו של הממונה על השכר וזה חלק מהסכמי העבודה שמובלים על ידי משרד האוצר, ולכן בהקשר הזה משרד הכלכלה יעשה את המיטב כדי לתמוך בהנחיות של משרד האוצר בהקשר הזה. הסדרת עיסוק נהג תחבורה ציבורית אכן קיים במשרד הכלכלה והתעשייה, ואנחנו בוחנים היום את הרגולציה הקיימת והתאמתה לצורכי המשק המשתנים, תוך שמירה על האיזון שבין איכות המקצוע לבין בטיחות הציבור, וכל זה בהקשר הכולל של דרישה הולכת וגדלה להסדיר שורה ארוכה של מקצועות. אנחנו שוקלים את הנושא כמובן באופן חיובי, מפאת חשיבות המקצוע למשק הישראלי, אך אני חוזר ומדגיש כי נושא זה אינו רלוונטי למתן הרישיונות עצמם, כי זה, כאמור, אחריותו של משרד התחבורה בלבד. ההכרה בנהגי האוטובוס כמקצוע בביטוח הלאומי – גם זה כלול בשאילתה – אני חייב לומר שלא לגמרי הבנתי למה הכוונה, אך בכל זאת - - -
לא, אני התייחסתי פה רק לנהגי האוטובוס, אני מתייחס רק לנהגי האוטובוס. אני אומר שאולי זה גם יהיה רלוונטי לשאילתה הבאה, אבל בכל מקרה, כל מה שקשור לביטוח הלאומי דורש בירור מול הביטוח הלאומי, זה לא בתחום האחריות של המשרד. אם אני אסכם את הנושא הזה של נהגי האוטובוס, בכל מה שקשור בהסדרת המקצוע, משרד הכלכלה והתעשייה מחויב לתת פה את המענה המהיר ביותר והמקצועי ביותר, וזאת נעשה. כל מה שקשור להיקף ולמעמד ולתמיכה הכלכלית וכן הלאה אינו בתחום אחריותנו, וכל מה שקשור לעידוד, הפניה לקורסים, פתיחת קורסים, עידוד בתי ספר שונים, מכוני הכשרה מקצועית, על מנת לגעת בתחום הזה ולזרז אותו – אנחנו תומכים בו ממילא ונעודד את זה בכל הכוח. תודה רבה.
ביחד נמסד מערכת שלטונית יעילה להחריד. << שאילתה >> 625. הסדרת נהג משאית כמקצוע << שאילתה >>
אני מניח, חבר הכנסת טיבי - - -
אתה רוצה שאני אתייחס כבר למשאיות? כן, כן, אני אתייחס. אם כך, חבר הכנסת טיבי, אני אענה תחילה על הנושא של הסדרת נהג משאית כמקצוע ולאחר מכן על הנושא של סבסוד רישיון ג' לנהגים, בסדר? לגבי הסדרת נהג משאית כמקצוע, העלית מגוון סוגיות הנוגעות למעמדם וזכויותיהם של נהגי המשאיות ואשר רלוונטיות למגוון רגולטורים ממשלתיים, מרביתם מחוץ למשרד הכלכלה והתעשייה. יצוין כי זרוע העבודה במשרד הכלכלה והתעשייה משיקה לנושא המדובר באופן עקיף בלבד, מכוח היותה הגורם האמון על אכיפת זכויותיהם של כלל העובדים במשק הישראלי. לגופו של עניין אדגיש שביחס לשאילתה הנוגעת להכרה בנהגי משאיות כמקצוע בביטוח הלאומי, לא ברור למה הכוונה בנושא זה, אבל שוב אני אומר ואני חוזר על מה שאמרתי גם ביחס לנהגי האוטובוס: להפנות את הנושא הזה לביטוח הלאומי ולבדוק מה עמדתם. אבל לעצם העניין, לנושא שמוסדר על ידי משרד הכלכלה והתעשייה אומר כך: הנושא הזה נדון בעבר בעיקר בהיבטי הכרה במחלות מקצוע. הדבר נדון בהרחבה בדוח מבקר המדינה 71א. בדוח זה סקר המבקר בהרחבה דיונים שהתקיימו בנושא בעשור האחרון, והמליץ כי משרד התחבורה ישלים את הבחינה בדבר מיסוד תפקיד הנהג המקצועי כפרופסיה, לרבות השלכותיו האפשריות על הענף ועל היצע העובדים בו. לאור האמור לעיל נדגיש כי ככל שעולים חשדות להפרה של חקיקת העבודה הנאכפת על ידי מינהל ההסדרה והאכיפה במשרד העבודה, אנחנו מזמנים את העובד להגיש תלונה, וכל תלונה בנושא הזה תיבדק. אני לא אציין פה את דרכי התקשורת, זה נראה לי מיותר בפורום זה. אם לסכם את דבריי בהקשר הזה, חבר הכנסת טיבי, אני אומר כך: הסדרת מקצוע הנהיגה הציבורית והסדרת נהיגת משא כבד – שתיהן רלוונטיות מאוד ומשפיעות מאוד במרחב הציבורי. ההסדרה הזאת בעיניי רלוונטית במידה שיש לה השלכות ברמה הממשלתית על רגולציה שקובעת מי רשאי ומי לא רשאי, מהם תהליכי ההסמכה וההכשרה, מהן הציפיות מבחינת שכר הולם, עידוד תעסוקה וכן הלאה וכן הלאה, כמו שאנחנו עושים במקצועות מוסדרים אחרים. וגם – האם יש תרשומת של מיהם הנהגים, האם הנושא הזה מנוהל על ידי איזשהו רגולטור ממשלתי באופן שיטתי ועקבי. נדמה לי שהדבר הנכון ביותר יהיה להעביר את הנושא הזה לאחת הוועדות הרלוונטיות לנושא, ועדת העבודה או ועדת הכלכלה, ולמעשה לגבש במסגרת עבודת הוועדה את הפלטפורמה המתאימה ביותר כדי שהנושא הזה יטופל באופן רציני. אני אדגיש ואומר, חבר הכנסת טיבי, שבתוך המשרד, מכיוון שאנחנו מדברים פה על תעסוקה של הרבה מאוד בני מיעוטים ומכיוון שבאחריותי בתוך המשרד אני ממונה על קידום הכלכלה בחברה הערבית, אני אשמח לעמוד לרשותך בנושא הזה, לדון באופן יותר אינטימי איך אנחנו מתקדמים קדימה ואיך מסדירים את נושא הנהיגה הציבורית ונהיגת המשא באופן שיביא יותר נהגים, יסדיר את מעמדם, יזכה אותם בתגמול כספי ראוי וישמור על בטיחות הנוסעים ובטיחות העוברים בדרכים באופן מיטבי. תודה.
אני עונה על השאילתה. ראשית ברצוני להדגיש כי בהתאם להחלטת הממשלה מס' 951 מ-9 בינואר 2022, בחודש פברואר 2022 הועבר אגף מעונות יום לאחריות משרד החינוך, אך זאת למעט מנגנון סבסוד שכר הלימוד ולמעט מערך המשפחתונים, אשר נשארו בזרוע העבודה במשרד הכלכלה והתעשייה. נדגיש כי העברת האחריות על הטיפול בפעוטות בישראל למשרד החינוך היא מהלך מבורך, ונועדה לייצר רצף טיפולי חינוכי באופן שייתן מענה על צורכי פעוטות מגיל לידה ועד גיל שלוש. לשאלתך ביחס לעיכובים בהעברת כספי סבסוד בשנה הנוכחית – כידוע, במבחני התמיכה לשנת הלימודים התשפ"ב בוצעו עדכונים בשיתוף משרד האוצר באופן שיעודד תעסוקה במשק ויסייע להורים להשתלב בעבודה באופן מיטבי. שינויים אלה הצריכו עבודות פיתוח מורכבות במערכות המחשוב, ומכאן מקורם של עיכובים אפשריים – לא רק אפשריים, אני יכול לומר, עיכובים שאכן התרחשו – בהגשת הבקשות לסבסוד ותהליך קביעת הזכאות לסבסוד. עוד יודגש כי על מנת לסייע להורים שעבורם חל עיכוב בהעברת כספי הסבסוד, העביר המשרד מקדמות לארגונים המפעילים את מעונות היום עד לחודש מרץ האחרון על מנת שאלו בתורם יוכלו להציע להורים הזכאים תעריף מסובסד על אף העיכובים. לאחר מכן, בין החודשים מרץ ליוני, ניתנו להורים הזכאים דרגות זמניות על בסיס ההצהרה בלבד על מנת שיוכלו להמשיך לשלם באותו תעריף מסובסד. אני אדגיש שזה נוהל חריג ביותר, והיה חיוני בהקשר של מתן המענה המיידי. המשרד השקיע מאמצים רבים להתגבר על תקלות שנבעו מעומסים כבדים במערכת, ואנו ממשיכים לפעול לשיפור השירות. זאת, לצד קידום היציאה למכרז חדש למוקד פניות הציבור בנושא, אשר צפוי לצאת לדרך בהמשך שנה זו, ובתקווה לשפר את המענה להורים, למנהלות ולארגונים בשנים הבאות. לשאלתך אציין כי אין הבחנה במבחני הסבסוד בין הורים צעירים למבוגרים. ההבחנה במבחני התמיכה מתבצעת ביחס להכנסה בלבד ולא לגיל. נושא זה אינו בין הפרמטרים הנשקלים. עוד אציין, בהמשך לשאלתך בדבר אימהות המועסקות במשרות חלקיות, כי בהמשך למבחני התמיכה אוכלוסיית היעד מונה הורים העובדים או לומדים 24 שעות שבועיות לכל הפחות. לצד זאת, משפחה חד-הורית והורים שיש להם שלושה ילדים או יותר במעון או במשפחתון או בשניהם נדרשים ל-20 שעות שבועיות לכל הפחות. כמו כן, נציין כי בהתאם להחלטת הממשלה מס' 4193 דרגת השתתפות המדינה עבור אם עובדת במגזר המיעוטים הזכאית להשתתפות המדינה עבור החזקת ילדה במעונות ובמשפחתונים בהתאם למבחני התמיכה, לא תקטן בשל היקף משרה הנמוך מ-36 שעות עבודה שבועיות, ובלבד שהיקף משרתה לא יפחת מ-24 שעות עבודה שבועיות, והיא עומדת בקריטריונים לקבלת השתתפות מהמדינה בהתאם למבחני התמיכה האחרים. רוצה לומר, עם רמת הכנסה שלא עוברת רף מסוים, כל אם חד-הורית עם מספר שעות שבועיות בין 24 ל-36 תזכה למעשה לתמיכה מלאה בהתאם לזכאותה. תודה רבה.
חברי הכנסת מקלב ותומא סלימאן, העליתם כאן שלוש בעיות, כולן בעיות רציניות מאוד, ואני מחויב לחזור אליכם עם תשובה. אין לי תשובה טובה למה שהעליתם. אני אחזור על הדברים ואומר איך אטפל בכל אחת ואחת מהסוגיות האלה. הסוגיה הראשונה שהעלית – אני מתחיל מהסוף להתחלה – חברת הכנסת תומא סלימאן, הנושא של שכר נמוך למטפלות וקביעת דרגות שכר. אני אבדוק את זה ואיך הנושא מטופל על מנת לוודא שלא נלין שכר לאף אחד ושבאמת בסופו של דבר  גם השכר יהיה שכר מכבד ושכר הולם. הרי רצינו לחזק את התשלום לסייעות ולמטפלות, ואת זה אנחנו מתכוונים לבצע. אז זה אני מחויב לתת לך תשובה בנושא הזה. לגבי הנושאים שהעלה חבר הכנסת מקלב – איכות המענה הטלפוני. יש לי ניסיון נרחב בניהול מענים טלפונים עוד משנותיי בפיקוד העורף. למענה טלפוני יש קריטריונים מאוד ברורים: זמן מענה, שיחות שלא נענו בכלל וכן הלאה וכן הלאה, קריטריונים ברורים. אני מחויב להציג לך מה מצבנו על מנת שהתמונה תהיה לא רק לפי תלונה כזאת או אחרת אלא תמונה מקפת – מהי איכות המענה במשרד על הפניות השונות. אם יימצא שהנושא הזה לא מבוקר ולא מטופל נכון - - -
כן, כן, כן, אני מבין את זה מצוין, אבל בסופו של דבר, הציפייה של האזרח, גם אם התשובה של השלטון תהיה שלא מגיע לו, היא לקבל את התשובה הזאת בזריזות ולא לקבל את זה בחלוף של שעה וחצי המתנה על הקו.
ברור, ברור לגמרי. אני מחויב קודם כול להציג לך את הנתונים על איכות המענה הטלפוני במשרד הכלכלה והתעשייה, זרוע העבודה.
כן, כן. כמובן לפתור את זה, אבל אני חושב שנכון שנישען על בסיס נתונים ברור וידוע. הדבר האחרון, לגבי מענה שמתכנס לסכומים שמשפחה מעוטת יכולת לא יכולה לעמוד בהם, הנושא הזה ייבדק פעם נוספת ואני אחזור אליך עם תשובה בנושא הזה. ברור שצריך למצוא פה את ההסדר הראוי כדי שגם משפחה שיש לה שניים או שלושה ילדים שצריכים ללכת למשפחתונים - - -
שניים זה מספיק, אני מקבל. ניתן לך את התשובה הראויה.
אדוני היושב-ראש, כנסת נכבדה, מציע החוק חבר הכנסת קושניר, אני אקדים ואומר שבכפוף להסתייגויות מסוימות הצעת חוק כזו מקובלת על הממשלה, חבר הכנסת אלכס קושניר - - -
אבל לפני שאתייחס בפירוט, שתי הערות: ההערה הראשונה נוגעת לעובדה שאנחנו מתעוררים בכל בוקר להפתעה חדשה, וגם הבוקר קמנו להפתעה מסוג זה. נדמה לי, נדמה לי שהדבר החשוב ביותר – ואני פונה דווקא לחבריי בקואליציה, הוא להתנהל באופן שלפיו לפני שאנחנו פוגשים חוקים ולפני שאנחנו מתמודדים עם הצעות חוק בתוך משרדי הממשלה, אנחנו צריכים פשוט לדבר אחד עם השני ולהגיע להסכמות מראש. צר לי על הצהרתו של חבר הכנסת מיכאל ביטון, אבל אני יכול להבין אותו. אנחנו ניצבים באופן די דומה עם רפורמה בחקלאות, שגם בה יש נושאים מקוממים, לא מקובלים, שהם בבחינת מקל בגלגלי עבודת הממשלה, וחבל שכך. אני אומר לכל חבריי: חייבים להתקדם קדימה במשא ומתן רציני, אחראי, מקצועי, עם יכולת לשמוע את דעתם של אנשי המקצוע בתוך המשרדים ואנשי המקצוע שמחוץ למשרדים באופן שההחלטה תבטא עבודת מטה מוסדרת ובאופן שאכן נביא את כלל השיקולים הרלוונטיים באופן מאוזן ואחראי. לעצם ההצעה שמונחת פה לפנינו – חבר הכנסת קושניר, אני אזכיר דבר אחד: המזון הוא המרכיב השלישי ביוקר המחיה בישראל; לפניו ניצבים שני נושאים: הדיור והתחבורה. לכן פתרון ליוקר המחיה חייב לגעת בכל המרכיבים של יוקר המחיה במדינת ישראל. אם נטפל במזון בלבד ולא נטפל בכל השאר הרי יצא שכרנו בהפסדנו. יהיה הרבה רעש, יונפו הרבה דגלים, יהיה דיון ציבורי, אבל בסופו של דבר ההשפעה על יוקר המחיה תהיה יחסית דלה. ומכאן לעצם הצעת החוק: החוק לקידום התחרות בענף המזון נועד לטפל בכשל שוק בענף המזון, המאופיין בריכוזיות יתר, כפי שהעיד חבר הכנסת אלכס קושניר. כיום מרבית המזון המוצג למכירה בחנויות מסופק על ידי כמה ספקים גדולים, וקיים קושי רב לעסקים קטנים לקבל את ההזדמנות להציג את מוצריהם באופן בולט על המדפים ולהתחרות על תשומת לב הצרכנים. ההצעה באה לקדם את התחרות בענף המזון, הנשלט על ידי מספר מצומצם של ספקים גדולים, ובכך להוריד את יוקר המחיה. הצעת החוק קובעת כי יש להגביל את שטח המדף בחנויות המוקצה למוצריהם של הספקים הגדולים ל-50%, ולספק גדול מאוד – ל-15%. יש קריטריונים, אני לא איכנס אליהם כרגע, שמגדירים מהו ספק גדול ומהו ספק גדול מאוד. מדובר בהצעת חוק המבוססת על הוראת שעה מהעבר שחלה מינואר 2015 ושפג תוקפה בתחילת שנת 2016, ולפיה קמעונאי המוגבל בהקצאת שטח המדף בחנויות הגדולות לספקים גדולים – ההיקף המקסימלי יעמוד על 50%. הסעיף קבע כי הממונה על התחרות – במקרה הזה הממונָה על התחרות, על רשות התחרות – תפרסם רשימה של ספקים גדולים וגדולים מאוד אשר מחזור המכירות שלהם לקמעונאים בישראל עולה על מיליארד שקלים חדשים בשנה. כאמור, הוראת השעה הייתה תקפה לשנה אחת בלבד, ולמרות שהייתה אפשרות להאריך את תוקף ההוראה, היא לא הוארכה. לכן אנחנו מקבלים את הצעת החוק בכפוף לשלושה תנאים, כפי שאפרט בהמשך: 1. ההסדר יחול לפי 2014 – אני לא איכנס לפירוט של מה היה ההסדר ב-2014; הוא גם לא מאוד מפורט, אבל יש בו תנאים מאוד ברורים. 2. ההסדר יהיה במסגרת הוראת שעה לשלוש שנים – מומלץ שזו תהיה הוראת שעה, ולא הוראה קבועה, מן הטעם שיש לבחון באמת את ההשפעות על המשק, ושתהיה לנו יכולת לתקן בלי הליך מורכב מדי את הדורש תיקון. 3. המשך הליך החקיקה ייעשה בתיאום עם משרד הכלכלה ועם משרד המשפטים. אני רוצה לברך את חבר הכנסת אלכס קושניר על הצעת החוק ועל המאבק הנחוש שלו בשדות רבים ושונים ביוקר המחיה. תודה רבה.
אדוני היושב-ראש, כנסת נכבדה, טרם אתייחס להצעת החוק, הייתי פה בשעות האחרונות בדיון המרתק סביב ביטול חוק ההתנתקות מצפון השומרון. והאמת, היו פה עמדות, כדרכה של מערכת פוליטית, שהן מובנות, מוכרות ונסמכות על ניסיון העבר. אבל אני חייב לומר שעמדותיהם של חבריי מהסיעות החרדיות נראות לי מוזרות. אני רוצה להביע פה תמיהה בנושא הזה, כי אם אתייחס, למשל, לעמדתם של חברי הכנסת מתנועת ש"ס, הרי מן המפורסמות שהרב עובדיה יוסף, זיכרון צדיק לברכה, לא רק שתמך בשלום והסכים להחזיר חבלי ארץ – אני לא רוצה לחזור על העניין הזה, הוא מן המפורסמות, אבל גם מצאתי אמירה שלו שנאמרה במסגרת ריאיון עיתונאי שבה הוא אומר את הדבר הבא: הצעתי שבכל הקשור לבעיית ההתנחלויות טוב יהיה אם יעשו אותן גושים-גושים בתוך הארץ, וכל ההתנחלויות הבודדות יצטרפו לגושים הגדולים. ואני אומר לכם, חבריי, גנים וכדים הן שתי התנחלויות מבודדות לחלוטין ממזרח לשכם – אין מה לחזור לשם.
שא-נור נמצאת בלב אזור מבודד לחלוטין – אין מה לחזור לשם.
ואותו דבר חומש, מבודדת לחלוטין – אין מה לחזור לשם. אז אני לא יודע. או שאתם חשים כבוד למרן הרב עובדיה יוסף, זיכרון צדיק לברכה, או שלא. באמת, פליאה היא בעיניי.
גם חבריי מיהדות התורה, אני קצת מתפלא על עמדתכם.
הרי גם פה ידוע הוא שהרב שך התנגד לסיפוח. לא סתם התנגד לסיפוח – אפילו התנגד לסיפוח בירושלים וברמת הגולן.
איני רוצה לחזור לעניין הזה, גם לא הסכמתי עם עמדותיו בכל מקרה. אבל גם כאן אני שואל את עצמי באיזה קלות, באיזה קלות, באיזה אופן, ללא שום דיון מעמיק, השתנתה הדעה. הנהייה הזאת אל המחוזות של הלאומנות, אני לא בטוח שנעשית מדעת ואני לא בטוח שנעשית אחרי שיקול דעת מעמיק. אי לכך ובהתאם לזאת אני ממליץ לכם, חבריי מהסיעות החרדיות, לשקול פעם נוספת את העניין ולדבוק בדרך ההיגיון ובדרך הביטחונית הראויה והטובה להפריד בין ניצים, ולהביא לכך שלכל אחד תהיה כברת הארץ שלו, ואנחנו נסתפק בשלנו אבל נדע לקיים בית לאומי לעם היהודי, מדינה חופשית ודמוקרטית. ומכאן להצעת החוק. אקדים ואומר לחברי הכנסת המציעים כי עמדת הממשלה היא לתמוך בהצעת החוק בכפוף לתיאום נוסח עם זרוע העבודה במשרד הכלכלה והתעשייה ובתנאים הבאים: 1. סעיף 2 להצעה יימחק; 2. התיקון יהיה הוראת שעה למשך שנה, שבה תיבחן הנחיצות של ההוראה דרך קבע; 3. חזרה לוועדה בכנסת לפני קריאה ראשונה. אני משוכנע, מתוך היכרות עם הצעת החוק, שנוכל להגיע בלי עמל מיותר ולא בדרך ארוכה לנוסח מוסכם, ואותו נוכל להביא עד לכדי השלמת החוק בשעה טובה ומוצלחת. איני רוצה לפרט כאן את כל הדברים, כי הרי הצעת החוק הזאת נולדה בתקופת הקורונה, והכנסנו כבר מרכיבים מתוכה לתוך החוק הקיים כהוראת שעה. ולכן, מוצע להחזיר את הוראת השעה, ולקבוע אותה כהוראה קבועה בחוק באמצעות תוספת סעיף 9(ג1). במסגרת זו מוצע כי חופשה ללא תשלום בת 14 ימים לפחות שאליה הוצאה עובדת לאחר תקופת לידה והורות, לא תימנה עם תקופת ההגנה בת 60 הימים. כמו כן, מוצע כי הוראות סעיף 9 יחולו על עובדת שעבדה באותו מקום עבודה או אצל אותו מעסיק שישה חודשים לפחות. אי לכך ובהתאם לזאת, נראה לי שבאמת הפערים הם קטנים. התיקון הנדרש הוא מינורי, ונוכל לקדם את הצעת החוק בשובה ובנחת. תודה רבה.
הוא לא רק שלך, הוא גם שלי.
אני יהודי לא פחות טוב ממך. אל תתנשא. אל תתנשא.
אדוני היושב-ראש, כנסת נכבדה, סעיף 24 לחוק הגנת השכר, התשי"ח–1958, במסגרת תיקון 24 לחוק, מטיל חובה על המעסיק לנהל פנקס שכר ולמסור לעובד תלוש שכר עד היום הקובע שנקבע בו. לכאורה הכול בסדר. גם יש קביעה מה התלוש הזה צריך להכיל, אלא שאין שום סטנדרט אחיד. הנושא הזה מנוצל – לא תמיד, אבל קורה שהוא מנוצל על ידי מעסיקים כדי להשתמש בניסוחים מעורפלים, וזה עלול להתבטא גם בשלילת שכר ובפגיעה בשכר, כפי שהיה צריך להיות.  ההצעה מבקשת לקבוע קשר הדוק יותר בין שעות העבודה של העובד לבין השכר המגיע לו, וכל זאת בשפה בהירה, תוך יצירת סטנדרטיזציה באופן שבו שכירים מקבלים שכר במדינת ישראל. אני יכול עוד להפליג כאן ולציין את מראה המקום ואת החוקים וכן הלאה, רק נדמה לי שזה לא באמת נדרש כי עמדת הממשלה בנושא הזה היא לתמוך בהצעת החוק, בכפוף לתיאום הנוסח עם משרד הכלכלה ובתנאים הבאים: אין חובת מסירת גיליון אלקטרוני; החוק יחול על המדינה כמעסיקה; כמובן, הפרטים השונים יידונו בוועדה המתאימה לפני הקריאה הראשונה. אני חייב לומר שהיתרון הגדול בהצעת החוק הוא בשיפור מצבם של המועסקים השכירים, ביכולת  להבין את מרכיבי השכר; ביכולת לעקוב אחר הקשר בין שעות העבודה לשכר בפועל; ביכולת לעקוב אחר מילוי כלל הזכויות המגיעות להם. עם זאת, בנושא הזה, האלוהים נמצא בפרטים הקטנים ביותר, ולכן חובה להמשיך ולהעמיק בהצעת החוק ולתרגמה לשפת המעשה, דרך עבודה בוועדת הכנסת. אני ממליץ לוועדת הכלכלה או בהתאם למה שאדוני היושב-ראש יקבע. תודה רבה.
אתה בן אדם מתועב, מתועב. אתה כל הזמן משקר – – –
אדוני היושב-ראש, כנסת נכבדה, הצעות החוק שהוגשו פה הן הצעות חוק רציניות ונעשתה פה עבודת מטה, עבודת הכנה יסודית. לכן כשעלה הנושא בוועדת השרים לענייני חקיקה, לא רק שהוא אושר אלא כבר צורפו לו לא מעט התניות. למעשה, המשך העבודה בוועדה הוא כבר די ברור ומוסדר, כך שיש פה פירוט שלם, אדוני היושב-ראש וחבריי חברי הכנסת, לגבי מה הולך להיות התוכן של החוק. אני עוד לא ראיתי תוכן כל כך מפורט. כלומר, חברותיי חברות הכנסת, נדמה לי שאין צורך לפרט פה את הדברים. הפרטים ידועים לכן, כי אתן הובלתן את עבודת המטה הזאת. כל שאני יכול להגיד הוא שהיא תועבר לוועדה ותמשיך להתקדם. אני מניח שיצא מזה חוק טוב שמקובל על כולנו. הוא באמת נותן מענה לצורך אמיתי ולנושא שמרגיז רבים מאיתנו, לכן החוק ימשיך ויתקדם. אני מודה לכם על העלאת הנושא על סדר-היום של הכנסת, והוא יתקדם בלוחות זמנים מהירים, אני מניח. תודה רבה. מקובל, חברת הכנסת עטייה? חברת הכנסת מגן? אדוני היושב-ראש, תודה רבה.
אדוני היושב-ראש, כנסת נכבדה, לפני שאשיב על הצעת החוק, אני רוצה שנביט לרגע אחורה למה שהיה כאן במשכן לפני יומיים, שלשום, ביום שני, והרעש הפוליטי האדיר שנוצר סביב סיפור חידוש תקנות החוק הישראלי ביהודה ושומרון. אני רוצה לומר לכל יושבי הבית – המעטים יחסית שנמצאים כאן כרגע: האם זה באמת הנושא? האם באמת אנחנו מתיימרים לפתור את נושא יהודה ושומרון דרך חקיקה כזאת או אחרת? האם מה שקורה בשטח הוא לא מה שבאמת קובע? ואני אומר לכם, חברים, מה שקורה בשטח זה מציאות שמובילה אך ורק לכיוון אחד, במצב הנוכחי, והוא כיוון של סיפוח. ואני שואל את אלה שיושבים כאן ומכנים את עצמם ציונים, ואת אלה שמכנים את עצמם המחנה הלאומי, אני שואל: מה לאומי בליצור מציאות שבתהליך ארוך טווח תוביל לסיפוח של מיליוני פלסטינים למדינת ישראל? ובואו נניח שאפילו לא תהיה התנגדות, וזה אפילו יהיה לרצונם, במה אנחנו מתנחמים פה? האם זו תהיה מדינה שיש סיכוי שתיקרא ביתו הלאומי של העם היהודי? אני אומר לכם שלא, כי ביום ש-50% מאזרחי ישראל יהיו ערבים, בצדק הם יגידו: מה פתאום סמל המדינה הוא מגן דוד? אנחנו 50%. למה שהמנון המדינה יהיה התקווה? הרי אנחנו 50%. אבל אנחנו גם לא נגיע למצב הזה. האם באמת למחנה שקורה לעצמו המחנה הלאומי יש כוונה לתת במציאות של סיפוח שוויון זכויות מלא לתושבים הערבים של יהודה ושומרון? אני אומר לכם, לא ולא. אין לכם שום כוונה כזאת.
אז מה יהיה פה? מצב שלנצח אנחנו נוגשים במיליוני אנשים, כשיש שני מעמדות במדינת ישראל, מעמד של נתינים ששותפים לו מיליונים ומעמד של אזרחים. זו מציאות יציבה? ככה נביא את הגאולה למדינת ישראל, לאזרחי ישראל? איזה סיכוי שזה יקרה? לכן, הסיפור הוא לא סיפור משפטי ולא פקיעת תקנות כאלה ולא פקיעת תקנות אחרות. הסיפור האמיתי הוא הכרעת דורנו: לאן פנינו – סיפוח או היפרדות. אני טוען שמי שציוני ומי שרגש לאומי מקנן בליבו, רוצה היפרדות. זה טוב לנו, ולמרבה השמחה זה טוב גם לתושבים הערבים של יהודה ושומרון. מכאן, אדוני היושב-ראש, להצעת חוק הגנת הצרכן שהביא בפנינו חבר הכנסת ולדימיר בליאק, שאני רואה שהוא מקשיב למה שאני עונה לו ברוב קשב. ולדימיר.
ולדימיר, אני יודע שהתשתי אותך. עכשיו אני עונה לך. אקדים ואומר שהצעת החוק מקובלת. זו הצעת חוק חשובה, ובכוונת הממשלה ומשרד הכלכלה לקדם אותה במלוא המרץ. בפירוט רב יותר אומר כך: הצעת חוק זו מבקשת לקבוע כי קמעונאי גדול יחויב להציע לצרכן לקבל חשבונית במסירה דיגיטלית, אך הצרכן יוכל לבחור אם ברצונו לקבל את החשבונית באופן זה או בעותק קשיח, בדף נייר או בפתק נייר, לצורך העניין. בנוסף, ההצעה מבקשת לקבוע כי בעסקת מכר מרחוק, קמעונאי גדול יחויב במשלוח חשבונית עסקה מפורטת באמצעות קובץ מצורף להודעת דואר אלקטרוני באופן מיידי, וגם במשלוח חשבונית נייר עם מסירת הטובין שהוזמן, אלא אם כן בחר הצרכן לקבל את החשבונית באחת הדרכים כאמור בלבד – עותק קשיח או אלקטרוני. ועדת השרים לענייני חקיקה המליצה לתמוך בקריאה טרומית בהצעת החוק, בכפוף לתנאים הבאים: א. החובה לשלוח חשבונית לצרכן בדרך מקוונת תחול רק על עסקאות באינטרנט. אני חושב – חבר הכנסת בליאק, זה נראה לי תנאי מקובל לחלוטין; ב. המשך הליכי החקיקה יקודמו בתיאום עם משרדי האוצר, המשפטים והכלכלה והתעשייה. אני לא רואה פה מכשלות או קשיים מיוחדים, אבל התיאום פה כמובן נדרש. לעמדתי ולעמדת הגורמים המקצועיים במשרד, עשויה להיות תועלת לצרכן מקבלת חשבונית דיגיטלית, אשר נוחה יותר לשמירה ולאיתור ותורמת לשמירה על איכות הסביבה. ככל שתיוותר הבחירה בידי הצרכן אם לקבל את החשבונית באופן דיגיטלי או בנייר, הרי שלא צפויה פגיעה באוכלוסייה אשר מתקשה בשימוש באמצעים טכנולוגיים מתקדמים כאלה ואחרים. לסיכום דבריי, זו הצעת חוק טובה, והיא תקודם, אני מקווה, בשיא המהירות. איני רואה פה מכשלות מהותיות. תודה רבה.
אדוני היושב-ראש, כנסת נכבדה, חבר הכנסת כסיף העלה סוגיה – –
– – שבעיניי היא באמת עניין של חיי אדם, על מצב הבריאות התעסוקתית, ולא הזכיר את זה חבר הכנסת כסיף, גם – סליחה, על מצב הבטיחות בעבודה וגם על מצב הבריאות התעסוקתית, לא רק הבטיחות בעבודה, ששניהם במצב שהוא בלתי מתקבל על הדעת. מדינת ישראל – לא, אין שום סיבה בעולם שהיא לא תהיה בין המדינות המובילות בשני התחומים החשובים האלה.
אין סיבה שמדינת ישראל לא תהיה בין המדינות המובילות בעולם בתחום הבריאות התעסוקתית והבטיחות בעבודה. אנחנו לא פחות טובים לא מבריטניה ולא מהולנד, לא מדנמרק ולא מדרום קוריאה. וגם מדינות שאנחנו מביטים עליהן כמדינות פחות מתקדמות כביכול במצב הבטיחות בעבודה – מצבן טוב לאין-שיעור משלנו. למשל, חלק גדול ממדינות מזרח אירופה – מצבן יותר טוב. ולכן הנקודה שהועלתה כאן על ידי חבר הכנסת כסיף – וכמובן, הצעת החוק הנלווית אליה היא נכונה ומוצדקת וראויה מאין כמותה. ואני רוצה לנצל את ההזדמנות הזאת ולסקור את המהפכה שקורית ואת המהפכה שעוד תקרה בתחום הזה. המהפכה שקורית עוסקת בעיקר בחברות הבנייה, ויש לומר – בעיקר חברות הבנייה הגדולות, שביצעו מהלכים מרשימים לטובת שיפור מצב הבטיחות בעבודה. הנושא הזה מוחזק באופן תדיר על ידי ההסתדרות הכללית, על ידי התאחדות הקבלנים בוני הארץ, על ידי גופים נוספים כמו המטה לעידוד ענף הבנייה ומטה הבטיחות בבניין בראשותו של חבר הכנסת לשעבר האלוף במילואים איל בן ראובן. למרות כל הדברים היפים שנעשים, רמת השיפור בארבע השנים האחרונות היא מתונה, מתונה מדי. אין ביכולתה להביא אותנו לחוף מבטחים. ולכן, שמתי בפני משרד הכלכלה שלושה יעדים מרכזיים: האחד – להקים רשות לאומית לבטיחות בעבודה ולבריאות תעסוקתית. הרשות הזאת תאחד שני גופים מרכזיים – את המוסד לבטיחות ולגהות, שעוסק היום אך ורק בייצור ידע ובהדרכה, יחד עם מינהל הבטיחות במשרד, שעוסק בעיקר באכיפה. על בסיס שני הארגונים האלה תיבנה רשות לאומית חזקה במעמד של מנכ"ל, חבר הכנסת כסיף, כדי שאף אחד לא יוכל לזלזל בגוף הזה, וכדי שכושר המשיכה לעובדי ציבור להגיע למקום הזה ולהשפיע יהיה רב. הרשות הזאת – – –
הרשות הזאת תוביל את עולם הבטיחות בעבודה על כל היבטיו. היא תהיה בנויה, להערכתי – בשלב זה אני עוד לא יכול לפרט, להיכנס ממש למבנה, כי אנחנו שוקדים על המבנה ממש בימים אלה, אבל ללא ספק היא תהיה בנויה מהגופים הבאים: האחד – גוף שיעסוק בכל הנושא של מחקר וייצור ידע; השני – גוף שיעסוק בחקיקה; חקיקת הבטיחות בישראל היא מיושנת; גוף שלישי שיעסוק בכל נושא האכיפה; גוף רביעי שיעסוק בכל נושא הבריאות התעסוקתית; וגוף חמישי, שככל הנראה יעסוק בכל מה שקשור בהדרכה, חניכה והנחלת הידע והטמעתו. אין תקנים נוספים באופן משמעותי בגוף הזה. תקציבו מסתמך על התקציבים הנוכחיים שמושקעים בעניין, אבל מרגע שיעמוד על הרגליים, זו תהיה מהפכה, כי סוף-סוף יהיה בן אדם אחד במדינת ישראל שרואה את תחום הבטיחות בעבודה והבריאות התעסוקתית ממקום אחד, שמסוגל לקבוע תוכנית עבודה אחת, שיכול לקבוע סדרי עדיפויות בהתאם לניתוח המצב בשטח; כתובת אחת לכל הגופים בארץ – לא שתיים, לא שלוש – כתובת אחת שאליה אפשר לפנות ולקבל תשובות; גוף שמייצר ידע, גוף שאוסף ידע; גוף שמסוגל להיות בקשר הדוק עם גופים דומים בעולם ולהביא את מה שהושג, את ההישגים הגדולים שהושגו בתחום הזה, לכאן, לישראל; גוף שיהיה אחראי להביא טכנולוגיה מתקדמת שמסוגלת להתגבר על הרבה מאוד חולשות אנוש ולמנוע תאונות המתרחשות בשטח הרבה מאוד פעמים כתוצאה מחוסר שימת לב. ולכן, אדוני היושב-ראש, כנסת נכבדה, הצעת החוק הזאת, אנחנו מציעים להצמיד אותה להצעת חוק ממשלתית, ולמעשה לקדם את הנושא הזה במהירות הרבה ביותר האפשרית דרך קידום מרב הנושאים הכלולים בעניין בחוק ההסדרים הקרוב. אני אומר כאן לחבר הכנסת כסיף – מכיוון שאני יודע שהנושא קרוב מאוד לליבך וגם קרוב לליבם של הרבה מאוד חברי כנסת, בלי קשר לחלוקה בין אופוזיציה לקואליציה, תנו לנו להעביר לפחות את חוק ההסדרים הקרוב, והינה תקום רשות לתפארת מדינת ישראל.
חברים, זה היה באמת – הרי לא חשבתי – – –
ידידי חבר הכנסת אבו שחאדה, אתה יודע שזה נאמר בבדיחות הדעת. אין כוונתי שמזה נבנית פרוגרמה פוליטית מקיפה, אבל בלי קשר, אני רגע חוזר לכיוון שאליו אנחנו הולכים. הרשות קום תקום. נוסף לכך, אני אומר לחבר הכנסת כסיף, בלי להמתין להקמת הרשות, יש כמה תיקוני חקיקה שאנחנו מקדמים כבר עכשיו. יש שניים שמאוד חשובים בנושא הזה: האחד – היכולת לבצע תחקיר מקצועי, מנותק מהתחקיר או מהחקירה הפלילית, המשפטית. זה דבר חיוני, כי אחרת אי-אפשר ללמוד מאירועים שקרו. המנגנון כאן יהיה דומה למנגנון של חקירת תאונות אוויריות, למנגנון שמשרת את צה"ל הרבה מאוד שנים, מנגנון התחקיר המבצעי, כדי שתהיה למידה מיידית מכל אירוע ואירוע. הדבר השני שאנחנו מקדמים – אני מקווה להתחיל פיילוט בנושא הזה מוקדם ככל האפשר, ולשלב את הרשויות המקומיות בעבודות הפיתוח. אי-אפשר – – –
עוד דקה. אין בעיה. הכוונה היא להגיע למצב שאנחנו גם עוסקים בתחום של שילוב הרשויות המקומיות, בעיניי, אם נשלים את שלוש המהפכות האלה – המהפכה של החקיקה המודרנית, המהפכה של הקמת הרשות והמהפכה של שילוב הרשויות – הרי עשינו צעד ענק כדי להפוך את ישראל למדינה מובילה בתחום הבטיחות בעבודה והבריאות התעסוקתית. סליחה שהארכתי, אדוני היושב-ראש, ותודה רבה.
צודק לגמרי. סליחה, אני מתנצל.
אתה מכחיש שהצעת הצעות למנסור עבאס.
אדוני היושב-ראש, כנסת נכבדה, השעות הקטנות האלה שאחרי הדיונים הגדולים והכבדים בכנסת, מסתבר שמעת לעת הן מזמנות לנו רגעים של נחת. וברגעים האלה של הנחת אנחנו רואים הסכמות בין אופוזיציה לקואליציה ושיח שהוא שיח שונה מאוד לעיתים מהשיח הטעון שמתנהל כאן, ואני מברך על כך. אני חושב שבנושא החקלאות בהחלט התפתח שיח חיובי, והוא קורה כרגע במשכן בשני מקומות שונים מאוד: המקום הראשון הוא משא ומתן אינטנסיבי, רציני, אחראי, של ראשי הארגונים החקלאיים עם ראשי משרד החקלאות. אני רוצה לברך בזאת את שר החקלאות על המאמץ האדיר שנעשה כרגע, ממש ברגעים אלה, להביא לסגירות; והמאמץ השני נעשה כאן, במשכן. תכליתו לומר איך אנחנו כולנו פועלים יחדיו למען החקלאות הישראלית, ולפעול למען החקלאות הישראלית זה לפעול למען עצמנו. כשאני אומר "למען עצמנו" זה למען טובתה של מדינת ישראל בשלושה מובנים מובהקים. אחד הוא נושא הביטחון התזונתי של כל אזרחי ישראל. הנושא השני הוא הנושא של החזקת הקרקעות וטיובן. הנושא השלישי הוא נושא הפריפריה והחיים בפריפריה, והיכולת להביא אנשים צעירים להמשיך לרצות לחיות בפריפריה ולהקים שם את המשפחות שלהם באופן שהפריפריה תהיה מקור לגאווה. הספר הישראלי יהיה מקור לגאווה בעבור כל אזרחי ישראל. מכיוון שכך – – –
חבר הכנסת גפני, אתה יודע שבנושא הזה יש בינינו הסכמה רחבה.
חבר הכנסת גפני, אני – – –
חבר הכנסת גפני, אני רוצה לומר לך שאני מעדיף ברגעים האלה להסתכל קדימה ולא להסתכל אחורה. גם אם השאלה הזו היא שאלה ראויה, והיא בהחלט שאלה ראויה, אני רואה את השעות; אני פשוט עד למה שקורה כאן בשעות האחרונות. אני רוצה לומר לך, אני אופטימי ברגעים האלה כפי שלא הייתי מעולם במשא ומתן הזה על עתיד החקלאות הישראלית. אני מעריך שאם בדקות הקרובות או בשעות הקרובות נגיע לסיכומים חיוביים – וכמו שזה נראה כרגע זה הולך בכיוון הנכון – הרי התקנות האלה יתייתרו מאליהן, ונביא בשורה אמיתית לחקלאות הישראלית, שיהיו בה: 1. ההשקעה אדירה של מדינת ישראל בהון החקלאי וביכולת להביא לחידוש החקלאות הישראלית, באופן שיחזק את מעמדה כמובילה בעולם.
2. השקעה רצינית ואחראית מאוד במו"פ חקלאי, כדי שבאמת השילוב המדהים הזה בין מדע, טכנולוגיה וחקלאות ימשיך וילווה אותנו הלאה. מכל הסיבות האלה, אני חושב שבאמת יש מקום לחוש אופטימיות רבה ונאחל לנושאים ולנותנים הצלחה.
אדוני היושב-ראש, כנסת נכבדה, חבר הכנסת נתניהו, אני רוצה להודות לך על דבריך לזכרו של אילן גילאון. אני חושב שזה היה ראוי ומכובד. משפחת גילאון איננה נמצאת איתנו. בכל אופן אפנה אליה, אפנה אל כל מוקיריו ומכריו של אילן, וכמובן, ברשותך, אדוני היושב-ראש, אשא דברים קצרים. את אילן לא הכרתי שנים ארוכות. יש במרצ רבים וטובים שהכירו אותו טוב ממני, שידעו לצטטו ולחקותו, שסיירו איתו ברחבי הארץ, שבילו בחברתו, שנהנו מתבונתו ומאישיותו באופן בלתי אמצעי ולאורך שנים, אנשים שהכירו היטב את יכולתו הייחודית לחבר בין אנשים ולגדר נושאים מורכבים בכמה משפטי מחץ זכורים לנצח. ודווקא מהמקום הזה של היכרות קצרת מועד ברצוני לשתף אתכם בחוויה הגילאונית האישית שלי. את אילן פגשתי לראשונה אחרי שני אירועים של שבץ מוחי – אדם שעבר שיקום ארוך, נותר מוגבל בגופו אך חופשי ברוחו, חופשי באורחותיו, ועל שני אלה ארצה לדבר, על רוחו ואורחותיו. נתחיל דווקא באורחותיו. אילן היה אוהב אדם, איש של אנשים, מחבק, מנשק, נכון לסייע לכל אחד ובכל עת, במיוחד לחלשים ולמוחלשים; מעתיר מטובו, פותח ביתו, פותח דלתות ברשויות ובמשרדי הממשלה, מעניק שי צנוע פרי מעשה ידיו לכל אדם – כן, כן, אותן צנצנות הריבה המפורסמות – אוהב אדם אמיתי שכל מי שהכירו רצה לאהוב ואהב לאהוב. אילן היה איש של רוח גדולה, רוח חופשית נאורה, אנושית, מאמינה באדם ונדיבה לאדם. תפיסת עולמו המגובשת דרשה עניין פשוט וכל כך הגיוני: מדינה בריאה היא מדינה המרוממת את האזרח, והוא בתורו מעניק לה בתודה ובהוקרה חזרה. במדינה של אילן אין אדם שנשאר מאחור, ולא משנה איך נולד, למי נולד ועד כמה שפר עליו גורלו. במדינה של אילן האדם זוכה ליחס שוויוני וטוב מהרשויות, ויחס זה מהווה בסיס לסולידריות החברתית ולערבות ההדדית. במדינה של אילן האדם זוכה לחינוך הטוב ביותר, לשירותי הבריאות הטובים ביותר, לשירותי הרווחה הטובים ביותר האפשריים, וכן הלאה וכן הלאה, כי במדינה של אילן הרשויות עובדות אצל האזרח ולא להפך. אילן היה פטריוט ציוני אדיר, ואיש שראה בתקומת ישראל את התגשמות מרבית מאווייו. אילן סבר, ובצדק, שקיומה של ישראל ויכולתה להחזיק בצעיריה ולהביאם למסירות ואף להקרבה תלויה בצדקת הדרך. אילן סבר, ואני כמוהו, שאין צדקת דרך בלי היפרדות מהפלסטינים, בלי הפרדת דת ממדינה ובלי חלוקה הוגנת של העושר. שלוש החלוקות האלה עמדו בבסיס משנתו האידיאולוגית. מבחינתי באופן האישי ביותר הן מנחה רעיוני לפעולתו של השמאל הציוני מכאן והלאה. יהי זכרו של האיש המיוחד והנפלא הזה ותהא דרכו הייחודית האנושית והאמיצה חקוקים על ליבנו לדור דור.
כמו שאתה מדבר על – – – מדבר על נאצים. מי מכה את חיילי צה"ל? מי מכה את חיילי צה"ל – –
– – פעם אחר פעם, פעם אחר פעם?
