אדוני היושב-ראש, כנסת נכבדה, יש סמליות מסוימת מבחינתי בעובדה שהנאום הראשון שלי הוא בתענית אסתר, כי הציונות הדתית, שאני נמנה עם בניה, נדמית בעיני כאסתר המלכה. היא מודעת לגודל השליחות, אבל קצת חוששת ממנה. היא חשה לפעמים שאך במקרה היא נקלעה לבית המלך. היא נעה בין שאיפות מלכות לבין הרגשה – אם תסלחו לי על הביטוי – שזה גדול עליה. ואולי הציונות הדתית היא בכלל שילוב של אסתר המלכה מהמקורות שלנו ושל היפהפייה הנרדמת מהספרות העולמית. בניה ובנותיה של התנועה שלנו הם חלק משמעותי מכל תחום מחיינו, אבל מסתובבים בתחושה קבועה של נמיכות רוח, בהרגשה שאנחנו לא זוכים להכרה כפי ערכנו. אנוכי הקטון רוצה להיות מאלו המעירים את היפהפייה הנרדמת שלנו, שלפעמים היא יפהפייה נדהמת – נדהמת שלא אוהבים אותנו, נדהמת איך זה שפתאום עוקרים יישובים שאנחנו בנינו בעמל רב, בכשרון ובזיעה, איך זה שלא אומרים לנו תודה על מי שאנחנו. זו יפהפייה נרדמת שלפעמים נרדמת בשמירה, לא מבינה שבלי מאבק על רוח העם הזה לא נוכל לעמוד במבחנים הגדולים. אנחנו צריכים להביא לביטוי פוליטי, ציבורי ותקשורתי את התנועה שנשענת על יהדות, על ציונות ועל דאגה לזולת. אנחנו צריכים שהבית היהודי שלנו יהיה אכן בית שדלתותיו פתוחות לכולם, גם לאלו שהם לא בדיוק בדיוק כמונו; להחזיר לבית הזה את המסורתיים ואת החילונים אוהבי יהדותם, וכמובן את הדתיים שרוצים ייצוג ראוי לעולמם. בכנסת ישראל ארצה לפעול בנושאים הקשורים לחינוך, לתרבות ולמסורת. אני משוכנע שבלי חינוך אין לנו ארץ-ישראל, בלי מסורת אין לנו עם ישראל ובלי קרבה בין דתיים לחילונים ובין איש לרעהו בכלל – אין לנו חלילה מדינת ישראל. אני רוצה לפעול ברצינות וברוח טובה למען הנושאים האלה, להביא את עיסוקי הקודמים בתקשורת לביטוי פרלמנטרי, ללמוד מניסיונם ומחוכמתם של אחרים, חברי החדשים, ולמצוא את המכנה המשותף, בלי לוותר על מה שהוא רק שלך. אדוני היושב-ראש, בשבוע הראשון בכנסת הקמנו, חבר הכנסת איתן כבל ואני, את השדולה לקשרי דתיים וחילונים. נפעל בה יחד עם עוד חברי כנסת שכבר הצטרפו, לאו דווקא בסוגיות הליבה אלא בסוגיות החיבה. לא נהסס להתווכח, אבל לא נחשוש גם להסכים. אפעל בכנסת, בעזרת השם, לחקיקת חוקים של שכל ישר והיגיון בריא. נשמיע בתנועה שלנו, הבית היהודי, עם עמיתי הרב פרופסור דניאל הרשקוביץ וחבר הכנסת זבולון אורלב, קול של יהדות מודרנית שרוצה שותפות ולא רק עימות, שיודעת כי חינוך ליהדות איננו פריווילגיה של החינוך הדתי אלא מצרך יסוד גם בחינוך הממלכתי. אנחנו נפעל למען מפעלי ההתנדבות והשירות הלאומי ולחיזוק מעמדה של האשה, גם הדתית; נזכיר שההשכלה הגבוהה ולימוד התורה אינם בתחרות אלא בהשלמה; נדגיש מחויבות לתרבות וליצירה; נשמיע קול אותנטי של אהבת תורה ויראת שמים, בלי להיכנס לבונקר פיזי ונפשי. אנחנו בין אחים ובין אזרחים כמונו. אנחנו מבינים מה משמעותו של כוח פוליטי, אבל זוכרים שחוץ מכוח יש גם הבנה ושכנוע ופשרה והסכמה, ואפילו הומור פה ושם – אף-על-פי שהפעם לא ערבבתי את זה. בכנסת זו נוכל לומר, בשם המחנה הדתי והלאומי, עוד משהו חשוב: אנחנו לא צריכים לקבל לגיטימציה מספינאים, מיחצנים ומאנשים שגילו את אור השלום ואחוות העמים פתאום. אם הם חושבים להצטרף לממשלה כדי "להלבין" אותנו, כדי להיות המבוגר האחראי ששומר עלינו, מוטב שיישארו עם תחושת הגדלות המזויפת שלהם באופוזיציה. הרי אלו אנשי מחנה השלום החדשים שאך אתמול שרו בבית"ר "שתי גדות לירדן" והיום הם שרים שתי מדינות לשני עמים, ממש באותה התלהבות. נשארה להם רק המלה "שתי" מכל האידיאולוגיה. משתי גדות לשתי מדינות. שתי השקפות הפוכות לאותם אנשים. מדברים קדימה ומחפשים איך לברוח אחורה, מהר. אנחנו נישאר נאמנים לארץ-ישראל שלנו, השלמה. אדוני היושב-ראש, כנסת נכבדה, אבי אהרן, זיכרונו לברכה, הגיע מגרמניה בשנת 1935 כילד, ובשנת 1948, בקרבות תש"ח, כבר השתתף בקרבות בלטרון. אמי פנינה, תיבדל לחיים ארוכים, ברחה מפולין לרוסיה במלחמת העולם ועלתה ארצה בספינה "תיאודור הרצל", שגורשה על-ידי הבריטים לקפריסין. כאן הם הקימו בית ומשפחה רבת-פנים. זה סיפור רגיל של תקומת ישראל, שכמותו יש מאות אלפים בגרסה כזאת ובגרסה אחרת. אני בטוח שכל אחד מחברי הבית הזה שידפדף בסיפור חייו שלו, בסיפור משפחתו, ימצא את הגרסה שלו לקיבוץ גלויות ולבניית המדינה; המון סיפורים קטנים ששזרו פה ביחד סיפור אחד גדול מאוד. בכנסת יש ימים רבים שהם ימי קטנות, ימים שבשגרה. אני מקווה שגם בימים הקטנים, ואפילו בימים הקטנוניים, נזכור שאנחנו פועלים בשירותם של רעיונות גדולים של הורינו וסבינו, שעלו כדי להגיע אל מנוחה ואל נחלה. נזכור שאנחנו רוצים לבנות מדינה וחברה מתוקנות יותר. לו רק נזכור מה שאסתר אחת, נערה משבט בנימין הקטן, זכרה – לכל אחד מאתנו יש תפקיד חשוב, ואם לעת כזאת הגענו לאן שהגענו, רווח והצלה לא יעמדו משום מקום אחר. בעזרת השם נעשה ונצליח.
אדוני היושב-ראש, חברות הכנסת, חברי הכנסת, השרים והשרות שלא נמצאים אתנו, השרה ציפי לבני שלא נמצאת – אולי כי זה גדול עליה להישאר ולהקשיב – – –
חבר הכנסת יואל חסון – – –
אדוני היושב-ראש, חברות הכנסת וחברי הכנסת, ההערה "זה גדול עליה" איננה הערה שוביניסטית, חבר הכנסת חסון, כי זה גדול גם עליך, ואתה גבר. לכן, מהבחינה הזאת, יש אנשים שזה גדול עליהם ויש אנשים שזה לא גדול עליהם. יש כאלה גברים ויש כאלה נשים.
תודה. השוויון, גבירותי ורבותי, יושג בבוא היום, כשהמשיח – ממין זכר או ממין נקבה – יגיע, כשלא יהיה צורך ביום האשה הבין-לאומי, כשם שאין יום הגבר הבין-לאומי. כל עוד יש יום האשה הבין-לאומי, כנראה יש עוד המון מה לתקן, כדי שנלמד ביום הזה – כמו שאמר חבר הכנסת חיים אורון קודם – זה יום של מאבק. יש עדיין על מה להיאבק. מנו כאן ועוד ימנו כאן המון דברים שצריך לשפר. הדרך עוד ארוכה היא ורבה – גם בייצוג נשים בבית הזה וגם בייצוג נשים בבית היהודי, מפלגתי. צריך לשפר את זה, זה דבר שטעון תיקון. אני מקווה גם שהציבור ייתן לנו בעתיד כוח יותר גדול כדי שגם מקומות כמו השישי, השביעי, השמיני והלאה ייכנסו, ונשים יהיו במקומות יותר גבוהים. אז קודם כול, לפני שאנחנו מטיפים מוסר לאחרים, אנחנו מטיפים ולוקחים מוסר לעצמנו בסוגיית הייצוג. זה דבר שראוי לתיקון. אבל לפני, או תוך כדי שאנחנו עושים מעשים משמעותיים שמתקנים עיוותים, אי-שוויון, קיפוח, סוגיות של אלימות וסוגיות אחרות, יש גם משמעות למעשים סמליים, ולכן הנחתי היום – יחד עם עמיתותי חברות הכנסת אורית זוארץ, אורית נוקד וציפי חוטובלי – על שולחן הכנסת הצעת חוק שלא עולה כסף. היא רק עולה ברצון טוב של אנשים, וזה בהמשך ליוזמות שכבר היו ברשויות מקומיות כמו תל-אביב וכפר-סבא, ששלושה מכל עשרה רחובות על שמות אישים שייקראו בעתיד – רחובות חדשים ברשויות מקומיות – יהיו על שמות נשים הראויות לכך. כשם שיש גברים הראויים לכך, יש די והותר נשים – אחרי המאה-ועשרים שלהן, כמובן – שראוי שייקראו על שמן רחוב, סמטה או דרך בערים השונות. הרבה אנשים שסיפרתי להם על הצעת החוק הזאת, אמרו: אבל איפה תמצא נשים? זאת כמעט שאלה אינסטינקטיבית – אגב, בעיקר של גברים – והתשובה גם היא אינסטינקטיבית: באותו מקום שבו מוצאים את הגברים, שם נמצא את הנשים. נכון שיש בעמדות מפתח בציבוריות – ודאי בצבא, בפוליטיקה ובתחומים אחרים – יותר גברים מאשר נשים – – –
זה עיוות. על שמך יהיה גם רחוב וגם ייצוג בכנסת – אחרי המאה-ועשרים.
במקום השישי ובמקום השביעי יש לנו נשים. חבל שלא קיבלנו כל כך הרבה ייצוג – – –
אדוני, אם היית מקשיב ולא רק צועק, היית שומע שהרגע הכיתי על החזה שלנו. אני חושב ששלושה מכל עשרה מועמדים מנוחים לקריאת רחובות על שמם – כל שלוש יכולות להיות נשים, וכך ראוי, ואני חושב שזה מעשה סמלי, אבל כזה שיש לו משמעות, כי ילדים שאחר כך עושים עבודות בבית-הספר, וחוקרים את תולדות הרחוב ושם הרחוב שהם גרים בו, לומדים כך גם על מקומן של נשים בתרבות, בציבוריות, בפוליטיקה. אחרי המעשים האלה יימשכו הלבבות, ותוך כדי כל זה, אחרי כל המעשים והסמלים הללו, אנחנו צריכים, ונהיה – אנחנו, סיעת הבית היהודי – שותפים למאבק למען שוויון בתחומים רבים, לרבות הייצוג הפוליטי, למי שדעתו לא נחה. הדרך ארוכה היא ורבה, כולם צריכים ללכת בדרך הזאת עד סופה, חברי הכנסת, חברות הכנסת, ויחד נעשה ונצליח. תודה רבה.
אדוני השר, אדוני היושב-ראש, אני שואל בעניין הצלת בית הרב קוק בשכונת נווה-צדק, סמוך ליפו. במבנה שבנדון פעל הרב קוק, שהיה רבה הראשי של יפו ואחר כך של ארץ-ישראל כולה, ובו נכתב אחד הפרקים המפוארים בתולדות המדינה. לאחרונה מכרו חברי הנהלת ההקדש את המבנה ליזם נדל"ן, והוא מתכוון להרוס את המקום. ברצוני לשאול: כיצד יפעל משרדך לשימור מבנה לאומי היסטורי זה?
העתירה היא גם נגדם, כבוד השר.
אני רוצה לשאול שאלה נוספת בעניין הזה. מה הנהלים של משרד הפנים, ואולי של משרדים אחרים, שבאמצעותם מכריזים על מבנה כמבנה שמור, כמבנה לשימור, והאם הם לא נהלים מחמירים עד כדי כך, שבגלל ההחמרות הללו המון מבנים לא מגיעים לכלל מעמד של מבנים שמורים?
אדוני היושב-ראש, חברי הכנסת, בתחילת השבוע נרצחו שני שוטרים בכביש הבקעה, סמוך לצומת משואה. זה נקרא בשפתנו "רצח קטן", זה מסוג מעשי הרצח שלא זוכרים אותם לאורך שנים. מתי נזכרים במעשי הרצח האלה? כשיש חלילה עוד רצח דומה של שני שוטרים, של שני חיילים, או במקום דומה; אז בבוקסה בתוך העיתון אומרים: הרצח הקודם היה בשנה זו וזו. אנו נמצאים – נמצאנו לפחות עד אתמול – בימים של משא-ומתן לשחרורו של החייל גלעד שליט. והממשלה, בצדק – וחבל שבאיחור – החליטה לשחרר שמות של 20 רוצחים המועמדים לשחרור, עשרה מהם שהממשלה סירבה לשחרר ועשרה שהיא ניאותה בלחץ המשא-ומתן. לטעמי, צריך כמעט מתחילת המשא-ומתן להציג בפני הציבור את השמות של הרוצחים. גם אם הם לא מוכרים בשמותיהם – לצערנו אנו מכירים את הפיגועים עצמם, ודאי את הפיגועים הגדולים. ובתוך הרשימה הזאת מצאנו שהממשלה ניאותה במהלך המשא-ומתן לשחרר שמות של הרבה מה שנקרא רוצחים קטנים – רוצחים של שניים פה, של אחד שם, של איזו תקרית ירי שרק מתי מעט מהציבור הרחב זוכרים אותה, אבל המשפחות לא יכולות לשכוח לעולם. בדקתי לפני שנכנסתי לפה, שאלתי אנשים, מי הם שני השוטרים שנרצחו השבוע. היום זה כבר לא בעיתונים. היום כבר לא מדברים על זה, כי זה רצח קטן, אבל למשפחות של יחזקאל רמזרקר ודוד רבינוביץ, השם ייקום דמם, זה רצח גדול מאוד. זה מחריב את עולמם – כמובן של ההרוגים עצמם, אבל גם של בני משפחותיהם. אני לא אבוא ואומר פה: אם חטפו לנו חייל או שבו לנו חייל, אז אסור לתת כלום, אחד מול אחד. אנו יודעים איפה אנו חיים, אנחנו חיים במזרח התיכון, אבל כשאני שומע את האמירות, שצריך לשחרר חייל ישראלי בכל מחיר, בשרי נעשה חידודין- חידודין. לשחרר בכל מחיר זה אומר שהמחיר הוא יותר גבוה ממה שאנחנו רוצים וממה שאנחנו יכולים. כשאנחנו אומרים: בכל מחיר, אנחנו גורמים לזה שנשלם את כל המחיר שדורשים מאתנו, גם של הרוצחים הגדולים וגם של הרוצחים הקטנים; גם של מחבלי התופת או מתכנני פיגועי התופת, הפיגועים שכולנו זוכרים, וגם של הפיגועים שאנו נוטים לפעמים לשכוח, ורק צריך עוד רצח קטן נוסף כדי שנזכור שהיה רצח כזה. כל יום שגלעד שליט לא כאן זה יום נורא, זה יום של פחד נורא למשפחה שלו, וצריך לא רק לשחרר את גלעד שליט ולעשות מאמצים גדולים – צריך להציל את חייו. הנוסחה של "הוא בסכנת חיים" – צריכה להיות הנוסחה. אבל כבר אמרו את זה, ואני חוזר ממש על מה שאמרו: גם אלו שחלקם מפגינים בעד תשלום כל המחירים, הם – סליחה – עלולים להיות ההרוגים הבאים. רק השמות שלהם עדיין לא ידועים. ההרוגים שהולכים בינינו, בגלל שחרורו של פלוני ושחרורו של אלמוני, אם נגזים במספר המשוחררים – גם עליהם הממשלה צריכה לחשוב. אני רוצה לשבח את ראש הממשלה, ואת ממשלת ישראל – אהוד אולמרט שאף-על-פי שאני מניח שאיכשהו, אולי בקצה העורף, יש איזה פיתוי וגם רצון אמיתי לגמור את הקדנציה הזאת כשגלעד שליט בבית, הוא עמד בלחץ ובפיתוי ואמר: עד כאן, ולא נעתר לסחטנות וללחצנות. לטעמי, כבר קודם לכן מספר האסירים שהממשלה הזאת הסכימה לשחרר, על-פי הדיווחים – גם הוא מופרז ומוגזם, אבל צריך להגיד בעברית, לפעמים enough is enough. לא להיכנע. לא נוהגים לשבח את ראש הממשלה על דברים כאלה, כי העיתונים שלנו נהיו צהובונים מאוד, ודאי בעניין הזה. מפרסמים מכתבים כאילו הם נכתבים בכתב יד, ובשם הסיפור האנושי החשוב והבעייתי מאוד מוכנים למשכן אולי את עתידם של אזרחים אחרים. טוב שראש הממשלה עמד בלחץ התקשורתי והציבורי הזה והמשא-ומתן יתחיל מחדש, ואני מקווה שנראה כולנו את גלעד שליט כאן בבית חי, בריא ושלם בחיק משפחתו ובחיקה של האומה, והמחיר שכולנו נשלם יהיה נמוך ככל האפשר. תודה רבה.
אדוני היושב-ראש, בימים אלה יצא ספר מהודר שנקרא "הכותל המערבי – הלכות ומנהגים", בהוצאת הקרן למורשת הכותל המערבי; ספר שבו גם הלכות וגם אלבום תמונות מהודר. דא עקא, שאף שהקרן ממומנת בחלקה על-ידי משרד התיירות, אין שם המלה צה"ל, אין שם מלחמת ששת הימים. הכותל המערבי נחת משמים, כמו בית-המקדש השלישי שייבנה בבוא היום. אין שם רבנים ציונים-דתיים אלא רק רבנים חרדים. אפילו הרב עובדיה יוסף ותמונתו לא מופיעים שם. כמובן, יום ירושלים ויום העצמאות גם הם לא מוזכרים, אף שיש פרק נרחב על חגי ישראל ומועדיו. ואני שואל שאלה לחלל האוויר: איך שוחרר הכותל המערבי? האם מעצמו? האם על-ידי פלוגות החרדים? האם יום ירושלים ויום עצמאות אינם חלק מחגי ישראל? ושאר שאלות שכל המעיין בספר תצילנה עיניו.
בשביל זה חסכתי בזמן, כי בת הקול מחכה לי במקומי.
אדוני היושב-ראש, חברי הכנסת, בחיפה עומדת להיפתח תערוכת "עולמות הגוף". דתיים יהודים וערבים יוצאים באופן אוטומטי נגד, וחילונים רבים, שגם הם באופן אוטומטי נגד, אומרים: רק שנייה, אם זה עסק של דתיים אז אנחנו לא רוצים להיות ריאקציונרים ואנחנו תומכים בשם האמנות, בשם המדע, בתערוכה הזאת, שבי ובאחרים היא פשוט מעוררת סלידה. במקום לטעון טענות שכבר נטענו בסוגיה הזאת, אני רוצה להרחיב על הפרויקט של תערוכת "עולמות הגוף", שבה – למי שלא יודע – אנשים שהיו חיים מוצגים עכשיו באמצעות איזה תהליך פלסטיזציה, חניטה, בכל מיני פוזות כדי ללמוד על גוף האדם – זאת הטענה – וכדי לשפר את בריאות הציבור. אני רוצה להציע פרויקטים חדשים ואטרקטיביים, שני פרויקטים, כולם בהסכמה, אגב, של האנשים שבחייהם הסכימו לכך. פרויקט ראשון: יהיה מרכז מבקרים במכון הפתולוגי באבו-כביר, ואנשים יוכלו להגיע למכון הפתולוגי ולראות כיצד מנתחים גופות. הכול לצורכי רפואה. זה תהליך מאוד מעניין. זה לא קל לעיכול, תרתי משמע, אבל לאנשים בוגרים מגיל 16 ומעלה, ובהסכמת האנשים שחותמים על כך עוד בחייהם, יהיה אפשר לבחון ולראות את כל התהליך של ביתור הגופות והניתוח. אפשר ללמוד מזה המון דברים לקידום הרפואה. זאת הצעה אחת. אני בטוח שזה יזכה להצלחה, זה יכול אפילו להצליח בכל העולם, ואני לא רואה סיבה להתנגד. לפחות כל מי שתומך בתערוכת "עולמות הגוף" בחיפה יכול להסכים גם למחזה הזה. לחלופין ובנוסף אני אציע הצעה נוספת ברוח הזאת: מכיוון ש"עולמות הגוף" היא תערוכה שנועדה לקדם את הבריאות, והיא גם מעוררת עניין וסקרנות ומרחיבה את אופקי המדע, הרי יש היום הרבה תוכניות ריאליטי בטלוויזיה של אנשים חיים – אם כי אני מודה שמצפייה מעטה בחלק מהתוכניות אני לא בטוח שהאנשים שמופיעים בתוכניות הריאליטי הם אכן אנשים חיים, לפחות מבחינת שיקול הדעת שלהם בהסכמה להשתתף, אבל הם חיים, זזים, מגיבים, לא תמיד לעניין אבל בשביל זה לא צריך להיות בתוכנית ריאליטי. מכיוון שאני רואה בתערוכה הזאת מין ריאליטי-מוות – אנשים מתים שמוצגים – אני מציע לשכלל את ריאליטי-המוות הזה שיהיה ריאליטי-מוות VIP לאנשים ידועים. כך נשלב לא רק את לימוד המדע, האנטומיה והבריאות אלא גם את לימוד ההיסטוריה. היה לנו פעם מוזיאון שעווה, יהיה לנו מוזיאון שעווה של VIP, נראה את גדולי האומה – אלה שיסכימו, אלה שיחתמו – בכל מיני פוזות ידועות. הם יחתמו בחייהם. אם, נניח, זה היה לפני 150-100 שנה, היינו רואים את חוזה המדינה הרצל עומד – הוא עצמו, לא משעווה, לא מפלסטיק. נוכל ללמוד גם היסטוריה וגם אנטומיה, גם להרחיב את אופקינו האמנותיים, האקדמיים והמדעיים, ובא לציון גואל. במקרה הזה, תסלחו לי, ובא לציון גועל. תודה רבה.
אדוני היושב-ראש, חברי הכנסת, מחר ב-10:00 ובמשך כל הבוקר יתארחו כאן נערים שמשחקים בקבוצות כדורגל משותפות מטעם ארגון "צו פיוס". הם משחקים, כמובן, בימי חול. לא תמיד הדבר קל להם, מכיוון שלא תמיד מתחשבים ברצון שלהם. אלו קבוצות שפועלות בשדרות, כפר-סבא, קריית-גת, שעריים, ירושלים ולוד. אני חושב שמשחקם המשותף של דתיים וחילונים בקבוצות כדורגל הוא דוגמה ומופת; רק זה נמנע בקבוצות הבוגרים, כיוון שהמשחקים, כאמור, מתקיימים בשבת. אני מקווה שהדוגמה הזאת של "צו פיוס" תהיה נר לרגלה – זה הביטוי המתאים – של ההתאחדות לכדורגל, ואולי בבוא היום יום חמישי בערב יהיה יום המשחקים המרכזי לקבוצות כדורגל בוגרים, כדי שגם קהל דתי יוכל ליהנות – עד כמה שניתן ליהנות מכדורגל בישראל – מהמשחקים האלה, ובא לציון גואל.
אדוני היושב-ראש, חברי הכנסת, היום יום שמח, סליחה שאני מפתיע אתכם. זה יום שמח, כי זה יום שבו רצונו של הבוחר להחליף את השלטון בא לידי מימוש. יום הרכבת ממשלה חדשה, היום, הוא היום שבו הושלם המהפך. עם ישראל שלח את קדימה לאופוזיציה ובחר את הליכוד ואת שותפיו לממשלה החדשה.
אנחנו קיבלנו רק שלושה מנדטים. שלושה זה פחות מ-27, אבל 65 זה הרבה יותר מ-28. וכשאני מקשיב לנאומים פה, או פה או במסכי הטלוויזיה בחוץ, אני לא יודע אם זה שידור חי, שידור חוזר או סתם לקט. כן, השולחן הוא גדול, יש פה יותר מדי שרים, וזו בושה, ותחלקו את הממשלה לענייני בורקס ול-144. זאת ממשלה מנופחת, אבל אם קדימה היתה בממשלה ובראשות הממשלה, זאת היתה ממשלה נפוחה. נפוחה מרחמים עצמיים, מצדיקות, מאידיאולוגיה חדשה שממשלת קדימה ומפלגת קדימה המציאה לעצמה. זאת מפלגה – סליחה שאני מעליב את הליכוד – זה ליכוד 2. אתמול הם היו בליכוד, ועכשיו, מילא שהם אימצו את השותפות שלהן באופוזיציה, את מרצ וחלק ממפלגת העבודה. מילא, ניחא – – –
אני מתנצל. חברת הכנסת יחימוביץ, לחברי כנסת יש חסינות, אז אני יכול להוציא דיבה באופן חופשי על מפלגות, בלי שמישהו יתבע.
בסדר. קדימה אימצה את העמדות של מרצ בלבד, וזה מילא. אנשים לפעמים רואים את – – –
סליחה. בכל מקום שבו אני ארצה לומר שם של מפלגה, אני אשתוק ואתם תשלימו בעצמכם. קדימה אימצה דעות של מפלגות אחרות, מוצלחות וקטנות ממנה. זה מילא. לפעמים אנשים מגלים את האור וחוזרים בתשובה שלמה. הבעיה של קדימה, שהיא אימצה את הפוזות של השמאלנים, לא את העמדות; את הרצון לתת כל הזמן, לטהר את הליכוד. הם צועקים את ה"שתי מדינות לשני עמים" כאילו הם גדלו על זה אצלם בתנועת הנוער.
אנחנו מדברים עכשיו על מפלגת השלטון הראשית, הליכוד, ועל מפלגת האופוזיציה המרכזית, קדימה.
המפלגה הזאת, קדימה, יושבת וסופרת כרוכל את המנדטים שלה ושואלת איך זה קרה שלא הצלחנו להרכיב ממשלה עם כל כך הרבה מנדטים. לא הצלחתם, אנשי קדימה, להרכיב ממשלה, כי רוב הציבור בישראל רצה שבנימין נתניהו יהיה ראש הממשלה – גם אלו שקיבלו רק שלושה מנדטים, גם אלו שקיבלו רק ארבעה ונשארו באופוזיציה כי הממשלה לא ימנית מספיק בשבילם.
בבית היהודי, מפד"ל החדשה, הבטחנו לבוחרים שלנו שאנחנו ניכנס לממשלה בראשות בנימין נתניהו ככל שזה יהיה תלוי בנו. קיימנו את ההבטחה הזאת. אנחנו אמרנו שאנחנו מעדיפים את נתניהו על ציפי לבני, וגם את ההבטחה הזאת קיימנו. לנו הצביעו פחות מ-100,000 אנשים – סליחה, אני שונא את הביטוי "להסתכל להם בעיניים", כי השתמשו גם בזה יותר מדי, אבל אנחנו יכולים להביט ביושר ולומר שאנחנו קיימנו את ההבטחה הזאת, ככל שיש ביכולתנו לקיים. ובתוך הממשלה הזאת אנחנו נהיה נאמנים לא רק להבטחה הפוליטית להצטרף לממשלה הזאת, אלא גם להיות שותפים בממשלה שנאמנה לארץ-ישראל, בממשלה שנאמנה לחינוך. בהסכמים הקואליציוניים אתנו, שהונחו על שולחן הכנסת, יש מקום נרחב לסוגיות חינוך, ואנחנו רוצים שחינוך יהודי לא יהיה פריווילגיה רק של מפלגות דתיות. אנחנו חושבים שחינוך ליהדות – איש בדרכו – הוא האינטרס העליון של מדינת ישראל ושל מערכת החינוך, וחינוך ליהדות הוא האינטרס העליון קודם כול של החינוך הממלכתי, ולזה יוקצו משאבים בממשלה הקרובה גם בגלל תרומה קטנה שלנו במשא-ומתן הקואליציוני. מבחינתנו הממשלה הזאת תיבחן במעשים שלה. אנחנו נפעל, ככל יכולתנו, להסרת ההקפאה המבישה על הבנייה ביהודה ושומרון. נשמח ונרצה ונדאג שהממשלה תפעל בבנייה בכל רחבי ארץ-ישראל, גם הקטנה הזאת שבתוך "הקו הירוק" וגם הגדולה יותר, אבל הלא-מספיק גדולה, שמעבר ל"קו הירוק".
אנחנו רוצים שמדינת ישראל תמשיך להיות מדינה מודרנית, אבל שמבוססת על ערכים יהודיים ומסורתיים. גם משרד המדע הקטן שזכינו בו – לא מספיק, מגיע לנו יותר – הוא משרד שמבטא את השילוב בין מודרנה לבין מסורת.
אומר לסיום רק שזה יום חשוב ושמח. המהפך הושלם. מי שנשלח לאופוזיציה, ראוי היה שיישלח לשם מזמן. הקואליציה, שבראשה הליכוד ובתוכה הבית היהודי והציונות הדתית עם הזרם המרכזי שבה, חזרה לשלטון. אני רוצה לברך את הממשלה החדשה, את השרים, את סגני השרים ואת כל חברי הכנסת במילוי משימתם למען מדינת ישראל בקואליציה ובאופוזיציה לאורך שנים טובות.
אדוני היושב-ראש, חברי הכנסת, יש עלילות דם שדגל שחור של שנאת ישראל מתנוסס מעליהן. יש בעברית ביטוי שאומר "אשרי המאמין". במקרה שאליו התוודענו עכשיו, העלילה האחרונה, השמועות שהפכו לידיעה גדולה, וידיעה גדולה שהפכה לעוד מוקד של שנאת ישראל. על מי שמאמין לידיעות האלה אפשר לומר "אללי המאמין". כי הבעיה היא לא עלילות דם. עלילות דם, בעונה הזו של ערב פסח, כבר התוודענו אליהן בהיסטוריה היהודית. הבעיה היא אלו שנוטים בקלות להאמין לעלילות הדם. והבעיה אינה אויבי ישראל שמאמינים לעלילות דם – בשביל זה הם אויבי ישראל, זה חלק מהגדרת הזהות שלהם. הבעיה היא יהודים ששמחים על כך שאנחנו שוב יוצאים אשמים או מואשמים. יש חוגים, גם כאן בישראל, וגם יהודים שלא בישראל, שמסניפים לעצמם בהנאה מזוכיסטית את העובדה שהנה שוב תפסו אותנו בקלקלתנו. הנה שוב יהודים פוגעים בחפים מפשע. בעיירה בחוץ-לארץ, פעם, בגולה הדוויה, היתה עלילת דם. שוב בעונה הזאת של ערב פסח מצאו את גופתו של ילד נוצרי, וכמובן, איימו לעשות שפטים ביהודים. ישבו כל היהודים בבית-הכנסת, התפללו ובכו, ולפתע נפתחה הדלת ויהודי צוהל נכנס בשמחה: "יהודים, ניצלנו. הילד שמצאנו הרוג הוא יהודי". כך ניצלו היהודים מעלילת הדם. אני מרגיש שגם אצלנו יש אכזבה של חוגים מסוימים, רדיקליים, שהפעם, ברוך השם, אומרים – – –
חבר הכנסת גילאון, תקשיב. ההלצה העצובה הזאת היא אילוסטרציה למה שאני רוצה לומר. יש יהודים שמאוכזבים שהפעם זה לא אנחנו, הפעם חיילי צה"ל לא ירו בחפים מפשע, אבל אז הם מוסיפים בטון צדקני – – –
יש חוגים שאתה שומע בשורות ובין השורות שאומרים: הפעם אומנם לא קרה כלום, אבל – אפילו עכשיו שמענו: מדי פעם אנחנו כן יורים בחפים מפשע, מדי פעם אנחנו לא נזהרים. כאילו כל הגדרת הזהות שלהם לאנשים מוסריים היא לא זה שהמדינה או צה"ל לא יורה בחפים מפשע, שזאת הגדרה מוסרית גם שלי וגם של רבים בבית הזה – שאנחנו לא פוגעים בחפים מפשע סתם, שלא לצורך, או בכוונה תחילה.
זה יכול לקרות לכל בן-אדם, אבל זה דבר לא מוסרי אם אדם הורג בכוונה תחילה חפים מפשע, בזדון ובלי איזה אילוץ, לא בטעות. זה מעשה לא מוסרי, אני לא חולק על העניין הזה. העניין הוא שהמוסריות של אנשים מסוימים בחוגים מסוימים היא בלחפש אותנו בקלקלתנו. זה מה שמבדיל אותם. על זה נאמר במקורותינו בהקשרים אחרים: זה אדם המתכבד בקלון חברו. מתי יש לו כבוד? כשהוא אומר: אני לא כמו ההם. ההוא פושע, הוא אדם לא מוסרי, צה"ל הזה כל הזמן יורה בילדים חפים מפשע, בכוונה. והאכזבה, שעכשיו לשמע העלילה החדשה, השמועה שהתפתחה למה שהתפתחה – ניכרת על פניהם. ואני אומר: די להתכבד בקלון חברנו. אנחנו צריכים לפעול ולשאוף שלא תהיינה תקלות על-ידינו, וודאי שלא יהיו זדונות על-ידינו, והגדרת המוסריות שלנו, האמיתית, היא שאנחנו חסים על כבודם של אחרים, ואפילו על החלק של האויב. האנשים מתוך האויב שהם חפים מפשע, גם עליהם צריך לחוס כמידת האפשר. אבל אנא, נחוס על שמנו הטוב ולא נחפש כל הזמן את שיטת האל"ף-אל"ף-אל"ף, שפירושה: אבל אשמים אנחנו. אנחנו לא אשמים.
– – – בתור הנאום של סגן שר החינוך, זה יכול מאוד להיות – – –
אדוני היושב-ראש, חברי הכנסת, אכן יש בממשלה הזאת יותר מדי שרים ויותר מדי סגני שרים. אבל הממשלה הזאת גדולה קודם כול בגלל שמפלגת קדימה סירבה להצטרף לממשלה כי נתניהו, ראש הממשלה, לא רצה לומר את ססמת הפלאים, את מפתח הקסמים: שתי מדינות לשני עמים.
אם כך, תצטרפו לממשלתו של דני אילון.
אנחנו נוסעים בממשלת נתניהו ולא בנתיבי אילון.
אבל, אדוני היושב-ראש, חברי הכנסת, בעצם, מה שקדימה רצתה זה לא שתי מדינות לשני עמים. אתם רציתם שני ראשי ממשלה למדינה אחת. אם נתניהו רק היה אומר "שני ראשי ממשלה למדינה אחת", גם הוא וגם ציפי לבני – הייתם מוחלים על שני מדינות לשני עמים. זו היתה השאיפה הגדולה שלכם. אחרי שנתניהו לא הסכים וגם לא הסכים לחלוקת הארץ לשתי מדינות, אתם ממשיכים עם ססמת ההפעלה שלכם; ולא משנה מה תעשה הממשלה, את מי תמנה ואת מי תפטר ואיזה משרד תאחד ואיזה משרד היא תשלש ואת מה היא תחלק. כל עוד אתם לא תקבלו את חלקכם ברוטציה הנשכחת, אתם תמשיכו לטרטר עם שתי המדינות לשני עמים – דבר שגם אתם לא יודעים מה תעשו יום אחד אחרי שיהיו פה, חלילה, שתי מדינות לעם היהודי ולערבים הפלסטינים. אבל זו סיבת הסיבות ועילת העילות היום של מפלגת האופוזיציה הראשית. זאת כל התוכנית המדינית. זה האופק המדיני שאחריו אין שום דבר. זה המגדלור שלכם בתוך כל האובך הזה שהיום אנחנו עברנו. זו נקודת האור היחידה שאתם רואים – המדינה הפלסטינית העתידית. מזכירים לי ממש את השיר ששרה שושנה דמארי: "הוא ידע שאין בחוף שום מגדלור, אך תמיד כשחזר, עם ליל, מן החוף היה מבחין, בתוך השחור, אור פלאי קורץ לו וצוהל" שתי מדינות לשני עמים. זאת, אגב, לא בשורה המקורית, אבל את זה אתם הוספתם לכם והצטרפתם לססמאות של חד"ש, רק"ח לשעבר, כאילו אתם המצאתם את הססמה הזאת.
חבר הכנסת חסון, אני מבטיח לך שבעוד שנה, בעוד 50 שנה ובעוד 100 שנה, אם הקדוש-ברוך-הוא יאריך ימי ושנותי, אני אדבר נגד מדינה פלסטינית. אבל אם חלילה תהיה מדינה פלסטינית – –
– – אתה תדבר נגד מדינה פלסטינית כשהיא תהיה.
לא. שלא יאמין באותה צורה. אני מבקש, אדוני היושב-ראש.
האמן לי שאני רוצה מדינה אחת לעם ישראל עם אזרחים ערבים שווי זכויות. זה מה שאני רוצה. אני לא רוצה מדינה פלסטינית.
גם הממשלה שאני תומך בה ומפלגתנו תומכת בה באופן מוצהר וברור איננה רוצה במדינה פלסטינית. אם הם עושים "קרעכצן" פה – זה לא בעברית אבל בכל זאת – אז זה לצרכים, אתם יודעים, דיפלומטיים. אולי יותר קל להסתובב עם זה בחוץ.
אני אומר רק לסיום שיש למדינה התחייבויות בין-לאומיות שונות שאפשר לחלוק עליהן או להסכים אתן, אבל לממשלה יש גם התחייבויות לאומיות. ההתחייבות הלאומית של נתניהו, ההתחייבות לציבור הבוחרים ולעם ישראל, היא שלא תקום מדינה פלסטינית. אנחנו נעמוד על המשמר כדי שלא תקום מדינה פלסטינית. נעשה ככל שביכולתנו באמצעים החוקיים העומדים לרשותנו כדי למנוע את האסון הזה. תודה רבה.
אדוני היושב-ראש, אם אני הייתי בנק, והייתי יכול להשית על הציבור עמלות, הייתי משית עמלת טעם רע, והייתי משית אותה על שרי אריסון, כשראיתי אתמול את הפגנת העובדים, העושר שתומך בעושר. כולם, הבעת נהרה על פניהם מתמיכה בבעלים שלהם. יש בזה טעם רע מאוד שוועד עובדים ועובדים הופכים להיות המעודדים של ההנהלה בצורה כזאת, בשירות סכסוך מסוים שיש שם; עובדים ועובדות זה לא להקת מעודדות. יכול להיות שהשלום מתחיל בתוכם, בין העובדים לבין הבעלים של הבנק. חשוב מאוד שהם מאושרים, מסופקים ומרוצים, ואני משבח את הבנק על כך. אבל עובדים צריכים לעבוד ולהפגין למען זכויותיהם, וכל ההתגייסות הזאת יש בה טעם רע, שעליו מגיע להשית עמלה. אני מניח שאין עובדים שיכולים להגיד: לא, אני לא נוסע להפגנה הזו. על כן, זאת העמלה החדשה שאני מציע היום.
אדוני היושב-ראש, חברי הכנסת, חבר הכנסת לוין גנב לי את הנאום, הוא מציץ לי בדפים. הדברים שתכננתי לומר נוגעים בהחלט לעירנו מודיעין – מודיעין-עילית, קריית-ספר, אבל קשורים בהחלט גם לירושלים, ולכן אני לא ארחיב בעניין הפרטים עצמם, שכל מי שמביט במפה, גם אם הוא לא מבין במפות, רואה אותם אל נכון – לא מדובר לא באדמות לבנייה ולא באדמות מעובדות. אבל ההערה העקרונית שאני רוצה להעיר פה היא שנדמה מעיון בצו התפיסה של המושל הצבאי, שהצבא יותר נוצרי מהאפיפיור – לקראת ביקורו של האפיפיור בשבוע הבא – ויותר בג"ץ מהבג"ץ עצמו. זאת אומרת, אם הבג"ץ מבקש להזיז את הגדר קצת פנימה, הצבא עושה סייג כפשוטו ומגדיל את הטווח שהוא מעמיק את הגדר. נדמה שמורא בג"ץ, הפרקליטים והמשפטנים נפל על רשויות הצבא, ולדברים יש משמעות חמורה מאוד אחר כך בשטח. במודיעין-עילית מדובר על כ-1,000 יחידות דיור, נדמה לי, שלא ייבנו, חס וחלילה, בגלל ההחלטות האלה. אני חושב שרשויות הצבא, הממשל הצבאי וכל הגופים הכרוכים בכך לא צריכים לעשות גדר לחומרא אלא לעשות גדר לקולא, ולראות איך אנחנו מפתחים את ההתיישבות במקומות שאפשר וצריך לפתח את ההתיישבות, ולא לחפש איך להכין את עצמנו לבג"ץ הבא – להסתפק בבג"צים הקיימים; גם הם מצרים מספיק את רגליה של ההתיישבות. התפקיד של כל הרשויות, ובכלל זה צבא-הגנה לישראל ומי מטעמו, הוא לאפשר חיים יהודיים במקומות כמו מודיעין-עילית, כמו ירושלים, ובכל המקומות שבהם יהודים רוצים לשבת בארץ-ישראל. החמרות-יתר גורמות לא רק לעתירות חדשות ולעיכובים שגורמים נזק גדול מאוד לאנשים פרטיים, ולטעמי גם למדינת ישראל ובוודאי גם לארץ-ישראל, אלא הן גם יאלצו את הכנסת, בסופו של דבר, להתערב באמצעים העומדים לרשותה וכל הכרוך בכך. ולכן אני חושב, לפני שמגיעים לעניינים של חקיקה והתערבות פרלמנטרית, שמשרד הביטחון והצבא לא צריכים להיות "צדיקים" כל כך גדולים, כי מרוב צדיקות אנחנו גורמים לרשעה רבה. תודה רבה.
אדוני היושב-ראש, חברי הכנסת, מוטרדים פה מחלוקת משרדים יותר מאשר מחלוקת הארץ, מחלוקת משרד המדע, התרבות והספורט יותר מאשר מחלוקת הארץ בין עשירים לעניים. אני חושב שאף פעם לא מתקיים דיון כשמחברים משרדים; ואני אדבר דווקא על משרד שקרוב ללבנו, משרד המדע, שאותו קיבלנו בהסכם הקואליציוני, שנחצה ממנו משרד התרבות והספורט, אבל דווקא על החיבור שלו; הוא דוגמה למה שנקרא סעיף שונות. אומרים ככה: כשמחברים את משרד המדע, התרבות והספורט, בואו ניקח את מכון ויצמן ואת "בית"ר ירושלים" ונשים אותם יחד, באותו משרד, באמצע נוסיף גם את "הקאמרי", כי המדינה מתייחסת גם למדע, גם לתרבות וגם לספורט כאל תחביבים. תוכנית החלל של ישראל וחוק הנבדל באותו משרד, כי אלו דברים קטנים. בואו ניקח את כל הדברים הקטנים ונחבר אותם, ואחר כך, כשיש סיטואציה פוליטית חדשה, וצריך הרבה שרים, אפשר להפריד שוב, כי זה לא משנה בעצם. גם החיבורים וגם ההפרדות של חלק גדול מהמשרדים אומרים בעצם שזה לא כל כך חשוב. ברשותכם, יש לי הבחנה שהיא כלי עזר וכלי עבודה.
זאת לא גזירת גורל; זאת גזירת גורל פוליטית. כל מי שעומד פה מטעם הקואליציה והממשלה יהיה בבוא יומו – בבוא יומכם – אני מקווה שזה יהיה עוד הרבה, הרבה מאוד זמן, לא בקדנציה שלנו – גם אתם תבואו עם 28, עם 30 – אגב, זאת לא הממשלה הגדולה ביותר; בממשלת שרון היו פחות שרים – 29 שרים, אבל היו בה יותר סגני שרים.
קודם כול, אני גם אגיד דברים לא נכונים. אתה יודע, אני צריך לצבור ניסיון גם בדברים נכונים וגם בדברים לא נכונים.
אני אבדוק את זה שוב. בכל מקרה, זה לא עניין עקרוני, עוד משרד או פחות משרד. כלי העבודה שאני מציע לכם, חברי הכנסת, הוא להסתכל אם מדובר ב"שר ה-" או ב"שר ל-". אם מדובר ב"ה-" זה שר חשוב – שר הביטחון, שר האוצר, שר החינוך וכו'. אם זה זה "ל-", זה שר לאיומים אסטרטגיים, שר לענייני ירושלים, שר לכלכלה, שר למשהו שלא ברור, שהיום הוא כאן ומחר הוא לא יהיה. זה יהיה לכם האות לדעת מה חשוב ומה לא חשוב.
המליאה האחרונה. אני מדבר את אותן דעות, אגב. אני באתי מהרדיו לפה עם אותן דעות. יש מפלגות שבהן אנשים באו עם דעה אחת ומצאו את עצמם עם דעה אחרת, כי דעות זה כמו גרביים, אפשר להחליף. היה משרד ממשלתי מפוצל אחד, שעשו בו תחרות ייעול. אמרו: הצעת הייעול שהכי תייעל ותחסוך כסף למשרד, המציע שלה יזכה ב-1,000 שקלים. אתם יודעים מה זכה במקום הראשון? הצעת הייעול שהציע מישהו, שאמר שהפרס צריך להיות רק 500 שקלים. אני חושב שיש להודות – נודה ונבוש – שכל כך הרבה משרדים זה לא דבר טוב. זה כורח המציאות הפוליטית, אבל יותר משזה כורח המציאות הפוליטית זה כורח האופי הפוליטי שלנו, כולנו, בבואנו להכריע הכרעות שכאלה. היום אתם, מחר אנחנו. יכול להיות שצריך, באיזו חקיקה, לשנות את זה, כמו שהיה בעבר, שיהיו רק 18 שרים. זה חוק שכמובן ישונה מייד, כי 18 זה מאוד קצת. זה חלק מהמשחק הפוליטי, שאין לנו בהחלט – – –
אם אתה שואל אותי, ואם זה היה תלוי בי, את רוב המאבטחים – קודם כול, אצל חלק מהשרים, בעיקר בתקופה של קדימה, המאבטחים היו צריכים לדאוג שהם לא יזיקו לציבור. הייתי חוסך חלק גדול מהמאבטחים.
חבר הכנסת אפללו, כשאתה היית שר, למשל – אני מאוד מכבד אותך ומעריך אותך, אבל אני חושב שהאיום הקיומי לשרים כמוך וכמו מכובדים אחרים – זה איום מיותר.
זאת אחת הדוגמאות, ונדמה לי שיש הצעת חוק של חברת הכנסת יחימוביץ, ועוד חבר כנסת, לביטול או צמצום האבטחה.
זה דבר שהוא ממש בסיסי, ואנחנו לא צריכים לעמוד דום כל פעם שבאים אלינו בשם הביטחון; ואני אומר את זה כאדם שהביטחון יקר ללבו.
אני מייד מסיים. לכן אני אומר שיש מקום לחסוך במספר השרים, במספר המאבטחים ובגודל הלשכות ובכל הכרוך בדברים האלה. יום אחד, לא בדיון הזה, אבל אולי אחת הוועדות – או אולי הכנסת והממשלה – צריכה לדון בשאלה מהו ההרכב הנכון של המשרדים, היכן צריך לפצל והיכן צריך לחבר, היכן צריך "שר ה-" ומתי לבטל את כל השרים "ל-". תודה רבה.
אדוני היושב-ראש, כנסת נכבדה, אני מבקש לנצל את הבמה הזו כדי לפנות לכבוד ראש הממשלה בנימין נתניהו, ערב נסיעתו לוושינגטון, ולחזק את ידיו. כולנו מודעים למציאות המורכבת ולאתגר הניצב בפניו עם נסיעתו לפגישה ראשונה עם הנשיא האמריקני ברק אובמה. עמידה איתנה על העקרונות הלאומיים שבשמם נבחרנו ועל זכותו של העם היהודי לחיות ולבנות בכל חלקי ארץ-ישראל היא המפתח להצלחת דרכה של הממשלה ולאיחוד מרבית חלקי העם. ססמת השווא של קדימה והשמאל – "שתי מדינות לשני עמים" – אינה פתרון לשלום, אלא חזרה על כישלונות העבר. היה סמוך ובטוח, אדוני ראש הממשלה, כי בשמירה על זכותו הטבעית והלאומית של העם היהודי על ארצו תזכה לתמיכה מלאה של חברי הבית הזה בשובך ארצה.
יש לנו עוד עותק אם אתה רוצה.
אדוני היושב-ראש, אני רוצה לומר מלה טובה על אשה טובה בשם תמר דוידוביץ. היא מתורגמנית לשפת החירשים, ובשבוע שעבר היא סירבה לתרגם גסויות מוגזמות – כל גסות היא מוגזמת, אבל גסות מוגזמת במיוחד – שהיתה בערוץ "ביפ" ושודרה גם בערוץ-2. היא אמרה שאת זה היא לא מוכנה לתרגם. כמובן, כדרכם של ערוצים מסחריים ואנשים ממוסחרים, את הסירוב שלה – היא אמרה: לא אני, אולי מישהו אחר יעשה את זה – מינפו ליחסי ציבור. זאת היתה ידיעה בעיתון, וכמובן, התוכנית שודרה ללא תרגום אבל עם יחסי הציבור. כי יש אנשים שהם בעצמם חירשים – חירשים לעדינות, חירשים לטעם טוב, וכל מה שאפשר לתרגם להם, אפשר לתרגם להם רק לשפת הכסף. אז כל הכבוד לתמר דוידוביץ, שאמרה "לא" כשצריך להגיד "לא", כי הזכות של החירשים היא לקבל, כמו בשפה רגילה, תרגום לכל מלה, אבל יש זכות למתורגמנית להגיד "לא" על דברים שלא ראויים לתרגום. תודה.
– – – לפני חמש שנים, וראוי להגדיל אותו.
גברתי היושבת-ראש, חברי הכנסת, סקר חדש שהתפרסם השבוע על-ידי פרופסור סמי סמוחה מגלה שרק 41% מערביי ישראל מכירים בישראל כמדינה יהודית. מאותו סקר מסתבר ש-40.5% טוענים שהשואה, שואת יהודי אירופה, לא התרחשה כלל. זאת עלייה מדאיגה לעומת סקר קודם, שנערך ב-2006, שבו 28% מערביי ישראל טענו שהשואה לא התרחשה. אולי צריך להקים ועדת בדיקה, מה קרה בשנתיים האלה, שכל כך הרבה ערביי ישראל – ערבים ישראלים נוספים – גילו שהשואה לא התרחשה. האם המחקר ההיסטורי המעמיק בשנתיים האלה בלימודי ההיסטוריה במגזר הערבי נעשה כל כך מעמיק, ונתגלו כל כך הרבה לא-עובדות חדשות – או עובדות חדשות – שהמספר הזה גדל בצורה מדאיגה.
החינוך לא מספיק טוב. בעיקר בשנתיים האחרונות.
כשאני שומע את הדברים הללו, שהם מבישים ומדאיגים, אני שואל את עצמי – ומכיוון שאני שואל את עצמי אני נאלץ גם לענות – את מי זה מעליב, כשאזרח ישראלי – לא אזרח ישראלי, כשכל אדם – חושב או אומר שהשואה לא התרחשה. האם זה מעליב את היהודים? זה לא מעליב את היהודים. אז מישהו חושב כך. האם זה מעליב את הישראלים היהודים, את ניצולי השואה היהודים? את ניצולי השואה בכלל? את משפחות קורבנות השואה זה לא מעליב. אני אומר לכם את מי זה מעליב; זה מעליב את הערבים אזרחי ישראל. העובדה שארבעה מכל עשרה אומרים ששואת יהודי אירופה לא התרחשה צריכה להעליב את ערביי ישראל עצמם. אני נותן קרדיט לאזרחים ישראלים – יהודים וערבים – ואני רוצה ללמד זכות, ללמד סניגוריה על האזרחים הערבים בישראל. אני רוצה להשתכנע שאין ארבעה מכל עשרה ערבים שחושבים כך. אבל נטייה אצל אנשים, בעיקר כשהם מרגישים שהם בתוך עימות, או בתוך קיפוח, או בעוד כל מיני טענות שיש להם, והם לא חלק מהזרם המרכזי – במקרה הזה היהודי – הם אומרים: כך אנחנו מעצבנים יהודים. המקבילה ההפוכה של זה היא שבמשחקי כדורגל בקבוצות מסוימות – אני לא אנקוב בשמות – צועקים את קריאת הגנאי המגונה מאוד "מוות לערבים". זה מעורר, בצדק, תמיד סערה ומהומה; זה מעליב, זה מכוער. יש איזו עמדה שאומרת שהאנשים שצועקים את זה – הם לא מתכוונים להרוג ערבים, הם רוצים לעצבן שמאלנים כשהם צועקים את זה; להתריס נגד הערכים המרכזיים של החברה, ואז הם אומרים את הדבר שהכי מעורר את חמתם – חמתו של ה-mainstream. אני רוצה ללמד זכות על ערביי ישראל שחושבים ככה – שאומרים ככה, שהם יודעים הרי שהיתה שואה. הם לא טמבלים. הם לא טיפשים. הם גם לא מרושעים עד כדי כך. אבל הם רוצים לקרוא תיגר, לעצבן, להתגרות, ואז כשבא אליהם הסוקר ושואל: האם היתה שואת יהודי אירופה? אומר לעצמו ערבי-ישראלי ממורמר מאוד על השלטון מכל הסיבות, המוצדקות והלא-מוצדקות, עכשיו אני אראה להם מה זה, ואז הוא אומר: לא, בכלל לא היתה שואה. על כן, אני אומר שכנראה המספרים פחותים, אבל גם אם הם פחותים מ-40%, וגם אם יש 10%, וגם אם יש שלושה אנשים, או אדם אחד שחושב כדבר הזה, לגנאי הדבר הוא לו, לגנאי הוא לקהילתו, ואני חושב שחברי הכנסת הערבים ומנהיגי ציבור ערבים צריכים להגיד: אתם רוצים להתעמת עם האוכלוסייה רעיונית? אידיאולוגית? לעמוד על זכויותיכם? תעשו את הכול. אבל יש דברים שבני-תרבות, יהודים או ערבים, לא אומרים – לא משתמשים בהם, גם אם יש נחת מסוימת של אנשים לעצבן את הרוב. אל תעצבנו אותנו סתם על מה שלא מגיע לנו; תעצבנו אותנו על דברים שמגיעים לנו. אל תתגרו בנו על דברים שלא מגיעים לנו; תתגרו בנו על דברים שמגיעים לנו, ואל תנסו להעליב אותנו בהכחשת השואה, כי זה קודם כול וראשית כול מעליב אתכם כבני-אדם, כבני-תרבות, וכאזרחים במדינת ישראל. תודה.
אדוני היושב-ראש, חברי הכנסת, בחודשים המעטים שאני פה אני הבנתי שיש תקן חדש לחוקים – חוקים שנועדו לעצבן. בהתחלה כששמעתי על חוקים שכל תפקידם אינו אלא להרגיז את הזולת, בעיקר מהמחנה השני, הרמתי אחת מגבותי בתימהון. אבל אחר כך, כשעיינתי בעשרות חוקים שכל תפקידם אינו אלא לעצבן, הבנתי שכיוון שרוב החוקים ממילא לא עוברים את כל השלבים עד לספר החוקים, הרי גם בלעצבן יש הנאה מסוימת. אדם מציע הצעת חוק, הוא רואה את הזולת מתמלא חימה, ואז נגרמת לו נחת רוח קטנה ונעימה, והוא בא על סיפוקו, והכול בסדר. לא כל דבר צריך לעשות את כל הדרך עד לספר החוקים, וגם חוקים שנכנסים לספר החוקים ולא אוכפים אותם – מישהו כעס באמצע. זה כלי פרלמנטרי שמי אני שאגנה אותו. אבל מסתבר שלא רק הצעות חוק שנועדו לעצבן יש בבית הזה, אלא גם מעשים פוליטיים מסוימים שחוזרים כמו איזו הפרעה אובססיבית. הדבר הבולט ביותר של התקופה האחרונה הוא הורדת המאחזים. לאופוזיציה, וגם לחלק מהממשלה – חלק ממפלגת העבודה – יש פשוט אובססיה להסיר מאחזים ביהודה ושומרון. מהמאבק הגדול נגד ההתנחלויות הם כבר הרימו ידיים; הם יודעים ששלום גדול כבר לא יצמח פה באזור, אז הם נתפסים לעניין הזה של המאחזים כאילו הוא הכישלון הגדול של מדינת ישראל, בכך שהקמנו כמה – – –
לא, לקיים הסכמים עם ארצות-הברית זה דבר מאוד טוב. אפילו לעשות שלום עם ארצות-הברית זה דבר שחשוב מאוד לעשות. רק שכבר יש. יש כבר. נכון. אחת המטרות שלנו היא לעשות שלום עם האויבים מסביב, והסרת מאחזים היא אובססיה. היא לא בדרך לשום שלום.
זה חשוב מאוד לאמריקנים. אבל האמריקנים לא בחרו קדימה, ולא הליכוד, ואפילו לא הבית היהודי. אני רוצה לקרוא לכם מאנציקלופדיה שאני בדרך כלל לא נעזר בה, האנציקלופדיה החופשית באינטרנט – הוויקיפדיה – מה נאמר פה על טורדנות כפייתית, על OCD. יש כנראה טורדנות כפייתית פוליטית, והיחס למאחזים הוא דוגמה לזה. ובכן, כתוב שם כך: "טורדנות כפייתית, או הפרעה טורדנית כפייתית" – פוליטית, זאת מלה שאני מוסיף – "לעתים בגרסה הלועזית 'הפרעה אובססיבית קומפולסיבית', היא הפרעה נפשית המסווגת כהפרעת חרדה. היא מתאפיינת במחשבות פולשניות וטורדניות, וכן בביצוע פעולות טקסיות שוב ושוב במטרה לגרש את המחשבות הבלתי-רציונליות. הסובלים מהמחלה מדווחים כי המחשבות הטורדניות גורמות להם חרדה, אך הם מסוגלים רק בקושי להסיח את הדעת מהן. הפעולות הטקסיות מפחיתות את החרדה, אולם לזמן קצר, והן גורמות סבל וטרחה כשלעצמן. הימנעות מהפעולות הטקסיות מעצימה מאוד את תחושת החרדה, ויוצרת את תחושת הדיכאון". ונדמה לי שהשמאל בממשלה, והשמאל שמחוץ לממשלה, משליך את כל יהבו הפוליטי על השטות הקטנה הזאת של עקירת המאחזים, כאילו אם יעקרו את כל 24 או 26 המאחזים יבוא שלום על ישראל. הנה בשורה – בלעדי, לראשונה על מסכינו: גם אם יעקרו את כל המאחזים הרגע, לא יבוא שלום על ישראל; לא ישתפר הביטחון של מדינת ישראל. היחסים עם הפלסטינים לא ישתפרו. ואני אגלה לכם עוד סוד, אבל זה בלי אחריות: גם היחסים עם ארצות-הברית לא ישתפרו מי יודע מה, כי דקה אחרי, שנייה אחרי שיוסר אחרון המאחזים, יתחיל הלחץ הנורא על הסרת ההתנחלויות כולן ועקירת ההתנחלויות, וזה מה שבקדימה רוצים וזה מה שמפלגת העבודה רוצים – – –
קדימה רוצים מאוד לשמור על גושי ההתיישבות. אם אני אסמוך, אם גושי ההתיישבות יסמכו על הרצון של קדימה, אז כמו שקדימה שמרה על הליכוד – כך יישמרו גושי ההתיישבות.
תודה על העזרה, מעניין איך זה נראה כשאתה מפריע. ועל כן, רבותי חברי הכנסת, אדוני היושב-ראש, יש דברים שכנראה נעשים, כמו שבתחילת דברי מניתי, אמרתי שיש חוקים שלא נועדו אלא לעצבן; יש מעשים פוליטיים – ועקירת המאחזים והדיבורים נגד המאחזים הם הדוגמה הבולטת ביותר של הזמן האחרון – שלא נועדו אלא כחלק מהפרעה אובססיבית להגיד את זה, כי ככה צריך לומר, כי זה הדגל, בין אם יש בזה תועלת ובין אם אין בזה תועלת; זהו הטקס, זוהי האובססיה. תודה.
אדוני היושב-ראש, חברי הכנסת, מקומות שבהם אנשים צעירים מדברים ביידיש הם דווקא בחלקים נכבדים של החברה החרדית, אבל אני רוצה לומר דווקא לחברה החרדית, בעברית מאוד ברורה – אתמול נערך כנס בירושלים בנושא ההפרדה בין המינים באוטובוסים המכונים אוטובוסי מהדרין. אני חושב שצריך להיות לפה גם לחרדים שחרדים להביע את מחאתם נגד אוטובוסי מהדרין. יש חרדים רבים שרוצים לנסוע יחד ובצניעות באוטובוסים כפי שהם הורגלו שנים רבות, אבל אין להם אומץ או יכולת להביע את המחאה. אין להם חברי כנסת שמייצגים אותם, אף שהם רוצים לנסוע באוטובוסים מעורבים בצניעות ויחד, ואין להם עיתונים שיביעו את העמדה שלהם. אני חושב שצריך להתנגד לאוטובוסי מהדרין, כי הם לא מהדרים אלא מחמירים, בעיקר נגד ציבור הנשים החרדיות, ועל כן אני חושב שצריך לצאת נגד האוטובוסים האלה, שאינם אלא חומרת סרק. תודה.
אדוני סגן השר, עד כמה, במקרים דומים ונחוצים של שירותים מהסוג הזה, נסמך משרד הבריאות על תרומתם של ארגוני תורמים ונדבנים, חשובים ככל שיהיו? ומה קורה בשנה שפתאום נוצר חור, כי אי-אפשר לסמוך על מתנת בשר ודם? הרי זה תפקידה של המדינה. מה המשרד עושה כדי שההסתמכות על נדיבי-עם לא תהיה משמעותית כל כך, כפי שראינו בשדרות?
ולא לידי הלוואתם. אבל פה אפילו לא מדובר בהלוואה.
אדוני היושב-ראש, חברי הכנסת, עד לא מכבר הייתי בעצמי איש תקשורת, ועכשיו אני לא יודע ממה צריך לפחד יותר, מאיפה לחטוף מכות – האם בתור איש תקשורת ניצלתי מהגורל הזה, ועכשיו, בתור פוליטיקאי, אורבת סכנה? אבל זה נכון לגבי כל עיסוק ועיסוק. יש עיסוקים מסוימים, שליחויות מסוימות, שהפגיעה בנושאיהן היא פגיעה בעלת משמעות מעבר למקרה הפרטי. ושלושת האנשים שהותקפו לאחרונה – אנחנו לא יודעים אם יש קשר, את זה המשטרה תבדוק, כמובן – פגיעה בכל אחד מהם, ובעיתונות במובן הרחב יותר, גם בתחומי העשייה הטלוויזיונית שאיננה עיתונאית, היא מאירה, באבחת ברק בעצם, את כל עניין האלימות בחברה. אלא, כשפוגעים באנשים ידועים ומוכרים ושהם בשליחות ציבורית, גם אם זו לא שליחות ציבורית פורמלית, לא מטעם המדינה, אבל השליחות היא שליחות ציבורית, הדבר זוכה לתשומת לב הרבה יותר גבוהה מאשר כשסתם מישהו חוטף מכות בלילה בסמטה צדדית והוא לא עיתונאי – הוא עובד במפעל, הוא נמצא בלחצים על איזה מכרז, הוא עובד בעירייה. וכששאלו פה מקודם, מי עומד חלילה להיפגע? האם עיתונאי עומד להירצח? יש לצערנו תחרות קשה מאוד מי יגיע בפוטו-פיניש לקו הגמר של הרצח הבא. זה יכול להיות חלילה עיתונאי, וזה יכול להיות ראש עירייה; ראשי הרשויות המקומיות מאוימים כל הזמן, יש ניסיונות לפגוע בהם.
האחראים על ההפרטה בקיבוצים, נכון. היינו עדים השבוע לניסיון רצח ולהתאבדות. ויש הרבה שאנחנו לא יודעים עליהם, שהם כבר הגיעו לקו הגמר הזה של הנרצחים. ה"תרומה" בדיעבד של פגיעה באנשים מפורסמים, חלילה, תרומה במירכאות כפולות ומכופלות, שזה לרגע אחד גורם לנו לעצור ולחשוב ולראות עד היכן מגיעה האלימות. אבל אנחנו צריכים לזכור שהיא לא הגיעה רק עד לכאן, היא כבר הגיעה למקומות אחרים שאנחנו עוברים עליהם, ככה בעקבינו, דשים אותם בעקבינו, ולא שמים לב. ויכול להיות שצריך לשקול, אף שיש עם זה דעות רבות אחרות שאנשים כדוגמת עיתונאים, אנשי טלוויזיה, אנשים שהעשייה שלהם היא עשייה ציבורית, זקוקים להגנה מסוימת מעבר לחקירה מואצת יותר של המשטרה שתעשה את זה, כי זה גם זוכה לתשומת לב ציבורית, כאמור, יותר גדולה. מעין מעמד של חצי אנשי ציבור; לא מבחינת יחסי עובד-מעביד עם המדינה חלילה, כי אנחנו רוצים עיתונות חופשית. אבל מכיוון שהם נושאים בשורה, מכיוון שהם בשליחות ציבורית, יש לזה משמעות. הרי הדברים הללו בחקיקה – יש כלפי רופאים שמותקפים על-ידי חולים ובני משפחותיהם, בוודאי מורים ומנהלים, ועוד אנשים שמשרתים את הציבור. גם עיתונאים, גם אנשי טלוויזיה ורדיו משרתים את הציבור בצורה מאוד משמעותית וחשובה, ומעבר לחקירה המואצת של המשטרה, צריך לתת איזה מעמד חוקי לפגיעה בהם שהיא אמורה – מי שפוגע בעיתונאים אמור לספוג עונש יותר חמור מאשר פגיעה חמורה כשלעצמה בסתם אנשים. אין סתם אנשים, אין סתם אלימות, כל אלימות זקוקה לתגובה, הפגיעה באנשי תקשורת יש בה בכל זאת חומרה יתירה. תודה.
אדוני היושב-ראש, חברי הכנסת, אני אחסוך מכם ציטוטים, אבל אני אפנה אתכם לספר התנ"ך הסמוך למקום מגוריכם, ואתם תבחרו לכם אחד מהפסוקים הנפלאים – כולם נפלאים – שמדבר על זכותנו על ארץ-ישראל. שם אין יישובים לא חוקיים, ולא מוסדרים, ולא מורשים. שם יש סתם יהודים שחיים בארץ-ישראל, ושם מדובר – בכמה פסוקים שתרצו – על הזכות של היהודים לארצם.
גם על הגר הגר. נכון. זה לא בסתירה באמת – גם הגר הגר בתוכנו, וגם ארץ-ישראל, שלנו. הכול באותו תנ"ך, ושום דבר לא עומד בסתירה. מה שלא כתוב בתנ"ך זה "שתי מדינות לשני עמים בארץ-ישראל", ובספרים אחרים כתוב "דיבוק צא, צא דיבוק". כאילו אם אנשים במרכז ובשמאל הישראלי לא קמים בבוקר ואומרים, לפני "מודה אני" או אחרי "מודה אני", "שתי מדינות לשני עמים" – היום לא יכול בכלל לצאת לדרכו, וכמו מין טקס כזה של הכנסת שדים. אני מציע לכם בתמורה את טקס גירוש השדים, שעיקרו הוא "דיבוק צא". כי בהצעת האי-אמון של סיעת קדימה מדובר על מדיניותה המבולבלת של הממשלה. אומרים לעצמם אנשי קדימה והשמאל: לממשלה יש מדיניות מבולבלת, אבל לנו? לנו יש מדיניות ברורה, חדה וישרה, שהיא הכותרת שהזכרתי בהתחלה: "שתי מדינות לשני עמים". נו, אני שואל, ואז? יהיו שתי מדינות לשני עמים – האם אתם מאמינים שזה יביא את השלום? האם אתם מאמינים שאחרי שיהיו פה חלילה שתי מדינות לשני עמים יהיה פה שלום? זה יהיה הפתרון, או התחלת כל הבעיות? אבל אני אגיד לכם מה אתם אומרים – בעיקר אלה שהם ליכודניקים לשעבר בתוך קדימה – הקשיבו לי נא, חברי הכנסת, ידידי הערבים, מה אומרים אנשים בקדימה שהיו בליכוד – – –
אני לא מציע שלום. אני קטונתי.
אני לא מציע שלום. אני מציע שעם ישראל יחיה בארצו, ונשתדל לנהל איכשהו את הסכסוך ככה שתהיה פה כמה שפחות שפיכות דמים, ולא תהיה פה מדינה פלסטינית. שווה לי שיהיה מה שאתם קוראים כיבוש – אני חושב שהוא אחיזתנו על פני ארצנו – על פני שתי מדינות לשני עמים שיתקוטטו פה לנצח. ומי יודע, כל עוד אנחנו מנצחים זה בסדר – – –
אני מעדיף את ההתקוטטות של עכשיו, עם המחירים הקשים שלה, על פני המלחמה הנוראה שתבוא כשיהיו פה שתי מדינות.
אני מעוניין בשלום. אני לא מאמין בשלום עם הפלסטינים.
מאוד מעניין אותי שלום. אני לא מאמין בשלום עם הפלסטינים.
אני מקדם את דברי הימים. אני מתחיל לפי הסדר.
אני פורס לפניכם את קצת השקפת עולמי. ישראל צריכה לחתור לשלום. כיוון שזה לא אפשרי, היא צריכה לחתור לחיים סבירים פה, בארץ-ישראל. כל אלה שחולמים על הסכמי שלום גדולים עם הפלסטינים, בסופו של דבר המציאות הקשה תתנפץ אל מול עיניהם, ואנחנו נטבול פה בשפך דם נורא – – –
אני מזכיר לך שאני לא ראש הממשלה. אני חבר בסיעת הבית היהודי, וזו העמדה שלי ושלנו. צריך להגיד דברי אמת. אלו בקדימה אומרים לכם ששתי מדינות – – –
לא, הם הגישו את הצעת האי-אמון פשוט. אלו שאומרים לכם – מקדימה – שכשיהיו פה שתי מדינות לשני עמים יהיה פה שלום, יודעים שהם משקרים לכם, והם רוצים להגיד לכם כזה דבר: אחרי שלא יהיה פה שלום, כי יהיו פה שתי מדינות, הו-הו מה שאנחנו נעשה לערבים. אז אנחנו נראה לכם. הגישה הישראלית הישנה והוותיקה שאומרת: אנחנו לא מאמינים; אנחנו קורצים לכם. נגיד להם כאילו אנחנו עושים שלום, אבל אז, אם הם ירימו עלינו אבן או נשק, אנחנו נרד עליהם עם כל המטוסים. אני אומר לכם בהגינות: אני לא רוצה – אני, הצבא, המדינה – לרדת על הערבים במטוסים. אין עניין להרוג ערבים, אין עניין גם להילחם בשביל להילחם. אבל צריך לומר אמת, והאמת היא שארץ-ישראל שייכת לעם ישראל. זה ישן, זה מיושן, זה לא נחשב – זאת האמת שלנו, ובתוך זה צריך לשמור ככל האפשר על חיים באיזו תקינות ובאיזה הסדר, גם אם הוא לא הסדר שלום. תודה רבה.
אדוני היושב-ראש, חברי הכנסת, יש זכות לכל קבוצה בישראל להציג את העמדות שלה גם בפני גורמי חוץ. יש חובה וזכות לכל קבוצה בישראל לשכנע את הציבור שהיא הצודקת וצריך לתת לה את המנדט. אין זכות לשום קבוצה פוליטית להגיד לגורם חיצוני, במקרה זה לממשל האמריקני: תלחץ את ממשלת ישראל, תכפה את ממשלת ישראל עד שתאמר רוצה אני, או בפרפראזה על התפילה "אנא בכוח גדולת ימינך", התפילה הקדושה של ליל שבת – יש חלקים בישראל שהססמה שלהם היא: אנא בכוח; אנא, הנשיא האמריקני, תלחץ. אני מקווה שהחוגים האלה – יוסי ביילין כמעט אומר את זה בגלוי, שתדרכנו את אנשי אובמה ביוזמת ז'נבה ואמרנו להם לכפות, ללחוץ את ישראל – אני מקווה שיש להם הבושה להגיד את זה בלחישה. בצאתי ובבואי במקומות שונים, בעיקר בעולם התקשורת, הרבה פעמים אנשים שלא ידעתי מה העמדות הפוליטיות שלהם היו ניגשים אלי ולואטים באוזני, בשקט, דעות הרבה יותר ימניות מהדעות שלי. לוחשים, אומרים לי: תאמין לי, אני הייתי עושה כך וכך, צריך להתנחל, צריך לעשות לערבים. והם לוחשים. ואני אומר להם: למה אתם לוחשים? ואז הם נבהלים רגע ועונים: כי ככה לא מדברים פה, במקום שבו אנו נמצאים. כי יש מקומות מסוימים שבהם אנשים מרגישים מכל מיני סיבות, מוצדקות ולא מוצדקות, שלא נוח כך לדבר, ככה לא מדברים. אני מקווה שליוסי ביילין ולחברים של יוזמת ז'נבה, שהם לא מצליחים לשכנע פה את הציבור, אז הם מנסים להביא את המורה הגדול, שהוא יכפה עלינו את ההסדר, כי אלה הישראלים, הילידים האסייתים, ה"אזייתים", כמו שהיו אומרים הייקים, לא מבינים את מה שאנחנו מסבירים להם, אולי אתה תסביר להם בכוח. אני מקווה לפחות, שכשהם באו לדבר עם הנשיא האמריקני, או המועמד להיות נשיא אמריקני בזמנו, הם אמרו לו את זה לפחות בלחישה; אחרי שהשתכנע או לא השתכנע, הם הנמיכו מעט את קולם ואמרו לו: תראה, הם לא יבינו, בטוב זה לא ילך. תעשה את זה בכוח, אנא בכוח, כי כך הוא יבין יותר טוב, וכך, לפחות, כשהם לוחשים, הם בעצמם מבינים את הבעייתיות וחוסר ההגינות שיש בניסיון לשכנע מישהו מבחוץ לכפות על ממשלת ישראל צעדים שהיא לא מעוניינת בהם. אני מקווה שלפחות בושה היתה להם. תודה רבה.
תקשיב לו. הוא יודע מה הוא אומר.
אדוני היושב-ראש, חברי הכנסת, חבר הכנסת חנין, חבל שלא השארת לי את הדף. רציתי לקרוא את זה גם אני. זה היה חוסך לי חצי נאום. בכל פעם שאני שומע נאומים כמו של עמיתי חבר הכנסת חנין, אני נזכר בסיפור על היהודי בעיירה שהיה קורא רק את העיתונים של הגויים. שאלו אותו: למה אתה קורא רק את העיתונים של הגויים? והוא אמר: בעיתונים של היהודים זה רק צרות וויכוחים והשמצות וכמה שרע ליהודים. מה אני קורא בעיתונים של הגויים? היהודים השתלטו על עוד בנק, היהודים השתלטו על עוד מפעל, היהודים קנו ובנו עוד עיירה. אז אני שומע, להבדיל אלף אלפי הבדלות, את הנאום של חבר הכנסת חנין ושל אחרים מהשמאל ואני מתמלא רוב נחת. מעוז-אסתר, אש-קודש – יישובים ומאחזים שאפילו לא ידעתי על קיומם. אני מקבל פה דיווח מהנאומים האלה – – –
אני מוכן לוותר על שתי דקות מהנאום שלי, ואתה תעלה ותקרא עוד שמות יישובים.
אפשר גם לשנות את התקנון. אולי נופיע יחד במתנ"סים – אתה תיתן את הטקסטים ואני אלחין, כי מה שאתה קורא, כמובן, בביקורת בוטה על הממשלה, אני רואה את זה לשבחה, גם אם היא תומכת בזה וגם אם מעלימה עין. לדעתי ולצערי, היא לא מעלימה עין מספיק ממאחזים, מהתיישבות ומבניית ארץ-ישראל ומדברים אחרים. חברי הכנסת, בהצעת האי-אמון הקודמת היתה ביקורת של קדימה על "מדיניותה המבולבלת של הממשלה", ועכשיו אני רואה שמדובר ב"מדיניותה חסרת האחריות של הממשלה". אני חושב שזו כבר התקדמות, כי "מבולבלת" זה באמת כשלא יודעים וזה פעם כך ופעם כך. אני מבין שכנראה קרה משהו טוב בשבוע האחרון, ועכשיו אתם כבר יודעים שהמדיניות היא לא סתם מבולבלת אלא מדיניות ברורה, אבל כנראה חסרת אחריות. אני לא נתקלתי בשבוע האחרון במדיניות חסרת אחריות. אני דווקא רואה שנתניהו לא נכנע בינתיים ללחצים הקשים מחוץ ומבית, הלחצים של השמאל פה בפנים ושל ארצות-הברית בחוץ. אני מקווה שבשבוע הבא הוא ימשיך לא להיכנע ולא יגיד את נוסחת הקסם הגואלת שתפתור את כל בעיות המזרח התיכון ותביא שלום לארץ – אותה נוסחה גואלת של שתי מדינות לשני עמים. להערכתי, הוא לא התחייב. אני לא הפרשן שלו. אבל אנחנו, כתנועה פוליטית בתוך הקואליציה, לוחצים ככל יכולתנו הקטנה כדי שלא יאמר את הדברים האלה, כי נתניהו לא מאמין ברעיון שתי המדינות לשני העמים, וגם אלו שאומרים "שתי מדינות לשני עמים" לא מאמינים שהוא הרעיון שאחריו, לכשחלילה יהיו פה שתי מדינות, יבוא שלום לאזור. אבל זו הנקודה, ובעיקר אני מתכוון לאנשים הפחות בשמאל והיותר מרכזיים בקדימה. הם אומרים ומתייחסים לזה כמו שלולית ענקית, וצריך להגיע מכאן ועד לדלת; וכשצריך להגיע מכאן ועד לדלת ויש שלולית ענקית – מה עושים? צריך לדלג מאבן לאבן, והאבנים האלה בתוך השלולית הגדולה הן שתי המדינות לשני העמים. מתקדמים לפה ומתקדמים לשם. אבל מה מסתתר מאחורי הדלת? חברי בקדימה, ידידי במפלגות השמאל, שמאלה מקדימה, מאחורי הדלת הזאת לא מסתתר שלום. מאחורי הדלת הזאת, אם תגיעו אליה במתווה שתי המדינות לשני העמים, מסתתרת מלחמה אחת גדולה באזור. על כן, שתי המדינות אינן פתרון אלא להרוויח זמן. מוטב לנתניהו להגיד עכשיו "לא" לרעיונות שהוא עצמו לא מאמין בהם, לרעיון שהוא לא נבחר בגינו ובשבילו. יותר טוב להגיד את ה"לא" עכשיו ובשבוע הבא מאשר להגיד אותו בסופה של דרך ארוכה מייסרת, דרך שלא תביא שלום אלא תביא לנו רק שכול, דם ודמעות. לכן, כשצריך להגיד "לא" – יגיד נתניהו "לא".
אדוני היושב-ראש, חברי הכנסת, מסופר על אדם אחד שהיתה לו רק דרשה אחת בפרשת השבוע, פרשת קורח. אני עונה לך, חבר הכנסת פלסנר – – –
לא, כנציג הבית היהודי. היתה לו רק דרשה אחת, לפרשת קורח, אבל לא בכל שבת פרשת קורח. היו מזמינים אותו לנאום, אז כשהיו מזמינים אותו לנאום בפרשה אחרת, הוא תמיד היה אומר: כשביקשו ממני לנאום, רציתי שהאדמה תפתח את פיה ותבלע אותי. ואם אני כבר מזכיר את זה, רציתי להגיד לכם, אפרופו העניין של קורח, מסופר עליו כך וכך וכך. כששמעתי את נאומך, חבר הכנסת פלסנר, נזכרתי בסיפור הזה. לא משנה על מה מדברים – זה הממשלה הזאת, היא אשמה, אתם עושים לנו יום שחור במקום ירוק.
חלק גדול מהחוקים שעולים על-ידי האופוזיציה לא עוברים בממשלה. זו דרך העולם.
בסדר, הממשלה הזאת פחות טובה מהממשלה הנפלאה הקודמת. בסדר, לאט-לאט ישתפרו ויגיעו להישגים הנפלאים של הממשלה הקודמת. הקישור הזה שלך זה כמו שאני אקשר למשל לזה שאתמול הורשע שר אחד. אחד השרים הורשע בבית-המשפט, שר לשעבר כמובן. הוא שר במפלגה שלכם. יכולתי לעלות לפה ולהגיד – ואני לא עושה את זה – שההרשעה של השר מקדימה מעלה צחנה של שחיתות, וכיוון שאנחנו מדברים על צחנה, זה מתאים לנו ליום איכות הסביבה. אני יכול להגיד שעולה ריח רע של אופורטוניזם מאנשים מהמפלגה שלכם, וגם זה קשור לאיכות הסביבה, אבל זה לא קשור, זה קשור לבעיות אחרות שלכם. לכן בואו לא נערב מין בשאינו מינו. יש מספיק צרות, צחנות, באשות ודברים רעים שמזהמים את האוויר ואת האווירה שקשורים לממשלה הזאת וקשורים לממשלה הקודמת, ולא נערב מין בשאינו מינו. לפני הרבה שנים קראתי מאמר של דורון רוזנבלום; לא הצלחתי לאתר אותו שוב, אבל הוא ממש נשא חן בעיני. הוא תיאר טיול של אנשים שנוסעים לאורך כביש החוף מצפון, מנהרייה, דרומה. הם עוצמים את עיניהם, אבל החלון של המכונית פתוח, ולפי הריח הם יודעים איפה הם נמצאים: עוברים את הלבניות, ועוברים אחר כך את המפעלים, ובכל מקום יש ריח אחר – ארץ-ישראל הריחנית. אני חושב שאם את הטיול הזה עושים לא רק עם נחיריים פתוחים, אלא גם עם אוזניים, גם לפי הרעשים אפשר, כי אנחנו חיים בארץ רועשת ובארץ ריחנית. ואם אנחנו הולכים על החוף אנחנו יכולים לדעת לפי הלכלוך ליד איזה נמל אנחנו, ולכל מקום ומקום בארצנו יש המאפיינים שלו. והנה, במקורותינו שלנו, מקורות קדומים מאוד, אנחנו מוצאים את המדרש הזה, שעל-פיו אומר הקדוש-ברוך-הוא לאדם הראשון: "ראה מעשי כמה נאים ומתוקנים הם. תן דעתך שלא תקלקל ותחריב את עולמי, שאם תקלקל, אין מי שיתקן אחריך". ומדרש אחר אומר, גם על אותו אדם הראשון שחי בגן-עדן: "בשעה שברא הקדוש-ברוך-הוא את אדם הראשון נטלו והחזירו על כל אילני גן-עדן, ואמר לו: ראה מעשי כמה נאים ומשובחין הן – – – תן דעתך שלא תקלקל ותחריב את עולמי, שאם קלקלת, אין מי שיתקן אחריך". זו הגרסה היותר שלמה. ואני שואל את עצמי הרבה פעמים – ויש לי מנהג כזה שכשאני שואל את עצמי, מה לעשות, אני צריך גם לענות: למה אנשים שומרי תורה ומצוות כמונו, לפחות בעבר הלא-רחוק, חשו אי-מעורבות – ואני אומר את זה בעדינות – בנושאים האלה של איכות סביבה? למה אנשים מאמינים הרגישו שזה לא עניין בשבילם? אנחנו רואים לצערנו הרבה פעמים דווקא במקומות של ריכוזים של אוכלוסייה דתית שיש פחות הקפדה ושמירה – גם מסיבות אובייקטיביות, אבל גם מסיבות לא אובייקטיביות – על נושאים של איכות סביבה. זה כמעט חילול השם שאנשים שצריכים לשמור ולא להחריב את עולמו של הקדוש-ברוך-הוא מתנהגים בצורה לא נאותה כלפי מה שהקדוש-ברוך-הוא נותן לנו, לשמור על כדור-הארץ. אני חושב שזה נובע – או לפחות נבע, כי יש פה שינויים – מהעובדה שהנושאים של איכות הסביבה מזוהים עם עולם מאוד מודרני, עולם מתועש אבל מודרני, שכבר מודע לבעיות, לקשיים ולנזקים הגדולים שאי-שמירה על איכות הסביבה גורמת. אנשים דתיים אמרו שזה עניין של אנשים יפי נפש, שמה שמעניין אותם זה הסחלבים הפורחים ולא הילדים הגדלים; מה שמעניין אותם זה הנחליאלי המצויץ או איזה פרח או עץ או ציפור אחת, ולפעמים כאילו בכוונה מערבבים ביניהם, וזה לא עניין שלנו. אנחנו עסוקים בדברים שברומו של עולם, בקדושה ובגידול קהילות ובגידול משפחות, שכל אלה דברים חשובים. זה שלהם וזה שלנו. זאת טעות שציבור דתי נקט במשך זמן רב מתוך גישה שזה הדגל שלהם. כיוון שזה הדגל שלהם, של העולם המודרני, המתירני, שלא מאמין בקדוש-ברוך-הוא ולא מאמין בערכי היהדות, הוא מוצא לו תחליפי דת בדמות ערכים ירוקים. זאת טעות שאני רואה וחש שהעולם הדתי, ברוך השם, מתחיל להיגמל ממנה, אפילו לא לאט-לאט, אלא בצעדים מזורזים. היום באוכלוסייה הדתית לסוגיה, גם החרדית וגם הדתית, יש התייחסות הרבה יותר נאותה, ומבינים שאיכות הסביבה ובריאות הציבור, המים והאוויר, האדמה והשמים, זה לא עניין של חילונים, זה עניין של כל בני-האדם; זה לא עניין של יהודים ודתיים ושומרי מצוות, אלא זה עניין של בני-אדם יהודים וערבים ובני כל הלאומים, ושמירת הארץ היא גם שמירת מצוות, היא גם שמירה על עולמו של הקדוש-ברוך-הוא. אני חושב שזה חטא שציבור שמרני-דתי מתחיל לתקן בשנים האחרונות, וזה דבר חשוב וראוי מאוד. יש היום ישיבות שעוסקות באיכות הסביבה, ישיבות שאלה המגמות המרכזיות בהן, יש עלונים ופרסומים שונים שכולם קושרים בין שמירה על הארץ והסביבה לבין היהדות. והנה, מצאתי באחד מאתרי האינטרנט תפילה מודרנית שמסתובבת. אני לא יודע מי המחבר, אבל הוא ראוי לשבח. זה וידוי, בסגנון הווידוי שאנחנו אומרים בימים הנוראים, בעיקר ביום כיפור, בסגנון ה"אשמנו בגדנו", אבל כולו מוקדש לאיכות הסביבה. לפי האל"ף-בי"ת הוא אומר כך: "אפפנו את עולמנו בערפל עשן ופיח. בזבזנו אוצרות טבע שקיבלנו בפיקדון. גזלנו נופם של מרחבי רקיע בבנייה מכוערת. דלדלנו את אוכלוסיית חיות הבר ברשלנותנו. הפרנו את ברית האיזון בין האדם לטבע. ויתרנו על איכות חיים ראויה לילדינו. זיהמנו ימים, נהרות ואגמים ברעל חמדנותנו – –
יכול להיות, אני אחשוב על זה, אבל אני לא בטוח שזה עד כדי כך דתי שאני אעשה את האקט הזה. – – חוררנו את מעטפת האוזון החובקת את עולמנו. טימאנו מקורות מים חיים במי שפכינו. יצרנו הררי אשפה וזבל בחלל, במדבר ובחצרותינו. כרתנו יערות העד תמורת רווח קצר-מועד. לכלכנו אתרי טבע ונוף, חופים, נתיבות ופסגות. מישכנו את עתיד העולם מתוך אדישות וחוסר חזון. ניצלנו ולא מיחזרנו את מתנות הטבע באנוכיות. סיכנו את קיום עולמנו בכורים ובקרינה. עקרנו ציפורים ממחוזות קינון וממסלולי נדידתן. פצענו מדרוני הרים במחצבות אבן. צדנו ברוע לב חיות ובעלי כנף שנעלמו מעולמנו. קטלנו פרחי בר, והם אבדו ואינם. רמסנו ברגל רמה שדה וניר ואחו. שרפנו ערי יער על מזבח שנאתנו. תיעשנו במחיר איכות אוויר, ים ויבשה". ואני מוסיף משלי: ועל כל אלה מי יסלח לנו, מי ימחל לנו, מי יכפר לנו?
אדוני היושב-ראש, חברי הכנסת, הרב יגל המנוח קרא ל"מדרשיית נעם" מדרשייה, כי הוא לא רצה שיקראו לה ישיבה, בגלל הרקע החרדי שלו. הוא אמר: ישיבה תיכונית היא אולי לא ישיבה. אז הוא למד ב"מדרשיית נעם". אבל זאת ישיבה, חבר הכנסת כבל.
אני בטוח שברשימת הבוגרים בעזתה אתה מופיע.
אדוני היושב-ראש, חברי הכנסת, בכל פעם שאני שומע מישהו שפונה לחרדים, או במקרים אחרים לדתיים-לאומיים, ואומר: אתם דווקא בסדר, אתם לא כמו ההם – אני עצמי מתקפד, בתור חרדי אפילו, ואומר: רגע, רגע, אתה אל תתפוס עלינו פטרונות, אנחנו והם זה אותו דבר. זאת אומרת, אתה בא פה לברך ונמצאת מקלל ומקלקל להם. כשאנחנו היינו ילדים היה לנו דיון הלכתי, שקיים בכל בית דתי, אני חושב, האם מותר להראות לחילוני את הדרך בשבת, כשעוצרת לידך מכונית ושואלים אותך איך מגיעים לרחוב מסוים. אצלנו היה מקובל – אבי המנוח היה ממשיך ללכת כאילו הוא לא שומע, עושה עצמו כחירש כדי לא לעזור בידי עוברי עבירה. אבל כשהיו שואלים אותנו איך מגיעים לבית-חולים "בילינסון" או "השרון" בפתח-תקווה, אז היה היתר, כי זה ספק של ספק של ספק של פיקוח-נפש, ואנשים אולי בדרך לבקר חולה, ואז מצאנו איזה היתר. אם הייתי יכול להרחיב את ספק ההיתר ההלכתי הזה – אני לא יודע אם זה עניין של הלכה, אבל המנהג, הנוהג הזה – אם היום מישהו היה שואל אותי בשבת איך מגיעים לחניון, אני חושב שהייתי מראה לו את הדרך, משום שלהגיע לחניון מהר זה יותר טוב מאשר להגיע למקום שבו ממשיכים אולי לחלל שבת או לנסוע. במקרה הזה, אני מבין את הבעיה שהמונים נוסעים וחונים בירושלים, כי הרי הם לא רק חונים. אם באים ההמונים ויש להם חנייה מסודרת, אז הם הולכים לבילויים אחרים שאינם דווקא תפילות, אלא יש מסביב עוד גורמים ומקומות שפתוחים בשבת ומחללים שבת. אבל אני חושב שפה חסרה לחלק מהציבור החרדי חוכמת ה"לא לראות". זאת חוכמה שבכלל חסרה במדינתנו. אנחנו כל הזמן רואים – רואים שההוא לא בסדר וההוא מחלל לנו את השבת וההוא עושה לנו דווקא. לפעמים אפשר לא לראות. אם יהודים חילונים באים בשבת לירושלים, או ירושלמים באים למרכז העיר והם רוצים לחנות במקום שאין בו חילול שבת מיוחד במקום החנייה בעצמו – החנייה היא חינם והשומר הוא גוי – אפשר לא לראות את זה. אבל יש חוגים, בחברה החרדית במקרה הזה, שעסוקים כל הזמן, או לפחות מדי פעם, רק בלראות, כדי לעורר איזו קטטה חדשה. ואני חושב שבמקרה הזה ראוי שלא לראות, כי מוטב שהחילונים יחנו ולא ייסעו. אבל השאלה המרכזית שעומדת – וזה רק מקרה מבחן אחד, כמו מקרי מבחן רבים שמדי פעם מתלקחים – היא לא אם החרדים רוצים חילונים בשבת בירושלים. על-פי התשובה של המפגינים לפחות, הם לא רוצים חילונים בשבת בירושלים, כי חילונים, מה לעשות, יש להם כזה מנהג לנסוע ולהדליק אור ולראות טלוויזיה ולעשות כל מיני דברים ששומרי מצוות אינם עושים. השאלה הגדולה והאמיתית שאנחנו צריכים לשאול את עצמנו ביושר – חילונים, דתיים וחרדים – היא אם אנחנו רוצים חילונים בירושלים ביום חול, בששת ימי המעשה. ומי שלא נותן לחילונים לחנות בשבת, בסופו של דבר חילונים לא ייסעו בימים ראשון עד שישי בירושלים.
אני מגיע ל"התקווה". הם לא ייסעו שם, כי העיר הזאת לא מאירה פנים לאנשים חילונים. היא מאירה פנים רק לאנשים דתיים ורק לאנשים חרדים. וירושלים צריכה להיות של כולם. מבינים את זה חילונים, יודעים את זה דתיים, וגם חרדים משוכנעים שירושלים צריכה גם ציבור חילוני, אם אנחנו רוצים שירושלים השלמה תישאר שלנו. אז תראו לחילונים ששואלים אתכם איפה חניון ספרא או קרתא או מקום אחר. תראו להם את הדרך, הם ייסעו ויחנו. תודה.
מה ההבדל בין חנייה בחניון לחנייה על מדרכות?
ההשוואה איננה טובה. ההשוואה צריכה להיות לחניון הלאום. כן, אם את חניון הלאום צריך לפתוח בשבת, ואולי הוא פתוח, בהחלט. את חניון הכנסת לא פותחים גם בימי חול לציבור הרחב.
אז הבאתי לך דוגמה. חניון הלאום הוא הדוגמה הטובה.
אדוני היושב-ראש, לפני כשעה הסתיים באולם שאגאל אירוע שבו חברי כנסת קראו קטעים נבחרים מהספרות, איש לפי בחירתו. אני מודה ליושב-ראש הכנסת על שלקח את היוזמה והביא אותה לידי מעשה בעזרת מזכיר הכנסת ומחלקת הטקסים, ומתנצל בפני חברי הכנסת האחרים, שמוזמנים כמובן בשנה הבאה לקרוא קטעים. המחויבות שלנו כמחוקקים לתרבות, לספרות, לעולם הרוח, צריכה להיות מוחלטת, מובהקת ונמשכת; לא רק באמצעות חקיקה אלא גם בכל האמצעים הציבוריים העומדים לרשותנו. ובשבוע הספר, שהוא שיא מסוים של תרבות ישראל, אנחנו כחברי הכנסת חייבים לתת במה גם ליצירה העברית לדורותיה ולסוגיה, ואני מקווה שנמשיך בזה גם בשנים הבאות. תודה.
אדוני היושב-ראש, חברי הכנסת, את חטאי אני מזכיר: עוד לא הספקתי לקרוא את כל ספר התקציב.
לפעמים, אתה יודע – ביטולה זהו קיומה. כתוב במקורותינו. לפעמים ביטול שינה זה קיום דברים חשובים יותר. אומרים את זה על ביטול תורה, בדרך כלל. אבל אני מבטיח להשתדל לקרוא ככל שהשגתי מגיעה, ויש שם המון דברים מטרידים ומדאיגים מאוד. אני רק חושש שאם אני אצא פה בתוקף רב נגד כל כך הרבה סעיפים, ובסופו של דבר בוועדת הכספים וגם במליאת הכנסת אני אצביע בעד, אז תתקיים בי המימרה העממית: נלחמו כאריות ונפלו כזבובים. אז אני מתלבט אם להילחם כאריה עכשיו כשאני יודע שיש חשש שאני אפול כזבוב אחר כך, או להגיד ש"מצד אחד" ו"מצד שני" ו"יחד עם זאת".
שמאל דוחה וימין מקרבת, אני חושב שזה יהיה במקרה הזה. אני חושש גם שאם, חלילה, עשרת הדיברות בתורתנו הקדושה היו נכתבים, חס ושלום, על-ידי ממשלת ישראל, אז היה, באותיות קטנות, בקובץ מצורף של חוק ההסדרים לעשרת הדיברות, כתוב שכל הדברים האלה: "לא תרצח", ו"לא תנאף", ו"שמור את יום השבת" ו"אנוכי השם" וכך הדברים – הם החל מ-2015. או להוסיף את המלה "לא", להוריד את המלה "כן", וכן הלאה. אבל בהחלט, התקציב הזה הוא מעשה ידי אדם, והוא מדאיג בהמון אספקטים, ואני רוצה להתרכז ממש בשתיים-שלוש נקודות בבחינת מעט המחזיק את המרובה. ובאמת – רק ברמה העקרונית ואפילו בלי לרדת למספרים עצמם, הדברים שמדאיגים אותי בעיקר הם הרפורמה העתידית במינהל מקרקעי ישראל, בין שתהיה בחוק ההסדרים ובין שתוצא מחוק ההסדרים, משום שזה דבר עקרוני ומשמעותי מאוד, גם לכלכלה וגם למדינת ישראל ולפניה העתידיות כמדינתו של העם היהודי. זאת משום שהרפורמה הזו בצורתה הנוכחית, עוד לפני הדיון בה, היא במידה רבה פגיעה בתוכנית החיסכון של העם היהודי. והקרקעות של העם היהודי, קרקעות של מדינת ישראל – זו תוכנית החיסכון. ובשלב הראשון זה בשם המלחמה בביורוקרטיה ובשם פתיחת חסמים, ואחר כך זה בשם חופש הקניין, ואנשים עשירים ובעלי אמצעים יקנו את זה ויקימו מגדלים ומשרדים, אבל בסופו של דבר אנחנו לא יודעים בידי מי הקרקעות האלה יכולות ליפול בשלב מאוחר יותר, בעוד חמש, עשר ו-50 שנה; שלא לדבר על הבעיות ההלכתיות המשמעותיות והחמורות מאוד שבמכירת הארץ לצמיתות. אני מקווה שאנחנו נוכל, בואו נגיד, לעצור את כל הרפורמה במינהל מקרקעי ישראל, משום שאומנם יש בה אלמנטים מאוד משמעותיים, אבל אי-אפשר בשם המלחמה החשובה מאוד בביורוקרטיה ולמען שיפור המשק, לפגוע בדברים שהם חשובים אפילו יותר מהמלחמה בביורוקרטיה. אז זו נקודה אחת שאנחנו, כסיעה, הולכים בהחלט לעשות חיים קשים לממשלה – בקרב על הקרקעות של ארץ-ישראל, של מדינת ישראל ושל העם היהודי. אנחנו נשים דגש חזק וחשוב מאוד בכל הנושאים שהכותרת שלהם – רבותי בקואליציה וחברי הנעדרים מהאופוזיציה, שבוודאי עכשיו יושבים בחדרים בזמן שהתפנה להם וקוראים את ספר התקציב שורה אחרי שורה – אנחנו נדגיש יותר את העניינים שהכותרת שלהם היא חזרה לממלכתיות. בשם ההפרטה שיש בה ערך אנחנו מרבים לשכוח שלממלכתיות גם יש ערך, והמחויבות של הממשלה לאזרחים זו לא איזו טובה שהממשלה או המדינה עושה לאזרחים, אלא זו חובתה. יש חמשת המ"מים הידועים של ז'בוטינסקי. החרותניקים שפה ובניהם יודעים במה מדובר: המחויבות למורה, מעון, מרפא וכו', ואנחנו היום בשם המלחמה בביורוקרטיה, ובשם תחרות חופשית, ובשם מדינה מודרנית, שוכחים שיש לנו מחויבות שלכל ילד ולכל תלמיד יהיה חינוך חובה חינם במשך 12 שנות בית-ספר יסודי ותיכון וגן-חובה. אנחנו רוצים לאפשר – גם אם לא חינם, אבל בתנאים נוחים – לימודים אקדמיים ולימודים גבוהים, וגם לימודי תורה למי שבוחר בהם. אנחנו רוצים ששירותי הבריאות יהיו שירותים סבירים, ולא שנזדקק כל הזמן לביטוח משלים, ומושלם, ומשלים-מושלם, ומשלים-מושלם פלוס, כי כל פעם שצריך משלים ומושלם, זה אומר שביטוח הבריאות הבסיסי שלך הוא לא מספיק, לא מושלם ולא משלים שום דבר. מדינה, מה לעשות, זה  לא עסק. צריך לנהל אותה מתוך שיקולים כלכליים, מתוך מחשבה הגיונית של מינוס ושל פלוס, אבל מדינה זה לא עסק. יכול להיות שיש עסקים יותר טובים. למדינה יש לפני שיקולים עסקיים – מחויבות. ואם אנחנו קראנו השבוע מחקר שאומר שבפריפריה אנשים חיים שבע, שמונה או אפילו עד עשר שנים פחות בממוצע מאשר באזורים הדשנים יותר בארץ, זה לא במקרה. זה לא שהאוויר שם פחות טוב, אם כי בחלק מהמקומות גם זה קשור לכלכלה, שהאוויר פחות טוב. זה אומר שיש לך פחות השכלה, כי השקיעו פחות בהשכלה שלך, ואז יש לך פחות מודעות לזכויותיך, ואז, כשאתה נזקק לשייאות או לטיפול רפואי, אבל מפני שאין לך השכלה יש לך פרנסה פחות מכניסה ומניבה ויש לך פחות כסף ופחות מודעות לזה, ובתי-החולים והמרכזים הרפואיים הם יותר רחוקים, ואלה שישנם נמצאים כל הזמן בסכנת סגירה, או שהם לא מספקים את השירות, והנסיעות הן נסיעות. וגם עשר השנים פחות, הייתי אומר על דרך ההגזמה, שאתה חי, אם אתה חי בפריפריה, גם מתוכם – חלק מהחיים זה הנסיעות למרכז הארץ ולערים שבהן יש שירותי הבריאות והשירותים האחרים הנחוצים. עניין אחר שהוא פחות חשוב אבל גם הוא עקרוני, ממש בשולי הדברים – זה הרפורמה ברשות השידור, שמדובר בה רבות, וגם זה חלק מההתנערות של המדינה מהמחויבות שלה לתרבות, להשכלה, לתת לנו תקשורת שהיא לא רק תקשורת מסחרית ולא רק תקשורת ממוסחרת.
אני מקווה שתעמדו מאחורי הרפורמה, אבל שתעמדו ולא תדחפו אותה לתהום, אלא תעמדו מאחוריה כדי לתת לה את הגב עד הסוף, ולהתגבר על כל הקשיים. והמתפטרים – אני אומר את זה בהמשך הדברים הקודמים שאמרתי, כבוד שר האוצר, של התנערות מהממלכתיות. אני אומר: מעבר לעניינים הכלכליים עכשיו, לרשות שידור ממלכתית יש משמעות לא רק לחופש העיתונות ולחופש היצירה, וליוצרים, ולכל הדברים שהם חשובים בפני עצמם; לאנשים רבים שיהיה להם קשה בשנים הקרובות בגלל התוכנית הכלכלית המוצדקת או הלא-מוצדקת – זה ויכוח שאנחנו מתווכחים – הטלוויזיה, הטלוויזיה היא הבילוי הזול ביותר והעיקרי, בביתם. וכיוון שהם כבולי טלוויזיה, אנחנו מחויבים לתת להם טלוויזיה ברמה יותר גבוהה, עם תרבות, ולא רק תחרויות ריאליטי ורק שעשועונים מהדיוטה התחתונה יותר. ולכן, גם לרפורמה ברשות השידור צריך להתייחס כאל חלק מהמחויבות שלנו לממלכתיות. הוא הדין לגבי תוכניות לנוער בסיכון ולנוער נושר בתיכונים. אי-אפשר במלים, הרבה פעמים, לתקן בעיות ועוולות שיש בתקציב. ונראה לי מדיונים בוועדת הכספים וגם פה – שלפעמים בוחרים איזו נקודה אחת והיא הופכת להיות הדגל והסמל של התקציב. בשנים עברו זה היה בעיקר הרעיון לבטל את הפטור ממע"מ באילת. נראה לי שהכוכב של 2009–2010 זה המע"מ על הפירות. כל הארץ כולה עומדת על השפיץ של השזיף – יהיה עליו מע"מ או לא יהיה עליו מע"מ, כשמדובר גם במקרים החמורים על 60–80 שקלים שאינני מקל ראש בהם. אבל יש דברים שהם חמורים ומסוכנים וחריפים הרבה יותר, וכאילו יש לכולם מין אינטרס לצאת להגנת החלשים, גם לאלו שבאמת רוצים להגן על החלשים – ובמידה מסוימת טוב לאוצר ולממשלה להגיד, אז בואו נעבור נושא, אז בואו נתווכח, אז מה אתם אומרים על המע"מ? בסוף הם ימצאו איזו פשרה, ויהיה מע"מ מופחת – אני מניח שזה לא מה שיהיה – או שיוותרו בכלל על המע"מ על הפירות והירקות ויוסיפו לנו מחצית האחוז על המע"מ הכללי. אבל כרגע כולם עסוקים כאילו זה הנושא החשוב ביותר. והוא לא הנושא החשוב ביותר. יש שורה שלמה של נושאים. אני חושש שבתקציב 2009–2010 מי שחלש יהיה חלש יותר, ולו לשנים האלה; מי שקשה לו, יהיה לו קשה יותר. גם הקיצוצים הרוחביים האלה שאנחנו רואים אותם – טוב, במכה אחת, במקום שנתווכח על כל דבר בנפרד, על המע"מ פה ועל תוספת שם ועל ביטול הכשרה מקצועית ועל ויסקונסין – בואו נוריד 5% flat ורוחבי ו-6%, ו-6.5%, וזורקים פה מספרים. הקיצוצים הרוחביים האלה הם פצצות המצרר של התקציב, והם חוזרים אלינו במשך שנה שלמה, רבותי חברי הכנסת, וכל חודשיים מהקיצוצים הרוחביים האלה תהיה לנו תקרית חדשה בשוק העבודה, שביתה חדשה ברשות המקומית, בבתי-החולים – בכל המקומות שהקיצוץ הרוחבי יחתוך בהם אנחנו נקבל את פצצות המצרר הכלכליות הקטנות האלה במשך השנה. אחרי כל הדברים האלה – אמרתי בראשית דברי, ואני אומר גם בסופם: כחברי קואליציה יש לנו נטייה להילחם כאריות וליפול כזבובים. אני מקווה שאנחנו כחברי קואליציה נבין שהאחריות שלנו זה לא רק להגן על החלשים בסעיף כזה ובסעיף אחר, האחריות שלנו היא לעזור לממשלה להציל את מדינת ישראל ממשבר כלכלי שאנחנו כבר בעיצומו. משבר כלכלי זה לא משהו פיננסי באיזה גרף אלכסון, באיזה ספר תקציב של בנק בין-לאומי. כמו שהמע"מ משפיע על החלש גם המשבר הכלכלי הגדול – גם הוא מגיע לבן-אדם בשכונת-התקווה ובקריית-גת ובקריית-שמונה ובכל מקום ומקום. לכן, אם הוויכוח הזה של "מה חשוב יותר ומה חשוב פחות" מתוך השקפת העולם הכלכלית והאידיאולוגית של כל אחד שנוגעת החל בקרקע של ארץ-ישראל ועד למלפפון שגדל על אדמתה, כל דבר צריך לדעת שיש לו השפעה על העני, גם על העשיר – שזה אולי פחות חשוב – גם על מעמד הביניים. אני חושב שהדיונים פה צריכים להיות רציניים. אני מקווה שהאופוזיציה תשתתף לשם שינוי בדיונים הכלכליים העתידיים וגם בוועדות. בעזרת השם, נביא בשורה טובה למשק מתוך זכירה שאנחנו מחויבים לאזרחים שלנו כולם. תודה.
אדוני היושב-ראש, חברי הכנסת, אני שומע שנבחרו בשבוע שעבר שני נציגים ימניים לוועדה לבחירת שופטים.
ודתיים. אגב, זה יכול להיות במקביל, גם להיות ימני וגם להיות דתי, וגם להיות בוועדה לבחירת שופטים.
וגם בני-אדם וגם אוכלים ארוחת בוקר וגם בוחרים שופטים בישראל. אבל הם בוחרים את השופטים השמאלניים בסוף, אז אתה יכול להיות רגוע.
חובת ההוכחה עליהם. בוחרים שופטים מתאימים. בסוף יוצא איכשהו, שגם השופטים דומים זה לזה. כולם מאותה יריעת בד. אנחנו נביע היום אמון בראש הממשלה, כי אנחנו דווקא לא מאמינים לו. אנחנו לא מאמינים לו שהוא רוצה מדינה פלסטינית, אנחנו לא מאמינים לו שהוא רוצה לחלק את הארץ ואנחנו לא מאמינים לו שהוא רוצה לעקור יישובים. אנחנו מאמינים לו שהשגנו שלום זמני עם אמריקה הלוחצת. ובכל זאת אנחנו מודאגים, כי המלים "מדינה פלסטינית מפורזת" – – –
– – – ראשי תיבות מפ"ם. אילן, הקימו מחדש את מפ"ם, מדינה פלסטינית מפורזת. זה מר לנו כלענה הדברים האלה. אנחנו חושבים שאלו דברים שלא צריך להגיד, אפילו בצחוק. אפילו שראש הממשלה לא מתכוון, לא צריך לומר מדינה פלסטינית עצמאית, מפורזת או לא מפורזת. מספרים על אדם אחד שנתן סטירה חזקה מאוד לחברו, אז החבר אוחז את לחיו ואומר: זה ברצינות או בצחוק? אומר לו החבר: זה ממש ברצינות. אז הוא אומר לו: זה בסדר, כי צחוק כזה אני לא אוהב. אנחנו לא אוהבים גם את הצחוק הזה, אף שאנחנו חושבים שלא תקום מדינה פלסטינית, כי יש כל כך הרבה תנאים והתניות, שמדינה פלסטינית לא נזכה, בעזרת השם, לראות בדורנו. אבל יש דברים שלא אומרים אפילו בצחוק, משום שהפה אומר ללב ואחר כך יש לחצים, וכבר התחייבנו, והלחצים מתחילים מהנקודה שבה הפסקנו. ולכן אלה דברים שראש הממשלה, לטעמנו ולדעתנו, לא צריך אפילו לומר בגלל הלחצים שהם מזמינים ומכיוון שאחרי הדיבורים נמשכים הלבבות, ואחר כך גם המלים לפעמים יוצרות מציאות. דבר שמדאיג אותנו בגלל כל הדברים האלה – כי אנחנו לא מאמינים שראש הממשלה רוצה מדינה פלסטינית, בכל זאת אנחנו מביעים חשש גדול מאוד שראש הממשלה קורץ במקביל לכמה כיוונים. הוא קורץ לימין ואומר: אל תדאגו, לא יצא מזה שום דבר, ואנחנו כאמור לזה מאמינים. והוא קורץ למרכז ולשמאל ואומר להם: אתם רואים, נתתי לכם את ליטרת המדינה הפלסטינית המפורזת כפי שרציתם.
ומה שמטריד אותנו, חבר הכנסת גילאון, זה שאתה קורץ לימין, וכשאתה קורץ במקביל גם לשמאל, מי שמסתכל ממול רואה בן-אדם ממצמץ, וממצמוצים אנחנו מאוד מפחדים. ממצמוצים של ראש ממשלה אנחנו מפחדים יותר מאשר מקריצה לימין ויותר מאשר מקריצה לשמאל. והאמירה "מדינה פלסטינית מפורזת" היא מצמוץ גדול מאוד. אנחנו, כמיטב כוחנו, נעמוד על המשמר כדי שהמלים האלה יישארו רק מלים, והקריצה תהיה רק קריצה אלינו, ומדינה פלסטינית לא תקום. תודה רבה.
אדוני היושב-ראש, בשעה זו מתארחים בכנסת נציגים של 20 קהילות מעורבות במסגרת ארגון, גוף חדש, שנקרא מרק"ם – מיזם רשת קהילות מעורבות. אנחנו נוטים, כאן בכנסת ובמקומות אחרים, לראות את הסכסוך הפנים-יהודי בין דתיים לחילונים, ולעתים קרובות זה מגיע לשולחננו, אבל מתחת לפני השטח וגם מעליו יש שינוי בחברה, של המון שיתופי פעולה בין דתיים לחילונים. זה בא לידי ביטוי גם בקהילות שמפעילות בתי-ספר, גני-ילדים ובתי-כנסת משותפים. אני מרגיש שאנחנו אולי מחמיצים לפעמים את השעה מרוב עיסוק בסכסוכים ובקטנוניות, כמו שני מתגוששים שתחילה הם הולכים במכות אגרוף אבל אחר כך, מרוב עייפות, הם נשענים זה על צווארו של זה ובסוף אולי אפילו מתיידדים, כך יחסי הדתיים והחילונים. הארגונים "גשר" ו"צו פיוס" עומדים מאחורי היוזמה הזאת של 20 קהילות משותפות מעורבות בשלב הזה, אבל אני משוכנע שצפוי עוד עתיד גדול ליחסים בין דתיים לחילונים בקהילות משותפות, בקהילות מעורבות. אני שולח ברכה לנציגים של הקהילות המעורבות האלה.
אדוני היושב-ראש, חברי הכנסת, שתי מדינות לשני עמים זה לא הפתרון, זאת הבעיה, החמרה של הבעיות הקיימות. וכל פעם שאני שומע את הססמה הזאת – – –
אני כל פעם אומר אותו דבר. לעומת שתי מדינות לשני עמים – – –
לעומת שתי מדינות לשני עמים שזה נשמע פה לראשונה, היום שמעתי לראשונה את הרעיון של שתי מדינות לשני עמים. כן, אני אומר את אותם דברים כל הזמן. יש אנשים שבכל דיון אומרים משהו אחר, ואני בא עם השקפת העולם שלי. אם ממש תבקש יפה, חבר הכנסת אגבאריה, אני אחליף את הדעות, אין בעיה. כשמבקשים יפה ובנימוס, יש חברי כנסת שמחליפים את הדעות. אבל – תשמע משהו חדש – כשמדברים על שתי מדינות לשני עמים – בסדר, עם אחד זה העם הפלסטיני. מיהו העם השני בהסכמים האלה? בכל מקום שאני שומע את הדיון על שתי מדינות לשני עמים, וכשלוחצים קצת יותר את הצד הפלסטיני מיהו העם השני, אומרים שזהו העם הישראלי, או שמדינת ישראל היא המדינה של כל האזרחים שלה. זאת אומרת, שתי מדינות לשני עמים, אין הכוונה מהצד הפלסטיני שמדובר בעם אחד שהוא העם הפלסטיני והעם השני הוא העם היהודי, אלא העם השני הוא העם הישראלי, שמכיוון שיש בו רוב יהודי אז יש מאפיינים יהודיים. את השקר הזה ואת הסכנה הגדולה הזאת – גם אלו שתומכים בשתי מדינות לשני עמים אסור להם ליפול בפח היקוש הזה, משום שכל התביעות הפלסטיניות שמסתמכות על הסכם החלוקה מ-47', שמדברות על שתי מדינות לשני עמים באזור הזה, שם מדובר במפורש, בהסכמים של האומות המאוחדות, על מדינת היהודים. אבל מדינת היהודים זה דבר שהחברה הפלסטינית והממשל הפלסטיני, ערבים ישראלים או ערבים פלסטינים, תושבי ישראל או תבחרו את ההגדרה אשר תבחרו – אתם לא מסוגלים להוציא מהפה שלכם את המלים שפה, אחרי הסכם השלום והחלוקה, חלילה, מחדש, שפה זאת מדינת היהודים. את זה אתם לא מוכנים להגיד. אתם רוצים מדינה פלסטינית בלי אף התנחלות, כי אתם לא יכולים לסבול את הריח של היהודים בתוך מדינה פלסטינית. קודם כול לפנות את כל ההתנחלויות, שלא יהיו שם יהודים, ופה, במדינת ישראל, תהיה מדינת הישראלים. אנחנו, היהודים, רובנו ככולנו, אלה שתומכים בחלוקה ואלה שמתנגדים לחלוקה, לא מוכנים שמדינת ישראל – – –
אנחנו היהודים הישראלים לא מוכנים לסבול שאחרי פתרון של שלום – גם אז זאת לא תהיה מדינת היהודים אלא מדינת כל אזרחיה, או רק מדינת הישראלים. זו מדינת היהודים, והערבים תושבי ישראל יהיו בה שווי זכויות. כל השאר אלה דיבורים כדי להשיג קודם כול שליטה של פלסטינים, ללא יהודים, ביהודה שומרון ועזה. בשלב מאוחר יותר, כשמדינת ישראל תהיה חלילה מדינת כל אזרחיה, גם פה יבוא השלטון הערבי. היה לא תהיה.
אדוני היושב-ראש, חברי הכנסת, שמענו על-פי דיווח בתקשורת על התבטאות בוטה של הנשיא הצרפתי סרקוזי כלפי שר החוץ שלנו. הדבר נאמר בפורום סגור, אבל מספיק פתוח, שמעו את זה מספיק אנשים, וכולנו יודעים מכך שהוא אמר דברים שאפילו לא ראוי לחזור עליהם בכנסת – אבל נעשה את זה בכל זאת – כלפי שר החוץ הנבחר שלנו, אביגדור ליברמן. כיוון שעברית הוא לא מבין, הנשיא הצרפתי סרקוזי, וגם נימוסיו כנראה לא משובחים, אני אומר לו במעט הצרפתית שלמדתי הרגע: Monsieur le Président, personne ne te l’a demandé, שבעברית זה: אדוני הנשיא, אף אחד לא שאל אותך.
בואו נעשה את זה יחד ונופיע במתנ"סים.
אדוני היושב-ראש, יש ח"כ תימני שאומר שהמפלגה שלו פעלה בעבר והיתה בסדר.
אדוני היושב-ראש,  אם אפשר – לא אחרי אופיר פינס. הוא מאוד גבוה ואני מאוד נמוך וכל פעם אני צריך להוריד את הדוכן – –
– – כיוון שאני טכנופוב – מציבים בפני אתגרים שלא ראוי להציב בפני חבר כנסת חדש.
אדוני היושב-ראש, חברי הכנסת, בצער רב וביגון קודר אני רוצה לבשר לכם ש"פישקה במילואים" מת. היה סרט כזה, לפני 30 שנה, שבו היתה איזו דמות גרוטסקית של איזה חייל חרדי במקרה הזה, שהתגייס למילואים. עצם הצירוף "פישקה" ו"מילואים" כבר היה דבר אנומלי, וגם קונילמל, ועוד דמויות שמבטאים את הדרך שבה אנשים חילונים רבים היו רוצים לראות את הדתי. זה הפורמט הרצוי לנו כשהוא בא לצבא. ומה לעשות? הרב הצבאי הראשי החדש לא מסתפק במתן שירותי דת במובן הקלאסי שלהם – להיות משגיח כשרות ולהשגיח על החוט של העירוב, לבוא ולעשות מסע תשובה או מסע הגעלת כלים לפני פסח. יש לו אספירציות שלא חורגות מהתחום הראוי לו, אבל הן קצת מחוץ לעיגול שמנסים להכניס אותו אליו, שלא לדבר על האיש עצמו שברזומה הצבאי שלו, הוא לא עשה את הקריירה הצבאית בתור רב צבאי אלא בתור חייל לוחם ומפקד. והדברים שהוא אמר בכנס נראים לי כדברי אחד שלא מתנגד באופן אישי לשירות בנות בצבא. גם בעיני עדיף שירות לאומי לבת דתית, מבחינת ההתאמה לאורח חייה, אבל יש בנות דתיות רבות שבוחרות במסלול הצבאי והצבא נפתח ושיפר מאוד את האפשרות לבת דתית להיות היום בצבא במסגרות כאלה ובמסגרות אחרות, והעובדה היא שיש שינוי דרמטי, משמעותי, במספר הבנות הדתיות המשרתות בצבא בעשור–עשוריים האחרונים; זה כבר נתפס כדבר לגיטימי. ומה שאמר הרב הצבאי הראשי הוא כל כך רגיל ומקובל בשיחה בתוך הציבור הדתי ובוודאי עם חיילות דתיות שכבר התגייסו. אמר להם הרב הצבאי הראשי: אף שאני חושב שמלכתחילה בת דתייה עדיף לה מסגרות אחרות, אחת, שתיים, שלוש – אלה הדברים שאנחנו צריכים לעשות ונעשה למענכם. אבל יש אנשים, עדיין, חבר הכנסת ניצן הורוביץ, שהם חילונים ושמאלנים, סליחה על ההכללה, שהם הולכים בזוגות. אתה גם חילוני וגם שמאלני – – –
לא, אני אומר: "חילוני" – בסדר, אבל "שמאלני" – חשבתי שתיעלב. שמאלנים הולכים בזוגות. שמאלני אחד אומר: למה אתם לא מתגייסים? ואז בא השמאלני השני ואומר: למה אתם כן מתגייסים? כי כשמתגייסים – אומרים: לא, לא. אומנם התגייסתם, אתם הדתיים ואתם החרדים, אבל תזכרו שיש לכם תפקידים מאוד מוגבלים. אתם לא באתם לצבא שלנו כדי להתחיל לשנות פה סדרי בראשית. אז הנה עוד הודעה: הצבא הזה הוא של כולנו, ואת סדריו ואת הפרהסיה שלו קובעים גם דתיים וגם חילונים, ואם הרב הצבאי הראשי מרחיב את גבולות הגזרה שבה מותר לפעול, לא צריך להתרעם על כך. שירות בנות גם דתיות בצבא הוא מסלול מוכר וידוע בתוך הציבור הדתי, עם הוויכוח שיש עליו בין רבנים שונים, אבל הרב הצבאי הראשי איננו "פישקה במילואים". תודה.
אדוני היושב-ראש, חברי הכנסת, להיות חבר בקואליציה זה להרגיש כל פעם איך אתה מתמודד עם המשפט – כשמדובר על פקיד ממשלה, פעם כשהציעו לו שוחד, ונאמר עליו: יום שלם התמודד עם מצפונו, אך לבסוף ניצח אותו. אנחנו, כחברי קואליציה, צריכים להצביע בעד הרבה דברים שאנחנו מתנגדים להם. אנחנו נאבקים עם מצפוננו, אבל מנצחים אותו, את המצפון. השאלה היא כמה אפשר לנצח את המצפון. בסוף לכל מפלגה ולכל אדם יש איזה דבר שהוא אומר עליו: זה לא יעבור. יש פה כמה דברים שבמהלך הדיונים בהחלט מנסים לתקן, מנסים לשפר. חלק מהגזירות הקשות הורדו, חלק נשארו, ועל חלק אנחנו עוד צריכים לחשוב כיצד אנו נצביע. באחת מהצעות האי-אמון פה, דווקא מטעם האיחוד הלאומי, מחו בצדק נגד המשפט של נתניהו, שיהיו כאן שתי מדינות לשני עמים, או שתהיה מדינה פלסטינית מפורזת, וטען חבר הכנסת אורי אריאל שאנחנו מחשים. אנחנו לא מחשים ולא שותקים. אנחנו הבענו מייד את ההתנגדות שלנו, יחד עם כמה חברים – לא מספר גדול מספיק של חברים בתוך הליכוד – נגד האמירה הזאת, וגם אם ראש הממשלה טוען שיש קונסנזוס לאומי – אם יש קונסנזוס לאומי כזה, אנחנו לא בקונסנזוס הלאומי הזה. אבל אני אומר לאלו שמגישים אי-אמון – במקרה הזה מטעם האיחוד הלאומי: אם הייתם חושבים קצת קדימה – לא על המפלגה קדימה, אלא רואים את המציאות נכוחה, הייתם היום בממשלה. אני כבר לא מדבר על זה שלא הייתם גורמים לפילוג ההרסני, והיום היינו יכולים להיות עשרה חברי כנסת, ואז ראש הממשלה לא היה אומר את המשפט הזה בנאום בר-אילן גם אם הוא לא חושב להקים בסופו של דבר מדינה פלסטינית, ואז לא הייתם צריכים כל שעתיים לבוא עם הצעות אי-אמון על מדיניות ההקפאה והאי-בנייה, כי היה כוח פוליטי יותר משמעותי. יש מפלגות פוליטיות מסוימות שחושבות שהן נבחרו לכנסת כדי להיות בגן-הוורדים מול הכנסת. מדי פעם צריך להפגין מול הכנסת ולהצטרף להפגנה, אבל מפלגה פוליטית, התפקיד שלה והמשימה שלה זה להשפיע על הממשלה מתוך הכנסת, ואם אפשר – מתוך הממשלה. ולא תהיה ממשלה ימנית יותר בזמן הקרוב. לא תהיה ממשלה ימנית יותר מממשלה בראשות נתניהו. אנחנו מתנגדים למדינה פלסטינית, והבהרנו את עמדתנו, והנה אני מבהיר אותה שוב, נגד החזון הזה, או חזון העוועים הזה, אבל לא יהיה ראש ממשלה יותר ימני מנתניהו, ולכן, כאנשים פוליטיים אנחנו צריכים לשחק במשחק הפוליטי בהתחשב בנסיבות, בלי לוותר על הערכים והעקרונות שאנו מאמינים בהם. ולכן אני קורא לחברי מהאיחוד הלאומי להצטרף לממשלה. לקדימה אני לא קורא להצטרף לממשלה – הם יצטרפו גם בלי שאני אקרא להם.
אתם תצטרפו לממשלה במוקדם או במאוחר. אם לא כולכם – חלקכם; החלק היותר "ליכודי" שבכם. אבל אני קורא לחברי מהאיחוד הלאומי בעיקר: בבוא היום תצטרכו להצטרף לממשלה, למרות ההצהרה של נתניהו, כי צריך כוח נאמן לארץ-ישראל חזק יותר בתוך הממשלה. אנחנו לבד, אנחנו שנאמנים לארץ-ישראל, שלושתנו, זה לא מספיק. בואו לממשלה במוקדם או בפחות מוקדם, ונתניהו יהיה קצת יותר ימני ממה שהוא היום. זו המשימה.
אדוני היושב-ראש, חברי הכנסת, אמרתי, ואני חוזר ואומר, שאם תורתנו הקדושה – עשרת הדיברות – היה לה חוק הסדרים צמוד, היה כתוב מתחת לכל דיבר, נגיד: לא תגנוב, מ-2015; לא תרצח – מ-2011. לא תנאף – לא, זה לא היה בחוק ההסדרים. מזל שרבותינו היו להם רק פירושים, ולא הסדרים, וההסברים שהם נתנו לחוק ההסדרים היו כאלה שיקיימו את האמירה "וחי בהם", שאפשר יהיה לחיות עם התורה הקדושה, ולא למות בה. והחוק, חוק ההסדרים, שאני מבין שהוא עובר פה מדור לדור בירושה, מממשלת קדימה לממשלת ליכוד, ואני מקווה שלא בחזרה – הוא חוק לביטול חוקים.
כל דבר שיש בו המלה "הסדר", מפלגת העבודה המציאה באיזושהי תקופה, באיזושהי שכבת שלטון במהלך השנים. הסדר, סידור, הסתדרות.
גם את המלה "איחוד" ו"אחדות". בכל פעם שהיה פילוג במפא"י, קראו לזה "אחדות העבודה", "יחד". אצלנו, בבית היהודי – מפד"ל, לקחו את המורשת הזאת, וכשיש פילוג בבית-ספר או ביישוב, מוסיפים לזה את המלה "יחד", או "אחדות", וככה אנחנו יודעים שהיה שם פילוג. גם חוק ההסדרים עצמו הוא מלה כזאת – שזה מסדר. מה זה מסדר? זה מסדר את זה שהחוקים שחברי הכנסת טרחו עליהם במהלך השנה, או במהלך השנים, מבוטלים. זה חוק שאם אפשר היה לתמצת אותו בשתי מלים – ואפשר – זה חוק "או שלא". כלומר, קחו כל חוק שיש לו משמעות תקציבית במהלך השנה, ותוסיפו לו בסוף את המלים "או שלא", ויהיה לכם החוק. לפני שאני אדבר על כמה דברים ספציפיים בחוקים ובחוק ההסדרים, אני אומר שהפעולה המרכזית שהכנסת צריכה לעשות בשנה הבאה ובשנים הבאות – ואני כבר מודיע לכם שהיא לא תעשה את הפעולה הזאת – היא ביטול המכשיר היעיל הזה, מאוד, בידי הממשלה, שנקרא חוק ההסדרים. זה חוק שהוא הפוגע הגדול ביותר במוטיבציה של חבר כנסת סביר לחוקק פה חוק שיש לו משמעות תקציבית. לקראת סוף השנה – או לקראת סוף השנתיים, אם נמשיך לאשר חוקים תקציביים דו-שנתיים – כל העמל והטרחה יבוטלו, כי אין כסף לזה. בעצם כמעט הייתי אומר שהחוק הזה מבטל חלק גדול מעבודתה של הכנסת ומעמלם של חברי הכנסת. טוב שלפחות בוועדות עצמן, בוועדת הכספים ובוועדות אחרות, מקיימים מאבקים שמצמצמים את נזקו והיקפו של החוק לביטול החוקים, הוא חוק ההסדרים. בגופם של חוקים והסדרים שונים במסגרת חוק ההסדרים יש כמה נקודות שהייתי רוצה לדבר עליהן בקצרה, ממה שראיתי פה במליאה ובוועדת הכספים, בדיונים הארוכים אך הקצרים. הדיונים היו ארוכים, אבל מכיוון שיש כל כך הרבה נושאים, אי-אפשר באמת להתמקד ולהעמיק בכל נושא, שהוא חשוב בפני עצמו. חלק גדול מהנושאים, אולי אפילו הייתי אומר שכל הנושאים, גם הקטנים והכאילו-כלכליים ביותר, והקטנוניים ביותר, הם בעצם תולדה ותוצאה של איזו השקפת עולם. יש דברים שהם פחות השקפת עולם, אבל הם הפכו לסמלים. הנה, לדוגמה, המע"מ על הפירות. זה כוכב השביט בשמי התקציב הזה, שהפך להיות הנושא המרכזי ביותר – המאבק הפוליטי אולי הסוער ביותר רגע לפני המאבק על הקרקעות שסיומו העצוב מחכה לנו בשבוע הבא. המע"מ על הפירות – יש דברים בעייתיים יותר בתקציב הזה מאשר המע"מ על הפירות, אבל הוא הפך להיות הסמל, כי זה העניים – העניים אוכלים ירקות ופירות, כאילו שהעשירים לא. הפגיעה פה, כך נאמר, תהיה הקשה ביותר, כשגם אלו שחושבים שהפגיעה תהיה הקשה ביותר יודעים שמדובר על 60–100 שקלים. זה הרבה כסף, אבל יש פגיעות בתקציב שבשקט בשקט הן יותר גדולות. אני חושב שהיטלי הבצורת למיניהם בכסף הם יותר מהמע"מ על הפירות, אבל זה מצטלם טוב – השוק תמיד צבעוני, יש אנשים שאפילו קושרים בין אנשים שמוכרים בשוק או קשורים לשוק לבין האלקטורט של מפלגות השלטון שמרכיבות את הקואליציה. יש אנשים – אני לא מאלה, אבל יש אנשים שקושרים, ואיכשהו, זעקת העם בעניין הזה היתה יותר כואבת ויותר בוטה, גם אם הרעיון הזה לא היה העוול הגדול ביותר בתקציב הזה. בעיית הקרקעות – פה בכלל יש משהו מוזר. היהודים מפחדים שיבואו ערבים עשירים ויקנו מהם את כל הקרקע, ואני רואה שהערבים מפחדים שזה עוד אמצעי שבעזרתו היהודים ייקחו להם את הקרקע, או שהקרקע שכבר לקחו, עכשיו יאבד הסיכוי שמנקר אולי במוחו של מישהו שיום אחד האדמה הזאת תחזור למי שהחזיק בה לפני שנת 1948. אבל גם הבעיות בקרקע, מעבר לבעיה ההלכתית והתורנית שיש כאן, הן חלק מתהליך שהחברה שלנו עוברת בצורה מואצת מדי כבר כמה עשרות שנים, מחברה – לא נגיד שוויונית, אבל חברה סוציאליסטית, עם הבעיות הקשות שיש בסוציאליזם, בסגנון שזה המיט עלינו – לחברה קפיטליסטית, אבל רק את הדברים הרעים מהקפיטליזם, בלי האיזונים. אנחנו אוהבים מאוד את התרבות האמריקנית, של החופש, שלכל אחד יש רכוש, התחרות מקודשת והמסחר וחופש המסחר הם דברים מאוד חשובים, אבל תוך שניות אנחנו עוברים מחברה מסחרית לחברה ממוסחרת. זה בולט במיוחד בעולם הטלוויזיה, ששם, בשם זה שיש חופש דיבור, ואם אתה לא רוצה אתה יכול לכבות את הטלוויזיה, זכיינים ושדרנים מרשים לעצמם הכול. אבל זה רק משל לשורה שלמה של דברים, שחופש הקניין הופך להיות החופש העיקרי מכל החופשים כולם. זה הופך להיות הערך המקודש ביותר. וכך, גם דברים כמו אדמה הופכים להיות עוד איזה נדל"ן בלבד ולא קרקע, אדמה, תשתית. אני מניח שבעוד כמה שנים גם יהיה איזה זכיין של המים; לא של המים המינרליים, של המים. יהיה פה חוק ההסדרים שנת 2014, הוא יגיד שהמים של המדינה, כמובן יהיה רגולטור, המים יימכרו על-ידי אנשים שייגשו למכרז כחוק, יהיו התניות שיהיו רק 49% שליטה לאפשרות לאנשים מבחוץ ו-51% יהיו לאנשים made in Israel, כלומר אנשים עשירים מפה, ויגידו: המדינה מכרה את הזיכיון. והשוק הפרטי יטפל במים הרבה יותר טוב מחברת "מקורות", מהשוק הציבורי. אני לא יודע מה יהיה מצב האוויר בשנת 2020 אבל יכול להיות שגם עם האוויר, אם יהיו אמצעי השליטה על האוויר, יכול להיות שגם פה תהיה איזו טכנולוגיה שתיתן לנו אוויר למכירה או לפחות אוויר משופר, אוויר מינרלי, אוויר משובח יותר ממה שמקובל בחלק גדול מהמקומות, ששם האוויר לא יהיה טוב כי על המפעלים שמזהמים את האוויר, עליהם כבר בשנת 2000 וב-1990, כבר זכיין אחר, אותו זכיין שימכור לנו אוויר משובח, הוא כבר השתלט על זה שמקלקל לנו את האוויר הרגיל שלנו. העניין שעליו היתה מחלוקת גדולה בוועדת הכספים והוא בעיני חשוב מאוד – לדעתי, לא היה עליו מאבק מספיק – זה ההתניות בנושא הביטוח הלאומי. תחילה ההתניות יצאו לדרכן עם שלוש התניות מרכזיות.
התניית קצבאות הילדים, אם כי מתחת לשורות ומתחת לאפינו לא היינו מופתעים אם פתאום היה מסתבר שמדובר בהתניה של קצבאות בכלל. כלומר, אפשר גם להתנות בעתיד קצבאות זיקנה וקצבאות אחרות. ההתניות שיצאו לדרכן, ההתניה הראשונה היתה שאדם שלא מגדל את ילדיו לא יזכה לקצבת ילדים. זה הוסר מהר, נדמה לי בהתערבותו של שר העבודה והרווחה. ההתניה הזאת, אגב, היא הכי פחות בעייתית לעומת ההתניות האחרות. התניה אחרת היתה שהורים שלא שולחים את ילדיהם למוסדות חינוך לא יזכו בקצבת ילדים – 100 שקלים לילדים עד 300 שקלים למשפחה. וההתניה השלישית – ההתניה הזאת הוסרה, אגב, לאחר קרב דמים, התניית החינוך. טוב שיש הרבה נציגים חרדים בכנסת.
חלק מהחרדים הבינו שההתניות בנושא החינוך עלולות לפגוע גם בהם כי חלק מהילדים לומדים במוסדות אבל לא רשומים בצורה שמקובלת אצל רוב האוכלוסייה. מה שחברי החרדים לא הבינו הוא שהחיסונים, שזאת ההתניה היחידה שנשארה בסופו של דבר – זו רעה שתפגע גם בחלק מהאוכלוסייה החרדית. מי שלא מחסן את ילדיו – – –
הביצוע נדחה או לא נדחה, זה משהו בסוף 2010 – – –
ההתנגדות שלי היא כפולה. היא התנגדות קודם כול לעניין עצמו של התניה של חיסונים והתניה של החינוך. אבל ההתניות בכלל, אנחנו לא יודעים לאן זה מוביל. זאת אומרת, כמו שאני מתנגד, להבדיל, לדבריו של ראש הממשלה נתניהו שהוא בעד שתי מדינות לשני העמים. גם אני לא חושב שזה יהיה לפני סוף 2011 וגם לא ב-2015, אז למה אני מתנגד בכל זאת? כי יש דברים שלא אומרים אפילו בצחוק. ובטח ובטח התניה שנכנסת לספר החוקים. נכון שכנראה זה לא ייושם כל כך בקרוב, אבל אני מבטיח לך שלקראת סוף שנת התקציב 2010 האוצר יבוא עם הצעות חדשות. הנה, למשל, התניה שנראית לי הגיונית בערך כמו התניית החיסונים – תקשיבו, חברי החרדים, כי זה קשור לחלק מאוכלוסייה שאתם מייצגים; אגב, בהצלחה מאוד גדולה. בהתניה הבאה יהיה כתוב כך: הורים שלא עובדים לא יזכו בקצבת ילדים באותם תנאים של החיסונים. הרציונל יהיה שהורה שלא עושה את המינימום של ללכת לעבודה ולפרנס את ילדיו, למה המדינה צריכה לעזור לו כשהוא לא עוזר לעצמו? הרי זה בעצם הרציונל של ההתניות הנוכחיות ששתיים מהן הוסרו ואחת נשארה. הם לא עושים, יפיצו מחלות, הילדים שלהם ימותו. אנחנו נתנו לו קצבת ילדים, כדי שהוא יחסן את הילדים וישלח אותם לבית-הספר. הוא לא עושה את זה, אנחנו צריכים לשלם לו? כאילו המדינה בכלל בחסדה ובטובה מעניקה מכספה, מהכסף הפרטי של המדינה. דיבר פה קודם חבר הכנסת ברכה על הכלכלה שזה כאילו משהו חיצוני לעניין. המדינה זה מישהו אחר. היא נותנת לבדואים ולחרדים. היא נותנת את הכסף שלה. זה לא הכסף שלה, זה הכסף שלנו האזרחים, וקצבאות ילדים, אם יש דברים קדושים בתקציב, קצבאות ילדים – אם יש, אני לא בטוח – קצבאות ילדים זה הדבר, לא הייתי אומר קדוש אבל הוא צריך להיות מקודש. מקודש בידי בני-אדם, זה ההבדל בין קדוש למקודש. זאת חובת הריבון. חובת הריבון לתת קצבאות לאנשים כדי שהם יוכלו לגדל את ילדיהם. זה אומר שזאת מדינת רווחה מתקדמת. ואני יודע שיש מחקרים על מדינות, שוב, כמו שאמרתי קודם שאנחנו לוקחים מאמריקה את הדברים הרעים, אז יש מחקרים – גיליתי כבר בימי העיתונאיים, שלכל דבר יש מחקר. בדרך כלל זה מופיע בעמוד האחרון של העיתון: מחקר חדש מגלה – אסור לאכול שקדים, זה מחזק את היציבה או מחליש אותה; לכל דבר יש מחקר. ומסתבר שגם יש מדינות שבהן הם עשו התניה והזה הצליח מצוין, יופי.
יכול להיות, יש דברים שפה, אמרתי קודם, לא אומרים בצחוק. אסיים במשהו שכן אמרו בצחוק. מספרים על שר האוצר המנוח יהושע רבינוביץ, שזכה אגב לעיקר ההערכה שלו כשר אוצר הרבה אחרי שהוא הפסיק להיות שר אוצר – אני מאחל לכולם אריכות ימים גם פה. פעם הוא ישב ליד חוף הים בתל-אביב – הוא גם היה ראש עיריית תל-אביב – ובא אליו מישהו ואמר: אדוני השר, אני חושב שאני יודע על מה אתה חושב. על מה אני חושב? בוא נתערב שאני יודע. התערבו על 10 לירות. אז עוד היו פה לירות. אתה חושב להטיל מס על הרחצה בים. הוציא רבינוביץ 10 לירות ונתן לאיש. נכון חשבת. שאל אותו האיש כמנהג היהודים: נו, אתה רואה שידעתי שחשבת על זה. אמר לו רבינוביץ: לא חשבתי על זה, אבל נתת לי רעיון טוב. בשנה הבאה יהיו עוד רעיונות טובים. תודה רבה.
אדוני היושב-ראש, חברי הכנסת, אני רוצה להצטרף לדבריו של עמיתי חבר הכנסת אורלב ולשבח גם אותו וגם את חבר הכנסת הרב גפני, שלמרות חילוקי הדעות שהיו וישנם לגבי הדרך החינוכית ולגבי הארגונים המנהלים את מוסדות החינוך, הגיעו להסכמה ראויה, ואין סיבה לקפח מוסדות חרדיים, כדי שיקבלו גם כסף וגם שווה-כסף בשיעור הקבוע בחוק. אני רוצה לפנות לחברי החרדים בוויכוח שקיים הרבה זמן, ואני גם קורא ועוקב אחרי העיתונות החרדית, כאילו מדובר בקיפוח מובנה של החינוך החרדי שכן מדובר ב-75% תקצוב, ואחרי התיקון, תקצוב גם בשווה-כסף, ולומר לכם, ידידי, שלא מדובר בקיפוח. לימודי הליבה שמשרד החינוך והבית הזה דורשים מהמוסדות החרדיים אינם איזו גחמה ציוניסטית שנועדה להתעמר בחינוך החרדי. יש ביחד עם הדרישות האלה – זאת מחויבות שמופיעה ומושתת על בתי-הספר הממלכתיים הרגילים והיא דורשת הוצאות גדולות והתחייבויות גדולות מאוד של בתי-הספר הממלכתיים. אם נשתמש בדימוי שאני מאוד אוהב גם בהקשרים אחרים, באנלוגיה לא מושלמת: אי-אפשר לנסוע בחינם באוטובוס ולהתלונן למה רק אני לא קיבלתי עודף. אני לא טוען חלילה שבתי-הספר החרדיים לא מגיע להם שום דבר כי הם לא לומדים את תוכנית משרד החינוך במלואה. חלילה, מגיע. מי שרוצה להתרגש ולאהוב תורה צריך ללכת בבוקרו של יום וגם אחרי-הצהריים ברחובות בני-ברק וברחובות ירושלים ולשמוע את כל לימוד התורה. אבל יש דרישות של מדינת ישראל, שרוצה שהתלמידים היוצאים ממוסדותיה ילמדו סל מסוים של ידע ותורה ועברית וחשבון ואנגלית ומדעים ואפילו ספורט. הדברים האלה דורשים השקעות, ומי שלא מקבל את הדרישות האלה ולא מקבל מסיבות אידיאולוגיות, השקפתיות, את הפיקוח – – –
המדינה רוצה את התוכנית המלאה בגלל טובת התלמיד כפי שהיא תופסת את טובת התלמיד, הציבור החרדי תופס את טובת התלמיד בצורה אחרת, זו המחלוקת בין השקפת העולם החרדית להשקפת העולם הממלכתית. כיוון שהציבור החרדי רוצה אוטונומיה, עצמאות, חינוך עצמאי, לחינוך עצמאי שאינו מקבל את ההתחייבויות שהמדינה משיתה עליו, יש גם מחיר. אגב, אני יודע שבחברה החרדית במשך שנים רבות, כאידיאולוגיה לא רצו תקצוב מלא כדי להשאיר פתח לנדבנים וכדי שזה שמממן ב-100% לא יבוא אחר כך ויגיד, אני מממן ב100%, אני רוצה לשלוט ב-100%. יש בזה גם עניין השקפתי – –
– – כפי שחברי הכנסת החרדים אינם שרים בממשלה, בגלל עניין השקפתי, לא להיות שותפים באחריות באופן מלא, גם אם מדובר בעניין פורמלי. לכן אני אומר לכם, עמיתי החרדים, הרי אני לא בא לשכנע אתכם לשנות את השקפת עולמכם או לשנות את החינוך, כלומר אני בא לשכנע אתכם אבל אני מרים ידיים לפני הסיכוי.
אני אומר, העובדה שמקבלים 75% – זה ראוי, זה יפה וזה סביר, וגם שומר על עצמאות החינוך החרדי.
על השר אטיאס אנחנו כולנו סומכים – –
– – השאלה מה יהיה אם יהיה שר לא מש"ס, ממפלגה אחרת, שאי-אפשר לסמוך עליה – מה יהיה אז?
אל תגזים עם התגובות האלה.
אדוני היושב-ראש, אדוני ראש הממשלה, חברי הכנסת, בספר הכזבים של יוצאי הפלמ"ח, ספר הצ'יזבטים, מסופר על מישהו ששט בסירה בירקון ולוקס בידו, פנס של פעם. והחבר'ה אומרים לו: נראה אם יש לך אופי, תזרוק את זה למים. הוא אומר: לא, אני לא רוצה לזרוק למים. אומרים לו: תזרוק. לא זורק. אומרים לו: תזרוק. בסוף משתכנע האיש וזורק את הלוקס למים. אז אומרים: תראה, אין לך אופי, כל אחד יכול להשפיע עליך. אני חושב שההתנהגות והתגובות של קדימה לגבי שינויים בהחלטות הממשלה בחוק התקציב, מזכירות את הסיפור הזה, אבל מהצד של אלה שאומרים "אין לך אופי". זאת אומרת, רואים משא-ומתן בתוך הקואליציה ובתוך הכנסת שבסופו של דבר החלטה משתנה, כאילו למישהו אין פה אופי. והרי הדבר הוא מהותה של הכנסת, שהממשלה מגישה הצעה והיא עוברת שינויים. גם אם ראש הממשלה ושר האוצר והשרים חושבים אחרת ובסופו של דבר משנים את עמדתם, זה לא משום – – –
יש דברים שראוי לשנות עליהם את הדעה ולא ייחשב הדבר לעוון. ואני קורא לראש הממשלה – מישהו יעביר לו בטח אחר כך את הדברים – לשנות את הדעה שלו בעניין של מכירת קרקעות המדינה. אנחנו מציינים היום בכנסת את יום פטירתו של ז'בוטינסקי, שחל יום קודם. יש חמשת המ"מים הידועים של ז'בוטינסקי. אני בדקתי בדוק היטב את המ"מים האלה ולא ראיתי את המ"ם השישי שנקרא מכירת קרקעות הלאום. אין שם המ"ם הזה, יש המעון. אין שם מימון המיליארדרים והעשירים; אין שם המ"ם של מכרז. וקרקעות הלאום, קרקעות ארץ-ישראל, צריכות וחייבות להישאר בידי הלאום, בידי העם היהודי. זה המ"ם של מדינת ישראל; זה המ"ם שצריך להיות המ"ם של תנועת החרות; זה המ"ם של ראש הממשלה. ואם לא יהיה המ"ם הזה,  אדוני ראש הממשלה, זה יהיה הנו"ן שלך. ולכן אנחנו נצביע כאן בכנסת, בגלוי ובגאון, נגד מכירת קרקעות הלאום, נגד ההפרטה הלא-טובה והחפוזה מדי של קרקעות הלאום, כי גם אם מחליטים למכור את הקרקעות וגם אם מגיעים למסקנה הזאת, זה לא דיון של חודש-חודשיים, שלושה חודשים. אני זוכר כמה דיונים נערכו במדינת ישראל בנושא זכויות שידור, כי האוויר והתדרים זה משאב מוגבל. משאב מוגבל. על משאבים מוגבלים מנהלים פה דיונים של שנים, ומחלקים זיכיונות, ומוגבלים לתקופה, ועם רגולציה. ופה, את המשאב המוגבל ביותר שיש – הוא מוגבל יותר מאוויר, כי אוויר חדש בא, אבל קרקעות חדשות לא באות לפה. המשאב היקר ביותר שיש לאומה, חוץ מרוחה, נשמתה ותורתה, זוהי אדמתנו, אדמת ארץ-ישראל. יש פה מפלגות שמתנגדות להיתר מכירה בשנת שמיטה, הם אומרים, איך אפשר למכור את אדמת ארץ-ישראל לשנה. באופן סמלי הן מתנגדות, מפלגות דתיות, אבל את הקרקע של הלאום, ככה, במכירת חיסול, במכירת סוף העונה, בקלי קלות. מה, כי מישהו התמנה לשר השיכון וזה אחד התנאים? לממשלה הזאת יש הישגים גדולים, בעיקר בתקציב, עם התוכנית המקורית וגם עם החזרה מחלק מהתוכנית המקורית. ההסכמות שהגיעו אליהן והביטול של המע"מ על הפירות ועוד כמה דברים ראויים לברכה, ולו על התהליך של השינוי וההקשבה. לא להשאיר את המ"ם של המכרז על קרקעות המדינה; לא להשאיר את המ"ם של מימון העשירים; לא להשאיר את המ"ם שישנה את פניה של מדינת ישראל, ואז נוכל להמשיך לשמוח ולתמוך בשאר המהלכים של מדינת ישראל ושל ממשלת ישראל.
אדוני היושב-ראש, יש הצעה דומה של חבר הכנסת דנון. זה תיקון, בעצם, לחוק כלי הירייה, ועיקרי הסעיף – העיקרי שבהם עונה על תופעה מוזרה עד מאוד ומסוכנת שקיימת היום, שהורה יכול לקחת את הילד שלו למטווח ירי, להושיב אותו על ברכיו ולירות אל המטרה, ללא הגבלת גיל. ילד בן שנה, בן שמונה, בן 12. בכמה מקומות פשה המנהג לחגוג כך ימי הולדת וימי כיף, כאילו אקדח זה צעצוע ולא כלי משחית וכלי ירי מסוכן. זה תיקון אחד לחוק. אנחנו רוצים להגביל את זה, שרק מגיל 16 יהיה מותר להשתתף במטווח, וגם אז, בין גיל 16 לגיל 18 יהיה צורך כמובן לקבל אישור של ההורים או האפוטרופוס. המשך תיקון החוק הוא לגבי רשיון לכלי ירייה – אני לא מדבר עכשיו במסגרת הצבא, אני מדבר עכשיו על אקדח. כיום זאת תקנה של משרד הפנים, שמגיל 21 – ואנחנו רוצים להפוך את זה לחוק, אם כי אני אומר שבדיונים שיהיו בוועדה אפשר פה להתפשר על הגיל, כי יש חיילים בגיל 18, שהיום, אגב, לא יכולים להחזיק אקדח ברשיון. אם פה יהיו מחלוקות כלשהן אפשר בהחלט להתפשר על הגיל, אבל העניין העיקרי הוא שירי באקדח לא יהיה משחק. לא מזמן אירע אסון נורא במכבים-רעות, כשילד שיחק באקדח וכיוון אותו לראשו של חברו והרג אותו. זה קרה. חוץ מהרשלנות שבעניין, הילד ידע פשוט להשתמש באקדח, כי הוא למד את זה – על-פי החשד ועל-פי החקירה – במטווח, בחוץ-לארץ במקרה הזה. אנחנו רוצים למנוע קרבה של ילדים לכלי הנשק המשחית הזה. קיבלנו הערה משרת התרבות, והסכמנו שאנחנו נחריג את העניין של ירי באקדח כספורט אולימפי, שיהיה בתנאים הכפופים שעליהם נסכים. יהיה מותר, אבל זה לא יהיה לכל דכפין, ולא כל מי שרוצה יוכל להיכנס. לזה התחייבנו כלפי שרת החינוך. אני חוזר – עיקרי הדברים: לעגן את התקנה של משרד הפנים, רשיון בחוק מגיל 21, ולאסור השתתפות במטווח ירי על בני פחות מ-16, כדי שלא כל ילד ישתתף במטווחים, כי נגרמים אסונות רבים, וגם יש זמן שבו צריך – מובן שענייני גדנ"ע, שזה מעל גיל 16, מופיעים כבר בחוק הקיים, והם מותרים. אנחנו בסך הכול באים לתקן ולסתום פרצה חמורה ובעייתית מאוד, ואני חושב שאין סיבה להתנגד. אני בטוח שאתם תתחשבו בזה שזאת הצעה ראשונה, ובכלל יהיה טוב.
אדוני היושב-ראש – אני לא אזכיר את הערבים בנגב, בסדר?
אף-על-פי שתמיד אומרים: הכפרים בנגב הם לא מוכרים, והמאחזים הם לא חוקיים. אפשר להחליף לפעמים את המינוחים ולהגיד שהכפרים בנגב הם לא חוקיים והמאחזים הם לא מוכרים.
לא, אני אומר: חוץ מזה, אני לא אדבר יותר על הערבים בנגב. אני אדבר על היהודים בירושלים. אם אפשר – לא לדבר אחרי חבר הכנסת נסים זאב, משום שיש אנשים שלא צריך לדבר אחריהם. הנאום שלך מתגמד. אחרי שאנשים מגיעים ל-peak כזה – – –
לא במקרה אתה, הרב נסים זאב, אחרון הדוברים, כי כשמדברים אחריך יש פשוט צניחת מתח. קצת קשה לדבר אחריו. הציפיות גבוהות מאוד לשמור על השיא והרמה והזאת, וזה קשה, ולא כל אחד יכול לעמוד בתחרות. אם אפשר – תמשיך לדבר אחרון.
חברי הכנסת, הוויכוח הוא למי שייכת ירושלים ולמי שייכת הארץ. זה הוויכוח. בירושלים – זה התמצית של הוויכוח. מכיוון שאנחנו, היהודים, חושבים שירושלים היא שלנו, רק שלנו, מבחינת הזכות לריבונות – ולא חלילה מבחינת הזכות לגור שם כתושבים, ואולי אפילו כאזרחים שווים בבוא היום – זה הוויכוח. זה השורש של הכול. לכן, כל בנייה בירושלים – בכל מקום, וודאי במזרח העיר – נתפסת בעיני מי שחושב שירושלים שלו, כהתגרות. לכן, אחת היא למתנגדי ההתיישבות היהודית בירושלים אם אנחנו בונים בפסגת-זאב או בגבעת-זאב – מחוץ לגבולותיה המוניציפליים של ירושלים,  ואני חושד וחושב שגם בבית-וגן, בבית-הכרם וברחביה – יש אנשים רבים מהערבים שעינם צרה בבנייה הזאת. אבל על אחת כמה וכמה במקומות שהערבים חושבים שהם יום אחד ישובו לריבונות פלסטינית או יצאו מריבונות יהודית. לכן אנחנו נחזור לפה שוב ושוב בכל פעם שייבנה בית יהודי במקום שנקרא "שנוי במחלוקת". כי בישראל המלים "שנוי במחלוקת" נתפסות כמו איזה גידוף. כלומר, כל הדברים הם קונסנזוס ומקובלים, ואם מכתימים מישהו בשם "שנוי במחלוקת" – זה נכון גם לגבי מקומות, גם לגבי מעשים וגם לגבי אנשים – כאילו הדבר מוריד מערכם. ובכן, ירושלים שנויה במחלוקת, אבל אנחנו, היהודים לפחות, רובנו, מתעניינים קודם כול בצד שלנו, ובירושלים שלנו, ולא יכולים לנהל את הבנייה בכל ארץ-ישראל, אבל על אחת כמה וכמה בירושלים, רק על-פי חוסר ההסכמה, ההיעלבות והמחאות של אלו שרוצים להוריש את ירושלים מאתנו ולרשת אותה. לכן, בהמשך לעמדתי גם בעניינים אחרים, לכל דבר יש מחיר, אבל יש דברים שאין להם מחיר. אין שלום בכל מחיר. אם המחיר הוא לוותר על ירושלים, לא יהיה שלום. אם ירושלים היא אבן הנגף בדרך לשלום, אנחנו נעדיף את אבן הנגף הזאת מאשר את השלום. גם אם יגידו לי ויבטיחו: אם אתה מוותר על ירושלים יהיה שלום – אני, כמובן, לא מאמין בשלום ללא ירושלים, אבל נגיד, לו יצויר – לא נוותר על ירושלים, כי יש דברים שלא שווה לוותר עליהם. אומה לא נסוגה מחפירות חייה, כדבר שורה ידועה. אין חפירת חיים גדולה יותר מאשר ירושלים. על כן, גם אם זה מרגיז, גם אם זה מכעיס – בנה נבנה בעירנו ירושלים.
האי-צדק שהם יצאו לחופשי, אתה מבין?
אדוני היושב-ראש, אדוני השר, חברי הכנסת, אני אתייחס לשתי נקודות שנאמרו פה והועלו בהצעות האי-אמון, האחת בהערה קטנה והשנייה בהרחבה קצרה, עד כמה שניתן במסגרת הזמן. לגבי הטענות על אי-שוויון בענישה, שאמרו פה ידידי חברי הכנסת הערבים, אכן צריך שיהיה שוויון בענישה וגם בתנאים, אבל אני פשוט לא מבין מדוע חברי הכנסת הערבים נזעקים כדי להגן על אחדים מבני עמם שפשעו וסרחו. אני אומר לכם מעדותי שלי, אני מעולם לא חתמתי על בקשה לחנינה לאנשים שאני מכיר, יהודים שרצחו ערבים או שבכלל השתתפו בפעולות כאלה, ואני חושב שזו טעות של המחנה הלאומי או של אנשים מהמחנה הלאומי היהודי כשהם מבקשים הנחה לרוצחים ולמפגעים מקרבם, משום שאחר כך זה מעודד גם אחרים שרואים כי העונשים קלים יותר או שהתנאים טובים. אז מה שאני מחיל על עצמי, כלפי חברי היהודים או אנשים הנמנים עם המחנה שלי, אני בהחלט מצפה מחברי כנסת ערבים שלא יבקשו הנחות והקלות לאזרחים ערבים שפוגעים במדינה. לגבי הענישה עצמה והתנאים, נכון שרצח הוא רצח והמעשים דורשים שוויון גם בענישה, אבל יש הבחנה אחת, שהיא לא הבחנה לגבי חומרת המעשה עצמו אלא באיזו מסגרת זה נעשה. חלק נכבד מהאזרחים הערבים שרצחו יהודים עשו זאת במסגרת ההתקפה הכללית על מדינת ישראל של האויב שמבחוץ, במסגרת קריאת תיגר על עצם השלטון, במסגרת שנאת ישראל, במסגרת אנטישמיות, ומעשי הרצח של יהודים, שהם חמורים וראויים לגינוי ולא ראויים להקלות ולהנחות, הם נעשו במסגרת כזו שהם לא חלק מהמתקפה על מדינת ישראל. וזו חתיכת הבדל מאוד גדול בעיני.
כיוון שאני לא מהאו"ם, אני חושב, בלי קשר למעשי רצח, שההתקפה על עם אחר בעיני זה דבר פחות חמור מאשר התקפה על העם שלנו. כי אני לא מהאו"ם. כן, כך אני חושב וכך אני גם אומר. לגבי הצעת האי-אמון של מרצ בנושא החינוך הממלכתי, אני שותף בהחלט, חברי הכנסת אילן גילאון וניצן הורוביץ, לדאגה ממצבו של החינוך הממלכתי, ואני דווקא רואה בכמה צעדים קטנים שעשתה הממשלה החדשה הזו בלימה של הבריחה לחינוך לא ממלכתי, כולל מה שנקרא חוק גפני, שהוא תיקון לחוק נהרי, שהתחיל באופן גדול ונרחב מאוד, ובסופו של דבר הסתיים בתיקון סביר והגיוני למה שנקרא חוק נהרי. ועדיין יש עדיפות פורמלית וגם לא פורמלית לחינוך הממלכתי. כמה צעדים שעשה שר החינוך בתוכן הלימודים, בכלל זה ההחלטה לא מזמן על סיורים בירושלים ועוד כמה צעדים שאני יודע עליהם בבתי-ספר תיכון שונים ברחבי הארץ, מחזקים את החינוך הממלכתי ולא פוגעים בו. זאת המגמה שהממשלה הזאת חייבת להעמיק בה, כי החינוך הממלכתי והשירותים הממלכתיים בשורה שלמה של תחומים, שלא קשורים רק לחינוך, זה היסוד של מדינה מתוקנת, מסודרת, ואנחנו נרצה להיות שותפים בחיזוק הממלכתיות הישראלית בכל התחומים. תודה רבה.
אדוני היושב-ראש, ערב תשעה באב אני רוצה להקדיש 60 שניות לעשרה גרם חול. עשרה גרם חול שחתן ביקש להוציא מהעפר בהר-הבית כדי לשים על ראשו, כמנהג יהודי עתיק, בליל חתונתו, והוא קיבל תשובה מהמשטרה שהדבר אסור על-פי חוק העתיקות. עשרה גרם עפר, בלי עתיקות, בלי שום דבר, כשבאותן שנים – באותה תקופה – משטרת ישראל לא מנעה הוצאת 6,000 טון עפר, עם ממצאים ארכיאולוגיים נדירים החל מימי בית ראשון. התלונה הזאת הגיעה לסגן ראש עיריית ירושלים, דוד הדרי, והוא הפנה לכך את תשומת לבי. ראו נא את זכותם של היהודים, שלא עומדת להם, ולו להוציא עשרה גרם עפר לחתן בליל חתונתו, כמנהג, ובאותה שעה ובאותן שנים 6,000 טון עפר שערבים מוסלמים מוציאים בהפקרות, תוך דריסת כל חוקי העתיקות והזכויות של העם היהודי בהר-הבית, ערב תשעה באב.
אדוני היושב-ראש, הרבה פעמים אני נמלך בדעתי אם בחרתי בדעות נכונות, כי אני מבין שבשמאל יש המון נסיעות לחוץ-לארץ, במשך השנים זה ממש הפך להיות "שמאל טורס", לפגישות עם פלסטינים, פגישות עם איטלקים, בכל העולם. אותי מזמינים לקדומים, קרני-שומרון; אני לא מזלזל במקומות האלה.
כן, אני יודע שיש כאלה שרואים את זה חוץ-לארץ, אלה שנוסעים לחוץ-לארץ ממש, אבל אני רואה בזה ארץ-ישראל. לאחרונה מסתבר שזה הגיע עד לגילאי 18 – יש עכשיו קבוצה של סרבנים שחוץ מהסרבנות עצמה, שהיא מעשה מגונה מאוד, מעשה פוליטי מגונה מאוד, גם הם נוסעים לחוץ-לארץ, לדרום-אפריקה. כבר בגיל 18 הם מתחילים את הנסיעות. אני חושש מאוד שהתופעה תתרחב, שיראו הצעירים יותר, כבר בגיל עשר, שכדאי לסרב, כדאי להיות שמאלן, כבר ממש בפגייה, באינקובטור, כי כבר אז ב"אינקוב טורס", כבר אז יתחילו הנסיעות של השמאלנים לחוץ-ארץ. ולכן אני מציע ששמאלנים שמתחילים את הקריירה הפוליטית שלהם בגיל 18, לפחות את הנסיעות לחוץ-לארץ כדי להוציא את שם ישראל לרעה בגויים, יתחילו בגיל קצת יותר מאוחר, לפחות לא בגיל שבו חבריהם, בני גילם, משרתים בצבא, בגולני, בצנחנים, ולא בצבא הסרבנים.
אדוני היושב-ראש, חברי הכנסת, השירות הלאומי, אחד המפעלים החשובים ביותר במדינת ישראל, עומד בסכנת סגירה, כי אין לו כסף. אנשים נוטים בטעות לחשוב שכיוון שמדובר בהתנדבות, אז רצונם הטוב של האנשים והרצון למלא את חובתם כלפי מדינת ישראל, די בהם כדי להחזיק מערכת כל כך גדולה של אלפים, בעיקר בנות, אבל בשנים האחרונות גם בנים וגם אזרחים ערבים, שמשרתים במסגרות השירות האזרחי. כבר בחודש הזה לא שולמו דמי הכיס שמקבלות המתנדבות, ובשבוע הבא, אם לא יימצא פתרון, ישלחו כ-3,000 מתנדבים לביתם באין יכולת להחזיק את המפעל. אני לא רוצה להרחיב פה במה שמובן מאליו, אף-על-פי שהמובן מאליו ראוי שייאמר, שלא מדובר, כמובן, במפעל שיקר רק לציונות הדתית, שהיא הורתן של כל אגודות ההתנדבות, הדתיות לפחות, אלא כמובן גם לנזקקים עצמם לשירותים האלה. בבתי-הספר נעזרים בסייעות, בבתי-חולים, במעונות קשישים ובמקומות רבים אי-אפשר בלי השירות הלאומי, בטח לא באופן מיידי. אם המדינה רוצה לחסל את המפעל הזה, אז שתודיע על כך, אבל מה שחורה לי ומעצבן אותי במיוחד, והערתי את זה לכמה חברי כנסת, שיש נושאים שחשובים בפני עצמם, והכנסת ראוי שתטפל בהם, אבל הם זוכים להרבה יותר תשומת לב, הם יותר סקסיים. קיבלתי 50 מכתבים רק על האופנועים, הכנסת מוצפת בדיון, כי זה נושא טוב, זה מצטלם טוב, אני מניח שגם חלק גדול מהעיתונאים הם רוכבים על שניים ופחות מתנדבים ומתנדבות בשירות הלאומי. נושא יותר טוב לעסוק בו. השירות הלאומי, שנוגע לרבבות רבות של אנשים וילדים וזקנים – זה בסדר, זה עניין של דוסים, הם יטפלו כבר, משה יעביר לאיציק ואיציק ליענק'ל ובסוף אנחנו נפתור את העניין הזה. יכול להיות, לדעתי, שלא נפתור את העניין הזה, ואז מה יקרה? בשבוע הבא הם ילכו הביתה והזעקה תעלה השמימה בעוד שבועיים, שלושה, ויכול להיות שתוך חודשיים, שלושה, יפתרו את זה. הכסף יעבור בסוף. העובדים הסוציאליים שבתו פה חודשיים, שלושה, ארבעה, לוקח זמן. החלשים הם חלשים; עליתי על זה בזמן האחרון, שהחלשים במדינת ישראל הם חלשים. לא יודע איך זה במקומות אחרים, מה זאת אומרת שהם חלשים? לא רק שהם חלשים כל השנה, כשהם נקלעים לשעת המצוקה הקשה ביותר בחייהם, שגם המטפלים שלהם אינם, הם לא רצים רחובות לחסום אותם, כי אין להם כוח, כי הם לא יודעים, כי – מספיק יש לי צרות, עכשיו אני אלך לחסום כביש? לכן הם האחרונים שמישהו מטפל בהם.
זה לא מספיק, חברי כנסת זה לא מספיק. בדרך כלל זה חברי כנסת שהם צריכים להיות לעומתיים לממשלה. אם למשל החלשים היו חזקים, נגיד שלחלשים היה מיליארד דולר בבנק, נגיד, אז הם היו יודעים מה לעשות.
נכון. אני גיליתי שלחלשים אין מיליארד דולר. אני קורא לזה אבחנה דקה.
אני כבר מסיים. יש לי הערה לחברי – – –
זה לא רק ככה, הממ"מ נתן לי את הנתונים שהחלשים הם חלשים, שיש מתאם, זה בהמון קריטריונים, זה בהכנסה, השכלה, בבריאות, כמעט בכל התחומים. עליתי על זה שיש קורלציה בין החולשה שלך בכסף, בבריאות ובעמידה על זכויות. עוד מלה לחברי בליכוד הדתיים – חברת הכנסת ציפי חוטובלי, תמסרי את זה גם לארבעת חברייך הסרוגים והסורגות. לקראת הבחירות הבנו, בתעמולת הבחירות, שכדי לדאוג לדברים שמעניינים ציבור דתי לא צריך מפלגה דתית: מתחברים למפלגת השלטון, במקרה הזה הליכוד, וכיוון שאתה מתחבר למפלגת השלטון, אדוני היושב-ראש, היא דואגת לדברים עצמם בבסיס התקציב, לכל העניינים. ברגע שיש משהו סקטוריאלי, אין מי שידאג לזה. הנה עכשיו יש מפלגות סקטוריאליות, אנחנו לא מצליחים לדאוג לזה, אנחנו לא מצליחים לחלץ את הכסף ממדינת ישראל, שבראשה עומד הליכוד, כדי להעביר את זה לבנות השירות הלאומי, שהן דתיות ברובן, וכמובן לכל הנזקקים. לא מצליחים כרגע, נצליח בסוף.
יכול להיות. ש"ס ידאג לשירות הלאומי, רק שהבנות של ש"ס גם ישרתו בשירות הלאומי, אולי אז ש"ס תדאג לשירות הלאומי. יכול להיות שבעתיד ש"ס תשלח את הבנות לשירות לאומי ואת הבנים לצבא ואז תדאג להם. מה שאני מציע, לחברי בליכוד בעיקר, כי אתם מפלגת השלטון המרכזית, תדברו אתם שם למעלה, כי שישה מנדטים של חובשי כיפות סרוגות הצביעו לליכוד, אם אתם יכולים לחלץ, אף-על-פי שאנחנו ביקשנו את הכסף – – –
לנו הצביעו החילונים, וכל הדתיים הצביעו לליכוד. תבקשו מהם את הכסף הזה לבנות של המצביעים שלכם, בכל זאת אתם תחלצו, וכך הליכוד גם יוכל לעזור לציבור הדתי – אף-על-פי שאנחנו ביקשנו את זה בהסכם הקואליציוני ולא הדתיים של הליכוד – ובא לציון גואל, ולשירות הלאומי יבוא מזור.
כצל'ה, זה היה יותר חד ממני.
אדוני היושב-ראש, חברי הכנסת, בהמשך לדבריך, חבר הכנסת בילסקי, הייתי מתלונן ואומר שאחרי כל הברזים שגנבנו, זה היחס שאנחנו מקבלים? לא נחזיר, הא? קל מאוד לבעוט ולשנוא ולקטרג על היחסים שלנו עם טורקיה, אבל אין לנו יותר מדי ידידים, ודאי לא בארצות מוסלמיות, ולכן אני מניח שגם הממשלה, ואני חושב שגם חברי הכנסת – בואו נשתמש קודם כול באויבים הקודמים, לפני שאנחנו מייצרים לנו אויבים חדשים ומעצימים את איבתם. אני חושב שערעור היחסים – לפחות הזמני, אני מקווה שהוא זמני – עם טורקיה, הוא עוד תוצאה, עוד  פרי באושים של הנסיגה ההיא, נסיגת ההתנתקות מעזה. אותה נסיגת התנתקות מעזה, שהביאה למתקפות פראיות של ה"חמאס", הביאה למבצע "עופרת יצוקה". אלה שאמרו לנו לסגת מעזה, פה בבית הזה, אמרו: אנחנו נצא לגמרי מעזה, או נצא מכל השטחים האחרים, ואז יהיה לנו גיבוי בין-לאומי כדי להשיב מלחמה שערה אם הם יתקפו אותנו. יצאנו מעזה, ואם חס וחלילה נצא ממקומות אחרים, לא גיבוי בין-לאומי וזכות מהאומות להשיב מלחמה שערה נקבל, אלא לחץ בין-לאומי הרבה יותר קשה והרבה יותר קיצוני. מבצע "עופרת יצוקה", שפה היה כמעט בקונסנזוס מוחלט, לפחות באוכלוסייה היהודית בישראל, הוא זה שמביא למתקפות החריפות ביותר, לדוח – שזה הנושא הבא שעולה על סדר-היום, לערעור היחסים עם טורקיה, ללחצים בין-לאומיים נוראים. וכל נסיגה – חוץ מזה שאני כמובן מתנגד לנסיגות, כי זכותנו על ארץ-ישראל וכל הטענות האחרות – מבחינה בין-לאומית כל נסיגה תזמין לחץ יותר גדול, על דברים שיותר חשובים לנו מהדברים המקוריים שמהם נסוגונו ועליהם ויתרנו. ועל כן, לפחות לא לשגות באשליות שיהיה לנו חופש פעולה אם רק נוותר על דברים שהעולם נורא לוחץ שנוותר עליהם. אבל יש עוד נקודה ביחסים עם טורקיה, שעליה – למרות הרצון שלנו בקשרים סבירים, ואפילו טובים, אסטרטגיים – אני בכלל חושב שצריך קשרים; כל דבר פה – בכלל, בכנסת, לא רק בקשרים – הוא אסטרטגי. אתה פוגש פה חבר כנסת באולם, והוא אומר: קיבלתי החלטה אסטרטגית. תגיד, אתה לא מקבל סתם החלטות? כל דבר – אסטרטגי. גם במדיניות שלנו, הכול אסטרטגי – קשרים טובים וראויים בין מדינות, ודאי מדינה חשובה כמו טורקיה. יש דבר שגם עם מדינה חשובה וגדולה ויקרה כמו טורקיה, אסור לשירות החוץ שלנו, למשרד החוץ שלנו, להבליג עליו, ואלה ביטויים אנטישמיים. ביטויים אנטישמיים חד-משמעיים – לא חופש הביטוי, דברים של דקויות – דברים שהם אנטישמיים מובהקים, ישראל הרשמית – כמובן הלא-רשמית – צריכה להגיב עליהם בחריפות. ישראל אינה עוד מדינה בין המדינות, עוד עם בין העמים. חוץ מזה, אנחנו הביטוי המדיני והפוליטי של העם היהודי, הנפגע העיקרי באנושות מאנטישמיות, ואי-אפשר לעשות הנחה למוסלמים כי אצלם מקובל ככה, זה חלק מהסכסוך, זה בגלל הציונות. יש להם סיבות מוצדקות. אין סיבות מוצדקות לאנטישמיות. לכן – ואני אסיים במשפט הזה – לא צריך להעצים את העימות הנוכחי הדיפלומטי עם טורקיה, ולא צריך להבליג על ביטויים אנטישמיים. לכך יש מדינת ישראל. להגיב.
אדוני היושב-ראש, חברי הכנסת, אחרי כל פעולה צבאית וכל מבצע צבאי יש שאלות שנשארות פתוחות. על השאלות הפתוחות האלה השמאל בישראל, ולהבדיל, שונאי ישראל שמבחוץ, בונים את כל האידיאולוגיה וההתקפות על ישראל. שיטה שאפשר לקרוא לה: אני רק שאלה. אני רק שאלה, דוקטור. למה ירו פגז כזה וכזה במבצע? איך נהרגה משפחה? איך נהרג ילד? תמיד, בכל פעולה צבאית ובכל מלחמה, יש שאלות פתוחות. והשמאל, ולהבדיל, שונאי ישראל – ממש להבדיל – אוהבים שאלות פתוחות, כי אפשר להקים ועדת חקירה, וועדת בדיקה, וועדת חקירה פלוס בדיקה פלוס דרושים – לנצח לנהל את המתקפה על ישראל. ועל השאלה הפתוחה הזאת, ועל שאלה פתוחה אחרת, יש רק תשובה אחת: ישראל נאבקת על חייה, ועל שלומה, ועל ביטחונה, ויוצאת מפעם לפעם לפעולות צבאיות, ובפעולות הצבאיות האלה נהרגים גם חפים מפשע. כזאת וכזאת תאכל חרב, כתוב במקורותינו. כל עוד לא עושים את זה בכוונה תחילה, בכוונת מכוון, אבל זה חלק ממהלך המלחמה, זאת לא שאלה שצריכה להישאר פתוחה. אבל אלה שמשאירים את השאלות הפתוחות רוצים שאנחנו תמיד נהיה אשמים, והאשם תמיד יהיה תלוי ועומד מעל ראשינו. בהצעת האי-אמון של חברי הכנסת הערבים טרוניה בפיהם על יחידת המסתערבים שמיועדת לתוך  ישראל הקטנה, שבתוך "הקו הירוק" –  לתוך אזרחי ישראל. זאת בכלל טענה שאני מתקשה להבין; אני בעד שלמשטרה יהיו  יחידות של שוטרים מוסווים  בתוך אוכלוסייה יהודית, ובתוך אוכלוסייה של עולים מרוסיה. אני חושב שהבעיה העיקרית של חלק מהאוכלוסייה הערבית זה שהדברים שנאמרים בגלוי הרבה יותר חמורים מהדברים שנאמרים בסתר. לפעמים, כשאני מקשיב פה לנאומים של חברי הכנסת הערבים, אני אומר: זה לא יכול להיות. אם אני אהיה מסתערב, ואלך לשמוע מה אנשים באום-אל-פחם ובג'ת, במשולש ובמקומות אחרים, אומרים בסתר, אני לא חושב שהם אומרים דברים כאלה חמורים כמו שנאמרים פה בגלוי, על הבמה. יש מספיק עבירות גלויות מאוד שקורות אצל נבחרי האוכלוסייה הערבית, ולא רק הנבחרים, אלא ראשי המגזר הערבי,  שלא צריך להיות מסתערב – אלא אם כן השיח' ראאד סלאח, יכול להיות שהוא בעצמו מסתערב, כי על-פי מה שאמר פה קודם ד"ר אגבאריה, לתוך האוכלוסייה הערבית באום-אל-פחם נכנסו מסתערבים, הם זרקו אבנים על הצועדים שם, ואז המשטרה עצרה כל מיני חפים מפשע. יכול להיות, על-פי השיטה הזאת, שהמסיתים הגדולים – אני מדבר על אזרחים ישראלים שמדברים דברי שטנה ובוז נגד מדינת ישראל, יכול להיות שגם הם בכלל שליחים של המשטרה, שלא נועדו אלא להכפיש את שמה הטוב של האוכלוסייה הערבית. משטרת ישראל תפקידה לעצור פושעים, למנוע מעשי פשע, ואם היא עושה את זה באמצעות התחזות לאוכלוסייה כזאת ולאוכלוסייה אחרת, אין לנו להלין על כך. אני חושב שזה גם אינטרס של האוכלוסייה הערבית למנוע פשע בכל האמצעים העומדים לרשותה של משטרת ישראל, שהיא גם של האוכלוסייה היהודית וגם של האוכלוסייה הערבית. תודה.
אדוני היושב-ראש, חדשות טובות קראתי ביממה האחרונה. יש אנשים רבים בשירות הציבורי שמרוויחים מצוין. קודם כול, שמחתי לראות שחברי הכנסת לא מרוויחים כל כך הרבה; אולי עכשיו ירדו מאתנו ויעברו לאלו שמרוויחים קצת יותר. אני חושב שצריך להיפטר מהקנאה הצהובה הזאת באנשים בשירות הציבורי, בעיקר פרופסורים ומנתחים שמרוויחים טוב, כי טוב שבשירות הציבורי מרוויחים טוב. יש איזו טעות נפוצה כשאומרים שהשכר הממוצע בשירות הציבורי הוא 12,000 ש"ח. זאת כמובן אגדה אורבנית מפוקפקת ביותר, משום שבשירות הציבורי, לצערנו, יש המון אנשים שהם לא חלק מהשירות הציבורי – הם עובדי קבלן, הם עובדים מחוץ למערכת והם כמובן לא באים בחישוב של הממוצע, כך שלצערנו הממוצע איננו 12,000 ש"ח לעובד בשירות הציבורי אלא הרבה פחות. אני מקווה שכן ירבו עובדים שמגיע להם שכר גבוה, שירבו כמותם בשירות הציבורי בפרט ובישראל בכלל.
גברתי היושבת-ראש, חברי הכנסת, הצעת חוק כלי הירייה (תיקון מס' 16) עוסקת בשני עניינים מרכזיים. הפחות מרכזי הוא קביעה בחוק של מה שעד כה היה בתקנה, שגיל החזקת הנשק ברשיון יהיה גיל 21, למעט פעמים ששר הפנים יכול להתיר לשאת אקדח ברשיון בגיל 18, זה בסמכותו. זה חוק שבפועל כבר מתקיים היום, אבל אנחנו מעגנים אותו, הופכים אותו מתקנה לחוק. עיקרו של החוק זה הגבלה על ההשתתפות של ילדים במטווחים. מסתבר שבמסיבות יום-הולדת, באירועי כיף, חלק מהמסלול זה לקחת ילדים – לא נגזים בני-יומם – ילדים גילאי 8, 10, 12 למטווחים, ושם הם יורים להנאתם. מטרת החוק היא להפריד נשק מהנאה, אלא אם כן זה ענף ספורט אולימפי, והחוק מתייחס גם לזה. ילד שרוצה להיות קלע אולימפי או קלע לא אולימפי יכול להירשם לאגודת קליעה, ואז מגיל 14 הוא יכול, גם על-פי החוק החדש, להשתתף במטווח כזה. זה על-פי הסכמת משרד התרבות והספורט, שלא רצה להכרית את ענף הספורט החשוב הזה, שלא רבים עוסקים בו אבל ודאי שיש לו מקום. כוונת החוק היא למנוע את השימוש בנשק כשעשוע. אנחנו יודעים ביהדות על אבק לשון הרע ואבק עריות. אני חושב שמשחק בכלי נשק, גם בהיתר, יש בזה לא נגיד אבק רצח, אבל אבק דמים, ונשק צריך להיות למטרות של הגנה עצמית. במלחמה משתמשים בנשק, ולא במשחק ילדים, כי אנחנו נחשפנו לאסונות שקרו בגלל נגישות רבה מדי לנשק, וחלק מהנגישות הזאת, במעט מקרים – בארץ ובוודאי בעולם – היתה בגלל שילדים באו למקומות וירו במטווחים בלי השגחה מספקת, לא בגיל המתאים. המטרה של החוק היא שנער מגיל 16 עד 18 יוכל להשתתף במטווח בהסכמת ההורים, באישור האפוטרופוס שלו, ובגיל נמוך מזה הוא לא יוכל בגלל הדברים האלה שתיארתי. אני חושב שזה יהפוך את החברה שלנו לטיפה פחות אלימה. החובה תהיה גם על בעלי המטווחים, שיהיו חייבים להציג במקום בולט במטווח שלהם את מגבלות החוק – מי רשאי, מי לא רשאי ובאילו תנאים. החוק הזה הוגש על-ידי חבר הכנסת דני דנון ועל-ידי, והיוזמה באה מהמועצה לשלום הילד, שיחד אתם דנו בפרטי החוק. גם בוועדת הפנים, בראשות חבר הכנסת אזולאי, עסקנו בו רבות כדי לסתום פרצות, כדי שכאמור לא ייפגע לא ענף ספורט, לא הגדנ"ע, לא ארגונים שונים, ואנחנו נמשיך את התהליך אחרי שכבודכם תאשרו אותו כדי שהחוק הזה ייכנס לספר החוקים של מדינת ישראל. תודה.
כתוב בחוק. החוק מאפשר אימוני גדנ"ע בגילים – – –
החוק אומר שבין גיל 16 ל-18, למטווח צריך אישור הורים.
הוא יכול ללכת לאגודת קליעה ולהשתתף שם, ללמוד קליעה, ללמוד ירי. הוא לא יכול לבוא ביום-הולדת שלו באופן פרטי ולירות. זאת הכוונה.
אני חושב שנהג מונית לא יכול להיות בן פחות מ-21.
אדוני היושב-ראש, חברי הכנסת, הפסוק "אל נא אחי תרעו" נאמר על החיילים בשמשון, דווקא כי הם הכי טובים, הכי מסורים, הכי מתנדבים והכי נכונים לכל מטרה. את זה לא עושים. יש שני דברים שלא עושים, בעיני, בפרשה הזאת: לא מסרבים, ולא מפגינים הפגנות פוליטיות בכותל המערבי. זה גם עניין צדדי. זה לא המקום להפגנות. וגם המסר של ההפגנה הזאת – שאני יכול להזדהות – שצה"ל לא מפנה את חומש. אני מתנגד שצה"ל יפנה את חומש. אני בעד שמדינת ישראל תבנה את חומש מחדש. אבל חיילים לא מפגינים, וחיילים לא מסרבים. בשביל זה הם חיילים ולא אזרחים. זאת מהות ההבדל בין אזרחות לבין חיילות. יש משימות סרק שהצבא נותן, והמון דברים לא טובים ביחס למתנחלים ולמתיישבים ולהתיישבות, ואלה דברים שאולי צריך להוציא את הצבא מהם, אבל זה ויכוח אחר לגמרי. חיילים לא מסרבים. ויש דבר חמור אפילו יותר מסרבנות – החיילים האלה לא סירבו; יש דבר חמור יותר מסרבנות – קריאה לסרבנות היא דבר הרבה יותר חמור, כי אני יכול לדמיין, בסיטואציות מאוד קיצוניות, שכל אחד, בדברים היקרים לו, יכול להיקלע לסיטואציה שבה הוא מחליט בינו לבין עצמו ומצפונו לסרב פקודה. זה לא רצוי, זה לא טוב, צריך לקבל על זה עונש. זה הכול. אבל קריאה לסרבנות זה דבר כבר ממשפחת ההמרדה, לא ממשפחת המצפון. זה דבר שקוראים לאחרים לעשות. אנחנו לא יכולים להרשות לעצמנו את הלוקסוס הזה, ואני אומר את זה על דברים שאני מסכים אתם, שאני מזדהה אתם. אני לא מדבר על הטייסים ועל אחרים שהם סרבנים וגם על דברים לא נכונים. אני מדבר דווקא על אנשים שמסרבים לדברים שאני לא תומך בהם ומסכים להם. לכן אני אומר לחיילים היקרים כל כך, האהובים כל כך, מפלוגת שמשון – מעבר לעונש שהצבא נותן; ואת העונש הוא נותן. באמת קשה בלעדיהם, אי-אפשר בלי החיילים ובלי האנשים האלה – שמשון, שעל שמו קרויה הפלוגה שלכם, היה גיבור, אבל בסוף חייו הוא היה גם עיוור. תהיו בגבורה של שמשון, ולא בהכרח בעיוורון. כי "תמות נפשי עם פלשתים" זה מול האויב, ולא מול האוהב. סרבנות וקריאה לסרבנות זה למוטט את הבית שלנו על ראש כולנו. תודה.
אדוני היושב-ראש, חברי הכנסת, בכל פעם שנתפס רוצח יהודי, מחבל יהודי, מתחילה החגיגה הרגילה, חגיגת המתקפה משמאל ומהציבור הערבי, מהנציגים שלו, והכניסה למגננה הרגילה: כן עשבים שוטים, לא עשבים שוטים, תפוח רקוב, בשוליים שלכם זה צומח – זה לא בשוליים, זה עשב שצומח ליד הברז. רוצים לומר: זה במרכז שלכם, הימנים, המתנחלים, על הדרך כבר מצרפים למתנחלים בונוס, את הרוצחים שהוזכרו פה, והם לא גדלו דווקא בהתנחלויות, לא יגאל עמיר ולא נתן זאדה לא גדלו בהתנחלויות. יש רוצחים גם במקומות אחרים. אבל אני עונה לאלו שאומרים שאלה בערוגות שלכם, אני אומר: כן, נכון, בצד הלאומיות יש לאומנות; בצד עמדה שאומרת שצריך פעילות תקיפה נגד האויב יש אנשים שהם תוקפנים, לא תקיפים אלא תוקפניים, שעוברים על החוק. אבל באותה מידה אפשר לומר, ואני גם אומר, אני משיב באותו המטבע, שמהמחנה השמאלי יוצאים כל הבוגדים. כבר שנים, כבר 60 שנה. האם זה אומר שהשמאל הוא בוגדני? זה לא אומר שהשמאל הוא בוגדני. היה ד"ר ישראל בר, והיה אודי אדיב, והיה לפני כמה שנים "דרך הניצוץ", והיה ואנונו. שמאלנים כולם. איך יוצא שכל הבוגדים שמאלנים, רבותי? איך זה קורה? מה, זה נס? לא. זה פשוט מאוד. במדיניות שאומרת שאנחנו לא צודקים יש אנשים שמפרשים את זה שצריך להצטרף לאויב, שגם הוא אומר שאנחנו לא צודקים. במקום שבו מחנכים כל הזמן שאנחנו עושים עוול לערבים, יש אנשים שמתנדנדים על הגדר בבילעין ונוהגים בתוקפנות ובאלימות כל שבוע. לכל אחד יש את הגינה שלו ואת הערוגה שלו ואת התפוחים הרקובים שלו. ואם אנחנו בימין, יש לנו רוצחים, אם הם "שלנו" – אם, אז הבוגדים הם שמאלנים. לא כל הימנים הם רוצחים, אתם אומרים, אבל כל הרוצחים הם ימניים? נכון. לא כל השמאלנים הם בוגדים, אבל כל הבוגדים הם שמאלנים. יש גם את הציבור הערבי שנהנה בהקשר הזה מכל העולמות, כי הוא בעד אלו שבוגדים מהשמאל – הוא לא קורא לזה בכלל בגידה, זאת מלחמה באויב הציוני. אני לא שומע פה גינויים נוראיים, לא לואנונו ולא ליהודים האחרים, ולטלי פחימה וכל אלו ששיתפו פעולה עם האויב, כי האויב שלנו הוא לא האויב שלהם. האויב של מדינת ישראל בפי האזרחים – חלק מהאזרחים הערבים, בוודאי הנציגים של הכנסת – הוא לא האויב שלהם, הוא האויב של המדינה. הם אזרחים של המדינה, אתם אזרחים של המדינה, חברי הכנסת הערבים, אבל האויבים של המדינה – אותם אתם לא מחשיבים כאויבים שלכם.
אני אומר לסיום, אדוני היושב-ראש, שבצד בוגדים שמזוהים מהשמאל – והשמאל, אינני חושב שהוא אחראי ישיר להם – יש גם דברים על הדרך של כל אלה שאחראים לכל החרם האקדמי על ישראל, כולל דוח גולדסטון, שהוא לא חרם אקדמי אבל גם הוא במידה רבה תוצרת הארץ, תוצרת בית. הוא לא בא מימין. הוא בא מפה, מערוגה מקומית, מהשוליים של השמאל וליד הברז של השמאל. כל אחד והערוגות שלו.
אתה ביקרת את ברגותי בכלא.
אהה. חמישה מאסרי עולם – – –
אדוני היושב-ראש, חברי הכנסת, אני רואה אילו מפלגות הגישו את הצעת האי-אמון בעניין העובדים הזרים: מרצ, רע"ם-תע"ל וחד"ש. אלה מפלגות שבאופן שיטתי, עוד לפני שזה היה אופנתי, תמכו ברעיון של שתי מדינות לשני עמים ותמכו ברעיון של הסכמי אוסלו, ואפילו – זה הישג גדול מבחינתן – הביאו לכך שזה נהיה בון-טון של ממשלות בישראל, שצריך לעשות הסכם מדיני עם הפלסטינים באמצעות נסיגה עמוקה. הנסיגות העמוקות התחילו בהסכמי אוסלו הזכורים לרע. הסכמי אוסלו, התגובה הדי-מיידית עליהם היתה גל אדיר של טרור. הגל האדיר של הטרור הביא לסגירת יהודה ושומרון – השטחים – ונוצר מחסור חמור בעובדים פלסטינים. נוצר מחסור חמור, התחילו לחצים של חקלאים, של בניין, בתקופה – נדמה לי – ששרת העבודה היתה אורה נמיר – ממשלת רבין, והתחילו לייבא כמות אדירה של עובדים זרים. ועכשיו אותם אלה שהמיטו עלינו את הסכמי אוסלו – אני כבר לא מדבר עכשיו על המשמעויות המדיניות, אבל המשמעות לשוק העבודה היתה קודם כול ייבוא המוני של עובדים זרים וזולים, והמשמעות השנייה היא כמובן – מסיבות ביטחוניות ומוצדקות, ודאי לשעתן – סגירת הגדר בפני עובדים פלסטינים. ואני אומר לכם: הלוואי שיחזרו העובדים הפלסטינים לעבוד פה; יותר טוב כל עובד פלסטיני שלא חשוד בטרור – יש בעיה, שבתקופת אי-ביטחון ומצוקה כולם חשודים בטרור, כי אתה לא יודע מי טרוריסט ומי לא – יותר טוב שיבוא לפה עובד משכם או מרמאללה, יעבוד פה את יומו, יחזור עם פרנסתו למשפחה שלו ויעזור לכלכלה של בני עמו, מאשר עובדים זרים ממקומות רחוקים, שהם לא אקסטרנים – הם לא חוזרים בערב הביתה, אלא מביאים את המשפחות, מגדלים פה משפחות, ואחר כך צריך להתמודד עם התופעה הזאת. ולכן, בכל פעם שאנחנו מדברים על בעיית העובדים הזרים, וכל ההומניסטים הגדולים מביאים את בעיית ילדי העובדים הזרים – וזאת אכן בעיה; אתה לא יכול לגרש ילד – אבל הבעיה היא העובדים הזרים הבלתי-חוקיים. זאת הבעיה. זאת הסוגיה המרכזית – זכרו נא מי המיט עלינו את כל זה – רעיונות שלום חסרי אחריות, מדיניות נסיגות חסרת אחריות, מדיניות סגירת השטחים באופן מופרז ומתמשך יותר מדי הביאו עלינו עובדים זרים, וכך אנחנו ממיטים גם אסון עלינו, גם צרה עליהם, וגם צרה גדולה על ראשם של הפלסטינים. ולכן, השלום – צריך לפעול למענו, והביטחון – צריך לפעול למענו, אבל לכל דבר יש מחיר, ואחד המחירים הקשים של הזיות אוסלו הוא בעיית העובדים הזרים. תודה.
אדוני היושב-ראש, חברי הכנסת, האמת היא שבמשך השנים, בעבודתי כעיתונאי, ניסיתי תמיד לפענח את המנגנונים של כל מיני תופעות – של ריטואלים ציבוריים; מתי הפגנה כזאת שבה ומתפרצת, מתי שביתה מסוימת חוזרת על עצמה. אני מודה – אולי בגלל זה עזבתי את המקצוע – שנכשלתי ביכולת לפענח מה מקפיץ פתאום אנשים מרבצם.
כנראה השתמשתי במעבד הלא-נכון ואיבדתי את התשובה. ההפגנות בעניין השבת הן אחת הסוגיות. כלומר, איך הוחלט שלפני שלושה-ארבעה חודשים חניון קרתא, ומה קרה עכשיו עם "אינטל", וכל חילול שבת – קצת אגזים, אבל אשתמש ברטוריקה המקובלת – פוצע את לבי. כלומר, אני בעד שהכול יהיה סגור בשבת, ודאי כל הדברים הציבוריים. אפשר לפרש את זה בכל מיני אופנים; פעם מאשימים את החרדים שהם מחפשים לגייס תרומות, לפעמים טוענים שהם משועממים, יש כאלה שאפילו אומרים שבאמת כואב להם עניין השבת – גם זאת אפשרות. אבל אני לא רוצה להיכנס לפסיכולוגיה של ציבורים. אני חושב שהבעיה הגדולה בשוק העבודה בישראל היא לא "אינטל"; הבעיה היא שפיים, והבעיה היא מרכזי קניות אדירים. הבעיה היא יותר מחצי מיליון אנשים שעובדים בשבת, ולא עשרה, 20 או 30 עובדים ב"אינטל". זה לא אומר שלא צריך למחות נגד "אינטל". אני לא נכנס עכשיו לדרכי המחאה, והבעיה היא לא חילול שבת, הבעיה היא ביטול שבת. על ביטול שבת – אומנם התורה אוסרת חילול שבת, אבל בחברה הישראלית המודרנית והחילונית ביטול שבת בעיני יותר חמור מחילול שבת, כי ביטול שבת זה שבכלל לא חושבים – בסדר, יאללה, נעבוד עוד יום. אין כזה יום בלוח השבועי שלנו, מקסימום הוא קיים בשביל לקבל תוספת של 150% במשכורת. גם אם אני פיזית לא הייתי בהפגנה של החרדים מול "אינטל", על ביטול שבת אני מצטרף להפגנה הזאת. על העובדה שלא סופרים את השבת. זה הדבר שמכריח המוני אנשים לעבוד בשבת נגד רצונם החופשי. מה פירוש "לעבוד נגד הרצון החופשי"? יש בישראל אנשים דתיים; הם לא יעבדו בשבת גם אם יכריחו אותם. גם אם יפתו אותם. אנשים דתיים לא יעבדו בשבת; זה אפילו לא פיתוי. יש אנשים חילונים רבים שלא רוצים לעבוד בשבת, אבל בתנאים מסוימים, ובאין ברירה, ובדוחק הפרנסה, הם יעבדו בשבת. יש בתווך – ולזה חשוב שיקשיבו דווקא חברי הכנסת מש"ס, כי זה קהל גדול שבוחר בכם – –
– – קהל גדול שבוחר בכם אלו מסורתיים, אולי הם אפילו יותר חילונים מדתיים; הם לא רוצים לעבוד בשבת, מאוד לא רוצים, אבל לא תמיד הם מסוגלים לעמוד בלחצים של מפעלים. אני לא מדבר על "אינטל" דווקא, אלא על מוכרנים באזורי קנייה, מתדלקים בתחנות דלק, שאם הם לא יעבדו בשבת לא תהיה להם עבודה גם ביום חול. אם הם אומרים "לא" לעבודה בשבת בחנות מסוימת באיזה מרכז קניות, לא יקבלו אותם לעבודה בשאר ימי השבוע, כי זאת עבודה במשמרות, כי זה משבש את סדרי העבודה. על ביטול שבת, ועל ההפקרות והקלות שבה מקבלים אישורים – או לא מקבלים – לעבוד בשבת, על זה כל אדם שוחר מנוחה ואוהב שבת צריך למחות. ולכן, ב"אינטל", אם זה התחיל עכשיו או התחיל קודם, זה פחות חשוב. אבל אם זה סמל להתחלת המאבק שלנו נגד הקלות שבה בשבת הכול פתוח, יצטרפו לזה גם מסורתיים, גם דתיים וגם חילונים, כי יום המנוחה היחיד שיש לנו הוא שבת, ואין לבטלו.
אדוני היושב-ראש, חברי הכנסת, ביקרנו עכשיו, סיעת הבית היהודי, בקבר רחל שבדרך אפרתה, וביישוב אפרת עצמו, ונזכרתי בדברים שאמר נשיא המדינה, שמעון פרס, רק בסוף השבוע – שהכור בדימונה, המבנה שלו מזכיר את קבר רחל. אני חושב שהנשיא פרס ביקר בדימונה, אבל מזמן הוא לא ביקר בקבר רחל, משום שמה שמסביב לקבר רחל זה אולי מה שיש בתוך הכור בדימונה עמוק; זה נראה כמו בונקר שלם, וקבר רחל, במבנה המוכר, והאהוב והיפה, מוסתר בחומות ובחומות על חומות, עד שאתה לא יודע אם אתה ממש בעומקו של בסיס צבאי סודי ביותר או שאתה במקום שבו היהודים התפללו כל כך הרבה שנים. הצעת האי-אמון של סיעת קדימה מדברת על מדיניות הדחיות בקבלת החלטות של בנימין נתניהו. בנימין זה גם – זה בנה של רחל אמנו, עליה השלום, ואני לא רואה מדיניות של דחיות. למשל העניין של הקפאת הבנייה ביישובים, ששמענו על זה עכשיו באפרת, בגבעת-הדגן, אני לא רואה שום דחייה בקבלת ההחלטה. מישהו החליט במשרד הביטחון – אולי ראש הממשלה – שלא לבנות. אני לא רואה מדיניות של דחיות בבנייה בירושלים. אני רואה שלא בונים בירושלים. בירושלים המאוחדת לא בונים. לא מכרזים, לא בנייה. מדברים פה בכנסת – פה, על הדוכן הזה – על שתי מדינות לשני עמים, כאילו מדובר באיזה טיול של אחר-הצהריים, וכולם מהנהנים, או לא מהנהנים, אבל מעייפות, והשתיקה מתפרשת כהודאה. אז הנה הודעה: אנחנו לא מסכימים לרעיון שתי המדינות לשני העמים. אנחנו לא מסכימים להקפאת הבנייה בירושלים. אנחנו לא מסכימים לשום הקפאת בנייה, ודאי לא בגושי ההתיישבות, ובמדיניות של הקפאה בירושלים ובגושי ההתיישבות – במדיניות שכזאת אין לנו אמון, אבל בנתניהו עצמו, כראש הממשלה, ובממשלת הליכוד, יש לנו אמון, ואנחנו מרגישים שמותחים את החבל הזה, של האמון שלנו, שהוא אמון ושותפות בממשלה הזאת, בראשות נתניהו, מותחים אותו עד שהוא חלילה עלול להיקרע, כי המדיניות הזאת של הליכוד אינה המדיניות שעליה הוא נבחר – – –
שלושת הכ"פים – כץ, כחלון ועוד כץ.
הם יפרשו? זה מה שנקרא כ"ף הדמיון; הם לא יפרשו כל כך מהר. גם הם מרגישים שותפים, והם שותפים.
אבל אני קורא לחברי בליכוד, לשותפינו: אנחנו שותפיכם בממשלה; תגידו לנתניהו שהאמון שלנו בנתניהו שריר וקיים, אבל די למדיניות ההקפאות בירושלים, בגושי ההתיישבות ובארץ-ישראל כולה. תודה רבה.
אדוני היושב-ראש, אדוני השר, משרדך הודיע כי החל ב-1 בדצמבר, למשך חצי שנה, תיאסר תנועת משאיות וכלי רכב כבדים בכביש מס' 1 בשעות הבוקר. רצוני לשאול: כיצד יפעל משרדך למניעת עומס התנועה בכביש 443 ובכביש בגין, כבישים אשר כבר כעת סובלים מעומס תנועה כבד בשעות הבוקר?
אדוני השר, תודה על תשובתך. כיוון שמדובר בפיילוט שנמשך חצי שנה, האם יש אפשרות שאתם תשקלו שתהיה איזו תחנת יציאה, תרתי משמע, במהלך הניסוי, אם תראו שהתוצאות – אחרי חודשיים או שלושה – לא מקוות.
האם אתם שוקלים, במהלך פיילוט כזה, את הפסקתו באמצע, או אפשרות לצאת אחרי חודשיים או שלושה, לפי התוצאות של הניסיון? או שאתם מחכים עד תום חצי שנה כדי להחליט אם להמשיך או לא להמשיך? שאלה שקשורה לזה היא גם – האם במקביל לעומס הכבד שיהיה ב-443 – – –
לא שומעים, אבל אני אשלים את השאלה כדי שלא תשמעו את כולה יחד.
במקביל, כיוון שייווצר עומס כבד ב-443 בשעות האלה, מטבע הדברים, האם העניין של המחסום בכניסה לירושלים – האם שם אפשר להקל את התנאים או לבטל אותו כליל?
אדוני היושב-ראש, חברי הכנסת, הכלא הפרטי כל כך טוב, וילונות מלמלה על החלונות, מסיבות בערב, המלה "פרטי" עושה לנו את זה. פרטי, בית-סוהר פרטי. אומרים שכבר מצאו בבית-הסוהר הפרטי החדש מנהרה, ואסירים מבחוץ נכנסים פנימה מרוב שהתנאים בבית-הסוהר הפרטי טובים. אצלנו אומרים "פרטי", וזה אומר שזה טוב. למה? כי ציבורי זה אטי, זה רקוב. זה כלא, אבל פרטי? וואו, ממש יש כבר תור. לגבי החלטת בית-המשפט העליון אני מודה שאני קרוע מבפנים. אני מתגבר, לא רואים עלי, אבל אני קרוע מבפנים.
יכול להיות. יש פה אנשים שיש להם עתיד בבית-סוהר, אני מקווה שאני לא ביניהם. מצד אחד, אני מתנגד להפרטה של השליטה על החופש של האדם, מצד שני, אני בעד עליונותה של הכנסת על הבג"ץ כמחוקקת. אנחנו צריכים לקבוע את החוקים, גם את החוקים הרעים. אומר זאת אפילו בחריפות יותר: לעתים קרובות אני מעדיף את החוקים הרעים שלנו מאשר את ההחלטות הטובות של הבג"ץ. למה? כי זה שלנו, כי אנחנו נבחרנו והם לא נבחרו. במקרה הזה, כמו שעון מקולקל, שגם הוא מראה פעמיים ביום את השעה הנכונה, אז בית-המשפט העליון הראה הפעם את השעה הנכונה, אבל מה יהיה בהחלטה אחרת? יש עוד חוקי אוון וחוקי עוול שאנחנו, בכשרוננו, מחוקקים, ושלא ייראו לבג"ץ, מה אז נאמר? נכון שיש גבולות, יש דברים שהם חריפים הרבה יותר מהחוק הבעייתי מאוד הזה, שאז ייאלצו ללכת לבית-המשפט והוא יציל אותנו מעצמנו, אבל יש בזה סכנה מאוד גדולה לריבונות של הכנסת, לזכות שלנו לעשות את השטויות שלנו בעצמנו. אני חושב שזאת באמת סוגיה, שני נושאים מאוד חשובים, ומכיוון שהריבון, מסתבר, הוא בית-המשפט העליון, אין לנו ברירה אלא למצוא את הדרך שבה בית-הסוהר הפרטי הזה יחזור ויהפוך לציבורי. הערה נוספת שקשורה לעניין של הפרטיות: אני שומע קינים והגה והי מפי השותף של לבייב – אילו נזקים נגרמו, כמה השקעות. אני אומר לכם שזה יותר בכי מאשר הנזקים שנגרמו לציבור רק לפני חודש על-ידי אותו לבייב. זאת אומרת, אובדן הכסף – אגב, אל תדאגו, לא יהיה פה אובדן כסף. כל שקל וכל אגורה ישובו לבעלים המשקיעים עד לפרוטה האחרונה.
כולל. המדינה תהיה חייבת. לדעתי יחייבו את הרכב הממשלתי לנסוע בכביש חוצה-ישראל של לבייב לתוך הכלא שכבר לא שלו לנצח, כדי לפצות. זאת אומרת שעד דור עשירי נצטרך לפצות את לבייב והשותף האומלל שלו על זה שלקחו ממנו את הזכות לעשות תנאים כל כך משופרים לאסירי ישראל. פרטי זה טוב, אבל צריך להירגע. בית-סוהר והזכות לאסור אנשים ולהשגיח עליהם היא זכות, יותר נכון חובה, אבל גם זכות של מדינה בלבד ולא של אנשים פרטיים. בית-המשפט העליון, אנחנו צריכים שהוא יהיה מתון יותר בהתערבות שלו בעבודת המחוקק, כי המחוקק זה אנחנו ולא הם.
כל יום אנשים משלמים על הטעויות של הכנסת.
אדוני השר, בהמשך לשאלתו של עמיתי חבר הכנסת לוין, אני מדגיש את השאלה לגבי ירושלים. אני יודע שלפני כעשור היה ניסיון להקים שם קווי שירות, ו"אגד" הפעילה את כל כובד משקלה בקו 27 לבית-החולים "הדסה", והשירות הזה גווע. אבל מצוקת התחבורה הציבורית בירושלים עודנה קיימת ואף מתעצמת. אני רוצה לשאול, מדוע היום אין קווי מוניות שירות בירושלים? האם יש הסכם כלשהו עם חברת "אגד" שמקנה לה מונופול, ומה נעשה מול "אגד" כדי להקל את הנסיעה של הדרים בירושלים ואלה שמגיעים אליה מבחוץ?
גברתי היושבת-ראש, חברי הכנסת, אני נאנח בצער ובהזדהות, כל כך הרבה פעמים קיוו פה, הנה, או-טו-טו, רק נקפיא, רק נשב, רק נדבר, ויבוא שלום עלינו ויהיו כאן שתי מדינות. אשליה מתחזה תמיד בתחילת דרכה לתקווה. אבל מדובר באשליה. הפלסטינים לא יחדשו את המשא-ומתן כל כך מהר בגלל הפיתיון, אבל גם אם הם כן יחדשו, זהו פיתיון מורעל, פיתיון לא ראוי, כי אני מתנגד, כי אנחנו מתנגדים להקפאת ההתיישבות ביהודה ושומרון, גם אם מדובר בהשעיה בלבד ובעוד עיכוב בבנייתה של ארץ-ישראל ובדחיקתו של חזון שתי המדינות. אמרתי לא פעם ואני אומר את זה שוב, שראש הממשלה, שוודאי רוצה הסכם מדיני, גם אם הוא לא מאמין בו, הוא קורץ פעם לפה, פעם לשם. הוא קורץ לנשיא האמריקני אובמה ואומר לו: הנה, אני מסדר לך עכשיו הקפאה, אני מנסה להתניע את המשא-ומתן. אני אסתדר עם המתנחלים האלה. ובעין השנייה הוא קורץ למתנחלים האלה ואומר להם: אל תדאגו, לא יצא מזה שום דבר, הרי אי-אפשר לסמוך על הפלסטינים, או נכון יותר, אפשר לסמוך שהם ישבשו הכול. קורץ לכאן וקורץ לשם, אבל מי שמסתכל עליו מקדימה רואה מצמוץ. מי שקורץ בשתי עיניים בעת ובעונה אחת – רואים מצמוץ. וההקפאה הזאת של הבנייה בארץ-ישראל שלנו, ביהודה ושומרון שלנו, אדוני ראש הממשלה, היא מצמוץ, ואנחנו מתנגדים למצמוצים בבנייתה של ארץ-ישראל. אמר השר , שר בממשלה, שאל את ראש הממשלה כהאי לישנא; הוא שאל אותו: אדוני ראש הממשלה, אם יתפוצץ צינור בבית שלי בגוש-עציון, לא אוכל לתקן אותו? השר  לא נמצא פה, אבל אני אומר לו, כבוד השר: אתה תוכל לתקן את הצינור בבית, אבל יש צינור אחד שאי-אפשר לתקן, קשה מאוד לתקן, זה הצינור שמחבר בין הליכוד לבין ארץ-ישראל, זה הצינור שמחבר בין תנועת ז'בוטינסקי המפוארת להתיישבות בשטחי ארץ-ישראל ששוחררו ב-1967. רבותי בליכוד, יש לכם סתימה, יש שבר בצינור המחבר בין ארץ-ישראל השלמה לבין הליכוד.
בינתיים צריך לשחרר כמה סתימות בממשלת הליכוד, והסתימה והקיבעון והקיפאון וההקפאה, אלה הדברים שאי-אפשר לתקן כל כך בקלות. ומרוב תמרונים, מרוב קומבינות ומרוב פחד וחשש ממה יגידו ומה יאמרו, אנחנו נשארים בלי בנייה ביהודה ושומרון. גם אם זה באופן זמני, הזמני הזה עלול להפוך למשהו קבוע. מרוב תמרונים, אדוני ראש הממשלה, מר נתניהו, עלולים עוד לקרוא לך בנימין תמרוניהו. כל הזמן מתמרנים, ואין השקפת עולם סדורה שאומרת: עד כאן, לא להקפאה, לא לשבר בצינור הזה, המחבר בין הליכוד לבין ארץ-ישראל. תודה.
אדוני היושב-ראש, היום יצוין בכנסת היום הבין-לאומי לאנשים עם מוגבלות. בטקס שנערך לפני כמה דקות הוענקו תעודות הוקרה לעמיתינו לשעבר חברי הכנסת שאול יהלום, תמר גוז'נסקי ורן כהן, וצוינה הפעילות המתמשכת שלהם למען אנשים עם מוגבלות. האמת היא שכחבר כנסת חדש אתה מביט באנשים שהיו פה, חלקם הרבה שנים וחלקם פחות, ואתה רואה שאפשר להטביע פה חותם אם מתמקדים בנושא מסוים, ולמרות ההבדלים בדעות, בין ימין ושמאל ובין קומוניסטים לשאינם קומוניסטים, כשיש מטרה אחת חשובה ראוי להתאחד, ואני מאחל לכנסת הזאת שתדע להמשיך את פועלם של אנשים אלו, חברי הבית הזה, באותה עוצמה למטרות חשובות ומשותפות.
שגם הוא חיקוי זול של מפלגת העבודה, שהיא חיקוי זול של חד"ש.
למה, אם כולם תומכים בזה, שימכור להם את מה שהם תומכים בו. מה כל כך נורא בשתי מדינות לשיטתך?
אין פה משהו יותר אטרקטיבי.
אדוני היושב-ראש, חברי הכנסת, גם אדוני שר האוצר, בכסף שיבוזבז על ההקפאה המיותרת, על הפיצוי לאנשים שלא יצליחו לבנות את בתיהם בזמן, אפשר להציל כמה וכמה מפעלי "תפרון". נאמר פה בהצעת האי-אמון שראש הממשלה לא מקיים הבטחות בתחום המדיני. זה כמובן לא נכון, שקר וכזב. ראש הממשלה מקיים הבטחות בתחום המדיני, רק הוא מקיים את ההבטחות שאנחנו הבטחנו, בבית היהודי, לפני הבחירות. אני, במלוא שפמי, הופעתי בתשדירי הבחירות ואמרתי, לציבור הדתי בעיקר, שאם אתם תצביעו לנתניהו אתם תעמדו על הגג ברמת-הגולן. ואני עצמי אמרתי לפני הבחירות, שאם נתניהו יהיה בממשלה ולידו לא תהיה מפלגה כשלנו שהיא חזקה, יותר ממה שבסופו של דבר נהיה, אז ראש הממשלה יתקפל וייסוג וימצמץ ויקפיא. אז להגיד שראש הממשלה לא מקיים הבטחות? ראש הממשלה מקיים הבטחות, רק לא את ההבטחות שלו, אלא את ההבטחות שלנו, של השותפים שלו לממשלה. ומה יצא מהפרת ההבטחות לבוחרי הליכוד? מה יצא מזה שלא בונים עכשיו ביהודה ושומרון, שמחלקים צווים באופן הפגנתי להראות שעושים משהו, שמקדמים את השלום? ההקפאה הזאת לא תחזיר שום פלסטיני לשום משא-ומתן, ההקפאה הזו לא תסיר את הלחץ המדיני מישראל, כמו שהקפאות אחרות לא הסירו את הלחץ המדיני מישראל. ההקפאה הזאת – יש לה ערך מסוים. היא מחזקת את הקשרים בין מפלגת העבודה לליכוד בתוך הקואליציה, יותר נכון לאהוד ברק ומעט תומכיו במפלגת העבודה, כדי שיישארו עוד תקופה כמפלגה בקואליציה, שדניאל בן-סימון לא יפרוש. ואני חושב שפה יש משהו גם ביחסים האישיים. תרשו לי להיות פסיכולוג לרגע, אבל אין אחריות, ולא לתבוע אותי אם ייגרמו נזקים. בנימין נתניהו מאוד רוצה את אהוד ברק בתור שר ביטחון, לא רק משום שהוא סומך על כישוריו המקצועיים, אלא משום שהם היו ביחד בצבא. לא באותן דרגות, אבל אהוד ברק היה מפקד שלו, ועכשיו כנראה לנתניהו – זה מאוד מדבר אליו שאהוד ברק, שהוא, נתניהו, היה חייל שלו, עכשיו עובד אצלו. זה נותן לו איזו תחושה של לגיטימציה, שאהוד ברק, הרמטכ"ל, ההוא מסיירת מטכ"ל, הוא עכשיו שר הביטחון שלי, עליו אפשר לסמוך, אותו אני לא רוצה לאבד בכל מחיר. והמחיר הזה שלא לאבד את אהוד ברק בממשלה, והמחיר הזה להשאיר את מפלגת העבודה שלמה, ולו למראית עין, הוא מחיר יקר מאוד.
נראה לי שאתה רומז לי – – –
לא, לא, אנחנו מחכים לאמירה הזאת "חבר הכנסת". אנחנו אוהבים לשמוע את התואר, חבר הכנסת זה וזה, ואז אנחנו יודעים שצריך לסיים, וכך אני גם אעשה. המחיר הזה שמדינת ישראל משלמת כדי שאהוד ברק לא יפרוש ולא יתרגז ומפלגת העבודה לא תתפלג הוא מחיר יקר מאוד. זה כסף שיישפך לשווא, כי זה לא יביא את הפלסטינים למשא-ומתן, זה לא יפסיק בסופו של דבר, לשמחתי, את ההתיישבות, רק יגרום כעס וצער ועוגמת נפש מיותרים.
אדוני היושב-ראש, שר המשפטים דיבר על משפט התורה ולא על ההלכה: לא תרצח, לא תגנוב, לא תנאף, לא תחמוד, הלוא פרוס לרעב לחמך ועניים מרודים תביא בית, לפני עיוור לא תיתן מכשול – זה משפט התורה. ואני לא מבין אנשים חילוניים, ושמאלנו-חילוניים, למה הם קופצים? התורה היא גם שלכם.
לא תקלל חירש אף-על-פי שהוא לא שומע. יש המון דברים. לא תלין פעולת שכיר. בכל הדברים האלה משפט התורה שלנו, של הדתיים ושל החילונים ושל האתאיסטים ושל כל אדם בר-דעת. והחילונים בישראל, ובעיקר השמאליים שבתוך החילונים, כשאומרים "משפט התורה", הם צריכים להגיד: התורה היא גם שלנו; כמו שדתיים אומרים: החוק במדינת ישראל הוא גם שלנו, ולא לקפוץ באופן אוטומטי. הלוואי שתהיה פה מדינת התורה, אבל התורה וההלכה זה לא ההלכה של אירן וה"טליבאן", ההלכה והתורה זה התורה שלכם – של בני המיעוטים, ושל הרוב היהודי ושל כל הדברים היפים והטובים, והלוואי שנגיע למצב שכזה.
לא הקשבת למה שאמרתי? אמרתי: משפט התורה. משפט התורה.
מה זה, כפל מבצעים? שחררו אותם אז ניתן גם להם?
אדוני השר, אדוני היושב-ראש, אעיר רק לדיון הקודם שהאזרחים הערבים שהשתתפו בפעולות טרור נשפטו מן הסתם גם על עבירת בגידה, כיוון שהם אזרחים של המדינה ויש מדיניות אכיפה מיוחדת ונוקשה גם בשל העבירה הזו.
אם הם לא נשפטו על בגידה אז ראוי היה שחברי כנסת, שהם אזרחים נאמנים של מדינת ישראל בכנסת, לא יילחמו את מלחמתם של אנשים שעשו פעולות טרור כשהם אזרחי מדינתם הם. לגבי שאלתי, זה עניין של צוות אכיפת החוק באזור יהודה ושומרון, באיו"ש. בספטמבר 1998 בוטל רשמית על-ידי היועץ המשפטי לממשלה אליקים רובינשטיין הצוות הקרוי צוות אכיפת החוק באיו"ש. לטענת התושבים ביהודה ושומרון, הצוות לא פורק בפועל והוא ממשיך לפעול ולשלוט למעשה בכל מערכת האכיפה באזור, דבר הגורם להפרת זכויות האזרח של המתיישבים, הן בשל אכיפת היתר כלפיהם והן בשל העדר אכיפה כלפי הפוגעים והמתנכלים להם. שאלתי: האם אכן אותו צוות אכיפת החוק באיו"ש ממשיך לפעול למרות פירוקו, ואם כן – מדוע הוא ממשיך?
זה יהיה בהקדם אני מניח? יש לוח זמנים לתשובה כזו?
אדוני היושב-ראש, אין ספק שבעיית מכירת האלכוהול והזמינות שלו היא אחד מהגורמים לעלייה בצריכת האלכוהול, ואני משבח את עמיתי חבר הכנסת דודו רותם על הצעת החוק שלו. הצעת החוק שלי נסמכת על הצעת חוק ותיקה יותר, מהכנסת הקודמת, של חבר הכנסת לשעבר אליהו גבאי, ואני חושב שהיא באה לפתור בעיה מאוד זמינה ומהותית בנושא צריכת האלכוהול. על-פי הצעתי, לא יינתן רשיון או היתר זמני לעסק למכירה או להגשה של משקאות משכרים, לפי חוק זה, לתחנות תדלוק ולבתי-עסק הנמצאים בתחומן. תחנות דלק הפכו לתחנות תדלוק לא של מכוניות, אל של בני-אדם, של נהגים. אנשים באים לתדלק, כדרך העולם, ובחנויות הנוחות למיניהן, מה שנקרא, הנהגים גם אומרים: למה שרק האוטו ישתה? הבה נשתה גם אנחנו. מטרת החוק היא להגביל את הזמינות של משקאות אלכוהוליים, שבכלל ראוי להגביל את הזמינות שלהם, במקום שהוא הכי קריטי לשכרות, סמוך לנהיגה. תחנת דלק נמצאות תמיד על אם הדרך, בוודאי בכבישים ראשיים, ובמקום כזה לתת למתדלק הרכב לתדלק, בלשון העם, גם את עצמו, זו ממש סכנת נפשות. ולכן כמעט הייתי קורא לחוק "לפני עיוור לא תיתן מכשול". לתת אפשרות לקנות אלכוהול על כביש מהיר, כשהנהגים הם צעירים אבל לא רק צעירים, זו סכנת נפשות, ולכן ראוי להרחיק את הסכנה הזאת מן הנהגים, ואני חושב שזו תהיה תרומה מסוימת נוספת למלחמה שלנו בשכרות ובזמינות של אלכוהול בכל כבישי הארץ ובכל המקומות. אני קורא לכנסת לתמוך בזה. תודה.
אדוני היושב-ראש, מליאה ריקה.
אני פונה גם לאלו שאינם, את אשר אינו יושב עמנו פה היום ואת אשר עמנו פה היום. כמובן, החביבים והיקרים, אלו שכאן, כבוד השר וחברי הכנסת, אני חושב שהיה פה חבר כנסת שכך היה פותח תמיד. בשנות ה-60 וה-70 אורי אבנרי היה תמיד פותח במלים האלה, מליאה ריקה. אבל זה סוף היום.
הדלת היתה נפתחת וממנה היה יוצא ראש הממשלה זה וזה.
אני נאחז היום באילנות גבוהים ובאילנות קטנים. 25 שנה אחינו יהונתן, ג'ונתן פולארד, יושב בכלא האמריקני, ואני חושב שיש קשר עצוב בין הדרך שבה הממשלה שלנו קבעה את ההקפאה לבין הקיפאון בנושא שחרורו של ג'ונתן פולארד. לא במקרה הוא לא בראש סדר-היום הלאומי שלנו וגם לא בראש סדר-היום, זה שנים רבות, של הממשלה, לא משום שאנחנו נהיינו – אני לא רוצה להפריז – איזה ענף מדולדל של אמריקה, אבל במידה רבה אנחנו מרכינים ראש קצת יותר מדי. ולא נעים לנו, אחרי שנתפסנו בקלקלתנו, שאיש שנשלח מטעם ישראל, ומאז גם זכה באזרחות ישראלית, יושב בכלא האמריקני. לא נעים לנו להזכיר עוונות ראשונים, שהם עוונות שלנו. במידה רבה, גם הקפאת ההתיישבות עכשיו היא כי יש לחץ אמריקני, ולמה לריב אתם ואנחנו כל כך תלויים בהם. מול זה עומדת המחויבות האדירה שלנו, חד-משמעית, לאיש שעבד בשבילנו. הוא אסיר ציון. אומנם לא, חלילה, במדינת אויב אלא במדינת אוהב, אבל במקרה של יהונתן פולארד האמריקנים מתנהגים כמו שמתנהגות מדינות אויב בסוגיה הזאת. 25 שנה. הוא אזרח אמריקני, הוא חטא כלפי אמריקה, הם ריבוניים להעניש אותו, הם ריבוניים לנקוט סנקציות כלפי ישראל בהתנהגות הלא-מקובלת שבין ידידות, בוודאי בין ידידה קטנה כישראל לבין ידידה גדולה ותומכת כמו אמריקה. אבל 25 שנה זה לא עולה שוב לדיון אמיתי בשום עסקת שחרור אסירים, שחרור שבויים, עסקה סיבובית? יש זמן שבו גם מדינה קטנה כישראל צריכה להגיד לידידה גדולה כאמריקה שאנחנו מבקשים, מפצירים, דורשים, שעניינו של המרגל האמריקני למען ישראל, שנשלח מטעם ישראל – ישוחרר מהכלא שבו הוא נרקב כבר שנים רבות. אבל לא נעים לנו, כי זאת אמריקה, היא תומכת כל כך גדולה, וזה קצת אולי לא נעים ליהודים האמריקנים וזה מעמיד אותנו באור לא כל כך מחמיא. ולכן, דוחים ודוחים ולא מפעילים את מעט הלחץ שאנחנו יכולים להפעיל. אני חושב שזה נוגע בעוד נקודה, אני אומר זאת לסיום, שקשורה קצת לרגש נחיתות שיש לעם ישראל ולמדינת ישראל מול אמריקה. זה לא רגש נחיתות שנובע רק מזה שאנחנו נתמכים והם התומכים מבחינה כלכלית, אלא אנחנו כל כך מתביישים, כל כך הרבה שנים, שעשינו את זה לאמריקה, והרי אמריקה זה דבר כל כך מושלם וכל כך טוב ולרגל נגדם נתפס כדבר כל כך יהודי, כל כך לא נעים – ובגלל הבושה הזאת אנחנו שנים מזניחים את שליחה של מדינת ישראל, יהונתן פולארד. אני חושב שעלינו, כחברי כנסת, לשוב ולהזכיר, גם אם זה מזכיר את העוון של אותה ממשלה, שצריך לשחרר את אסיר ציון יהונתן פולארד מכלאו ובמהרה בימינו לראות אותו כאן בארץ. גם אם זה לא נעים, גם אם זה קשה, זאת המחויבות שלנו לחייל ישראלי שנמצא בכלא. תודה רבה.
זה לא כמו פה, שחברי פרלמנט רוצים לשחרר אנשים שפגעו במדינה?
השאלה היא לא לשר ארדן, אלא לשר המקשר עם הממשלה. מה הוא עונה על הטענות של השר ארדן מטעם הממשלה לכך שלא מעבירים את המכתב ולא עושים את הנדרש? תענו לי בבקשה.
הם רואים ערוץ-99 עכשיו והם נסערים.
אדוני היושב-ראש, חברי הכנסת, נתגלה לאחרונה ששר הביטחון מעסיק לא רק עוזרת פיליפינית אחת, לא חוקית; הוא חושב שראשי ישיבות ההסדר גם הם העוזרים הפיליפינים שלו.
צריך להסביר לשר הביטחון שראשי ישיבות הסדר, גם תלמידים וגם אזרחים בכלל, אינם עוזרים פיליפינים והם לא בלתי חוקיים, אלא הם אזרחים סוברנים, בעלי זכות להביע את העמדות שלהם. זה במישור הזה, של הקריאה של שר הביטחון לשימוע, להתייצב, עם נעליים מצוחצחות ועם כובע א' למשפט בלשכתו. אבל אני חושב על התבונה הפוליטית של המעשה של שר הביטחון. הרי מכאן, מעל הבמה הזאת, אנחנו חוזרים ואומרים את עמדתנו נגד סרבנות בצורה שהיא בעייתית לנו בתוך המחנה הציוני-דתי – שהסרבנות היא מגונה, והקריאה לסרבנות מגונה הימנה, והפגנה בצבא זה הרסני, זה נורא, וזה יהרוס לא רק את הצבא ואת המדינה, חס וחלילה, אלא גם את הציונות הדתית. אנחנו אומרים את זה פה יום-יום, והנה בא השר – – –
יש אצלנו, בציונות הדתית שלנו, וגם בישיבות, אנשים שנהנים קצת, לא רק להגיד את העמדות העקרוניות שלהם, אלא להפגין אותן, ובאוויר רווי אדי דלק של מחלוקת הם נהנים קצת להעצים את זה. בא שר הביטחון ופשוט נופל לפח היקוש ששמים לו. כשאנחנו נאבקים נגד סרבנות בתוך המחנה הציוני, ונגד הפגנות, ונגד קריאה לסרבנות, בא שר הביטחון, ובאיזו החלטה נמהרת, בלי להבין ובלי לדעת את כל המשמעויות לציונות הדתית ולמדינה, הוא מחליט לבטל איזה הסדר עם ישיבה. אין קדושה במלה "הסדר", ויש לי ביקורת קשה על רבנים, ורבנים בישיבות הסדר שקוראים לתלמידיהם לסרבנות זה לא משחק ילדים, זה לא דבר של מה בכך. אבל עכשיו בא שר הביטחון ומציב שורות שורות של חיילים ושל אזרחים מאחורי הרב מלמד, הרב של ישיבת הר-ברכה. למה? למה השר אהוד ברק, שר הביטחון, בוחר בתוך הוויכוח בעד ונגד סרבנות לחזק, לתמוך במחנה של הסרבנים ושל הקוראים לסירוב? אני לא מבין. קטונתי מלהבין את עומק – בשביל להפגין משמעת? כי לא התייצבו אצלו עם כובע א' ונעליים מצוחצחות למשפט בפני ריבון העל? הסרבנות היא מסוכנת. הקריאה לסרבנות מסוכנת יותר. הפגנה בצבא – הפגנה פוליטית – היא ילדותית, נוסף על זה שהיא מסוכנת. את כל הדברים האלה אנחנו אומרים, והנה בא שר הביטחון, ובהרף עין של כוחנות, של סיבות פוליטיות, נותן נשק חזק ביותר בידי כל מי שתומך בסרבנות. ולכן אני אומר לשר הביטחון: תרגיע – יש פרסומת כזאת – תרגיע, האזרחים אינם העובדים הזרים שלך, לא מהפיליפינים ולא מישראל, וגם לא ראשי הישיבות.
אני לא מהאו"ם. ודאי שאני קורא לשני הצדדים; הרגע אמרתי שאני מגנה סרבנות ומתנגד מאוד לסרבנות.
להרגיע זה לשני הצדדים. בתוך הציונות הדתית מתנהל ויכוח, והוא יתנהל במשנה תוקף, אבל שר הביטחון הוא שר הביטחון של כל מדינת ישראל. אם האנשים ממחנה מסוים או מישיבה מסוימת לא מגלים את כל האחריות, זה מאוד מצער, אבל הם אחראים לישיבה שלהם, ליישוב שלהם, לעיתון שלהם. בסדר. אזרחים פרטיים. שר הביטחון של מדינת ישראל – אתה בא ונותן עכשיו – –
– – נשק חזק מאוד בידי כל תומכי הסרבנות. להרגיע. אני קורא לרבנים, אני קורא לנו, בתוך הציונות הדתית, ואני קורא לשר הביטחון – לחשוב, לספור שוב עד עשר, ולמצוא מוצא מהעץ הגבוה שהוא טיפס עליו. תודה.
אדוני היושב-ראש, מדברים היום בכנסת הרבה על הפריפריה. אני זוכר, בתפקידי הקודם עסקנו רבות בסוגיה הזאת גם בעולם התקשורת, ובעיקר בטלוויזיה. אני חושב שהאבחנה הטובה ביותר לזה – שמרואיין מהפריפריה נוסע שעתיים לתוכנית הבוקר כדי לדבר שתי דקות, אבל המגיש של התוכנית, הוא הולך שתי דקות ברגל ומדבר שעתיים. אני חושב שזו מהות ההבדל. יש בעיה עם הפריפריה, עליתי על זה לאחרונה כשהסתכלתי במפה. היישובים המרוחקים הם מאוד רחוקים – קריית-שמונה היא מאוד בצפון וירוחם מאוד בדרום. זה נכון גם לגבי כפרים ערביים. איכשהו, זה יצא ככה. לא מזמן, לפני כשנה, נערך דיון בנושא הפריפריה והבעיות שלה. רצו מרואיין והסתבר להם שהוא מירוחם. הוא רק ביקש מונית, אבל אמרו: מונית מירוחם זה מאוד יקר, זה המון כסף. הוא אמר: מצטער, בלי מונית אני לא בא. אז לקחו מישהו שידבר על הפריפריה מרמת-גן, כי רמת-גן זה קרוב. בדוגמה הזאת ישנה בעיית כל הפריפריה כולה – הפריפריה נורא רחוקה, תל-אביב נורא קרובה. הוא הולך שתי דקות ומדבר שעתיים, ההוא נוסע שעתיים ומדבר שתי דקות. זו כל התורה כולה בדקה אחת.
אדוני היושב-ראש, אדוני ראש הממשלה, יש פתגם של תרנגולות, דווקא. ראיתי פעם בלול של תרנגולות – לא ראיתי, אבל כך מספרים – שאומר כך, לתרנגולות. עצה טובה: הטילי ביצה מעת לעת ולא תתראי עם השוחט. ונדמה לי שלפעמים אני חש שמדיניות החוץ של מדינת ישראל הולכת על-פי הפתגם הזה, שמיועד לתרנגולות. כלומר: מדי פעם אנחנו נזרוק איזו עצם, איזה זרד, לתוך המולך הזה שרוצה איזה אקשן, איזו פעילות – – –
אמרה עממית – אני שמעתי את זה מתרנגולת אחת שהכרתי. בסוף דרכה, אגב. הנמשל הוא מאוד ברור. זה אומר, בואו ננפק משהו כדי שלא נגיע אל המקום הנורא מכול. כשאני שומע את ההצהרות על שתי מדינות לשני עמים, ואחר כך את עניין ההקפאה ועוד כל מיני הצהרות, אני מרגיש – אולי אני טועה, מן הסתם אני טועה, בדרך כלל אני טועה – שזה לא בא כדי להגיע לאיזה תוצאה בסוף, אלא כדי להרוויח קצת זמן, כדי לזרוק זרדים לתוך האש הבוערת, כדי שהיא תמשיך ולא תכבה לעולם. אבל אני חושב שבני-אדם, בניגוד לתרנגולות, צריכים לזכור לפעמים גם את השקפת העולם הבסיסית שלהם. השקפת העולם הבסיסית אומרת שאתה לא יכול רק לכדרר כל החיים ולא להבקיע אף פעם, שיש לך דברים שהם עקרוניים, שאם אתה מחליט להקפיא בנייה ביהודה ושומרון, אז מקום קפוא, מקום תחת השמש – כמו שכתוב שמו של איזה ספר – שהוא קפוא, זה בניגוד להשקפת העולם הבסיסית, במקרה הזה, של ראש הממשלה. אם מדיניות חוץ היא כולה רק תמרון, ולא נובעת מתוך איזה אמונה מהי המטרה הסופית, אז יש בעיה. אני חושב שכשמנהלים מדיניות חוץ – אמר פעם, נדמה לי, הנרי קיסינג'ר, שבישראל אין מדיניות חוץ, אלא הכול זה מדיניות פנים. אני חושב שפה ראש הממשלה וגם שר הביטחון לא נותנים דעתם די הצורך למשמעויות של מדיניות החוץ על מדיניות הפנים, וחלק גדול מההצלחה, ולו הזמנית של מדיניות החוץ, באה על-חשבונם של דברים מאוד עיקריים ומאוד חשובים ממדיניות הפנים, ואני מדבר על היחס לציבור הדתי בפרשיות האחרונות, גם של ההקפאה, ובוודאי – – –
אנחנו מנסים להשפיע כמיטב יכולתנו. הסכסוך התמידי – שהממשלה גם אשמה, ובעיקר שר הביטחון – עם ציבור המתיישבים, ועכשיו עם ישיבות ההסדר, יש לו השלכות קשות מאוד, כדי שאנחנו לפחות, בציונות הדתית, נרגיש קצת יותר קרובים זה לזה ומאוחדים מול מדיניות לא מובנת של שר הביטחון ושתיקה רועמת של ראש הממשלה. היום, למשל, נצא לסיור משותף, חבר הכנסת אורי אריאל מהאיחוד הלאומי ואני, למכון מאיר בירושלים, שמסמל איזה משהו של אחדות ישראל ושל קירוב לבבות בין דתיים לבין חילונים, ואולי זה ישפיע גם על קירוב בין המפלגות האחיות – האיחוד הלאומי והבית היהודי, בתחילה של דרך שאולי בסופו של דבר גם יהיה לזה הד ומשמעות פוליטית. אבל ראש הממשלה ושר הביטחון צריכים לזכור שמדיניות חוץ שבאה על-חשבון מדיניות פנים, שדוחקת לפינה ציבור כל כך חשוב ויקר, לפעמים סתם בגלל כוחנות ולא מתוך מחשבה, התוצאות של זה יכולות להיות הרות גורל והרות אסון. לכן אני מבקש מראש הממשלה ומהממשלה לא רק לתמרן, לא רק לכדרר, לא רק להטיל ביצה מעת לעת, אלא לדבוק במה שאנחנו מאמינים, באמונות היסוד שעליהן הצהיר ראש הממשלה כל הימים. תודה.
גברתי היושבת-ראש, חברי הכנסת, תקשיבו, יש פה מעשייה יפה. אדוני שר הדתות, תקשיב. היה בירושלים שופט אחד שהיה חירש. שאלו את השופט החירש: הרי כתוב בתורתנו הקדושה: והשוחד יעוור עיני פיקחים. יעוור, איך אתה נהיית חירש? אמר השופט: לי רק הציעו. אני חושב שאם היו כאן נציגים מסיעת קדימה הם לא היו מצליחים לשמוע את הדברים שלי משום שמרוב הצעות שהם קיבלו בזמן האחרון הם בוודאי התחרשו, כי הרי מכל ההצעות האלה אני לא רואה שהם לפחות מקבלים משהו. אם לפחות היו מקבלים ונכנסים לממשלה, לפחות היינו מקבלים עוד כמה שרים עיוורים. מה אנחנו מקבלים עכשיו? אנשים שרק הציעו להם ואפילו לא קיבלו את התמורה. אני חושב שההצעות האלה, שקיבלו או לא קיבלו או בחנו אם הם מוכנים לקבל ידידינו מקדימה, לא מכבדות את המוצעים ולא את המציעים, לא את המציע הישיר ולא את השליחים. גם אני נעלב, במחילה, קצת בשם הכנסת. לי הבטיחו כשבאתי לפה, אך לפני פחות משנה, שזה מקום מאוד מעניין, וקיימו גם את ההבטחה.
כל יום שונה מקודמו. יש מפלגות שבהן אפילו כל שעה שונה מקודמתה. זאת עבודה מלאת אתגרים, מעניין בוועדות, מעניין במליאה, פניות הציבור, ופה אני רואה אנשים שנמצאים פה שעתיים והם כבר רוצים להיות סגני שרים ולהיות שרים. כנראה יש משהו אצל אנשים שהם יודעים שאם הם שרים או סגני שרים, במסדרונות של המשרד שבו אתה מכהן – גברתי היתה שרה – אחר כך לנצח יש התמונה שלך בתוך רשימתם של גדולי האומה. יכול להיות שהתואר סגן שר לשעבר – – –
אבל כדי להיות שר אתה צריך איזו תקופת חניכה, כנראה, בתור סגן שר.
נגיד שאדם הוא שר בלי תיק – וזה מעניין אותי מבחינת הנוהל – האם יש איזה מקום שבו התמונה שלו תלויה?
זאת בעיה, ולכן אני מציע בהצעת חוק שעולה לי בראש עכשיו, שמכיוון שאני חושב שהמוטיבציה להיות שר בלי תיק או סגן שר במשרד בלי תיק או סגן שר במשרד בלי תיק לשר בלי תיק – זה עוד רעיון שאפשר לפתח – שיהיה מקום אחד, לשכה אחת בירושלים, רצוי עם מסדרון סמוך, ושם יהיו התמונות של סגני השרים ושל השרים בלי תיק. יש משהו בקונסטיטוציה, אדוני, יושב-ראש ועדת החוקה, שמקפח את אלו שהם שרים בלי תיק וסגני שרים בלי תיק.
שמם לא יינון בתמונה במשרדי הממשלה.
אנחנו מדברים על דיוקנותיהם.
התרומה בתמונה. אם יהיה מסדרון שבו אפשר יהיה לתלות תמונות של שרים בלי תיק ושל סגני שרים, אני חושב שזה ייתן מוטיבציה לאנשים לכהן בתפקידים האלה, אבל מסתבר שגם בלי זה – –
אלה דברים מאוד רציניים. לא מדובר בבדיחות אלא בדברים מאוד רציניים. אני משתמש בהומור כדי להגיד דברים רציניים. זה יותר טוב מדברים הפוכים. יש אנשים שרוצים להגיד דברים מצחיקים והם אומרים את זה ברצינות ואז הציבור לא מקבל את המסר. לכן, אני מציע גם לראש הממשלה וגם לאנשים שמשליכים אליהם חכות את העצה שאומרים לדייגים: מי שרוצה להשליך חכות צריך לדעת לחכות. אנשים שהם דקה בכנסת, שעה בכנסת, שנה בכנסת, תהיו עוד קצת בכנסת. אם רוצים לא לעשות כלום, אפשר גם בכנסת לא לעשות כלום. לא צריך לעשות את זה בתור סגן שר או בתור שר. תודה רבה.
האם, אדוני סגן השר, במסגרת גזירות תוכנית ההקפאה יש התייחסות לנושא הזה, או שזה מוחרג מהנושא הגדול הזה?
בכל זאת משלמים לנו על זה פה.
אדוני היושב-ראש, בימים אלה מציין בית-הספר "מעלה" לקולנוע ולטלוויזיה 20 שנה לקיומו. 20 שנה שעשו שינוי בחברה הציונית-דתית, ואולי גם, במידה פחותה, בעולם הטלוויזיה והקולנוע. ויש הרבה פעמים ויכוחים, כי התוצרים, הסרטים שבית-הספר הזה מפיק, לא תמיד נעימים לעין של אנשים שרוצים שלא נכבס את הכביסה המלוכלכת בחוץ, וכל הביטויים האלה, כי מטבע הדברים חושפים בעיות וסוגיות שאולי במקומות אחרים, שמרניים יותר, לא מעזים לעסוק בהן. אני רוצה לברך קודם כול את בית-הספר "מעלה" על האומץ ועל הכשרון ועל השינוי שהם עושים, ובעזרת השם עוד יעשו, ולהגיד גם לעניין הזה וגם בנושאים אחרים הקשורים בסוגיות אחרות בחברה, שבדרך כלל אלו שאומרים: הבה לא נכבס את הכביסה המלוכלכת בחוץ, הם אלה שגם לא מכבסים את הכביסה המלוכלכת בפנים. הם פוטרים את עצמם מאחריות לטפל בבעיות. אז יישר כוח לבית-הספר "מעלה" ולכל מי שלפעמים בענווה, בצניעות ובאומץ לב מכבס את הכביסה שראוי לכבס. תודה.
אדוני היושב-ראש, ההצעה להקל על חולי הצליאק באמצעות היצע יותר רחב של מוצרים, וממילא גם הורדת המחירים, תבוא לדיוני הוועדה ובתיאום עם הממשלה. זו יכולה להיות בשורה גדולה לחולי הצליאק, שמתקשים היום במציאת מגוון מספיק גדול של מוצרים. אני חושב שזה צריך להיות צעד אחד – אדוני סגן שר הבריאות, הדברים מכוונים גם אליך – ליצור איזה – לא יודע אם עמותה או גוף מסוים שמטפל באנשים שהייתי קורא להם "מוגבלי מזון". אני לא כולל בזה דווקא את האנשים השומרים על כשרות, אלא אנשים שיש להם הגבלות תזונה מסיבות בריאותיות. יש אלרגים ויש כמובן חולי הצליאק. אני חושב שזו סוגיה – מאות אלפי אזרחים בישראל, חלקם הגדול ילדים, סובלים מהגבלות בנושא התזונה, והמחוקק צריך להתערב כדי שליצרנים תהיה אפשרות ויהיה משתלם לייצר ולשווק את המוצרים האלה. לכן, ההצעה של חבר הכנסת מוזס, שלי ושל חברים אחרים, ובעבר של סגנית השר אורית נוקד, שטיפלה בנושא הזה – זה יכול להיות יום חשוב מאוד לאזרחים רבים בישראל. אני מודה לך.
אדוני היושב-ראש, חברי הכנסת, עיקרי הדברים כבר נאמרו. אך לפני חודש, פחות, דיברנו כאן בנושא הפרטת בתי-הסוהר, להבדיל. גם אז אני רואה שאנחנו עובדים בעולם הפוך – קודם כול מוציאים את זה לשוק הפרטי, אחר כך הכנסת מתכנסת כדי לזעוק חמס, או הבג"ץ מתערב ואומר: אוי מה עשינו. אצלנו המלה פרטי הפכה למלה קדושה כמעט. פרטי – הכול טוב; אם זה לא ציבורי, הכול יהיה יעיל, הכול יהיה פעיל, הכול יהיה נפלא. כולם ייהנו מכל רגע. כשגם הדברים הציבוריים שמצליחים ומוצלחים, מרוב קדושת ההפרטה והפרטיות, גם בהם אנחנו פוגעים ומפריטים את עצמנו לדעת. למי מיועדות המכינות הקדם-אקדמיות? הן מיועדות לאלו שאו שלא מיצו את האפשרויות ב-12 שנות הלימוד שלהם, או שהמערכת לא ידעה לטפל בהם די הצורך. והאחריות העליונה של המדינה, לתת מעין הזדמנות שנייה לפני הלימודים האקדמיים כדי שבכלל יהיו לימודים אקדמיים לכל אלו שהם בוגרי חוק חינוך חובה בהצלחה גדולה יותר או גדולה פחות. ואם בשלב החשוב הזה, הקריטי הזה בדרך לחיים האקדמיים, אל מול הרצון ללמוד, שהוא הרצון היהודי ללמוד, והוא גם רצון אנושי עליון, להחכים, להוסיף דעת, אם שם התלמיד, שהרבה פעמים בשנים שקדמו לזה, בשנות היסודי והתיכון, אם הוא היה בהן, נתקל בקשיים מאוד גדולים, נתקל בתגרת ידו של השוק הפרטי, ידו תהיה הרבה פעמים על התחתונה, כי יהיו הרבה תלמידים, שהם לא משתלמים למערכת. גם היום יש תלמידים שלא משתלמים למערכת, אבל מערכת ציבורית, יש לה שוליים רחבים יותר, היא סובלנית יותר, אולי מפני שהיא לא יעילה כל כך – – –
הערה נכונה, אבל כשאדם נפלט מהמערכת הציבורית, הוא ימשיך להגיע למערכת הציבורית, לטוב או לא – או חלילה לבית-סוהר, או שהוא ישלים אחר כך במערכת ציבורית אחרת. וזה עולה יותר. ביסודה של המערכת הפרטית, לא אכפת לה שייפלט מהמערכת מישהו שלא משתלם כספית למערכת, ואלה שייפלטו מהמערכת הפרטית גם הם ייפלטו למערכת הציבורית. לכן אני קורא לממשלה ולכל מי שאחראי לזה, מבלי לפגוע בזכויות של הזוכים במכרז, למצוא את הנוסחה הנכונה – השאירו את המכינות הקדם-אקדמיות בידי המערכת הציבורית; זו המחויבות הציבורית שלנו לאלה שאולי לא עמדנו במחויבות הציבורית שלנו אליהם בשנים שקדמו לכך.
אדוני היושב-ראש, חברי הכנסת, אמר פה חבר הכנסת אחמד טיבי שמאמנים כלבי משטרה וכלבים בצה"ל שהם קופצים על כל ערבי שקורא "אללהו אכבר".
בוא אני אתן לך משהו מז'בוטינסקי, חבר הכנסת אגבאריה. הוא אמר משפט מאוד יפה. הוא אמר: אם אני עומד ושר "התקווה", וכייס מכייס אותי, אני לא ממשיך לעמוד דום. והנמשל – אם בן-אדם קורא: אלוהים הוא גדול – בערבית – אף אחד לא קופץ עליו. אבל אם ביד יש לו סכין או רימון, וזה בא בסט, אז צריך לקפוץ עליו, בין שאתה אדם, בין שאתה בעל-חיים, משום שזה אדם מסוכן. לא הקריאה עצמה היא המסוכנת, אלא הקריאה כפי שאנחנו בדרך כלל שומעים ברחובותינו – בזמן האחרון, למרבה השמחה ובעזרת השם וצבא-הגנה לישראל, פחות – כשהקריאה הזאת נשמעת ברחובותיהם של היהודים היא באה עם סכין, היא באה עם מטען תופת, היא באה עם חגורת נפץ. לא להיתמם – מאמנים כלבים שקופצים על ערבים שקוראים בשם אלוהיהם – להרגיע. המצב של הערבים מספיק גרוע, אתם לא צריכים להוסיף דוגמאות על דברים שלא היו ולא נבראו. אני קורא פה את הטענות, שחלקן ודאי צודקות, של אוכלוסייה ערבית-ישראלית – אזרחים ישראלים ערבים – תבחרו לעצמכם איך אתם רוצים שיכנו אתכם – על מדיניות הריסת הבתים. מצד אחד, כאזרחים ישראלים שצריכים להיות שווי זכויות, הלב יוצא אל הטענות, אבל היום הייתי בוועדת חוקה, ופה ושם, כשאנחנו מסתובבים בוועדות, אני רואה אתכם, חברי הכנסת הערבים, מדברים בסגנון כזה, שגם אם למישהו יש איזו אמפתיה לטענות, אי-אפשר לבטא את האמפתיה הזאת. כשחבר הכנסת זחאלקה באולפן טלוויזיה קורא ליהודים "מהגרים", כשחבר הכנסת טלב אלסאנע קורא היום למתנחלים "סרטן ממאיר", נותן – מקיא את הדברים שלו ויוצא, כי הוא כבר נכנס לאתרי האינטרנט – אל תצפו ליותר מדי סימפתיה. כי גם אני יכול להגיד לכם משפטים כמו שהבנייה הבלתי-חוקית ביישובים הערביים בנגב ובגליל היא סרטן ממאיר בגוף האומה – בגוף המדינה. אגב, היו שני אישי צבא בעבר שהשתמשו בביטויים קשים כאלה; אחד לא בדיוק ככה, הוא אמר: הסתובבו כמו ג'וקים בבקבוק. באיזה הקשר. זה זכה לביקורות נוראיות פה. אלוף פיקוד לשעבר השתמש בביטוי "סרטן" על ערבים בגליל – זה ביטוי מגונה. ואצלכם, ככה, טיול של אחר-הצהריים – אלה סרטן, אלה מחלה ממארת. שוויון זכויות שמגיע לערבים אזרחי ישראל – לא רק שוויון חובות, שזה ויכוח נוסף – אלו כללים, שאצלכם זה נתפס כאילו – אתם עושים לעצמכם, חברי הכנסת הערבים, הנחה מסוימת, שנובעת מכך שיהודים רבים חושבים שאתם לא בני תרבות. ולכן מותר לכם, לחלקכם, להגיד הכול: הוא יכול להגיד סרטן, הוא יכול לקלל, הוא יכול לגדף, הוא יכול לתת לראש הטרוריסטים של האויב לדבר בפומבי ולהתבטא בגסות, כי אצלכם זו תופעת טבע. אין לכם מחויבות לדבר כבני תרבות, להתייחס בכבוד לשותפים שלכם באזרחות. וכיוון שאני מתייחס אליכם כאל בני תרבות, לרובכם, ובוודאי לרוב מוחלט של האוכלוסייה הערבית בישראל – תחילו עליכם את הנימוסים ואת הכללים שאני דורש מחברי היהודים ושאתם דורשים מחברי היהודים, ואל תנבלו את פיכם, מפני שאתם אזרחים שווי זכויות, ולא מפני שאתם מקופחים, ואכלו לכם, ודרכו לכם ושתו לכם. זו המחויבות שלכם וזו דרישה שלי מיהודים ומערבים כאחד, ותבואו לתביעות שלכם בידיים נקיות ובפה נקי.
אדוני היושב-ראש, גם אני ראיתי את המערכון ששודר ב"ארץ נהדרת". מטעמי דת ומצפון לא ראיתי אותו בעת שידורו, אבל לצערי ראיתי אותו אחר כך. זה מערכון מחפיר, עומד בגבולות חופש הביטוי, לטעמי, אף שאני מסכים עם רוח הדברים שאמר ידידי חבר הכנסת יעקב כץ, כצל'ה; אני חושב שלא ראוי גם על מערכון מחפיר שכזה להגיד שזו תעמולה של גבלס ואנטישמיות, משום שלא צריך לרדת לרמה הזו. אומנם עם נבר תיתבר, כתוב במקורותינו, אבל חופש הביטוי מרשה גם את הדברים המכוערים והמחפירים האלה. בואו נשמור את המלים "אנטישמיות" ו"גבלס" ו"תעמולה" לאויבי ישראל ולא לאנשים שהם טועים. סאטירה, לטעמי, אין לה גבולות, אבל יש אנשים שמוציאים שם רע לחופש הביטוי והופכים אותו לחופש השיסוי, ואף שהמחוקק לא צריך להתערב ולא צריך לשפוט את האנשים, אני חושב שהבוז הציבורי והקבס מהמערכון שמציג מתנחלים כאנשים שיחטפו, כמובן בסאטירה, חייל צה"ל, והשימוש בוויז'ואל המוכר הזה של גלעד שליט עם העיתון לצרכים סאטיריים, הוא הרבה יותר גרוע מטעם רע. תודה.
אדוני היושב-ראש, חברי הכנסת, אנחנו מדברים הרבה על כבישים מסוכנים ביהודה ושומרון; שפת השמאל – השטחים. הכבישים לא מסוכנים, הבעיה היא שהערבים מסוכנים. לא כל הערבים מסוכנים, אבל כל אלה שמסוכנים ביהודה ושומרון זה הערבים, ולכן מסוכן לנסוע.
יש גם כמה יהודים מסוכנים. ההבדל הוא שהיהודים המסוכנים – – –
ההבדל הוא – יש הרבה, יש הרבה יהודים מסוכנים ביהודה ושומרון. המשטרה והשב"כ וצה"ל צריכים לטפל בהם. הערבים המסוכנים, אין מדינה פלסטינית או רשות פלסטינית, לא בעזה ולא ביהודה ושומרון, שמטפלת בהם, כי הם הגיבורים של החברה הזאת. זה החתיכת הבדל. זה הבדל, נכון? – מה היחס של הסביבה לאנשים האלה. פה הם גיבורים, ופה הם צריכים להתחבא – זה חתיכת הבדל. אני גר בעיר מודיעין זה כשנתיים. לפני שבע שנים לא הייתי מעז לנסוע בכביש 443. כביש 443 היה כביש מסוכן. עכשיו הוא כביש לא מסוכן, כי לא הכביש מסוכן, אלא אלה שירו שם וזרקו שם אבנים ובקבוקי תבערה, הם אלו שמסוכנים. ואם אנשים הם מסוכנים והם גיבורים בחברה שלהם, הם השליחים של החברה שלהם. אלו שזורקים אבנים ובקבוקי תבערה ויורים על עוברים ושבים, יש להם איפה להתחבא. ולכן האוכלוסייה שהיא חפה מפשע, אף-על-פי שהיא חפה מפשע, האנשים האלה כשהם נתפסים, אותם משחררים בעסקאות שבויים, אלו שיורים בכביש 443, אלו שזורקים אבנים. ולכן, שילכו ברגל כל אלה שגרים שם. כן, הערבים שגרים במקומות האלה, גם אלה שהם חפים מפשע, שילכו ברגל או שייסעו מסביב. למה אני אומר את זה? אני אומר את זה משום שיש מתנחלים שגרים ביהודה ושומרון – שם יש כבישים שהם כבישי אפרטהייד, יש כבישים שהם לא יכולים לנסוע בהם. אתם יודעים למה הם לא יכולים לנסוע בהם? היו עתירות לבג"ץ לא מזמן שתושבי טלמון ונחליאל – יישובים ביהודה ושומרון, התנחלויות – ביקשו לנסוע מכביש עוקף-ביתוניא, לסלול כביש עוקף עין-עריק. אמר להם בית-המשפט: לא, זה מסוכן לחייכם, ולכן הכבישים האלה מיועדים רק לערבים. למה? כי זה מסוכן ליהודים, לכן הכבישים האלה הם רק לערבים. אני אסיים ואומר, אני אקרא לכם מתוך פסק-דין של בית-המשפט שדחה את העתירה של תושבי היישוב דולב, טלמון, נרייה ונחליאל נגד המינהל האזרחי, נגד שר הביטחון, נגד מפקד כוחות צה"ל ביהודה ושומרון. בית-המשפט אמר שהוא לא רוצה להתערב, למרות בקשתם שירשו להם לנסוע במקומות האלה שמיועדים רק לערבים משום מה: אינני רואה אף מקום להתערב בהחלטת המשיבים שלא להתיר לעותרים לנסוע בכביש עוקף-ביתוניא, ולהמשיך את סלילת כביש עין-עריק. הערכת המשיבים הינה כי המצב הביטחוני גם לעת הזו אינו מאפשר נסיעה של ישראלים בצירים אלו. העובדה כי לעותרים נגרמת הכבדה בעת נסיעתם לירושלים אינה מצדיקה את סיכון חייהם וסיכון חיי אזרחים נוספים בכביש. לבסוף, לא שוכנעתי כי העותרים הרימו את הנטל להראות כי ניתנה להם הבטחה מינהלית באשר לסלילת כביש גישה לשימושם. מכל האמור לעיל עולה, כי החלטת המשיבים – כלומר, משרד הביטחון – שלא ניתן בעת הזו פתרון לבעיית התנועה של העותרים לכיוון ירושלים, בין אם בדרך של סלילת כביש, בין אם בדרך של מתן רשות לעשות שימוש בדרכים קיימות, הינה סבירה ומידתית. סבירה ומידתית – יכול להיות שבעתיד המצב ישתפר קצת, לא ימותו יהודים וישראלים על הכביש הזה המסוכן, לא כי הוא מסוכן, אלא כי המחבלים הם מסוכנים, והם מקבלים תמיכה של התושבים שם – אז יוכלו גם הם לנסוע ב-443. בינתיים, שייסעו מסביב או שילכו ברגל.
גברתי היושבת-ראש, פעמיים בדקות האחרונות התלבטתי פה אם לצחוק או לבכות, כדבר השיר: "לא ידע הוא מה לעשות, אם לצחוק או רק לבכות" – "כוורת", מפורש; אז לפעמים כשאני לא יודע אם לצחוק או לבכות, כשהדברים רציניים אני מעדיף לבכות. בפעם הראשונה בכיתי כששמעתי את חבר הכנסת טלב אלסאנע מתלונן שבאיזה אתר אינטרנט נתנו – – –
אפילו אותי לא שומעים עד פה.
התלונן חבר הכנסת טלב אלסאנע שבאתר mako, באפשרויות ל"כיפת ברזל", מה לעשות, אחת האפשרויות היתה להחריב את עזה – שזה מסוג המשאלים האינטרנטיים האלה, שיש כל יום בכל אתר, וזה בטעם רע. והוא אומר: היעלה על דעתכם שדבר כזה יקרה ברשות הפלסטינית? ופה לא ידעתי אם לצחוק או רק לבכות. אולי לא באתרי האינטרנט של הרשות הפלסטינית, אבל באתרים עצמם, בכיכרות – על שמות רוצחי ילדים. הרי עכשיו מתנהל משא-ומתן, כבר שנים, עם ה"חמאס", לשחרר לא לוחמי חופש – רוצחי ילדים, אנשים ששלחו מתפוצצים לאוטובוסים, למלונות להתפוצץ, אותם ה"חמאס" רוצה לשחרר, כי הם גיבורי התרבות ולוחמי החופש של האומה הפלסטינית. אז פה הוא מתלונן שמישהו כתב – בשטות ובטיפשות – באתר אינטרנט, שאחת האפשרויות זה להחריב את עזה, והוא בא לפה וכולו זעזוע מזויף. אם היה אפשר להפוך את הזעזוע של חבר הכנסת טלב אלסאנע לאנרגיה, היה אפשר להאיר את כל עזה. אבל אי-אפשר. ובפעם השנייה, בעניין אחר, בדקות האחרונות, שלא ידעתי אם לצחוק או לבכות – שמעתי את יושב-ראש ועדת הכספים, חבר הכנסת גפני, מזדעזע מחוות דעת של יועץ משפטי לעיריית ירושלים, שאמר שמן הראוי שיהיו שני רבנים לא חרדים, כיוון שרוב האוכלוסייה היהודית בירושלים איננה חרדית, או למצער – לפחות  אחד. זעזוע של הרב גפני, הוא לא ראה כדבר הזה, הוא 21 שנים פה והוא לא ראה דבר כזה. חשדתי בו לרגע שיש לו בעיה בראייה. אני ראיתי משהו עכשיו בבחירות לרבנות בעיריית ירושלים. מ-48 הנציגים 24 אנשים, אדוני שר הדתות, הם נציגי בתי-כנסת. נגיד שלא היית יודע את העובדות, אדוני שר הדתות, והיו אומרים לך: כמה מתוך 24 נציגי בתי-כנסת – בתי-כנסת – צריכים להיות חרדים וכמה דתיים-לאומיים, סתם ככה, בהערכה, לאיזה מספר היית מגיע?
לא היית מגיע. אני אגיד לך למה הגיעה הוועדה – החוקית, הרשמית – מתוך 24 נציגים של בתי-הכנסת בירושלים, 19 חרדים. 19 חרדים, חמישה דתיים-לאומיים. וזה לא מזעזע את חבר הכנסת – – –
מתוך 24, 19 חרדים לסוגיהם. חרדים לסוגיהם. יש שם עוולות ועיוותים על ימין ועל שמאל. גם בתוך החברה החרדית לא חסרים עיוותים. זה מה שמצאו. יש שכונות דתיות-לאומיות לגמרי, יש שם בית-כנסת חרדי אחד, משם הנציג החרדי. ופה חבר הכנסת גפני עולה ומזדעזע כשמישהו אומר שיהיה רב ציוני-דתי אחד בירושלים, שבה יש רבבות רבות של דתיים-לאומיים. לכן אני אומר למזדעזעים: לפני שאתם מזדעזעים מהמציאות העגומה, הביטו קצת על דברים שבסביבתכם הקרובה ואולי לא תהיה לכם סיבה להזדעזע. ואם גם אתם מתלבטים אם לצחוק או לבכות, כשתסתכלו על המציאות הקרובה אליכם, ודאי גם כמוני תבכו. תודה רבה.
אדוני היושב-ראש, אני רוצה לשתף אתכם בהרהור קצר. השבוע אמור להיות יום חג לתנועה הציונית, עם ההצטרפות של התנועה החשובה, תנועת ש"ס, באופן פורמלי למוסדות התנועה הציונית. אני בטוח שב"יתד נאמן" לא ממש משבחים את המהלך, אבל אני חושב שזה חזרה בתשובה ציונית של תנועת ש"ס, שיש לה – – –
הסתדרות זה ארגון עובדים, אבל תנועה ציונית זו אמירה אידיאולוגית, וזה סיפור – מראה את ההצלחה הגדולה של התנועה הציונית, וגם קצת את חולשתה, שהיא כבר לא מאיימת כל כך. אומרים: יאללה, יש שם הרבה תפקידים וג'ובים, ומשרות, וזה נחמד מאוד להצטרף, ואפילו ש"ס לא מרגישה, כנראה, שהיא עושה מעשה ציוני כל כך גדול כשהיא מצטרפת לתנועה של בנימין זאב הרצל. אז אין לי ספק שרבים בש"ס מאוד מרוצים, ודאי מקרב הבוחרים, פחות מקרב הנבחרים, ואני מאחל לש"ס בהצלחה לא פחות משאני מאחל הצלחה לתנועה הציונית, ואני בטוח שיהיה לכם קשה בהתחלה, ש"ס, אבל אחר כך אתם תתרגלו, תתגברו, בסוף אפילו תיהנו.
חבר הכנסת טיבי, מתי אתם מצטרפים לתנועה הציונית? אתם גם ג'ובים לא תקבלו.
גברתי היושבת-ראש, אדוני ראש הממשלה, חברי הכנסת, לאחרונה עלה לסדר-היום – בימים האחרונים בעקבות פרסומים די מכוערים בסוף השבוע – דיון משני. אדוני ראש הממשלה, היה בעיתונים דיון בעקבות פרסום מכוער ומפורט יתר על המידה בעניינים אזרחיים, שלדעתי אינם עניינו של הציבור, האם רעייתו של בעל תפקיד כראש ממשלה צריכה להיות מעורבת בהחלטות. היו צדדים כאלה וצדדים אחרים. יש בעיתונות שלנו כפל קנס. קודם כול מפרסמים דברים שלא ראויים לפרסום, מתייחסים אליהם כנכונים, ואז, אם הם נכונים, איך נותנים לאדם כזה להיות מעורב בדברים כאלה. אני אגיד ממה אני מודאג, אדוני ראש הממשלה. הלוואי שאשתך, רעייתך, שרה היקרה, תהיה מעורבת בהחלטות שלך. אני מפחד מהשפעה של אנשים אחרים לגמרי, שיש להם סמכות ורשות להיות משפיעים. אני מודאג מההשפעה של הנשיא האמריקני אובמה, שלוחץ להקפיא, לוותר, לסגת, מתוך ראייה שוחרת טוב שאם רק נוותר על מה שצריך לוותר, יבוא פה שלום לאזורנו.
אני יכול להגיד לך איזה מאמר עכשיו. אני חושב שההקפאה היא חמורה מאוד. אתה שומע את זה פעם ראשונה? אני אומר את זה – – –
חבר הכנסת זחאלקה, אתה חולב בכוח פרה שנותנת לך את החלב שלה בהתנדבות. אני אומר לראש הממשלה כאן, שאני מודאג מאוד מההשפעות שגורמות להקפאת ההתיישבות ביהודה ושומרון. יותר מזה, היה פעם פקיד ממשלתי אחד שהציעו לו שוחד, אז יום שלם הוא נאבק עם מצפונו ולבסוף הוא ניצח אותו. בפוליטיקה הרבה פעמים אתה צריך לבחור בין רע לרע יותר. כרגע, הבחירה שלנו למרות ההקפאה, למרות הצרות הגדולות שעלולות להתרגש על עם ישראל אם ההקפאה תימשך, אנחנו שוקלים את הדברים, ובאחריות מחליטים שכרגע, בנסיבות הנוראות הקיימות, עדיף לנו לשבת אתו מאשר לשבת אתכם. מה, אתם כזאת מציאה גדולה באופוזיציה?
יכול להיות שעוד לא עלינו על טיבכם.
חברי הכנסת מהאופוזיציה טוענים שאני משעשע את ראש הממשלה וזה גורם הנאה, אבל לא גדולה מדי. מה שיותר משמח אותי זה שאני מעצבן אתכם.
בקדנציה הקודמת אני אצטרף לממשלה שלכם. מה אתה רוצה שאומר לך?
אתם הייתם מושלמים, העם הודה לכם על כך בגדול. קיבלתם תמיכה של 65 חברי כנסת שרצו שאתם תעמדו בראש הממשלה. מה לעשות?
טוב, את ברחת ממפלגה שנעלמת ואולי עכשיו, מהניסיון שלך בהעלמת המפלגה ההיא – – –
אני מודאג מכך – עזבו את הנשיא אובמה – – –
תן לי להשלים משפט או לפחות להתחיל אותו.
יהיו 40 חתימות בכל נאום שלי עכשיו. אנחנו נשנה את התקנון. אני טוען, אדוני ראש הממשלה, שההשפעה של שר הביטחון אהוד ברק היא מדאיגה מאוד. זאת השפעה שגורמת לאדוני לעשות דברים בניגוד למה שהוא מאמין – – –
היום – לא צריך הרבה לחץ, הרבה לשכנע במשא-ומתן קואליציוני של ישראל ביתנו ואחרים כדי שזה יקרה. צריך בכוח ובלחץ, ולא בהתנדבות ובשמחה ובמשוש לבב. ולכן אני מאחל לך, אדוני ראש הממשלה, שאשתך תהיה מעורבת בהחלטות, כמובן במה שמותר ובמה שברשות ובמה שבסמכות, ומותר לאנשים להתייעץ, בוודאי, הבה לא נהיה צדקנים, עם בני ביתם. בדברים חשובים הם לא מקבלים החלטות, הם לא משנים החלטות, אבל אנחנו, האנשים הפוליטיים, אנחנו גם אנשים פרטיים ואנחנו מתייעצים עם אנשים שאוהבים אותנו ושאנחנו אוהבים, גם אם אין להם סמכות ורשות, ואל נסתכל על זה כדבר שלילי, כי אני מעדיף החלטות כאלה והשפעות כאלה מההשפעות הנוכחיות של הנשיא האמריקני ומההשפעה הנוכחית של שר הביטחון. תודה רבה.
לא להגזים עם הציפיות. עושים את החוק הזה כי צריך. לא תהיה מזה טלוויזיה – – –
עבדו על זה קשה. מאז גדלה המפלגה שלנו, החלטנו שמספיק לנו מדע.
אדוני היושב-ראש, הצעת החוק נועדה לתקן עוול שהוא בבסיסו כספי, שלפיו נתחייבה האקדמיה ללשון עברית, היושבת בגבעת-רם, בתשלומי ארנונה רטרואקטיביים. התיקון נועד להכיר במוסד החשוב הזה ללשון העברית, המוסד הוותיק והחשוב הזה, כבמוסדות אחרים, כמו יד יצחק בן-צבי, האקדמיה הלאומית למדעים – לבל יהיו העברית ומי שמייצג אותה או מי שפועל למענה פחותים בערכם מאשר מוסדות אחרים. על-פי החוק הזה, יהיה פטור מארנונה, והאקדמיה ללשון העברית תיחשב כאילו היא המדינה עצמה. אבל מעבר לעניין הכספי, שהוא חשוב, כמובן, מאוד – מעיק מאוד העול הכספי הזה של הארנונה על האקדמיה – יש פה אמירה בעלת ערך גם לירושלים, גם לשפה העברית, ואני שמח שגם ראש הממשלה בישיבת הממשלה לא מכבר, ושרת התרבות – וממילא גם שר החינוך – כולם נרתמו לעניין הזה, אחרי דיונים של כמה חודשים, כדי למצוא את הפתרון. והכנסת תמלא חוב של כבוד למוסד החשוב, לירושלים בירת ישראל ולשפה העברית בראש ובראשונה.
קטונתי מלהכניס את ראשי בין שני הרים גדולים אלה, די לי בכך – – –
כן, אבל לפתח-תקווה באו אנשים מירושלים.
אדוני היושב-ראש – חבר הכנסת בילסקי, שרים לא יכולים לקרוא קריאות ביניים, יושבי-ראש ועדות לא, בטח גם סגני שרים. בסוף רק אני אוכל לקרוא קריאות ביניים.
אתה וחבר הכנסת חסון גם. חבר הכנסת חסון קורא קריאות ביניים גם כשהוא לא יכול. אדוני היושב-ראש, חברי הכנסת, אפשר שמנהל בית-ספר לא יאמץ איזו תוכנית מסוימת שמציעים לו מהצבא או ממקומות אחרים. אנחנו הרי לא מתכוונים לזה בדברינו כאן, מהי המדיניות החינוכית המדויקת של גימנסיה "הרצליה", חשובה ככל שתהיה; הרי לא מדובר על התוכנית "דרך ערך", מדובר על הטרנד האופנתי שמצוי יותר בבתי-ספר מסוימים, שסונטים בצבא, שרואים בשירות הצבאי, במקרה הטוב, כורח בל יגונה. במקרה הטוב. במקרה הרע, איזה משהו שעושים את זה – זאת אומרת, התפקיד שלנו המחנכים זה לחנך והתפקיד של הצבא זה להרוג ולעשות כל מיני דברים מלוכלכים. האמירה הזאת הפומבית של מנהל גימנסיה "הרצליה" היא לא כי זה לא מתאים לו בסדר-יום, התוכנית המסוימת, או מבחינה חינוכית; הוא רוצה להגיד שהוא לא רוצה לראות את הפרצופים של הקצינים והחיילים האלה אצלו בבית-הספר שלו. זאת המשמעות של האמירה. קוראים לו זאב ובמהופך – גם אתה, אדוני, זאב, וגם פה זאב, אני פה בלהקת זאבים, רק נסים זאב וזאב אלקין ואנחנו מסודרים. ובמהופך מהאגדה, הזאב הזה שואל את הצבא, את כיפה אדומה: למה יש לכם שיניים כאלה גדולות וצבא כזה חזק, והכיבוש, והידיים הגדולות והרגליים הגדולות? זה הסיפור וזה הוויכוח הגדול, ולא תוכנית מסוימת שבגימנסיה "הרצליה" רצו או לא רצו. כי זאת אופנה היום להציג את עצמך כמחנך לאזרחות, לשלום, לערכים טובים. מי לא רוצה שכנות טובה? אפילו אני רוצה שלום, הייתם מאמינים? לחנך לשלום בבתי-הספר. אני, אגב, לא חושב שבתי-הספר צריכים להיות נקיים מפוליטיקה. הם צריכים להיות נקיים מפוליטיקה מפלגתית, ממפלגתיות. אבל בתי-ספר ממלכתיים מחנכים לערכים, לערכי הממלכה, חלקם ערכים ששנויים במחלוקת. בית-ספר זה לא מקום צמחוני ופרווה. אבל יש דברים שאתה לא יכול לחנך נגדם באופן מובהק. חינוך ואמירות נגד העובדה שקציני צה"ל יבקרו בגימנסיה "הרצליה", גימנסיה עברית חשובה מאוד, זה הרבה יותר מאשר אמירה ספציפית לגבי תוכנית כזאת או אחרת. נגד המגמה הזאת, רבותי חברי הכנסת, אנחנו צריכים לצאת. לא להתייחס לזה כאילו זה דבר של מה בכך, וזכותו, ויש שם הרבה בוגרים קצינים. הבעיה היא לא הבוגרים, הבעיה היא לא התלמידים, הבעיה היא מנהל בית-הספר, מנהל גימנסיה "הרצליה", והצעקה "זאב, זאב" אינה צעקת סרק. זהו מנהל שלא מתאים לגימנסיה "הרצליה". תודה רבה.
א. אני לא מתנחל, וב. בשבילכם הכול זה התנחלות.
נעים להיזכר ממש, זה נשמע חוויות – איזה כיף היה במצור.
אדוני היושב-ראש, חברי הכנסת, תודה רבה על אישור החוק הראשון שלי בשלמותו בכנסת הזאת. אני רוצה להודות לעמיתי יושב-ראש ועדת הפנים חבר הכנסת דוד אזולאי ולחברי ועדת הפנים המסורים, לתומר רוזנר היועץ המשפטי, לוורד, ליפה שפירא מנהלת הוועדה, לשוש אזולאי. למרות הקשיים והמעקשים הגענו לפשרות הראויות, ואני חושב שזה דבר שעושה סדר, כדי שילדים לא יסתובבו במטווחים ויתייחסו לכלי ירייה ולירי כאל שעשוע וצעצוע, אלא ברצינות הראויה. תודה גם לשרת התרבות לימור לבנת שהאירה את עינינו בעניין ספורט הקליעה, כדי שלא נכרית את הענף הזה מישראל. חן חן.
האם השר חושב שחברי הכנסת קמים בבוקר וממציאים מקרה ושולחים שאילתא, או שהשר יודע במה מדובר לפי הפרטים שהועברו אליו?
מה סמכותו של השר לעשות במקרים כאלה, כשהפרטים ייוודעו לו שוב?
אפשר להצטרף לוויכוח, אדוני?
עכשיו אני חוזר מהפגישה עם נציגות האיחוד האירופי. ייצג את הכנסת, בין שאר חברי הכנסת, הסגן שלך, חבר הכנסת אחמד טיבי. אם היית משתתף ויושב שם, היית שומע כאילו אתה בעצרת האו"ם, כשמסביבך רק נציגי מדינות ערב. אם זה מה שמייצג את מדינת ישראל, יכול להיות שצריך מחשבה שנייה.
הדברים שאמר חבר הכנסת – – –
אדוני היושב-ראש, אני לא כופר בזכות של חבר הכנסת טיבי לומר את דבריו, אני אומר: אם זה מה שמייצג את מדינת ישראל – – –
אדוני היושב-ראש, נחזיר את הנשימה לסדרה. פשוט הייתי עסוק בהקלטת השידורים מפה.
אדוני, אני מקבל את הדברים. חברי הכנסת ואדוני, הארץ געשה ורעשה על דבריו של העורך-דין אורי קורב, שאמר בסמינר שהוא מלמד דברי ביקורת חריפים על מערכת המשפט. הבנתי מהכותרות בעיתונים שאני אמור גם להזדעזע, כי אצלנו בארץ מה שקובע זעזוע זה בדרך כלל עורך וגרפיקאי. כשהם נותנים כותרת מעל 80 פונקט זה אומר שזה דברים חמורים מאוד, ולפי התגובות, שכולן הביעו חרדה, טלטלה, זעם וזעזוע, הבנתי מהעיתון שאכן נפל דבר בישראל. מכיוון שפה ושם יצא לי במהלך חיי המקצועיים הקודמים – אם עיתונות נקראת מקצוע – לשבת בחדרי-חדרים ולשמוע דברים איומים על הזולת, אז איכשהו, אני רוצה לדון לכף זכות את הפרקליט ולחשוב ולומר שלפעמים, כשאנשים נמצאים בקבוצה קטנה יותר, הם מרשים לעצמם לדבר באופן חופשי, ואני חושב שאל ייחשב להם הדבר לעוון. הערה אחת בסוגריים: העובדה שתלמידים מקליטים את מוריהם שלא לצרכים מקצועיים, לא לצורכי לימוד, אלא מקליטים ומפרסמים את זה אחר כך ברבים, היא סתם פגם וטעם רע מאוד. אני חושב שאנחנו מחזירים את העולם לתוהו. אם רבנים לא יכולים לדבר באופן חופשי יחסית, גם אם הם לא עונים על כל כללי הפוליטיקלי קורקט, וגם מרצים באוניברסיטה וקצינים בצבא, וכל הזמן אנשים צריכים לפחד מאימת ההקלטה, אני חושב שהארץ שלנו נהיית קצת יותר משעממת, יותר נזהרת וקצת מזויפת ופחות אותנטית. לגופם של דברים, הדברים לא צריכים להיאמר, כי כך לא מדברים על אנשים נכבדים, ודאי לא על שופטים בישראל ועל פרקליטים. אבל כשפרקליט בכיר כמו אורי קורב אומר את הדברים בפני הסטודנטים שלו, אף שהדברים לא מנומסים וראויים לגינוי, כשבאים בביקורת נגדו צריך לדון אותו גם לכף ההקשר, כשאנחנו מחפשים אם לדון אותו לכף זכות או לכף חובה. ההקשר צריך לאפשר לאנשים מידה מסוימת של גלישה וחוסר נימוס, ודאי של מורה מול תלמידיו. לגופם של דברים, אני לא חושב שהשופטים הם – לא נחזור על הכינויים. היה מנהיג בריטי מאוד ידוע אבל שכחתי את שמו – נדמה לי שזה הלורד אטלי – שאמר פעם שחצי מהיושבים באולם הזה הם חמורים. ואז קם רעש גדול בפרלמנט הבריטי, בזמנו, והוא נאלץ להתנצל. הוא עלה ואמר: אני מתנצל על דברי שאמרתי, ואני חוזר בי ואני אומר – מחצית מהאנשים היושבים כאן אינם חמורים.
אז אני לא חושב שזה סגנון ההתנצלות שצריך להתנצל אותו פרקליט, אבל אני חושב שיש פה הגזמה, צדקנות וצביעות, והדרך שבה המערכת המשפטית לא מסוגלת לקבל – אני לא מדבר על ביקורת; גם ביקורת היא לא מסוגלת לקבל, הרי שר המשפטים הקודם, גם כשהוא לא חירף וגידף את המערכת המשפטית, אלא אמר ביקורת קשה ורצה לתקן דברים, הפכו אותו לאויב האומה. אז פה, כשמישהו מתוך המחנה שלנו – אתם יודעים שכשברזל מכה בברזל זה עושה יותר רעש מאשר כשברזל מכה בעץ – כשמערכת המשפט נתקלת במישהו מתוכה שמעז להגיד דברים כאלה, אז תרעש הארץ ויגעשו השמים: איך זה שכוכב אחד משלנו מעז לדבר דברים כאלה עלינו, כי יחשבו שאם אחד מתוכנו מדבר ככה, אולי הוא יודע דברים שאנחנו מנסים להסתיר כל הזמן. לכן, לסיום, אני אומר: רבותי השופטים, הפרקליטים, מערכת המשפט, א. תרגיעו; ב. תירגעו, תיזהרו שלא מקליטים אתכם בשיעורים שלכם כשאתם אומרים דברי ביקורת על זולתכם, ואם כבר נאמרו דברי ביקורת, בדיעבד, ולאחר שנאמרו, קחו אל לבכם את הביקורת, בלי הגידופים ובלי הדברים הגסים, אולי, שנאמרו, אבל לגופם של דברים, ואולי תחשבו שיש כמה דברים שבכל זאת צריך לשפר. תודה.
אדוני היושב-ראש, חברי הכנסת, שמתי לב במשך הזמן שבכל פעם שמשתמשים בביטוי "דין פרוטה כדין מאה", דנים בפרוטה ולא במאה. תמיד. כשדנים בסוגיית רשות השידור, על מה דנים? על המוניות, על המאמן האישי, עכשיו – אם ישודר הטקס או לא ישודר הטקס.
תשים לב, עורך-דין אקוניס, אתה תמיד כועס יותר, גם בוועדת הכלכלה, כשמדברים על הפרוטה יותר מאשר על המאה. אתה – – –
חבר הכנסת אופיר אקוניס מתייחס ברצינות ראויה לפרוטה, וטוב שכך, ואני מתייחס ברצינות ראויה למאה. אני חוזר על מה שאמרתי בוועדת הכלכלה, וגם עכשיו, במעט השניות שנותרו לי: צריך שהרפורמה הזאת תבוצע ואז נחסוך ונרוויח גם את המאה וכמובן גם את הפרוטה. אני פונה לשר אדלשטיין. השר אדלשטיין, זאת שורה חשובה עכשיו ממש. כל חיי המקצועיים והפוליטיים כולם מתכנסים למשפט הזה: שרשות השידור לא תיסגר בקדנציה שלך. תיסגר בעתיד, חס וחלילה, תיסגר. תעביר את זה לבא, תדאג בתפקידך – ובאחריותך שלא ייפלו רשות השידור החשובה והשידור הציבורי בעיקר, השידור הציבורי זה מה שחשוב, בקדנציה שלך. אנחנו חייבים את ההישרדות האמיתית, של השידור הציבורי, ולא הישרדויות אחרות.
אדוני היושב-ראש, חברי הכנסת, כשאני שומע את הדיון ומשתתף בדיון על מערכת הבריאות הקורסת, אני נזכר במה שאמר בשביס-זינגר כששאלו אותו על היידיש שהיא גוססת. הוא אומר: היא גוססת כבר כל כך הרבה שנים, ואם היא תמשיך לגסוס ככה אז היא תחיה לנצח.
ביידיש זה נשמע יותר טוב, אבל מערכת הבריאות, זה נשמע הרבה יותר גרוע, כי מערכת בריאות שקורסת, גם אם היא לא נשכבת לגמרי פשוטת איברים, הקריסה כשלעצמה היא סכנת נפשות, ואני חושב שאנחנו צריכים להתחיל לומר את הדברים בפה מלא, שבתי-חולים הם מקומות קדושים. אם היה אפשר לצרף את בתי-החולים למועצה לשימור אתרים ולשים שלט "מקום קדוש, נא לשמור על קדושת המקום", היינו מדינה מתוקנת יותר. זה לא במקום, חלילה, מקומות קדושים.
נכון. בתי-אבות, דיור מוגן, בתי "גיל הזהב", לא משנה.
ככל שהשם הוא יותר מפואר, הרבה פעמים המקום הוא יותר עלוב.
אפשר לאשפז אנשים בהרבה מקומות, אבל אני רוצה שאפשר יהיה לאשפז אותם במקומות שהם מיועדים לאשפוז. כי כאן, אתה יודע מה, חבר הכנסת גילאון, בתי-אבות צריכים להיות אתרים לשימור מורשת. בבתי-אבות יושבים אנשים שהם המורשת של העשורים האחרונים. כל הדברים שאני אומר זה לא במקום דברים אחרים. אני לא מאלה שאומרים: נעזוב הכול, נפסיק את התקציבים ונעזוב את כל הבעיות האחרות ונפעל רק בזה. אבל מבחינת התפיסה שלנו, מבחינת החשיבות, מבחינת המחויבות, בתי-חולים הם מקומות קדושים, ובתי-אבות הם אתרים לשימור מורשת, ואחיות בתי-ספר הן קצינים בקבע, והרופאים שלנו – אנחנו צריכים להתייחס אליהם כמו לטייקונים, באותה חרדת קודש, באותה אהבה, באותה הערצה. והפרמדיקים שלנו הם אנשים שמצילים חיים, גם אם הם לא מהמוסד או מהשב"כ או מצבא הקבע. ומעבדה לפוריות חשובה לפחות כמו בנק. ובנק הדם הוא לא רק בנק, הוא גם ידיד. אלו הדברים שאנחנו צריכים לשמר אותם, כי זאת המחויבות שלנו לאזרחים הצעירים, הילדים, האבות, הזקנים. כולנו מגיעים, מה לעשות, באיזה שלב, למוסדות רפואיים, ומי שלוחם על המוסדות הרפואיים האלה שהם יהיו מכובדים, ראויים, הגונים, קדושים, יהפוך את החברה שלנו לצודקת ולקדושה יותר. גם מי שלוחם על השתלת איברים הוא חייל בצבא ההגנה לבריאות. צבא ההגנה לבריאות, זאת המלחמה שלנו. שם אנחנו צריכים להילחם ללא הבדל דת, גזע, מין, צבע, וללא הבדל בריאות. ואם אנחנו נאמר את זה לעצמנו כמחוקקים ולתלמידינו בבתי-הספר ולילדינו ולהורינו, שהמקומות הקדושים הם המקומות שבהם אנחנו דואגים לחיים שלנו ולחיים שלהם, מחננו יהיה קדוש. זה הכי חשוב, הבריאות, זה הכי דחוף, זה הכי טהור, זה הכי קדוש. שם מתנהלת המלחמה שלנו על שימור המורשת, על המקומות הקדושים, לא במקום דברים אחרים אלא בנוסף, כי זו חובתנו וזו זכותנו. תודה רבה.
– – – תגיד ישר "מחנה השמדה" – – –
חשמל. יש עמותה שאני רוצה להקים, של נפגעי – – –
אני יודע שאם זה יהיה – – –
אני מניח שאם היה קורה לי משהו יותר חמור, אז המיקרופון הזה היה להנצחתי, נכון? זה היה על שמי.
אני אסתפק בהנצחה כזאת – – –
לפני שבוע ביקשתי פה, הפצרתי בשר יולי אדלשטיין שלא ייתן שרשות השידור תיסגר בקדנציה שלו, אז הוא מצא טריק מצוין, הוא החזיר את תיק רשות השידור לראש הממשלה, ושמישהו אחר, זה יהיה על שמו.
האמת היא שלא חשבתי שהפתרון יהיה עד כדי כך יצירתי, אבל בסדר. זכותו של אדם לא לעסוק בתחום מסוים. אבל יש עוד שרים. שמישהו ייקח את רשות השידור, מישהו מהממשלה שלנו – לטפל בדבר החשוב הזה כדי שיהיה לנו שידור ציבורי. הרי זה לא עולה על הדעת שליתום במצב רע לא יימצא איזה אבא במצב טוב. יש שרים בממשלה, כולל ראש הממשלה. אבל ראש הממשלה, הוא לוקח גם את זה, בסדר; יש לו הרבה דברים לעשות, אז הוא ייקח גם את רשות השידור.לא תצמח מזה יותר מדי ברכה. ראש הממשלה צריך להטיל את מלוא משקלו כדי שהשר שמטפל בזה יטפל ויציל את רשות השידור. אז אני פונה לשר, שאינני יודע את שמו וגם אינני יודע את תיקו – – –
כן. אני מציע תיק. אני מציע תיק לשרים בלי תיק. יש כבר – בתור שדכן, יש פה שני צדדי המשוואה, רק שמישהו יעשה את החיבור הזה. לא רוצים – אני אקח את זה על עצמי, אם לא תהיה ברירה, אבל זה בניגוד לקונסטיטוציה.
את העצה שהצעתי עכשיו הם לא יקבלו, אני סומך עליהם.
אבל שמישהו יאסוף את רשות השידור מהרצפה, בבקשה. בן-אדם שוכב, מחכה. חבל.
אדוני היושב-ראש, חברי הכנסת, אני מברך את הממשלה על הכללת שני אתרי המורשת קבר רחל ומערת המכפלה ברשימה, אבל אוי לאותה בושה, זה כמעט כמו תחרות "כוכב נולד", כמעט באס.אם.אסים זה הוכרע, הדבר שצריך להיות מובן מאליו. עכשיו אנחנו בקמפיין – מדי פעם כשנושא של סל התרופות עולה, אני רואה כל מיני לוביסטים של תרופות ושל מחלות: להכניס את התרופה הזאת, להכניס את המחלה ההיא. להבדיל, קבר רחל ומערת המכפלה? קבר רחל זה בשטחים, חברי חברי הכנסת הערבים. כן, זה בשטחים. גם מערת המכפלה בשטחים. גם שילה בשטחים, גם בית-אל בשטחים ויריחו בשטחים. לכן זה לא שטחים. לכן זאת ארץ-ישראל, ארץ אבותינו שלנו.
אל תגרור אותי להצהרות עד כדי כך מרחיקות לכת, אבל נתת לי רעיון.
בני-אדם במקומות האלה הם בני-אדם. ערבים הם בני-אדם, אבל זאת ארץ-ישראל. יש ויכוח מדיני.
אבל זאת ארץ-ישראל בגלל כל המקומות האלה, אז הממשלה צריכה להיאנס, צריכים להכריח אותה לכלול את מערת המכפלה ואת קבר רחל בתוך רשימת אתרי המורשת. בלי המקומות האלה – אין לנו אתרי מורשת אחרים. המורשת לא התחילה לפני 100 שנה. לפני 100 שנה אולי המורשת הפלסטינית התחילה, קצת פחות, אבל המורשת של עם ישראל התחילה כמה שנים קודם. לפני 50 שנה כתב המשורר – אפשר לומר המשורר הלאומי – נתן אלתרמן, בתגובה על דברים שנאמרו על-ידי מנהיגים ערבים, שישראל, ארץ-ישראל או פלשתינה, היא ארץ ערבית. הוא כתב על זה שיר מאוד ידוע, שנקרא "ארץ ערבית", על הטענה הזאת של הערבים, שבדין כועסים על הכללת אתרי המורשת, כי הרי אתם הערבים מתנגדים לכך שזו ארץ-ישראל וזאת ארץ המורשת שלנו, ובתגובה על דברים שישראל היא ארץ ערבית, כתב נתן אלתרמן שיר, ואני אקרא אותו, שיר שנושא את השם "ארץ ערבית". וכך הוא כותב ב"טור השביעי" שפורסם בעיתון "דבר" – אני עוד אקרא לכם את זה, כי אין פה מספיק חברי כנסת, אז ל-110 האחרים בהזדמנות אחרת: "נוצצים כוכבי ליל במצמוץ/ וזורעים את אורם הרעוד/ על העיר השוקטת אל-קודס/ שחנה בה המלך דאוד.// ומשם הם צופים ורואים/ את העיר אל-ח'ליל ממרחק/ עיר קברו של האב אברהים/ אברהים שהוליד את איסחק.// ומשם קו אורם השנון/ אץ לצבוע בזוהב אורו/ את מימי הנהר אל-אורדון/ שיעקוב במקלו עברו.// לילה צח. ברמיזה אוורירית/ נוצצים כוכבי ליל כחוק/ על הריה של ארץ ערבית/ אשר מוסא ראה מרחוק". תודה רבה.
לכן, אדוני השר, יש נסיעת מבחן. מנסים לנסוע ביחד. לא יצליחו? יעשו עוד רכבת.
אבל אם הרכבת לא מגיעה לחרדים, השכונות החרדיות יגיעו לרכבת.
יבוא ברכבת. הצבעה מס' 14 בעד ההצעה להעביר את הנושא לוועדה – 7 בעד ההצעה שלא לכלול את הנושא בסדר-היום – 1 נמנעים – אין ההצעה להעביר את הנושא לו נתקבלה.
אדוני היושב-ראש, חברי הכנסת, תחשבו שיהיו לנו רק בתי-חולים פרטיים, וכל אחד יקבל טיפול לפי הכסף שיש לו; רק בתי-חולים פרטיים, לא גם; רק בתי-חולים פרטיים. ותחשבו שיהיו לנו רק בתי-ספר פרטיים, וכל אחד יקבל חינוך ולימוד רק לפי הכסף שיש להורים שלו. אין כסף – לא תלמד לקרוא; יש כסף – תלמד; יש לך הרבה כסף – תלמד 12 שנים. ותחשבו שלא יהיה לנו צה"ל, יהיו לנו רק חברות שמירה. זה יהיה משתלם יותר אולי – בלי כל הפנסיות, בלי כל התנאים, אבל מאוד יעיל. ישמרו על הגבולות, ישמרו על הערים, על החופים, ביישובים. ותחשבו שיהיו בתי-סוהר פרטיים – האמת היא שאת זה כבר חשבו – רק בתי-סוהר פרטיים. ותחשבו שיהיו לנו רק כבישי אגרה, כבישים פרטיים. מי שאין לו, שילך ברגל. המדרכות יהיו, אגב, חינם. מי שיש לו הרבה, ייסע הרבה. מי שיש לו קצת, ייסע בכבישים הזולים.
הכול קיים קצת, אבל אני מציע להרחיב את זה, לאור ההצלחה, שזה לא יהיה גם, אלא רק. רק דברים פרטיים, כי אנחנו בפרטיזציה של המציאות. זאת מילת המפתח. פעם אמרו "מהפרת עד החידקל", היום מהפרט – זכויות הפרט, זכויות הפרטי. תחשבו, רבותי חברי הכנסת, אדוני היושב-ראש, שיהיה לכם רק שידור פרטי. רק שידור פרטי. זה לא נשמע לכם כל כך נורא. כל הדברים האחרים שאמרתי עכשיו – אתם מבינים שזה לא יכול להיות. ואני אומר לכם, אי-אפשר שיהיה פה רק שידור פרטי. מה זה אי-אפשר? אפשר, אף אחד לא ימות; בטח לא מייד. כשאנחנו אומרים "רק שידור פרטי", אנשים אומרים: אין לנו כוח, ערוץ-1 נורא משעמם, הכול כזה בשחור-לבן, סרטים, ה"גבעתרון" כל הלילה, מתווכחים שם על פוליטיקה, סרטי תעודה נורא ארוכים, זה דורש לפעמים אפילו ריכוז, ובערב למי יש כוח להתרכז? אבל גם רשת ב' לא תהיה לכם, וגם לא רשת ג' וגם לא "קול המוזיקה" ולא רשת א' ולא רשת "מורשת", ולא עוד הרבה דברים.
ברור שלא יהיו. ואחרי שלא יהיה ערוץ ציבורי – זה לא רק שלא יהיה ערוץ-1 ורשת ב' וכל הדברים האלה – בסדר, פחות איזה ערוץ – גם הערוצים המסחריים יהיו יותר גרועים. הערוצים המסחריים לא יעשו במקום הרשת הציבורית את התעודה ואת החדשות. מה פתאום? הערוצים המסחריים יהיו עוד יותר מסחריים. הם לא יהיו מסחריים – הם יהיו ממוסחרים הרבה יותר מאשר הם היום, וערוץ ממוסחר זה הרבה יותר גרוע מערוץ מסחרי. כי ערוץ מסחרי רוצה להתפרנס, יהודים צריכים פרנסה, אבל ערוץ ממוסחר זה שהכול, הכול, משועבד בשביל הפרסומות ובשביל הכסף, כי גם לא תהיה תחרות – לא עם רשת ב' ולא עם ערוץ-1, נעבעך, כי אנחנו בפרטיזציה.
ולכן אני אומר לכם, רבותי חברי הכנסת, אל תחשבו ששידור ציבורי זה מותרות, כי אתם לא חושבים שבית-ספר ציבורי זה מותרות ולא שבית-חולים ציבורי זה מותרות ולא שבית-סוהר ציבורי זה מותרות. שום דבר הוא לא מותרות, ושידור ציבורי הוא גם נשמת אפה של הדמוקרטיה ושל חברה פתוחה, שלא חיה רק מפרסומות. תודה.
אדוני היושב-ראש, הצעת החוק שלי נועדה לתקן את פקודת בריאות הציבור בנושא חובת סימון סוכרים ושומנים במזון, כדי ששומני טראנס וסוכרים יסומנו על כל אריזות המזון באופן – גם יסומנו וגם באופן מובלט. בשנים האחרונות הולכת ועולה התחלואה המאפיינת את העולם המערבי. זה כולל השמנה, סוכרת, מחלות לב וכלי לב ומחלות סרטן למיניהן. חלק מהעלייה הזאת נובעת מהסוג ומהכמות של המזון הנצרך, המכיל כמויות גבוהות של סוכרים ושומנים. תקנות המזון בישראל מחייבות סימון הרכיבים התזונתיים במוצר ובהם קלוריות, חלבון, פחמימות, נתרן, כולסטרול ושומן, אבל לא מחייבות את היצרנים לציין את סוג השומנים המצוי במזון ואת כמות הפחמימות הפשוטות, כלומר הסוכרים שהמוצר מכיל. הצעת החוק הזאת, שעמיתי חבר הכנסת יעקב כץ, אני מניח, יצטרף אליה בהמשך – יש לו הצעת חוק דומה – באה להזהיר את הצרכן ממוצרים בעלי כמות יוצאת דופן של סוכרים פשוטים ומוצרים המכילים שומן טראנס. באמצעות תוספת קטנה אבל משמעותית ביותר של מידע תזונתי על תוויות ההרכב התזונתי יועמד בפני הצרכן מידע רחב יותר על המזון שהוא רוכש. הצעת החוק מבקשת להוסיף שני נתונים חשובים שאינם קיימים כיום בתוויות המזון: אחוז הסוכר במוצר ואחוז שומן הטראנס. אני יודע שוועדת העבודה, הרווחה והבריאות טיפלה בנושא שומני הטראנס באמצעות תקנות, ועתה נותר להשלים את עניין הסוכרים. העלייה בממדי ההשמנה היא מכת מדינה, בעיקר אצל ילדים, וזה נובע בחלקו מהסוג ומהכמות של המזון הנצרך. המידע שאני מציע שיופיע על אריזות המזון – כיום הוא לא מלא ולעתים אפילו כולל מידע שעלול להטעות את הצרכן. מידע בולט וברור אודות הרכב המזון ותכולת הרכבי התזונה, יכול לסייע בידי הצרכנים לבחור בצורה נבונה בין מוצר אחד לאחר על-פי ההעדפות שלהם או המגבלות הבריאותיות שלהם. אני מקווה, על סמך הניסיון, שמשרד הבריאות ימשיך לתמוך בכל דבר שנועד לשמור על בריאות הציבור, הן הילדים והן המבוגרים, וגם בנושא חשוב זה. אני מודה מראש על התמיכה שתהיה ולתמיכה שישנה עד כה.
אדוני היושב-ראש, אדוני ראש הממשלה, חברי הכנסת, אני לא יודע אם בזמן ממשלת הליכוד אני ישן טוב מאשר בזמן ממשלת קדימה. אני יכול להגיד לכם שאני ער יותר טוב. כשאני רואה מה הממשלה הזאת עושה לעומת הממשלה שלכם, הגעגועים לא מזרימים דמעות לגרוני. יש לי הרגשה שגם הציבור לא זוכר בערגה כל כך גדולה את ימי קדימה בממשלה. למה אנשים מקדימה הולכים בזוגות? הם הולכים בזוגות כי זה טוב ללכת בזוגות. אחד אומר: למה אתה מכניס את אתרי המורשת, קבר רחל ומערת המכפלה, לתוך הרשימה? השני אומר: אז למה לא הכנסת את אתרי המורשת, אדוני ראש הממשלה, לתוך הרשימה? אחד אומר: למה אתם מקפיאים את ההתנחלויות? והשני אומר: כל ההקפאה הזאת זה בלוף, בונים כמו קודם. אתם הולכים בזוגות.
אנחנו רק שלושה, מה לעשות.
אתם במספר זוגי. 28 זה יותר מ-27 אבל פחות מ-65, וכל הדברים – – –
לי זה לא עושה שום אסוציאציות, אבל יכול להיות שלאחרים כן.
ועולמו הצר. היתה פעם מפלגה אחת שאמרו עליה שגם הם הולכים בזוגות וכדאי להם להקים ספרייה ניידת: אחד יביא את הספרייה, השני יביא את הניידת. אני חושב שבמפלגה שלכם, לפחות בעבר – ואני לא רוצה להשמיץ את חברי הכנסת הקיימים – היו לכם גם אנשים שיכולים להביא ספרייה והיו לכם אנשים שהיו יכולים להביא ניידת. היה גם מזה וגם מזה.
כן, היום רק ספרייה. כולם רק קוראים כל הזמן. זה לגבי המפלגה ששלטה בממשלה הקודמת. אבל, אדוני ראש הממשלה, אני רוצה לפנות גם אליך וקודם כול לברך על התוכנית של אתרי המורשת. היא תוכנית חשובה מאוד. מעבר לתוכנית עצמה ולהשקעת הכספים, יש אמירה ערכית שאנחנו משקיעים בציונות שלנו ובמורשת שלנו. חבל ששני האתרים החשובים לא נכנסו מלכתחילה לרשימה, אבל אני אומר לך, אדוני ראש הממשלה: גם כשמקבלים טלפונים אולי לא נעימים מידידים ממצרים שזה לא בסדר וזה מסכן את האזור, צריך לפעמים להגיד לידידים שלנו – – –
לא קיבלת טלפון, אבל מסר באמצעות מישהו אחר?
עוד יותר טוב. ולא עלה הנושא של אתרי המורשת?
אני משתמש בפרסומים בעיתונות הישראלית.
בסדר, לא משנה. אם עכשיו, בעקבות הנאום הזה, יפנו – – –
אני אומר: היה כי יפנו – אני לא מאמין שיפנו אבל נגיד שיפנו – מארצות מסוימות, שפעם היינו אתן במצב מלחמה והיום אנחנו במצב שלום, ויתלוננו על זה שהכללנו אתרי מורשת שלנו בתוך האתרים האלה, צריך להגיד להם: כן, זאת המורשת שלנו. אפשר להרגיע אותם כל מיני הרגעות, אבל אלו אתרי המורשת שלנו, ואנחנו לא צריכים להתנצל ולא צריכים לחכות להסכמות של אבו מאזן ושל הפלסטינים עד שיואילו בטובם לבוא לשולחן הדיונים. יבואו או לא יבואו – המורשת שלנו היא המורשת שלנו, והאתרים האלה הם האתרים שלנו. לכן, לא להתרשם מאלופי העולם באיומים, שאלו הפלסטינים. נזכור, בין שאנחנו באופוזיציה ובין שאנחנו בקואליציה, שיש מקומות שאנחנו לא זזים מהם בשלום או, חלילה, במלחמה, כי הם האתרים שלנו והם המורשת שלנו. חן חן.
אדוני היושב-ראש, חברי הכנסת, קראתי היום בעיתון על איזה צלם אומנותי בשם ספנסר טוניק. הוא נוהג לצלם אנשים בעירום ברחבי העולם. אני פשוט מכין אתכם לסערה הבאה שתגיע, אדוני שר הדתות, בקרוב לישראל. הוא מתכנן לבוא, אותו ספנסר טוניק, צלם אומנותי, לכנס בישראל כמה אלפי אנשים באיזה מקום רחב ידיים ולצלם אותם חשופי שת, עירומים. מה לעשות? עוד לא התאוששנו מהביקורת שלנו על תוכניות טלוויזיה שבהן אנחנו רואים אנשים לבושים, הנה עכשיו אנחנו הולכים לקבל צלם אומנותי כשאנשים ייחשפו מרצונם החופשי ויופיעו בעירום, בגבם למצלמה. ואני אומר לאותו טוניק: אל תבוא. לא מטעמי דת וטעם טוב ומצפון ומוסר וולגריות. אנחנו כבר מסתובבים עירומים, רואים לנו. רואים לנו כל כך הרבה דברים בחברה הישראלית, אנחנו כל כך חשופים. אנחנו רואים את מצב החולים בבתי-החולים ומצב הרופאים, מצב הרפואה, שלא מקבלת את הכסף, את המשאבים שמגיעים לה. אנחנו רואים את בתי-האבות. אנחנו מסתובבים עירומים, כשמערכת החינוך שלנו עדיין לא מתאוששת כשנער דוחף את חברו, מתוך משחק או ברצינות, מהגג למטה. אנחנו רואים נוער מסומם ושיכור בכמויות. חברי הדתיים, זה לא רק חילונים. בעוונותינו, יש התופעות האלה של נוער מנותק ונוער מוזנח גם אצל משפחות שומרי מצוות. רואים לנו, אנחנו מסתובבים חשופי שת. רואים לנו את העברית נרמסת למשיסה בשלטי חוצות, בשפת הרחוב, גם בשפת השדרנים. רואים לנו איך ידיים זרות של ממשלות זרות ושל ארגונים זרים בוחשות לנו בפוליטיקה פה, באמצעות ארגוני צדקה וארגוני חסד וקרנות שופעות כל טוב, והם בוחשים לנו וקובעים לנו מה נכון ומה לא נכון. גם הם רואים לנו, גם הם רואים שאנחנו הולכים חשופי שת. ורואים לנו את הזקנה במסדרון מלפני 10–15 שנה, ועכשיו זה לסגור מרפסת. יכול להיות שהזקנה במסדרון בכלל תעבור לגור במרפסת הסגורה, וככה נאחד את הססמאות של השלטון ההוא ושל השלטון הזה. ולכן, אני אומר לצלם האומנותי ספנסר טוניק: אל תבוא לפה. אנחנו כבר מסתובבים עירומים, וכולם רואים לנו, וכולם מציצים לנו, ורק אנחנו לא רואים.
רגע, אדוני סגן השר, אני מציע שמהרגע שיש פחות – – –
יש בו פשוט יותר להט מאשר בנו.
אני שאלתי לגבי מועצה אזורית חוף-אשקלון – אילו סכומים היא מעבירה לאחזקת אתר ניצן. האם יש סכומים כאלה?
האם אדוני יודע שהם קיבלו הפעם תקציב? ככל הידוע לי הם לא קיבלו שום תקציב.
לא, לא, אני פשוט לא הבנתי.
אדוני היושב-ראש, חברי הכנסת, עוד לא הספקתי ללכת לסרט "עג'מי"; ותכננתי ללכת, שמעתי שזה סרט מצוין. אבל אני מודה שאחרי דבריו של אחד מבמאי הסרט, סכנדר קובטי, הלך לי התיאבון ללכת לסרט. יותר מזה, בתחילת השבוע, אחרי דבריו, לא בא לי שהוא יזכה, ואני רוצה שסרטים ישראליים ואנשים שמייצגים את ישראל יזכו, ואני לא חושב שאנחנו צריכים – לא הממשלה ולא המדינה – להתערב מה משדרים ואילו סרטים מצלמים; אנחנו יכולים לעמוד גם בדברי ביקורת, ולפעמים אפילו מעז יוצא מתוק. אבל יש מה שנקרא בצרפתית עתיקה "עס פאסט נישט". זה אומר שבן-אדם, במאי סרטים, שמקבל – בדין, אגב, לא עשו לו טובה – תקציב גדול בשביל סרט, והוא מייצג אותנו באומות, ולהגיד: אני לא מייצג את ישראל, זה טעם רע. טעם רע מאוד. הרבה יותר מטעם רע. מישהו אמר לי פעם משפט – הוא אמר את זה בהקשרים פוליטיים, אבל אני אומר את זה במובן – עכשיו – של מדע בעלי החיים, זואולוגיה, הוא אמר את זה דווקא על יונים – למה הרבה אנשים לא אוהבים יונים? אני אומר את זה בלשון עדינה, מפאת כבוד המקום – כי היונים קודם כול אוכלים לך מהיד, ואחר כך מלכלכים לך על הראש. ואני מודה, שוב, בלי הקשרים דווקא פוליטיים, כי היום יש יונים ונצים, כשבן-אדם מצליח לייצר את היצירה שלו מכספי ציבור, לפחות – – –
כן, נכון, זו גרסה אחרת. גרסה אחרת, יותר מתונה, ובלי הקשרים פוליטיים.
אתה יודע, אני בחרתי את זה דווקא על יונה. אני מניח שיש עוד ציפורים ומיני עופות כאלה. איכשהו מצא חן בעיני הדיבור הזה על יונה. יש בזה גסות רוח רבה כשאתה אומר: אני לא מייצג את ישראל. בסדר, לא ביקשנו שהוא יעמוד וישיר את "התקווה" בשני קולות. אבל אתה מטעם ישראל, מכספי ציבור, תואיל בטובך להיות קצת מנומס יותר. ולכן אני אפילו לא כועס, אני יותר חש תחושת בוז כלפי הבמאי הזה; לא כלפי יצירתו וסרטו, שיכול להיות שיש להם ערך גדול. אבל העובדה שישראלים רבים, אחרי דבריו הגסים ביום ראשון, רצו שסרט ישראלי לא יזכה, זה דבר מעציב מאוד, כי אנחנו יודעים מה היה קורה אם הסרט הזה היה זוכה באוסקר – בסדר, הוא היה מייצג את ישראל, אבל הבמאי היה עושה את מסע ההופעות שלו במתנ"סים ברחבי העולם ומספר על נוראות הכיבוש, וכמה נורא פה לערבים, וכמה המצב איום, וזה היה הייצוג של ישראל. ולמסע הזה ממש אין לנו כוח, גם אם זה עלה לנו באוסקר.
קצת הומור? זה קצת נחות מדי להגיד שישנה את שמו לספנסר טוסיק. זו לא מלה פרלמנטרית.
אני חושב שיש בזה טעם רע, אף-על-פי שאני מבין שזה חלק מהעולם הליברלי. אנחנו לא צריכים ללכת אחרי כל שטות פיקנטית כזאת או אחרת. להערכתי זה ביצה שלא נולדה ולא יצא מזה שום דבר.
נכון, כבר ראינו דברים – לא מזמן איזו תערוכה בחיפה. אני חושב שזה מאותה משפחה של דברים, רק מפני שהם באו – – –
הרבה דברים לא חשבנו שיעסיקו. אבל יש לי שתי אבחנות שנתחדשו לי בעקבות הרעיון הזה. אחת, הבנתי שאחד הצילומים מיועד להיות בים-המלח. ים-המלח זה המקום הכי נמוך בעולם. אחרי זה יכול להיות שהוא יהיה אפילו יותר נמוך. זאת אומרת, יהיה לנו פלא נפלא, שהמקום הכי נמוך בעולם – עם התמונה הזאת יהיה אפילו מקום יותר נמוך. דבר שני, קשור למפלגתך, אדוני היושב-ראש. השר הוא ממפלגת ישראל ביתנו. היא לא ביתו, אגב, של הצלם הזה. שר החוץ וראש המפלגה נוהג להגיד תמיד שישראל – שואלים אותו מה המצב, הוא אומר: גן-עדן. נכון? בגן-עדן הלכו עירומים. יכול להיות שמפני שראש המפלגה חושב שמדינת ישראל וארץ-ישראל זה גן-עדן, אז השר מטעמכם רוצה פשוט להחזיר אותנו לימים של גן-עדן, ששם נאמר: וילכו ערומים ולא התבוששו. ואני חושב שאנחנו כבר הולכים לבושים, ובדברים כאלה אפשר קצת להתבייש. תודה.
אדוני היושב-ראש, חברי הכנסת, הצעת החוק שאני מעלה בזאת לקריאה ראשונה היא הצעת חוק פשוטה מאוד. הצעת חוק המוסד העליון ללשון העברית נועדה לתקן עיוות שלפיו האקדמיה ללשון עברית מחויבת בערימה שלמה של מסים, ארנונות, ואני מציע לפטור את האקדמיה ללשון העברית ממסים, בהתאם להוראות הכתובות כאן – לפקודת מס הכנסה, לחוק מס רכוש וקרן פיצויים. מוצע שכל נכסיה של האקדמיה יהיו פטורים מכל אגרה, ארנונה או תשלום חובה אחר המשתלמים לרשות מקומית. כמובן שזה לא כולל דברים שהם עסקיים. אני מודה לעמיתי חבר הכנסת , שנתן לזה טיפול מסור ויפה בוועדת החינוך, כדי שנביע בכך במידה מסוימת, ולו טכנית, את הוקרתנו ללשון העברית ולמי שעמלים יום-יום לקידומה, לתת לה את המעמד הראוי. הצעתי, על דרך ההלצה, לחברי באקדמיה, שיאפשרו לי, לכשיושלם החוק הזה, כמה חוקים בעברית, להקל, כל מיני מפיקים בה"א ודברים שהם בחוקי לשון, אבל הכנסת כנראה איננה יכולה לקבוע את כללי העברית ואת החוקים האלה, אז נצטרך להשאיר את זה עדיין בסמכותם. אבל אולי אם יבוא לנו התיאבון עם האוכל, אנחנו, כמחוקקים, נתערב גם בחוקי השפה העברית. אני מודה גם לשרת התרבות ולראש הממשלה שבעיתוי הנכון הסכימו לגלות נדיבות, הכרחית במקרה הזה, ולהקל על האקדמיה ללשון העברית. אז אני מודה לכם כבר מראש על התמיכה ואני מקווה שהחוק הזה, בעתיד הקרוב יובא לכנסת להשלמה בקריאה שנייה ושלישית. תודה.
אדוני היושב-ראש, חברי הכנסת, מונחת לפני, מאתמול, הצעת חוק של הממשלה בנושא התכנון והבנייה. לצערי לא הספקתי לקרוא, אז אני לוקח את זה עכשיו ואני הולך לקרוא כדי לדעת על מה אני מצביע.
עוד לא החלטתי, אבל יש סיכוי סביר שמפני שאנחנו חברים בקואליציה ניאלץ לעשות את זה. אני מקווה שאני אשתכנע. בינתיים אני לא יכול לדבר על זה, אני לא יודע על מה מדובר. שמעתי, קיבלתי כל מיני דפים ופרסומים, אבל לקרוא – אני מתנצל בפני הבוחרים, אגב, כי אנחנו אמורים להשתדל לקרוא את החוקים, במיוחד חוק כל כך חשוב. הבנתי שהוא חשוב ולא קראתי. אני מודה לאדוני, אני הולך לקרוא. תודה.
אדוני היושב-ראש, חברי הכנסת, הצעת החוק המונחת בפניכם הוגשה על-ידי חברי הכנסת , אורי אריאל, אריה אלדד ואלי אפללו, והיא אוחדה להצעת חוק אחת. ההצעה עוררה הד תקשורתי נרחב ומחלוקות רבות. ההצעה באה לערוך הסדרה נוספת של הוראות בחוק הנוער המתייחסות להגנה על קטינים מפני פרסומים מזיקים. הכוונה היא לחשיפה בתקשורת של זהותם של קטינים שנמצאים בנסיבות חיים קשות. הכוונה, כמובן, לקטינים שמובאים לבית-משפט, קטינים שניסו להתאבד, קטינים המטופלים על-ידי פקידי סעד, קטינים שהם נפגעי עבירות מין ואלימות ועוד. חשיפה של זהותם של קטינים כאמור, בניגוד לחוק הקיים היום, מתרחשת מדי יום, ופעמים רבות נגרמים לקטינים אלה נזק בלתי הפיך ועוגמת נפש, בנוסף לנסיבות חייהם, העגומות כשלעצמן. גם הדרך שבה הקטין נאלץ להתמודד עם התקשורת והחדירה לפרטיותו מהווה פגיעה בו כשלעצמה. החוק המונח בפניכם, חברי הכנסת, בא לתת מענה למצב הזה ולאפשר מתן הגנה נרחבת יותר לקטינים מהנסיבות האמורות. במקור, שלוש ההצעות הפרטיות שמוזגו התייחסו באופן גורף לעצם פעולות הצילום כפעולה אסורה, בנוסף לפרסום. ההצעה שעברה בקריאה ראשונה בכנסת הקודמת התייחסה אף היא לצילום קטין ועוררה סערה רבה בעולם התקשורת. הטענה היתה שדווקא הצִנזור של עצם הצילום ימנע פרסומים חשובים שיכולים להועיל לקטינים ולהביא את סיפורם לציבור, ולמעשה יפגע בקטינים. הוועדה לזכויות הילד בראשות חבר הכנסת דני דנון, שאני מדבר פה גם בשמו, שביקשה החלת רציפות בכנסת השמונה-עשרה, הבטיחה להתייחס לטענות האלו ולהביא הצעת חוק מאוזנת, אשר תביא פתרון למצב הקיים ותספק הגנה נרחב יותר לקטינים מחשיפת זהותם, ומצד שני לא תפגע בתקשורת ובחופש הביטוי. הצעת החוק מוסיפה ומשנה הוראות שונות בחוק הנוער (טיפול והשגחה) כדלקמן: ראשית, החוק מוסיף עונש של קנס למי שמפר את הוראות חשיפת זהותו של קטין, שכן עונש המאסר הקיים כמעט איננו נאכף. מדובר בקנס של כ-200,000 שקלים, שיהווה הרתעה משמעותית לחברות התקשורת. בהמשך הבהרנו את הכלל בוועדה לזכויות הילד, הכלל האוסר חשיפת זהותו של קטין, כך שאם מפרסמים פרטים לגבי קטין בנסיבות שציינתי בהתחלה, זה יהיה כך שהוא לא יזוהה על-ידי הציבור או על-ידי סביבתו הקרובה, ומבלי שיהיה רמז לזיהויו בכל דרך. ובין היתר פירטנו: על-ידי פרסום קולו, דמותו או חלקים ממנה, סביבתו או דמויות הקרובות לקטין. אנו סבורים, רבותי חברי הכנסת, שכלל זה מספיק ברור כדי שלא יהיו אי-הבנות ולא ישודרו כתבות שלכאורה מטשטשות את זהות הקטין או הקטינה, אך למחרת כולם בבית-הספר ידעו מי היא, כי צילמו את חברותיה ואת שם בית-הספר. החוק בא גם לקראת התקשורת בעניינים מסוימים. למשל, הוועדה החליטה כי קטינים שהם נפגעי תאונות דרכים, נפגעי פעולות איבה או טרור או שהיו עדים להן, לא יחולו עליהם ההוראות לגבי טשטוש זהותם. בעניין זה היתה מחלוקת בוועדה אם בכל זאת כדאי לדרוש במקרים אלה הסכמה של ההורה או האפוטרופוס. מכיוון שלא התקבלה החלטה, החלטנו בוועדה לפצל את עניין ההסכמה מהצעת החוק, והוועדה תדון בו בהמשך. אנו נבחן אם בפועל יש צורך בהוראה כזאת. החוק בא לתת מענה גם לעניין ההטרדה והחדירה לפרטיות של קטינים תוך כדי צילום על-ידי התקשורת. על מנת לא לאסור צילום באופן ישיר, הגענו להסדר שנותן מענה עקיף: מי שיצלם קטין הנמצא באותן נסיבות בעייתיות, תוך כדי פגיעה בפרטיותו, בניגוד לחוק הגנת הפרטיות – שזה אומר תוך כדי בילוש או התחקות אחריו שעלולים להטרידו, או הטרדה אחרת, לא יוכל להתגונן באמצעות הגנות מסוימות שהחוק מאפשר. כלומר, לא יוכל המצלם לטעון להגנתו שעשה זאת במסגרת עיסוקו או מקצועו או שהיה עניין ציבורי שהצדיק זאת. לעניין זה קבענו חריגים. הסעיף לא יחול על קטין שהוא נאשם, היינו, שהוגש נגדו כתב-אישום. כמו כן לא יחול הסעיף על מי שצילם התרחשות עבירה או צילומים של המשטרה שחוקרת עבירות. לסיכום, הצעת החוק הושגה לבסוף תוך איזון בין הצדדים השונים ובשיתוף עם נציגי התקשורת והנציגים האמונים על רווחה וזכויות ילדים. אני סבור שהיא תספק הגנה נוספת לקטינים מבלי לפגוע בערך התקשורתי של פרסום וחופש ביטוי. אני מבקש להצביע בעד הצעת החוק החשובה הזאת. תודה רבה.
אדוני היושב-ראש, חברי הכנסת, תמיד עולים כאן חברי הכנסת ממרצ, מהשמאל, כבר שנים, ובאותו להט – מה הבעיה? רק להיכנס לחדר, ונבחן את הכוונות הטובות או הרעות של יריבינו, אויבינו, ואז נדע אל נכון, אחת ולתמיד, אם פניהם לשלום או פניהם לא לשלום. זה כבר נוסה, זה כבר נוסה על בני-אדם, השיטה הזאת. בשנת 2000 זה נוסה. נכנסו לחדר ודיברו על ירושלים, ומדברים על יהודה ושומרון – או "השטחים", בלשונכם. כל הרצון הזה להוכיח אם כוונתם נכונה או לא נכונה זה טוב אולי לסדנאות ולשיעורי חברה, ולא למקומות שהתוצאה שלהם, כשמגלים את כוונותיהם האמיתיות של האויבים – יש אחר כך אינתיפאדת אל-אקצא, בלשונם. יש שפך דם של שנים – – –
כל זה כי יש קווים אדומים, שעליהם לא עוברים. ואלו שאומרים: בוא נדבר, בוא נשמע, יש לנו קווים אדומים, הם עצמם לא עומדים בקווים האדומים, כי הם כבר נכנסו לחדר, ואם כבר נכנסו אז נדבר, ואם כבר התחלנו לדבר אז עכשיו תפיל את הכול על איזה ג'בל? ופתאום מוצאים לכל דבר שם ערבי. שמות ערביים נורא מפחידים שמאלנים; ימנים גרים ביהודה ושומרון, ליד עזון, דהיישה וכל מיני מקומות. שמאלני, כשהוא רוצה להפחיד את היהודים מהערבים, הוא אומר: מה יש לי שם, באיזה ג'בל-מוכבר, באל-עזרייה? זאת ההתנשאות של השמאלנים על הערבים. די להגיד שם באיזה ערבית, עם כל הטון הזה, ואז כל היהודים נורא יפחדו, כי זה ערבים ומה יש לנו אתם.
איך מפחידים שמאלני? אומרים לו מלה בערבית.
בגישה הלא-גזענית אבל פטרונית הזאת לוקים גם הערבים בעצמם. אתם יודעים, בדרך כלל ביום שני יש כאן הצעת אי-אמון גם של סיעות ערביות. היום אין. נבצר מהם בשל התחייבויות קודמות. איפה נמצאים חברי הכנסת הערבים? הם בלוב.
– – – להסכמים האחרונים. עכשיו, ראיתי תמונה בעיתון – – –
ראיתי תמונה בעיתון של חברי הכנסת הערבים, שפה – אני אגיד גם משהו בערבית – הרבה פעמים אתם באים כמו אבו עלי, ושם עומדים ליד קדאפי – הו איזו תמונה – כתלמידים מעריצים של השליט הגדול מועמר קדאפי, האיש המוקצה בכל העולם, האיש מאסון לוקרבי. והם עומדים שם – תאמינו לי, בעיתון שחור-לבן הם היו בצבע. אור, נהרה, זרחו מפניהם. קדאפי קיבל אותם. האיש שכל העולם לא רוצה לקבל אותו, לא נותן לו להיכנס, כשהוא מגיע לאיזה רבע שעה הוא גר באיזה אוהל על הדשא, חברי הכנסת הערבים, הלאומנים, מגיעים, באים ועומדים שם ומצטלמים ונוגה על פניהם. פשוט תענוג. כל כך יפים הם נראו ליד קדאפי, פשוט תענוג. ואתם יודעים למה, חברי חברי הכנסת היהודים והערבים? מפני שיש אוטו-גזענות. מפני שלערבים ישראלים או לערבים תושבי ישראל או פלסטינים – איך שאתם רוצים תקראו לעצמכם, אני לא מתערב – די לכם בכך שבן-אדם הוא מנהיג ערבי, כדי שזה יהיה בסדר. הוא לגיטימי, הוא בסדר, הוא לא צריך לתת דין-וחשבון מוסרי, הוא לא צריך להיות דמוקרט, הוא יכול להיות שונא ישראל, שונא אנושות, שונא המערב, שונא הכול. אבל הוא מנהיג ערבי, הוא קיבל אותנו, אנחנו נהיה גשר בין האזרחים הערבים הישראלים לבין העולם הערבי. אתם הרי עושים צחוק מעצמכם. אתם חושבים עליכם, המנהיגים הפוליטיים הערבים, אזרחי ישראל, דברים הרבה יותר רעים ממה שיהודים, ממה שאני, חושבים עליכם. מה, כל מנהיג ערבי, ובלבד שהוא ערבי, כשר למפגש? כשר להצטלמות אתו? אני לא נפגש, אפילו לפעמים, אני חושב, עם כל יהודי. יש כאלה שלא נוח לי לידם. בטח לא אנשים שהם רוצחים, בטח לא אנשים שהעולם כולו מחשיב אותם כטרוריסטים. ואתם – ואללה, קיבלו נסיעה ללוב. ומנסים לשכנע: זו לא מדינת אויב. זו לא מדינת אויב של ישראל, זה אויב של העולם, אויב של האנושות. כן, היו לו גם כמה קטעים טובים שהוא עשה בלוב.
כשיהיה שלום אז אני אשקול נסיעה ללוב. בסדר? זו עוד אחת מהבעיות. אנחנו אזרחים שווים, תמיד אתם אומרים. ואתם יכולים לנסוע ללוב וגם לחזור, ואני לא יכול לנסוע ללוב. לא מזמינים אותנו ללוב.
ואז אני אחסוך את הכרטיס חזור. זה נראה לכם בסדר? לאירופה, למקומות אחרים, כולנו יכולים לנסוע באופן שווה. זה לגבי הצעת האי-אמון שלא הוגשה פה. יש הצעת אי-אמון שכן הוגשה, הצעת האי-אמון של קדימה, עם הטקסט הקבוע על הממשלה – הכישלון המדיני והכלכלי. זו תנועת יד שמערבת כמה דברים: קצת זלזול, קצת אמירה של מפטירים כדאשתקד, וגם את האמירה שלדעתי, בלי להביע במלים, כי אני מנצל את הזמן גם לדבר וגם להשתמש בתנועות ידיים כדי להביע את עמדתי על הצעת האי-אמון שלכם. ואני אומר לכם דבר שהוא לא ענייני, אבל תסלחו לי. זה לא יום, מבחינת קדימה, להגיש הצעת אי-אמון. זה לא קשור אליכם, אתם כולכם אנשים טובים וישרים והגונים, אבל איכשהו ביום שמזכירת ראש הממשלה לשעבר מטעם קדימה יורדת מהמטוס ונעצרת – הכול חשדות, והכול לכאורה והכול, אלף "לכאורות" תכניסו; ובימים האחרונים אנחנו שומעים כל כך הרבה על ה"לכאורות" של ראש הממשלה הקודם, מטעמכם, ואני כבר לא מדבר על ראש הממשלה שלפניו, שאיכשהו, גם אם זה לא עבירות פליליות, אבל זה היה "גרידיות", זה היה חטוף ואכול, הב הב, עוד, לבנות, על ראשי ההרים ועל הגבעות, ותחת כל עץ רענן, ואם אפשר גם על העץ הרענן. ואם כבר אנחנו בונים תחת כל עץ רענן ובונים גם על העץ הרענן, העץ הרענן קצת מיותר, אז בואו נעיף את העץ הרענן, ונבנה עליו עוד הולילנד ועוד מבנה, ועוד גבעה.
ולכן אני אומר: ביום כזה, כשאנשים רואים את אנשי קדימה עומדים פה ומטיפים מוסר על הממשלה הזאת ומשבתה ומחדליה, אנשים אומרים: מה הם מדברים? תראו מי שמדבר. ולכן אני אומר לכם: זה בסדר הצעות אי-אמון, ואתם בסדר, אבל תבואו מחר. תבואו מחר. תודה רבה.
אדוני היושב-ראש, אני לא יודע אם ציבור חברי הכנסת יודע, אבל לפני כשבוע שדרן חשוב בתחנה אזורית, גבי גזית, ברדיו 103, פתח פה, שלא לומר מלה אחרת, על ציבור החרדים ועל ציבור המתנחלים. המתנחלים עוד יצאו בסדר לעומת החרדים. החרדים – הוא הציע לנתק להם את החשמל אם הוא היה יכול, לנתק להם את המים, והם עלוקות וטפילים, וכל הטרמינולוגיה, באמת שאפשר להקיא. פתחתי עיתונים למחרת, לא היה על זה מלה. "ידיעות", "מעריב", "ישראל היום" – מלה. בחדשות בערב הקלטתי – מלה. זה לא חשוב? אני אוסף קטעים כאלה סתם להנאתי, כי לפעמים יש איזה מזוכיזם לעיתונאים לשעבר. אני אוסף קטעי נאצה כאלה. דברים כמו שאמר שדרן ברדיו 103 לא נשמעו ב-20 השנים האחרונות כלפי ציבור כלשהו במדינת ישראל, ופה נאמרו הדברים הנוראיים ביותר. אז בסדר, מגישים תלונות למשטרה, ולוועדת האתיקה ולמועצת הרשות השנייה, והכול בסדר. אבל התקשורת הישראלית, כאילו זה איזה עסק צדדי של דוסים שם, מתנחלים, חרדים, וזה עובר ככה, וזה גם לא מעורר הד ציבורי, כי אין מי שייתן לזה הד ציבורי, ועל זה בוכה הנביא.
היתה עצירת ביניים בלוקרבי?
אדוני היושב-ראש, אדוני השר, רבותי חברי הכנסת, נדמה לי שמנחם בגין המנוח, ראש הממשלה, אמר לא פעם ולא פעמיים: המובן מאליו ראוי שייאמר. והמובן מאליו בסוגיית גבעת-היובל ראוי שייאמר – שיש דברים שלא עושים. לא הורסים שום בית בשום מקום בארץ-ישראל; אבל בתיהם של אנשים שלאחר מותם הובן ביתר שאת לכולם מיהם האנשים האלה, על אחת כמה וכמה. יש דברים שלא עושים. אתה לא הורס בתים של אנשים כאלה. אתה לא הורס גם בתים של אנשים אחרים, כמותם, שלמרבה השמחה הם אתנו כאן, אבל פתאום, כבאבחת ברק טרגית, כולם רואים במי מדובר, מיהם האנשים. אני שומע לפעמים טענות משמאל, אפילו כבר לא מכל השמאל, כי גם מ"שלום עכשיו" משכו את החצי-עתירה שלהם, וגם אהוד ברק אמר שנדחה את התשובה בחצי שנה. אומרים: מה, האם בגלל מותם של השניים, האם משום שהאנשים הללו נפלו בזירה אחרת, האם זה מכשיר את העבירה על החוק? והאמת היא שהתשובה היא לא, ששום דבר לא מכשיר שום עבירה על החוק. אבל זה להסתכל על העולם במבט הפוך. העובדה שהאנשים האלה הם חלוצים והם אידיאליסטים היא זו ששולחת אותם לגור בשומרון, בגבעת-היובל בעלי, והיא זו ששולחת אותם לחזית הצבאית והיא זו ששולחת אותם ואת חבריהם לחזית החברתית, לערי הפיתוח, לשכונות, לשדה החינוכי, וכמובן – למקום שבו הם מצאו את מותם. זה לא שכאשר פותחים מטריות יורד גשם. כאשר יורד גשם, אז פותחים מטריות. ועכשיו, העניין הטרגי של מותם של שני גיבורי ישראל, רועי קליין ואלירז פרץ, הוא פשוט שם את הדברים באופן ברור וגלוי ומחייב תשובה מהירה בפני כולנו. אבל כמובן לא אני ולא חברי הרבים חושבים שרק את שני הבתים האלה, משום שהשניים האלה הקריבו את חייהם למען הכלל, אסור להרוס; אלא להרוס את הבתים האלה זו חוצפה גדולה במיוחד, זה בוטה, את זה מבין גם מי שמתנגד להתיישבות. אבל מכלל קורבנם של השניים האלה אנחנו רואים את מסירותם של חבריהם הרבים האחרים. ואני אסיים רק – נאמרו פה קודם דברים על-ידי ידידי חבר הכנסת איתן כבל, שציוני הוא לא מתנחל ושאין לך תופעה אנטי-ציונית יותר מההתנחלויות ועוד דברי קילוסים ושבח מהסוג הזה על המתנחלים. ואני אומר, מבלי להיכנס עכשיו לבעיותיה של מפלגת העבודה ואת מי היא שולחת לאן בשנים האחרונות, אני אומר: מידה מסוימת של צניעות צריך לפני שמדברים בדברים כוללניים שכאלה, שמטילים דופי באנשים שגם אם אתה לא מסכים עם דרכם, אתה לא יכול להעריך את קורבנם; גם את קורבנם של המתים ובוודאי את קורבנם של החיים, בצבא, בהתיישבות ובכל מקום ומקום.
זה לא הולך טוב בחוץ-לארץ, אין לזה ביקוש בחוץ-לארץ.
זאת רק ההתחלה, הוא נכנס למבוא.
אדוני היושב-ראש, בראשית דברי אני מבהיר שאני נגד התערבות של הכנסת בגופים האזרחיים האלה, והם חשובים מאוד, כולל הקרן החדשה לישראל. יש לאדוני ולי מכר משותף בשם דני קרמן, הוא מוכר לרבים, ושאלתי אותו פעם: דני, אתה אוכל כשר? אז הוא אמר לי: גם.
כן. הקרן החדשה לישראל עושה המון דברים טובים לגופים האזרחיים, ותבורך על הפעילויות המבורכות שלה, אבל אנחנו מדברים גם על – היא גם תומכת בגופים שמזיקים באופן אקטיבי, קשה, למדינת ישראל. ויש זכות לבקר את הקרן החדשה הקדושה לישראל, ויש זכות להדביק קרן לנעמי חזן כדי להגיד – –
– – שהיא אחראית לדברים שמזיקים למדינת ישראל.
והעובדה שכל ביקורת בוטה, קשה, שיש כאלה שאוהבים ויש כאלה שלא, נתפסת כהסתה, זאת בדיחה עצובה. חופש הביטוי מאפשר לצייר קריקטורות בוטות על נעמי חזן הקדושה ועל הקרן שבחלק, גם בחלק – אני לא יודע באיזה גודל, אבל בחלק נכבד – תומכת בגופים שמוציאים את דיבתה של ישראל – – –
אני לא שומע כשאני מדבר, בקושי את עצמי.
חופש הביטוי – אני אבהיר – –
– – חופש הביטוי לא מאפשר הכול, אבל חופש הביטוי – –
– – מאפשר לצייר קריקטורה ולצאת לקמפיין אישי – –
– – נגד שרים, נגד פוליטיקאים, השמאל והשמאל הקיצוני. העניין לא מחוסן מביקורת. זה כואב, אבל צריך להתרגל לפעמים שגם אתם עומדים לביקורת.
אדוני היושב-ראש, הרעיון להעביר את הדיון לוועדת החוץ והביטחון, שזה יהיה יום אחד וייסגר באיזה מקום, זה בערך כמו להשתעל לתוך מגירה. כולם פה מהלכים על ביצים, כי זה נורא רגיש ועדין, ואנחנו מבינים את הרגישויות. ולא הכנסת היא המקום לקבוע מסמרות ועובדות היסטוריות, אבל הכנסת היא מקום להביע את ההזדהות שלנו. לרצח העם, לג'נוסייד, לשואה הארמנית, יש קשר הדוק לתולדות עמנו. ב-1915, כששרה אהרונסון, הלוא היא "שרה גיבורת ניל"י" חזרה מקושטא, חזרה לארץ-ישראל, היא מתארת במכתבים שלה – ובהמשך אחיה, נדמה לי אלכסנדר אהרונסון, בזיכרונותיו – את המחזות המדהימים שהיא ראתה. היא ראתה אלפי גופות ואלפי אנשים מעונים, ארמנים, שעברו את רצח העם שהם עברו. זה השפיע מאוד על התודעה שלה ועל החשש שלה מפני מי ששלט אז בארץ, ושהעם היהודי הוא העם הבא. הם חשבו שאותם אלה שפגעו בארמנים הם אלו שעלולים לפגוע בשארית הפליטה או ביישוב העברי הקיים פה. לכן הם נלחמו בשלטון העות'מאני דאז. לכן, זה לא רק שאנחנו צריכים להזדהות עם כל שואה של כל עם. יש קשר בין הג'נוסייד הזה לבין פרעות אחרות, ובעיקר שואת העם היהודי. לכן, המחויבות שלנו לדון בזה היא לא כדי לקבוע עובדות היסטוריות ולא כדי לדון ביחסים – שאני מקווה שיהיו עוד יותר טובים – שלנו עם הטורקים, אלא כדי להפיק את הלקחים החינוכיים והמוסריים של העם היהודי משואות של עמים אחרים. לכן, אני מצטרף לדעתו של חברי חבר הכנסת דב חנין. ועדת החינוך, בדיון פתוח, ראוי, לשמוע את הצדדים, לשמוע את ההקשרים ההיסטוריים ולהפיק לקחים – זה המקום שבו צריך לערוך את הדיון הזה.
זה מתחיל מאברהם, וזה יעבור לאברהמל'ה.
אדוני היושב-ראש, חברי הכנסת, חבר הכנסת גפני שאל מה קרה בזמן האחרון שכולם מתנפלים על החרדים. התשובה היא בגוף השאלה. לא קרה כלום, לכן מתנפלים על החרדים. כשקורה משהו אז יש סיבה, אבל כשלא קורה שום דבר צריך לתקוף את ממשלת ישראל. ממשלת נתניהו כרגע היא מאוד חזקה; למרות העיצומים של ישראל ביתנו ועוד כל מיני, ואולי האיומים שלנו לפעמים, היא ממשלה חזקה. כשיש מישהו מאוד חזק – להבדיל, בכיתה, בריון – מתנכלים לאח שלו הקטן. אתם האח הקטן והלא-אהוב, קל לשסות נגדכם. אתם יודעים, חברי החרדים, לאנשים כמוני, וגם לי,  יש הרבה ביקורת. אני גם חולק על חלק מהנתונים על ההשתתפות בכוח העבודה של החרדים – בלי לטעון עכשיו מי אשם – וההשכלה שמכשירה לעבודה, והנטל הצבאי וכל הדברים הידועים והמוכרים. אבל אלו סיבות אמיתיות. לא אלו הסיבות שבגללן תוקפים אתכם. נאחזים בדברים. והיום יש חידוש. היום המתקפות עליכם הן ללא חשש תולעים, כמו שכתוב על חלק מהכשרויות, כי השדרן גבי גזית, שבשבוע שעבר אמר דברי שטנה, אמר שעל הביטוי תולעים הוא מצטער. כל השאר זה בסדר, אבל תולעים – זה באמת קצת מוגזם.
אז עכשיו אני אומר: המתקפות על החרדים הן ללא חשש תולעים. אני חושב שהמתקפה על החרדים – לאנשים מהמיעוטים בחברה הישראלית – זה נכון לערבים, זה נכון לחרדים, לפעמים זה נכון למתנחלים, זה יכול להיות נכון לעובדים זרים – יש אוזן פנימית מאוד רגישה. אפשר לטעון על כל טענה שטוענים נגד חלשים – מה אתם רוצים? בסך הכול מה אמרתי? זה לא נכון, השירות הצבאי? זה לא נכון שהעובדים הזרים תופסים מקומות עבודה? זה לא נכון שהמתנחלים עושים כל מיני צרות? אנחנו, בני המיעוטים השונים, יש לנו אוזן פנימית; אנחנו גם שמים לב לסגנון. אנחנו יודעים מתי מתכוונים לגופו של עניין ולגופה של טענה, ומתי מתכוונים לשסות את ההמונים במיעוט, שהוא כרגע הקורבן. מה נופל על אוזניים קשובות? כשיש מישהו שאין לו עבודה, אז אומרים: זה העובדים הזרים. כשיש מישהו שהוא בשירות הצבאי – קשה לו, הוא מקופח, אז אומרים: אבל החרדים לא מתגייסים. כשחוסמים כביש, אז אומרים: תראו, המתנחלים האלה, תראו מה הם עושים. פתאום הם לא מפגינים. זה הכוח של ההמון השקט – אפשר לגייס אותו באמצעות שיסוי נגד קבוצות, והחרדים הם פשוט הקורבנות הנוחים ביותר, והדברים גם מתקבלים. אז ראש העירייה חולדאי, והשדרן הזה, והשדרן ההוא – הוויכוח הוא לא עם הטענות שלהם. אפשר להתווכח על עובדות עד זוב דם, ואני בטוח שאפשר גם להגיע להסכמות, על השתתפות בשוק העבודה, ואפילו בשקט, פה ושם, על שירות צבאי. אבל הנימה שבין המלים, לא המלים עצמן, היא זו שעושה את ההבדל. וקשה לפעמים לתפוס ולהוכיח את זה. לפעמים – מתי קל לנו? כשיש התפרצות, כשזה קללות, כשזה גידופים. אבל הקשיבו לקריצה. כשרון חולדאי מדבר, הדברים – אפשר להסכים ואפשר לא להסכים, אבל כולנו רואים את הקריצה. כולנו רואים את קהל היעד. כולנו רואים את ההנהון הזה, שאומר: כן, כן, זה החרדים האלה, זה הערבים האלה, זה העובדים הזרים האלה. במקום להתמודד עם הבעיות, במקום לנסות לפתור אותן, אומרים שיש מישהו חלש שהוא אשם. וכבונוס, במתקפה העונתית האחרונה, זה קשור למה שאמרתי בהתחלה: זאת החוליה החלשה – ציבורית, לא פוליטית; ציבורית – של הממשלה הזאת. ועם מי אפשר לתקוף את הממשלה? הך בחרדים ותפיל את הממשלה. אולי זאת אמירה גם קצת אופטימית, ולכן לא כל כך צריך להתרגז, אלא – יכוף ראשו כאגמון, כמו שכתוב, והרוח הזאת תעבור; עד למתקפה הבאה. תודה רבה.
אדוני היושב-ראש, אדוני השר, תודה על תשובתך, אבל האם אתה אומר בעצם שכיום החוק המחייב בתי-עלמין בארנונה לא מקוים?
אני שומע על כזה דבר לראשונה.
ואדוני מברך על כך שהחוק לא מקוים.
אני לא רוצה להשתמש בביטוי שזה אות מתה, אבל זו המשמעות במקרה הזה.
אדוני היושב-ראש, היום התקיים בגבעת-שמואל כנס החינוך הממלכתי-דתי – הורים שמודאגים מהנגיסות של החינוך הפרטי, החצי-פרטי, בחינוך הממלכתי-דתי. אבל הבעיה הזאת נכונה לגבי הרבה עניינים במדינתנו. מה שפרטי הוא לא באמת פרטי. מה שפרטי נסמך על גבו של הציבורי. כך זה בבתי-החולים, כך זה אפילו בבנקים, הסמל של הפרטיות, שבשעת משבר, חלילה אם יבוא, יש את המדינה שתפרוס רשת ביטחון. רק בישראל הפרטי הוא הטרמפיסט של הציבורי אבל מתחזה לנהג. בכל מקום אומרים לנו: הפרטי הוא יעיל, הפרטי הוא יציב, הפרטי הוא חזק, ואילו הציבורי מקרטע, הוא ישן, הוא צולע. אבל כשיש שעת משבר, אז פתאום נזקקים לציבורי. גם כשאין שעת משבר, בשעה רגילה לחלוטין, יש את הבסיס שהוא הציבורי, הוא הממלכתי, הוא הכסף של כולנו, ובא השוק הפרטי, מוסיף את השקל שלו ואז משתלט על כל החבילה כולה. כך זה בבתי-החולים, כך זה בבנקים וכך זה גם בחינוך הציבורי, ובעיקר בחינוך הממלכתי-דתי, שהחינוך הפרטי, החצי-פרטי, הרבע-פרטי, נוגס בו יום-יום.
בממשלה הקודמת הביקורת לא היתה מוצדקת, לכן היה קעקוע של המבקר.
אדוני היושב-ראש, חברי הכנסת, שאלו פעם יהודי שאכל חזיר ביום הכיפורים תוך כדי נסיעה ועבר את כל העבירות: תגיד, אז מה יהודי בך אם אתה עושה כאלה דברים? אז הוא אמר: אני מפחד מכלבים. אני מרגיש לפעמים שאצל חלק מהאנשים שבאים להגדיר את הציונות שלהם: אז מה ציוני בך? הם אומרים: אני מפחד מחרדים. החרדים האלה לא עובדים, הם עניים, הם לא משכילים. הדברים של רון חולדאי, אפשר לדון מכאן ועד מחר, כמו בכל דמגוגיה יש בהם דברים נכונים. דמגוגיה זה לא שקרים, דמגוגיה זאת מלה אחרת: זה דברים שגם נכונים וגם לא נכונים, והם מתובלים בשקרים, בהסתה ובשיסוי. אז האם הדברים של רון חולדאי נכונים? גם. כמו שאמרתי פה בשבוע שעבר, שאלתי איזה ידיד חילוני מאוד: אתה אוכל כשר? הוא אמר לי: גם. האם הדברים של רון חולדאי נכונים? גם, אבל המוזיקה שלהם, הטון שלהם, הקריצה לאנשים ששומעים אותו בתל-אביב היתה אנטי-חרדית קיצונית – לא עובדים, עניים, לא נוכל לסחוב אתכם על הגב. אלו דברים שהם גם נכונים. כן, צריך לעודד אנשים לצאת לעבודה.
אנשים רוצים וצריכים שגם הקבוצה החרדית תשתתף בכוח העבודה יותר, ובוודאי בשירות הצבאי. כל אלו דברים נכונים, וגם יש תהליכים. אבל כשאומרים: יהיה פה רוב של 60% חרדים, מתכוונים לומר: תיזהרו מהחרדים האלה. הם בטלנים, הם פרזיטים, הם עלוקות – גם בלי להגיד את המלים החריפות שנשמעות בהקשרים אחרים, פחות ממוסדים. ואני חושב שכשיהיה פה מספר יותר גדול – כן ירבו – של יהודים דתיים, חילונים וחרדים, צריך להסתכל על זה גם באופן אחר. יש שינויים גם בחברה החרדית, שינויים לטובה שהחברה החרדית עצמה מרוצה מהם, ברובה. כשיש מספרים יותר גדולים של חרדים אז יותר חרדים מצטרפים לשוק העבודה, אף-על-פי שזה לא פשוט להצטרף לשוק העבודה כששוק ההשכלה לא מספיק פתוח אצלם. אבל גם בשוק ההשכלה אצל החרדים יש שינויים. במוסדות של ש"ס יש שינויים, וגם אצל החרדים, בהשכלת הנשים, ואני מעריך שגם בהשכלת הגברים, שהמספרים יהיו גדולים. אבל כל הזמן מסתכלים על החרדי ההוא, שאתה נורא לא אוהב אותו, ואתה אומר: אתם רואים אותו? כמוהו יהיו פי אלף, אלפי אלפי אלפים, ואנה אנו באים? אבל לא תוכן הדברים מטריד אלא הנימה, הסגנון הזה של: אוי, אוי, אוי, תראו מה הולך להיות פה. אנחנו פה לבד – חילונים, תל-אביבים, משכילים, יצרנים, טייסים, עושים את המילואים. לא משנה שבתל-אביב קצת קשה בשנים האחרונות להגיד את זה על העניין של המילואים, אבל אני לא רוצה לחטוא פה בהכללות שרון חולדאי חטא. אלה האויב החדש שלנו, שנגדו צריך להילחם. הדבר המקומם יותר מכול בדברים הוא הפנייה שאומרת: אנחנו נושאים אחרים על גבנו. את זה אני רואה בכל מקום – שאנשים מהסוג, מהפרופיל, של רון חולדאי מדברים. מי זה "אנחנו"? כשאנשים אומרים "אנחנו" הם תמיד מתכוונים ל"אנחנו" – אלו שכותבים ב"הארץ" וקוראים את "הארץ", אלה שעובדים בתל-אביב וגרים בתל-אביב – לא כולם – ישראלים, מה שנקרא בטעות "ארץ ישראל הישנה, הטובה והעובדת". אתם יודעים, "אנחנו". אני אומר לכם שהריב הגדול ביותר בחברה הישראלית – וזו בשורה טובה לחברה  הישראלית, בשורה טובה מאוד – זה שכולם רוצים להיות אנחנו, ה"אנחנו" הישראלי. הקרעים שיש בחברה הישראלית – כולם רואים את ההיפרדות, ואני רוצה לסיים באמירה אופטימית מאוד: הקרעים, המריבות והשסעים שיש, אלו כאבי ההתאחות ולא כאבי הפרידה. זה הרצון של הערבים הישראלים והחרדים הישראלים והעולים החדשים הישראלים להגיד: אנחנו ישראלים לא פחות מה"אנחנו" הוותיק והישן. וכשה"אנחנו" הזה יהיה מגוון יותר, ולא רק בסגנון חולדאי, נהיה "אנחנו" בריאים וטובים יותר.
אתה יכול לקרוא עוד עיתונים, לא רק "ישראל היום".
אבל היית צריך יהודי כדי שיסביר לך את זה.
אדוני היושב-ראש, חברי הכנסת, הצטרפנו ל-OECD, אבל מפה, מהבימה, נשמע "אוי" חסידי. אני שומע פה חברי כנסת מתלוננים ומתרוננים על החינוך החרדי, שלא מוכשרים למספיק דברים, ויש משהו בטענות, כי אדם בחברה המודרנית האזרחית צריך להיות מוכשר גם לדברים אחרים. אבל יש פה גם מידה רבה של התנשאות כלפי הזרים האלה שעליהם אפשר להפיל הכול. אפילו בהערת אגב מסוימת של השר ברוורמן קודם – והוא דיבר דווקא לגבי הצעת האי-אמון של הסיעות הערביות – הוא אמר: "כן, רוקחים ערבים יכולים להיות לא פחות טובים מרוקחים יהודים", ואוזני צללו לרגע. כלומר, אני, עם הדעות הפוליטיות הנכונות שלי, לא העליתי בדעתי אף פעם שבכלל יש הווה אמינא. יש רוקחים טובים ויש רוקחים רעים – ערבים, יהודים. אבל הרבה פעמים האנשים, קובעי הטעם, האנשים בממשלה, אפילו אנשים עם דעות מאוד ליברליות, חושבים שמה שהם מחנכים אליו בבתי-הספר שהם מלמדים בהם ושילדיהם שלהם לומדים זו הדרך הנכונה והבלעדית, וכל האחרים – הערבים, החרדים – כל אלה שהם לא כמונו: "הם, אם הם מתאמצים, הם יכולים להיות אפילו כמונו", כמו אלה שהם הזרם המרכזי. פה אני פונה לחברינו הליברלים או הליברלים בעיני עצמם, ומבקש מהם להבין שיש סוגים שונים של בני-אדם. העובדה שאתה אומר שהאחרים "כן יכולים להיות. הרוקח הערבי יכול להיות כמו רוקח – – –". אדוני היושב-ראש, יש אפילו רופאים חרדים. הידעת? יש רופאים חרדים שהם לא פחות טובים מרופאים חילונים, ויש חברי כנסת חרדים שהם לא פחות טובים.
יש חברי הכנסת טובים, חרדים וערבים, ואפילו יותר טובים מחבר הכנסת דודו רותם.
לא פה. פה אין לי דוגמאות.
כל האמירה הזאת, שאנשים עומדים פה על הדוכן ובמקומות אחרים ומתפעמים כל כך שיש אנשים ש"הם לא כמונו בדיוק, לא באותו פרופיל ולא מאותה ההשכלה ובכל זאת הם מגיעים להישגים שלנו", מזכירה לי את ההתנשאות שהיתה בזמנו על פרופסור שלמה בן-עמי, שתמיד הביאו אותו במפלגת העבודה ואמרו "תראו, בן-עמי ממרוקו, והוא נהיה פרופסור", כל כך מתפעלים אנחנו – אנחנו, הרוב, הזרם המרכזי – מעצמנו, שאפילו אנשים דלת העם, אפילו אנשים – –
– – אפילו אנשים שהם לא ברקע שלנו, תראו לאן הם יכולים להגיע. לכן, אני אומר לאנשים שמתנאים, במידה רבה של צדק, בחינוך שהם מעניקים לעצמם ולילדיהם, להבין שיש עוד דברים, עוד סוגים ועוד צורות חינוך, ואם השאיפה באה בידיים נקיות ובכנות – שאנשים בחינוך הממלכתי ובחינוך הפחות ממלכתי ובחינוך העצמאי החרדי ובחינוך הפרטי החילוני והדתי צריכים לקבל את סל ההשכלה והתרבות וההכשרה לחיים, אבל אי-אפשר יהיה לעשות את זה בכוח, אלא בהידברות ובהבנה, כי יש שינויים דרמטיים בחברה הישראלית, גם לא זו שהיא הזרם המרכזי אלא הזרמים היותר צדדיים. לכן, כדי לעשות שינויים בחברה בתחום החינוך וכדי לצמצם פערים, אני מסכים עם עמיתי חבר הכנסת הורוביץ שצריך לחזק את החינוך הממלכתי קודם כול בגלל שהוא ממלכתי, וקודם כול בגלל שהוא מאפשר חינוך נגיש במחירים סבירים, ואם אנחנו נוגסים בו על-ידי חינוך פרטי, לא משנה אם זה חינוך של עשירים או חינוך של עניים, אנחנו נוגסים במרקם המרכזי של המדינה, במרקם החיים והעתיד. אבל את זה צריך לעשות – ובזה אני מסיים –  מתוך הבנה שיש שינויים, ולא נעשה דברים כאלה בכוח אלא בהידברות ולא בהתנשאות. תודה רבה.
אדוני היושב-ראש, היום הוא יום שמצוין ברחבי אירופה והעולם. אנחנו העם היהודי מחנכים ולומדים כל הזמן על שואת העם היהודי. אני חושב שאולי בגלל שזה האפיל – אנחנו לא היינו שותפים לשמחת הניצחון, כי לנו הניצחון, לרבים מאתנו, הגיע מאוחר מדי. אבל אני חושב שאנחנו צריכים לחנך את עצמנו בלימודי ההיסטוריה וההיסטוריה הכללית שהעולם המערבי, העולם החופשי, ניצח את החיה הנאצית; שגם אנחנו נציין את הימים האלה בתאריך הלועזי יחד עם שאר העולם ומעבר לציון ימי השואה והגבורה של העם היהודי, ונזכור שהיתה פה מלחמה של העולם החופשי – וגם העולם הקומוניסטי, יש לציין – בחיה הנאצית. לכן, האנשים המכובדים שמתארחים כאן בכנסת, אנחנו מכירים להם תודה וטובה לא רק על מה שהם עשו למען העם היהודי אלא גם למען מה שהם עשו להצלתו של העולם החופשי, ונזכור שהמלחמה של העם היהודי היא הרבה פעמים חלק ממלחמה גדולה וחשובה של כוחות האור והטוב נגד כוחות החושך.
אדוני היושב-ראש, חברי הכנסת, אמר פה חברי חבר הכנסת מסעוד גנאים: אתם התקבלתם ל-OECD. זה לא אתם, גם אתה התקבלת, אתם אזרחים ישראלים ומדינת ישראל התקבלה. יכול להיות שאתם לא מרוצים מההישגים של מדינת ישראל. לאחרונה אני חושד שכמה חברי כנסת ערבים לא אוהבים שישראל מצליחה בתחומים הכלכליים – – –
כמובן, בסופו של דבר, כשאתם תיתנו את ההסכמה, את הגושפנקה, בימות המשיח, אז נתקבל. הרי אם נחכה לאסמכתה של חברי הכנסת הערבים, גם לאו"ם אנחנו לא נתקבל. למזרח התיכון הרי עוד לא התקבלנו על-ידיכם.
אתה אומר, שתהיה מדינה אחת לשני עמים – אתם תהיו על האדמה ואנחנו נהיה מתחתיה, ואז נתקבל.
אני רוצה להתייחס לעניין שהוזכר פה כבר לא אחת ולא שתיים, למניעת כניסתו לרגע של פרופסור נועם חומסקי. אני מודה שאני לא מתלהב מזה שעוצרים מישהו שבא לשטחי הרשות הפלסטינית לשאת את נאומו. מבחינה פרקטית זה לא מועיל למדינת ישראל שנתפסים כאילו אנחנו מונעים את חופש הדיבור מאיש כזה או מאיש אחר. אבל אני רואה את זעקות הנהי, הקינים וההגה וההי, שעצרו את האיש הזה מלהיכנס, ואני אומר, על מי אתם מגינים בעצם? אני שומע פה את האנשים אומרים, פרופסור, באיזה חרדת קודש, פרופסור. רבותי, ואם הפרופסור הזה היה גזען, נגיד שהוא היה גזען, ידוע כגזען. בעיני הוא גזען כי המתקפות שלו הן נגד היהודים. אבל נגיד שהוא היה ידוע בעולם כגזען והיו – – –
הוא יהודי גזען. יהודי שהביקורת שלו העיקרית היא על יהודים בשל יהדותם ולא רק על ישראלים.
אם אתה רוצה לבחור בכינוי הזה, אני יותר זהיר בכינוי הזה.
הוא אנטי-ישראלי ואנטי-יהודי. נגיד שהוא היה גזען והיו עוצרים אותו מלהיכנס או מעכבים אותו מלהיכנס, האם בשם חופש הביטוי הייתם מתקוממים? לא הייתם מתקוממים, כי הייתם מבינים שיש דברים שאתה לא מעביר אותם ככה בקלות. והפרופסור הזה הוא שונא ישראל. ועם שונאי ישראל לא צריך כל כך להקל ולהגיד, בשם חופש הדיבור אפשר להגיד מה שרוצים. אני לא כולל את זה פה בכנסת כי פה מותר גם לשנוא את ישראל ולהגיד מה שרוצים. אבל אדם שהוא אזרח זר וקצת מעכבים אותו או מונעים ממנו – שנאת ישראל זה לא דבר של מה בכך. זה לא פחות חמור בעינינו מגזענות, מפאשיזם, משורה שלמה של חוליים רבים של האנושות. ולכן, גם אם עיכבו אותו, הטעות פה היא טעות יותר טקטית, משום שזה לא מועיל לישראל. בעולם, כיוון שהוא נחשב לפרופסור כל כך נכבד, אף שבעיני זה לא רלוונטי, הרי לדברים שהוא אומר נגד ישראל – הוא בלשן ידוע. זה לא מועיל לישראל העיכוב הזה. אבל מבחינת מה שמגיע לו, מגיע לו שנעכב אותו, מגיע לו שהוא לא ייכנס ומגיע ששונאי ישראל לא יעברו בקלות בגבולותינו. תודה רבה.
אדוני היושב-ראש, חברי הכנסת, יש פסוק שהשתמשו בו פה כבר פעמים הרבה, מספר ישעיהו, והפירוש שלו מאוד מוכר: מהרסייך ומחריבייך ממך יצאו. אבל בדקתי ומצאתי שיש שני פירושים, ודווקא הפירוש המקובל בפי העם הוא לא הפירוש של הפשט. בדרך כלל משתמשים בזה כדי להגיד שמהרסייך ומחריבייך, אלו שמתוכךְ, ממךְ יצאו – מהרסייך ומחריבייך יוצאים ממך, והם מוציאים את שמך הרע בעם. אבל זה לא הפירוש הפשוט. הפשוט הוא שמהרסייך ומחריבייך ילכו ממך. אני חושב על הפסוק הזה – האינסטינקטים הדתיים והימניים שלי הם תמיד כשאני רואה שמהרסינו ומחריבינו יוצאים מתוכנו, ואני מדבר דווקא על אזרחים ישראלים יהודים שלאחרונה משייטים להם בעולם ומצטרפים למתקפה הכללית על מדינת ישראל. אני לא יודע אם זה יפתיע אתכם, כנראה שלא, אני לא מתפעל מההצעות עכשיו להצר את רגליהם של חברי הכנסת הערבים, מפה, מהבית הזה, שנוסעים ללוב ולמקומות אחרים. אפשר להיאחז בעניין הפורמליסטי שלוב היא לא מדינת אויב – אם אלה לא האויבים, אז באמת אנחנו לא צריכים אויבים. אבל אני אומר, אפילו בלי להיאחז בעניין הפורמליסטי, שאני בהחלט מקבל את מה שאמר עמיתי חבר הכנסת חיים אורון, שרצוי לא להצר את צעדיהם של חברי הכנסת ולהקל, ולא לחפש איך לדחוק חבר כנסת לפינה, כי היום אנחנו דוחקים את רגליהם של חברי הכנסת הערבים, ומחר, ואולי אפילו אתמול, את חבר הכנסת בן-ארי בכל מיני מקומות שהוא מסתובב ופוגע בחסינות, ומחר אלה חברי כנסת חרדים, דתיים ושמאלניים וימניים, ואנה אנחנו באים.
ואנה אנו באים. לא, גם חברי הכנסת החרדים, תשימו לב, לא מצרים את צעדיהם של חברי הכנסת החרדים; הטענות הן שמצרים את צעדיהם של החרדים עצמם, אבל זה דיון לגמרי אחר. ולכן אני אומר: גם צריך איזו חוכמה של העלמת עין, ולא כל דבר – להביא את שלל היועצים המשפטיים שכבר ממש קמו עלינו לכלותנו, אם לדבר בלשון הגזמה. צריך גם לתת מעט מקום לשכל הישר. אבל אני אומר מנגד לעמיתינו, בין אם חברי כנסת ערבים ובין אם אזרחים ישראלים, שהקריירה שלהם היא לתקוף את מדינת ישראל, ולא מדובר על ויכוח על הכיבוש בפיהם, או על זכותנו על הארץ, שזה הוויכוח שאנחנו מנהלים אותו פה בעוצמות גדלות או קטנות לפי העניין. אבל אנשים כמו אודי אלוני, ממארגני החרם התרבותי על ישראל; ועורך-דין דניאל מחובר; ופרופסור חיים בראשית, שהיה איש חשוב במכללת "ספיר"; ודרור פיילר, ממארגני המשט לעזה – אלו אנשים שזו אובססיה אצלם לתקוף את ישראל, להציג אותה כמדינת אפרטהייד, לא כמדינה שכובשת שטחים לא לה, שאת זה אנחנו שומעים פה חדשות לבקרים. אלה אנשים שמטילים ספק ומתנגדים לעצם זכותה של מדינת ישראל להתקיים, וגם להתקיים כמדינה יהודית. כשאתה רואה אנשים כאלה מבני עמך, יהודים, שזה עיקר עניינם בעולמם, אתה לא יכול שלא לחשוב, כן, על הוורסיה המוכרת יותר של הפסוק, מהרסייך ומחריבייך ממך יצאו, והכוונה היא שהמהרסים והמחריבים שלך הם מבני עמך. כי יש איזה גבול לא כתוב – ואני לא חושב שאפשר באמצעות חקיקה להילחם במישהו ומשום שהוא יהודי אסור לו להגיד כך וכך או לארגן חרם על מדינת ישראל, אבל אני חושב שכן יש מקום להביע את תחושת הסלידה והגועל מאנשים יהודים, מבני עמך, שהמלחמה העיקרית שלהם היא נגד בני עמם. ואתם, חברי הכנסת הערבים, מבינים טוב מאוד למה אני מתכוון, כי כשאתם פה, על הבמה הזאת, נתקלים באזרחים ערבים בישראל שמתגייסים לצבא – כשחייל בדואי, לא עלינו, נופל בקרב, כשיש אזרחים ערבים שהם לא בקו שלכם, אלא הם פרו-ישראלים, או מרגישים שותפות באזרחות הישראלית, אתם לא מהססים לקרוא להם בוגדים ומשת"פים, אפילו שהם אזרחים כמוכם, ויש כאלה מקרב האוכלוסייה הערבית שאולי אומרים את זה עליכם. ולכן אתם בוודאי מבינים שכשאני קורא ליהודים שתוקפים ככה, באופן קבוע, את מדינת ישראל, כשאני רואה בהם משת"פים ובוגדים ומהרסייך ומחריבייך ממך יצאו – אם יש פה מישהו ששותף לתחושה הזאת, לפחות לעיקרון, אלה חברי הכנסת הערבים, שהרי אתם כל הזמן אומרים את הדברים האלה על אחים ערבים שלכם, אזרחים ערבים, שהם בעד מדינת ישראל. לכן, כשאני מוצא יהודים המתנגדים למדינת ישראל, תוקפים אותה, מטילים עליה חרם, יוזמים יוזמות אנטי-ישראליות, אל תתפלאו שאנחנו קוראים להם את המלה הפשוטה והנוקבת מכול: בוגדים.
אדוני היושב-ראש, אדוני ראש הממשלה, חברי הכנסת, יש משפט חכם שאומר: אנחנו מוכנים ללכת אחרי המנהיג בעיניים עצומות, אבל בתנאי אחד, בתנאי שהוא לא הולך בעיניים עצומות.
כל דבר שלא יודעים מי אמר, אז אצל עמי העולם זה ג'ורג' ברנרד שו, ואצלנו זה זלמן ארן.
בסדר, שיהיה זלמן ארן, שר החינוך בשנות ה-60.
זה נשמע כמו חידון טריוויה עכשיו – מי אמר? עכשיו בואו נקשיב מה אני אומר, בסדר?
מלים מן המקורות. אני פונה אליך, אדוני ראש הממשלה, לא לעצום עיניים. אל תעצום עיניים מול תוכנית הלימודים הפלסטינית שאנחנו מממנים במזרח-ירושלים, שאיננה תוכנית ליבה אלא תוכנית דיבה. מה שנאמר שם על יהודים ועל ישראלים הוא דבר שלא רק שלא ראוי לכסף ישראלי – – –
אני אביא לך הרבה דוגמאות. להרבה דברים אני אביא לך דוגמאות.
המון דברים. ומה שאתה אומר פה בכנסת – גם זה לא ראוי להילמד בשום תוכנית לימודים.
כי יש לזה משמעות, לדברים שנאמרים שם, וזה לא ראוי למימון גם על-ידי הרשות הפלסטינית, אגב, הדברים שנאמרים שם. וגם אל תעצום עיניים, אדוני ראש הממשלה, מול הקפאת הבנייה, שהורסת יישובים. בבית-אריה עומדת להיפתח שנת הלימודים הבאה באוהלים, כי הם לא יכולים לבנות. ואני מקווה ומאמין ובטוח שבחג הסוכות תסתיים ההקפאה הזאת, כי היא לא יכולה להימשך. ואל תעצום עיניים ואוזניים מול הדיבורים הגסים נגד החרדים. זה נאמר ככה כי זו הרוח הנושבת. ואלו שמדברים, גם פה מקדימה נגד החרדים, הם לא מתכוונים לחרדים, אדוני ראש הממשלה. הם מתכוונים לממשלה שלך, הם מתכוונים אליך. הם מזהים איזו חוליה חלשה שנגדה, בה קל להשתלח ולשסות בה. הם מדברים עליהם, אבל הם מתכוונים אליך. אבל, זה לא אומר שאפשר לעצום עיניים ואוזניים גם לבעיות שיש בחברה החרדית. אני לא נכנס עכשיו לוויכוח הישן על לימודי הליבה. אבל הפרדה מכוונת בין אשכנזים לספרדים היא דבר שלא יכול להיות.
אני מדבר על בית-הספר בעמנואל. וגם הפרדה בתוך אוטובוסים.
בואו לא נתקן את כל העולם בשלוש דקות, נשאיר משהו לערב. וגם הפרדה בין גברים לנשים באוטובוסים זה לא עניין פנימי של חרדים, כמו, להבדיל, שאלימות בתוך המשפחה היא לא עניין של המשפחה. יש דברים שחברה מודרנית ויהודית לא יכולה להרשות גם אם זה בתוך איזה מגזר. אבל גם את זה צריך לומר בתקיפות ולא בגסות.
מייד. ולא לעצום עיניים מול מגמות קיצוניות מאוד של ישראלים, יהודים בעיקר, שהם חוד החנית במתקפה נגד מדינת ישראל. חרם תרבותי, חרם אקדמי – זה לא דברים שאפשר לזלזל בהם, ולעצום עיניים אל מולם. אם אתה, אדוני ראש הממשלה, לא תלך בעיניים עצומות, אז אנחנו נוכל אולי ללכת אחריך בעיניים עצומות. ובינתיים אנחנו פוקחים עיניים ומשגיחים עליך, אדוני, שתלך בדרך הנכונה.
אדוני היושב-ראש, חברי הכנסת, אדוני השר להגנת הסביבה, כל פעם אני מופתע שמופתעים. כל פעם שאני רואה בעיתון, באתרי האינטרנט, בטלוויזיה, איזו פטריית עשן או איזו משאית דלק שפוכה באמצע ציר תנועה, כל ההתראות צצות ועולות. אנחנו כבר יודעים, בפרפראזה על משפט אחר, שאם יש מפעל בתוך אזור צפוף אוכלוסייה, בדרך כלל שם באזור הקריות, סופו שמשהו ידלוף, שמשהו יתפוצץ, שמשהו יסכן את הסביבה. אני חושב שצריך להתחיל – אני לא יודע אפילו מה אפשר לעשות פה בחקיקה, אבל ודאי שאפשר לעשות במודעות. יכול להיות שצריך לפרסם כמה פעמים בשנה, מטעם המשרד להגנת הסביבה, את עשרת, או 20, או את 50 המפעלים המזהמים ביותר בישראל. יכול להיות שצריך להכריז על אזורים מסוימים על מידת הזיהום בהם. אנחנו יודעים שיש מחלות ריאה ונשימה, בעיקר באזור חיפה והקריות, בגלל המפעלים באזור המפרץ. כל פעם הבעלים של המפעלים מסתכלים במבט שכולו פליאה ותמיהה: לא, אנחנו בכלל, זה לא מזהם, המפעל שלנו, אצלנו הכול בסדר, מדובר בתקלה נקודתית. וגם הגופים הגדולים במשק. כולם הרי רוצים להיות – וזה אחד השינויים לטובה שיש בחברה שלנו – כולם רוצים היום להיות ירוקים. החברות המזהמות ביותר, שמטיבן הן מזהמות, הן מייצרות חשמל, מייצרות דברים מהסוג הזה, אוהבות להתהדר בירוקות שלהם. אתם יודעים, באזור חיפה יש מקום שנקרא – תמיד זה משעשע אותי – חוות-הגז. מה זאת אומרת חוות-הגז? מה זה המלה חוות? אחו, חווה, לדוד משה היתה חווה. לוקחים את המקומות הכי מסוכנים והכי מזהמים ותמיד קוראים להם בשם "חווה", "משפחה". במקומות עבודה יש בעיה אחרת, שקוראים "משפחת מפעל זה וזה משתתפת באבלו של חברנו כך וכך"; כמעט המפעל יושב שבעה. לא משנה שלמחרת אפשר לפטר את אותו עובד, אבל זאת משפחה. אתם יודעים, במשפחה, בדרך כלל, לא מפטרים אנשים. אותו דבר במפעלים המזהמים. זה חוות, חברת החשמל היא נורא ירוקה, חברת "אגד" בכלל צבעה את האוטובוסים שלה בירוק. ירוק הולך מאוד טוב. צריך להטיל קנס על פרסום ירוק שאיננו במקומו, כי אני בטוח שככל שהחברה גדולה יותר ומזהמת יותר ככה יש לה יותר תקציב פנוי לפרסום על ירקרקותה. לכן, אדוני השר, אני מציע, למצער, שפעם-פעמיים בשנה יפורסם מי המפעלים המזהמים ביותר, האזורים שבהם האוויר מזוהם, המים מזוהמים, אולי האדמה מורעלת. זה יהיה שירות חשוב לציבור שוחר אוויר נקי, מים נקיים ואדמה שאפשר לחיות עליה.
אדוני היושב-ראש, חברי הכנסת, כולם נותנים עצות איך להשתלט על אוניות, מה צריך לעשות, למה לא נערכו – קטונתי, אבל אני אוסיף עצה משלי. יכול להיות שיומיים-שלושה לפני פעולה מהסוג הזה, לא לקרוא עיתונים, כי החיילים שנחתו לתוך הספינות היו בטוחים שמדובר בפעילי שלום, במשלחת הומניטרית ובסיוע, ופתאום הם נתקלו בפראי אדם תומכי טרור, ועל כן ההפתעה היא הפתעה של קונספציה, של – אנחנו באים לאיזו פעולה של פיזור הפגנות או משהו מהסוג הזה, על כן, כיוון שאנחנו מאמינים למה שאנחנו קוראים בעיתונים ולמה שהאווירה משדרת, אז במקום לבוא עם 1,000 חיילים לספינה אנחנו באים עם הרבה פחות, ואז אנחנו מופתעים. לכן ההצעה, על דרך האירוניה, היא להיות מחוברים למציאות לא רק באמצעות ערוצי התקשורת הישראליים והעולמיים.
אתה רוצה להשוות – יש איזה – – – בעניין?
– – – מנוחתם עדן. לא היה קורה כלום.
אתה יכול לעסוק גם בנושא, אבל אתה לא חייב.
אדוני היושב-ראש, אני בכל זאת אחרוג מהמנהג הרווח פה ובכל זאת אדבר על הנושא. אני יודע שזה לא מקובל, אבל אני מקווה שוועדת האתיקה לא תקנוס אותי – – –
על העניין, כן. אבל בכל זאת, אחרי ששמעתי את ההרצאה – – –
יכולת, חבר הכנסת בן-ארי, אם אתה כבר לא עוסק בנושא, להגיד שעל הספינה אתמול היו שקים גדולים של סוכר, ואז להמשיך לדבר על – – –
כן, כן, אתה מסוגל לקישורים יותר אינטליגנטיים.
אבל אולי בעוד חמש דקות ובנושא הבא.
כן, כדאי בכלל שתתייעץ אתי מדי פעם, זה יחסוך לך הרבה דברים.
עמיתי חבר הכנסת יעקב כץ כל כך פירט, עד שכמעט אני חושב לשנות את הצעת החוק ושיהיה ציור של גולגולת על כל דבר שיש בו סוכר. כלומר, כמעט משכתי את הצעת החוק תוך כדי הדברים, זאת אומרת – זו סכנה כל כך קשה, שהחוק שלנו מתון מדי. אני כמובן לא אפרט את כל הסכנות, אבל בכל העולם המערבי זאת רעה חולה – לא רק השמנה אלא גם חולי סוכרת וההחמרה של מחלות קיימות לסוגיהן. ואומרים, על-פי כל המחקרים, שזה גורם התמותה מספר אחת. שוב, ברוך השם, זה לא במכה אחת, אבל לאורך השנים, ההשפעה והעלויות התקציביות שגורם הסוכר – סוכר עודף – זה דבר שצריך לתת עליו את הדעת. המודעות בכלל לכל הסכנות שיש במזון שצריך לאכול במידה ובבריאות ובתיאבון היא דבר שהולך ותופס לו מקום, וישראל היא מהמתקדמות במדינות. אנחנו יודעים את זה גם תוך כדי טיפול בחוקים אחרים. החוק שעליו אתם הולכים להצביע בקריאה ראשונה זה הוספת סעיף לפקודת בריאות הציבור – אחרי כל ההרצאות, כדי שנדע על מה אנחנו מצביעים – האומר ששר הבריאות, באישור ועדת העבודה, הרווחה והבריאות של הכנסת, יקבע הוראות בדבר חובת סימון תזונתי של הסוכרים במזון ארוז מראש בהגדרתו לפי פקודה זו. יש, אגב, הצעה קיצונית יותר, שהיא לא תעבור אבל היא מעוררת מחשבה: לסמן על מוצרים ארוזים את מספר כפיות הסוכר שיש במוצר, כלומר יהיה סימון של כפית קטנה מאוד ועליה המספר 1, 2, 3 – מספר כפיות הסוכר. זה הדבר שהוא הכי יעיל, כי אז אנשים יקבלו מושג כמה סוכר יש, בלי להבין יותר מדי בטבלאות. אבל כיוון שכפית סוכר זה דבר לא מוגדר בדיוק מבחינת הכמות, וכיוון שזה קיצוני מדי, אנחנו נסתפק בהצעה – – –
ב"מקופלת", נדמה לי שש או שבע כפיות סוכר – ב"מקופלת" אחת – אם אני לא טועה.
זה מדהים, אבל אנחנו פשוט – – –
ברגיל. יש שני דגמים, אבל אני יודע שאם אנחנו נעשה את החוק הזה, כמה חברות מזון יצטרכו לסגור את השערים שלהן – –
– – ואני חושב שלא כדאי להגזים. נשמור את זה למוצרים אחרים, מזיקים יותר. אני קורא לכם, רבותי, לתמוך בהצעת החוק החשובה הזאת.
אדוני היושב-ראש, חברי הכנסת, שר וגדול נפל היום בישראל. קשה להסביר גם לעצמנו וגם לאחרים משמעותו של אדם גדול בתורה שנעקר מנופנו. יש כאלו שמחוברים בחייו אליו יותר, ויש כאלו שמחוברים אליו פחות, אבל כשנעקר עץ ששורשיו עבים וגזעו וצלו מרובה ופירותיו יפים, משהו בנוף חסר, גם אם לא אתה או את או אני חוסים בצלו ביום-יום, והלוואי שנצליח להעביר לעצמנו ולילדינו ולאנשים הקרובים יותר לתורה ומצוות או קרובים פחות את משמעותו של אדם גדול בתורה שנעקר מן הנוף. אנחנו הרבה פעמים מרגישים זאת כשאנשים שאינם דווקא מהתחום התורני – רק בשבוע שעבר היה זה אדם שגדול בחסד ובהתנדבות, לובה אליאב, וכולנו הרגשנו את החיסרון בלב; מי ייתן ואנשים מכלל הציבור ירגישו את אותה תחושה של עקירה ושל יתמות כשאדם כזה הולך מאתנו. כולנו נלווה אותו היום. לענייני היום-יום המעיקים – הסכנה לדמוקרטיה שעליה מדברים היא מכיוונים שונים; היא קודם כול מאנשים שבאים לשתף פעולה עם האויב. הפגיעה בחסינות היא לא מחברי כנסת שרוצים להגביל את החסינות של חברי כנסת, אלא מחברי כנסת שמנצלים לרעה את החסינות ופוגעים בחסינות של כל חברי הכנסת. כי אם החסינות, משתמשים בה לרעה, הרי שהחסינות תוגבל, וסופה שתוגבל לעוד רבים וטובים, ולכן אני מציע להיזהר. אבל אני אומר את זה לא רק לאלו שמזדהים עם האויב. אני אומר את זה גם למי שמזדהה עם מדינת ישראל ועם הציונות כאן בכנסת.
חברי כנסת בכנסת ישראל לא מסתערים על הדוכן כשחבר כנסת או חברת כנסת, לא משנה מה דעתם, נואמים כאן. אני כבר לא מדבר על הנזק והחוכמה שיש בעניין, התמונות שרואים בכל מקום והניצחון שיש בזה לכל משנאינו; מצד העניין עצמו, מצד האמת, חבר כנסת פה יכול לומר את כל אשר על לבו, ואנחנו לא מתקרבים אליו בצעקות, ואנחנו לא מסתערים על הבמה עצמה, כי אנחנו חברה מתוקנת, ודמוקרטיה מתוקנת, ויכולים לשמוע גם דברים קשים מאוד. קשים עד מאוד. יש לנו כלים אחרים להתמודד עם דברים כאלה. לא בהסתערות על הדוכן. ואני אומר עוד משהו, שקרה היום – היום ועדת הכנסת הצביעה הצבעה – –
אני אסיים בדקה. – – על הצעה שאני מזדהה אתה, לצמצם את זכויות היתר – לא את החסינות – את זכויות היתר של חברי כנסת. וזה בסדר לצמצם זכויות. אז לא יקראו את עיתון "הארץ" בבוקר, אז יקבלו את האידיאולוגיה ממקומות אחרים, או כל מיני דברים כאלה, שאפשר להגביל.
אפשר להרחיב לעיתונים אחרים גם כן.
לא כבוד גדול וגם לא בושה קטנה. מה לא היה – ההחלטה עצמה היתה נבונה ונכונה, אבל אני רואה חברי כנסת, בסוף ההחלטה הזאת – אני מתכוון לעמיתנו חבר הכנסת מיכאל בן-ארי ולשני עוזריו, או שמא אתה עוזר שלהם, כשאתם מרימים כוס "לחיים" בוועדת הכנסת, כאילו אנחנו בבית-מרזח, אדוני. אנחנו לא בבית-מרזח – –
– – אנחנו בכנסת ישראל, ואם רוצים לחוקק חוקים טובים ונבונים, או הגבלות מסוימות, שהן נכונות, כפי שהחלטנו היום בוועדת הכנסת, זה בסדר.
יש – בכנסת גם לנראות יש משמעות, ואנחנו לא מרימים כוסית "לחיים" אחרי שהעברנו איזה חוק, בו במקום. נכון שלהיכנס לתקשורת, לטלוויזיה ולאינטרנט זאת מטרה עליונה, אבל פה זה לא בית-מרזח, וכבודה של הכנסת הוא כבודה של מדינת ישראל, ואנחנו נתנהג כבני-תרבות גם אם נשמע דברים קשים וגם אם נשיג הישגים יפים, אחרת נהיה כמקולקלות שבאומות.
אפשר לעמעם את האורות. אנחנו פה ארבעה חברי כנסת.
לא לעסוק בפרסומות פה. אבל – לא, זה חיסכון בחשמל, פשוט, ובאנרגיה, וזה קשור קצת למשרד של אדוני.
העניין הזה הוא באמת אבסורדי, שפקיד הנפט של ישראל יכול מחר, באופן פורמלי לפחות – וגם מעשי – להחליט על מקומות שבהם אפשר לקדוח – – –
גם מעשית, כן. כל עוד זה במקומות לא – – –
זה גם הגיוני, כי מדובר פה באמת – – –
לא, אני חושב שדוד הם אלו שמגינים על הטבע, וגוליית הם כל אלה שיש להם אינטרסים כלכליים.
השאלה אם יש נוהל – וזו השאלה שלי – של אישור קידוחים של נפט, או כל קידוח, תגליות אחרות, כשזה פוגע בערכי טבע; האם יש איזה נוהל מסודר, או שקודם חופרים ואחר כך בוכים? ושאלת ההמשך, שקשורה: מה קורה – נגיד שיהיה ניסוי בפארק עדולם או במקום אחר, והניסוי, מה לעשות, לא הצליח. לא גילו. הנזק – השאלה אם הוא הפיך והשאלה אם יש איזו התחייבות של הקודחים למיניהם לתקן את האפשרי לתקן.
הוא בליכוד, אני מזכיר לך.
אדוני היושב-ראש, אני רוצה להעלות בדקה הרהור פילולוגי-סוציולוגי. בימים האחרונים שמענו פה, במסגרת הנאומים בעברית, כמה מלים בערבית, ושמתי לב שכל המלים היו בהקשר שלילי. צעקו פה: רוחי, יא ח'אאנה; מגורשת, מגורשת. אתמול אפילו  בתגובה, אמר: תסתמו את הג'ורה. כלומר, בכל המלים שמשתמשים פה בערבית, בבית הזה, יהודים או ערבים – כאילו ערבית היא שפה רק של קללות או גידופים והיא לא שפה שאנשים מדברים. ולכן אני אומר גם ליהודים וגם לערבים שאפשר להיות אויב בכיף, אפילו טוב, לפעמים אני אפילו ממליץ להיות אויב, אבל השפה של האויב היא שפה של אנשים שהם לא רק אויבים כל הזמן, ולא היהודים ולא הערבים צריכים להשתמש בשפה הערבית רק להקשרים האלה, כדי לגנות את הזולת. כמו שלא היינו רוצים שיקללו ביידיש, שהיא שפה יהודית מובהקת, או שבעברית ישתמשו רק בקללות – אף-על-פי שיש פה חברי כנסת שבעברית משתמשים רק בקללות – אני לא ממליץ על העניין הזה. הבה נתווכח ויכוח, הוא לא חייב להיות תרבותי, אבל שלא יהיו בו ההתנשאות והפטרונות, לא של המקללים מכאן ולא של המגדפים משם. תודה.
כמובן, זה מהותה של הנמקה. אדוני היושב-ראש, החוק נועד להקל על עיוורים וכבדי ראייה בבואם להשתמש בשטרי כסף כפי שכל אדם רואה משתמש; להקל עליהם כדי שלא יכשילו אותם. זה חלק ממצוות "בפני עיוור לא תיתן מכשול". הרבה פעמים המכשול פה הוא בפני אנשים דווקא פיקחים, שעלולים לנצל את זה כדי להכשיל את העיוורים. החוק הוא תיקון לחוק, והוא בעצם אומר לבנק ישראל: כשאתם עומדים להנפיק מטבעות ושטרות – מתוכנן, אגב, ב-2012; יש סדרה חדשה של שטרות – להביא בחשבון את הקושי של כבדי ראייה ועיוורים להבחין במהותו של השטר, כיוון שכמובן התמונה, הדיוקן הניבט על השטר לא ניבט לעיניהם, ולכן צריך למצוא אמצעים אחרים כדי להקל עליהם. בעבר היה מקובל שהיה איזה סימן עם בליטה מסוימת, חספוס מסוים על גבי השטר. הדעה היתה שזה נשחק במשך הזמן ולא הביא את התועלת הרצויה. מתמודדים עם זה בארצות הנאורות בדרכים שונות. השטרות בשוק האירופי הם בגדלים שונים – הדבר הרצוי ביותר. כל שטר הוא בגודל אחר לפי ערכו. זאת הדרך הרצויה ביותר והיא המומלצת, אבל אנחנו מאפשרים לבנק ישראל – חלק מהעצמאות שלו במסגרת חוק בנק ישראל שעבר לא מזמן הוא לקבוע בדיוק את הפרטים, ובלבד – – –
בדולר – אני יודע שבית-המשפט העליון האמריקני מחייב לפתור את העניין. יש לזה פתרונות כלשהם, אני לא בקי בדיוק. אני יודע שבאירופה פתרו את זה כך, ואני יודע שבית-המשפט האמריקני לחוקה מחייב לפתור את העניין הזה בחקיקה יחסית חדשה. זאת אומרת, העולם המערבי הולך לקראת העניין הזה. זה חלק מהעניין לאפשר עצמאות לאנשים שהם מוגבלים. במקרה הזה הם מוגבלי ראייה, אבל זה נכון לגבי אנשים נכים בכלל, בכל התחומים, כל אחד לפי עניינו, כדי שלא יהיו למעמסה על החברה אלא יוכלו לצאת לחיים עצמאיים ככל הניתן, ולא להקשות עליהם יותר ממה שהחיים הקשו עליהם ממילא. אני חושב שזה יהיה אות כבוד לכנסת. אני מודה למשרד האוצר שהסכים, ולסגן שר האוצר במיוחד, שהוא מסכים לכל מה שאני מבקש, וכמובן לבנק ישראל ולנגיד בנק ישראל, שמבינים את החשיבות אף שלגופים ממלכתיים – כך אני לומד משנה ורבע פה – יש נטייה, הם לא אוהבים שמתערבים להם. אומרים: תשאירו לנו, אנחנו יודעים לבד הכול, ושלא יתערבו, ולא צריך חוקים. אבל מסתבר שכן צריך חוקים להרבה מאוד דברים, אף שבמדינה מתוקנת הדברים הפשוטים צריכים להיות מובנים מאליהם. אבל בכל זאת, צריך חוק כדי לדרבן את הנוגעים בדבר לעשות זאת. ולכן, בחוק בנק ישראל, בסעיף 31 אחרי סעיף קטן (ב) יבוא: בקביעת צורתם, תרכובתם, משקלם, תבניתם ושאר הפרטים של שטרי כסף ומעות לפי סעיפים (א) ו-(ב), יקבע הנגיד, בהתייעצות עם המועצה ובאישור שר האוצר, סימנים אשר יאפשרו לעיוורים לזהות את ערכם של השטרות והמטבעות. לכבודנו הדבר להנגיש גם את השטרות בפני העיוורים.
אדוני היושב-ראש, חברי הכנסת, לטעמי לא צריך בכלל למנות ועדת חקירה וועדת בדיקה, אבל זה חלק מהספורט הלאומי, בעיקר של חברינו מהשמאל והערבים; מכיוון שלא מצליחים להפיל את הממשלה או לערער אותה באמצעים הרגילים פה בכנסת, אז יש איזה תחביב, מדי בוקר קמים ומחפשים עוד סיבה לוועדת חקירה – אם זאת ועדת חקירה בין-לאומית זה בכלל תענוג מיוחד. ועדת חקירה ממלכתית זה גם טוב, כי בודקים, אז תמיד בודקים ומוצאים שדרך קבלת ההחלטות לא היתה ראויה, שהרי אחרת מה היה לבדוק? זה מין הובי כזה, שהפך פה לספורט לאומי, לבדוק כל דבר. ולטעמי, אין מה לבדוק פה. ואם תהיה ועדת חקירה בין-לאומית, מה היא תבדוק? היא תמיד תבדוק את הצד הישראלי ומחדליו. האם מישהו יבדוק את ממשלת טורקיה, איך היא שולחת למים, למקום שיש עליו סגר, ומסכנת אזרחים שלה? האם ממשלת טורקיה תצטרך לתת תשובות – איך היא, בחוסר אחריות, עושה מעשה שגורם להסתכסך עם ידידה גדולה כמו ישראל? על זה אף אחד לא מעלה בדעתו; כל האחריות היא תמיד על ישראל. האם מישהו יבדוק איך טורקיה מאפשרת לאנשים אלימים, מאורגנים, לצאת להתעמת עם חיילי מדינה ידידותית? את זה אף אחד לא יבדוק. יבדקו תמיד את אשמתה של ישראל. ולטעמי, למעט בדיקות מבצעיות, שתמיד צריך לעשות לגבי מבצעים שלא עולים בדיוק כפי המתוכנן, אין צורך בשום ועדה. ואם נגזר וכבר מקימים ועדה – כן, מן השפה ולחוץ מבחינתי. אני לא חושב שיש פה איזה מחדל נורא עד כדי כך שאנחנו צריכים להתגרד ולהתפלש בהאשמה עצמית. זה חלק מהספורט בכלל, לתבוע את החיילים שלנו, להעמיד אותם לדין. גם ההחלטה הנואלת של הפרקליט הצבאי הראשי להעמיד לדין פלילי את אלוף-משנה וירוב על דברים שהוא אמר כהגנה על חייליו, זה חלק מהספורט הזה לחפש את אשמתנו שלנו ולהעמיד את הקצינים והחיילים שלנו בפינה, כאילו הם אשמים וכל העולם מסביב הוא עולם של צדיקים. ואנחנו כאן, מהכנסת, צריכים להגיד לחיילים ולקצינים, ובמקרה הזה גם לממשלה, שהיא לא צריכה לחוש רגשי אשמה על מה שהיה בלב ים ועל מה שקרה בפרשת אדם מלול, הקצין, ואלוף-משנה איתי וירוב. ועוד הערה צדדית, אבל מאוד חשובה: היום קראתי בעיתון מאמר של נחום ברנע, שהוא עיתונאי לא צעיר, ויש לו הערה לגבי גילם של חברי הוועדה. נדמה לי, אדוני, שלפני כמה חודשים אתה העברת הצעת חוק מוצלחת מאוד, אתה ועמיתך חבר הכנסת משה גפני – לא נדמה לי, היא נמצאת אפילו כאן לפני – הצעת חוק איסור לשון הרע (תיקון – ביזוי בשל גיל). הוספתם תיקון יפה לחוק, שלא יבזו אדם בגלל כל מיני סיבות שקיימות בחוק, וגם בשל גילו; שאדם שהוא מבוגר לא יבוזה. והנה אני קורא היום בעיתון, וגם נאמרו כאן דברים, שהעובדה שממשלת ישראל מינתה לוועדה אנשים כל כך מבוגרים, אחד בן 86 ואחד בן 93, זה מראה שזה לא רציני, כי מה שהם יכולים זה רק לשתות תה, או – – –
אני אומר שהעובדה שבוועדה יושבים אנשים מבוגרים – – –
אתה עוד צעיר ועתידך לפניך.
רגע, רגע, כשאומרים שאנשים – הגיל שלהם הופך אותם ללא כשירים לדברים שהם כן כשירים להם – – –
כן, קראתי את הכתבה. וגם שמעתי פה דברים. העובדה שמציינים את גילם של האנשים נועדה – – –
מה אתה רוצה להגיד, שבן-אדם בן 93 ו-86 לא כשיר להיות בוועדה?
יש אנשים, אתה יודע – אז אולי אתה מציע שאנשים מעל גיל 80, יעבירו אותם בדיקה לפני מינוים? יש לנו למשל נשיא מדינה, אתה יודע בן כמה הוא?
אני אומר לך, אני מביא לך דוגמה: יש נשיא מדינה, הוא בן 86, עד מאה-ועשרים. אני כבר לא מדבר על גדולי תורה בני 90 ו-100.
בסדר. אני אומר שהציון של גילם של האנשים כדבר שאומר שהם לא כשירים לוועדת חקירה, עם עוד כמה הערות מבזות, הוא דבר לא ראוי. אתה יכול להגיד שאנשים לא מתאימים בגלל דברים אחרים. יש אנשים מתאימים ויש אנשים לא מתאימים, אבל היאחזות בדבר הזה היא דבר שיש להסירו מסדר-היום, כי אני מכיר גם מספיק צעירים שלא מתאימים להמון דברים. תודה רבה.
תודה לאדוני שלקח את הרעיון והפך אותו למעשה. הדברים מחמיאים, אבל בין פרס ישראל להספד, אז לגבי שניהם עוד מוקדם מדי מבחינתי. בכל פעם, רבותי חברי הכנסת, שאני שומע את השיר הידוע "הן אפשר כי בג'יפ שעבר, שאגו בחורים – –
– – כי נגמר", השיר הידוע על לוחמי תש"ח, בחמש השנים האחרונות אני דווקא זוכר את תמונתו של ראש הממשלה לשעבר אריאל שרון מכה בידו על מכסה מנוע של ג'יפ וקורא לעובדים להתחיל לעבוד כדי לשקם את עקורי קטיף. הג'יפ עבר, אבל זה לא נגמר. בוועדה שהיום הגישה את מסקנותיה אנחנו רואים את החרפה ואנחנו רואים כיצד עבירה גוררת עבירה וכישלון גורר כישלון. העבירה של העקירה הביאה לעבירה של השתלטות ה"חמאס", והשתלטות ה"חמאס" הביא להפגזות על הדרום, וזה הביא לתגובה מלחמתית של צה"ל, ובאמצע היתה לנו חטיפת גלעד שליט, ואחרי זה קיבלנו את דוח-גולדסטון, ועל כל אלה נוסף לנו חטא אי-שיקומם של עקורי גוש-קטיף היקרים, שאין לנו חלוצים טובים מהם, שמוכנים שוב לשאת את משא עמם על שכם ולבנות עוד יישוב ועוד חבל ארץ, ובלבד שנאפשר להם. עבירה גוררת עבירה וכישלון גורר כישלון, ורק ההד של המכה הזאת על הג'יפ, כמו ה"וובוזלה" הזאת מהמונדיאל, עוד מהדהדת, והשיר הזה כבר לא ישוב, באוזני לפחות, להיות מה שהיה תמיד.
אדוני היושב-ראש, גברתי שרת התרבות והספורט, תודה על התשובה המפורטת שייתרה חלק מהשאלות. אני מבין שלפי חוק הספריות, העירייה מחויבת להעביר 50% מתקציב הספריות. השאלה היא מה קורה ומה הסנקציות שיש אם עירייה מתרשלת בתפקידה. אתמול נדהמנו בוועדת החינוך לראות שעירייה לא שלחה נציג רשמי מטעמה – אם לא ראש העירייה, מישהו – בנושא שמסעיר את חיי התרבות בשבוע האחרון, שעוסק בקריית-שמונה, כאילו זה לא מעניין אותם. יצא להם רחוק להגיע לירושלים. השאלה היא אם יש אמצעים כלשהם שמשרד התרבות יכול להפעיל – או המדינה, לאו דווקא באמצעות משרד התרבות – נגד רשויות שמתרשלות בתפקיד. אני אוסיף הערה: אני חושש שהם נאחזים בספרייה כי זה דבר שנוגע לאיזה סנטימנט של המון אנשים, כדי להשיג דברים אחרים שהם חשובים בפני עצמם. המתנ"ס בבעיה כללית, אז לוקחים דווקא את הספרייה ומנפנפים בה כדי לזעוק על המצוקה.
אדוני היושב-ראש, חברי הכנסת, להקת פיקוד געוואלד יצאה לדרך. כל אחד מרגיש שהוא יותר מסכן מהשני. אבירי שלטון החוק אומרים, איך מדברים ככה אל בית-המשפט; הערבים מתלוננים, אם אנחנו היינו עושים מה שהחרדים עושים, מי יודע מה היה קורה לנו; והחרדים, בכלל, איזו הפקה מופלאה, מזמן כבר לא נראתה במקומותינו. הם הולכים לכלא כאילו הם הולכים ל-25 שנה שירות בצבא הרוסי כמו שהיה מקובל בתחילת המאה, שיותר אתה לא רואה את הילדים שלך; אני לא רוצה לומר כאילו שהם הולכים למילואים, ככה הם נפרדים מהילדים, כי זאת לא דוגמה כל כך טובה.
גם בזה יש אקט חינוכי, ויש להעריך את האכפתיות מהחינוך, אבל אחרי שמעריכים את האכפתיות מהחינוך ואת מסירות הנפש אפשר לזכור שהם הולכים לכלא לא רק בגלל היחס לבית-המשפט, אלא בשל אפליה של בני עדות מזרח, של ספרדים, בעמנואל. צריך, עם כל ההערכה לחינוך החרדי, לומר את האמת המרה הזאת. זה ויכוח שהוא בין חרדים לחרדים, ובית-המשפט במקרה הזה מגן על חרדים, רק לא על הרוב החרדי, אלא על חרדים ספרדים. אבל אני לא רוצה לדבר עכשיו על הרגלי החינוך של חברי האשכנזים החרדים; זה ויכוח ארוך. אני חושב שזאת שטות, אם מותר לומר ככה על פסקים של בית-משפט, אבל זה שטות לחשוב שבאמצעות צווים ובאמצעות בית-משפט אפשר לשנות הרגלים רעים ארוכי שנים. אני רוצה לדבר, דווקא בהמשך למה שאתה אמרת, ידידי חבר הכנסת מולה, על שתיקתם של חברי מש"ס. הרי לכך נבחרתם. אתם נבחרתם כדי להגן על ספרדים חרדים, קודם כול. אתם מפלגה ספרדית חרדית. הנפגעים הם ספרדים חרדים. בלי לדעת הרבה מתמטיקה אני מבין שאם יש חרדים ספרדים שנפגעים, מי שצריך להגן עליהם אלו ספרדים חרדים בכנסת. אלף-בית.
איך אני יודע את זה? כי יש פה אשכנזים חרדים, וכשנפגעים אשכנזים חרדים, הם מגינים עליהם. צודקים, לא צודקים, האינסטינקט הטבעי אומר להגן על אנשים ששלחו אותך לכנסת. אבל ש"ס שותקת. ואני יודע למה היא שותקת. כי – מסתבר, בדקתי את זה היטב היטב, רבותי, וגיליתי שהשם האמיתי של אלי ישי זה אלי ישיקביץ, ואריאל אטיאס זה אריאל אטיאסובסקי, ואברהם מיכאלסקי. ויכול להיות – אמר לי מישהו אחר, זה לא השם האמיתי שלו, שזה צירוף של שמות: נגיד, סגן השר יצחק כהן זה יצחק כהן-פרוש, ואמנון כהן-ליצמן, וראש ועדת הפנים – דוד גפני-אזולאי; ומשולם נהרי-מקלב ונסים מוזס-זאב. לכולם יש שמות אשכנזיים – הם אשכנזים. מדובר בעוד מפלגה אשכנזית, רובה ליטאית. לדעתי, הם בישיבת סיעה משותפת.
לא הזכרתי את השם של הרב חיים אמסלם. הוא חיים אמסלם. הוא, אין לו שם אשכנזי. הוא ספרדי – –
– – הוא חרדי, ולכן לא מוציאים לו את הנשמה, מוציאים לו את ה"נשומה" – –
יש לי הרגשה שהם עוד יחליטו, החכמים במועצת ש"ס, שהרב אמסלם הוא בכלל לא מזרחי. ואני חושב שבש"ס זה יהיה הגידוף החמור ביותר להגיד על בן-אדם.
לא, אני אומר, הם עוד יגלו – כל השמות האלה, גפני-אזולאי ומקלב-נהרי ואלי ישיקביץ ואטיאס-אטיאסובסקי – הם עוד יוציאו פשקוויל על חיים אמסלם – –
– – והם יגידו שהוא בכלל לא אשכנזי. הוא לא אשכנזי.
חבר הכנסת הרב גפני, איך חיים אמסלם, שהוא לא אשכנזי, איך הוא בש"ס? הרי בש"ס כולם אשכנזים, ורק אחד לא? אני חושב שצריך להרחיק אותו מהמפלגה האשכנזית ש"ס, ויפה שעה אחת קודם – זאת קלישאה, אבל במקרה הזה, נכונה. להקת פיקוד געוואלד, להירגע.
אדוני היושב-ראש, חברי הכנסת, יש מושג ידוע שנקרא "תינוק שנשבה", שמשתמשים בו בהשאלה – דתיים משתמשים בזה הרבה פעמים על חילונים – כדי כביכול, בפטרונות מסוימת, לפטור את האדם מאחריות: הוא לא אשם, הוא תינוק שנפל בשבי ולכן הוא גדל ומתנהג כפי שהוא מתנהג. אני  חושב שהפרשייה הזאת בעמנואל היא דוגמה קלאסית למקרה של תינוקות שנשבו מכל הכיוונים. התינוק הראשון שנשבה הוא בית-המשפט, שהוא שבוי בדוגמות האלה, כאילו אפשר בפסיקה ובהכנסת אנשים, הורים, לכלא לקבוע מסמרות וקבועות. חבר הכנסת מוזס, אל תשמח. התינוקות הנשבים האחרים הם החרדים האשכנזים, שככה הם רגילים משנים, שהם קצת יותר ואחרים קצת פחות, שהם המתַנגרֶצים ואחרים הם המתוּנגרַצים. תמיד הם אלו שקובעים מי ייכנס בשעריהם, והם חושבים שהם כך מספיק בטוחים. והתינוקות שנשבו, הכי שבויים, הכי שקועים בתוך העומק, אלו הש"סניקים, שהם מקבלים את השבי של האשכנזים אדוניהם. הם מקבלים את הנורמות המעוותות של האשכנזים, כאילו האשכנזים הם אלו שקובעים: שם זה נכון להיות, ואילו אנחנו קצת פחות שווים – ולכן הם, התינוקות שנשבו מש"ס, לא עוזרים לשבויים האמיתיים, שאלו חלק מהמצביעים שלהם, שאותם לא מקבלים, שאותם מקפחים, ואין להם קול, ואין להם פה ואין להם בכנסת הזאת מי שייצג אותם.
היא מדברת מהר, ואנחנו שומעים לאט.
אבל איטליה חטפו שני גולים.
אדוני היושב-ראש, אבל אז ישראל היתה עוד באסיה. מאז עברנו לאירופה.
גברתי היושבת-ראש, חברי הכנסת, הכנסת זקוקה לכל מיני אנשים. הכנסת זקוקה לאנשים שבאים מכל מיני מקצועות, מקומות. אם לא יבואו עיתונאים, רבותי חברי הכנסת המציעים, אנחנו נישאר רק עם אנשים כמוכם.
אנסה לקרב, עד שזה יפגע בדיוק לדעות שלך. יש הערת הסתייגות – חוץ מהחבורה שעומדת כאן. וגם פה. בואו נגיד ככה: כל מי שנעלב – לא התכוונתי אליו.
היום תסננו עיתונאים – – –
היום אנחנו מסננים עיתונאים, מחר או נכון יותר אולי אתמול, היינו צריכים לסנן עורכי-דין ושמאי מקרקעין – – –
עורכי-דין, הייתי מסנן אותם לא בגלל צינון אלא בגלל סינון, בגלל שהכנסת צריכה רף מסוים. יש המון ניגודי אינטרסים בחברה הישראלית, הרבה יותר כבדים וקשים מאשר של עיתונאי שמגיש תוכנית חדשות. אתם, חברי הכנסת, בגלל שלא הייתם רובכם עיתונאים, מאמינים כמו אנשים אדוקים בכוח של העיתונות, כמו נרקומנים של עיתונות, כאילו אם יאיר לפיד אומר בליל שבת, מגיש את החדשות וכולם יודעים או חוששים שהוא הולך לפוליטיקה, כולם בגלל זה ירוצו להצביע לו? אני מבין שחוששים; אם אתם חברים בקדימה, אתם חוששים.
כי לכם יש המון סיבות לחשוש. קודם כול, בגלל שאתם קדימה אתם צריכים לחשוש.
מפלגה כמו קדימה צריכה לחשוש. אני אסביר לך, חבר הכנסת מולה: מפלגה כמו קדימה צריכה לחשוש משום שזאת לא באמת מפלגה, זה חלקי חילוף. זאת מפלגה שהיא חלקי חילוף להרבה מפלגות אחרות בעתיד. חלק ילכו לליכוד, חלק ילכו לעבודה, חלק לישראל ביתנו. אתם תשלימו. אולי אפילו אלינו אחד או שניים יגיעו, עד כדי כך.
לכן, כשבא מישהו חדש, אני לא אגיד שמות, אבל נגיד מישהו כמו יאיר לפיד, שמגיע להתמודד לכנסת, אולי, הוא עוד לא החליט, בגלל – – –
נכון שהוא הלך מכם אליהם, נדמה לי. בגלל שמדובר במקרה הזה ביאיר לפיד, שגם לו אין ממש דעות – הרי למה בקדימה חוששים?
משום שהמועמד המאיים על שלמותה של קדימה עשוי מהחומרים של קדימה. ככה הוא באמצע, הוא בסדר; שיהיה טוב, שיהיה שלום עולמי, שהכלכלה תהיה בסדר, שלא תהיה אפליה, נגד גזענות. שיהיה טוב. אתם יודעים, עכשיו, כשאני חושב על זה, אולי גם אני אצטרף.
ליאיר לפיד, לקדימה, זה אותו דבר. ובגלל שזה אותו דבר, בגלל שהדעה השלטת היום של המפלגה הגדולה ביותר בישראל, 28 זה יותר מ-27 כזכור לכם, משפט שאמרו רבותינו, וחזרו ושנו ושילשו, אז אם יהיו עכשיו 29 או נהיה מפלגה של 15 של אין דעה, מן הסתם היא תיקח את ה-15 האלה מהמפלגה הגדולה של ה"אין דעה". ולכן, יש מקום לחששות שלכם, הם מוצדקים.
אני אעשה את זה מסיבות ענייניות – – –
אבל אם את מבטיחה לי להגיש את הצעת החוק הזאת בכנסת הבאה, ואם את מבטיחה שאת תהיי בכנסת הבאה, ואם את מבטיחה שאני אהיה בכנסת הבאה, אז אני אשקול להצביע בעד.
אני מבטיח לכם שלקדימה אני לא אצטרף בכנסת הבאה. יש לי בכל זאת את המינימום שאני יכול להרשות לעצמי, יש לי שם טוב.
אני גם טוען שההצעה הזאת לא מעשית, משום שבדרך כלל, לפחות בפעמים האחרונות, הבחירות הוכרזו ארבעה, חמישה חודשים לפני מועדן, לפני קיומן. אני, למשל, אם היו מצננים שנה מראש, לא יכולתי, כי לא ידעתי שיהיו בחירות. ארבעה, חמישה חודשים לפני הבחירות ביקשו, הציעו, שקלתי איזה שעתיים, הודעתי לממונים עלי שיש כזאת הצעה, אמרו לי מה לעשות ומה לא לעשות, ואז עזבתי. אני יותר לא עיתונאי, ואני פוליטיקאי. כשעיתונאי כמו יאיר לפיד – – –
בסדר, לא לחינם הלך זה שהלך אצל מי שהלך אלא שהוא בן מינו.
עיתונות היא מקצוע חופשי מטיבו – – –
בדיחות פוליטיות הן דבר מוצלח, אבל לא כשהם בשלטון.
כשאדם כמו יאיר לפיד אומר את הדעות שלו, זאת בעיה. כשהוא רוצה לרוץ לפוליטיקה, זאת אכן בעיה, אבל זאת בעיה שלו. זאת לא בעיה שלנו. זאת בעיה של ערוץ-2, כי כשאתם יושבים – אני לא אומר כשאני יושב, כי זה ביום שישי בערב – אבל כשאתם יושבים מול הטלוויזיה ביום שישי, חוץ מזה שאולי תיצלו בגיהינום, אבל אני לא מבטיח; אני לא אחראי על הדברים האלה...
כשעיתונאי רוצה לרוץ לפוליטיקה מטעם מפלגה, זאת בעיה אתית. זאת בעיה של ערוץ-2, ובוועדת העורכים בערוץ-2 צריכים לטפל בזה. זאת בהחלט בעיה, כי אין אמון לאנשים לא בו ולא בערוץ-2. זה לא מאבד את האמון של הציבור בכנסת. ולכן, לא לנו להתערב, כי לנו יש עניין שיבואו אנשים משלל המקצועות החופשיים במדינת ישראל, ושהמקצועות האלה יהיו אכן חופשיים. מה שאתם מציעים פה זאת הצעה שהיא גם לא מעשית וגם לא נכונה, וגם אם היא תעבור בקריאה טרומית – – –
אני מוטרד כי אני מתנגד גם להצעות שלא עוברות.
אני אתייעץ אתך על מה לבזבז את האנרגיה שלי. תודה רבה.
גברתי היושבת-ראש, אדוני ראש הממשלה, חברי הכנסת, אתה קראת לחברי יהדות התורה בפגישה להרבות אהבת חינם. ודאי שימים של שלושת השבועות, ימי בין המצרים – אהבת חינם היא הדבר שיבנה את ארצנו, את המקדש. אבל צריך גם להשאיר דברים לנשיא המדינה להגיד. אלו הם מסוג הדיבורים שכולם בעדם, אבל הדרישה מראש הממשלה היא לא רק להסתפק בהכרזות ובבקשות לאהבת חינם אלא – – –
לא הספקתי. מקורותי מתוך הפגישה עוד לא דיווחו לי במדויק, אבל כך דווח.
אבל ודאי שאדוני ראש הממשלה תומך באהבת חינם.
יש דברים שצריך לעשות מבעוד מועד, ואני מוצא איזה קשר מסוים – אני חושש שיש קשר מסוים – בין פרשת המשט לבין הפרשה הזאת בעמנואל, וזה שאירועים שמתחילים קטנים פתאום מתפוצצים עלינו. לא על כל דבר יש שליטה, אבל אני חושב שצריך לשים לב בשלב יותר מוקדם כדי שדברים קטנים לא יתפוצצו עלינו ויהפכו לדברים גדולים מאוד. הפרשה הזאת בעמנואל, היה צריך להתערב בה בשלב יותר מוקדם, או באופן ישיר או באמצעות שר החינוך, ולא לתת לדברים להתגלגל. אני לא רוצה להיכנס עכשיו לפרטי ההחלטה של השופט, ודאי שתמונות של הורים שנכנסים לכלא – בכלל, גם אם הם נכנסו בגלל ביזיון בית-המשפט ולא בגלל האפליה – אלו לא תמונות טובות, וזה לא היה נכון, לטעמי, לנקוט כך. אבל זו החלטה של בית-משפט. אבל אני גם אומר לחברי החרדים: יש קצת שקיעה ברחמים עצמיים בימים האחרונים, מופרזת, כי יש חרדים שמופלים פה. הרי בית-המשפט לא פסק נגד חרדים בלבד. הוא פסק גם בעד חרדים. הוא פסק בעד חרדים שאותם לא מקבלים לבית-הספר. אני שומע כל הזמן אומרים: זה התקנון. כאילו אם שומעים את המלים: יש תקנון לבית-הספר – כולם צריכים לעבור לדום. גם תקנון דתי לא יכול לאפשר הכול. הרבה פעמים איזו גחמה, כביכול דתית, נאחזים בה כדי להפלות מישהו בגלל סיבות אחרות. זה נכון בחינוך הדתי הלא-חרדי, זה נכון לפעמים בחינוך החילוני. לא מספיק שיגידו לנו: זה התקנון, זה על רקע דתי, וכולנו נסכים לכך. גם תקנון דתי זה לא הפקרות. לא לכל דבר אפשר לקרוא דתי ובשם זה להפלות מזרחים. כבר דיברתי פה על השתיקה המבישה של חברינו מש"ס, שהחליטו שהם יותר חרדים מספרדים.
אבל העניין הזה של האפליה, גם אם הדוגמה של עמנואל היא לא הדוגמה הטובה ביותר, דורש איזה טיפול מערכתי ולאורך זמן אחרי שישככו הלהבות. ואני מציע לשר החינוך – כמובן בעידודו של ראש הממשלה – אני מציע להקים במשרד החינוך איזה נציב למניעת אפליה. הטענות האלה הרי חוזרות בשורה שלמה של מקומות, בעיקר אפליה על רקע עדתי. אני חושב שאם יהיה מישהו שיתערב בזמן – – –
בקדימה נורא נעלבו ממה שאמרתי ואני לא מבין למה.
נציב שיטפל מבעוד מועד במניעת אפליה במוסדות החינוך זה דבר שימנע הרבה מאוד צרות. אני מברך את כל חברי הכנסת שפה, גם בקדימה, ובסך הכול אמרתי – פשוט הרבה מאוד מקדימה נעלמו – שאם לא תיתנו לעיתונאים להיכנס לפה, אנחנו נישאר רק עם אנשים כמוכם. התכוונתי לומר שאתם אנשים משובחים וצריך לתת גם לאנשים גרועים כמונו להיכנס.
הם כולאי הברקים שלנו. אבל אתם לא באים. רוצים לרדת עליכם, ורק אדוני בתור יושב-ראש, אז אנחנו נעשה הנחה לקבוצות, מה שנקרא. אדוני היושב-ראש, חברי הכנסת, אני רוצה דווקא לדבר על נושא אחר, שקשור קצת להתנהלותה של הממשלה. אנחנו נמצאים בעיצומו של קמפיין ציבורי תקשורתי למען שחרורו של גלעד שליט. ואני אומר משהו שנשמע כמובן כקלישאה, אבל היא נכונה, ואני מאמין שכולנו רוצים לראות את גלעד שליט שב בריא ושלם הביתה במהרה. אלא שאנחנו צריכים לאפשר לממשלה, גם אם זה לוקח זמן, לנהל משא-ומתן. וכשאני שומע את המלים "בכל מחיר", אני פשוט לא מבין, האם יש דבר אחר שאנחנו מוכנים לעשות בכל מחיר? האם אנחנו יוצאים למלחמה בכל מחיר? האם אנחנו עושים שלום בכל מחיר? האם אנחנו נצמצם את הפערים בחברה בכל מחיר? לא. מדינה לא משלמת כל מחיר, כי ברגע שמשלמים כל מחיר, המחיר הוא כבד מדי. ולכן, צריך לאפשר לממשלה ולראש ממשלה את החופש לנהל משא-ומתן בדרכו. ואני לא נגד לחצים בתוך הממשלה, וגם בתוך הכנסת, אם לשלם את המחיר או לא לשלם את המחיר. אבל כשאני רואה את הקמפיין הזה מתנהל בעיתונים – העיתונים, ולפני שבוע אנחנו דנו כאן על חוק צינון של עיתונאים – מסתבר שהעיתונים מאוד לא מצוננים. הם נמצאים בתוך קמפיין בעל משמעויות פוליטיות – לא מפלגתיות אבל פוליטיות ומדיניות מרחיקות לכת, ולא רק משום שעורכי העיתונים או המו"לים שלהם מאמינים שצריך לשחרר את גלעד שליט בכל מחיר, אלא משום שזה עובד על איזה סנטימנט של פטריוטיות ב-10 שקלים, או ב-6-5 שקלים, כמה שעולה עיתון. אני לא אגיד במובן הגס – כי זה מוכר עיתונים. אני לא חושב שהאנשים הם ציניים. הם באמת מאמינים שצריך לשלם בכל מחיר את גלעד שליט עכשיו. אבל זה דבר שהוא כל כך קונסנזוס, ומדבר כל כך לכולם, וכל כך פוטר אנשים מחשיבה אם באמת ראוי לשלם כל מחיר או לא כל מחיר, וזה צעדה, וזה מין תנועות – –
– – והמאבק למען שחרורו של גלעד שליט הופך להיות מין תנועת נוער למבוגרים. אנחנו צועדים, אנחנו לוקחים בלונים, והמשפחה – משפחה יקרה וסימפתית, והנה, עכשיו הם כבר לא יכולים להתאפק יותר. אבל אנחנו לא יכולים ליטול מידי הממשלה, באמצעות לחץ ציבורי ותקשורתי, את הכלי המרכזי שלה בניהול ענייני המדינה – זה הזכות והיכולת לנהל משא-ומתן קשוח, עיקש, שבסופו של דבר אני מקווה שיושלם, ואני יודע שכשהמשא-ומתן הזה יושלם ישלמו מחיר וישוחררו מחבלים רוצחים. אנחנו יודעים את זה. זה ברור. יכול להיות שאפילו פה אני אצעק, ואני אגיד נגד זה, ואני אומר שזה מחיר כבד מאוד – –
– – אבל זאת ה"פרוגרטיבה", כמו שאמר פה שר חוץ פעם, של ראש ממשלה ושל ממשלה, ובוודאי של קבינט, להחליט החלטות הרות גורל והרות חיים לאנשים רבים. ולכן אני אומר גם לעיתונים, וגם ללוחצים: הניחו לעניין; אלו דברים שהדומייה והשתיקה והחשאיות יפה להם וטובה להם, לנו, וגם לשבוי שלנו גלעד שליט.
אדוני היושב-ראש, חברי הכנסת, תודה על אישור החוק הזה. בפרפראזה על משפט הרבה יותר חשוב, אני אומר שזה צעד קטן לתעשיינים אבל צעד גדול לבריאות. הוא חלק משינוי תודעה, להבין שהבריאות היא דבר שהוא בידיו של כל אחד ואחד, חוץ מריבונו של עולם, והעובדה שאנשים יראו שמסומן להם מה מסוכן להם, מה מסוכר להם, יכולה בהחלט להוסיף בריאות לילדים ולמבוגרים. אז אני שמח שהיתה לי יד בחוק הזה, תודה לעמיתי יעקב כץ, כצל'ה, ותודה גם לסגן שר הבריאות יעקב ליצמן, שעזר לקדם את החוק הזה ולהסיר התנגדויות שונות ומשונות. אני מקווה שהוא יאיץ את התקנת התקנות, כדי שהחוק הזה, יהיה לו פירוט מדויק, שיהיה אפשר להחיל אותו. תודה לאגודה לבריאות הציבור וגם לאיגוד רופאי הילדים בהסתדרות הרפואית, שגם ידם בחוק החשוב הזה, וכמובן לחבר הכנסת חיים כץ, יושב-ראש הוועדה, שמנהל את הוועדה, ומעברם של חוקים, ביעילות, ובמקרה הזה גם במתיקות, בלי לדבר יותר מדי. ותודה לכם, חברי הכנסת. אני חושב שאנחנו בתחילתה ובאמצעה של דרך, שרבים החוקים פה בשנים האחרונות, חוקי בריאות, שנועדו להיטיב את חיינו ובעצם גם להאריך אותם. חן חן.
אדוני היושב-ראש, קראנו ושמענו היום על משפחתו של חייל שערק מצה"ל ונהרג בתאונת דרכים, והם ביקשו לקוברו בקבורה צבאית מלאה. הצבא התנגד והיועץ המשפטי הכריע שהוא אכן ייקבר בקבורה צבאית. מעבר למקרה הפרטי הזה, אני חושב שאנחנו נוטים בקלות רבה מדי לזלזל בכוחה ובערכה של המדינה במקומות שונים ובהזדמנויות שונות. עריקה מהצבא היא אחת הדוגמאות הבוטות ביותר, והנה, כשקורה אסון כזה, במקרה הזה המשפחה רוצה שוב את החיבוק של המדינה, כשהמנוח בחייו מאס בחיבוק הזה. אני חושב שאל לו ליועץ המשפטי לממשלה להתערב בדברים שכאלה. לצבא יש זכות לקבוע שחיילי צה"ל, בין אם הם בשירות ובין אם הם בחופשה מהצבא – חופשה חוקית כמובן – הם חיילים והם זכאים לכל הזכויות, כשם שהם חייבים בכל החובות. מי שמשתמט מהחובות – האמירה הזאת היא הרבה מעבר לעריקה מהצבא. זאת אולי האמירה הבוטה ביותר שיש לחייל צה"ל – לערוק מהצבא. אני חושב שצריך להשאיר לצבא את הזכות לקבוע מי לא ראוי להיקבר בקבורה צבאית. זה כבוד אחרון, אבל זה הדבר היחידי שהצבא עוד יכול להעניק כזכות עודפת, למרבה האסון, לחייליו; לחייליו ולא לעריקיו. הלקח הוא כמובן – אני לא רוצה להוסיף כאב על כאבה של המשפחה הספציפית של החייל הזה. אנחנו החיים צריכים לדעת שהמדינה היא לא איזה דבר שלא שייך לאף אחד. היא דבר ששייך לכולם. הרבה פעמים, כאן במקום הזה ובמקומות אחרים, אנחנו אומרים: המדינה תשלם; המדינה תסתדר; נמאס מהמדינה הזאת. אבל בשעות המבחן הקשות ביותר, גם ביום-יום – אנחנו לא מרגישים בזה – היא חומת הברזל שלנו והיא רשת הביטחון שלנו והיא הנכס המשותף הגדול ביותר והיצירה הגדולה ביותר של העם היהודי, בוודאי במאות השנים האחרונות. היצירה המשותפת. בשעת מבחן הרבה פעמים אנשים שוכחים את זה, אבל כשהם נזקקים למדינה, טוב שהיא קיימת וטוב שהיא לפעמים יודעת להגיד לא ועד כאן.
אדוני היושב-ראש, חברי הכנסת, הרבה פעמים אנחנו רואים בעיתון דברים שעצם העובדה שהם בעיתון – כבר מתגנב ללבנו החשש שמשהו לא בסדר. והנה, ראינו באתרי האינטרנט תמונות וסרטון של קבוצת חיילים ישראלים בקסבה של חברון שרה ורוקדת איזשהו שיר הומוריסטי. ישר נזדעזעה הארץ ת"ק פרסה על ת"ק פרסה: אוי אוי אוי, זה לא בסדר; כי כבר הרגילו רבים מאתנו לחשוב את המחשבה הזאת. הרי מדובר בכיבוש. אנחנו יושבים על הראש של הערבים בארץ שלהם, ופה אלה חיילים חמושים, ואם החיילים הם שמחים ומחייכים ורוקדים אז כנראה זה חלק מההלעגה והכיבוש והעינוי והדיכוי של הערבים המסכנים. אני אומר: תסתכלו על זה בצורה לגמרי אחרת. לו אני הייתי עורך הכותרות בעיתון, קודם כול זה לא היה נכנס לעיתון כי זו לא ידיעה, חיילים שמחים. אבל הכותרת היא: חיילינו שמחים בארץ-ישראל שלנו. שוב, זו לא כותרת, זו כותרת תועמלנית קצת. אבל אם מסתכלים על הדברים ככה, אז רואים שאין פה שום דבר: קבוצת חיילים הולכת בחברון ורוקדת ושמחה. אין בזה שום ביזוי ואין בזה שום דיכוי, וארץ-ישראל שלנו. ועצם העובדה שדברים נכנסים לעיתון – כבר אנשים מתכווצים, גביני עיניהם מתקדרים והם אומרים: אוי אוי אוי, זה ממש נורא. חיילים שמחים? ערבים עצובים? תרגיעו.
אדוני השר, הרבנות הראשית היא הגוף העליון המופקד על ענייני הכשרות במדינה. באתר האינטרנט של הרבנות הראשית מתפרסמים מעת לעת עדכוני כשרות, אך חסרה רשימה אחת מסודרת המתעדכנת און-ליין, רשימת כל המוצרים, המפעלים ובתי-האוכל במדינה – האם הם מחזיקים תעודת כשרות ומאיזה סוג. שאלותי: 1. האם בעיה זו מוכרת למשרדך? 2. כיצד תפעל לשדרוג האתר ולהנגשת מידע חשוב זה לכל אזרח המבקש לקבל בזמן אמת נתונים לגבי כשרותו של מוצר או מקום שבו הוא מבקש לאכול?
שתי שאלות: אז מי אחראי לרבנות הראשית? אתה אומר מנכ"ל משרד ראש הממשלה, אז למה השאלה הזאת הופנתה אל שר הדתות?
הבנתי. והשאלה השנייה, היותר חשובה: אז למה אתה אחראי, אדוני השר?
אני פשוט רוצה להתעדכן כדי שאדע לשאלות הבאות שלי.
לא, הרבנות הראשית נותנת שירותי דת ליהודים, אבל משרד הדתות לא אחראי לרבנות הראשית שנותנת את שירותי הדת.
אתם משרד הדתות החדש, מה שנקרא.
אבל מי אחראי להם? הרי כל גוף – – –
אני לא רוצה לחזור למקום בלי לדעת מי האחראי לרבנות הראשית.
מי אחראי – לא מיניסטריאלי, מי יכול לתת לי תשובה על השאלה?
כן, אבל אם אני לא אהיה מרוצה מתשובה של – – –
זה כמו המערכון של "הגשש": מי האחראי? מי המפקד? הוא.
האם אתה שר ללא תיק הדתות? זה אולי התפקיד – – –
אדוני היושב-ראש, חברי הכנסת, פעמים רבות כשאנחנו מדברים על אתרי מורשת, הציבור נוטה לחשוב שמדובר באתרים הידועים: הכותל המערבי, מערת המכפלה. אבל כשאנחנו מדברים היום על אתרים – גם השדולה לשימור אתרים שהתכנסה היום – לא מדובר על המורשת של העם היהודי לדורותיו, אלא בעצם על מורשת שהיא מורשת אתרי הילדות שלנו. אני מפתח-תקווה. כשאני חוזר לעיר הולדתי, פתח-תקווה – לא לפני כל כך הרבה שנים נולדתי – העיר הזאת בשבילי, חוץ מזה שהיא אם המושבות, יש בה כמה מבנים שהם בשבילי פתח-תקווה. פתח-תקווה זה לא הקניון החדש בצומת סירקין או מול "בילינסון". פתח-תקווה זה המצבה של אדמונד רוטשילד בקצה רחוב רוטשילד, או ישיבת "לומז'ה" ברחוב הרצל בפתח-תקווה. אפילו כשהרסו את קולנוע "אורון" הישן, האמפי, הרגשנו, הפתח-תקוואים הוותיקים, שמשהו הולך לאיבוד, או בית-ספר פיק"א, שאני לקחתי על עצמי להיות השומר שלו, וכן הדבר בכל עיר ועיר. כשאתה בא לעיר שלך, לעיר הולדתך – נכון שלאתרים האלה, האתרים לשימור, יש מורשת שהיא מעבר לזיכרון הילדות של ילד כזה או אחר, אבל כשהאתרים הם בעלי ערך, כשהם מונומנטים, כשאנשים רואים אותם, מסתכלים עליהם, יודעים לומר עליהם כמה מלים – בית אברהם שפירא בפתח-תקווה ששוחזר באופן יפה והפכו אותו לספרייה קטנה ונחמדה – אז זאת העיר שלך, זוהי הילדות שלך. לכן, כשאנחנו מחנכים את ילדינו ואת עצמנו לשמר אתרים, לא בני 500 שנה ו-1,000 שנה אלא בני 50 ו-70 ו-100 שנה, כי ארצנו היא ארץ מתחדשת, אנחנו אומרים תודה בעצם לילדות שלנו, לקשר שלנו לעיר המגורים, לבית-העם במושב שלנו, למגדל המים בקיבוץ שלנו. לכן אנחנו צריכים לומר לעצמנו, לילדינו, למורינו: שימור אתרי מורשת – אל תחשבו שזאת רק מורשת העם היהודי ומורשת היישוב שלכם, הקיבוץ או העיר. זה השימור של המורשת שלכם, של הילדות שלכם, ומה יש לנו שיותר יקר לנו ושאליו אנחנו יותר מתגעגעים מאשר הילדות שלנו. לכן, בכל פעם שנאמר לעצמנו ויאמרו לנו: הבה נשמר את אתרי המורשת שלנו, נוסיף לעצמנו בשקט: הבה נשמר את הילדות שלנו, הבה נשמר את האתרים שעליהם גדלנו ואליהם אנחנו חוזרים מפעם לפעם ואומרים: כזו היתה ילדותנו; ילדות פשוטה, רכה ומלאת געגוע.
אדוני היושב-ראש, אנחנו קוראים מדי פעם על ענישה של בתי-משפט בעבירות שונות. אני יודע שזה לא ראוי כל כך להשוות בין עבירה לעבירה, כי כל מקום זה הרכב שופטים אחר ונסיבות אחרות. אבל בכל זאת, כשאני קורא על פסק-הדין שניתן לא מזמן לאדם שהשליך נעל כדי לבזות את בית-המשפט ואת נשיאת בית-המשפט, והוא זכה לשלוש שנים; וכשאני רואה פסיקות אחרות, בהרכבים אחרים, על אנשים שהיו שותפים בתאונת פגע וברח, וגם הם מקבלים שלוש שנים; ועבירות של שוחד, שהיום קראנו עליהן, שבן-אדם קיבל שלוש שנים וחצי על עבירה – אז נכון שיש בזה משהו פופוליסטי, אבל מי שאכפת לו מכבוד בית-המשפט, ולי אכפת מאוד מכבוד בית-המשפט, חושב שעל כבוד של שופטים מחמירים אולי יותר מאשר על דברים אחרים. אבל אני מתנחם אולי באמירה שיש מזל מסוים. מה המזל? אותו עבריין, אותו אדם אלים, שהשליך את נעלו לעבר נשיאת בית-המשפט העליון, היה לו מזל. המזל, שאחרי שהוא זרק את הנעל הוא לא ברח. כי יכול להיות שאם הוא גם היה פוגע כפי שהוא פגע וגם היה בורח אחרי שהוא עשה את העבירה, הוא היה מקבל שש שנים בפנים. לכן אני אומר: טוב עשה בית-המשפט שנתן לו רק שלוש שנים, כמו שהוא נותן על עבירות של הריגה, כמו על עבירות של שוחד, כמו על עבירות של מעשים מגונים. כי בכל זאת, להשליך נעל על השופט זאת עבירה חמורה כמו העבירות האלה, וטוב עשה העבריין שהוא לא נמלט אלא נשאר במקום, ובכך חסך מעצמו לפחות עוד שלוש שנים מאחורי סורג ובריח.
אדוני היושב-ראש, גברתי שרת התרבות והספורט, הנושא שעליו אני רוצה לשאול זה על אופן חלוקת תקציבי התיאטרון במינהל התרבות. תיאטרון "אספקלריא" הינו תיאטרון ייחודי העונה על צרכים של קהל גדל והולך. הוא אחד מגופי התרבות המבטאים בפעילותם חיבור של תרבות מודרנית עם מסורת ישראל. זה כמה שנים שתיאטרון "אספקלריא" עונה על כל הקריטריונים של תיאטרון קטן כפי שהוגדרו על-ידי מינהל התרבות, אך המדור לתיאטרון – ועדת המשנה לתיאטרון, שמונתה על-ידי המועצה הישראלית לתרבות ולאמנות – מסרב להמליץ לסווגו כתיאטרון קטן, ובכך נמנעים ממנו תקציבי תמיכה המתאימים לפעולתו. שאלותי: 1. יש טענות כי המדור לתיאטרון, המורכב כולו מאנשי מקצוע, הוא גוף לא מאוזן, שאינו חשוף דיו לצורכיהם של חלקים גדולים מהעם. האם טענות אלו מוכרות לך? האם וכיצד תפעלי לאיזון החלטותיו? 2. כיצד תפעלי להגדלת התמיכה במוסדות תרבות שונים, ובהם תיאטרון, לקהלים ייחודיים ולאוכלוסיית הפריפריה?
אני לא רוצה להיכנס לנתונים. הטענות הן אחרות, אבל לא זה העניין. יש מחלוקת על הנתונים האלה, אם הם עומדים או לא עומדים, אבל אני רק רוצה להאיר את עיניה של השרה, שהתיאטרון הזה, כשהוא היה צריך להציג בפני הוועדה הקובעת, הוא כמובן נדרש לשכור מקום בתל-אביב ולא בירושלים, כי הוועדה, כך נאמר, לא עולה לירושלים לבחינה של דברים כאלה. וכשהם שכרו מקום בתל-אביב פעמיים כדי להציג את מרכולתם, כמה חברים הגיעו, גברתי השרה, לצפות ולקבוע? אחד. בן-אדם אחד, פעמיים. כך שכשאנחנו מדברים על קריטריונים ובחינה אמנותית, הרבה פעמים מסתתר מאחורי זה מישהו שמשהו לא מוצא חן בעיניו, ולא דברים יותר מקצועיים ורציניים.
בשביל זה אנחנו כאן, בשביל לשמוע.
גברתי היושבת-ראש, אדוני שר החינוך, רבותי חברי הכנסת, יש מלים שהופכות פתאום להיות מלים מאוסות על לא עוול בכפן. לימודי הליבה זה הצירוף החדש שהופך להיות מה שהיה פעם תנועת ההשכלה. במיתוס, במיתולוגיה החרדית, מספרים תמיד על ישיבת וולוז'ין שנסגרה מפני שניסו מבחוץ, הגויים, להתערב בתוכנית הלימודים, נדמה לי 90 שנה אחרי שהישיבה היתה כבר קיימת.
ללמוד רוסית. רק שאנחנו – א. לא בוולוז'ין – – –
– – – אנחנו לא בוולוז'ין, והגוי הוא יהודי, ואנחנו כולנו אזרחים במדינת ישראל. ולכן אני חושב שהאחריות מחייבת – האחריות של החברה החרדית לעצמה קודם כול – לחשוב איך לשמור מצד אחד שלא תהיה התערבות לא ראויה בחינוך הטהור – אני משתמש בביטוי המקובל בעיתונות החרדית – לבין איזו היפתחות לעולם שלא מביאה אתה את המחירים שהחינוך החרדי לא רוצה.
לא מנדלסון. אני מכיר את כל – אני למדתי חלק מהשנים היסטוריה מאותם ספרים שלומדים עד היום, הם לא השתנו כל כך בחינוך החרדי. אגב, את חלקם של ספרי ההיסטוריה כתב דוד של אבא שלי, הרב ד"ר משה אוירבך.
אני מציע לחברה החרדית לאמץ את מה שאמר הגאון מווילנה: מי שחסר לו יד אחת במדע, חסר לו שלוש ידות בתורה. ואני יודע שמביאים תמיד את הדוגמאות לגדולי ישראל – –
– – תמיד מביאים כדוגמה את הרבי מלובביץ', שלמד גם מדעים, ואם הוא יכול אז גם אתם יכולים.
אבל אתה, אדוני סגן השר, אתה הרי לא הרבי מלובביץ'. אתה בוודאי חייב ללמוד לימודי חול. דווקא הרבי מלובביץ', אם הוא לא היה לומד לימודי חול לא הייתי, אתה יודע – הוא יכול להסתדר גם בלי לימודי חול. אבל אנשים שהם לא עד כדי כך גדולים בתורה, ודאי שהם צריכים לימודי חול.
הרמב"ם בוודאי. בסדר, זה תקופה, זה לא בתקופה המודרנית. אבל הרמב"ם היה רופא. אני כבר לא מדבר על עניין העבודה בכלל. בגמרא היו בעלי מקצוע, רבי יוחנן הסנדלר ואחרים. אבל אני לא מדבר רק ברמה המקצועית. אני אומר שהחרדים לא יכולים לקדש לנצח את המלחמה בכל מה שמזוהה עם ההשכלה, שבעת קומה היא באמת איימה על החיים התורניים, החרדיים, כפי שהיו עד אז. ולכן אני מציע הצעה פרקטית. אני לא חושב שאפשר וצריך לכפות בכוח, אף שלמדינה לפעמים אין ברירה. יכול להיות שהחינוך החרדי העצמאי, עם אנשים מתוך החינוך החרדי, אבל שכן למדו מקצועות חול – – –
אה, התחלפתם ככה, בעוד אני הייתי שקוע.
זה לא שלוש דקות לכל יושב-ראש?
אני מציע הצעה פרקטית, ובזאת אני אסיים – לקחת אנשים שמקובלים על החינוך החרדי, שהם עצמם כן יצאו החוצה לעולם ההשכלה הכללי, אבל יש להם הרגישויות לדקויות של העולם החרדי, והם יהיו הוועדה שתקבע אילו לימודי ליבה – או איך שתקרא לזה, אם זה שם פחות מרתיע – בכל זאת יהיו בחינוך החרדי היסודי וגם התיכוני במקומות שאפשר. אני יודע שאצל בנות זה יותר קל, שם לומדים את לימודי הליבה, אבל גם אצל הבנים, בצורה כזאת שלא תפגע בחינוך הטהור ובחינוך הקדוש. אני בטוח שבסוף החינוך החרדי יגיע לזה. אני פשוט מציע לשר החינוך להציע שזה יהיה בהסכמה ובתיאום, בתהליך של שנים, כי זו תהיה בשורה גדולה לתורת ישראל, לחינוך החרדי ולמדינת ישראל, לפני שכל מיני חוקים יאלצו לעשות את זה בכוח.
העיפו 10,000 איש מהבתים שלהם, היה נפלא.
העיפו 10,000 איש מהבתים שלהם.
גברתי היושבת-ראש, חברי הכנסת, יש דברים טובים ונכונים בהצעה שהעלה חבר הכנסת דוד רותם; העובדה שהגיור צריך להיות כהלכה ושהרבנות היא זו שצריכה להיות הסמכות הקובעת בענייני הלכה ובענייני גיור והתוספת, החידוש, שרבני ערים יוסמכו גם הם לערוך גיורים – כל אלו דברים שראויים לברכה. מה שלא ראוי לברכה זה השעשוע שמקובל פה לפעמים, שנקרא: עצבן את הרפורמי. אני, כאדם שומר הלכה, לא חושב, ככל שבדקתי את זה, שהגיור הרפורמי הוא גיור, במובן שאני סבור, אבל זה לא הדיון כרגע. הכנסת לא קובעת בענייני הלכה בכל מקרה. גם אם הכנסת תקבע מחר דברים מאוד מוזרים שהופכים אדם ליהודי, זה לא מחייב את האדם שומר ההלכה. הוויכוח הוא במה המדינה מכירה מבחינת זכויות, מבחינת הדברים שיש להם משמעות סמלית. אני חושב שלעצבן רפורמים או קונסרבטיבים זה לא הדבר הדחוף ביותר שיש לנו לעשות היום, מכיוון שאין ויכוח אם הרפורמים או הקונסרבטיבים הם יהודים או לא יהודים. מדובר ברוב מניינה ובניינה של יהדות ארצות-הברית ואולי גם במקומות אחרים. הוויכוח הוא לא על היהדות שלהם, הוויכוח הוא על הגיור שלהם. ולכן, הרבה פעמים פה, ככה בחדא מחתא, כמו שאומרים בארמית, במכה אחת, כשאנחנו רוצים להעליב את הגיור של הרפורמים אנחנו מעליבים אותם עצמם. ואנחנו, כמדינת ישראל, זקוקים לעזרה שלהם ולתמיכה שלהם ולהזדהות שלהם, כי הרפורמים והקונסרבטיבים שאנחנו, האורתודוקסים, מתווכחים אתם ויכוח מר מאוד, ואנחנו חושבים שבחלק ממעשיהם יש סכנה לעם היהודי, הם יהודים טובים ואוהבי עמם. הלוואי שהם גם יעלו לארץ ואז הכוח הפוליטי שלהם, הם יוכלו לתרגם אותו לדברים שאני מתנגד להם מאוד. ולכן אני חושב שהתבונה הגדולה ביותר תהיה לא להכריע את זה כעת אלא למצות בעוד תקופה ובעוד זמן את הדיבור עם הרפורמים והקונסרבטיבים, כי יש צעדים בהצעת החוק המוצעת שהם מאוד טובים לגרים וגם אותם אנחנו רוצים. עזבו רגע את האורתודוקסים ואת הרפורמים והקונסרבטיבים. אנחנו רוצים גרי צדק. אנחנו רוצים להאיר פנים לאדם שחשקה נפשו להיות יהודי, לומר: עמך עמי ואלוהייך אלוהי. ואחרי שתיפתר הבעיה הזאת, ולהערכתי היא תיפתר באופן חלקי, בוודאי, אם רק ניתן לזה את הזמן, אני חושב שכל אלה בתוכנו שאומרים: עמך עמי, אלוהייך אלוהי והופס, נהיית יהודי, צריכים לדון גם לא רק במשמעות כיצד נהיים יהודים לפי ההלכה, אלא מה היא המשמעות של היהדות שלנו. על זה אנחנו לא דנים פה מספיק. זה לא מספיק לרצות להיות יהודי – כמו שאדם שלא רוצה להיות יהודי לא מפסיק להיות יהודי.
ולכן, לסיום, אני חושב שצריך להמשיך ולדבר גם עם נציגי הזרמים הקונסרבטיבי והרפורמי. האורתודוקסים צריכים להמשיך ולהתעקש על העמדה, שהיא עמדה הלכתית; והכיוון הזה, שרבני ערים יוכלו בפיקוח ובסמכות הרבנות הראשית לגייר אנשים, הוא הדבר הנכון בסופו של דבר. רק לא צריך להחמיר במצווה של לעצבן אחינו מעבר לים, רפורמים וקונסרבטיבים, שהם טועים בעינינו, אבל עדיין אחינו הם.
אצלכם הוא מנמיך, אצלנו – – –
אנחנו לא יורדים לסוף דבריך, אבל אנחנו רוצים להגיע אליהם.
אדוני היושב-ראש, חברי הכנסת, היו דיונים ארוכים ומעמיקים וחלקם אפילו פרועים בוועדה המשותפת. ראינו שיש מגזר אחד שעובד מאוד טוב במדינת ישראל – זה מגזר הלוביסטים. אבל גם הם פה ושם נחלו תבוסות יפות גם בחוק הזה, ופחות או יותר אין חריגות – החרגות, לא היין ולא הסוּפֶּרים ולא כל מי שהביא איש-איש וצקלונו בידו לאינטרס שלו.
אדוני היושב-ראש, לוביסטים זה בסדר גמור, אבל צריך לעשות את חוק הלוביסטים מהמקפצה. כל עוד לוביסטים זה רק בתוך הבריכה – – –
כן, הוא לגיטימי לחלוטין, אבל גם את הדברים הלגיטימיים לחלוטין צריך לעשות בצורה כזאת שאנחנו לא נרגיש תחושת דחייה קשה מאוד, וגם צריך איזה היגיון בשיגעון, אבל זה מאחורינו. אני רוצה להעלות את ההסתייגות שלי, שאחר כך אני גם אסיר אותה, אבל אף שאני אסיר את ההסתייגות, נשאר – במקומות שהם חזקים מאוד, ההסתייגות חזקה מאוד, גם כשאתה מסיר אותה, נשאר איזה כתם או חור, אז אני רוצה לשתף אתכם. אנחנו רוצים שבתחנות הדלק תיאסר מכירת אלכוהול 24 שעות ביממה. לא כשאר הקיוסקים והמקומות שבהם החוק הממשלתי אוסר, אלא באופן מיוחד בתחנות הדלק, כפי שמקובל בכמה וכמה מדינות במערב. שם יהיה אסור לגמרי, לא משום שמשם, מהקנייה שם נגרמות יותר תאונות או לא – על זה אפשר להתווכח – אלא משום שתחנות אלכוהול בתחנות הדלק זה הסמל של ההפקרות. כי מי שקונה אלכוהול בתחנות דלק, זה בשביל תדלוק לדרך. היינו מוכנים אפילו לאיזה פשרה בהמשך, כשראינו שלא רוצים להחריג, כי יגישו בג"צים, למה בקיוסק הזה אפשר ובתחנה שליד, בתחנת הדלק, אסור. אמרנו, בתחנות הדלק הבין-עירוניות, שם יהיה אסור, ובעיר ההפקרות תימשך, וזה לא צלח, ובאמת, כפי שנאמר פה, לא רצינו לעכב את כל החוק בשל ההסתייגות הזאת, ובסופו של דבר דינן של תחנות הדלק יהיה כדין שאר המקומות. אבל תדעו לכם, כל פעם שתעברו בתחנות הדלק בשעות שמותר ואתם תראו אלכוהול, זה הסמל של ההפקרות. במקומות שבהם נוהגים ובכבישים הבין-עירוניים נוהגים מהר, אנשים שעוצרים לקנות בקבוקים במחירים לא זולים, הם השתיינים, משם תבוא הסכנה. לכן אני מניח שבהמשך החקיקה תתרחב גם לשם, עכשיו או אחרי שתיגמר הוראת השעה הזאת לשלוש שנים, ואני מקווה שבהמשך תהליך החקיקה יתווסף עוד משהו שמתוכנן להיווסף לחוקים האלה, זה כל נושא הפרסום שלא עסקנו בו עדיין. אבל יושבי-ראש הוועדה, חברי הכנסת דוד אזולאי ו, שני הדָוִדים, יילחמו בגוליית הזה של פרסום האלכוהול שצריך לשים לו מחסום כמו ששמו לפרסום של ניקוטין, של טבק, של סיגריות. זאת המשימה הבאה, לדעתי, של הוועדה המשותפת. אני מקווה שהחוק החשוב מאוד הזה יעבור הפעם; הוא חלק מהמלחמה הכוללת בתופעת השכרות. יישר כוח גם לשר לביטחון פנים שהיה בהידברות קבועה. לא הסכמנו על הכול, אבל על הדרך ועל הכוונה בוודאי שהסכמנו. תודה רבה.
אדוני היושב-ראש, חן-חן לעמיתי חבר הכנסת זבולון אורלב, יושב-ראש הוועדה, שעזר לי להעביר את החוק הזה ביעילות ובמסירות. תודה גם לשרת התרבות והספורט לימור לבנת. תודה מיוחדת לקמץ, לפתח, לחולם המלא, לחולם החסר, לשורוק, לקובוץ, ולא נשכח בהזדמנות זו גם את הצירה שעמד לצדנו, ואולי האקדמיה תוותר לנו על המפיק – אני חושב שכבר אין בו צורך ממש, אבל אנחנו לא נעשה את זה בחקיקה. חן-חן.
הוא מסביר לי מה אתה אומר.
אדוני היושב-ראש, רק אעיר שבארצות ערב אפשר לדבר בפרלמנטים ובהרבה מקומות הרבה יותר מדקה. יש בעיה עם התוכן – מה מותר להגיד ומה אסור להגיד. כאן מותר להגיד הכול. אני מבין שהעולם הערבי והפלסטינים לא יכולים להכיר במדינת ישראל כמדינה יהודית ודמוקרטית, כי אלו שני דברים שאין בעולם הערבי. יהודים כבר אין אצלכם, ודמוקרטיה עדיין אין אצלכם. אז קשה לכם להכיר במדינת ישראל כמדינה יהודית ומדינה דמוקרטית, וגם לא תכירו במדינת ישראל – בוודאי לא כמדינה יהודית. הטענה שלי היא כלפי ראש הממשלה שלנו. למה הוא צריך להציע להם כל הזמן פיתויים ופיתיונות כדי להאריך את ההקפאה. ראש הממשלה התחייב שההקפאה מסתיימת אחרי עשרה חודשים. עשרה חודשים, אפילו לפי הלוח המוסלמי ולפי הלוח הסיני, הסתיימו. אין סיבה להציע עוד פיתויים ופיתיונות. היום זה חודשיים על הקפאת בנייה, מחר זה בשביל שחרור פולארד, עוד שלושה חודשים אולי בכלל ישחררו את פולארד רק לתקופת ההקפאה. ומה יהיה אם חצי שנה, למשל, יקפיאו? מה תמורת זה נקבל? כל הדברים הללו פוגעים באמינות של ראש הממשלה, והוא צריך להגיד: מספיק זה מספיק. עשרה חודשים זה עשרה חודשים, ודקה זה דקה.
אדוני היושב-ראש, חברי הכנסת, מעניין לראות איך אנשים שמאמינים בפתרון של שלום בין מדינה פלסטינית למדינת ישראל, שלא לומר המדינה היהודית, עוד לא הצליחו ליישב פה את עקורי ההתנתקות הקודמת, ואני עוד לא הבנתי איך אפשר לדבר על פתרונות דיור, איך אנשים שרוצים לעקור עשרות אלפי, בעצם מאות אלפי יהודים מבתיהם, איך הם הולכים להתמודד – עזבו רגע את הסוגיה המדינית – עם סוגיית הדיור, הדיור מחדש של 350,000, לשיטתם שלהם. הרי אנחנו לא מצליחים היום בסוגיית הדיור את הזוגות הצעירים שלנו ליישב, ופה אנשים מדברים כאילו מדובר בשני עולמות שונים. אם יתגשמו חזיונות העוועים של השמאל הישראלי בצורה גורפת, חזרה לגבולות ה-4 ביוני 1967, איפה ישבו כל האנשים שמפנים, שעוקרים, שמגרשים – כל אחד יבחר לו את המלה שלו – מן היישובים הקיימים? אבל גם בשמאל היותר קיצוני והפחות קיצוני כבר יודעים שלא יצא מזה שום דבר, שאלו לא חזיונות ריאליים – אלה דיבורי סרק, דיבורים גבוהים על שלום. אבל במנותק מסוגיית הדיור, יש פתרון באמת של שלום בין שני העמים? פתאום השמאל הישראלי לסוגיו – אף שקדימה איננה מפלגת שמאל בהגדרה, אבל הדעות שלה בתקופה האחרונה לא רחוקות באופן מהותי מהדעות של השמאל – פתאום עזה לא קיימת, אנחנו עושים שלום עם העם הפלסטיני שיושב ביהודה ושומרון. תמיד אני נזכר בסיפור על אדם שמסתובב לו בשמורת טבע שבה אסור לצוד צבאים, ועל גבו עקוד צבי – צבי שלם, גדול, עקוד על גבו. פתאום בא אליו פקח ואומר לו, מה אתה עושה פה? הוא אומר, אני מטייל. הוא אומר לו, ומה עושה הצבי הזה העקוד על גבך? אז האיש בתנועה אחת של מיאוס אומר, איכס צבי. והשמאל הישראלי אומר, איכס עזה. אה, יש גם עזה? יש גם מיליון וחצי פלסטינים בעזה? נגיד שאפשר לעשות שלום עם הפלסטינים ועם אבו מאזן, ונגיד שאפשר יהיה בעקבות זה לפתור את כל הבעיות כולל בעיית הדיור שתחמיר בצורה מטורפת – ומה עם עזה? מה, הם כמו בציורים של שאגאל – הם חיים באוויר? שם אין מדינה "חמאסית" קיצונית? אני כבר לא מדבר על המדינה ה"חמאסית" הקיצונית שעלולה לקום לנו ביהודה ושומרון, אבל את זה לא רואים. כאילו, בואו נפתור קודם כול את הבעיה הזאת – הם מתונים, אלו ה"פתח", הם יודעים אנגלית, הם הכירו במדינת ישראל, אומנם לא כמדינה יהודית, אלא כמדינת ישראל. גם הישג יפה. ומה עם כל השאר? ואיפה הפתרונות המעשיים? ומלה לראש הממשלה. הבנתי שבתוך שנה ייחתם הסכם שלום. אם אפשר להגיד לי אם זה יהיה בבוקר או יהיה אחר-הצהריים. כבר יש לי תוכניות לאותו יום, ואני לא רוצה שזה ייתקע לי, אני רוצה לראות את זה במו-עיני. ולכן אני מצפה מאנשים שמדברים בשם הריאליה, בשם ההיגיון, בשם השלום, בשם קור הרוח, להביט למציאות גם בסוגיית הדיור שעליה דובר פה, ובעיקר בסוגיה של עם מי אנחנו עושים שלום והאם זה מעשי; להביט על זה בקור רוח ולא לשגות בחזיונות שווא שאין בינם לבין המציאות דבר וחצי דבר.
אדוני היושב-ראש, שתי הערות בדקה, אחת הקשורה לאדוני. אני שומע שראש הממשלה תומך באיזה הצעת חוק – פיקטיבית כנראה – של תקופת צינון בין כהונה בתפקיד יושב-ראש הכנסת לתפקיד נשיא המדינה. אני מציע להוסיף להצעת החוק: ובלבד שיושב-ראש הכנסת, שם המשפחה שלו מתחיל באות רי"ש, כדי שהדבר לא יחול לנצח, אלא רק במקרים ספציפיים מאוד. אז אני קורא לאדוני לא להירתע מהחשדנות, והחששנות, והקטנוניות, ויהיה – – –
זה יחול גם על רותם, כן, כדי שלא יחשבו שזה מכוון נגד מישהו מסוים.
הערה שנייה, חשובה ביותר. אתמול ביקרתי – – –
זה גם בשמו של חבר הכנסת כץ. אתמול ביקרתי במבחנים שערכה הרבנות הראשית לאלפי מיועדים להיות רבנים. הזמינו אותנו מהרבנות הראשית לבוא לראות את הפלא. באתי ונדבקתי בבעתה: המולה, אנדרלמוסיה, בלגן שלא נראה כמותו מזמן; מאות נבחנים עומדים בחוץ, אין להם מקום. כשמזמינים אורחים לפחות שייערכו שהתמונה תיראה קצת יותר מרשימה. חרפה שאין כמותה, לא לכבודה של תורה, לכבודה של מדינה, לא לכבודם של הרבנים והרבנות הראשית, ואנחנו עוד נדבר על זה כאן בכנסת.
יש כזה שיר, "הוא לא ידע את שמה".
אדוני סגן השר, אדוני היושב-ראש, סליחה על האיחור הקל. האם מערכת ההסברה, הדוברות של צה"ל, עושה שימוש בדיעבד כדי להשיג תוצאות מדיניות רצויות למדינת ישראל בהליכים משפטיים, אחרי שהם הסתיימו או אולי תוך כדי, כדי להפגין שאצלנו מתנהל משפט צדק ואנחנו בודקים את עצמנו, או שכל ההליכים האלה נשארים בבית פנימה?
צה"ל חייב להעביר את זה למשרד החוץ.
אדוני היושב-ראש, חברי הכנסת, ספר התקציב הוא תוכנית העבודה של הממשלה, ועל תוכנית עבודה אפשר לדבר עד אין-סוף, ואני אדבר על מעט נקודות שנראות לי מרכזיות, וכבר דובר עליהן בוועדות וכאן במליאה, אבל הן נראות לי הנושאים המרכזיים שיעסיקו אותנו בשנתיים הקרובות של ספר התקציב הלזה. שתי נקודות חשובות ואחת שולית אבל חשובה, כי היא מעבר לדיון על התקציב: אני אדבר על נושא הדיור, אני אדבר על נושא התעסוקה ונקנח בשנאת חרדים כמטבע עובר לסוחר. אני בכוונה שומר את זה לסוף, כדי שמעט האנשים שנמצאים כאן במליאה יישארו עד הסוף ולא יתפתו ללכת למזנון, לחדרים, כפי הרוב. מבחן ההצלחה של הנאום שלי יהיה אם מספר החברים במליאה, למעט אדוני היושב-ראש, לא יקטן במהלך הדיון, ואני מצפה תוך כדי השיחה לראות את ההמונים נוהרים פנימה, כי הבטחתי בסוף, אחרי הדברים הרציניים אך המשעממים, את הערותי לגבי נושא החרדים ושנאתם, שהוא נושא שתמיד מסעיר יותר, מעורר יותר. ואני מניח שאנשים, אחת משתיים, או שייצמדו למקלטים בחדרים שלהם – בטוח שהם צופים בערוץ-99 – או שייכנסו לראות את זה ממש באופן חי. אנחנו מתחילים את הדיון עם שני – ואדוני, כמובן, מתוקף תפקידו, אני בטוח שאם לא היה כאן, הוא היה כאן ולא כאחרים – אבל אנחנו מתחילים את הדיון עם היושב-ראש ועוד שני נוכחים והנואם כאן. אני חושב שמכאן אפשר רק לעלות, כמעט. אם אפשר, חבר הכנסת זחאלקה, לא ללכת.
ואתה רואה שלא עזבת באמצע, למרות ההקדמה. זה אומר שההקדמה הצליחה.
אז תראו מה קורה פה, המצב עוד יותר חמור אפילו. היושב-ראש נמצא כאן כי הוא היושב-ראש, אני נמצא כאן כי אני מדבר, השר נמצא כאן כי הוא השר, ואתה נמצא כאן, חבר הכנסת זחאלקה, כי אתה הבא בתור. זאת אומרת, בעצם אף אחד לא נמצא כאן; אף אחד לא נמצא כאן בהתנדבות, אני מתכוון. כולם נמצאים כאן מתוקף תפקידם, ורק חברי הכנסת שאמורים להיות כאן מתוקף תפקידם – לא מתוקף הקשר שלהם, הזיקה ההכרחית שלהם – רק הם לא נמצאים כאן. זאת אומרת, באמת אנחנו יכולים מכאן אך ורק להשתפר. לנושא הדיור, אחת הבעיות שיש, שלהמון אנשים יש דירה שנייה. זו בעיה של המשק, זו לא בעיה של האנשים. לאנשים, ברוך השם, יש להם הדירה שבה הם גרים ויש להם דירה שנייה ושלישית. 30% מפעולות הרכישה שנעשו בשנה האחרונה הן לא דירות ראשונות; הן דירות להשקעה. כלומר קיים בכל מקרה מחסור חמור של דירות לרכישה, והעובדה שאנשים שיש להם משקיעים בדירות, מחמירה את המצב הזה. בלי להבין יותר מדי בכלכלה, אני חושב שהצעד המיידי והראשוני שממשלה צריכה לעשות הוא לעודד אנשים בעלי דירה שנייה להיפטר מהדירה השנייה או השלישית. הם לא יהיו עניים ולא יתרוששו חלילה – הם ירוויחו כסף רב על מכירת הדירות. במחירי הדירות היום זה אומנם יוריד את מחיר הדירות באופן כללי, אבל הם עצמם ירוויחו ממון רב. אבל צריך לעודד את האנשים האלה. כיוון שהם רואים שמחירי הדירות עולים וממריאים, צריך לעודד אותם בכל זאת, כדי שיהיה משתלם להם להיפטר מהדירה ולהמיר את זה באפיקי השקעה אחרים. לכן אני חושב שהמשימה המיידית של הממשלה היא לעשות צעדים כלכליים שיפטרו את האנשים האלה מכל מיני מסי רכישה ומסי שבח ומארנונות, ולעשות – לא נגיד כמעט הכול, אבל כמעט את כל מה שמשתלם כדי שאנשים יאחזו בפחות דירות, קירות ואבנים שהם לא גרים בהם, ויחזיקו כסף. זה דבר הכי מהיר. זה לפני בנייה ציבורית, זה לפני השקעות, זה לפני שייגמרו ההליכים במינהל מקרקעי ישראל, שיפשירו את כל הקרקעות וייתנו לסגור את כל המרפסות וכל הטובין שהציעו לנו כאן בחוק מינהל מקרקעי ישראל הידוע – ואני רואה פרסומות מאוד מפתות, שממש הכול הופך להיות שלנו, גם מה ששלנו אפילו הופך להיות עכשיו ממש שלנו. וזו המשימה, לדעתי, שצריך לתת לה ביטוי תקציבי בספר התקציב הזה כדי, לא להביא פתרון, אבל כדי להוציא עוד עשרות אלפי דירות לשוק: להיפטר מהדירה השנייה ומן הדירה השלישית. היה פה חבר הכנסת יעקב כץ. הוא סיפר בגאווה ובהתלהבות שהוא השקיע עכשיו בדירה – אני לא יודע כמה יש לו, בלי עין הרע – בפרויקט בנייה גדול בכניסה לירושלים. הוא סיפר בהתלהבות: אני קניתי. אני רוצה שהוא ימכור – לא הוא אישית רק, אלא אנשים שכמותו, שהבינו שמשתלם מאוד – ויש להם יכולת – משתלם מאוד לקנות דירות; שלא ישתלם להם. למי כן ישתלם? למי שרוצה לקנות דירה ראשונה. זוג צעיר שרוצה לקנות דירה. ואני מקווה שהדירות שישתחררו הן גם דירות של שלושה חדרים. לא חייבים להתחיל את חיי הנישואים עם ארבעה וחמישה חדרים ולשלם על החדר הרביעי והחדר החמישי משכנתאות והלוואות – – –
נכון. פעם אמרו שהעולם שייך לצעירים, היום אומרים שהעולם שייך לעשירים. אומרים: זוג מתחתן, יאללה, בעזרת השם, יבואו ילדים. אבל עד שבאים ילדים ועד שצריך ארבעה וחמישה חדרים, בינתיים העלויות וההתחייבויות הן כבדות מאוד. נושא אחר, זה ממש בקצירת האומר ובדילוגים שכמעט מוציאים שם רע לדיון רציני, הוא נושא התעסוקה, אבל באספקט מאוד מסוים. חסרים המון בעלי מקצוע. ביקרתי לא מזמן בכמה מפעלי תעשיית מזון בדרום – "שטראוס", "קרלסברג", "אסם". בכולם יש אותה בעיה: יש מחסור בכוח-אדם מקצועי ובשכר טוב מאוד יחסית, כלומר שכר של פי-שניים משכר המינימום ויותר; פשוט אין עובדים. מאז שחוסל החינוך הטכנולוגי, מה שנקרא בעבר החינוך המקצועי, חסרים בעלי מלאכה במקצועות מאוד מסוימים. מוכנים לשלם ואין עובדים. אני חושב שזה תהליך שצריך להתחיל אותו, או לתת לו תנופה, לפחות, של הכשרת בעלי מקצוע בשורה שלמה של מקצועות שאפשר להכריז עליהם. החינוך הטכנולוגי עבר שינוי. הוא כבר לא חינוך רק של פחחות ורתכות ומקצועות פשוטים, אלא הוא בא יחד עם חינוך עיוני, עם תעודת בגרות. ואני חושב שזאת משימה, להכשיר אלפים רבים של בני-נוער. והנושא השלישי שהבטחתי – אף אחד לא הצטרף לדיון – יכולים לקרוא לחברי כנסת קצת, שיבואו בכל זאת?
אוה, דניאל בן-סימון. אתה הנואם אחרי זחאלקה? כנראה. זהו, תיארתי לעצמי שלא באת סתם. אמרתי קודם שכל אחד פה הוא בתפקיד: הנואם הבא, היושב-ראש. חשבתי שיש איזה סדומאי אחד בעיר הצדיקים. אתה סתם באת. שב אתנו כאן. טנא ירוק, פת במלח.
כלומר זה לא הטקסטים שלי אלא המראה שלי. זו אחת המחמאות הטובות שקיבלתי מימי. מאיזו שיחת טלפון במוצאי-שבת הבנתי שחוק גפני, חוק האברכים, עומד לצאת לאור. הבנתי שהכותרות בכל העיתונים כולם יהיו על האברכים הסוחטים את קופת המדינה – הטקסט הרגיל והידוע. אם יש מטבע שעובר לסוחר טוב-טוב במדינת ישראל, זאת שנאת חרדים. אפשר להתווכח עם החרדיות ועל הרגלי העבודה ולימודי הליבה ועוד שורה שלמה של דברים, שאני עצמי נוהג להתווכח עליהם עם החרדים מדי פעם. אבל התאווה הזאת של חוגים כאילו-ליברליים להפיל את הכול על החרדים – זאת ההזדמנות לקצץ ולכרות באבחה אחת את כל השלמות ההכנסה והגמלאות והקצבאות – היא בעיני דבר מכוער ומעורר אפילו סלידה. כי הרי גם אלה שרוצים לעודד את החרדים לצאת לשוק העבודה, מה הם חושבים, שהם במכה אחת יורידו רבע ממשכורת של משפחה חרדית ענייה, ואז ההמונים החרדים יסתערו על מקומות העבודה כאילו במקומות העבודה מחכים להם? זו לא אשליה אלא סתם רשעות; סתם אנשים רוצים שיהיו במכה אחת בשנת 2011–2012 עוד עשרות אלפי ילדים רעבים – אומנם חרדים, אבל בכל זאת, הם יהיו חרדים רעבים.
ולכן, לסיכום אני אומר – כן, בגלל.
אם הם חרדים, שיהיו. ואני אומר לגבי החרדים רק משפט אחד: אם יום אחד הם גם ילכו לעבוד, כי התוכניות האלה יצליחו, והם גם ילכו לצבא, יצטרכו לשנוא את החרדים רק בגלל המראה שלהם, הזקן, הלבוש, וזה לא דבר נאה לעשות. לכן אני מקווה, בשביל אלה ששונאים את החרדים, ואלה שאומרים שהם לוקחים לנו את כל הכסף – בשביל אלה, הם לא פה – אני מקווה בשבילם שהחרדים לא ילכו לצבא ולא ילכו לעבודה – –
– – כדי שאפשר יהיה לשנוא אותם כביכול בגלל הדברים האלה ולא בגלל הדברים האחרים. תודה רבה.
אני אחזיר לך אותה בהזדמנות.
אני אשאר לנאום שלך, אף-על-פי שאני לא הנואם הבא.
הוא לא פה, הוא לא נמצא פה.
אדוני היושב-ראש, אתמול גיליתי דרך מאוד מהירה כיצד להגיע לשווייץ בבוקר, ועד לצהריים כבר להיות בחזרה בכנסת. נסעתי לקסטינה, צומת קסטינה. יש שם בית-הדין הצבאי. נערך שם משפט של שני חיילי גבעתי שהפעילו את "נוהל ילד". הם אמרו לילד בעזה, במסגרת "עופרת יצוקה", לפתוח את התיק. הוא לא פתח, הם ירו בתיק, לא קרה כלום, וכעבור חמישה חודשים, דרך האבא וגולדסטון וכל הסיפור הרגיל, הם הועמדו למשפט. אז אני נסעתי לקסטינה, והסתבר לי שאני בשווייץ. יושבים ודנים ומתפלפלים – הם כבר הורשעו, אגב, עכשיו דנים בעונש – והאלוף במילואים עוזי דיין מספר איך זה בפעולה צבאית, והשופטים – בסדר גמור, הצבאיים – שואלים שאלות מנומסות, והכול כאילו אנחנו חיים באיזה בית-משפט פלילי על כמה אנשים שפרצו לרכב וגנבו, ולא אנשים שהם בשליחותנו-שלנו, מסכנים את חייהם, וגם אם הם עושים טעויות – יש המשפט הצבאי, שמרתקים אותם לשבוע, לשבועיים. אבל לתת להם רישום פלילי, להכתים את העתיד שלהם, אולי להכניס אותם לכלא – אני חושב שאנחנו השתגענו. או שלא השתגענו. פשוט, אני אתמול נסעתי לשווייץ. והדבר היחידי שהיה חסר לי, שלא עברו איזו דיילת חיננית או דייל חינני וחילקו שוקולדים לנוכחים.
יש כאלה שעוד לא עדכנו אותם עד היום.
אדוני היושב-ראש, חברי הכנסת, בכינוס שהיה קודם לכן כאן בכנסת עם ראשי ערי הפיתוח אמרתי כמה דברים. על חלקם אני אחזור, אבל אפתח אותם לעוד כמה כיוונים. הערתי, כיוון שישבה לידי רופאה צמודה, שביום הולדת, כשאתה בא למסיבת יום הולדת, אתה לא מצפה שהאיש שחוגג אתך יפרוס את הגיליון הרפואי שלו. הרבה פעמים יש נטייה, בעיקר כשבאים פה לכנסת – – –
אולי את הצוואה. לערי הפיתוח יש הרבה בעיות, אבל כשבאים לכנסת לאירוע כזה, ישר פורסים את הכול ושוכחים את ההישגים הגדולים שיש. קודם כול ההישג של עצם הקמתן של ערי הפיתוח, עוד לפני שאנחנו דנים בבעיות ובתעסוקה ובאבטלה ובתעשייה ובחינוך ובפיזור האוכלוסין. מדינת ישראל הקימה, בתוך פרק זמן קצר מאוד של כמה שנים בשנות ה-50, עשרות יישובים – זה כבר נראה לנו דבר כל כך טבעי – בתנאים הרבה יותר קשים מאשר בעשורים שגדלנו והתפתחנו מאז מבחינה כלכלית. אבל המדינה היתה רתומה למשימה לאומית חשובה מאוד, ואת זה צריך לציין ולחגוג, בלי להימנע מפתרון הבעיות הקשות שיש.
אני גר בעיר שהקימו לפני 15 שנה, מודיעין – עיר שנחשבת הצלחה, היא לא עיר פיתוח, אנשים שבאו מרצון, עם כסף פנוי יחסית, מעמד הביניים. אתם יודעים כמה קשה להקים עיר? אני אומר לכם בתור אחד שלא הקים עיר אף פעם שזה קשה, זה לוקח שנים, וכאן, בראייה היסטורית, זה כמעט במכה אחת. בלי כסף, אנשים עם קשיי קליטה, נעקרו, חלק מרצון וחלק עם עזרה מלא-ידידים בארצות האסלאם, הגיעו לפה ובנו כאן ארץ. לכן, את זה צריך לציין ולחגוג. הרבה פעמים, כשאנחנו מדברים על 100 שנה לתל-אביב, 100 שנה לתנועה הקיבוצית, ישר זה לוקח אותנו למחוזות נוסטלגיים שאנחנו מאוד אוהבים. אנחנו חושבים על ערבי זמר כשאנחנו חושבים על הקיבוץ, וגם בקיבוצים יש הרי הרבה בעיות כלכליות, חברתיות ואחרות, אבל אנחנו אומרים: זו ראשית ההתיישבות החקלאית, תל-אביב היא העיר העברית הראשונה. ערי הפיתוח, גם עם השם הלא-מוצלח הזה – "ערי הפיתוח" זה נשמע כמו טעוני טיפוח, כמו משהו שדורש, כמו המדינות המפותחות, המתפתחות.
אצלנו בבית-הספר, כשקראו לכיתה "כיתה מדעית", ידענו שזו הכיתה המפגרת יותר. כשאתה דוחף למישהו שם חיובי כדאי לבדוק את השיניים של הפרה הזו. יש בצפון "חוות הגז". מה זה חוות הגז? זה המקום שהוא הכי מזוהם והכי בעייתי, קוראים לו "חוות". אחו. תדמיין את הצלילים הנוגים של הרועים. זו שפה. הרבה מקומות עבודה קוראים למקום שלהם "המשפחה", ובבוקר מפטרים איזה 40–50 עובדים. אני לא יודע, במשפחה שלי לא מפטרים כל כך מהר אנשים. לפעמים נותנים שם חיובי למשהו שהוא בעייתי. אני חושב שבאמת אפשר כבר להיפרד מהשם הזה. מדובר בערי שדה, ערים קטנות, חלק מהערים הקטנות הפכו לערים גדולות, ואני חושב שבראייה היסטורית זה סיפור הצלחה מאוד גדול, ויש בעיות ודברים שמאפיינים את המקומות, שחלקם הגדול הם מקומות מרוחקים מהמרכז. אני חושב שאחת הבעיות הגדולות של ערי הפיתוח היא סוד ההצלחה – ואין עיני צרה – של תל-אביב והמרכז. תל-אביב, בעשור, עשוריים האחרונים, הפכה להיות מגנט הרבה יותר חזק ממה שהיא היתה לפני 20–30 שנה. כלומר, צעירים רבים בני 20–22, אחרי צבא, בערי השדה, במקומות המרוחקים, רוצים לעבור למרכז, כי שם החברה, שם התעסוקה, כי הם חושבים ששם העתיד. והכוח הגדול, הכלכלי בעיקר, המושך, של תל-אביב גורם, לא נגיד להתרוקנות של העיירות האלה, אבל בהחלט לפגיעה אנושה באנשים צעירים ובזוגות שבונים את בתיהם. לצורך כך המדינה צריכה לא רק לחגוג ולא רק לציין ולא רק לספר, כמונו כאן, על ההישג ההיסטורי, אלא להפוך את הערים האלה לאטרקטיביות קודם כול לאנשים שנולדו שם וגדלו שם, בגרו שם והתחנכו. וזה עושים באמצעות חינוך ודיור ותעסוקה, במקומות שיותר קל לבנות שם, אם – אחרי שהרפורמה במינהל מקרקעי ישראל תושלם סוף-סוף ולא נסתפק רק בסגירת מרפסות; כי כמה מרפסות אתה כבר יכול לסגור? כמה זוגות צעירים אתה יכול לשכן במרפסת שלך? צריך לבנות בתים במקומות האלה. סיפר ראש עיריית יבנה לשעבר, עמיתנו חבר הכנסת מאיר שטרית, שבשנות ה-70 הם קיבלו החלטה ביבנה, שהיתה עיירת פיתוח, מה שנקרא, לבנות רק "בנה ביתך" למשך תקופה ארוכה. ואנשים אמרו – יבנה? יבנה זה ליד אשדוד. גם, הרבה פעמים כאשר מדברים במלעיל – שתדעו, יש שני דברים שכשרוצים להפחית את הערך של משהו עושים אותם. או בערבית אומרים: יאללה, ג'ורה, כאילו ערבית זה רק מלים כאלה; או במלעיל על מקומות – יבנה, אשדוד. זה הופך ישר את המקומות האלה לכאילו חורים. זה חלק מהתודעה שאנחנו צריכים לשנות. אני לא אומר, אנשים מדברים באופן טבעי כמו שהם רוצים, אבל יש פה קרב על התודעה, ולכן, גם הציון הזה, שאנחנו מציינים 60 שנה לערי הפיתוח, הוא חלק מקרב על תודעה, בלהגיד: זה חלק משרשרת החלוציות. עד שגם אלו שלא חשבו על זה בהקשר הזה, יחשבו. לתודעה יש משמעות פרקטית. זה לא תעמולה, זה לא הסברה. יש משמעות פרקטית, מעשית, גדולה מאוד. כי במקום שיש לו דימוי טוב, ולמפעל שהוא ציוני, חלוצי ושמאמינים בו – לאנשים יותר קל להשתכנע לבנות בו בית ולקנות שם מגרש ולבנות שם מפעל ולגדל שם את הילדים שלהם. ולכן, זה לא משהו של קוסמטיקה, של נדבר טוב ויהיה טוב, אלא: נדבר טוב, וממילא, יחד עם עזרה גדולה מהממשלה, גם המקומות האלה יהיו הרבה יותר טובים. אחד הדברים – וזו נקודה אחת חשובה שאני רוצה לסיים אתה – שאני חושב שמייחדים את ערי הפיתוח, זה הקהילות של ערי הפיתוח. אני לא מדבר עכשיו על כל הק, על כל התושבים של העיר, אלא על העובדה שחלק גדול מההבדלים שמאוד מוכרים לנו בערים הגדולות מיטשטשים שם, ואני מדבר בעיקר על ההבדלים שבין דתיים לחילונים. בעצם אפשר לומר שאחוז נכבד מאוד מהתושבים בערי השדה ובערי הספר, אי-אפשר להגדיר אותם כדתיים דווקא או כחילונים דווקא. וההגדרות האלה גם לא כל כך חשובות במקומות האלה. אנשים הם יהודים, וטוב להם עם היהדות שלהם. הם לא עסוקים כל היום בדקדוקי-דקויות, גם אין להם אולי האפשרות, כמו בפתח-תקווה וברעננה ובתל-אביב, להקים בית-ספר שהוא בדיוק לתת-זרם שמתאים לך – בעיקר בית-ספר שהשני לא יתקבל אליו; חלק גדול ממוסדות החינוך מוגדרים על-פי מי שאתה לא מקבל, לאו דווקא על-פי מי שאתה מקבל. ובערי השדה, בערים היותר מרוחקות מהמרכז, אנשים רבים יותר נינוחים ביחס ליהדות שלהם. והעובדה הזאת מאפשרת ליצור קהילות – הן אם זה סביב בית-כנסת והן אם זה סביב בית-ספר – שהן הרבה יותר פתוחות והרבה יותר מזמינות גם אנשים מבחוץ. ואנחנו רואים, ובזה אני בהחלט רואה גאווה גדולה לציונות הדתית – – –
בוועדת העבודה והרווחה אני יודע שהכול מאוד קצר ויעיל. זו דרכה של עבודת החקיקה, היא לא דורשת דיונים ארוכים ומעמיקים.
בעבודת המליאה יש מקום להעלות רעיונות וטיפה להרחיב, גם אם הזמן הוא קצר. בעד זה אין חובת נוכחות. אני חושב שאחת הגאוות של הציונות הדתית, שהרבה פעמים אנחנו שומעים את הססמאות האלה: למה נותנים ליהודה ושומרון, להתנחלויות, שייתנו לערי הפיתוח. זה הציבור העיקרי ששולח את בניו ובנותיו, כקבוצות, לערי הפיתוח ב-30 השנים האחרונות: גרעינים תורניים, ישיבות הסדר, ישיבות גבוהות – כמשימה שהציבור הזה לקח על עצמו. זה גם משתלב עם עוד צרכים, עם סיבות כלכליות, אבל באים כקבוצות. זה דבר שמשנה ערים. ובכלל, אני חושב שלדבר על התנחלויות מול ערי הפיתוח, הניסיון הזה לשסות, הוא הפך להיות רעה חולה. ראינו את זה רק בשבוע שעבר: כסף לסטודנטים ולא לאברכים. תמיד יש איזו ססמה שצריך להגיד שהקבוצה הזאת היא האשמה בכל חוליינו ובכל בעיותינו, ואז מגייסים איזו תמיכה של ההמונים נגד הרעים האלה, כאילו כל הבעיות נובעות משם, וכך לא צריך לטפל בבעיות האמיתיות. אנחנו צריכים לבנות את הארץ, כל אחד במקום שהוא מאמין. הקבוצות שהן אקטיביסטיות בבניין הארץ, שיש בהן אלמנטים חלוציים וקבוצתיים, אלה הקבוצות שחלקן הולכות ליהודה, חלקן לשומרון, חלקן לגליל ולנגב. אתם תראו – זו אותה כיפה סרוגה. אני מקווה שגם אלה שאומרים: כסף לשכונות ולא להתנחלויות, שלא ילכו להתנחלויות. שיקימו קבוצות לנגב, לגליל – – –
זה יצא, זה יצא. אבל השבוע את שמעת: כסף לסטודנטים ולא לאברכים. זו אותה גברת בשינוי אדרת, אותו תפוז בשינוי חרוז. בכל פעם צריך משהו אחר, קבוצה אחרת לשסות בה את ההמונים ואת האספסוף. ולפעמים האספסוף זה אספסוף אינטליגנטי, אינטלקטואלי; זה לא ההמונים המיוזעים שצועקים קריאות גנאי בכיכר, אלא אנשים שכותבים מאמרי מערכת בעיתונים מכובדים, שהם כותרי כותרות, שהם גרפיקאים, והכול ממוזג, והכול צונן, והכול מנומק. אז במלאות 60 למפעל ערי הפיתוח אני חושב – אי-אפשר לאחל עד מאה-ועשרים; אנחנו מאחלים, לעולמי עד, המשך שגשוג, הצלחה, פתרון הבעיות, ולראות את ערי הפיתוח כמו מפעלים ציוניים אחרים כעוד נקודות אור בשרשרת הציונית והחלוצית.
אדוני היושב-ראש, חברי הכנסת, אני משועשע ועצוב כאחד כל פעם לשמוע את הנאומים, גם כאן וגם בוועדות, של חברי הכנסת הערבים – מהמפלגות הערביות, וכמה מתומכיהם היהודים, צועקים: גזענות, גזענות, זכויות אדם, דמוקרטיה. לשמוע על זכויות אדם מקומוניסטים – זה באמת, ממש – בערך כמו לקבל מתכונים צמחוניים משוחט. זה אפשרי, כן? אבל אתה איכשהו, אתה לא בטוח מה השתרבב למתכון. לשמוע על חופש הדיבור מחברי כנסת מהתנועה האסלאמית זה בערך כמו ללמוד סטפס מפיל. אתה יודע, זה ריקוד מאוד מורכב, מאוד עדין ומהיר. והם, על כל דבר – אתם חברי הכנסת הערבים, על כל דבר, גם במליאה, וגם בוועדות: גזענות, דמוקרטיה, זכויות אדם. ואני לא מכיר מדינה ערבית – בניגוד למדינה יהודית – מדינה ערבית אחת שיש בה דמוקרטיה כמו שצריך, שיש בה שוויון כמו שצריך, שיש בה זכויות אדם כמו שצריך. שליהודים שם היה כל כך טוב. אני לא רואה המוני יהודים, גם יהודים שעוזבים את ישראל הם עוזבים לארצות המערב בדרך כלל, למרות הגעגועים של חלק מהם והנוסטלגיה, הם בדרך כלל לא חוזרים לתוניס ולמרוקו ולתימן ולמצרים ולסוריה ולירדן, אם מדינות שיש להן הסכמי שלום אתנו, ואם מדינות שאין אתן הסכמי שלום. לכן, הטפות המוסר האלה, היומיומיות, ובכל פעם כשיש דיון תמיד קמים חברי הכנסת הערבים ונוטשים בזעם, באמצע, כי אין פה דמוקרטיה, וזה משחק מכור, וכולם חרון קדוש. אני מציע לחברי הכנסת הערבים להעריך את הדמוקרטיה שבה הם חיים ולה הם שותפים. זה לא שהיהודים נותנים דמוקרטיה לאחרים. אנחנו רוצים מדינה דמוקרטית, אבל יש קשר מסוים, סטטיסטי אפילו; מי שמסתכל על המזרח התיכון רואה שיכול להיות שיש זיקה וקשר מסוים בין העובדה שכאן יושב העם היהודי והלאום היהודי, לבין שיטת המשטר – מהסתברות. כי אם אני רואה בכל המדינות הערביות מסביב ששם אין יותר מדי יהודים, לא הסתדר כל כך ליהודים להישאר שם, ואתה רואה ששם אין משטר דמוקרטי אחד מתוקן, כולל לא ברשות הפלסטינית, בטח לא בצד הזה של עזה. אני אומר, אנשים מהאומה המפוארת הגדולה הערבית, לא מהם אנחנו יכולים לשמוע הטפות מוסר, לא על דמוקרטיה, לא על שוויון, לא על מעמד האשה, לא על זכויות אדם, לא על כל הערכים הגדולים והחשובים האלה. לסיום, רק אומר, ביום שאני אשמע פה מחברי כנסת ערבים את המלים – אנחנו מכירים בזכותה של ישראל להיות כמדינה יהודית, או כמדינת היהודים, זה יהיה יום יפה. לא יודע. אני, אגב, לא מכיר, אני מתנגד למדינה פלסטינית, מודה – מתנגד לזכות של הפלסטינים למדינה. אבל אלו שתומכים ברעיון של שתי מדינות לשני עמים, מהצד הערבי, הם תומכים במדינה הפלסטינית, והם תומכים בזכות של מדינת ישראל, לא במדינת היהודים – במדינת ישראל שיש בה יהודים, ויש בה ערבים, אבל לא בזכות של היהודים למדינה. ביום שנשמע מהערבים, אם הערבים הישראלים הפלסטינים, הערבים הישראלים, תקראו לעצמכם איך שאתם רוצים, וערבים ממקומות אחרים, שאתם מכירים בזכות של היהודים למדינה, זה יהיה צעד אחד קדימה לכיוון של התפייסות, גם אם בסופו של דבר לא תהיה התפייסות ולא יהיה שלום.
אדוני היושב-ראש, על-פי ההצעה המקורית שלי, הוצע לאפשר לרבע מבעלי הדירות בבניין משותף לקבוע, כאשר יש רק מעלית אחת בבניין, שהיא תפעל כמעלית שבת. אנחנו הגענו להסכמה, עמיתי חבר הכנסת אילטוב, שבוועדה עצמה אנחנו נדון, כדי שרוב הדיירים – בהסכמתם, המעלית תוכל לפעול כמעלית שבת, ובכל הפרטים נדון בוועדה. זה חוק שמקל על מגורים משותפים של דתיים וחילונים, ואני שמח שהגענו להסכמה. הממשלה כבר הסכימה אפילו לגרסה המחמירה יותר, ולכן אני אודה לכם על תמיכתכם בהצעה הזאת.
מרחוק, אבל קרוב ללב. אני חושב שהדברים לא הובנו לך די הצורך; הכוונה היא להגביל את מספר הפעמים. ברור שהשעות המדויקות ייקבעו בכל בניין ובניין על-פי הסכמת הרוב – אם בבוקר, בצהריים – תלוי, יש מקומות – אתה יודע, תפילת מנחה יכולה להיות בצהריים ויכולה להיות לפנות ערב. אין פה שום עניין מהותי, זה הסכמות של הבניין, של רוב ומיעוט. הבעיה העיקרית שיש, ובעטיה צריך את החוק, זה שלפעמים דייר אחד, דתי או חילוני, אגב, תוקע בניין שלם. הוא לא מוכן, ואז אין מעלית שבת. זה נועד לפתור את זה, שאם יש רוב כן תהיה מעלית שבת, והבניין עצמו יחליט כמה פעמים, ולא כל הזמן, אלא באופן מוגבל, כדי שלא לפגוע בזכויות של החילונים. זה כדי להבהיר את העניין.
אדוני היושב-ראש, חברי הכנסת, בשם מי אני צריך להיעלב? להיעלב בשם קבר רחל? אני לא יודע. אני לא יודע להיעלב בשם קברים. להיעלב בשם מערת המכפלה? אני גם לא יודע להיעלב בשם מערות, אפילו לא בשמם של מקומות מקודשים. כשאני נמצא בגן-החיות וקוף מעווה את פרצופו אל מולי, אני נעלב מזה? אני לא נעלב מזה. ככה הוא. אבל כשאני צריך לבחור בשם מי אני נעלב, בכל זאת, אני נעלב בשם התרבות, כי אני קורא שמי שקיבל את ההחלטה הזאת זה הוועד הפועל של אונסק"ו, ארגון התרבות של האו"ם, ארגון האו"ם לתרבות. ואני נעלב בשם התרבות, כי בשם התרבות אומרים שהמקומות האלה הם לא של העם היהודי, אין לנו זכות לשקם אותם, לפעול בהם. ואני לא נכנס עכשיו לוויכוח על זכותנו על הארץ – זה שלנו או של אחרים. מעבר לוויכוח הזה, איך אנשים שפועלים בשם התרבות, מתנגדים לשיקומו, לטיפוחו, לאהבתו של מקום של תרבות – תהיה הריבונות אשר תהיה, אפילו לשיטתם? הרי גם מקומות מקודשים לכל הדתות – ליהדות – שנמצאים לא בריבונות ישראלית אלא במקומות אחרים, אנחנו רוצים שיטפחו אותם, שהם יהיו ראויים לשמם, שהם יהיו מקומות של תפילה, של פולחן, של תרבות, של הזדהות, של התכנסות. אבל כמו שבגן-החיות אנחנו לא נעלבים מפרצופים שעושה לנו קוף, אז להבדיל בין בעלי-חיים לבני-אדם, זה האופי של הארגונים האלה שפועלים בשם התרבות. יושבים שם כל מיני נציגים מארצות שאין בינן לבין תרבות כלום, ארצות שבהן לא משמרים אתרים ולפעמים אפילו הורסים אותם ומחריבים כל זכר של מישהו שהוא לא מהדת השלטת, והם קובעים מהי תרבות. ולכן, אם קודם אמרתי שאני לא יודע בשם מי להיעלב, אני חושב שהבעיה העיקרית שלי עכשיו היא את מי להעליב אפילו, את מי להעליב. אנשים חסרי תרבות, שפועלים בשם ארגון שהוא כביכול ארגון שנועד לשמר תרבות. אי-אפשר להיעלב בשם המקומות האלה, אפשר להיעלב בשם התרבות. אבל להעליב אנשים חסרי תרבות – אפילו חבל על המאמץ. ולכן, בסדר, אז החליטו. עוד החלטה אנטי-ישראלית, עוד החלטה אנטי-תרבותית. יבושם להם.
אדוני יאפשר לקרוא נאומים של הרצל בפרלמנט – – – זה אין בעולם. אין כזה מקום.
אדוני היושב-ראש, הלילה הושחת בית-הכנסת הגדול של פתח-תקווה ברחוב חובבי-ציון – מבנה ותיק וישן ומוכר ואהוב; היינו אומרים שם תהילים בין מנחה לערבית של שבת – וזו לא הפעם הראשונה שבית-הכנסת סובל מידם של בריונים. בעבר סימנו שם צלבי קרס וסמלים של "כת השטן", או דברים כאלה. אני חושב שמשטרת פתח-תקווה והרשויות צריכות לשים ידם על אנשים, שאינני יודע מיהם, שבוחרים במקום הקדוש ליהודים להביע את סלידתם מכל דבר, לא רק שיהדות קרובה אליו, אלא כל דבר שאנושיות ותרבות וחום קשורים אליו. יש בפתח-תקווה, כנראה, ובכמה מקומות אחרים, אנשים – חלקם אולי שיכורים, אנחנו לא יודעים מאיפה הם – שמתנכלים שוב ושוב לבתי-כנסת בפתח-תקווה, ואני חושב שצריך לתת לזה את הדחיפות הראויה, כדי שהאנשים האלה יהיו במקום הראוי להם, מאחורי סורג ובריח.
עדה ודת זה לא בחירה. להיות חרדי זו בחירה – – –
אדוני היושב-ראש, כנסת נכבדה, לפני כמה שבועות נסעתי לבית-הדין בקסטינה וישבתי לצדם של הנאשמים, שני חיילי גבעתי שעומדים למשפט. אני עצמי סבור שטעות חמורה מאוד היתה בידי הפרקליט הצבאי הראשי, האלוף אביחי מנדלבליט. אני חושב שאנחנו מחמירים מדי בהעמדתם למשפט של הלוחמים הטובים, ואני חושב שהדבר – על-פי הפרטים שנודעו לי – היה יכול להיסגר בהליך משפטי או פיקודי פנימי ולא היה צריך לגרור אותם לבית-המשפט ולסכן את שלומם עם קלון פלילי, ואולי חלילה עם עונשי מאסר וכל הכרוך בזה. גם כתבתי על כך ואכתוב על כך, ונעמוד לצדם.
לא. תן לי קצת קרדיט. עכשיו אני אגיד "אבל"? זאת עמדתי בסוגיה הספציפית לגבי החיילים והתיק החשוד וכל מה שהיה שם. אמר פה חבר הכנסת חיים אורון שזו תופעה ועשבים שוטים. יש פה תופעה אחרת, יותר חמורה: זהו קרב פנימי בתוך הציבור הדתי. אלה שאותם רודפים – האלוף אביחי מנדלבליט; בזמנו, אלוף אלעזר שטרן; יאיר נוה; אנשי המינהל האזרחי, לא מזמן, בתקופת ההקפאה; בזמנו, חבר הכנסת כיום עתניאל שנלר – מה משותף לכולם? הם דתיים. אותם תוקפים יותר מאשר אנשים שיעשו דברים דומים שהם חילונים. זאת התופעה הבעייתית.
אחד הארגונים האלה שעכשיו קם, ואני לא קושר אותם דווקא לקשקוש הגרפיטי, שזו גם עבירה פלילית, אלא אנשים שמפיצים את הכתובות שלהם, ועוד, הטרדות כאלה קטנות, ספק חוקיות ספק לא חוקיות, קוראים לעצמם "מהרסייך ומחריבייך", על שם הפסוק. זאת אומרת, הם אומרים: איך אנשים משלנו, מתוך ההתנחלויות, מתוך החברה הדתית, שמשמשים בתפקידים אזרחיים ציבוריים, איך הם מעזים. ואני אומר לאנשים האלה, אחים שלי, חברים שלי, כמוני, מאותו בית גידול: אתם לא משחיתים את פני המקרקעין – שזאת העבירה של גרפיטי – אתם משחיתים את פני החברה הדתית, כי אתם רוצים שהחברה הדתית כולה תחשוב כמותכם ובעיקר תתנהג כמותכם, לא משנה איפה היא נמצאת. וגם זה עוד מילא; ואת זה אתם עושים באמצעים של הטרדה, של הצקה, של ירידה לחיי האדם לא רק מול לשכתו, ירידה לחייו בבית-הכנסת שלו ובירידה לחייה של משפחתו. ולכן אני אומר לאנשים האלה: אתם מהרסינו ומחריבינו – גם אם בשורה שלמה של דעות, הדעות שלי ושלהם הן אותו הדבר, על המקרה הזה של התיק – אתם משחיתים את פני החברה שלנו. אתם מהרסינו ומחריבינו. ואביחי מנדלבליט ומעשיו? זאת עבודתו. הוא טועה בעבודתו, אני מתנגד, הוא עושה את זה בשליחות המדינה. אפשר להיאבק בו מכאן ועד מחר. לא ליד הבית שלו, לא בבית-הכנסת שלו, לא מול הילדים שלו. השיגעון הזה של אנשים, שמילא, הופכים את הכנסת לתיאטרון, אבל בזמן האחרון גם את התיאטרון הם הופכים לכנסת עם קריאות ביניים: "למה לתת להם תקציבים". לתת תקציבים לתרבות ולהצגות ולתיאטרון – כן. כמו שנותנים לישיבות, ולבתי-ספר, ולעירונים ולמתנחלים, כי זה חשוב למדינה, כל הדברים האלה. אני אומר את זה לאנשים, חלקם חברים שלי, אחרים פחות. ואני אומר להם – – –
אתה כבר יודע עם מי אני הולך בבחירות הבאות לכנסת?
כצל'ה, מדברים שאולי אנחנו הולכים ביחד.
שמעת אותי הולך בכנסת הבאה ביחד? אתה שמעת?
למה אתה מתחייב בשמי על דברים שאני לא יכול להתחייב? אבל גם עם מי שאני אלך, או הולכים לכנסת, אני אומר לכם פה דברי אמת, וזה מה שאני חושב על אנשים שמציקים ומטרידים אנשים אחרים בכלל ואנשים דתיים בפרט, ומנסים באלימות להשליט את דעתם הבלעדית על החברה שלנו. זה בלי "אבל", חבר הכנסת נחמן שי; שום "אבל" אין פה. חד-משמעי, באופן בוטה. ואני אומר לאנשים האלה: אתם מהרסינו ומחריבינו.
האם מותר כמעט לצאת לסיור?
המירוץ לצמרת של אלכס מילר. בנשיאות הכנסת כבר מתגעגעים אליך, חבר הכנסת מילר.
אדוני היושב-ראש, אדוני שר החינוך, משרדך נוהג לאשר סיורי תלמידים בפולין במהלך חג הסוכות. רצוני לשאול: 1. האם יש לדעתך מקום לנסיעות אלו במהלך חגי ישראל, דבר המהווה בעיה לשומרי מסורת? 2. האם וכיצד תפעל לשינוי במדיניות הזאת?
אדוני היושב-ראש, אדוני השר, בנסח הטאבו שבאתר האינטרנט של משרד המשפטים מופיעים פרטים אישיים רבים: מספרי הזהות של הבעלים, גובה המשכנתה שנלקחה ועוד. תמורת סכום פעוט יכול כל אדם לקבל פרטים אלו ועלול לעשות בהם שימוש פוגעני. רצוני לשאול: 1. האם בעיה זו ידועה? 2. האם וכיצד ניתן למדר מידע זה?
חשבו שאסור לו להחזיק ספר תורה.
הוא קיבל הקפה של כוהן, לא סתם. הוא אמר שהוא הכוהן, ישר נתנו לו ספר תורה.
אדוני היושב-ראש, הכנסת מציינת היום 100 שנה לתנועה הקיבוצית. אני רוצה להצטרף למברכים על המפעל הגדול, האדיר והחשוב הזה, שהרבה פעמים, במריבה בין המחנות, זה הסמל של מחנה אחד כביכול, וסמלים אחרים יש למחנות אחרים. אבל אני חושב שמדינת ישראל וארץ-ישראל והחברה בישראל היו נראות הרבה פחות טוב אלמלא המפעל האדיר של התנועות הקיבוציות, החילוניות והדתית ואחרות. לו ישכילו הקיבוץ והתנועה הקיבוצית לקחת את מה שכבר התחילו, ללמוד מההצלחות ומההצלחות הפחות גדולות כדי להעביר את הקיבוץ למאה הבאה, אני חושב שהחברה בישראל כולה תתעשר, גם במובן של עושר וגם במובן של אושר, כי מהניסיון הזה צומח עם וגדלה מדינה. אז ברכות לתנועה הקיבוצים ולקיבוצניקים.
גברתי היושבת-ראש, רבותי חברי הכנסת, ראש הממשלה הציג בקבינט במוצאי-שבת עסקה מאוד מפתה: תמורת שלושה חודשי הקפאה בלבד האמריקנים גם מתחייבים שלא לדרוש שום הקפאה נוספת, זה גם לא כולל את ירושלים, גם ייתנו לנו וטו לשנה וגם יעניקו 20 מטוסים, מטוסי "חמקן". כמו בפרסומת הזאת – "לפנק, לפנק לפנק" – המון טוב הולך לנחות עלינו בזכות שלושה חודשי הקפאה. עכשיו, זה נשמע מאוד מפתה, ואם אני הייתי בן-אדם שמתפתה, יכול להיות שהייתי מתפתה. אבל אז נזכרתי בסיפור הזה, של אלתר דרויאנוב, ב"ספר הבדיחה והחידוד" – קראתי היום כדבר הזה: יהודי אחד מספר לחבר שלו – שמעת? השמש בבית-הכנסת של ורשה זכה במיליון זלוטי. אומר לו החבר: זה נכון, אבל יש פה כמה אי-דיוקים; זה לא היה בוורשה, אלא במוסקבה, וזה לא היה השמש, אלא העגלון, וזה לא היה מיליון זלוטי, אלא 200,000 זלוטי – ולא הרוויח, אלא הפסיד. אז ברור שזה לא רק שלושה חודשי הקפאה, אלא יותר, ולא כולל הסכמה לבנייה בירושלים, אלא כולל הקפאה גם בירושלים, וזה בטח לא 20 מטוסים בחינם, אלא  עשרה בתשלום, ורק כשיהיה שלום, וגם אז, כשיהיה שלום, הם יפציצו, בשלום, את ג'נין ואת רמאללה. וחוץ מזה, הם גם לא מסכימים לחתום, האמריקנים האלה. וגם על זה הם לא מוכנים לחתום. ולזה – ליברמן לא מסכים, אבל לא יעשה שום דבר, וש"ס תוקפים אבל נמנעים, ואני לא רוצה להתווכח שוב ולהגיד – כן, זכותנו על הארץ, ויש לנו טענת ריבונות, וכמה שזה שטות וכמה שזה מסוכן – את כל הטענות האלה השמענו ועוד נשמיע. אבל אני אומר: גם יש דרכים איך לא להגיד אמת. אפשר להיות קצת יותר אלגנטי. צריך שיעבור קצת זמן בין ההבטחה לבין היום שבו אנחנו נראה שזה לא באמת, אלא זה רק כדי שאולי אנחנו נשתכנע. זה קצת מעליב, כמעט. תן לנו שבועיים, שלושה שבועות, ארבעה, שנראה שזה היה בצחוק, שזה לא היה באמת. לא. יום, יומיים, שלושה ימים, והכול – מסתבר שהסוחר שבמוצאי-שבת מכר לנו סחורה כל כך טובה פתאום מסתכל שוב על המדפים: לא יודע מה קרה פה, לאן נעלמו 20 מטוסי "חמקן"? הבטיחו לי. אני דיברתי. אם לא, אז יש כנראה איזה אי-הבנה. אני אחזור אליהם ואני אדבר. אה, הם לא חותמים? לא, אז אנחנו לא נסכים. לא יהיו כל הדברים האלה. מה, אני יודע את זה מהמקורות שלי? לא, אני לא יודע את זה מהמקורות שלי. אני יודע ממה שאני מכיר את הנפשות הנוגעות בדבר. אני מבטיח לכם. קחו את פרוטוקול הכנסת, שאני אומר לכם, עכשיו – הדברים האלה לא יהיו. אולי חוץ ממטוסי ה"חמקן", שעליהם נשלם, אבל כשיהיה שלום. ואתם יודעים מתי אני חושב שיהיה שלום.
בכסף, מה בחינם? תגיד, אתה רוצה את הכול? לא להיות חזירים, רבותי. תקבל בתשלום 20 מטוסי "חמקן". גם בחינם אתה רוצה? מה הבטיחו? לא הבטיחו. ואם הבטיחו צריך לקיים? הרי ראש הממשלה הבטיח: זו הקפאה חד-פעמית וזמנית. הלכתי למילון, שוב, הסתכלתי: "חד-פעמית", הכוונה – חד-פעמית: פעם אחת. "זמנית" – מוגבלת בזמן. גם זה לא היה כל כך מזמן. כמה הזיכרון שלנו יכול להיות קצר?
אי-אפשר לקפוץ על תהום בשתי קפיצות. יש כזה פתגם. אבל ראש הממשלה בנימין נתניהו קופץ על תהום שלוש וארבע וחמש קפיצות, ובכל פעם הוא נופל. וגם הפעם.
אני לא – גברתי היושבת-ראש – ודווקא עכשיו הוא נופל, בחמש קפיצות, בחמש הבטחות שלא ימומשו, וחבל שהוא ייפול, ואני לא חושב שצריך להיות שותפים לנפילה הזאת.
אדוני היושב-ראש, אדוני סגן השר, פורסם כי המדינה תותיר לבג"ץ את ההכרעה במפת הטבות המס, וכי בג"ץ צפוי בתחילת דצמבר לפסול את המפה הנוכחית, ואולי אף לקבוע קריטריונים חדשים ושונים. רצוני לשאול: 1. האם הפרסום נכון? 2. אם לא – מה תשיב המדינה לבג"ץ? 3. מה ייעשה למניעת פגיעה בתושבים וביישובים הזכאים?
תודה, אבל לא הבנתי אם ההחלטה שתיפול בקרוב היא זו שתוגש לבג"ץ, או שמשאירים את זה לבג"ץ.
אני מוכן לקבל גם תשובות מורכבות. אני מסוגל. אם זה יהיה לאט, אני – – –
טוב, אז אני אשאל שאלה אחרת. לא שהבנתי, אבל אני מבין את התשובה. שר האוצר אמר שהיתה לו לפני כמה חודשים ביקורת על בית-המשפט העליון שהוא מתערב וקובע בהחלטות בעלות משמעות תקציבית גדולה מאוד.
נכון הוא אמר, שר האוצר, כזה דבר?
השאלה, אם הסוגיה הזאת, שהיא בעלת משמעות תקציבית גדולה מאוד – האם, אם לא ייענו לבית-המשפט העליון, אם לא ייתנו, אלא ישאירו את זה לבית-המשפט, האם זה לא סותר את המדיניות והרצון של שר האוצר לקבוע בעצמו או באמצעות משרדו?
לא, אני מעלה איזה חשש שפתאום יהיה הבג"ץ – – –
אין מזרזין אלא למזורזין. אני מעלה את החשש שהם לא יספיקו, שבגלל ויכוחים שיש בסוגיה הזאת – באוצר, לא בבג"ץ – לא יבואו מוכנים אלא ישאירו את ההחלטה הקודמת על כנה, וייתנו לבג"ץ לעשות את העבודה השחורה. זה החשש.
בסדר. אני פשוט רוצה להיות בטוח.
אדוני היושב-ראש, חברי הכנסת, אכן חצי העם. אנחנו בצבא חצי העם, ובעצם גם המשפט הזה איננו נכון, משום שפחות מחצי העם שלנו מתגייס לצבא, נושא את משא עמו על שכם. ומי שמסתכל על התלמידים, כן ירבו, בכיתות א', יכול לדעת מה יהיה בעוד 12 שנים, בסיימם את כיתה י"ב – לא יהיה לנו צבא. את הצבא יישאו על גבם בעוד עשור, עשור וחצי, רק אנשים מסוג מסוים. תסתכלו על רשימת הערים. יש פה כמה נתונים מאוד מעניינים. זה בסדר, הנתון המעניין על תל-אביב, מקום 53, מקום נמוך מאוד, כמעט הייתי מוציא סטיקר על תל-אביב שזו עיר בלי אף שק"ש – עיר בלי אף שק שינה – בביטוי הצבאי של זה. אבל ראיתם את המקום הראשון? המקום הראשון זה העיר שבה אני גר – מודיעין-מכבים-רעות. האם אנחנו גאונים יותר, טובים יותר, תושבי מודיעין? לא. יש לזה הסבר, יש משמעות. כמו שרואים שבני-ברק במקום האחרון. זה ברור למה, כי זו עיר חרדית, מתגייסים פחות – מקום אחרון. תל-אביב – אפשר לנתח את זה בכל מיני צורות. אבל למה עיר של מעמד ביניים – – –
אני אגיד לך מה הטיעון. מייד. נגיע גם לתל-אביב. אבל למה מודיעין, שהיא עיר רגילה, של מעמד ביניים, למה היא במקום הראשון? משתי סיבות עיקריות: קודם כול, יש מכבים-רעות, בעיקר רעות, שזה המון אנשי צבא, שההורים הם אנשי צבא, ובבית שלהם ובתיכונים שלהם מחנכים ששירות צבאי זה דבר רצוי, ראוי, צריך להתקדם בו. זאת אומרת, יש לזה דוגמה אישית, גם של הבתים וגם של בתי-הספר התיכוניים. זאת האווירה. מה זה אומר? זה אומר שבתיכון "מור" במכבים, או בתיכון "רבין", או בתיכונים האחרים, בשביעית ובשמינית באים אנשים מהיחידות הצבאיות, באים הורים שמספרים על השירות שלהם, הילדים לפעמים רואים את ההורים רק בשבתות. זה דבר שהוא מובן מאליו, יש הסללה טבעית למקומות האלה. ובבני-ברק למה לא? כי סגנון החיים הוא חרדי. רוצה לומר – ובזה גם נגיע לתל-אביב – שלאווירה של הבית, של בית-הספר, של השכונה, של הסביבה, יש המשמעות הכי דרמטית מהכול. סגנון חיים ואווירה. ותל-אביב, עיר בלי אף שק"ש, האווירה בעשור-עשוריים האחרונים של עיר בלי הפסקה, של החיים הטובים, של ההגשמה העצמית, האינדיבידואל הוא העיקר. תל-אביב היא חמש דקות מניו-יורק ו-100 שעות מדימונה, 200 שעות מהצנחנים ו-300 שנות אור מגולני, אבל רגע אחד מברודווי ומכל מקומות הבילוי והתרבות והפנאי של העולם. אז כשאתה יותר קרוב לשם אתה יותר רחוק מגולני ויותר רחוק מהשירות הצבאי. אני עושה הכללה ועוול, כי הרי יש בתל-אביב המון אנשים שחיים באווירה אחרת. אני מדבר עכשיו על אטמוספירה תקשורתית ותרבותית וציבורית. אין הסבר אחר.
תראו את מודיעין, תראו את תל-אביב, תראו את בני-ברק וירושלים ותראו את המיקום שלהן. זה כל הסיפור. סיפור של אווירה.
רעננה במקום טוב. אני בטוח. במקום גבוה. נכון, פרופיל דומה למודיעין. ונס-ציונה. מקומות של מעמד ביניים פלוס, של אנשים עובדים, אוהבים את המדינה, מרגישים שהם זה המדינה. הם לא ניו-יורק והם לא העולם החרדי, כל אחד ויתרונותיו שלו. ולכן, שירות בצבא הוא בעצם מצווה הבאה באווירה. אם יש אווירה שצריך לשרת, שזה חשוב, שאין מישהו אחר שיעשה את העבודה, אז הם יעשו את העבודה. ולכן מצווה עלינו גם לשנות אווירה בכמה מקומות – בתיכונים, בבתים, שזה דבר כללי, וגם לתת את הכלים לחברות מסוימות כדי שיהיה קל יותר לשרת. זה התפקיד שלנו בעשור הקרוב.
אדוני היושב-ראש, חברי הכנסת, האמת היא, הצצתי ואפילו קראתי את שתי הצעות האי-אמון, וכמעט הייתי אומר – שילכו אלה אצל אלה ויסתדרו ביניהם, כי בהצעה הראשונה אנחנו רואים שקדימה אומרת ש"כישלון ממשלת נתניהו במתן מענה על משבר הדיור", ובהצעת האי-אמון השנייה הסיעות הערביות אומרות: "המכרזים לבניית 1,300 יחידות דיור בהר-חומה בפרט ובירושלים המזרחית בכלל".
זאת אומרת, תלכו אצלם ותסתדרו – –
– – הם טוענים שלא בונים, אתם טוענים שבונים. תראו להם את 1,300 יחידות הדיור בהר-חומה והם אולי יסירו את הצעת האי-אמון שלהם.
זה לא מספיק, ולכן אני ממליץ לממשלה לבנות יותר מ-1,300 יחידות דיור בהר-חומה, וכמובן גם במקומות אחרים. הרבנות הראשית קבעה היום – ואני אקשר את זה בהחלט לנושא הזה – תפילה להורדת גשמים.
חבר הכנסת גילאון, זה לא "אמסלם", זה "הרב אמסלם". במפלגות מסוימות מסירים בקלות את התואר של הרב כשזה לא מוצא חן בעיניהם – –
– – כל כך מהר, שאני חושב שכשהם נותנים – – –
– – – שכשהם נותנים את התואר של הרב אני מקווה שזה קצת יותר לאט.
אבל בואו לא נתערב בענייניהן של מעצמות שכנות ונחזור לענייננו. היום הכריזו על תפילה להורדת גשמים, ואני זוכר שבשנות ה-80 הרבה פעמים מהדורות החדשות היו מסתיימות במין ססמת גיוס סודית כזאת, כביכול, "לידיעת מפעילי התנורים", דבר שנפסק מכל מיני סיבות טכנולוגיות ואחרות, ויודיד הכסף, כל מיני מושגים שקצת נעלמו. ובעניין של גשמים, שהוא עניין של מתת שמים, בני-האדם לא מסתפקים במתת שמים, אלא עושים אתערותא דלתתא, התערות שלמטה, כדי שיהיה יותר גשם, זאת אומרת: זורעים עננים, כשיש, ויש איזה תהליך של – – –
נכון, אחד מהמפת"חות שנמצאים בידי הקדוש-ברוך-הוא. מפת"ח, נדמה לי, זה ראשי תיבות של מטר, פרנסה, תחייה וחיה, שזה הולדה, ראשי תיבות של מפת"ח. ואפילו בדבר שהוא כולו מתת אל, בני-אדם צריכים לעשות מאמץ. לא מספיקה תפילה, צריך גם התפלה. אנחנו סומכים על הקדוש-ברוך-הוא שייתן לנו, אבל אנחנו מצדנו, כבני-אדם, צריכים גם לעשות דברים. והנה, נדמה לי שדווקא בסוגיית הדיור, שהיא סוגיה שכולה בידי אדם, כמובן בזכות החוכמה שהקדוש-ברוך-הוא נותן, פה נראה לי שאנחנו מסתפקים בתפילות. על הגשם, שיכולנו אולי להסתפק בתפילות, אנחנו לא מסתפקים בתפילות, אבל על מעשה ידי אדם, של בנייה, של דיור, של שיכון, של בנייה ציבורית, של שורה שלמה של הצעות שקיימות, פה עומדים ומתפללים: יהי רצון מלפניך ה' אלוקינו ואלוקי אבותינו, שתפתח שערי שמים ותוריד לנו דירות לזוגות צעירים – –
– – משל מדובר בבית-המקדש, שיורד משמים שלם, ובאותו אופן ירדו עלינו גם שיכונים בהר-חומה, ובגילה, ובבאר-שבע, ובפתח-תקווה, וביוקנעם ובכל הארץ. אבל הממשלה לא נבחרה רק בשביל להתפלל, היא נבחרה בשביל לעשות מעשה ידי אדם, ולבנות, ולהקל, ולעודד אנשים למכור את הדירה השנייה והשלישית שלהם כדי שיהיו עוד דירות.
ולכן, ביום זה של שאילת גשמים, שבו אנחנו מתכנסים ומתפללים, ולא מסתפקים רק בתפילות, אני פונה לממשלה ואומר: כדי שיהיו יותר דירות, לא להסתפק רק בתפילות, אלא לבנות, לבנות ולבנות.
אדוני היושב-ראש, איך ששמעתי, לפני עשר שנים, שמקימים את נציבות הדורות הבאים, ולאחראי הממונה קוראים נציב הדורות הבאים, ישר ידעתי שאולי הנציב הזה רואה מה יהיה בדורות הבאים, אבל הוא לא רואה שבשם של התפקיד הזה טמון זרע סגירתו של המוסד הזה, בין אם הוא מיותר ובין אם הוא לא מיותר. כי תראו כמה פתוס – אני מבטיח לכם, אם לא היו קוראים לזה נציב הדורות הבאים, אלא למשל מחלקת תכנון אסטרטגי, חטיבת צפי והיתכנות, מחלקת שקלול נתונים – כל שם שהוא משרדי, מינהלי, שהיה עושה אותו דבר, לא היה נסגר. אבל היומרה הזאת: נציב הדורות – למה לא הנציב העליון של הדורות הבאים? ההרברט סמואל של הדורות הבאים. זה שם שהופך את חבר הכנסת, אותנו, את המערכת הזאת, כאילו אתם, אתם מתעסקים ביום קטנות, פה יושב הוד רוממותו – עוד שופט בדימוס – והוא צופה למרחוק, מכאן ועד לדורות הבאים. אולי צריך גם לעשות בכלל נציב – לקרוא למורים להיסטוריה נציב הדורות הקודמים? ברגע שנותנים שם מופרז, מלא פתוס, מלא יוהרה, אנשים לא רוצים להקשיב בכלל לעצות האלה.
נכון. לכן, חבר הכנסת ג'ומס, אתה לא תשמע ממני, באמת, בנאומים פה, את "ירושלים לנצח נצחים". היא שלנו, לתמיד, ואני מציע שהפתוס לא ישתלט עלינו. אבל – –
– – כשאתה נותן את זה בתואר פורמלי, לא באיזו פראזה בנאום – – –
אתה היית מעז שעל נייר המכתבים שלך יהיה כתוב: חיים אורון, נציב הדורות הבאים?
לא, באמת, איזה בן-אדם – –
– – לא יודע, אני הייתי – ונציב הדורות הבאים נוסע במכונית שלו, ושני אופנועים מהדור השלישי נוסעים לפניו – זה נשמע כמו שם שחנוך לוין, לדעתי, באחד המחזות שלו, המציא. מי המציא את השם הזה – את נציב הדורות הבאים? בגללו סוגרים עכשיו את התפקיד הזה.
אני נציב הדור הזה. אני נציב מלח. ולכן אני מציע, בכלל, למחוקק, ולמשרדי הממשלה, ולכל אלו שיש להם רעיונות מאוד גדולים: אל תבוזו ליום קטנות, ולתארים קטנים ופשוטים ומשרדיים. תאמינו לי, בתארים משרדיים אפשר לגרום מספיק נזקים גם ככה. לא צריך לתת לזה שם כל כך מלא תפארת ועזוז. זה מה שאני מציע לכם לעשות. אם לא לדורות הבאים, לפחות לדור הזה.
ולגופו של עניין: השם – השם מעיד, אכן, על התוכן – –
אדוני היושב-ראש, חברי הכנסת, מסמכי ה"ויקיליקס" שנחשפו, המסמכים הדיפלומטיים שנחשפו באתר הזה אומרים בעצם שיש תרופה חדשה לדיפלומטיה. אפשר לקרוא לה "אל-סוד". אבל "אל-סוד" זו לא תרופה. מדובר בעצם במחלה, מחלת ה"חשפת". העובדה שאין סודות יותר ושהדיפלומטיה, החשאית לפחות, מאבדת מערכה ומעכשיו רק לחישה באוזן, וגם זה לא תמיד עוזר, זוהי הדרך – היא דבר מסוכן ביותר. אנחנו מתייחסים לזה טיפה במשובה, משום שאנחנו יצאנו טוב. ראש הממשלה קיבל קצת מחמאה, ועוד משהו שהוא פחות מחמאה, ולא נחשפו דברים אקוטיים. אבל חס וחלילה, מחר או מחרתיים יכולים להיחשף הסודות הכמוסים ביותר של המדינה – בעסקאות שבויים, מה שנקרא, בעסקאות נשק, בכל דבר שהסודיות והשתיקה יפה לו, ואנחנו עלולים לסכן חיי אדם, אם כאן ואם במקומות אחרים. לכן אני מקווה שמעבר לקלות שבה מתייחסים לזה כאן אצלנו, שנדע את הסכנה הגדולה, ושהעבריינים הכבדים האלה – זה לא האינטרנט פרסם; עבריינים פרסמו ומסכנים את חייהם של אנשים רבים, ואני מקווה שכמה שנים מאחורי סורג ובריח ירגיעו את כל תאבי החשיפה.
אפשר לשתוק קריאות ביניים?
עשר פעמים ביום אתה יכול – – –
אדוני היושב-ראש, אדוני ראש הממשלה, חברי הכנסת, חבר הכנסת אורון אומר שזה עניין של יום-יומיים לקבל ארבע החלטות חשובות. חבר הכנסת אורון, להחלטות שאתה רוצה לקבל, באמת לא צריך גם יום-יומיים. ראש הממשלה, את ההחלטות שאתה רוצה שהוא יקבל, יכול לקבל בשעה, שעתיים, וגם יהיה לו אחר-צהריים פנוי, אם ילכו בשיטה הזאת. אבל ראש הממשלה לא רוצה לקבל את ההחלטות שלך.
הוא לא רוצה לקבל את ההחלטות האלה – בסוגיית הפליטים ובסוגיית ירושלים – כי ההחלטות האלה, הוא לא מאמין בהן – –
– – וכנראה גם אין להן רוב בציבור הישראלי.
אבל ראש הממשלה צריך לקבל את ההחלטות שלו. ההצהרה החשובה ביותר בקדנציה הזאת היתה – הצהרה בעייתית – על שתי מדינות לשני עמים. מדינה אחת מפורזת. טרם הוחלט מי הם העמים. אנחנו חושבים, לא אנחנו, אדוני ראש הממשלה חושב שמדובר בעם הפלסטיני ובעם היהודי, בשתי מדינות לאום. הפלסטינים לא רוצים שלום בין שני העמים האלה. הפלסטינים רוצים – אם הם רוצים שלום, לפחות באופן הצהרתי, בין העם הפלסטיני לעם הישראלי – הם רוצים מדינת ישראל ומדינת פלסטין, לא מדינת היהודים. לא העם היהודי, אלא העם הישראלי. בכל ההתבטאויות, בכל העצרות. כי העם הפלסטיני זה רק הם, והעם הישראלי זה גם אנחנו, היהודים, וגם הם, הפלסטינים, האזרחים תושבי ישראל. ההתחמקות השיטתית במשך שנים מהכרה בזכות של היהודים למדינה משלהם היא זו שתתקע כל משא-ומתן, חוץ מדברים אחרים שיתקעו את המשא-ומתן. ולכן אני לא מאמין שאפשר להגיע לשלום עם הפלסטינים. ובכל זאת לא צריך להתחמק מתהליך מדיני שיביא הסדר מדיני, גם אם הוא לא הסדר שלום. היה איש אחד שאמר: אני אקנה חבילת נרות. אם יום אחד תהיה הפסקת חשמל, אני אוציא את הנרות ואשתמש בהם. ויום אחד היתה הפסקת חשמל. חיטט האיש פה ושם ומצא את הנרות. הוציא נר אחד, רצה להדליק אותו, ולא עלתה בידו. כשנדלק החשמל הוא ראה שהנר זה רק שעווה, בלי פתיל. הסתכל על כל הנרות וראה שבכל הנרות יש רק שעווה ואין פתיל. אמר – רימו אותי. הלך לאיש שמכר לו. הסתכל האיש ואמר: לא יודע, מכר לי את זה פלוני, הסוחר ההוא. הלך לסוחר ההוא, וכן הלאה כן הלאה, וכולם חזרו לאיש שייצר בסופו של דבר, בתחילתו של התהליך, את הנרות. שאלו אותו: אדוני, למה אתה מייצר נרות רק עם שעווה, בלי פתיל? הסתכל האיש על החפיסה ואמר: אלה לא נרות לשימוש. אלה נרות למסחר. המשא-ומתן שלנו עם הפלסטינים, אדוני ראש הממשלה, זה לא לשלום. זה למשא-ומתן, לתחזוק התהליך.
האנשים באזור, שם וכאן, התאהבו בתהליך המדיני. בתהליך לשם תהליך. כל עוד אתה רוכב על האופניים אתה לא נופל. אני אומר שיכול להיות שבצד שירי השלום, שהם יפים – אני מבין שאי-אפשר לעשות שירים על תהליך מדיני – "אל תגידו יום יבוא, הביאו את היום", "שירו שיר לתהליך המדיני" – זה לא חרוז, אפילו, לשום דבר. זה לא אתוס שקל לחנך עליו. אבל צריך להתפכח מאשליות. ולכן צריך לשאוף להסדרים מדיניים סבירים. ולכן צריך לתמרן. אבל צריך לתמרן בדרך להסדר מדיני סביר כלשהו, שעוסק בכל סוגיות הליבה: בסוגיית הפליטים, בסוגיית ירושלים, בסוגיית ההתנחלויות – אפשר להגיע להסדרים סבירים, מתקבלים על הדעת, גם אם לא יתקבלו על הדעת של כולם. אבל ברגע שהם מציבים את המטרה הגדולה, גם המחירים שניאלץ – שנידרש – לשלם עליהם הם מחירים כאלה גדולים וכבדים שלא נוכל ולא נרצה לשלם אותם. ולכן, אדוני, ראש הממשלה, אדוני היושב-ראש, חברי הכנסת, קצת להיות עם פחות אשליות, עם פחות פתוס, ולא לבוז ליום קטנות, וכן לתמרן ולרוץ בתוך השלולית הגדולה מאבן לאבן כדי לא לטבוע, ולא לחשוב שבאזור הזה יכול להיות שלום עם אנשים שלא רוצים להיות לצדנו אלא במקומנו.
הרוצה בשלום ייכון למלחמה.
גברתי היושבת-ראש, חברי הכנסת, אני מצטרף כמובן לאיחולים ולתנחומים. כשבעיירה חלם קנו מכונת כיבוי חדשה, שאלו חכמי חלם: מה נעשה עם מכונת הכיבוי הישנה? ישבו שבעה ימים ושבעה לילות והחליטו שבמכונת הכיבוי הישנה ישתמשו לאזעקות שווא. אצלנו משתמשים במכונות הכיבוי הישנות לאזעקות אמת ולשרפות אמת, כי אנחנו לא במעמד של חלם, אנחנו במעמד נחות כנראה יותר. ומול איתני הטבע, כך קוראים לזה, יש את חולשות הטבע האנושי. הטבע האנושי זה הטבע שמעדיף לעתים קרובות הפגנת מנהיגות במקום מנהיגות. אנשים מנופפים במכתבים של "התרענו" ו"אמרנו", ומלא קירות ומלא כתובות על הקיר, כאילו אנחנו לא מכירים את הקונץ הזה. הרי כל שעתיים כל אחד מאתנו יכול לשגר 1,000 מכתבי התרעה ב-100,000 נושאים, ואחר כך נעמוד פה וננפנף: אמרנו בוועדה הזאת; אני השר, פניתי לראש הממשלה. זה קונץ קטן מאוד.
הזהרתי. עוד ב-1972 אמרתי, עוד ב-1980. כל היום אתה מזהיר. המזהירים קצת מזכירים את האסטרולוגים האלה, שבמודעות שלהם תמיד מפרסמים: האסטרולוג שחזה את פרוץ מלחמת יום הכיפורים, וגם יש לו הוכחות. אבל הוא 30 שנה, בכל שנה, בדצמבר, אומר שהשנה צפויה מלחמה גדולה, ופעם אחת הוא אמר. בסדר, אנחנו יודעים שיש הרבה דברים שצריך להתריע עליהם, ואני לא נגד זה שאנחנו נתריע ונזהיר ובוועדות נעשה את עבודת הביקורת שלנו, אבל אנחנו גם צריכים לבדוק שהדברים נעשים, והשרים צריכים לעשות ככל הניתן, במגבלות של מה שניתן. זאת חוכמה קטנה מאוד רק להגיד: הזהרנו ואמרנו, ולהציע ועדות חקירה ממלכתיות. זה בכלל ספורט חדש שלנו. אפשר לייצא לחוץ-לארץ ועדות חקירה ממלכתיות, מלאי של שופטים בדימוס לכל המדינות. כאילו זה פותר לנו את הבעיות – ועדות החקירה. סתם צריך, זה מה שאני מציע, בלי ועדות חקירה גדולות, סתם לעשות את העבודה. לזכור אמירה ערכית מאוד חשובה שהיא נכונה לכל מצבי החירום: לחומרים מסוכנים, ולרעידות אדמה, לא עלינו, ולשרפות ולהצפות ולצונאמי – לזכור את אחריותה של המדינה. כשאנחנו מדברים פה שנה אחרי שנה על תרבות של הפרטה – אני אפילו לא נכנס עכשיו לפרטים, כי יש תהליכים של הפרטה שהם תהליכים טובים – זה צריך לבוא ביחד עם חיזוק הדברים שהמדינה אחראית להם עד אין קץ, תמיד – הצלת חיים, וכיבוי שרפות, ובתי-חולים וחינוך. שום הפרטה לא תעשה את זה. וכשאנחנו מפריטים את עצמנו עד זוב דם ועד מוות, אז התוצאות של זה שאנחנו מחלישים את השירות הציבורי. צריך להפריט את מה שאפשר להפריט, את מה שראוי להפריט. יש דברים הכרחיים לחיי אדם – –
– – לחינוך, שאותם אי-אפשר להפריט, אז לפחות נשמור עליהם. את מה שנשאר בידי המדינה, את זה צריך לחזק ולהוסיף לו כסף ותקציבים ככל הניתן, ולא לחשוב שוועדות חקירה ממלכתיות ואחרות יפתרו לנו את חולשות הטבע האנושי.
אדוני היושב-ראש, חברי הכנסת, אני שואל את עצמי לפעמים וגם עונה, למה אנשים מתעבים את הפוליטיקה? אנשים לפעמים מתעבים את הפוליטיקה כל אחד מסיבותיו שלו. לפעמים כי מרגישים שהפוליטיקאים, במקום לתפוס מנהיגות, הם מעדיפים לתפוס תמונה. לפעמים כי הם מרגישים שלא אכפת להם מהציבור אלא אכפת להם מדברים אחרים. אבל אני רוצה לבחון דווקא את הסלידה של ציבור גדול מפוליטיקה בגלל מקרה מבחן שאנחנו חווים בעצם בימים אלה, והוא קשור, ידידי בש"ס, אליכם. אנחנו צריכים להחליט עכשיו, בוועדה לביקורת המדינה, אבל כל אחד גם עם עצמו, האם צריך להקים ועדת חקירה ממלכתית לאסון השרפה – מחדל השרפה – או שצריך לבדוק זאת ולטפל בדרכים אחרות, וזה ויכוח שיש בו טענות ראויות לכאן ולכאן. אבל אני רואה כאן מפלגה בגודל בינוני, מפלגה חשובה, שבכלל אין לה עמדה. עכשיו, לא שאין לה עמדה; העמדה שלה היא למסחר. השר אלי ישי אומר: אני תומך בוועדת חקירה ממלכתית. כולם כאן בבית הזה יודעים שהשר אלי ישי לא תומך בוועדת חקירה ממלכתית, אבל הוא אומר: תחזיקו אותי, תחזיקו אותי, ונציגו עלי אדמות בוועדת ביקורת המדינה, אמנון כהן, אומר: אני אתנגד לוועדת חקירה ממלכתית. ואתה שואל: רגע, מה, חילוקי דעות כאלה מהותיים בש"ס בין שני אנשים? זה לא דבר שמקובל במפלגה הזאת. נחכה שעה-שעתיים אחרי ה"תחזיקו אותי" של השר ישי, ואז מתגלה העניין. השבוע אמור להיות דיון בנושא הגיור, אז ש"ס, בגלל עמדתה נגד הגיור הצה"לי, הצעת עמיתנו חבר הכנסת רותם – ולנו יש הצעה דומה – היא סוחרת בהתנגדות שהיא רוצה לחלץ מהממשלה לחוק רותם: אם אתם לא תתנגדו לחוק רותם, אנחנו נתמוך בוועדת חקירה ממלכתית. נתניהו צריך להגיד לכם: אוי, אוי, אוי, מה אתם אומרים? תתמכו בוועדת חקירה ממלכתית. יש פה איזו אמנות פוליטית, בעיני בזויה, לסחור בסחורה שאין לכם. סופר פעם בירושלים, אדוני היושב-ראש – זה סופר במקום אחר, אבל אני רואה את אדוני אז אני אומר שזה סופר בירושלים – על איש אחד שנכנס לבית-קפה והזמין עוגת גבינה. הביאו לו את עוגת הגבינה, הוא אמר למלצר: אם אפשר להחליף את זה בבקשה בעוגת קינמון. לקחו את עוגת הגבינה, הביאו לו את עוגת הקינמון. אכל האיש, בירך ויצא. רץ אחריו המלצר, ואמר לו: אדוני, לא שילמת על מה שאכלת. הוא אומר: על מה לא שילמתי? אמר: על עוגת הקינמון. אומר לו האיש: אבל נתתי לך תמורתה עוגת גבינה. אומר לו האיש: אבל גם על עוגת הגבינה לא שילמת. עונה לו הסועד: אני אכלתי עוגת גבינה? זה בעצם מה שש"ס עושה פה – היא סוחרת בסחורה שאין לה בכלל. אין לכם. אתם לא רוצים ועדת חקירה ואתם לא רוצים את הגיור הצה"לי, אבל נתניהו מפחד כל כך מאימת ש"ס, אחזוהו רטט ובהלה ובעתה. מי יודע, אם הוא יתמוך בחוק רותם, בחוק הגיור הצה"לי, ש"ס תתמוך בוועדת חקירה. באמת. אז מעבר לעמדה או לאין-עמדה של ש"ס בנושא ועדת חקירה, אני שואל אתכם, ידידי, אין לכם עמדה? זאת שאלה אחת. והשאלה השנייה, זאת לא איזו סוגיה פוליטית קטנטנה לכאן או לשם; סוגיה כל כך מהותית לחיי אדם, שהאיש העיקרי שייחקר – ואני לא חושב שהוא האשם העיקרי, אולי האחראי, אבל ודאי לא האשם, ואני מתנגד לוועדת חקירה – האם גם בסוגיה כל כך משמעותית אפשר לעשות את הסחר-מכר הקטן הזה, חוק תמורת חוק – נדחה את זה ליום שלישי, הם ידחו את זה ליום רביעי, אל תתפלאו אם מחר יושב-ראש הוועדה לביקורת המדינה  ידחה את זה ליום שני – כל אחד רוצה שהשני יהיה קודם, כדי לדעת במה הוא משלם. חיי אדם. ואני מסיים במה שפתחתי, בשאלה – למה אנשים לא אוהבים את הפוליטיקה, או בזים לה הרבה פעמים? ציבור שלם? כי הם מרגישים שלפעמים זה קצת מוגזם; שיש דברים שאתה יכול לדון בהם לגופו של עניין, ולא הכול נתון למיקח ולממכר.
תודה. גברתי היושבת-ראש, חברי הכנסת, "חכמים היזהרו בדבריכם, שמא תחובו חובת גלות". זה נאמר בפרקי אבות, זה נאמר גם לדוברים כאן בבואם לגדף אחרים. וזה נאמר גם על רבנים חשובים, איש כמעלתו, בבואם לא רק לפסוק הלכה, אלא לפרסם את מה שהם חושבים כהלכה – המשמעות הציבורית, מעבר לתוכן עצמו, שעליו אפשר להתווכח, ויכוח ציבורי ובוודאי ויכוח הלכתי. יש משמעות לבחירה להוציא קול קורא ולהחתים אנשים, כי המעשה של פרסום, מה שהם קוראים פסק הלכה, הוא מעשה פוליטי, הוא מעשה בעל משמעות ציבורית. ואני, הקטון, שבכלל לא נכנס לוויכוח ההלכתי – כי הוא ויכוח הלכתי – אם אני צריך לבחור עמדה הלכתית, אני בוחר את העמדה ההלכתית של אלפי הרבנים שלא חתמו על המסמך הזה. אני רוצה לקרוא לכם בקצרה, בלי להיכנס לדיון ההלכתי, את מכתבו של הרב אהרן ליכטנשטיין, אחד מגדולי הרבנים המזוהים עם הציונות הדתית, ראש ישיבת ההסדר "הר עציון", שמתפרסם במקומות רבים היום בתגובה על המכתב. כאמור, אני מדלג על הדיוקים ההלכתיים, כי אין זה המקום. הוא פונה לרבנים: "קראתי את המסמך שהפצתם ברחבי הארץ ובקוראי את הדברים ניתן היה להתרשם מהנחישות הנעוצה הן באהבת הארץ והן באהבת העם היושב עליה לקדם את גישתכם. ברם, חוששני שבמקרה הזה האהבה מקלקלת את השורה, ואם לדבר בלשון המעטה, מתעוררת השאלה האם הצר שווה בנזק המלך. ולא רק השורה, אלא אף התבונה נראית נפגמת". את זה כותב הרב ליכטנשטיין. "הרי כמעט כל שלשלת המאורעות שהתרחשו בעקבות הפצת גילוי הדעת היתה צפויה ופחות או יותר נגלית לעין. הסערה הציבורית, האידיאולוגית והחברתית גם יחד, הקרע שנפער בתוך אזרחי המדינה, בין מחנות ובתוך מחנות, מאמרי מערכת בעיתונים למיניהם, עמדות שונות, לעתים מתלהמות ומתלהטות; המתקפה מימין ומשמאל על הרבנות הדתית-לאומית, אפילו המתקפות מכיוון אדירי תורה – הכול, כאמור, היה צפוי. ואתה קורא ושואל את עצמך: לאן נעלמה חוכמת האמורים להיות בין הרואים את הנולד? "צער מיוחד נגרם לציבור נאמני תורה ומצוות החרדים למעמד ואופי המדינה, ולשלוות מנהיגיה הרוחניים העמלים להאהיב את התורה, לדבוק בהלכה, והשואפים להשתית את מדינת ישראל על אדני מסורת ומורשת אבות. הצער הזה נובע מפגמים שנִ	בעו במסמך ודווקא מנקודה שאמורה להיות הדגש החזק שבו. המסמך מדבר בשם ההלכה וחותמיו רואים עצמם כשליחיה ומרביציה. "אך דא עקא, האיסור של מכירת בתים לנוכרי מוצג כעמדה הבלעדית של ההלכה בשאלה העומדת לדיון לפנינו והקול הבוקע ועולה מתוך גרונם של חותמי המסמך נשמע כקול האחד והיחיד של דבר ה' זו הלכה. כאן הבן שואל: האומנם? אין ספק שהדברים שנאמרו בגילוי הדעת מבוססים על מקורות חז"ל ומסורת ההלכה לדורותיה. אך המסמך בכלליותו עושה רושם שהינו בונה את מסקנותיו על הנחות שתואמות השקפה הלכתית מסוימת, אך לא הבלעדית. הרושם הזה נוצר בחלקו על-ידי מה שנאמר במסמך, ולא פחות מכך, על-ידי מה שהושמט ממנו."
אלו מקצת מן הדברים, ומסיים הרב ליכטנשטיין – אני לא אקרא את הדברים, אבל אומר אותם – שכשמדברים על ההלכה יש השקפה מטא-הלכתית. לא כל הלכה זה מותר/אסור להדליק חשמל בשבת, תרומות ומעשרות, ודברים שעליהם בדרך כלל אין מחלוקת עקרונית. יש השקפה מטא-הלכתית, יש הקשר, יש לנו מדינת ישראל, יש לזה משמעות גם לגבי הלכה בשאלות ציבוריות. והדברים האלה, חוששני שהרבנים החותמים לא נתנו את דעתם די הצורך עליהם, כך כותב הרב ליכטנשטיין, ואני מסכים וחותם על כל מלה. כדאי לכם לקרוא, כולל הדיון ההלכתי שהוא נכנס אליו ומוכיח לשיטתו מדוע הרבנים האלה טועים, הן בתוכן הפסיקה, וכמובן, כפי שציינתי כאן, הן בעצם פרסום הכרוז הזה.
אדוני היושב-ראש, חברי הכנסת, בהמשך לדבריך, חבר הכנסת הורוביץ, כבר הערתי פעם, ואני אעיר את זה שוב, שחילונים הולכים בזוגות. חילוני אחד אומר: למה אתם החרדים מתבדלים לכם בערים חרדיות, וחילוני אחר אומר, למה אתם באים אלינו, לערים החילוניות שלנו? חילוני אחד אומר: למה אתם – – –
עכשיו אתה אמרת. לצערך – – –
יש בעיה עם השתלטות כוחנית על הנאום שלי.
יש חילונים רבים שאומרים: הם מתבדלים, הם מסתגרים ביישובים שלהם, ואותם חילונים אומרים, למה הם באים אלינו, כשחרדים באים לגור בשכונות החילוניות, לא אנשים אחרים. עם אותה עמדה כנ"ל לגבי השירות הצבאי – למה אתם לא באים, ואחר כך למה אתם באים; למה אתם לא משתלבים בשוק העבודה, ואחר כך – מה פתאום, אנחנו מעדיפים עובדים אחרים. אבל אני רוצה לדבר בעניין הפחד מהמלה יהודים. הרבה שנים דיברו פה על ייהוד הגליל וייהוד הנגב, ועכשיו אנחנו רואים כל מיני קריטריונים וגרעינים וקבוצות שהולכות לגור בנגב ובגליל, אבל מפחדים מהמלה הזאת. זה הפך להיות כמעט מלה לא לגיטימית – כאילו אנחנו לא רוצים לייהד את הגליל, אנחנו רוצים בעצם רק לאזרח את הגליל. וזה הפחד גם מהמלים ארץ-ישראל, שהפכו למלים של מתנחלים, או עם ישראל, שזאת גם הפכה להיות מלה – כאילו במקום אזרחי ישראל. אני חושב שצריך להפסיק להתבייש במלים האלה. כן, יש זכויות שוות ליהודים ולערבים – זכויות אזרח, זכויות פרטיות.
אבל מדינת היהודים מעדיפה את הזכויות הלאומיות של היהודים על פני זכויות לאומיות אחרות, ואת זה צריך לומר. זה גם כתוב במגילת העצמאות, זה כתוב במקומות אחרים, ועל כן אין לחשוש ואין להתבייש ממלים של ייהוד הגליל – – –
זה בסדר גמור מבחינה דמוקרטית, כן, כי אנחנו מדינת הלאום היהודי.
אנחנו מדינת הלאום היהודי, לא הלאום הפלסטיני, לא הלאום הערבי, וגם לא מדינת כל אזרחיה. ועל כן אין לחשוש מזה, ולא להתנצל, ולא להתפתל, וגם לא להגיד את הדברים האלה בקריצה שהיא לא מרמה אף אחד אחר חוץ מאשר את עצמנו. יש מאבק לאומי, והמאבק הלאומי הזה הוא לצערנו גם בתוך אזרחי ישראל, כי אנחנו אזרחים באותה מדינה, אבל אנחנו לאום שונה. היהדות היא לא רק דת, היא גם לאום, והערבים והמוסלמים אינם הלאום היהודי.
במדינת ישראל – מדינת היהודים.
בסדר. נדמה לי שמדינת ישראל מוגדרת כמדינת היהודים, אפילו בהחלטת האומות המאוחדות משנת 1947, ולא צריך לחשוש לומר את זה ולפעול למען הגשמת המטרות הלאומיות.
אפשר. עדיין אין חובת נוכחות במליאה.
גם אנחנו בתור רוב רוצים מדינה דמוקרטית. מדינה דמוקרטית איננה סותרת מדינה יהודית ואיננה סותרת את הגשמת הרצונות הלאומיים של היהודים – איננה סותרת ייהוד הגליל וייהוד הנגב, וכך נעשה וכך גם נצליח.
אדוני היושב-ראש, חברי הכנסת – – –
אדוני היושב-ראש, אני רוצה לשמש לפה נוסף לפרקליטים השובתים, שקצת, לבי לבי עליהם. הם אנשים מנומסים, שמסתובבים, מאוושים אט-אט, במסדרונות המשפט, הם לא מבינים שהם צריכים להיות קצת יותר תקיפים במאבקם, וגם אנחנו אומרים: פרקליטים, עורכי-דין – הימנים אומרים: אלה השמאלנים שכל הזמן תוקעים אותנו, ולכן למה נדאג להם; השמאלנים אומרים: נו, בסדר, מה לעשות, הם יודעים להסתדר, זה מעמד ביניים. ובינתיים אנסים ורוצחים ופושעים משתחררים לרחובותינו. לפרקליטים המסורים מגיע שכר גבוה יותר, והתקשורת שלנו לא צריכה להתעורר רק כאשר "האם יוגש ערעור מיותר נגד צחי הנגבי או לא", שזה באמת לא כל כך חשוב לעומת עבריינים כבדים ואלימים ביותר שמסתובבים ברחובותינו, רק משום שהם מנהלים את העימות שלהם במתינות, כאילו הם בהיכל המשפט ולא ברחוב. ובהזדמנות זו אני אומר גם לעורך-הדין יעקב נאמן, המשמש כשר המשפטים: אתה צריך להיות לצדם, ולא נגדם, של הפרקליטים, כי בלעדיהם הפשע יאיים וישטוף אותנו.
אדוני היושב-ראש, חברי הכנסת, שמעתי את דבריו של חבר הכנסת ג'מאל זחאלקה בעניין הסטודנט הערבי שבודקים אותו בדיקה יתירה בכניסה לנתב"ג, והלב יוצא, באמת, לאזרח ישראלי שלא חטא ולא פשע, ושמכל האוטובוס מורידים אותו ולו לא נותנים להיכנס את כל הסיבוב – או בעבר זה היה, לפחות, כך; אני לא יודע מה היום. ואוטומטית הדברים אומרים וצועקים: גזענות, גזענות. אבל האם זו באמת גזענות? האם מדובר בגזענות? האם הסטודנט הערבי הזה שנבדק בכניסה לנתב"ג, נבדק בגלל גזעו? או הוא נבדק בגלל סיבה אחרת. אני אגיד לך מה הנוסחה, עמיתי חבר הכנסת זחאלקה.
שיח' אברהים צרצור. אני מתנצל. הנוסחה היא כזאת: לא כל הערבים הם טרוריסטים, אבל כל הטרוריסטים הם ערבים.
במדינת ישראל, בסכסוך היהודי–ערבי.
וכיוון שהטרוריסטים המאיימים על נמלי תעופה, על אוטובוסים, כיוון שתמיד הם היו מבני העם הערבי, למרות שרוב הערבים אזרחים תמימים וזכים – –
– – אין לך מנוס אלא לבדוק את האנשים האלה בדיקה יתירה, גם את החפים מפשע.
יגאל עמיר הוא טרוריסט, ורוצח, ומנוול.
אתה מקשיב גם למה שאני אומר, או שאתה – – –?
ברור שיש רוצחים יהודים וטרוריסטים יהודים.
ההבדל הוא שהטרוריסטים היהודים זוכים לגינוי ולשאט נפש מוצדקים מקרב כל האוכלוסייה היהודית, או 99.9%, ואילו הטרוריסטים הערבים הם גיבורי התרבות של האומה הפלסטינית. קוראים על שמם כיכרות. קוראים על שמם רחובות. הם לוחמי החופש, בעיניהם שלהם. זה ההבדל. הטרוריסטים היהודים נרדפים, בצדק, על-ידי המדינה היהודית. ואילו הטרוריסטים הערבים, רוצים לשחרר אותם מבתי-הכלא, בגלל שהם הגיבורים של האומה הערבית. ולכן, אני אינני טוען שאין תופעות של גזענות בחברה הישראלית, אבל לא כל מה שאתם קוראים לו גזענות הוא גזענות. גם, אגב, ביחסים בין יהודים, בין דתיים לחילונים, לא כל איבה לחרדים או איבה או משטמה לחילונים שיש בין דתיים לחילונים, זו גזענות. יש פוביה. יש פחדים. אנשים רוצים לחיות עם אנשים כמותם; לפעמים בצדק ולפעמים שלא בצדק. לפעמים בצדק, אבל נוקטים צעדים שאינם צודקים כדי להשיג את זה. והשימוש אצלנו במלה "גזענות" הפך להיות איזה מטבע עובר לסוחר, שעל כל דבר של מה בכך קוראים: "גזענות, גזענות". אני אסיים במשפט אחד, שאיננו קשור לגזענות.
הוא קשור לסתימת פיות, שבאה מהכיוון של אלה שצועקים: "גזענות". יש זמר פופולרי בשם אריאל זילבר, שדעותיו אינן דעותי – –
ואני שומע את מזכ"ל "שלום עכשיו" פונה ל"קול ישראל" במכתב, שלא יזמינו את הזמר אריאל זילבר לדבר על יצירתו בערוץ-88, בערוץ מוזיקה, בשל דעותיו. מכתב ל"קול ישראל". ופרופסור, אתמול, ב"קול ישראל" – –
מגדף בפומבי רב, במלים גסות ובוטות, וזה עובר כאילו לא אמר דבר. הטלת האימה על אנשים מלהגיד את דברם, גם על רבנים, וחוסר היכולת להקשיב לדעות שאינן מקובלות, זוהי נחלתם, בעיקר, של אנשים שקוראים לעצמם נאורים וקשובים, ואינם אלא משתמשים במלים "גזענות" ו"הסתה" כדי להסתיר את חוסר הסובלנות שלהם וחוסר היכולת שלהם לשמוע דעות של אחרים.
גברתי היושבת-ראש, חברי הכנסת, בליכוד תמיד מתגעגעים לממשלת הליכוד הקודמת.
כדאי שפעם הליכוד יתגעגעו לממשלה הקיימת.
בסדר. התפקיד של פוליטיקאים איננו להתגעגע. זה נחמד לערבי שירה. התפקיד שלנו הוא לדאוג שהמציאות הנוכחית היא הטובה ולצפות פני העתיד. הנוסטלגיה מתעתעת ממרחק זמן, וגם היא לא מה שהיתה פעם; כך אומרים על הנוסטלגיה, היא קישוט נחמד ונותנת לך איזו תחושה של: אח, היינו פעם צעירים, יפים ומוצלחים, והשלטון היה תקין והכול היה בסדר. בפרשת השבוע שחלף כתוב על פרעה: וישם עליו שרי מסים למען ענותו בסבלותם. המיסוי הוא לא דבר שהמציאו במדינה המודרנית. במדינות העתיקות זו היתה הדרך לענות אנשים. נדמה לי שבתנ"ך אחד המלכים, רחבעם, שלח את שר המסים שלו ורגמו אותו, אדורם אשר על המס, והעם רגם אותו. מהבחינה הזאת שום דבר לא השתנה. רק שנדמה לי שבשנים האחרונות, ואולי במשנה תוקף בשנתיים האלה, בממשלה שאנחנו שותפים בה, ראש הממשלה אומר בעצם לשרים שלו ולנו: אל תדאגו, יכול להיות יותר גרוע – והם לא דואגים ובאמת נהיה יותר גרוע. המיסוי שאנחנו אתמול הצבענו עליו, שהצביעו עליו חברי  למשל, המסים העקיפים, שערכם למשק המדינה כ-1.7 מיליון שקל – – –
נכון. יש גבול כמה אני יכול להיות גוי של שבת וגם להיות חבר שמחליף בוועדה וגם בדיוק לבוא לדבר שהוא – נדבר על זה בהמשך, על הדבר הזה כמאפיין, לא על גבורתי שלי, נעבעך, אלא על איך החלטות מתקבלות. אני רוצה לדבר על בעיה שעולה פה, בעצם אצל כל הנואמים. כולם מאיימים עלינו שהדיור הוא פצצה מתקתקת שתתפוצץ. רבותי, היא לא תתפוצץ; היא מתפוצצת. כל העימותים והסכסוכים הפנים-ישראליים שיש בשנה, שנתיים האחרונות, כולם קשורים למחסור בדיור. עכשיו, אנחנו עסקנו רבות בנושא פסק ההלכה של הרבנים. זה לא מעניין התקציב וזה לא נכנס עכשיו, צודקים או לא צודקים, נכון או לא נכון, כן הלכה או לא הלכה – לא מענייננו כרגע.
עצם העובדה שיש פסק הלכה. ממה זה נובע? הרבנים אומרים: תראו, הרבה ערבים באים לצפת, לטבריה ולקריית-מלאכי, בעיקר לערי הפריפריה.
למה באים תושבים ערבים, אזרחים ישראלים, לערי הפריפריה? לא בגלל מדיניות התכנון הסעודית להשתלט על מדינת ישראל. זה כי יש מצוקת דיור קשה מאוד גם במגזר הערבי. אנשים לא יכולים לגור כמו בציורים של שאגאל, נדמה לי? או פיקאסו – מי זה באוויר? שאגאל.
שאגאל. הם לא יכולים לגור באוויר. הם צריכים דירה וקרקע. אז הם הולכים לנצרת-עילית ולערים הסמוכות ליישובים הוותיקים הערביים. ואז מתעוררים כל השנאות והפחדים, המוצדקים והלא-מוצדקים, והעניינים הלאומיים. מה זה הסכסוך הזה בין דתיים לחילונים בשורה שלמה של מקומות, בעיקר בירושלים, שאוכלוסייה חרדית, בפי החילונים משתלטת על שכונות חילוניות? יש החלטה של מועצת חכמי התורה או גדולי התורה להשתלט על שכונה חילונית? לא. אנשים רוצים לגור. ואז, יש תהליכים דמוגרפיים. באים הרבה חרדים, עוזבים חילונים. לאן עוזבים החילונים של ירושלים? ברובם עוזבים למודיעין או לערי המרכז. הם באים לערי המרכז, ויש מחסור בדירות. אם לא בונים, יש מחסור בדירות. וכן הלאה וכן הלאה. גם סוגיית המסתננים הבלתי-חוקיים, באזורים שלמים בתל-אביב, גם הם צריכים לגור באיזה מקום. חוקיים או לא חוקיים, אנשים צריכים לגור. אז אנשים אחרים משכירים את הדירות, עוזבים, וגם הם צריכים לקנות דירות. איך שלא נהפוך את זה ואיזה הטבות שהממשלה לא תתכנן ותעשה – ויש כמה צעדים "אופטלגיניים", אני קורא להם, בזמן האחרון, של הקלה במסי רכישה, דירה שנייה וכל הדברים האלה, שאלו דברים חשובים בפני עצמם – אם לא ייבנו כאן עוד אלפי דירות במהירות, תמיד נגיע לאותה בעיה, כי, ברוך השם, האוכלוסייה הולכת וגדלה, והמחסור בדירות הולך ונהיה חמור יותר. תוסיפו על זה גם את העניין – שוב, אני לא אכנס לעניין המדיני – ודאי שההקפאה ביהודה ושומרון, שאין מכרזים לבנייה, גם בהתיישבות החרדית וגם בהתיישבות האחרת, הלא-חרדית, גם זה מוסיף, כי יש פחות דירות. כל זה גם משפיע על אין-סוף סכסוכי שכנים, פולשים לא חוקיים שנכנסים לדירות לא להם או לא רוצים לפנות דירות ולא משלמים את שכר הדירה, דירות שצריך לחלק אותן, ואז כמובן אין לזה את אישורים ורשיונות, אף-על-פי שהיתה פה איזו רפורמה במינהל מקרקעי ישראל. אז דירות נחלקות לשניים או לשלושה חלקים, ובסביבה החרדית בכלל, כל חניון שלא משתמשים בו, כי אין מכונית, הופך לדירת חדר וחצי. משפחות מרובות ילדים, ברוכות ילדים, מגדילות את הצפיפות שלהן. הכול קשור לאותו עניין. והנה, אני קורא בימים האחרונים, ואתמול אפילו ראיתי באחת מתוכניות החדשות, שאוה, יש איזה שינוי מבורך. אני רואה שבאזור ראש-העין, על גבעות ראש-העין – שטח חשוב וגדול במרכז הארץ – עומדים להקל את מצוקת הדיור ולבנות, נדמה לי, בתוך כמה שנים כמובן, 14,000 יחידות דיור. זה נשמע טוב, ואני אומר שזה נשמע טוב, אבל זה רע. זה לא שאני לא רוצה שלאנשים במרכז הארץ תהיה אפשרות לגור – – –
2025. בסדר, גם ב-2025 אני מקווה שיצטרכו דירות. אבל אפילו החלטה על מקום כזה יש בה בעייתיות, כי מה קורה? נגיד שמחר יש לנו 14,000 דירות בראש-העין, ולא ב-2025. אתה מושך עוד אנשים מחיפה, מאשדוד ומהפריפריה לגוש-דן. הממשלה צריכה לעשות ככל שהיא יכולה – פעם השתמשו במלים "פיזור אוכלוסייה". אני אפילו בלי להשתמש בזה, ואפילו בלי הפראזות שאני מאמין בהן בכל לב, של ייהוד הגליל וייהוד הנגב – צריך שהמקומות בפריפריה לא יתרוקנו מתושביהם בגלל האטרקטיביות ההולכת וגדלה של תל-אביב. היום קריית-גת היא כמעט מרכז הארץ, וצריך לבנות שם הרבה יותר ממה שבונים. קריית-גת היום – כמה, 40 דקות מתל-אביב? בזמנו, בשנות ה-60 ו-70, עד שבא ידידנו מאיר שטרית, יבנה היתה יבנה – מה שהיום אומרים אולי על מקומות, בלי להזכיר שמות, הרבה יותר מרוחקים. בזכות מדיניות בנייה נכונה ומשיכת אוכלוסייה חזקה למקום, יבנה היום זה כבר גוש-דן, זה מקום שהוא אופציה להמון אנשים; כל דירה נחטפת. הייתי השבוע בבאר-שבע, וגם שם – אנשים רוצים לגור בבאר-שבע, אבל המדינה צריכה לעזור ולעודד אנשים לבנות את הבתים שלהם במקומות האלה. היום הכול יותר קרוב, אבל המדינה צריכה לעודד, לתת מענקים מיוחדים, לפטור ממע"מ. יש אין-סוף רעיונות יצירתיים שהממשלה צריכה לעודד, כדי שאנשים לא יגורו רק בגוש-דן ובתל-אביב המתחזקים והאטרקטיביים. דפדפתי היום שוב בחוברת שעוסקת בדמוגרפיה – "מגמות דמוגרפיות בישראל 2010–2030". לחלק מהדברים אפשר להסכים ולחלק לא, אבל אני רוצה לקרוא לכם כמה נתונים על חוזקה של תל-אביב המתחזקת – ועיני לא צרה בתל-אביב. בכל מדינה יש את המרכז הכלכלי, האורבני, הפיננסי. רק תראו מה קורה מבחינת הכוחות, מה שנקרא כוחות השוק, של תל-אביב רבתי, כל גוש-דן, לעומת שאר הארץ: משרדיהם של מוסדות פיננסיים – 84% נמצאים בתל-אביב רבתי, 16% – בשאר ישראל; עורכי-דין – 70% גרים בתל-אביב רבתי, 30% בשאר; רואי-חשבון – בתל-אביב 73%; מפעלי היי-טק – 70%; מקום עבודה של רופאים מומחים – 80%; מקום עבודה של אנשים משפיעים – 86%; מקום העסק של נשים משפיעות – 86%. עשירי ישראל שיש להם יותר מ-100 מיליון דולר – מקום העסק שלהם, לא הם עצמם כמובן – 88% בתל-אביב רבתי; אמנים – 89%; פרסומאים – 77%; אדריכלים – 74%. כל האנשים האלה, שמעסיקים הרבה אנשים – העסקים שלהם נמצאים בגוש-דן. המדינה צריכה לעזור גם בתעסוקה וגם בשיכון – בכבישים נעשים מהלכים משמעותיים – כדי שעוד מקומות יהיו אטרקטיביים. אי-אפשר לסמוך פה על האמירה הזאת: כוחות השוק עושים את שלהם. מדינה זה לא עסק. יש עסקים יותר טובים אפילו ממדינה. מדינה צריכה לדאוג לרווחת האזרחים, ולרווחת האזרחים כולם. היא לא הולכת רק על מה שמשתלם ואיך שזה טוב וכל אחד יקנה איפה שהוא רוצה ובלבד שיש לו כסף, כי יש אנשים שאין להם כסף ויש דברים שהמדינה צריכה לדאוג להם. המדינה צריכה לדאוג לביטחון של כולם, המדינה צריכה לדאוג לגבולות שלה, המדינה צריכה, כן, לדאוג לפיזור אוכלוסין, המדינה צריכה לדאוג לעלייה. לפעמים המדינה צריכה לדאוג אפילו לעלייה שהיא לא כלכלית, או שהיא לא כלכלית מייד, כי זו מדינה ולא חברה עסקית ולא כוחות השוק. אם היינו משאירים הכול לכוחות השוק, העשירים היו מעבידים את העניים שבעה ימים בשבוע 16 שעות ביממה עד שהם היו נופלים מהרגליים, כי זה כוחות השוק, היו אומרים: לא טוב לך – תלך. ומי שהיה נרפה – "נרפים אתם נרפים", גם זה נאמר בפרשת שבוע – היה מפוטר. אבל מדינה מבינה שצריך להסתכל על טובת הכלל, על אינטרסים מאוזנים, שצריך פנסיה, שצריך זכויות עובדים, שצריך שבת ושצריך מקום מגורים ליהודים ולערבים ולכל האזרחים, ואי-אפשר שכולם יגורו באותו מקום. אבל כשמדינה רוצה כזה דבר, עליה לעשות את הדברים האלה. הערה נוספת לגופו של דיון שהיה אתמול, שהוא באמת דיון מקרי שנקלעתי אליו. אני לא חבר בו בחודשיים האחרונים, והגעתי לו לשיאו של דיון על המסים העקיפים, בעיקר מסי הדלק.
נקלעתי שלא בטובתי, אני אומר. החלפתי את עמיתי , שלא היה בדיוק באותו דיון. והנה, אני רואה שמצביעים על מסים עקיפים, ואני באתי לתמוך בחוקים שאני יכול להגיד פה: אני מתנגד להם, וזה בעיה, אבל מצוות הקואליציה היתה חזקה עלינו. אנחנו רוצים לתמוך בתקציב, בסך הכול, עם הבעייתיות הגדולה. אני לא רוצה להתייפייף ולהגיד: אוי, אני ממש... זה היה נורא. לא, אנחנו עושים פה גם דברים לא סימפתיים בקואליציה, במצוות הממשלה. כן, אנחנו עושים את זה. כמו שנאמר על מישהו שיום שלם נאבק עם מצפונו, אבל לבסוף ניצח אותו. אני באתי לנצח את מצפוני, אני מודה.
גם יש דברים כאלה. באתי להצביע על מדיניות ממשלה. גויסתי לשורה שממנה לא משחרר שום דבר, וסליחה על האסוציאציות – –
– – ובאתי להצביע. אבל, גם בטעם רע יש טעם טוב, רבותי חברי הכנסת. פתאום אני רואה – שנתיים הייתי חבר ועדת הכספים וכבר ראיתי כמה דברים, והסתבר לי שאני עוד תמים, שיש איזה מס אחד שנודע לי עליו אתמול לראשונה: בלו על ה"פטקוק". יש כזה סוג מסוים של דלק, ואותו רוצים להחריג מהמסים מכל מיני סיבות. הוא לא יהיה במיסוי של הדלקים. הדלק המסוים הזה – – –
רבותי, לא אחסיר מכם שום פרט. רבותי, עכשיו, כשאני מצליח לסקרן אתכם? – – –
"פטקוק". הוא משרת את תעשיית הבנייה, ויש מפעל אחד בישראל שמשתמש בו – – –
– – ששייך לקבוצת "איי.די.בי".
זה משהו – לא משנה – שהיה צריך להיות במקור ממוסה, והוא נפטר ממסיו. נדמה לי שהגיש את זה חבר הכנסת אמנון כהן. מי שירוויח מזה כ-36 מיליון שקלים בשלוש השנים הבאות יהיה הבעלים של מפעל "נשר", נוחי דנקנר – –
– – שעיני לא צרה בו, אבל לפעמים אני מקנא.
עכשיו, יכול להיות שכל פטור ממסים זה טוב, הרי הרגע אמרתי לכם בעצמי שהלוואי שלא היו שמים את המסים האלה על כל הדלקים האלה, שכל מעמד הביניים ישלם, כולל – – –
יש עוד כל מיני סוגים של דלקים שאפשר להחריג.
אני לא מבין בדלקים. אני מודה פה בפני אולם ומליאה.
הוא לא השתרבב בטעות, אני אומר מה קרה. מה שקרה הוא שהלוביסטים של "איי.די.בי", או של החברה הזאת, הם הפעילו לחץ גדול מאוד כדי שאת זה נחריג. אתה יודע מה, אדוני השר, יכול להיות שהם צודקים. יכול להיות שבגלל ההרכב של הדלק הזה, יכול להיות שצריך, לא יודע. אבל כשאני בא להצביע על משהו של 1.7 מיליארד שקל – לא כל יום יש ליהודי הזדמנות להצביע על 1.7 מיליארד שקל – ופתאום מכל הטובות שצריך לעשות ומכל ההחרגות ומכל הנסים ומכל המסים, צריך להחריג בדיוק את הדלק שיש לו לוביסט, והאיש העשיר ביותר עומד מאחוריו – זה "עס פאס נישט", כך אומרים ביידיש?
לא רשמית, אבל היא מובנת. יש פה עוד שפות רשמיות שכבר עשו בהן שימוש, והן בכל זאת הובנו אף-על-פי שהן לא היו רשמיות.
לא זה מה שאני טוען. אני טוען שאם אני צריך לקחת את כל – – –
אני מדבר כעיקרון, משום שאני מניח שבקצת חיפוש וחיטוט בתוך 1.7 המיליארד האלה, אני יכול למצוא עוד סעיפים, או בדלק או במשתמשים של הדלק: אולי כל הדלק שהולך לבתי-החולים, תהיה איזו החרגה שעליו זה לא יחול. חסרות מטרות טובות? מכולם, דווקא את זה שהלוביסט שלו יושב מאחור וזורה בנו מבטי אימה שלא נעז להצביע בניגוד למה שכבר דובר עליו וסוכם עליו? על זה אני מדבר, ואני באמת לא נכנס לעניין עצמו, של ההחלטה הספציפית. אני מביא את זה כדוגמה, כי אנחנו רואים את זה בדברים של יום-יום, איך לא השיקול הענייני נטו הוא זה שקובע מה ימוסה ומה ייפטר ממס, אלא שיקולים אחרים. זאת הערה לעצמנו. אני לא אומר שאחרים רשעים ואני את נפשי הצלתי ואני איזה צדיק. ואני מניח שאם קולי היה מכריע, הייתי מתגבר על מצפוני והייתי עוזר לממשלה. אבל במקרה הזה החלטתי לא להתגבר על מצפוני. אני חושב שפה בכנסת ובוועדת הכספים צריכים לתת שוב את הדעת לנושא שעולה פה מפעם לפעם: גם מעורבותם של בעלי עניין מטעם אנשים חזקים – יש להם זכות להביע את דעתם ולנסות להשפיע, אבל יש משמעות לצורה ולדרך – וגם כלפינו אנו, את מי אנו צריכים לייצג פה במאבק, גם על הסכומים הגדולים וגם על הכסף הקטן. תודה רבה.
אורבך. זה הסופר. אני איש הרוח, הוא הסופר.
אדוני היושב-ראש, חברי הכנסת, ידידי ג'ומס, אם יש שמחה אחת בלבי על זה שאתה פורש, זה רק שזאת שמחליפה אותך היא הרבה יותר נמוכה. בדרך כלל אני מדבר אחריכם ובכל פעם אני צריך להוריד את הדוכן. אני חושב שזאת הסיבה היחידה, אבל חוץ מזה, כמובן שאנחנו מקווים שתישאר אתנו עוד הרבה זמן. כשאני שומע אנשים ממרצ מגלגלים על לשונם את המלים "סלאם פיאד", כמו יהודי מאמין ששר "אני מאמין", כמו ציוני הדוק שמנגן את "התקווה" וימינו על חזהו – "סלאם פיאד", "איזו תקווה", "בית-ספר לראשי ממשלה", "כל עתידנו", כל הפתרון של שלום יהיה בזכות זה שיש להם – להבדיל – "לוי אשכול" כזה, איזה מישהו שהוא בסדר, שאפשר לעשות אתו עסקים – – –
אני אצרף את התשובה בגוף השאלה שלי. כל התקוות האלה, כאילו הכול תלוי בזה שיש שם בן-אדם שהוא friendly, ידידותי לשלום, זאת האשליה הקבועה שאנשים בשמאל הישראלי מוכרים לנו כבר הרבה מאוד שנים. זה היה ערפאת עד שהוא אכזב – – –
אני אומר שאין עם מי לדבר. אני אומר, נכון, אין עם מי לדבר.
יכול להיות שמדובר באיש נחמד מאוד וחביב ואפילו שוחר שלום. המריבה, ונקודות המחלוקת, וקווי העימות, וחוסר הרצון שלהם להכיר בעצם זכותנו למדינה יהודית, והסירובים המסוימים שלנו, הם כל כך עמוקים שלא יהיה פתרון של שלום ושל מדינה פלסטינית בעתיד הקרוב. זה לא פוטר אותנו מניסיון לחתור לפתרון מדיני, גם אם הוא לא פתרון של שלום. אפשר להגיע להסכמים מסוימים, אפילו לא הסכמי ביניים, להסכמים מקומיים, להסכמים כלכליים. האשליה כאילו יש איזה ראש ממשלה שהוא נוח לנו כרגע ובזה אנחנו תולים את כל התקוות שלנו, היא אשליה שתתנפץ כמו שהאשליות הקודמות, התקוות הקודמות, התנפצו והפכו לאשליות. היום שמעתי את ראש הממשלה ואת ראש האופוזיציה מתחרים ביניהם מי יותר תומך, מי היה הראשון שתמך ברעיון של שתי מדינות לשני עמים. ראש הממשלה אפילו סיפר – כך קראתי גם אחר כך מצוטט באתרי האינטרנט – שהוא, עוד בשנת 1995, בהיכל התרבות, אמר שהוא בעד מדינה פלסטינית מינוס, או משהו כזה. קמה וענתה ראש האופוזיציה ואמרה: לא, הרי בשנת 2002 נשבעת בשם ירושלים שלא תהיה מדינה פלסטינית. הוא אמר כן, והיא אמרה לא, וקדימה אומרת, אנחנו תומכים במדינה פלסטינית, ונתניהו אומר גם אנחנו, כמובן מפורזת. ממש כמו האיש הזה שמספר שהוא מילא כרטיס פיס והוא עומד לזכות במכונית. ואז הילד הבכור שלו אומר: ואני יושב לידך, אבא, באוטו. והבת אומרת: לא, אני יושבת ליד אבא. והם רבים – אני יושב – ובסוף האבא מתעצבן ואומר: תרדו שניכם מהאוטו. קדימה והליכוד מתחרים על סחורה שלא נולדה, על ביצה שלא נולדה, ועל דבר שלא הוכח שהוא איזה הצלחה מאוד גדולה. כאילו הרעיון של מדינה פלסטינית זה כבר מוסכם שהוא הפתרון הנכון, שזו הדרך הראויה לפתור כאן את כל המצוקות של האזור ושל מדינת ישראל, ולהיפטר מהכיבוש, ולתת להם חירות, ויהיה מזרח תיכון חדש, והכול יהיה בסדר, ויהיה שלום עם כל העולם הערבי, רק תהיה מדינה פלסטינית. והוויכוח הגדול – ובזה אני מסיים – הוא לא על מדינה פלסטינית או המשך הכיבוש. הוויכוח הגדול הוא מה המחיר שאנחנו מוכנים לשלם בשל האמונה שלנו. אני אומר בגלוי: בשל האמונה שלי בשלמות הארץ ובזכותם של היהודים ושל מדינת ישראל על כל ארץ-ישראל, יש מחיר, גם מוסרי, שאנחנו משלמים ועלולים לשלם. המחיר הזה עדיף עשרת מונים על המחיר שהשמאל מציע לנו כשתהיה – לשיטתו – מדינה פלסטינית. והשמאל עדיין לא דן במחירים הכבדים שאנחנו עלולים לשלם אם חלילה נלך לפתרון של שתי מדינות לשני עמים.
אדוני היושב-ראש, אדוני ראש הממשלה, חברי הכנסת, מדברים כאן הרבה על מצוקת הדיור. גם בדיונים על התקציב עסקנו בכך. אני חושב שההסתכלות שלנו על מצוקת הדיור היא הסתכלות צרה וקטנה מדי. אנחנו אומרים: אין דירות, ולאנשים ולזוגות הצעירים אין היכן לגור. אבל אני חושב שאנחנו צריכים להסתכל על הבעיה החמורה הזאת באופן הרבה יותר מקיף ומשמעותי, משום שההשלכה של המחסור בדירות היא השלכה על שורה שלמה של תחומים שמתפרצים כאן חדשות לבקרים. עכשיו הארץ רעשה כולה על פסק ההלכה של הרבנים. אני לא אכנס לעניין עצמו, אבל ממה נובע פסק ההלכה הזה? הוא מתחיל מכך שיש מחסור בדירות. אז אזרחים ערבים בגליל עוברים לגור ביישובים יהודיים, בלי איזה כוונות זדון גדולות, ואז מתעוררים כל מיני פחדים, וחששות, מוצדקים ולא מוצדקים. העולים החדשים, שמגיעים בזרימה אטית מדי – גם להם תהיה מצוקה, כי אין דירות. המסתננים שמגיעים מכאן או משם, ולצדם העובדים הלא-חוקיים, שבאו כחוק ונשארו שלא כחוק – גם הם תופסים הרבה דירות. כשיש מחסור בדירות – כמו, אגב, מחסור במים – זה משליך על כל עניין ועל כל נושא שבמחלוקת. כשיש מצוקה, כשיש מחסור, אז השנאות מתעוררות, והאיבה, והסיבות להאשים קבוצה אחרת. גם בסכסוכים בין דתיים לחילונים, כשאנחנו רואים בשכונות חילוניות בירושלים שפוחדים, חוששים מחדירה חרדית, או מכניסה של דתיים סתם, זה נובע לא מאיזה כוונות השתלטות של קבוצה דתית, או של ארגונים וקבוצות חרדיות שרוצים להיכנס לתוך מקומות חילוניים. אין להם איפה לגור. כשאין איפה לגור, באופן טבעי מגיעים לשכונות הסמוכות, לשכונות הזולות יותר, ואז שוב מתעוררים הפחדים והחששות. הוא הדבר לגבי כל סוגיה מהותית. היא איננה סוגיה שאפשר לדון בה רק לגופו של עניין, לפתור איזה בעיה מיוחדת, אלא ההשלכות הן השלכות רוחב והשלכות עומק שמשנות את החברה הישראלית. מצוקת הדיור – כל מי שיסתכל על כל הסכסוכים הפנים-ישראליים שיש בשנים האחרונות יראה שזה מגיע לנקודה הזאת, שאין מספיק דירות. עכשיו, אפשר להתקין תקנות, להוריד פה מיסוי ושם לשחרר כמה דירות להשקעה, אבל הבעיה האמיתית היא שלא בונים מספיק דירות. ואם בזה הממשלה לא תטפל מייד ובאופן דרסטי ודרמטי, כל הסכסוכים האחרים שאנחנו מכירים יתעוררו וישובו אלינו במשנה תוקף, ואנחנו לא נשייך אותם בכלל לדיור. אנחנו נחשוב שזו גזענות, וזו הסתה, וזו שנאת חרדים, וכאן רדיפת מסתננים ומלחמה בפליטים, וכל הסכסוכים האחרים, כשהכול מגיע לאותו שורש שבו הממשלה צריכה לטפל. ולכן אני אומר לך, אדוני ראש הממשלה, השרים – –
– – ועוד אני מוסיף, ככוכבית: וכמובן, סוגיה – – –
ועל כל אלה נוסף, כמובן – אם אתה מוסיף על כל אלה את עניין ההקפאה, שמחריפה את הסוגיה. כי אם יש הקפאה, זאת אומרת שלא בונים בהרבה מקומות ביהודה ושומרון ובירושלים, וודאי שזה מוסיף שמן של איבה ומשטמה על מדורת המחסור בדיור. תודה.
אדוני היושב-ראש, חברי הכנסת, אם היה אפשר לקחת מהדורות חדשות ברוורס, ועיתונים למחוק, אז אני חושב שהכותרות ההיסטריות של אתמול על איזה תשדיר הסתה נגד המשנה ליועץ המשפטי לממשלה שי ניצן, הכותרות האלה היו נלקחות בחזרה, כי מסתבר שזה לא מי שחשבו, לא החשודים הרגילים, אלא איזו קבוצה, שלא הבנתי בדיוק למה הם התכוונו, אבל ודאי שהם לא התכוונו להסית נגד שי ניצן. אני אומר: לפני שקופצים, מין רפלקס מותנה, ואומרים: ההסתה הנוראה, ושולחים כבר מאבטחים, ועושים את כל ההיסטריה הזאת, כדאי לעצור רגע ולהסתכל. כל מי שיש לו עין לא חדה מדי, אלא עין סבירה, שראה את התשדיר הזה ומכיר את הסחורה של החברים שלו, יודע שזה לא באמת תשדיר הסתה אמיתי, משום שזיוף נראה כמו זיוף, ואני שמח שזה מה שהתגלה, בסופו של דבר.
אדוני היושב-ראש, חברי הכנסת, אני מרגיש אי-נוחות עם הצעת החוק הזו, לא משום שאני מתנגד למה שטמון בתוכה, בחובה – הדרישה לטעם טוב, בעצם, מהעיתונות; ואכן ראוי שהעיתונות, ככל האפשר, לא תפרסם תמונות של פצועים מדממים, ובוודאי לא של גופות. אבל מה שמטריד אותי זה שזה עניין של טעם טוב, זה עניין של הסכמות של העיתונות. ברגע שאנחנו מחילים את הטעם הטוב שלנו על כלי התקשורת, אנחנו פותחים פה עוד פתח להתערבות שהיא מאוד בעייתית. אני מקבל גם את ההערה של עמיתי חבר הכנסת עזרא לגבי "היתרון". כי הרי אנחנו לא חיים בעולם תקשורתי סטרילי, שאנחנו לא מראים גופות ואז אף אחד לא מראה גופות. אויבינו מנצלים באופן מופגן ומודע - -
- - צילום של נפגעים ושל פצועים. בוודאי התמונות המפורסמות ביותר של האינתיפאדה הן של הילד קטוע הגפיים, נדמה לי, בעזה. לא תפרסם את התמונה הזאת כי לא שאלת אותו? מפרסמים את זה בכוונה. האם לא תפרסם – אני לוקח את זה לדוגמה לגמרי אחרת – את גופתו של הצורר סדאם חוסיין כי זה לא עונה לקריטריונים של החוק הזה? אני חושב שאנחנו נכנסים פה למקום שצריך להיות מוסדר בהסכמה של כלי התקשורת, בחוקי האתיקה של העיתונים, עם החריגות הראויות. יש מקרים שבהם אפשר, בדוחק, אני אומר, בפעמים נדירות, צילומים של גופות. זה לא שהעיתונות מלאה בצילומי זוועה בימים כתיקונם. זו לא איזו בעיה שצריך לטפל בה בתותח הגדול הזה של החקיקה הראשית. אלו דברים שבוועדת העורכים, אם עוד קיים גוף כזה, או בהסכמות בין עורכי העיתונים – בוודאי הגדולים, בוודאי מהדורות החדשות המרכזיות, שלא מרבים בצילום של גופות ופצועים – אפשר לפתור את העניין גם בלי צורך בחקיקה, וחקיקה מביאה אתה הרי קנסות וענישה. הבעיה העיקרית שלי בכלי התקשורת זה דווקא צילומים של אנשים שמוכנים מרצונם שיצלמו אותם. כל מי שצופה בכמה תוכניות טלוויזיה, בעיקר מז'אנר הריאליטי, רואה מה אנשים מוכנים מרצון. אבל גם את זה, כמובן, אני לא חושב שצריך להגביל, כי אלו דברים המסורים לטעם הטוב, או לכל היותר לאיזו רגולציה שיכולה לווסת ולנווט את הסוגים, סוגות, של השידורים. אני חושב שכניסה לחקיקה כזאת, שאוסרת באופן מוחלט צילום של פצועים וצילום של הרוגים, קודם כול היא לא ישימה. התקשורת לא תעמוד בגזירה הזאת, לפחות במקרים נדירים. ולטעם טוב צריך לחנך, צריך להגיע להסכמות, ורצוי להימנע ככל האפשר מחקיקה. כי היום אנחנו אוסרים לצלם פצועים והרוגים שמתנגדים או שלא הסכימו לצילומם, מחר אנחנו נאסור לצלם אנשים שכן רוצים, ומי יודע אנה אנו באים. לכן אני מציע, אם החוק הזה יעבור, למתן אותו.
חבר הכנסת בן-ארי, כן, זה רעיון טוב להפסיק לחוקק חוקים. יש כבר מספיק. האמת, בתחומים האלה כדאי מאוד להמעיט את החוקים, ואני לא אומר להשאיר לשוק החופשי, אבל להשאיר לשיקול הדעת ולהסכמות שאינן חוק.
אני אשב בוועדה ואני אגיד את דעתי, אבל - - -
אני מצטער שאני לא מספיק להיות בכל הוועדות כל הזמן. אני מפספס פה ושם כמה דיונים. אבל זו עמדתי, ואני חושב שאני גם מסכים אתה, שזה ממש חידוש.
אדוני היושב-ראש, חברי הכנסת, תמיד כשעוסקים בסוגיית הגיוס לחרדים, אני נזכר בסיפור על אברך ששואל את הרב שלו: קיבלתי צו ראשון לצבא, ואני מתלבט אם להגיד להם שאני צעיר מדי, ואז יעזבו אותי, או להגיד להם שאני מבוגר מדי, וגם יעזבו אותי. חושב הרב שעה ארוכה, ואומר: חשבת פעם להגיד את האמת? את הגיל האמיתי? אני חושב שצריך להגיד את האמת בסוגיה של הציבור החרדי. אני סבור שזה כתם על החברה החרדית, האי-שירות הסיטוני, והסוגיה הזאת מרעילה את יחסי הדתיים והחילונים כבר עשרות בשנים, ובצדק. כי התחושה של אי-שוויון היא תחושה שמכרסמת בסולידריות, היא גורמת לאנשים שכן משרתים לרצות פחות לשרת. אז האמירה העקרונית הזאת, של הבושה שבחוסר השירות – אני אפילו לא קורא לזה השתמטות, כי חלק נכבד מהאנשים מרגישים שהלימוד שלהם הוא השירות האמיתי – אבל אני מדבר עכשיו על כיצד חשים כלפי האי-שירות החרדי ציבורים גדולים. אני חושב שבכל זאת עושה נכון הממשלה, שהיא מנסה, לא לפתור את הבעיה, אלא להתקדם לקראת פתרון מסוים, שהוא סביר, כי צריך להכניס את החרדים – או להכניס חרדים, בואו נגיד ככה, יותר חרדים – למעגל היצרנות; הכלכלית, בוודאי, אבל גם החברתית, של מדינת ישראל. ואני מבין שלחרדים רבים, אולי אפילו לכולם, קשה מאוד לשרת בצבא במתכונתו הנוכחית. ולכן, כל פתרון שמבין את הקשיים של החברה החרדית, ומוותר על הדגל הגדול של גיוס שווה לכולם – שהוא דגל צודק, אבל לא ישים – גורם לכך שגם בחברה החרדית, אלפים רבים של אברכים הורסים את הישיבות. כי לצבא הם לא הולכים, כי לא מקובל ללכת לצבא. לעבודה אין באפשרותם ללכת, כי מי שלא משרת בצבא אסור לו ללכת לעבודה. וללמוד, חלקם לא מתאימים. ואז יושבים, ונרשמים. אולי הישיבה מקבלת, "נעבעך", כמה תקציבים, אולי אפילו זה לא. והישיבות לא צריכות בטלנים, הישיבות צריכות תלמידי חכמים. עם ישראל צריך תלמידי חכמים. אני ארחיק ואומר שכל מי שיושב ולומד תורה ושוקע – עלי, כמו שאומרים. שישבו וילמדו תורה. אבל ברגע שזה הפך לסגנון חיים, לא לדרך חיים – דרך חיים של לימוד תורה זה בסדר – –
– – אבל סגנון של הגעתי לגיל שאפשר להירשם בישיבה, ואחר כך לא לעבוד בצורה רשמית ומסודרת, הוא בעייתי. ולכן, טוב עושה הממשלה שהיא קצת מנמיכה את הדרישות של שירות שווה, ומגבירה את הדרישות להשתתפות בשוק העבודה, ומאפשרת בגיל צעיר יותר לפטור את עצמם מעולמה של תורה שהם לא נהנים ממנו ולא תורמים לו – אלו שלא תורמים לעולם התורה – ולכן אני חושב שטוב שכמה אלפי חרדים בשנה, בסופו של דבר – –
– – בגיל 22, בגיל 23, יוכלו לבחור בדרך של שירות כלשהו, וללכת לשוק העבודה. זה טוב לחברה הישראלית, זה טוב גם לחברה החרדית בתוך החברה הישראלית, וטוב לעולם התורה.
אדוני היושב-ראש, חברי הכנסת, סיעת העצמאות יצאה לדרך, אנחנו רואים בעיקר עכשיו את הזיקוקין. זה יום שמעורר מחשבות על מפלגת העבודה שרק ב-1999, לפני 11 שנה, התחילה קדנציה בראשות הממשלה, בשלטון, ובתוך תשע שנים מאז עזבה את השלטון, היא בעצם איננה. מפלגת העבודה, מפלגה שיש לה מניית זהב בייסוד המדינה, נפרדת. האורגן הזה שנקרא מפלגת העבודה – לאו דווקא הדעות – נפרד היום. ואפשר לקשור את זה לאהוד ברק ולמריבות פנימיות, והכול נכון, הקוניונקטורות הפוליטיות הן נכונות, אבל לא המריבות הורסות את מפלגת העבודה. האם בשמאל הישראלי – היהודי לפחות – שואלים את עצמם פעם אחת מה קרה? ואני לא מדבר רק מ-1999–2001, אני מדבר מ-1992, מממשלת רבין שהביאה אלינו את ההסכם המדיני, את הסכמי אוסלו. מה קרה מאז, שהיום התפרקתם לשניים בינתיים, וכנראה לשלושה ולארבעה, וכל אחד ילך לדרכו ולנפשו? מה שקרה, שהפכתם מתנועת העבודה לתנועת מחאה, להפגנה בכיכר. אחד הידידים שלי אמר שמה זה השמאל – הוא הפך מתנועה פוליטית לזרם באמנות, למיצג. זה לא מספיק. זה לא משכנע. נכון שעם מותה של תנועת העבודה כאורגן פוליטי, כמו הדבורה שעוקצת ומתה, העקיצה הזאת הורישה לליכוד ולמפלגות אחרות אולי את העמדות הפוליטיות של השמאל, אבל במפלגת העבודה כנראה כבר אין צורך, כי אנשים, כולל אהוד ברק עצמו, לא מרגישים שהם צריכים להיות חלק ממפלגת שמאל שאין לה תמיכה ואין לה תומכים, אלא אם כן המפלגה רוצה להחתים רק עצומות של אנשי רוח או לרכז כמה אלפי אנשים בכיכר. ואני מודה שלבי-לבי גם באופן אישי לשלושה שרים – השר ברוורמן, השר הרצוג והשר בן-אליעזר – שלושת הבי"תים האלה. מה הם יעשו ב-48 השעות האחרונות שלהם כשרים? לדעתי, הם עכשיו לוקחים את מכוניות השרד ואת המאבטחים והם נוסעים ברחבי הארץ הלוך וחזור, להיפרד מהכיסא שהיה כל כך נעים, מהתיק שהם כל כך אהבו, מהמאבטחים. הם עוצרים לקנות להם קולה ופלאפל, הם מפרגנים להם ביומיים האחרונים. הם כל כך לא רצו שזה יקרה להם. הם אמרו: בסוף אנחנו נפרוש, בפברואר, במרס נכנס את הוועידה, באפריל בבוקר יש לנו יום פנוי, אז אנחנו נשב ואם לא נחליט לפרוש, אני קם ויוצא. אולי ביוני, מקסימום ביולי. ופתאום בא אהוד ברק ומשך את השטיח ואת הכיסא ואת המכונית ואת המאבטחים ואת הכיבודים מתחת לרגליהם, וגם אם הם יבלעו לימון ועוד לימון, הם לא יצליחו להסיר את החמיצות מעל פניהם, כי כמו שאמר ראש הממשלה שרון, טוב להיות שר, והם, עם כל האידיאולוגיה והשקפת העולם והרצון להיות אופוזיציה בתוך הקואליציה, מאוד אהבו להיות שר, אבל היום הם מפסיקים. מקרה אחד יקרה את כולם – והנהגות פורשות ומתפלגות – אבל אני חושב שהיום זה סיפור יותר גדול, יותר חשוב, כי מפלגת העבודה כגוף סיימה את תפקידה ההיסטורי בגלל שמאלנות-יתר, ועכשיו היא תתארגן מחדש, שאריותיה – יחד עם מרצ, יחד עם גופים אחרים – ואולי תהיה לנו מפלגה של 10–12 מנדטים – –
– –  זה הגודל הנכון של הקבוצה הזאת, ומשר לענייני מיעוטים עכשיו ידונו בחלוקת התיקים, נראה לי שזה יהיה מיעוט לענייני שרים, חמשת החברים.
אדוני היושב-ראש, חברי הכנסת, אנחנו מעלים כאן לקריאה ראשונה חוק, ואני מבקש את תמיכתכם, תיקון לחוק המקרקעין.
חוק המקרקעין – הפעלת מעלית שבת. זה על-פי ההסכמות שהגענו עם עמיתי, שהציק לי רבות אבל בסוף הגענו להסכמה, חבר הכנסת רוברט אילטוב. על-פי הצעת החוק – – –
יושב-ראש ישראל ביתנו, ואחרי הצעת החוק, לאחר שהיא תאושר, יקראו לכם: ישראל ביתנו ומעליתנו. חוק מעלית שבת, בפי העם – הכוונה היא שבבניין משותף שבו יש מעלית אחת, אם רוב הדיירים מעוניין במעלית שבת, יוכלו להפעיל מעלית שבת, בהתחשב במספר המעוניינים. אני אקרא לכם את הדברים העיקריים בחוק: "בבית משותף – – – שמותקנת בו מעלית אחת בלבד, רשאים" – כמובן לא חייבים – "רוב בעלי הדירות להחליט על התקנת מנגנון פיקוד שבת, וכן על הפעלת המעלית כמעלית שבת". עוד כתוב: "לא קבע שר המשפטים זמני הפעלה כאמור בסעיף קטן – – – תופעל המעלית כמעלית שבת בזמנים שיקבעו רוב בעלי הדירות, ובלבד שקביעת זמני הפעלת מעלית שבת כאמור – – – תהיה בהתחשב בכלל המשתמשים במעלית ובצורכיהם". הסעיף האחרון הוא ש"בעלי הדירות הדורשים התקנת מנגנון פיקוד שבת – – – יישאו בהוצאות התקנתו".
המנגנון, כל העלויות שלו יהיו על מי שדורש את המעלית. כמובן, בבתים שיש מיעוט של דיירים דתיים הם יצטרכו להשיג הסכמה של עוד כמה דיירים שאינם צריכים לעצמם אבל מוכנים להתחשב, והם יגיעו להסכמה בכל בית לפי מספר הדיירים: בכמה פעמים, האם כל השבת, האם בחלק מן השבת. זה חוק קטן כאילו, אבל לבתים משותפים הוא חוק מאוד גדול, כי לפעמים דייר אחד או שניים – – –
כן, והרי אנחנו גם לא רוצים לגרום טרחה – –
– – לאנשים שאינם שומרים שבת, לא רוצים לגרום להם טרחה מוגזמת. לכן, יש פה האיזון לאפשר לרוב לממש את רוביותו. זה הדבר. כי כיום יש איזו אי-בהירות בעניין הזה, והמון משפטים מגיעים למפקחים על המקרקעין, שמכריעים שהרוב אכן קובע, אבל זה אחרי טרדה מרובה – – –
יש חוקים דומים לבניין שיש בו שתי מעליות, בתים חדשים. אבל זה מציק להמון בתי-משפט – המון התדיינויות, המון סכסוכי שכנים נוראיים שממש בימים אלה מתנהלים, משום שיש איזה דבר שמטעה: התקנת מעלית, מעלית בכלל, דורשת רוב, כנראה, של שני-שלישים, כי זו עלות כספית מאוד משמעותית, ולא מספיק רוב רגיל כדי לחייב.
זה מטעה הרבה פעמים דיירים, שחושבים שגם הפעלת המעלית, שזה לא דבר בעל עלות כספית משמעותית, גם היא דורשת את הרוב הגדול הזה. בא המחוקק, לאחר שזה יאושר, בעזרת השם, בעתיד, בקריאה שנייה ובקריאה שלישית, ומסדיר את הדברים האלה. זה נועד להשיג שני דברים: א. למנוע סכסוכי שכנים; דבר אחר, שדיירים דתיים, אלו שמשתמשים במעלית שבת, ורוב החרדים, אגב, לא משתמשים במעלית שבת – דיירים דתיים יוכלו לרכוש דירה בבתים משותפים יחד עם דיירים חילונים. כי דיירים חילונים, גם זה יש, בירושלים, אגב: נתקלנו בכמה מקרים של דיירים חילונים שגרים בקומה גבוהה, בקומות שישית או שביעית, והם רוצים למכור את הדירה שלהם, את דירת הפנטהאוז שלהם, ורוב הקונים הפוטנציאליים של הדירות האלה בירושלים הם אנשים דתיים. אם יש דייר חילוני שמתנגד שתהיה מעלית שבת, הדייר החילוני האחר לא יכול למכור בעצם את הדירה שלו. זה מסובך. החוק הזה נועד – – –
הם יכולים, אבל הם לא יכולים למכור לאדם דתי כי אדם דתי לא יקנה דירה בקומה שישית או שביעית שאין בה מעלית בשבת.
בסדר, אנחנו מסירים את העניין של שימוש במעלית שבת כדי להפריד בין האוכלוסיות.
על כן, אני מודה לעמיתי חבר הכנסת איתן כבל וחבר הכנסת הרב אמסלם, ששותפים אתי בהצעת החוק, ולכל מי שעזר להגיע לפשרות, כי נוסח החוק המקורי היה אחר, וניטיב עם החיים של התושבים הגרים בבית המשותף שלהם ובבית המשותף שנקרא מדינת ישראל. תודה.
אדוני היושב-ראש, אדוני שר האוצר, יצחק מאיר מיידנצ'יק מתעניין במה שכולם מתעניינים, חלוקת הרווחים העתידיים מהתגליות הקיימות והתגליות העתידיות, והאמת היא שהתגליות האלה גילו לי משהו חדש שלא הבנתי בפסוק ישן. אנחנו אומרים בתהילים: כונס כנד מי הים, נותן באוצרות תהומות. והרי צריך לומר: נותן אוצרות בתהומות. למה התחלפה פה הבי"ת? ורק כשתגליות הגז האלה התגלו הבנתי. כי אני רואה שהקדוש-ברוך-הוא נותן באוצרות תהומות. כשאנשים מגלים אוצרות, פתאום הם מגיעים לכל מיני תהומות שלפני זה לא ידענו. פתאום יש אינטרסים ולחצים ואיומים, כי האוצרות חושפים תהומות שלא ידענו על קיומם, ועוד מעט ונדמה שאנחנו נעבור פה עם קופת צדקה, כל אלו שנעשקו, כל המיליארדרים והמולטי-מיליארדרים. הלב כל כך יוצא אליהם, שעוד מעט יישמט הג'קוזי מתחתם, ואנה הם באים. אז אני משבח אותך, שר האוצר, ואת הממשלה, על ההחלטה שקיבלתם ושעוד נקבל כאן, על חלוקה צודקת, אם כי נדיבה מדי לטעמי עם האחרים. אבל יכול להיות שליצחק מאיר יש ניסוח אחר משלו, ובכל מקרה זאת בשורה טובה לעם ישראל. ונקווה שתקבל גם תשובה נאותה. בהצלחה.
אדוני יושב-ראש הכנסת, כנסת נכבדה, אדוני שר החינוך, מר גדעון סער, שמי ליאור וטורי, תלמידת כיתה י"א ב"מקיף אריאל" בטירת-כרמל. בית-ספרי חושף אותי למגוון פרויקטים מקדמים ומרחיבי אופקים. לאורך קיץ 2010 למדתי באוניברסיטת תל-אביב שלושה מקצועות אקדמיים במסגרת נוער שוחר מדע. הוכשרתי להיות מדריכה בקורס מד"צים, ומאז אני פעילה ומדריכה כיתות ז' בטירת-כרמל. בנוסף, עברתי קורס ליצנות, והעברתי ימי הולדת לילדים במתנ"ס ובמועדוניות ברחבי העיר. בשנת תש"ע, במחוז חיפה, קיבלתי תעודת הערכה והוקרה על הצטיינות בפעילות המחויבות האישית, שירות לזולת בבתי-תמחוי, במרכז הנוער ובבית-הקשיש בטירת-כרמל. אדוני השר, לא אחת אנו שומעים מאנשי ציבור ובתקשורת כי הנוער נעדר מוסר וערכים. בשנים האחרונות גברה הדרישה בקרב אנשי חינוך, וגם מצד בני-נוער, לחזק את החינוך לערכים. המציאות כיום היא שתלמיד נמדד בשנות לימודיו בבית-הספר בעיקר בהישגיו הלימודיים, ופחות על תרומה חברתית ופעילות ערכית. החינוך הערכי מצטמצם לפרויקטים של מחויבות אישית, לשיעורי אזרחות וליוזמות חינוכיות עצמאיות של בתי-ספר ומורים. לאחרונה התוודענו לגבורתו של נער צעיר, אלעד ריבן זיכרונו לברכה, שבמסגרת התנדבותו בפרויקט מחויבות אישית קיפח את חייו באסון השרפה בכרמל. מקרה טרגי זה העלה את נושא התנדבות בני-הנוער לסדר-היום הציבורי. ברצוני לשאול: 1. האם משרד החינוך מפנה משאבים לחיזוק החינוך הערכי בבתי-הספר כדי לעודד בני נוער להפגין מעורבות ואחריות אזרחית? 2. כיצד מתכנן משרדך להעלות את המודעות להתנדבות בקרב בני-נוער ולמסד את פעילות ההתנדבות הצעירה במדינת ישראל? תודה.
אדוני היושב-ראש, חברי הכנסת, היו ימים, פעם, שהיית מתדלק בתחנת דלק ומקבל שישיית מים. היום אתה כבר לא יודע מה יותר יקר, שישיית המים או הדלק. זאת אומרת, זאת כבר לא עסקה שאפשר לעשות בתחנות דלק. אני יכול להבטיח לכם, רבותי – – –
אתה מקבל את התחנה כבר, היא יותר זולה מהדלק עצמו. אני יכול להבטיח לכם, בלי שזה מבוסס על איזה מקור מידע, שמחירי הדלק ירדו, ושהממשלה תוריד. עכשיו, איך אני יודע? כי יש איזה סף שבו ממשלה מתחילה להיות קשובה לשוועה שעולה – מהציבור, בעיתונים, בכלי התקשורת האחרים, ברחוב, בהפגנות. והיום לנסוע נסיעה קצרה נהיה כל כך יקר, שהציבור שקובע ושמשפיע במדינת ישראל, כלומר הציבור של מעמד הביניים, אנשים שגם נוסעים בתחבורה ציבורית וגם נוסעים ברכבם הפרטי, יאמר לנבחרים שלו, שמתמודדים בפריימריס, לאנשים שהם פוגשים, שאי-אפשר יותר. אתם תראו, זה עניין של שבועות ספורים שהחלק של המסים שעליו יש שליטה למדינה ירֵד, לא משום שדיברתי – – –
כן, הבלו זה מס. זה מס שיועד לצמצם שימוש. הוא מס שמיועד לדברים שמזיקים, ולכן יש אותו על אלכוהול, ויש אותו על דלק, וכיוון שבאוויר מרגישים איך הממשלה במדינה דמוקרטית כמו שלנו, כמו ממשלות במקומות אחרים – שומעים את השוועה לפעמים באיחור, ובסוף עושים את הצעדים שהיה צריך לעשות קודם לכן. לכן, לא אומר לכם שאני רגוע, כי את הכסף הזה יצטרכו לקחת ממקורות אחרים, כמובן, אבל זכרו מה שאני אומר. אני כמעט בטוח שהממשלה תיענה לצעקה שעולה גם מהבית הזה, בכל הקשור למחירי הדלק. אגב, במחירי המים כבר רואים סימנים מסוימים והתחשבויות בעזרת ועדת הכספים ובעזרת חברי הכנסת, וזה יקרה גם לדלק. אני רוצה להעיר דווקא על נקודה צדדית שעלתה בימים האחרונים: המשבר במצרים, אנחנו עוד לא יודעים מה יהיה בסופו, לא יודעים לאן זה הולך בדיוק. מקצוע שלם הולך להיכחד – מצרולוגים, כמו שהסובייטולוגים הלכו לחפש עבודה חדשה בשנת 1990, כשכל התחזיות התבדו; יכול להיות שהם נהיו מצרולוגים והם מומחים לענייני קהיר. והנה מסתבר שממש אף אחד לא חזה את מה שקרה. אני רואה איך עשירי הארץ ושועיה הם הראשונים שקופצים עם ה"אמרנו לכם"; תראו תראו, אי-אפשר לסמוך על הגז שאנחנו קונים ממצרים. מצרים היא מדינה לא יציבה, תנו לנו עוד הקלות, תנו לנו עוד הנחות. בדיונים שאנחנו עושים עכשיו בעקבות ועדת-ששינסקי, מעניין לראות איך שוועתם של החלשים לא נשמעת עוד ראשונה; השוועה שנשמעת, כשהיא בעוצמה גדולה, זה בדרך כלל מאנשי מעמד הביניים, אבל הראשונים שקופצים, בעזרת הלוביסטים והיחצנים והמודעות בעיתונים, אלה האנשים שיש להם את כל טוב הארץ. גם בנקודה הזאת, כבר יש להם הפרשנות שלהם למשבר של מצרים – תראו תראו, אי-אפשר לסמוך, תנו לנו עוד הקלות, תנו לנו עוד הנחות. אסיים ואומר שאני מעריך שבסופו של דבר לא ירחק היום והממשלה תצטרך להקל את נטל הבלו והמסים מהסוג הזה על הדלק, כמו הורדת מחירי המים, שזו סוגיה אחרת, ועד לפעם הבאה – – –
כן, אלמלא היתה זאת קלישאה כל כך משומשת, הייתי משתמש במלים "ויפה שעה אחת קודם". אולי נחזור לימים שבהם נוכל גם לתדלק בנחת וגם לקבל שישיית מים.
אדוני היושב-ראש, חברי הכנסת, ידידינו האורחים, ברוכים הבאים, כל פעם אני מתפעל מחדש איך אנחנו מתפעלים מעצמנו שיש לנו דמוקרטיה. וכשבאים אלינו אורחים מבחוץ, אנחנו אומרים להם, תראו איזה יופי, ערבים מדברים, יהודים מדברים, אח, איזה חופש. בארץ אחרת היו הורגים אותנו אם אנחנו היינו מדברים, אנחנו היהודים. אני לא מתפעל מזה, אנחנו דמוקרטיה, זה מובן מאליו, כולם רשאים לדבר. ויש לנו ויכוח בין יהודים ליהודים ובין יהודים לערבים. ואני שמח שהדמוקרטיה בישראל היא עדיין מובנת מאליה, שלא כמו בארצות האזור. וזה חושבים גם יהודים וגם ערבים. ואפילו תושבים ערבים בארצות השכנות שלנו לא ממש מתפעלים מהשלטון הקיים שם, וזה הוויכוח. אבל אני רוצה לשתף אתכם, כמובן רבותי הקבועים אבל גם האורחים, בוויכוח אחר שיש כאן בארץ, בתוך הבית הזה כבר שנים הרבה, ואני חושב שהוא הולך ומתעצם, על מעורבות היתר של מערכת המשפט, מה שנקרא בפינו משפטיציה, שאוכלת בנו בכל פה. לאחרונה ראינו את זה בפרשת הרמטכ"ל שלא מונה. כי אצלנו הכול שפיט, מביצי כינים ועד קרני ראמים; מחריגת בנייה קטנה או גדולה ועד מינוי של בכיר; מהחלטה של הכנסת ועד סגירת מרפסת, כולם אצים ורצים כמו יהודים טובים  לבקש את יומם בבית-המשפט. זאת תרבות שכוונתה טובה אבל היא מביאה עלינו מחדל אחרי מחדל,  טעות אחר טעות, וסופה שתביא עלינו אסון. כי כשבית-המשפט נענה לדורשיו, הדבר מביא עוד דורשים ועוד בעלי עניין, והציבור מפסיק לקבל ולהאמין להחלטותיה של ממשלה ורוצה שהשופטים יקבעו לו כל דבר. אם שופט התמנה לראש ועדה לבחירת מלכת יופי, סימן שהבחירה נכונה. ועוד מעט תוכניות הריאליטי בטלוויזיה – זה יהיה בראשות שופט, כי השופטים יודעים הכול. הם שופטים, זה סימן שהם נקיים. זה נובע מחוסר אמון מסוים שיש לאנשים רבים, כולל בבית הזה, אלינו עצמנו, לאנשים שאינם שופטים. והרי רוב הסוגיות הן לא סוגיות משפטיות, הן סוגיות של שיקול דעת, של טעם טוב, של הבנה. לא כל דבר צריך להביא בפני שופטים ופרקליטים. גם כאן בכנסת, לא מזמן, שמענו את חוות הדעת של היועץ המשפטי לכנסת בעניין ועדות החקירה, שזה דיון קשה שיש כאן. והוא הוסיף על חוות הדעת המשפטית גם איזה אמירה מוסרית. הריני להודיע לכם, יועצים משפטיים ושופטים – יועצים משפטיים לממשלה ולכנסת לא אחראים למוסר ולאמירות ערכיות ומוסריות, הם אחראים לחוק, לייעוץ משפטי לממשלה, לתביעה כללית. מוסר הוא נחלתו של כל אדם בעל נפש ובעל מוסר. המחשבה של אזרחים רבים, ששופטים יקבעו לנו הכול, בסופו של דבר מסכנת את הדמוקרטיה שלנו. לכן, תנו לאנשים שאינם שופטים לשפוט, לשקול ולהחליט, ולא לרוץ, על כל סוגיה קטנה ועל כל מינוי בכיר או זוטר, אל השופט. אין שם חוכמה ומוסר יותר מאשר במקומות אחרים.
אדוני היושב-ראש, נערך פה ביוזמת חבר הכנסת אורלב יום הזהות היהודית, ויש איזה ויכוח תמידי קטן, שולי, שהוא כל כך עומד במהופך לזהות יהודית, בנושא שעון הקיץ. זה ויכוח שכבר מת מזמן, אבל כמו לטאה שמתה אבל הזנב שלה עוד ממשיך לכשכש, גם הקשקוש המיותר הזה שאין קשר בינו לזהות יהודית ולא למסורת ולא לדת, עוד ממשיך להעכיר את שמינו. אני קורא לשר הפנים, שמקים איזו ועדה – היא צריכה לשבת עשר דקות, הוועדה הזאת, כדי להציע הצעה או לקבל החלטה, ולהסיר את הוויכוח המיותר, המטופש, שאין קשר בינו לבין תורת ישראל לבין זהות יהודית לבין מסורת לבין הרגלי חיים כלום, כלום. סתם איזה זנב של לטאה שמתה, שעוד ממשיך כל שנה, בשעה קבועה, במועד קבוע, לעורר פה מדנים וסערות מיותרות. אנא, אדוני שר הפנים, תקים את הוועדה, תושיב אותה רבע שעה או שעה – אפשר אגב בשעה הזאת במעבר בין קיץ לחורף – להסיר את השטות הזאת מחיינו ולעשות שעון קיץ כמו במדינות אחרות. לא יהיה יותר חילול שבת, לא ייפגעו שום סליחות, חוץ מהסליחה שצריך לבקש מהציבור כולו על הטרחה שכולנו מטריחים אותו בסוגיה המיותרת הזאת.
אדוני היושב-ראש, חברי הכנסת, נתפרסמה לאחרונה הסכמה של הרב דב ליאור לאיזה ספר "תורת מלך". זה עורר מהומה. אנשי רוח, סופרים ונספחיהם קראו להדיחו, לפטרו, לחקור אותו, כמובן הוצא לו גם צו מעצר על עצם ההסכמה, והתעוררה מהומה רבתי. והנה, אתמול התקיים פה דיון אחר סוער על זכויותיו של חבר הכנסת לשעבר, עזמי בשארה. ופה, חלק מאותם אנשים שכעסו כל כך על הרב דב ליאור וקראו לפטר אותו ולהדיח אותו, התייצבו כאריות נגד הפגיעה בזכויותיו המוקנות של חבר כנסת לשעבר וקראו לשמור על זכויותיו, ולא נחה דעתם עד שאמרו שזו פגיעה בדמוקרטיה והתנכלות למיעוט הערבי. אז אני שואל – אפילו לא רוצה להשתמש שוב במלה "צביעות" או לא צביעות – אני רוצה לנוד לאוטומטיות של התגובה של אנשים רבים שבמום שהם מטילים באחר, הם פוסלים בעצם במומם שלהם. מה שהם קוראים לו "גזענות" ומה שהם קוראים לו "אוטומטיות" – בחנו נא את עצמכם ותראו איך כשרב אמר את דעתו – אני, אגב, אנוכי הקטון מתנגד לה ולא חושב שצריך לתת הסכמה לכל ספר, אבל מי שואל אותי – איך אותו הם תוקפים ישר וקוראים לשלול את כל זכויותיו, ואילו חבר כנסת שחשוד בחשדות הגרועים ביותר שיש בחשדות, עליו הם קופצים ישר להגן.
הוא סתם, בהתנדבות, לא חוזר?
אבל לפטר רב על זה שהוא כתב מכתב, זה כן אפשר.
אולי הרב דב ליאור היה צריך לברוח לחוץ-לארץ, ואז ממילא לא היו – – –
זה בגלל הטעויות שעשית כשהיית בגילי, לכן אנחנו נמצאים במצב הזה.
כשהיית בגילי כבר היית בכנסת.
אדוני היושב-ראש, חברי הכנסת, אני שמח להסכים אתך, עמיתי חבר הכנסת ניצן הורוביץ, גם אני לא שותף לנאקה, קינים והגה והי, שהרעיף עלינו חבר הכנסת בנימין בן-אליעזר – איזה חלון הזדמנויות החמצנו. יש אנשים ממחנה השלום, נקרא לו, וספיחיו, שכל הזמן רואים חלונות והחמצות. החמצות וחלונות. כל דבר זה חלון הזדמנויות. כל פעם שלא נכנסנו לחלון, החמצנו הזדמנות. ואני אומר: לאט לכם, רבותי. אולי עכשיו נפתח חלון הזדמנות לעשות משהו? אולי אם יום אחד תהיה פה דמוקרטיה באזור, כמו הגוש הסובייטי, ששנה-שנתיים, או חמש שנים קודם לכן, חוץ מקומץ יהודים אמיצים, אף אחד לא האמין שהדבר הזה יום אחד יקרוס – אולי זה מה שקורה, אולי אנחנו עכשיו בעיצומו של תהליך היסטורי מדהים שקורה פעם בכמה עשרות שנים, והמשכו וסופו יהיה גם באירן. אולי? אולי אם היינו קופצים על חלונות ההזדמנות שהצעתם לנו, היום היינו בתוך מלכדות נוראה, כי הרי אנחנו לא יודעים באמת מה יהיה. אם יהיה מה שאני מייחל, שיהיו פה דמוקרטיות, הכול ייפתח. גם המשא-ומתן המדיני, עתידם של שטחי ארץ-ישראל השנויים במחלוקת, יהיה דבר יותר קל לפתרון, אולי גם בלי אופציה של נסיגה, משום שבדמוקרטיות יש פתרונות יצירתיים, יותר אפשרויות נפתחות. ואם, חלילה, יקרה הפוך, והעולם הערבי הולך לאסלאמיזציה, אז טוב שלא קפצנו לשום הזדמנות בשביל לייצר לנו איזה עוגנים. היינו הולכים לתהליכים של שלוש שנים, של חמש שנים, או היינו משלימים תהליכים, והכול היה מתרסק אל מול עינינו? לאט לכם, רבותי, לא הכול תלוי בנו, לא הכול בידינו. צריך להתנהל בשופי, לאט, בנחת. עמד פה חבר הכנסת דב חנין ודיבר על העריץ קדאפי. האנשים מהמפלגה שלך, אדוני, לפני מספר חודשים, ממש נישקו את כפות רגליו.
סליחה, אני חוזר בי. אני מתנצל.
אני מעכשיו לא אשתמש – – –
אני מעכשיו לא אשתמש בדימויים.
אני אסביר. אני אבהיר את עצמי.
סליחה, אני מתנצל על השימוש במטאפורה.
אני אגיד מה הם לא עשו, האנשים מהמפלגה שלך והמפלגות הסמוכות.
כן, אבל אני אומר מה הם לא עשו.
הם לא נישקו את כפות רגליו, הם לא התרפסו, הם לא כרעו ברך, הם לא ליקקו איפה שהם ליקקו, הם לא היו מלאי השתאות מהוד רוממותו – –
– – מעיניהם לא זלגו דמעות, הם לא עמדו להצטלם אתו כמו אחרונת הגימנזיסטיות – כל הדברים האלה הם לא עשו. אתם לא אוהבים דימויים, אז אני אומר לכם מה הם לא עשו. לעומת זאת, אני אגיד לכם מה הם כן עשו, החברים שלכם מהמפלגות הערביות: הם הרעיפו עליו תשבחות, על מלך מלכי המלכים, שרק הקדוש-ברוך-הוא לרגע נבהל – קם לו מתחרה.
הם עמדו אצלו באוהל, הם סיפרו עליו סיפורים, הם אמרו לנו על הפרויקטים האדירים. אדוני חבר הכנסת טלב אלסאנע, אם חייל צה"ל יורה בטעות ב-M16 על מפגין פלסטיני או על מתפרע פלסטיני, אתם מורידים פה את הבניין. פה בן-אדם עולה עם מסוקי קרב על בני עמו וקוצר אותם כמו זבובים, אתם לא מתביישים? אתם חיליתם – לא, לא, חיליתם את פניו, גם זה דימוי שאסור להגיד.
אתם עמדתם שם כמו עבדים בפני אדונם, בפני העריץ הזה, שאתה קורא לו "עריץ" – –
– – אבל דימויים אתם לא אוהבים.
הוא עכשיו עריץ. קודם הוא היה מלך מלכי המלכים, ועכשיו הוא עריץ עריצי העריצים.
כל מה שאתם צריכים לעשות – – –
כל מה שאתם צריכים לעשות, רבותי חברי הכנסת הערבים, ובזאת אני מסיים – –
– – ובזאת אני מסיים, לקחת את העיתונים של לפני חצי שנה, להביט בהם, וזה ייראה לכם כמו מראה, כמו ראי. תסתכלו בעיתונים ותראו את עצמכם.
אדוני היושב-ראש, חברי הכנסת, לאחרונה אני מוצא את עצמי פה רץ בבקרים מוועדה לוועדה כדי לעמוד בקצב של שתי מפלגות הימין, ישראל ביתנו והליכוד – מי יותר מתנכל, או דואג למדינה, או מתנכל לשמאלנים, מתנכל לערבים. ואני מצביע בעד בדרך כלל, כי בסדר, הקואליציה, ואני גם בעיקרון תומך בזה שצריך שנהיה פטריוטים והכול יהיה בסדר. רק שבאותה התלהבות שהמפלגות האלה, ובעיקר הליכוד, תומכים בכל מיני הצעות, יומיים אחר כך, שעתיים אחר כך, חודש אחר כך הם חוזרים בהם, כי זה לא מסתדר. אני רוצה לחשוב לבד. נכון שאני מהקואליציה, אבל לפחות כשמחוקקים ומעלים את ההצעות, שלא יתלהבו עד כדי כך, כי אחר כך, בקול ענות חלושה הם חוזרים בהם. אני מציע לשתי מפלגות הימין הפטריוטיות, שהן יותר ימניות ממני ויותר פטריוטיות ממני, שבמבחן הגדול שיהיה על ארץ-ישראל, כשחלילה תקרעו, או אתם תקבעו לקרוע את אדמת ארץ-ישראל ולמוסרה בידי זרים – נראה את הפטריוטיות הגדולה שלכם אז. אתם עכשיו מפצים על הפטריוטיות, על רגשי הנחיתות והאשמה שלכם ועל חוסר הימניות שלכם במרדף אחרי הרוח, בכל מיני חוקונים קטנים שהם יותר סמליים, וגם הסמליות הזאת ריקה מתוכן. אל תחזירו, אל תמסרו את אדמת ארץ-ישראל, אל תעקרו יישובים, בזאת בלבד תיבחנו.
גברתי היושבת-ראש, אדוני ראש הממשלה, חברי הכנסת, האיחול החדש בכנסת צריך להיות – – –
הרוח דומה. האיחול החדש שצריך לתת פה בכנסת זה: חוקים וזמנים לששון. כל אחד שיש לו משהו להגיד – הכנסת היא מקום הדיבור – אומר אותו, אבל פה מרבים לומר את הדברים באמצעות הצעות חוק, הצהרות חוק, גם אם אין להם שום סיכוי, שום תוחלת ושום תקווה. ולפעמים אני מרגיש שאני מצוי פה בתחרות של מי יותר ימני ממני.
מי אוהב אותך יותר ממני. חבר הכנסת וקנין, נציגים חרדיים לא נוהגים להפגין כזאת בקיאות בעולם התרבות הכללי. יש פה תחרות של פטריוטיות, ואני מודה שאני לא מצליח לעמוד בקצב. אני מסתובב פה בבוקר בוועדות. בוקר אחד מתעורר ליברמן ואנשיו על צד ימין, והם מציעים חוקים שאני תומך בהם; לא הייתי יוזם אותם, אבל אני תומך בהם, כי אני ימני, כי הכיוון הוא נכון באופן כללי. אבל זה נעשה באיזה אובססיה, ואז קמים בליכוד ואומרים: ליברמן נוגס לנו שלושה מנדטים ימניים שלמים, ואז מגיעים הליכוד עם הצעות חוק שלהם על הדגל ועל הסמל. אתם תראו – בעוד שבועיים יהיה מי שעובר פה, צריך לקוד קידה לסמל. הערבים, אגב, יצטרכו להשתטח.
יש דברים שאני לא רוצה להגיד אפילו בצחוק, כי יש פה אנשים שלוקחים את זה ברצינות, ומחוקקים את זה אחר כך. אני לא זקוק להוכיח כל דקה נתונה את הימניות שלי לבוחרים. ומה שמדאיג אותי יותר, זה שכל חוקי הדמה האלה, שהם בסדר – כן, שיהיה יותר טוב לעם ישראל, והבלעדיות שלנו על ארצנו, בשעת המבחן האמיתית אתם, הליכוד וישראל ביתנו, לא תעמדו במבחן.
היום זה גם – זה חוק חשוב וטוב, אבל חוקים כאלה לא מחוקקים בהצעות חוק פרטיות. זאת הממשלה יכולה לעשות, ותפקיד חברי הכנסת לעודד את הממשלה לעשות. אבל בתחרות על הפטריוטיות המבחן האמיתי יהיה האם נעקור חלילה יישובים; האם ניסוג מארץ-ישראל; האם, אדוני שר הביטחון, נפסיק את הקפאת הבנייה בארץ-ישראל? אלו הדברים האמיתיים, החשובים. לא איזה הפגנת כוח ריקה של לאומיות, שהיא ריקה, באמת. כי זה הרי לא חוקים שאתם בכלל רוצים להעביר; אתם רוצים להיות בעמוד 1 ב"ידיעות" ובעמוד 2 ב"מעריב", ולהעביר את זה בקריאה טרומית; ואחר כך, ביום טוב, בקריאה ראשונה, ולאיים, ואז יש מסע נקמות בין ראש הממשלה לבין שר החוץ; וכשראש הממשלה "נוקם" בשר החוץ, ומבטל את ועדת החקירה שלא קמה, כולם בשקט, מישהו הרגיז את הדוד ליברמן – מה תהיה התגובה עכשיו? מי יודע מה הוא יעשה? הוא ביטל את השגריר, אז הוא ביטל לו את ועדת החקירה. זה לא מעניין. זה באמת לא מעניין אם פלוני מתאים יהיה השגריר בלונדון או אלמוני מתאים יהיה שם השגריר. מה זה מעניין? יש לנו בכלל את היכולת לדעת אם הוא מתאים יותר? אלו באמת מחוות ריקות של לאומיות חסרת פשר, כשהרבה פעמים זה נועד להסתיר את חוסר המעש הלאומי האמיתי שאליו אנחנו מחויבים – שמדינת ישראל תשלוט על ארץ-ישראל, שייבנו יישובים, שיינטעו כרמים, שנבנה פה חינוך יהודי כמו שצריך, שנראה את הסכנות שאולי מתרחשות או עומדות להתרגש על ראשנו. במקום זה הם מתעסקים בחוקי דגל וסמל ותלבושת אחידה עם סמל פה, וכל אחד שקם בבוקר עם איזו גחמה או עם איזה קשקוש, רץ לפה, ואנחנו הימין – אנחנו ימניים – – –
אנחנו ימניים. ש"ס – יש לה אג'נדה אחרת. אני אומר, אני ימני, אני מרגיש שאני צריך כאילו לסמן "וי" כדי להוכיח איזו ימניות. אז אני מודיע לסיום: מעכשיו – – –
אני לא הייתי חבר כנסת בזמן ההתנתקות. אני הייתי מנותק.
מעכשיו, על כל החוקים שייראו לנו נחזים כחוקים ריקים, חוקי דמה, אנחנו כסיעה נבחן אותם ביתר תשומת לב, ולא נצביע באופן אוטומטי, אף שאנחנו מזדהים, בעיקרון, כי אנחנו לא נהיה בתחרות הלאומיות שלכם, כי אנחנו דתיים יותר, ואנחנו לאומיים יותר, ואנחנו במבחן האמיתי על ארץ-ישראל, כשישראל ביתנו תחלק את ירושלים או תציע את זה, והליכוד ימשיך עם ה"שתי מדינות לשני עמים", כאילו זה "שמע ישראל" יומי שלהם, אז אנחנו נעמוד במבחן, ואתם לא תעמדו בו; אתם תישארו עם הדגל ועם הסמל ועם כל מיני חוקי סרק שלכם.
אדוני היושב-ראש, אדוני שר החינוך, אני רוצה לומר לך תודה בשם האבות ובעיקר בשם ההורים; בשם האבות והאמהות הטמונים שם במערת חברון, במערת המכפלה, ישני חברון, אבל בשם ההורים החיים היום, כי יש הורים ותלמידים – כשאומרים להם מערת המכפלה, הם חושבים על זכויות, ויש אחרים, כשאומרים להם מערת המכפלה, הם חושבים על כיבוש. כשלי אומרים קבר רחל, אני זוכר את התמונה שהיתה תלויה בכל בית, עוד לפני שחזרנו לשלוט בבית-לחם; ואחרים רואים פלסטינים. כשאני חושב על שילה, אז אני חושב על משכן, ואחרים חושבים על שטח C, שטח A, שטח B. ויש הורים רבים בישראל – פחות במגזר הדתי ויותר במגזרים האחרים, אבל גם בציבור הדתי, שהם לא יגיעו לחברון, כי אומרים להם שחברון זה מקום מסוכן. אבל חברון היא לא מקום מסוכן; יש שם ערבים, חלק מהם מסוכנים. והעובדה שבמשרד החינוך – בתחילה בתור פיילוט, בתור ניסוי, ואחר כך אני מקווה שבכל המחוזות והמקומות – העובדה שניתנת אפשרות לתלמידי ישראל להגיע למערת המכפלה, ובהמשך, אני מקווה, לקבר רחל ולמקומות אחרים – –
– – היא דבר נפלא ומצוין, כי הורים רבים, באופן פרטי לא ייקחו את הילדים שלהם לשם, כי חוששים, כי הם לא יודעים איך להגיע, ואנחנו וילדינו – לא אלו שרגילים, כמו חלק מהמגזרים, שיש להם האפשרות, הם יודעים איך מגיעים למקום כמו חברון, אבל רוב ההורים בישראל לא יודעים או חוששים, או אומרים: זה רחוק.
העובדה שחברון, אדוני שר החינוך, תהיה קרובה להורים ולתלמידים, זוהי בשורה חשובה מאוד למערכת החינוך, להורים, לילדים ולתושבי חברון, ודאי היהודים.
אדוני היושב-ראש, חברי הכנסת, אין קשר, אני חושב, בין שני העניינים שעלו על סדר-היום הציבורי בשבוע האחרון, אבל בכל זאת אני אולי אנסה למצוא איזה קשר רופף בין שני העניינים. העניין האחד הוא אי-הגבלת שכר הבכירים במשק הציבורי, והעניין השני זה אי-העלאת שכרם של העובדים הסוציאליים. אין קשר. הוקמה ועדה מקצועית בראשות השר יעקב נאמן לדון בנושא שכר הבכירים. והנה, הפתעה-הפתעה, היא החליטה שלא צריך להטיל מגבלות.
השר לשעבר יעקב אדרי, אני אגיד לך: אם היית ממונה, בהיותך שר, להיות בראש הוועדה – – –
אני בא לדבר בשבחך. יש לי הרגשה שחוות הדעת – – –
יש לי הרגשה שחוות הדעת המקצועית של הוועדה המקצועית שאתה היית בראשותה היתה מגיעה למסקנות אחרות.
וגם אני. לאט-לאט אבל. יש הביטוי, אומרים: לא לתת לחתול לשמור על השמנת. במקרה הזה הייתי ממציא ביטוי חדש: נתנו לשמנת לשמור על החתול. כשההוויה שלך והתודעה שלך והמיליה שלך והגילדה והחברה היא, כל החיים – וזה בסדר, ביושר ובענווה אפילו – היא בין שועים ונגידים, איזה מיץ אתה רוצה שיצא כשאתה חותך אשכוליות? מיץ תפוזים? אם אתה ממנה איש מקצוע כזה, שבא משם, להחליט החלטה כזאת, הוא מוצא את הנימוקים הכלכליים – עם אנשי מקצוע, עם גיבוי – שיסבירו וינמקו למה לא צריך להגביל: כי הם יברחו לחוץ-לארץ, כי אנחנו נפסיד שכבת ניהול שלא יכולה להסתפק ב-200,000 שקל לחודש. על זה מדובר, במקום שבו השכר הנמוך ביותר הוא 4,000 שקלים, פי-50 – 200,000. אני, למשל, חושב שאדם שכל כך רוצה הרבה כסף בחודש יעלה את שכר המינימום אולי לחלק מהעובדים אצלו במפעל, ואז יוכל גם להכפיל ולהגדיל את השכר, אבל אני תמים ונאיבי. והנה, באותה קשיחות שאומרת לא להגביל את השכר של העשירים ביותר מתנהגים מול העובדים הסוציאליים, האנשים שכל עבודתם, חוץ מלטפל בחלשים ובנדכאים, המהות של זה היא לצמצם את הפערים בחברה, לקחת את החלשים ביותר, את אלה שנזקקים לעזרה הסוציאלית, ולהעלות אותם בקצת, להציע להם עוד שירות, עוד מימון: תיקחו משם, עוד מישהו שיעזור לילד שלהם בבית-הספר, עוד איזו הטבה, עוד איזו הנחה – לצמצם מלמטה את הפערים מול העשירים. זו המהות של העובד הסוציאלי, להעלות קצת את החלש ביותר בחברה. ואליהם אנחנו מקשיחים את הלב ואומרים: זה בעייתי, אי-אפשר, זה יפרוץ את מסגרת השכר, זה יגרור אחרים. מי יודע לאיזה שבר, בוקה ומבולקה אנחנו נגיע אם אנחנו נשפר את תנאי שכרם של העובדים הסוציאליים. ולכן – אני מסיים, אדוני היושב-ראש; אני רואה שאתה כבר רוטט מרוב ציפייה לסיום הדברים – זה אותו דבר. אותה הנדיבות כלפי עשירים היא אותה הקשיחות כלפי החלשים. ומי שמטפלים בחלשים הם חלשים בעצמם; אותם "שמנות" ששומרים על החתול – הם החתולים שרודפים אחרי העכברים. והכול אותו דבר, והכול אותה השקפת עולם. לכן, אף שאנחנו מביעים אמון בממשלה הזאת, בעניין הזה, אני חושב, צריך לעשות תשובה.
מספיק בשביל זה נאומים של דקה.
אפשר גם להיפך, לפעמים, גם "אשה קטנה לעסקים גדולים" – – –
אדוני היושב-ראש, חברי הכנסת, לאור ההצלחה, בקרוב נאום בר-אילן 2. במאי, בקונגרס, אולי ביוני או ביולי – כמו שאומר השיר – ראש הממשלה צריך להרוויח עוד קצת זמן, אז צריך להכין איזה נאום, ובנאום צריך שיהיה קצת בשר, ואם לא בשר אז קצת עצמות. משהו שתופס, משהו שיעניין, משהו שאפשר אחריו להגיד, לדבר ולהרצות ולהתווכח על היוזמה החדשה, המחודשת, המתחדשת, המשודרגת של ראש הממשלה, שבה מציעים לפלסטינים 2%, 5%, עוד איזו כברת ארץ; שלא יצא מזה שום דבר, לשמחתי, כמו שלא יצא שום דבר, חוץ מכמה נזקים מדיניים, מנאום בר-אילן 1. ואני סבור שראש הממשלה צריך להחליט, מדי פעם, להגיד את מה שהוא חושב באמת, ולא רק איך לרצות לרגע, במסגרת הסכם השלום שאנחנו חותמים כל הזמן עם ארצות-הברית של אמריקה, לנסות כל הזמן להרגיע אותם לעוד איזשהו פרק זמן. כי אנחנו רואים כבר הרבה שנים – ועוד יותר, במשנה תוקף, בשנתיים האחרונות – שתהליך השלום זה מין מולך כזה. האש כל הזמן בוערת, וצריך לזרוק כל הזמן עוד כמה זרדים כדי שזה ימשיך לבעור. לא יוצא מזה שום דבר, אבל צריך להאכיל את המולך הרעב הזה בזרדים חדשים. אז זה נאום בר אילן 1 – אלו זרדים גדולים, אחר כך באה ההקפאה לעשרה חודשים – הנה, עוד כמה זרדים, אחר כך הדיבורים על הקפאה 2, לעוד שלושה חודשים, והנה הרווחנו עוד כמה חודשים. לא יותר פשוט להגיד את האמת? – שאין כאן מקום לשתי מדינות לשני עמים, ולא תהיה כאן מדינה פלסטינית, גם אם כולם אומרים: נו, אז מה התכלית, אז מה הפתרון? כאילו שמציעים לנו כאן איזה שי נפלא לחגים, דבר שבלעדיו מי יודע אנה אנו נלך. צריך למצוא פתרונות קטנים, של יום חול, של יום חולין, של יום-יום. קצת לפליטים, קצת אוטונומיה, מעט מגבלות, וגבולות של הרשות הפלסטינית, שלצערנו כבר קיימת, קצת הטבות כלכליות, פה ושם הרעות כלכליות – לפי העניין. לא תקום כאן עוד מדינה. מנסים למכור לנו את הסחורה הקלוקלת הזאת כבר יותר מדי שנים, וראש הממשלה מדלג לו מאבן לאבן בתוך השלולית, לא כדי להגיע למשהו, אלא כדי להתקדם. אבל זו התקדמות של אופני כושר; עושים את הפעולה כמו באופניים, אבל לא מתקדמים לשום מקום. ולכן אני אומר לראש הממשלה – רק להגיד את האמת: אנחנו לא רוצים לוותר על חלקים מארץ-ישראל, אנחנו לא מאמינים שיש כאן מקום לעוד מדינה, לצד ישראל, בין הירדן לבין הים, ולכן, הבה נעשה הסכמים – הסכמי ביניים, הסכמים מוגבלים מאוד, דברים – מעשים – חד-צדדיים, לטובת האזור ובעיקר לטובת מדינת ישראל, ולא לדבר גבוהה גבוהה ובעצם לדעת שלא יצא מזה שום דבר. לא נאום בר אילן 1 הועיל, לא נאום בר אילן 2, לא במאי תבוא התשועה, וגם לא ביוני, ביולי או באוגוסט. רק להגיד אמת. משם תבוא הגאולה.
אדוני היושב-ראש, חברי הכנסת, הערה לטעם טוב – אתמול ראש הממשלה פרס בהרחבה בוועדה לביקורת את המדינה את ההיערכות של המדינה בנושא כיבוי אש, ואפילו השתכנעתי: דברים טובים וחשובים נעשים. אבל בערב, באירוע לכבוד פתרון משבר הדיור, פתרון נוסף של משבר הדיור, הוא דיבר על ה"סופר-טנקר" של הביורוקרטיה. אני מניח שבעוד יומיים-שלושה, כשתיפתר בעיית העובדים הסוציאליים, יהיה פתרון של "הסופר-טנקר שיפתור את בעיית העובדים הסוציאליים". יש פתגם שאומר שלא מנדנדים חבל בביתו של התלוי. אני מבין שראש הממשלה מתרפק על אותם רגעים איומים מבחינת המדינה אבל שבהם הוא הפגין מנהיגות והביא את ה"סופר-טנקר" ומצאו ב"גוגל", והכול היה מאוד מנהיגותי כזה, וה"סופר-טנקר" מסמל בעיניו את פתרון-העל שפותר את הכול. אבל בכל זאת, כיוון שמדובר באסון מאוד מחריד והזיכרונות מאוד קשים, אז עם כל הכבוד ל"סופר-טנקר" הזה, אני לא חושב שצריך להשתמש בזה כמשל וכדימוי לסיפורי הצלחה נורא גדולים – ה"סופר-טנקר" של הדיור, ועוד מעט ה"סופר-טנקר" של הרווחה, וה"סופר-טנקר" של הבנקאות. להרגיע, לפתור בעיות, לטפל בהן, למנוע צרות ואסונות, במקום לבוא בפראזות גדולות וקצת ריקות מתוכן.
אדוני היושב-ראש, אדוני השר, פורסם בעיתון "מקור ראשון" שבמסגרת הכשרה בשירות מילואים תרגלו החיילים מצבי פתיחה באש על מתנחלים, למשל על מתנחל המאיים להרוג חייל ונורה למוות. רצוני לשאול: 1. האם אינך חושש שיש בכך הסתה כנגד ציבור המתנחלים? 2. מי הם האחראים להכשרה זו ועל מה מבוססים התרחישים?
לא, בסדר. אני לא רוצה להגיד שהתשובה לא הובנה, אז אני אומר שהשאלה לא הובנה. הרי בתרחיש יש אמירה. כשאומרים שמתנחל מצמיד סכין לצווארו של חייל, אומרים: עולה על דעתנו שמתנחל יצמיד סכין לצווארו של חייל. לדוגמה, לא הוצג תרחיש: חבורה של שמאלנים מתנפלת על חיילים – פעילי שלום, סליחה – ומצמידה סכין לחיילים במסגרת ההפגנות בבילעין. גם אני בעד, וכל אחד בעד, שאם חייל עומד בסכנת חיים, לא משנה על-ידי מי, צריך לירות במסכן החיים.
חבר הכנסת הורוביץ, אני בעד – – –
הדיון איננו מה הצבא צריך לעשות, לא משנה מי המסכן את החיילים – שמאלן, ימני, אינדונזי או מתנחל. ברור שצריך לירות ולהרוג את מי שמסכן חיילי צה"ל בצורה שמאיימת על חייהם באופן שהוצג בתרחיש. השאלה היא למה מכל אלף התרחישים נבחר דווקא תרחיש כזה, שלא היה עד היום, שאנשים איימו בסכין על גרונו של חייל, בוודאי לא מתנחלים. עצם הבחירה באמירה שהמתנחלים הם אלו שעושים את זה, שחזרה על זה פעם ופעמיים, יש בה כדי אמירה פוליטית מאוד בעייתית. זאת השאלה.
זה בלי קשר לוויכוח הפוליטי. זה במקרה.
כמו שהשאלה הקודמת שלי לא היתה קשורה לפוליטיקה.
אדוני היושב-ראש, חברי הכנסת, חוק איסור הפליה במוצרים, בשירותים ובכניסה למקומות בידור ולמקומות ציבוריים נועד לקדם את השוויון ולמנוע הפליה בכניסה למקומות ציבוריים ובאספקת מוצרים ושירותים. חוק זה מאפשר לכל אדם הסבור שהופלה באספקת מוצר או שירות ציבורי לתבוע את מי שעיסוקו באספקת המוצר או השירות או בהפעלת המקום הציבורי אשר הפלה אותו בניגוד לחוק. לאחרונה הסתבר כי קיימת תופעה של הפליה על בסיס מקום מגורים; גופים שונים שעיסוקם באספקת מוצר או שירותים ציבוריים מפלים קבוצות רחבות באוכלוסייה באספקת המוצר או השירות על בסיס מקום המגורים – של זה שרוצים לתת לו את השירות או המוצר. לעתים השירותים או המוצרים כלל אינם מסופקים ולעתים השירותים והמוצרים מסופקים למתגוררים באזורים אלה, אלא שדרישת התשלום עבורם גבוהה מן הרגיל. פנה אלי אזרח, אריה סלומון מאפרת, שביקשו ממנו תשלום נוסף על זה שמוכנים לספק לו מוצר מסוים, תמורת זה שעוברים מחסום. מובן שמדובר בתנאים שווים – אם מקום אחד מרוחק ומקום אחד קרוב, הרי זאת לא הפליה, אלא תנאים סבירים. אבל כשמדובר בתנאים שווים הפליה מחמת מקום מגורים היא מאוד בעייתית. אם לא רוצים להכניס למועדון מישהו כי הוא גר בקיבוץ, או בעיר פיתוח – בעיר פיתוח מסוימת – אז מובן שהתוספת הזאת תהפוך את הדבר לבלתי חוקי. הצעת החוק מתקנת את המצב הקיים, שממנו נפגעים אזרחים רבים, יהודים ושאינם יהודים. לפי החוק החדש לא יהיה אפשר למנוע מישהו – כי הוא גר בטייבה. ההפליות על רקע מוצא כבר קיימות בחוק, ואנחנו מוסיפים בעצם סעיף. לפי הצעתי ההפליה על בסיס מקום מגורים תתקיים בכל מקום שבו הנתבע סירב לספק מוצר או שירות למי שביקש לקבלה למקום מגוריו, ולא סירב, כאמור, באותן נסיבות ובאותם תנאים, לספקם במקום אחר המצוי במרחק דומה. זה בעצם סותם פרצה שהיום אנשים, מחמת מוצא או מסיבות אחרות שהחוק אוסר, הם לא ניגשים לזה, אבל הם מוצאים עילה אחרת, באמצעות מקום המגורים, שהרבה פעמים יש מתאם בינו לבין סיבה אחרת להפליה, וכך הם מקפחים ומפלים אוכלוסיות רבות. מובן שהדבר ייעשה בתיאום עם משרד המשפטים ומשרד התמ"ת, ואני מודה להם על התמיכה, הראשונית לפחות, בהצעת החוק שלי.
אדוני היושב-ראש, אדוני השר, החסידים הראשונים, לפני שהם היו מתפללים הם היו שוהים שעה שלמה כדי להתכונן לתפילה. אז לקראת נאום שלי – לא מצפה ממך לבוא שעה קודם אבל דקה, להתכונן נפשית לדברי הקילוסין והשבח, ואולי גם הביקורת פה ושם שנמסוך בעדינות, ודאי זה יכול להועיל. אני רוצה, ראשית, לשבח רבנים מהציונות הדתית, שבזמן האחרון מרבים לכתוב מכתבים מסוגים שונים. הפעם, גם רבני "צהר" וגם רבנים הקשורים לגרעינים התורניים והמשימתיים שיגרו מכתב לראש הממשלה, אולי גם לאדוני, שבו הם מביעים את תמיכתם במאבקם של העובדים הסוציאליים, שהם החיילים של רשת הביטחון הסוציאלית של מדינת ישראל. הם האנשים במלחמה על צמצום הפערים, בעצם, שהרי הם עוזרים לחלשים ביותר כדי להעלות אותם קצת. והנה, הרשת הזאת – רשת הביטחון, שגם עוזרת להעלות אנשים אבל גם למנוע את התרסקותם ונפילתם – רואים כי הרשת הזו חלילה הולכת וכורעת תחת הנטל, עד שהיא עצמה כבר מגיעה לקרקע, והנה העובדים הסוציאליים מוצאים את עצמם לא פעם כמקרים סוציאליים. ואני יודע שזה ייגמר טוב, אדוני שר הרווחה. לכן אני מבקש ממך, בשבוע הבא תפנה לעצמך ערב אחד, באזור 19:30, 20:00. היום יום רביעי – אז ביום שני, שלישי, מקסימום חמישי, כשהזעקה של העובדים הסוציאליים תעלה השמימה, תתכנס בירושלים כנראה מסיבת עיתונאים. ראש הממשלה יהיה שם, אתה תוזמן כשר הרווחה, גם שר האוצר, אולי עופר עיני, ישבו שם כל החבורה הזאת. תהיה מסיבת עיתונאים שבה יוכרז גם על סיום השביתה וגם על ההסכמה וההסכמים שהגיעה אליהם הממשלה בטובה ובחסדה עם העובדים הסוציאליים ונציגיהם. וראש הממשלה, כמו שראש הממשלה יודע, אחרי שיקבל את ההחלטות הנכונות, באיחור, הוא יכריז על שינוי מגמה, על איזה "סופר-טנקר" של עולם הרווחה, תהיה איזו אמירה – חשובה – על ערכם של העובדים, ובעיקר העובדות הסוציאליות, במאבק לצמצום הפערים. ויהיו שם דיבורים, גם אתה בוודאי תדבר, על רגישותה של הממשלה, וגם: לנו לא צריכים להטיף. יהיה כל האירוע היפה הזה. זה יהיה ב-19:30, 20:00. אומנם, גם מהדורות החדשות משודרות בשעה 20:00, אבל אני לא חושב שיש קשר. פשוט אחרי יום העבודה אתם תשבו שם, חגיגיים כמו חתני בר-מצווה, זורחים מאושר על כך שהגעתם לפתרון. גם נציג העובדים הסוציאליים ודאי ישב שם וישבח את ראש הממשלה וקצת יצר על כך שזה לקח כל כך הרבה זמן, וחבל שאת מה שאתם עושים בשבוע הבא לא עשיתם לפני שבועיים, לפני שלושה שבועות, לפני שנתיים או לפני חמש שנים. זה יהיה בשבוע הבא. אולי אני מפספס ביומיים-שלושה, אולי צריך עוד קצת לחץ ועוד קצת זעקה ועוד כמה כתבות בעיתונים, וזה יהיה במוצאי-שבת הבאה, בתחילת שבוע שאחרי, אחרי שבועיים-שלושה, של שביתה כואבת, חשובה, מיותרת; לא מיותרת, כי בלעדיה הדברים לא זזים. ולכן, אני פונה אליך, אדוני שר הרווחה. השבוע הזה כבר נגמר – –
– – למה לחכות לשבוע הבא? תעשו את זה היום, תעשו את זה מחר. תשבו, תגמרו, תסכמו. מדובר ב-150, ב-200, ב-250 מיליון שקלים, אתם תיתנו את הכסף הזה בסוף. פשוט, תנו אותו בהתחלה, והמסיבה החגיגית עם דברי הברכה והשבח של ראש הממשלה, שאנחנו כבר לא יכולים לחכות להם, נשמע אותם בימים הקרובים ולא רק בשבועות הקרובים.
אדוני היושב-ראש, חברי הכנסת, תודה על אישור החוק. זה בכל זאת שנתיים של משא-ומתן קשוח. תודה לידידי, חבר הכנסת רוברט אילטוב, שבסוף מצאנו את הדרך הנכונה כדי שדתיים וחילונים יוכלו לגור בבית משותף ביחד. תודה לד"ר מנחם שטרן מנתניה, אזרח שפנה אלי והתחיל את כל המהלך הזה, ובעקבותיו הגיעו פניות נוספות מרחבי הארץ, עם פרסום הצעת החוק. סייעו בלימוד הנושא: הרב ישראל רוזן, מנכ"ל ארגון "צומת", וצוות המכון באלון-שבות. תודה לעמיתי חבר הכנסת הרב חיים אמסלם ועמיתי חבר הכנסת איתן כבל. אני מבקש להודות ליושב-ראש ועדת הפנים, חבר הכנסת דוד אזולאי, שבהתמדה ובמסירות טרח על קידום החוק, ולצוות הוועדה, יפה שפירא, שוש אזולאי, וליועצים המשפטיים של הוועדה, מיכל גולדברג וגלעד קרן; לאגודה לתרבות הדיור שתמכה בהצעה; לאריאל צבי ממשרד המשפטים, ולכם, רבותי חברי הכנסת. צעד קטן לבית המשותף ולחיים משותפים. תודה.
גברתי היושבת-ראש, חברי הכנסת, בנייה זו לא נקמה. פרסום תמונות זוועה זה לא הסברה. נקמה, פרסום תמונות זוועה, אלה דברים שבאים הרבה פעמים במקום שבו, אולי, אין השקפת עולם מסודרת, אין אידיאולוגיה, אין שיטת הסברה מסודרת, ורק הרגש קובע. ננקום, נראה להם. הם עשו לנו ככה, אנחנו נעשה להם אחרת. הציפייה של האזרחים ושל נבחרי ציבור מממשלה היא שתהיה לה השקפת עולם, ומהשקפת העולם נגזרים המעשים. כשאין השקפת עולם יש צוות תגובות. הממשלה הזו פועלת כצוות תגובות. אנחנו צועקים כאן, חלקים מהבית הזה צועקים כאן יום-יום: תבנו. תבנו, כי ארץ-ישראל שלנו, כי זה נכון מבחינה ציונית ומבחינה התיישבותית ומכל הבחינות האחרות. והממשלה אומרת: זה בעייתי בעיתוי הזה, זה לא עכשיו, עכשיו יש לנו תוכנית של הקפאה. אחרי שההקפאה נגמרת ולא מחודשת פורמלית אבל באופן מעשי אין ממש בנייה, אז נדרשים, נזקקים לתירוץ נורא, לאמתלה איומה של רצח, טבח, של משפחה כדי להגיד: אתם יודעים מה אומרים לעולם, אומרים לישראלים, אומרים לפלסטינים? בגלל שנבל רצח משפחה יהודית, עכשיו 500 בתים. ואם חלילה היו נהרגים 10 – 1,000 בתים. מין תג מחיר ממשלתי. ממשלה לא פועלת עם תג מחיר; היא פועלת מהשקפת עולם מסודרת. הממשלה הזאת, לכאורה, יש לה השקפת עולם. לא רק לממשלה הזאת, גם לאופוזיציה כאן. קדימה אומרת במפורש: אנחנו בעד בנייה בגושי ההתיישבות כי לעת הסדר הקבע גושי ההתיישבות, כאלה ואחרים, יהיו בידינו. לכן, גם אם אנחנו בונים עכשיו זה לא מונע את תהליך השלום, שבקדימה מאמינים בו ובממשלה פחות מאמינים בו. אז בנו בגושי ההתיישבות. לשיטתי, בנו ביצהר, באיתמר, באלון-מורה ובעופרה ובבית-אל. אבל אני לא מדבר רק לשיטתי, אני מדבר לשיטתה של הממשלה. אבל מרוב פחד, מרוב היסוס, מרוב רצון גם להרגיע את הרוחות; להגיד: אתם רואים? זה לא עבר להם בשתיקה, אז מחליטים כתגובת נגד, כתג מחיר, כנקמה, לבנות עוד 400 או 500 דירות, שזה בערך שני בניינים. 50 דירות במעלה-אדומים זה שניים-וחצי בניינים, וזה לעג לרש. לכן אני אומר לסיום, גברתי, שהממשלה, מצדי, אם שבוע או שבועיים היא לא תגיב בבנייה בצורה של נקמה על פיגוע כזה או פיגוע אחר, מוטב כך. עדיף לחכות שבועיים או שלושה שבועות או חודש, אבל ליישם השקפת עולם שהממשלה הזאת מחויבת לה ולבנות ככל הניתן יותר. ניתן וצריך לבנות יותר ובדחיפות, זה עדיף על כל מיני פעולות בנייה כנקם, פעולות התרחבות ביישובים כתג מחיר, וכל הדברים שלא יאים ולא ראויים לממשלה אלא אולי לפעולות פרטיזניות. ממשלת ישראל הזאת צריכה לבנות בכמות גדולה וללא קשר לפיגועים ברחבי ארץ-ישראל.
רק שנייה, אדוני השר. עולה בדעתך שראש ממשלה יחליט, שהוא החליט להקפיא את תהליך השלום לחמש שנים? הוא אומר: אי-אפשר כרגע, והוא מקפיא.
אתה לא חושב את זה. גם ההתיישבות – – –
בהסכם הקואליציוני אין הקפאה.
אתה גם לא יכול לכפות – – –
אני אחליט לפי מה אתה אומר, לא מה ז'בוטינסקי.
אדוני היושב-ראש, אדוני ראש הממשלה, חברי הכנסת, חבר הכנסת ניצן הורוביץ – להכיל את כל אלה שלא – עם כל ההכלה הזאת, אני לא רואה את המחנה שלך מכיל מכתבי רבנים לא להשכיר דירות, ואני מתנגד למכתבים האלה. ההכלה של המחנה שלך היא תמיד רק לצד מסוים, וכשאתם נדרשים להכיל דברים במחנה הפוליטי היריב, אני לא רואה את הסובלנות הגדולה שלכם. אז זה לגבי העניין הזה, אבל לא על זה רציתי לדבר. היום את הנאום שלי כתבה מישהי. מדי פעם אני שוכר כותבי נאומים. הפעם זה חינם – מאמר שהתפרסם היום ב-Ynet, של עובדת סוציאלית בשם ליאורה דיקשטיין, ולא יכולתי לנסח את זה יותר טוב, אז אני אבחר את הדברים שלה. היא מספרת על יומה של עובדת סוציאלית, ואיך היא חוסכת כסף למדינה. אני אקרא קטעים מזה. כותבת ליאורה דיקשטיין, עובדת סוציאלית: "היום קמתי לבוקר נוסף של שביתה, ארגנתי את שלושת ילדי לבית-הספר בשלווה וברוגע. כבר 12 שנה אני עובדת באגף לשירותים חברתיים כמרכזת תחום נוער וצעירים ב-75% משרה ועובדת סוציאלית משפחתית ב-25% משרה נוספים. אני רגילה לימים אנרגטיים, דינמיים ולחוצים. פתאום אני מוצאת את עצמי חושבת על כל הדברים שלא עשיתי בזמן השביתה: 1. לא פניתי לוועדה במשרד הרווחה לקבלת אישור לשילוב סייעת צמודה בגן עבור ילד חולה סוכרת, שלא יכול לשהות במסגרת ללא סיוע זה. חסכתי למדינה תקצוב לעמותה הנותנת שירות זה; 2. לא הפניתי ילד למועדונית טיפולית לילדים בסיכון, למרות שהגננת דיווחה על דאגה לבריאותו הפיזית והנפשית. חסכתי למדינה 'תקן' עבורו; 3. לא עזרתי לקשישה שיושבת לבדה בחושך, כי ניתקו לה את החשמל עקב חוב. חסכתי למדינה העברת 'תקציב חריג'; 4. לא נסעתי לפנימייה, שנמצאת בקצה השני של המדינה, כדי לבנות תוכנית המשך לנער בסיכון שסודר שם על-ידי. חסכתי למדינה את כספי הנסיעות שלא משולמות לי ממילא; 5. לא עניתי לקריאת המוקד העירוני באמצע הלילה, לגבי נערה שברחה מהבית ונמצאה רעבה ומפוחדת. חסכתי למדינה את שעות הכוננות שלא משולמות לי ממילא". אני אקרא עוד אחד מהדברים שהעובדת הסוציאלית חסכה למדינה: "לא כתבתי דוחות סוציאליים דחופים: לבתי-משפט, למשרד השיכון, לתורמים, למשרד הקליטה, למשטרה. חסכתי למדינה – –
– – שעות נוספות שלא משולמות ממילא". ועוד הרבה דברים. יש לך מחלוקת, אולי, על תחום מסוים של העובדים הסוציאליים, אבל בלעדיהם – ילדים וילדות, נערים ונערות זרוקים ברחובות, משוטטים. הם רשת הביטחון הסוציאלית של מדינת ישראל, העובדים הסוציאליים, ואנחנו חוסכים – חוסכים, למדינה אבל אנחנו נשלם על זה ביוקר.
והיא פונה אל פקידי האוצר, שלהם יש תוספות שכר והם מקבלים אולי החזר נסיעות ואת הטלפונים, ואליהם לא מתקשרים הביתה בלילה, אלא אם כן זה להוריד את העובדים הסוציאליים מהדרישות המופרזות שלהם. לכן אני פונה אליך, אדוני ראש הממשלה: העובדים הסוציאליים זה הכי דחוף, זה הכי דחוף, יותר מכל דבר חשוב שעומד על סדר-היום. היום, מחר, מחרתיים, תגמרו את זה. אלו האנשים החשובים ביותר במדינה. והשוועה עולה השמימה. האם מישהו מקשיב?
למה אתה עובד? אתה עובד בחינם.
אדוני היושב-ראש, חברי הכנסת, בוועדת הכספים עוסקים ברגעים אלה בדוח-ששינסקי ובחלוקת רווחי הגז העתידיים. תחשבו שהיינו מוצאים עכשיו עוד מאגר – בסדר הגודל הזה, בסדר גודל יותר קטן; מאגר שיביא לחברה בישראל ביטחון כלכלי, רווחה, עזרה לנזקקים. האם המדינה היתה רוצה להשקיע בכזה מאגר עתידי? כן. האם אנשים פרטיים היו רוצים להשקיע בכזה מאגר? היו רוצים. האם, אם מישהו אחר היה משקיע, המדינה היתה רוצה שהחלק שלה יהיה גדול? היתה רוצה. יש מאגר כזה. המאגר הזה אלו העובדים הסוציאליים, אלו הרופאים. זה מאגר שקיים, משאב אנושי מעולה שמצמצם פערים, שמביא רווחה, שעוזר לאנשים קצת בשיפור ביטחונם הכלכלי, החברתי והנפשי. אלה העובדים והעובדות הסוציאליים, אלו רופאים.
וגם מורים. האם אנחנו משקיעים מספיק במאגר הזה, שיביא לנו כל כך הרבה דברים טובים וכבר מביא לנו תוצאות טובות? לא. אנחנו לא משקיעים בהם את האנרגיות שאנחנו משקיעים במרבצי גז, במרבצי דלק וברווחים עתידיים, כשיש לנו פה מאגר אנושי, מאגר טבעי, שכבר מביא הצלחות והוא דורש השקעה כדי להביא תוצאות לחברה. לכן אני מבקש מעצמנו ומהממשלה להתייחס לעובדים הסוציאליים כאל אנשים שנותנים שירות שהתועלת הכלכלית והחברתית שלו היא אדירה לא פחות ממאגרי טבע שאנחנו מחפשים בים. אלא ששם מוקד תשומת הלב, כי שם אנחנו עומדים מול טייקונים וברונים, ואילי הון ואנשים מקושרים עם יחצנים ולוביסטים, שנאבקים על כל שקל. והם השקיעו, והם עמלו, והם לקחו סיכונים. ופה, אנחנו מתקוטטים. אני לא מזלזל באף שקל ובאף פרוטה של כספי הציבור אבל באמת, אם הפריסה תהיה בארבע פעימות, ה-1,100 שקלים האלה, או בשלוש פעימות? כמה תהיה ההעלאה, האם רק התוספת, עליה יחולו השינויים, או על כל השכר? זהו המאגר הטבעי החשוב ביותר, כוח-האדם הישראלי, העובדים הסוציאליים. בואו נתייחס אליהם כחשובים לפחות כמו מאגר גז ומאגר דלק, כי הרווחים הכלכליים והחברתיים והאחרים לחברה הם גדולים לא פחות מכסף שנרוויח מהמסים שיושתו על ברוני גז ודלק. אם אנחנו נתייחס לבני-אדם, לעובדים סוציאליים, לרופאים, לכל אלה שנותנים את השירותים החברתיים הכי בסיסיים, כאל השקעה שלנו יש חלק בה, שותפות ורצון להרוויח, התוצאות של המשא-ומתן, שאני מבין שהוא קשה ותמיד יש ניגודי ושילובי אינטרסים – אני בטוח שהתוצאות יהיו טובות גם לעובדים הסוציאליים ולרופאים וגם לחברה הישראלית כולה. בהצלחה.
את מציעה שהקואליציה תצביע כל הזמן נגד הממשלה.
כולם באו ממפלגת העבודה – –
– – פלא שאף אחד לא בא אליה.
זה לא איזה עובד. זה רוב העובדים.
הנציגים לא קיבלו את החותמת – – –
אם ראש הממשלה עושה הסכם, הוא לא צריך אישור של הכנסת?
זו לא היתממות. זו היתממות שלך.
הם לא רוצים את ההסכם הזה.
הם לא אנרכיסטים, הם עובדים סוציאליים.
כולי מרוכז, תאמין לי. אני מרוכז.
אז נבקש להמשיך את השביתה.
גברתי היושבת-ראש, תודה, חברי הכנסת, מישהו פעם אמר לי שאוהדי כדורגל שצועקים את הקריאה המגונה "מוות לערבים" – הם לא מתכוונים להגיד "מוות לערבים", הם מתכוונים לעצבן שמאלנים. ואני מודה שלפעמים חלק מהחוקים שאנחנו עדים להם פה נועדו – זה לא חוקים לשימוש באמת; חלק מהחוקים האלה – חלק – הם חוקים שהיה אפשר להסתדר גם בלעדיהם, והסתדרנו בלעדיהם, והם נועדו פה מצד אחד להרוויח כמה קולות, מצד שני אלה שמתנגדים, גם הם מרוויחים את הקולות. זה מין בארטר כזה בין מפלגות קצה. אבל לפעמים צריך לשאול גם למה שמאלנים – סליחה על המלה הכוללת – למה הם כל כך מעצבנים את הימנים, או אפילו אפשר לומר את רוב הציבור. הנה דוגמה מהשבוע לדבר – – –
אני אנסה לנתח לא למה ערבים מעצבנים – למה השמאלנים מעצבנים. השבוע, פרשת ענת קם, היא עומדת לפני גזר-הדין שלה, והנה אני רואה שיש יחצן שמייחצן את הגברת, וכמו היידי בת ההרים, הרועה הקטנה מן הגיא, מה היא בסך הכול עשתה? היא איזה נערה תמימה שלקחה כמה מסמכים, לא התכוונה בכלל, היא לא ידעה. שואל אותה אפילו הכתב בעיתון: האם הרגשת שאת עושה משהו גדול? והיחצן מוכר אותה אחר כך לערוצים אחרים – בטלוויזיה, בעיתונים. למה ענת קם עשתה את מה שהיא עשתה? היא עשתה את זה על רקע פוליטי, גם אם היא מתכחשת לזה עכשיו. היא פעלה באווירה שאומרת שהכיבוש זה דבר נורא ואיום, וכשהכיבוש זה דבר נורא ואיום, אז אם עוברים על החוק זה במסגרת מלחמה בדבר שהוא נורא ואיום, ולכן זה לא כל כך נורא. כלומר, היא מתחרטת כמובן על מה שהיא עשתה, היא לא היתה צריכה לעשות את זה – שגיתי, חטאתי, עוויתי, המלה "פשעתי" לא, היא מוגזמת. באווירה שבה שלטון מדינת ישראל ביהודה ושומרון זה דבר פסול כל כך, יש אנשים שלוקחים את זה צעד יותר רחוק. יש מתפרעים בבילעין כבר שנים מדי שבוע, שזה נראה להם בסדר. בזמנו, הפגישות עם אנשי אש"ף היו פגישות שהיו אסורות על-פי החוק, אבל היתה הנחת שמאלנים – זה מותר, זה לא כל כך נורא, זה לא באמת, זה התנגדות לחוקים פוליטיים. וכשהתקשורת משתפת עם זה פעולה כי זה סיפור אנושי מאוד טוב, זה מעצבן ימנים. זה לא מעצבן רק ימנים, זה מעצבן פה את הרוב. וכששדרן כדורגל מוצלח מאוד ופופולרי מקדיש את השידור לנערה הזאת, לעלמה הזאת, שיושבת בבית, "נעבעך", מסכנה, במעצר בית, וצופה בכדורגל, ולבו יוצא אליה – כי היא צופה כדורגל והוא משדר כדורגל – אז למה לא להקדיש. והוא לא התכוון לאיזה דבר רע, אבל גם הוא משדר באווירה שאומרת: יש עבירות שאין עמן קלון. זה במסגרת המבצע הזה, הנחה לשמאלנים. העבירות שאנחנו בשמאל עושים הן לא כל כך נוראות. הפשעים של אחרים אלו פשעים, חטאים גדולים. הימין הוא מסוכן. אנחנו בסך הכול אזרחים תמימים שפה ושם נכשלים. ובאותה אווירה, אגב, אותו שדרן מושעה ל-48 שעות שבהן הוא ממילא לא משדר, כי זה לא באמת – –
– – כי זה לא באמת. כי זה לא רציני. ואם אתם שואלים – אני מסיים במה שפתחתי – אז למה שמאלנים מעצבנים את הימנים, או למה שמאלנים מעצבנים את הרוב – בגלל ההנחה שהם עושים לעצמם, כי העבירות שלהם הן לא חמורות כל כך, והם יכולים לפרגן לאיזה עבריינית, והיא בסך הכול נערה תמימה, ואתם קדושים, השמאלנים, ואתם טהורים, וכל מה שאתם עושים לשם שמים, ורק האחרים – הימנים, הזולת – הם פושעים ועבריינים.
אדוני היושב-ראש, חברי הכנסת, אתמול הודיע ראש הממשלה על מינויו של יורם כהן לראש השב"כ הבא, ומייד בחדשות ערוץ-2 עלה פרשן הערוץ אמנון אברמוביץ, ואני מקריא לכם את המשפט, מלה במלה, כפי שהוא הציג את המועמד: "יורם כהן הוא חובש כיפה. הוא ראש השב"כ הראשון שהוא חובש כיפה, אך יחד עם זאת הוא נחשב לאדם ממלכתי לחלוטין".
אז ההמשך של המשפט, אדוני היושב-ראש: אז אתה לא מבין, אדוני העיתונאי, שהוא ממלכתי משום שהוא דתי? שהממלכתיות נובעת מזה שהוא התחנך במוסדות של "בני עקיבא" ושל הציונות הדתית, וזה הסיפור? וככה, בלי משים – אני לא חושב שהיתה פה איזו כוונת זדון. זה שאדם חובש כיפה וזה ראוי לציון – כי זה חלק מתהליך חברתי שקורה, על זה אני בהחלט אני לא מלין. זה פרט פיקנטי ואולי בעל משמעויות חברתיות מסוימות. אבל להגיד שיחד עם זאת הוא נחשב לאדם ממלכתי לחלוטין? עד מתי התיוג הישן והמאוס הזה והמעושה הזה ילווה אותנו בחיינו הציבוריים? עד מתי?
אולי ניתן להם להדליק משואה.
יש לך השמות של הרבנים שפסקו דין רודף?
אדוני היושב-ראש, חברי הכנסת, בראשית דברי, כנהוג, אני צריך לברך את עמיתתנו החדשה-ישנה, חברת הכנסת זהבה גלאון, בברכת הצלחה – –
– – אני לא יכול להגיד לך מכל הלב, כי זה יהיה מן השפה ולחוץ, אבל מכל השכל אני מברך אותך – השכל שאומר שצריך לפעמים לחדד את הניגודים במקום שבו נדמה לפעמים שאין פה לאנשים דעות ועמדות משלהם, אלא הכול נשאב אל איזה אמצע. ולכן, אני מברך אותך שתוסיפי לפן – – –
שאני אקבל מכאן ואילך את כל מה שהיא אמרה – בסדר, אני אשקול את זה. אני אשקול את זה בחיוב ואשיב לך בשלילה. אני חושב שיש חשיבות שבכנסת יהיו גם בעלי עמדות מנוגדות מאוד, ולא רק עמדות של קונסנזוס, אז אני בהחלט מברך אותך בהצלחה. לגבי החוק שאנחנו עוסקים בו – בשם ועדת החוקה, חוק ומשפט והיושב-ראש דוד רותם, שלא נמצא, אני מתכבד להביא בפניכם את הצעת חוק מקרקעי ישראל (תיקון מס' 3), התשע"א–2011. הצעת חוק זו נועדה לאפשר למדינת ישראל לפקח על זהותם של רוכשי זכויות במקרקעי ישראל ובמקרקעין שיועברו לבעלותם של גורמים פרטיים בעקבות הרפורמה שנקבעה בחוק מינהל מקרקעי ישראל, ולמנוע השתלטות של גורמים זרים, ובכלל זה גורמים עוינים, על קרקעות המדינה. כמו שאמר עמיתנו נחמן שי, קצת הקרונות השיגו את הקטר. שם זה עוד בעצלתיים, החוק הראשי, אבל אנחנו כבר מחכים לו באיזו תחנה קדמית, כדי שאם הוא יבוא – שייכנס נכון לתוך הרציף. למעשה, חלק מהצעת החוק מעוגן כיום בהחלטה 1148 של מועצת מקרקעי ישראל, האוסרת העברת זכויות במקרקעין המוגדרים כמקרקעי ישראל לזרים. הצעת החוק מעגנת את ההחלטה האמורה בחקיקה ראשית, ומרחיבה אותה גם למקרקעין שהבעלות עליהם תועבר לגורמים פרטיים בעקבות הרפורמה. מוצע לקבוע כי אסור יהיה לאדם להקנות או להעביר לזר זכויות במקרקעין שהם מקרקעי ישראל או במקרקעין שהבעלות עליהם הועברה לו מכוח הרפורמה, בין בתמורה ובין שלא בתמורה. לעניין זה, זר הוא תאגיד שהשליטה בו היא בידי זר, יחיד שאינו אזרח ישראלי או תושב ישראל או יחיד שאינו זכאי לעלות מכוח חוק השבות. ואולם, יושב-ראש מועצת מקרקעי ישראל רשאי יהיה לחרוג מהאיסור המוצע ולתת אישור להעברת זכויות כאמור לזר שביקש זאת. החלטתו של יושב-ראש המועצה תינתן לאחר קבלת המלצה של ועדת משנה של המועצה ולאחר התייעצות עם שר הביטחון ושר החוץ ועם גורמים נוספים שיקבע שר המשפטים בתקנות, בהתאם לייעוד הקרקע ולזהות המבקש. כמו כן, הצעת החוק יוצרת מסלולים מקוצרים, שבהם קבלת האישור תהיה מהירה יותר, ותינתן על-ידי מנהל מינהל מקרקעי ישראל, במקרים הבאים: 1. זר יחיד שאינו תאגיד, המבקש לרכוש דירת מגורים אחת, ואין לו זכויות נוספות במקרקעין; 2. זר שקיבל את המלצת מינהלת מרכז ההשקעות לפי החוק לעידוד השקעות הון; 3. מדינה או ארגון בין-לאומי שישראל התחייבה במסגרת הסכם בין-לאומי לאפשר לו לרכוש זכויות במקרקעין לצורך ניהול ענייניו בישראל במסגרת ההתחייבות שניתנה. הכוונה בעיקר לשגרירויות ונציגויות. הצעת החוק קובעת כי להעברת זכויות במקרקעין או להתחייבות להעברה כאמור שנעשו בניגוד להוראות החוק לא יהא תוקף והן לא יירשמו במרשם המקרקעין, וכי היועץ המשפטי לממשלה או בעל עניין אחר יהיה רשאי לפנות אל בית-המשפט בבקשה להצהרה על בטלות העסקה או בבקשה לסעד אחר, לרבות מחיקת רישום מפנקסי המקרקעין. להצעת החוק לא מצורפות הסתייגויות, הן הוסרו, ואני מבקש מחברי הכנסת לאשר את הצעת החוק בקריאה השנייה ובקריאה השלישית בנוסח המוגש על-ידי הוועדה, ולהודות ליוזמים, ובראשם חבר הכנסת נחמן שי, חברת הכנסת שלי יחימוביץ, חבר הכנסת יריב לוין, חברת הכנסת רונית תירוש ואני. תודה רבה לכם.
הוא הולך עם ההורים שלו, מה.
אם זה יהיה מותר, לא ישאלו.
אדוני היושב-ראש, חברי הכנסת, רשימת ההמתנה לתפילה בקבר יוסף ארוכה מרשימת ההמתנה לטיסות המוזלות ב-99 דולר לכל מיני מקומות, אז מה אתם מדברים לי על כניסה חופשית? תפילה חופשית? מה הרשות הקורצת הזאת? הרשות הפלסטינית – קורצים, כי "הרשות הפלסטינית", אתה ישר חושב על איזה סדר. שוטרים פלסטינים – אני כמעט עובר להצדעה ולשירת ההמנון. שוטרים פלסטינים. מדברים על תיאום וקורצים. נהלים – קריצה. כל המלים האלה שעושות לנו איזה סדר במחשבה כאילו הכול בסדר, זה רק עניין של לתאם ואתה בא והם מקיפים אותך, מקיפות אותך שתי פלוגות, לא יודע של מי, כדי שתוכל להתפלל. אגב, אני רוצה שאנשים יוכלו לבוא לקבר יוסף בשכם גם לא להתפלל. אני עצמי לא מרבה להתפלל בקברים. משפחה חצי יקית, לא נהגו, אבל לבקר באתר בעל משמעות דתית והיסטורית – והוא אתר, ואם לא קדוש אז מקודש.
לחברי כנסת יותר קל לתאם. כן. חברי כנסת, הרשימה שלהם, כמו בהרבה מקומות, היא יותר קצרה. יותר מהר. ולמה צריך לבוא עם כל התיאומים האלה? ולמה, סליחה, חבר הכנסת נחמן שי, ההתנשאות הזאת על הערבים? כאילו אומרים: שכם זה מקום מסוכן. להגיע לקבר יוסף בלי תיאום זה מסוכן. אני אומר: זה לא מסוכן, המקום לא מסוכן, הערבים מסוכנים. זה לא מסוכן. אם אתה הולך לשכם, מה זה? אתה קופץ לתוך נחל תנינים – שנגזר עליך שאם אתה הולך לשכם יירו בך, ועוד אנשי המשטרה הפלסטינית? לא תגיד איזה מחבל נמלט בלתי נשלט. אנשי המשטרה הפלסטינית. אני לא מקבל את זה ואסור לנו לקבל את זה שאם אתה בא למקום, שעל-פי ההסכמים, כמובן, הוא אמור להיות בשליטה ישראלית, אבל בוא נגיד שזה מקום שאסור ללכת אליו, סתם כפר ערבי, האם גורלך נחרץ? מה, הם לא בני-אדם? אי-אפשר לצפות מהם להתנהגות אנושית? האם הקורבן או הקורבן הפוטנציאלי הוא האשם כי ככה זה ערבים? זה דבר שאני חושב שאסור לנו לקבל. הנרצח עצמו, בן יוסף לבנת, הוא דור שלישי של יהודים עקשנים. הוא נקרא על שם יהודי עקשן – שלמה בן יוסף, אבל סבו וסבתו, השם יאריך שנותיהם, הם יהודים עקשנים מתנועת המרי העברית. והאבא, איש הציונות הדתית, בדרכו הוא יהודי עקשן מסוגו וגם חסיד ברסלב. שלושה דורות, שלושה כיוונים שונים אבל דומים. שונים, כי כל אחד בחר במסלול שלו. בחר. שונה מהוריו בניואנס, בקצת, אבל הכול זאת תנועת העקשנות העברית שאומרת: ארץ-ישראל הזו היא שלנו, זכותנו לבקר בה ולהתפלל בה, וכשיש לנו מדינה גם זכותנו לממש את ההסכמים המדיניים, שמדינת ישראל הריבונית, המוסמכת, חתמה עליהם, ולא להגיד: אבל זה מסוכן, ככה זה ערבים, זה לא בשבילנו, לכשירווח, פעם אחרת. זה שלנו המקום מבחינת הזכות ההיסטורית, אבל גם בזכות ובכוח ומעצם ההסכמים המדיניים. זה אמור להיות שלנו גם בפועל ולא רק ברעיון. עוד עניין קטן – אומרים: שוטרים פלסטינים. אנחנו רואים היום מה זה שוטרים ומה זה חיילים ברשויות ערביות אחרות מסביבנו. מה המשמעות של זה, מה הקלות של הלחיצה על ההדק, מה האחריות לחיי אדם. אולי זה עוד רמז, לא ראשון, לצערנו, נקווה שאחרון, למה המשמעות של שלטון מסודר כביכול של שוטרים ושל חיילים כלפי בני עמם, קל וחומר כלפי בני עמים אחרים. ואני אומר – –
– – לעמיתינו לסיום, משפט שאני אומר אותו שוב ושוב וכל פעם הוא מקבל פה חיזוק וכעס – יותר טוב להיות אזרח ערבי מקופח בדמוקרטיה של יהודים מלהיות אזרח ערבי שווה-זכויות בדיקטטורה של ערבים. אין זאת אומרת שלא צריך לפעול לשוויון זכויות של האזרחים הערבים פה, אבל כל אלו שמטיפים לנו מוסר כל פעם על התנהגות אלימה של משטרה או של צבא כלפי אזרחים כאן, יסתכלו נא מסביבנו ויראו שאותה רשות פלסטינית ואותם שוטרים פלסטינים הם חלק ממרחב שאצלו הסדר איננו סדר, הרשות איננה רשות, הנהלים אינם נהלים ומלה איננה מלה.
אדוני היושב-ראש, חברי הכנסת, משחק ההונאה העצמית נמשך. כששמעתי על הסכם ה"פתח" וה"חמאס" נזכרתי בימים רחוקים בשירות הסדיר כשהיינו עומדים בכל מיני צמתים נידחים בצפון, ולא היו עוצרים לנו טרמפים. אם היה לנו מזל היתה אתנו איזו חיילת מצודדת. מה היינו עושים? – החיילת היתה יוצאת לחזית כדי לעצור את הטרמפים, וכשנהג – איכשהו היו עוצרים לחיילות יותר מאשר לחיילים, אני לא יודע למה – אז שלושת החבר'ה המיוזעים עם הצ'ימידנים היו ישר קופצים גם הם לתוך המכונית וממשיכים לדרכם לאכזבתו של הנהג, בדרך כלל. ה"פתח", נעבעך, במציאות המדינית שלנו, זו אותה בחורה מצודדת. אש"ף, ה"פתח", הרשות הפלסטינית. הם המתונים. כבר התרגלנו שאתם אפשר לעשות עסקים, אתם אפשר לדבר. והנה, בעוד אנחנו עוצרים טרמפ ל"פתח", פתאום קופץ לנו איזה מחבל גדול מה"חמאס", עם הצ'ימידן, ומצטרף. הרי אתם כבר נוסעים לאותו כיוון? למה שלא ניקח טרמפ ביחד? רק שאנחנו לא מבינים, או לא רוצים להבין, שה"פתח" מצטרף להסכמים אתנו כדי להביא את ה"חמאס", כדי להקים פה מדינה פלסטינית "פתחית"-"חמאסית". ועוד אני משועשע ומודאג כאחד מההסכם הזה – ולהערכתי, אגב, לא רוצה להרגיע אתכם, אבל להערכתי הוא לא יחזיק יותר מדי ימים בגלל ענייניהם שלהם – אני קורא ריאיון עם כבוד נשיא המדינה ב-Ynet. אני מצטט לכם. וכשאני לא יודע אם לבכות או לצחוק אני מעדיף, בזמן האחרון, לבכות. שואלים אותו, את נשיא המדינה, מה לגבי שיחות עם "חמאס", האם הוא בעד או נגד, והוא אומר: הכול פתוח; "גם כשהתחלתי את המשא-ומתן עם ערפאת אמרו שאין שום סיכוי. אותו הדבר אני חושב לגבי ה'חמאס'". אוה. הוכחה. כשהתחלתי לדבר עם ערפאת אמרו שאין סיכוי, והנה. והנה מה? אלו שאמרו שאין שום סיכוי עם ערפאת, הם צדקו, אדוני הנשיא. זו לא הוכחה שעם ה"חמאס" אפשר לדבר. זו הוכחה שגם עם ה"חמאס", קל וחומר, אי-אפשר לדבר, כי לא הגענו להישגים מרחיקי לכת בשיחות המדיניות שלנו עם ערפאת. אני כבר לא מדבר על העובדה שנשיא המדינה לא צריך להתערב בדברים האלה. כבר התעייפתי מלהעיר לשמעון פרס לא להתערב בפוליטיקה. בכל זאת, אדם שהיה כל כך הרבה שנים בפוליטיקה, להגיד לו בגיל מבוגר, עד מאה-ועשרים, להיגמל, זה קצת קשה. אבל בסדר. אבל זו ההוכחה. ובאיזה ביטחון. כאילו הסכמי אוסלו והשיחות עם ערפאת זה השוס של המאה, זו הצלחה כל כך גדולה. השיחות עם הפלסטינים, בכל התצורות – עם ה"פתח" ועם ה"חמאס", ועם "הג'יהאד האסלאמי", ועם "המדוכאים עלי אדמות", וכל פעם יש ארגון חדש שאתו, פתאום הוא פורע את הסדר שרק הרגע השגנו – לא יצלחו משום שלא מדובר במי שרוצה להיות שכן שלנו אלא במי שרוצה להיות תחתנו, להיות במקומנו. ולכן, לא ה"פתח" ולא ה"חמאס" ולא ההסכמים האלה יובילו אותנו להסכמים של שלום. אבל ההונאה העצמית נמשכת. אנחנו נהנים מזה. ואכן אמרה קודם הדוברת הקודמת, חברת הכנסת חוטובלי, הערה נכונה מאוד. האם האחדות הזו, שבעיני היא מדומה, אבל בעיניהם היא אמיתית, או הפיוס הזה בין ה"פתח" ל"חמאס", האם יש לו רק צד אחד, רק הצד של לנהל ביחד את המדינה הפלסטינית העתידית? הרי יש גם דרישות – כשאנחנו מעבירים כסף, כשאנחנו דורשים את החייל השבוי שלנו. זה כמו שאנחנו נגיד לפלסטינים עכשיו: מדינת ישראל לא מחזיקה אסירים פלסטינים, זה גולני לקחו אותם. חטיבת גולני, ופה ושם הסיירת, ועוד כמה – השייטת, הם לקחו, תדברו אתם. אנחנו אומרים שהם מקום מסודר, מצפים מהם שהם יהיו רשות, מדינה, שאפשר יהיה לדבר. אבל כשהם עושים קואליציה, הסכם עם ארגון טרור, עם ארגון של פורשים שלהם, עם ארגון שעשה מרד ברצועה, פתאום זה לא שייך. זה לא העסק של ה"פתח", זה ה"חמאס". אם יש לכם פיוס עם ה"חמאס" אז השבוי שלנו הוא שבוי של כולכם ומידי כולכם אנחנו נדרוש אותו; מידי אבו מאזן, מידי מי שעומד בראש הרשות הפלסטינית. אבל הם תמיד אוהבים ללכת לשחק על שני מגרשים. לצורך האחדות הם, כמובן, ישות אחת, או עומדים להיות. אבל לצורך משא-ומתן יש להם איזו חטיבה נפרדת, מורדת, שנקראת ה"חמאס", שמה לעשות? הם לא בשליטה. לכן, גם אלה שמאמינים בהסכמים פנים-פלסטיניים בין ה"חמאס" ל"פתח" צריכים, לשיטתם, לדרוש מה"חמאס" וה"פתח" את הדרישה שהם מעידים על עצמם שהם ראויים שנדרוש ממנה, עניין גלעד שליט. הערה לסיום, בעניין – גם אני הייתי. הילדים שלי רוצים לראות את רובי ריבלין בכל שנה. לא מעניין אותם המצעדים. ואנחנו הולכים למפגן היפה הזה של המשואות, וראינו את המחאה של בני משפחת שליט ואת התמיכה התקשורתית הצפויה, המופרזת, והטיפה ילדותית. ואני, מבלי למתוח ביקורת אבל עם קצת נימה של ביקורת אומר שאנחנו קצת מרשים לפראות, גם כשהיא מוצדקת, בקעה גדולה מדי להתגדר בה. כי הרי יש עוד מקרים – שאני עצמי דיברתי, נגד הפגנות בזמנן, לקראת ההתנתקות, הערות בחידון התנ"ך, שזה אירוע פחות ממלכתי ורשמי. ויש המון עניינים צודקים, אולי פחות, שאנשים יכולים לנצל או לבוא לעצרת האבל ביום הזיכרון לחללי צה"ל ולמפגן הזה, ולאירועים רבים מאוד, לא רבים, לאירועים אחדים, רשמיים, לבוא ולהתפרץ בעניינים צודקים מאוד. אז מה? שוב, אני לא חושב שצריך לעצור את האנשים כמו שהיו עושים למישהו אחר, אולי, על עניין אחר, יכול להיות שהמשטרה היתה עוצרת מישהו ל-48 שעות. אני לא חושב שצריך להחמיר יותר מדי. אבל כל ההתפעלות הזו – מה אתם הייתם עושים אם הילדים שלכם – יש אחריות שאנחנו דורשים מהאנשים גם בשעתם הקשה ביותר. והם נמצאים בשעה קשה ביותר. ואפשר להתווכח אם בכל מחיר או לא בכל מחיר – כן. יש דברים שלא ראוי לעשות.
למדינת ישראל יש הזכות והסמכות לנהל משא-ומתן על שבוייה.
חמש שנים ו-50 שנה, משום שצריך לנהל את חיי האזרחים ולשמור על שלומם. זו אחריות. בסוף אני מקווה ומאחל ומייחל שתימצא הנוסחה ונשלם מחיר שאפשר לעמוד בו, אבל אי-אפשר לשלם מחיר מסוכן.
אין מחיר לילד, וגם לא לילדים שחלילה עלולים למות בגלל רוצחים משוחררים. אם הייתי אומר – האם מישהו פה מעלה בדעתו לשחרר את שני הרוצחים מאיתמר שנלכדו? מישהו מעלה פה בדעתו לשחרר אותם? פה מדובר בשחרור של מחבלים מהסוג הזה, שפשוט עברו יותר שנים.
אני אומר שזה ויכוח, ואני אומר שראש ממשלה ושר ביטחון גם סוברנים להחליט החלטה כזו או אחרת. אבל המחשבה שבכל מחיר, ואם ככה אז אנחנו מתפרצים לטקס – אני לא אומר, אפשר לשאת את זה ולסבול את זה, וגם התייחסו אליהם בהגינות בסך הכול. אבל אני חושב שכן – מותר להגיד שיש מקומות ששם אתה לא עושה את ההפגנה שלך. ובאותו טקס, אגב, וזה משהו מסוג אחר, גם האיש המכובד שהדליק את המשואה, חסיד חב"ד, שהיו מחאות נגדו בתוך חסידות חב"ד, כן להשתתף בטקס הציוניסטי כל כך או לא להשתתף, והוא הוסיף את "לתפארת מדינת ארץ-ישראל" – אני אומר לכם שבאופן אישי, מי שלא רוצה להדליק משואה ביום העצמאות – לא חובה. זו לא חובה, נדמה לי, בחוק. נכון? לא כפו על הבן-אדם. יש מקום גם לנימוסיה של מדינה.
זה לא בר-השוואה, אני אומר – מעניין לעניין באותו טקס.
לא, אני מדבר על הטקס הזה. אני אגיד לך מה כן בר-השוואה. זה בר-השוואה במובן הזה שכל אחד אצלנו, צודק ככל שיהיה, חושב שהכול אפשרי כי הוא נורא צודק, והוא יש לו הניואנסים שלו, ואת הדקויות שלו ואת האמפתיה הציבורית. אני אומר שגם למדינה יש הכבוד שלה והדברים החשובים שלה, ואנחנו מחנכים ילדים שמותר להפגין וצריך להפגין ויש מקום להזדהות ואפילו שהמפגינים צודקים. אבל לא כל דבר מותר בכל מקום, בכל זמן ובכל שעה. מותר להגיד את זה, ולא כל חרדת הקודש המזויפת הזאת.
האם יש דבר, גברתי, שהיית אומרת למשפחת שליט במסגרת מחאה והפגנה שלא לעשות, כי אני יכול לתת עוד רעיונות?
אז את לא במצב, אז את לא תעלי ואל תגידי את זה.
אני אומר את עמדתי לגבי מקומות שבהם אפשר למחות ולגבי מקומות שבהם ראוי שלא למחות. זה לא פופולרי, אני יודע.
אדוני, אני מכבד מאוד את משפחת שליט, את הצעדה, את המאהל ואת ההפגנה, ומבחינתם הם צודקים. אבל אני לא מדבר מבחינתם עכשיו. יש גם מישהו שידבר פה מבחינתה של מדינת ישראל ומבחינתו של יום העצמאות? מישהו צריך לדבר גם בשם זה? אז הנה, אני מתנדב להגיד את הדבר הזה.
בסדר. זאת הערתי גם לגבי הדבר היותר משמעותי וגם לגבי הדברים הקטנים. גם למדינת ישראל, לסמליה ולטקסיה יש משמעות. אני יודע שהיום סמלים וטקסים ופתוס ולתפארת מדינת ישראל, עם ישראל וארץ-ישראל, תמיד מביאים אותם במלה אחת כדי להפגין שאנחנו מעל הדברים הלאומיים וההמוניים האלה ואנחנו בזים להם בלבנו. לא, אני לא בז בהם בלבי אלא אני חושב שאלו דברים שהם עדיין המשותפים לכולם. גם חופש הביטוי וחופש ההפגנה משותף לכולם. לפעמים צריך להגיד לאנשים, גם אם זה בעדינות ובנימוס, שכאן זה לא המקום.
ברור שהוא ילד של עם ישראל. הוא חייל, לא רק ילד. הוא חייל שנשלח בשליחות עם ישראל ונחטף על-ידי אנשי ה"חמאס" מתוך שטחה הריבוני של מדינת ישראל – ברור. אנחנו רוצים בשחרורו, ואני גם חושב שתהיה עסקה או הסכם, או איך שתקראו לזה, שבסופו ישוחררו כמה מחבלים רוצחים. אני מקווה וחושב שצריך משא-ומתן על כל אחד ואחד, ולא להגיד: מה זה משנה, 300, 400 ערבים, הם כולם אותו דבר. לא, משא-ומתן על כל אחד ואחד.
גם זה דיון חשוב כי אנחנו אחראים – – –
כי אנחנו אחראים שרוצח פלוני מפיגוע לא אלמוני, לא ישוב ליהודה, לשומרון או לשאר שטחי הגדה הישראלית – זה השם שצריך לקרוא לזה – ויפגע שוב ויהרוג ילדים אחרים או מבוגרים אחרים. מה, זה לא ברור לכם שצריך משא-ומתן? זה לא ברור לכם שצריך להתעקש? לי זה ברור ואני חושב שזה צריך להיות ברור לכולם. אבל כאמור, כמו שאמרתי בהתחלה אני אומר גם בסיום, מי שרוצה לרמות את עצמו ולהיות טוב עם כולם ובסדר עם כולם, בסופו של דבר מתאכזר לבני עמנו שלנו.
אדוני היושב-ראש, חברי הכנסת, אני מציע לחברי האופוזיציה להקים שני יישובים חדשים בארץ-ישראל, אפשר בתוך גבולות "הקו הירוק". לאחד אנחנו נקרא "נרגנים" ולשני – "נרגזים". כן, אנשי האופוזיציה הם כל הזמן נרגנים ונרגזים.
זה כבר יש. ובין נרגנים לנרגזים גשר של תלונות, טענות ומענות. יש הרבה טענות מוצדקות על הממשלה, והרבה דברים שחייבים לדרוש מראש הממשלה בתחומים הכלכליים והחברתיים ואפילו המדיניים. אבל כשאני רואה את ערימת הנרגנות והנרגזות של תושבי נרגנים ונרגזים בזמן האחרון, נדמה לי שהם לא חיים במציאות שאנחנו כולנו מצויים בה. כשישראל מוחה על ההסכם של ה"פתח" עם ה"חמאס" ישראל אשמה, אחראית, למה לא מחדשים את המשא-ומתן כשקורה דבר כל כך דרמטי? כשיש המהומה האדירה סביבנו בעולם הערבי, כמה טענות שישראל לא ערוכה, מופתעת, לא מגיבה נכון. איזו מחשבה ימנית של שמאלנים, איזה היפר-פטריוטית כאילו הכול בידינו, הכול בשליטתנו; אם אנחנו רק נהיה ערוכים ומוכנים, העולם הערבי ישקוט, הכול יהיה בסדר, הכול יהיה בשליטה, כאילו אין עוד כוחות באזור פה. גלעד שליט לא משתחרר – ביבי אשם. אין "חמאס", אין משא-ומתן קשוח – לשחרר, לשחרר, רק אנחנו, הכול רק בידינו אם רק ניכנע. הסורים והלבנונים מסתערים – אזרחים סורים ואזרחים לבנונים, וכמה שהם לא אזרחים שם, פלסטינים – מסתערים על הגדרות וגם אנחנו אשמים, ואיך הופתענו. אפילו קראתי בעיתון לא מזמן, אחת הידיעות המשעשעות, מצחיקות ועצובות כאחד, שראש הממשלה פגש את אורי גלר בלונדון, שזה בסדר, בזמנו החופשי נגיד, אם יש לו כזה, איך לכופף כפיות אולי. אבל מה שכתבו בעיתון זה שבמסעדה שהם נפגשו, מתחתיה יש קזינו. היה כתוב בעיתון ידיעה גדולה. אני באמת חושב שראש הממשלה בתקופה קשה כזו – זה שהוא פוגש את אורי גלר, גם לי יש על זה ביקורת, אבל לעניין של טעם. אבל בפעם האחרונה שהוא פוגש מישהו באיזושהי מסעדה, אם אפשר לקבל מראש את רשיון העסק לראות אם הוא בתוקף, של המסעדה או של הקזינו שמתחת. רמת הנרגנות והנרגזות על דברים שהם לא בהכרח בשליטתנו היא גדולה מדי, היא מנותקת מהמציאות. ולכן אני חוזר על הצעתי, לסיום. בה פתחתי: יישוב אחד לנרגנים, יישוב אחד לנרגזים, וגשר של תלונות ומענות מחבר ביניהם, ושם נשים את אנשי קדימה ומאחורה נשים את אנשי העבודה ושאר מפלגות האופוזיציה, והם יתלוננו ויתלוננו עד שיהיו מרוצים והארץ תשקוט.
אדוני היושב-ראש, חברי הכנסת, יש כזאת פינה באחת התוכניות שנקראת "לא נגענו". אני רוצה לקרוא לכם קטע שפורסם היום ב"ישראל היום" ולהעיר על זה הערה. זה מדבר על סבב המינויים במוסד. מתוך "ישראל היום": "ראש המוסד, תמיר פרדו, השלים סבב מינויים בצמרת הארגון, שבמסגרתו מונו סגן חדש וראשים לאגפים המרכזיים במוסד. ערוץ-1 דיווח אמש, כי י', שכיהן כראש האגף להפעלת סוכנים – ה'צומת', ימונה בספטמבר לסגנו של פרדו. הוא יחליף את ר' שיוצא לחופשת לימודים, ויכהן בתפקיד שנתיים. אז יוחלף בנ', המכהן כראש מטה המוסד. את י' יחליף ב'צומת' י', שהיה ראש אגף הדרכה במוסד. לראשות האגף הדיפלומטי 'תבל' מונה ח', שהיה ראש אגף המודיעין בארגון. הוא יוחלף בידי ז', שהיה עד לאחרונה ראש חטיבת המחקר במוסד. ח' מחליף ב'תבל' את דוד מידן, שמונה כמתאם בעניינו של החייל גלעד שליט, אך יישאר עובד מוסד ויתמודד בעתיד על ראשות הארגון עם שלושת הסגנים ר', י' ונ'. בנוסף ימונה א' לעמוד בראש אגף המבצעים 'קיסריה'".
אין מה לכתוב סאטירה. אין מה לכתוב.
ההערה שלי על זה, הקטנה, זה ככה: אם רוצים לחשוף את צמרת המוסד, אז שיחשפו ויכתבו את השמות. ואם לא רוצים, אלא רק את המתמודדים על ראשות המוסד, אז יגידו את שלוש האותיות. אבל לעשות צחוק מהעבודה, זה, מה אני אגיד, זה אלף-בית של סאטירה.
אדוני היושב-ראש, חברי הכנסת, ראינו במה שנקרא "יום הנכבה" את ההפגנות הללו, את ההסתערות על הגדרות, ושוב חזרו בי מחשבות עגומות על המרחב הערבי שאנחנו מצויים בתוכו, ושוב נזכרתי באמירה: ראו מה ביני לבין חמי, מה בינינו לבין אויבינו; איפה אנחנו ואיפה הם, אחרי 64 שנים מאז החלטת האומות המאוחדות בכ"ט בנובמבר 1947, על חלוקת הארץ לשתי מדינות; מה הם עשו עם זה ומה אנחנו עשינו עם זה; מה עשתה התנועה המדינית הציונית של העם היהודי ואיך הגיבה או מגיבה התנועה הלאומית הערבית-הפלסטינית. הם מנופפים במפתח הזה, מפתח שהם חושבים שהוא של הבתים שלהם – שלנו – אבל זה המפתח שמוביל אותם לשום מקום, עוד ועוד לדרך ללא מוצא; מפתחות של דלתות שלא נמצאות, בבתים שכבר לא קיימים, אבל המנהיגים הערבים ממשיכים לטפח ולמכור להם את האשליה, את החזון, את התקווה, כאילו יום אחד הם יהיו כאן תחתינו, במקומנו. אשליות זאת הסחורה הכי חמה במזרח התיכון, והמרחב הערבי שמסביבנו וגם בתוכנו מומחה בשיווק של אשליות, באמצעות סמלים, באמצעות הפגנות. ואם אתה נתפס, אתה היהודי, מדינת ישראל היהודית הציונית נתפסת לרגע של חולשה – כי אפשר לקבל איזה פיק ברכיים או איזה "חלושעס" כשאתה רואה את ההמונים מסתערים ואתה רואה את האספסוף מפגין, ואתה רואה ממשלות שלמות קורסות בגלל ההמונים, ואתה אומר: תראו במה אנחנו מוקפים. כן, אנחנו מוקפים במאות מיליונים שהם עוינים אותנו ואויבים אותנו. זכור הנאום הידוע של משה דיין בשנות ה-50 על קברו של רועי רוטברג, אבל אנחנו חייבים להישאר בעיניים פקוחות ובמבט מריר ומציאותי, והמציאות אומרת לא לטפח אשליות ולא ללכת שולל אחרי הכוח המדומה של האויב, שלא יודע לקבל החלטות ולא יודע ולא רוצה כנראה לפרוט, לא לפשרות ולא למעשים מדיניים אמיתיים, את הרצון ואת היכולת שלו לחיות ביחד כאן במזרח התיכון, אלא חי באשליה שיום אחד הוא יגבר עלינו. ולכן אל מול הסמלים, ומול ההפגנות, ומול ההסתערות על הגדרות ומול המפתחות שכבר לא פותחים שום דבר, אנחנו צריכים להיות מאמינים וחזקים בכוחנו ובצדקתנו, ואז לא לפחד כלל, לא מההסתערות בצפון ולא מההפגנות ולא מהאבנים, כי אנחנו גם יותר צודקים וגם יותר חזקים, וכל הרעש והמהומה והבוקה והמבולקה שסביבנו לא הובילו לשום דבר, לא ב-1929, ולא ב-1947, ולא ב-1948, ולא ב-1967 כשאיימו לחנוק אותנו, ולא כשהפתיעו אותנו ביום הכיפורים, ולא בהפגזות בצפון, ולא ב"קטיושות" וב"קסאמים" בדרום – שום דבר, הכול בזכות, כמובן, ריבונו של עולם ואמונתנו, אבל בזכות שידענו לתרגם את האמונה שלנו ואת ההיאחזות שלנו למעשים פוליטיים ולכוח מגן עברי, ולכן לא יפחידו אותנו. ואני קורא ליהודים שבתוכנו ולציונים שבתוכנו וליהודים שאינם ציונים שבתוכנו: הביטו סביבנו, ראו איפה הם התחילו, למה הם הגיעו – לשום דבר. איפה אנחנו התחלנו – אני מדבר על 3,000 ו-4,000 שנה, אבל אפילו ב-120–130 השנים האחרונות – ולמה אנחנו הגענו, ולבנו צריך להתמלא בביטחון ובגאווה.
דחו את זה רק לחילונים, כדי שהחילונים לא יחללו שבת.
המשטרה לא צריכה למנוע חילול שבת, היא צריכה להימנע מחילול שבת.
הכוונה שאנחנו לא רוצים שבישראל משטרה תמנע חילול שבת מאחרים. היא עושה את מה שהיא מחויבת לו.
אדוני השר, אדוני היושב-ראש, עדיין באותו אזור. במוצאי-שבת וביום ראשון היתה שרשרת של התנכלויות לתושבי "בית החושן" בהר-הזיתים. יש שם דיירים יהודים. התנכלות של תושבים ערבים. זרקו אבנים על מכוניות, אפילו אחד נפצע, והמשטרה, משטרת ישראל הכחולה, הגיעה למחרת. כוח של מג"ב, אף-על-פי שהיה שם פצוע, הגיע אחרי שעתיים. עשרות פעמים התקשרו להזעיק את המשטרה, והמשטרה איננה. והשאלה, אם משטרת ישראל פועלת בהר-הזיתים כדי להגן על יהודים, מבוגרים וילדים שמנפצים את החלונות שלהם, את הרכוש שלהם, יום אחרי יום, מתנכלים להם בזדון. והמשטרה מגלה רפיון ואדישות.
אדוני היושב-ראש, חברי הכנסת, יש לי הערת שוליים, אבל היא הערה מאוד מרכזית. אתמול צפיתי בפרמיירה של הסרט הישראלי המצליח "הערת שוליים" של יוסף סידר, שזכה בפרס התסריט הטוב ביותר בפסטיבל קאן. זה על שני חוקרי תלמוד. אדוני גדל בבית של פרופסור. שם זה על שני חוקרי תלמוד – אב ובנו.
כן, נכון. שם זה הלך בסט. בסרט הזה מסופר על אב ובנו ומערכת היחסים ביניהם. אבל אני לא רוצה להיות ספוילר ולספר מה יש בסרט עצמו, אלא להעיר שהרבה פעמים אומרים: יהדות, קולנוע, מה זה מעניין? תלמוד – זה לא קשור לעולם המודרני. ואני אומר, וגם הבמאי אומר: במקום שיש בני-אדם ויש יחסים בין בני-אדם, זה מעניין. זה הסיפור. זה נכון בקולנוע, זה נכון בטלוויזיה, זה נכון בתרבות ובאמנות, אם יודעים לספר את הסיפור. ואני חושב שבימים אחרים, רחוקים יותר, כשאדם היה בא עם תסריט על שני חוקרי תלמוד, השומר בכניסה לבניין שבו מייצרים את התרבות היה מגרש אותו במקלות ובאבנים. אשרינו שזכינו לכך שסרט כמו "הערת שוליים" מצליח לא רק כאן, אלא בעולם, ומבינים שסיפור אנושי טוב הוא סיפור אנושי טוב.
אדוני היושב-ראש, רבותי השרים, חברי הכנסת, אני מברך, כמו כולם, את אנשי המילואים. חבל שאנחנו צריכים לעשות יום לאנשי המילואים. אני מניח שהיוזמה הבאה תהיה יום לאלו שמשלמים מסים. רעיון. עוד אין כזה – יום משלמי המסים בישראל. אחרי חודשיים אנחנו יכולים לעשות את יומם של האנשים הנוהגים בזהירות. משלמי המסים לא מסכנים את חייהם. משלמי המסים נותנים אחוז נכבד מאוד מהכנסתם לטובת מדינת ישראל. ודאי שהם ראויים לשבח. אנשים שנוהגים בזהירות, שומרים על החוק, מצילים חיי אדם – ודאי שמגיע להם יום.
המצב של הצבא מאוד קשה אם אחד כמוני לוקחים למילואים כל שנה. מראה לך לאן הצבא הידרדר אם חייל מספר 3314932, סמל ראשון בסך הכול – אני מצטער, מול כל – לא נעים לי פה, אני רואה פה שלושה רמטכ"לים ואלוף מולי, אני מקבל "חלושעס" – – –
אני מול שלושה סג"מים באוהל למשפט על נעליים מצוחצחות – עד היום עוד לא התאוששתי. פה ארבעה רמטכ"לים מסתכלים עלי. והרצל מאחורי. באמת – – –
ואני אומר – אם מרמטכ"לים יוצאים כאלה חברי כנסת, אולי עדיף היה שהייתם סמלים ראשונים – פשוט לא יכולתי – – – חלילה לי, מבלי לפגוע בזכויות.
מילואים בשריון עשיתי, עד שאמרו: די, כבר אי-אפשר יותר, יש גבול. האויב גם רואה משהו. חטיבה 640, גדוד 93 – אתה אף פעם לא יודע אם זה שם החטיבה או שם של שמן טנקים, שמן מנוע. היה נחמד מאוד, אני לא יודע אם מועיל מבחינתי, אבל מבחינתנו בוודאי, וזאת חוויה ישראלית ייחודית חשובה מאוד. כמובן, כשאני אומר שלא צריך יום מילואים אני אומר את זה במרירות. הרי ברור לי שאנשים נותנים מזמנם, מכספם, מחילם, מסכנים את חייהם. אני מקונן על כך שדברים שפעם היו מובנים מאליהם היום זקוקים להוקרה מיוחדת, משום שנתמעטו המשתתפים, ונידלדלו השורות, ואם אנחנו נעשה יום אחד יום למשלמי מס הכנסה ויום למשרתי המילואים, ואנחנו נעשה הצלבה של השמות, אנחנו נראה שזה אותם האנשים הרבה פעמים. זאת אומרת, אלה שנושאים את מסע עמם על שכם בכלכלה או בחינוך ובמילואים, אלו אותם אנשים כל הזמן. ואומר על דרך השלילה – ואלה שלא, אז הם לא. אז עם המסים זה על בסיס מקום פנוי, כלומר, אם זה מתאפשר הם משלמים מסים. ומילואים הם לא עושים, איך יעשו מילואים אם לא עשו את השירות הסדיר? בעיה, נכון? אם בן-אדם נוסע חינם באוטובוס הוא לא יכול להתלונן למה רק הוא לא מקבל עודף. אבל מסתבר בזמן האחרון שזה מה שקורה. היה בוועדת החוקה בראשות חבר הכנסת דוד רותם רק לפני כמה ימים דיון מאוד מעניין, והתלוננו ידידינו החרדים – ששם, אגב, יש שינויים שראויים לברכה בתחום העבודה ובתחום השירות הצבאי, שינויים היסטוריים, אטיים, חכמים, מתונים – אבל הם התלוננו תלונה שאני באמת נדהמתי: איך זה שהמדינה רוצה, מעלה בדעתה, להעדיף אנשים ששירתו בצבא, לתת להם עדיפות בשירות הציבורי? מה, רק בגלל שאנחנו לא שירתנו אנחנו לא נוכל לקבל עדיפות כמו כולם?
בסדר, יועצים משפטיים. מלאה הארץ יועצים משפטיים כמים לים מכסים. מה יועצים? צריך לקבל פה החלטות, לא לקבל עצות. אני 20 ומשהו שנה, ב-11 החודשים שבהם לא עשיתי מילואים נתתי עצות בעיתונים. פה זה המקום שצריך להכריע, ומדינת ישראל צריכה להכריע שהיא אוהבת ומעדיפה את אלו שמשרתים אותה. משרתים אותה? משרתים אותנו. חיילי המילואים לא עושים טובה, הם עושים חובה, והם ראויים להוקרה ולעדיפות. כן, אדם הלך לצבא, סיכן את חייו, עושה כל שנה חודש מילואים. כן, שתהיה לו עדיפות בשירות הציבורי; מעט התודה שאפשר להגיד. גם במקרה שבו מגיעים אנשים עם אותם פרמטרים, עם אותן יכולות – מה צריך להתבייש כל הזמן? את מי נעדיף אם לא את חיילי המילואים? למען השם, את מי? הצעתי לחברי החרדים: אתם רוצים שיעדיפו אתכם בשירות הציבורי? יש לי רעיון. ייתכן שיש מקום לחשוב, אם היועצים המשפטיים יאשרו זאת, שחרדי שהולך לצבא, יכול להיות שצריך אולי בנסיבות מסוימות להעדיף אותו כשהוא בא לשירות הציבורי. אה?
זה רעיון, נכון? הפוך, בואו נהיה חיוביים. הם אומרים שזה כפל קנס, כפל קנס. על הראשונות אנו בוכים שהוא הולך לצבא. עכשיו אתה רוצה עוד לעודד אותו ללכת לצבא? חס וחלילה עוד ילך גם לעבודה. בסוף מי יודע מה יהיה? תורה ועבודה ושירות צבאי – יהיה מפד"לניק. אני מרגיע אתכם, תנוח דעתכם. הוא לא יתקלקל עד כדי כך. "ג" הוא יצביע. "ג'" הוא יצביע. על כן אני אומר לחיילי המילואים, למדינה, לעצמנו: מי שהולך לצבא לשירות חובה, כבר הוא עדיף לפני שהעדפנו אותו, כי הוא זה שמשלם מסים, הוא זה שהולך לשוק העבודה, הוא זה שאכפת לו. ואם הוא גם הולך למילואים, כשכל כך הרבה אנשים כבר כואב להם פה והולך להם הגב, הם לא מרגישים טוב ומשתעלים, ואשתו בהיריון. אם כל הנשים שהיו בהיריון בזמן המילואים היו יולדות, היינו פה עשרה מיליון. על כן אני אומר: נעדיף אותם, נעדיף אותנו, מגיע לנו. כי אנחנו המדינה, והמדינה היא שלנו, ואנחנו אוהבים את חיילי המילואים ואת החיילים הסדירים, ולתת יותר למי שמגיע, ולמי שלא מגיע – תאמינו לי, אלה שלא מגיע, יש להם לפחות חודש אחד פנוי בשנה לדאוג לעצמם כדי לקבל את חלקם. תודה.
אבל איך ידעו שהוא חרדי אם הוא יגיד "שלוש"?
אדוני היושב-ראש, חברי הכנסת, נתניהו ראש הממשלה הפך את הקונגרס לקונגרס הציוני הראשון, אפשר לקרוא כך לבית-הנבחרים האמריקני, ואני רואה את התגובות כאן; לא סולחים לנתניהו על הרבה דברים, אבל בעיקר לא סולחים לו כשמשהו מאוד מצליח לו. מצליחים כל מיני דברים קטנים, גדולים. הנאום הזה נתפס בעולם המערבי לפחות, וגם כאן, בישראל, כהצלחה מאוד גדולה. כי נתניהו, למרות כל ההפחדות ששמענו מראש, עמד מול נבחרי הציבור האמריקנים, ואמר להם כמה אמיתות, בצד גם דברים אחרים, שכאן זוכים לנחרות בוז, אבל שם, כשהוא מדבר על ארץ-ישראל, ארץ אבותינו, והמוני האמריקנים שאולי לא יודעים איפה זה בדיוק גוש-עציון ואיפה זה חברון, ואיפה זה שכם, קמים ומוחאים כפיים, אז כאן אנשים עומדים צרי עין וקפוצי גבות ואומרים: אה, באמת, זה כבר מוגזם, 30 פעמים לקום? הם לא סולחים לנתניהו שהוא נשמע משכנע שם, לפחות באנגלית; בעברית הוא לא משכנע אותם, באנגלית הוא נשמע משכנע, אז לא סולחים לו על זה. אפילו כועסים על האנגלית, שהיא טובה מדי. גם אני כועס על כמה דברים שנתניהו אמר. אותי מכעיס מאוד שראש הממשלה אומר שיהיו התנחלויות שיישארו מחוץ לגדר, מחוץ לגבולה של מדינת ישראל. אני סומך על זה שלא יקרה שום דבר בסוף, כי הוא לא מתכוון באמת, או כי הם, הפלסטינים, בוודאי לא יסכימו למה שהוא מסכים.
אבל אני לא יכול לסמוך על זה שאני לא סומך עליו. יכול להיות שבסוף הדיבורים הללו יהפכו למעשים, כי מה שעלול לקרות עם ההבטחות והמלים של הליכוד, שהוא כרגע אומר ולא מתכוון, אבל במשא-ומתן על ההתניות שלו הוא ייסוג מהן ויוותר – על האמירה הנפלאה שהוא אמר, שהוויכוח הוא לא על המדינה הפלסטינית אלא על קיומה של המדינה היהודית, שאני מזדהה עם זה מאוד, אפילו שאני מתווכח גם על קיומה של מדינה פלסטינית, אבל נתניהו כבר אמר שהוא רוצה מדינה פלסטינית – שתי מדינות לשני עמים, אז על האמירה הזאת שהוויכוח הוא על המדינה היהודית – עם זה אני מזדהה. השאלה היא אם נתניהו של עוד שנה ועוד שנתיים – הוא יזדהה עם זה, או שעל ההתניות הוא יוותר, ואנחנו נישאר עם ההבטחות שיישובים יהודיים וישראליים יישארו מחוץ לגדר הגבול. אבל אני אסיים רק ואומר, באמת, זאת היתה – לפחות לרגע אחד של נחת היתה פה הצלחה דיפלומטית. העולם ראה שהאמריקנים תומכים בנו. אבל פה לא סולחים גם על ההצלחה הזאת.
רק האמריקנים, רק – "נעבעך", האומה הקטנה הזאת, של 300 מיליון אנשים, שהיא המעצמה הגדולה בתבל.
נכון. לוב לא תומכת בנו, וסוריה לא, ומצרים לא, ועוד כמה ארצות לא, ובעצרת האומות המאוחדות לא תומכים – –
– – אבל האמריקנים כן תומכים. ואני אומר, היה נאום טוב, מה אתם רוצים, לפחות נאום טוב ומחיאות כפיים קיבלנו, בואו נפרגן לראש הממשלה לפחות את זה.
אדוני היושב-ראש, חברי הכנסת, אחת לשבוע-שבועיים אנחנו שומעים על עוד מפעל שנמצא בסכנת סגירה, הפעם זה מפעל "ניסן" בשדרות, "ניסן תעשיות רפואיות", שמייצר תחבושות וציוד רפואי לבתי-חולים. הוא בעצם הספק העיקרי של המוצרים האלה. אבל מה שקורה שם קורה כל פעם במפעל פריפריה אחר. הרי זה לא שפעם ראשונה שאנחנו שומעים על סכנת סגירה וממילא סכנת פיטורים. המשמעות של פיטורים במקומות כמו שדרות, או בערי השדה, ערי  הפריפריה, היא משמעות מעבר לסגירתו של מפעל ופיטוריהם של 100 אנשים, כי האפשרויות האחרות שלהם להתפרנס, לעתים קרובות בכלל לא קיימות.
כן, אבל האבטלה היא יותר גדולה לא רק משום שמפעלים אולי נסגרים יותר בקלות, אלא משום שהאפשרות למצוא עבודה חלופית קטנה יותר. ברור שהקושי והמצוקה והצרה של אדם שפוטר מעבודתו בשל סגירת מפעל גם ברמת-גן או בפתח-תקווה, גם זאת בעיה במובן האישי, אבל האופציות הן אופציות אחרות לגמרי. מעבר למצוקה היותר קשה של המפוטר עצמו, יש השפעה דרמטית ומיידית על עיר, על עיירה. זאת מין תגובת שרשרת, שאומרת כך: בתחילה אתה סוגר את המפעל מסיבות כלכליות "מוצדקות": הם לא הרוויחו מספיק כסף; במקרה הזה זה, אגב, לא נכון, זה גם מפעל שמרוויח. אחר כך יש לך 100 מפוטרים. 100 המפוטרים משפיעים על עיר שלמה. עיר שלמה שמדורדרת זה גם אזור שמדורדר. כשזאת עיר שדה, ובמקרה הזה גם תחת אש, לעתים קרובות, ההזנחה מורגשת בכל מקום. זה משפיע גם על המסחר בעיר, כי אם יש יותר אנשים עניים אז יש פחות כוח קנייה ואז גם המכולת נסגרת והקולנוע לא פועל. כל הדברים, תגובת שרשרת מאוד מיידית. הדבר הזה זועק לשמים כשבמקביל לאי-השקעה ואי-השפעה של המדינה ברכישת הציוד הרלוונטי במקרה הזה וההשקעה במפעלים האלה בצורות שונות של השקעה, יש פה קמפיינים שלמים, מושקעים היטב, של: קנו כחול-לבן, קנו כחול-לבן, מי לא רוצה לקנות כחול-לבן? זה קמפיין בסדר גמור, זה חשוב מאוד שאנחנו נקנה תוצרת הארץ, אבל אנחנו לא נוכל לקנות תוצרת הארץ אם המפעלים לתוצרת הארץ לא יוכלו לייצר לנו את תוצרת הארץ.
לכן אני אומר, זה נכון בבית-ג'ן, ב"פניציה" בירוחם בזמנו ו"אקרשטיין", גם בדרום, אני לא זוכר, היו כמה מפעלים.
בחצור-הגלילית, נכון, אחד הסניפים, נדמה לי. אני אומר את זה כך, בקליפת אגוז: אנחנו משקיעים הרבה פעמים יותר בייצור קמפיינים, שנותנים פרנסה מצוינת לקופירייטרים ולארט-דירקטורים בתל-אביב וברמת-גן במגדלים שם, לקנות כחול-לבן – הרבה פעמים, אגב, אלה משרדי פרסום בשותפויות בין-לאומיות – כדי שנקנה כחול-לבן ממפעלים בשדרות ובירוחם וכמובן גם במקומות אחרים. המפעלים האלה לא תמיד, מכל מיני סיבות, מצליחים לשרוד, אבל הקמפיין נשאר ולקופירייטרים ולארט-דירקטורים ולבעלים של משרדי הפרסום יש קמפיין אחד ואחר כך יש קמפיין אחר, שמציל מישהו אחר, שקורא לדבר כלכלי אחר. את החובה הבסיסית של – א. לקנות תוצרת הארץ, שהממשלה מחויבת – הרי פה בכנסת, חברי כנסת, שלי יחימוביץ ואחרים, לחמו כדי שאת המדים המיוצרים לשירות בתי-הסוהר יקנו כאן בארץ. כמה דם היה צריך לירוק על הדבר הזה.
אז המחויבות הראשונה היא שהארץ תקנה תוצרת הארץ. כלומר, המדינה, הממשלה תקנה תוצרת הארץ. המחויבות הוולונטרית של האזרחים היא להעדיף תוצרת הארץ ככל הניתן. המחויבות השלישית היא לחזק את המפעלים בפריפריה, בין בקנייה ובין בתמריצים, מענקים, השקעה, השפעה, הצלה, בגלל המשמעות של קיומם של המפעלים האלה. ואז, כבונוס ירוויחו גם משרדי הפרסום בתל-אביב וברמת-גן. ולא לעבוד בפירמידה ההפוכה, שקודם כול קמפיין ואחר כך יהיה בסדר. לא יהיה בסדר – נשקיע, נשפיע ונציל גם את מפעל "ניסן" בשדרות.
אתה רוצה חושך מוקדם כי אתה אוהב את הערבים – – –
זה לא המקור, זה הגרסה של אבא שלו.
תודה לך, אדוני, ולכל אנשי הכנסת. קראתי בעיתון היום, ב"הארץ", על הוויכוח בעקבות החלטת הרמטכ"ל להחזיר את המלים "יזכור אלוקים" במקום "יזכור עם ישראל", ובתחתית הידיעה אפילו ראיתי את השורה, שלדעתי גם היא שורה סאטירית, וכתוב כך באתר האינטרנט: "'יזכור אלוקים' או 'יזכור עם ישראל', עשו 'לייק' בדף ה'פייסבוק' שלנו והצביעו בסקר". אני מבין את הוויכוח פה, כי יש אנשים שמפריע להם בכלל אזכור של שם אלוקים, כי הם אנשים שהם אתאיסטים או האלוהים המטאפיזי לא קיים בעולמם, לעומת אנשים דתיים שהמלה "יזכור" מתחברת אצלם ישר לשם ה' והם לא רוצים את השינוי. זה ויכוח שנוגע בשורשי הקיום, ולעשות "לייק" בעד זה או בעד זה, זה קצת מגחיך את זה, כאילו באס.אם.אסים נקבע דבר שהוא בכבשונו של עולם. ובכל זאת, אף שגם אני חש הרבה יותר קרבה ל"יזכור אלוקים", משום שהוא הזוכר הכול ואנשים, מטבעם לשכוח, אני חושב שאפשר למצוא ניסוח משותף ופשוט ונכון "יזכור אלוקים ויזכור עם ישראל את בניו ובנותיו". אלו יזכרו והקדוש-ברוך-הוא יזכור, ואז נוכל להתווכח, כמובן, ויכוח ארוך מי יהיה קודם, כי בכל זאת אנחנו יהודים וצריכים להתווכח על משהו.
אדוני היושב-ראש, תודה, חברי הכנסת, הצעת החוק לתיקון פקודת התעבורה מדברת על חובת סימון אבני שפה בתחומי עיריות ורשות מקומית. כל הנוהג וכל החונה נתקל מדי פעם בתופעה שאתה חונה במקום שהשלט המסמן את איסור החנייה מטעם העירייה מופיע בתחילת הרחוב, ואתה בכלל לא הגעת למקום החנייה הזה מתחילת הרחוב, כשאין שום סימון על המדרכה. הצעת החוק הזו קובעת שלא להסתפק בשלט בתחילת קטע הרחוב או בתחילת הרחוב, אלא בכל מקום שבו העירייה רוצה לאסור את החנייה בסימן אדום-לבן או להתיר חנייה אך ורק בתשלום באמצעות סימון וצביעה בכחול-לבן, אין להסתפק בשלט אלא יש לצבוע את המדרכה. אם רוצים לגבות כסף ולרדת לכיסו של האזרח, תואיל העירייה להשקיע בדלי, בצבע ובסימון המדרכות המיועדות לחנייה בתשלום או לאיסור חנייה. להשקיע שם בדלי ובצבע, ורק אז לגבות את התשלום של הקנס ממי שלא מילא את חובת החנייה על-פי חוקי העירייה. זאת ההצעה, ואני אודה לכם על תמיכתכם.
הוא רוצה שיהיו מדרכות. אין מדרכות, אין – – –
עליתי לפה כדי לדבר אל ראש הממשלה, והנער איננו.
אני רוצה לספר, גם את דברי הסרק שאני אומר לפני דברי האמת, כשראש הממשלה יהיה נוכח, חבל לי שראש הממשלה לא ישמע, משום שאתם יודעים, הרב הרשקוביץ יודע, ששיחת חולין של תלמידי חכמים צריכה לימוד. זאת אומרת, אפילו דברים שהם לא שבקדושה דורשים עיון, ועכשיו אנחנו צריכים לדבר, וחשוב לי דווקא שראש הממשלה ישמע, כי אני רוצה לדבר אתו על נושא מסוים.
התקנון של הכנסת לא מאפשר לי לשיר, והטעם הטוב לא מאפשר לכם לשמוע אותי שר. אדוני היושב-ראש, חברי הכנסת, עד שאני אדבר על הספרייה בקריית-שמונה באוזני ראש הממשלה, אני חושב שקורה פה משהו מעניין בכנסת, אפילו אטרקטיבי בזמן האחרון, בזכות האופוזיציה מקדימה. היום זה היה גביע "קוטג'". סוף-סוף קדימה זכתה בגביע – גביע "קוטג'" – והביאה אותו לראש ממשלה. לפני כמה חודשים היו כאן תרסיסים, מטהרי אוויר נראו פה בכנסת, ריססו פה את אוויר המליאה. אני זוכר מסכות על הפנים, גם מהצד הזה של הכנסת, ואם זיכרוני אינו מטעני – וזיכרוני בדרך כלל אינו מטעני – אז חבר הכנסת יואל חאסון, שפיזר פה שטרות – – –
חאסון לא טוב? חאסון זה דווקא עממי יותר.
כשאני רואה את חבר הכנסת  עם ידיים מאחורי הגב אני אומר: מי יודע מה הוא הולך לשלוף.
אז עם כל הגימיקים ועם כל המוצרים שאתם משווקים לנו פה – – –
כשאני רואה את כל החפצים – – –
אני חושב שצריך לשנות בתקנון הכנסת שני דברים: דבר אחד לשנות, זה שכשחברי כנסת מקדימה נכנסים למליאה – לעשות עליהם חיפוש.
הדבר השני, חבר הכנסת חסון, האם קדימה רכשה קונטיינר של "הכול בדולר" מסין?
אדוני היושב-ראש, אדוני ראש הממשלה, יש שיר ילדים ידוע מאוד שאומר: "זה לא כל כך נעים לראות גן סגור". בקריית-שמונה, החל מהיום, פתיחת שבוע הספר העברי במדינת ישראל, זו השנה ה-50, זה לא כל כך נעים לראות ספרייה סגורה. הספרייה בקריית-שמונה נסגרת היום אחרי הרבה שנים ואחרי ימי תלאובות – – –
המתנ"ס זה הבונוס. מכיוון שהמתנ"ס סגור גם הספרייה נסגרת, ואו-טו-טו הולך להיסגר גם היכל התרבות.
יש בקרימינולוגיה המושג הידוע "החלונות השבורים". ההזנחה מתחילה מהדברים הקטנים. אם אתה לא מטפל בהם, באים עבריינים, יש עליבות, הומלסים, ודבר גורר דבר, ולכן – תטפל גם בדברים הקטנים של ההזנחה. הספרייה בקריית-שמונה זה "הדבר הקטן", אבל בלי ספרייה בקריית-שמונה, זה לא שלאנשים לא יהיה מה לקרוא – לילדים לא תהיה הזדמנות להחליף ספר בספרייה. עכשיו, יש סיבות מוצדקות, מאוד מוצדקות, לסגור את הספרייה, כי המפרק הורה ובית-המשפט, ונגמר התקציב. סיבות מוצדקות. אבל אחרי כל הסיבות המוצדקות – אי-אפשר לשים מירכאות בדיבור, אבל בטון שלי שמעתם, הן מוצדקות כביכול. אבל התוצאה של זה היא ששירות כל כך חשוב, בסיסי ויסודי בעיר – ספרייה – לא יינתן לתושבים. זה אומר שהורים שרוצים לחנך את ילדיהם להחלפת ספרים ירגישו שמקומם לא בקריית-שמונה. אני לא טוען שהספרייה נסגרת – – –
אני לא טוען שהספרייה נסגרת והמשפחה עולה על האוטובוס או על המכונית ועוזבת. לא. אבל זה אחד המרכיבים שהופכים מקום למקום ראוי לגור בו, לא לעיר הנידחת, חס וחלילה – בית-קולנוע, שזה בדרך כלל עסק פרטי, כמובן בתי-תפילה ובתי-תורה, להבדיל, וספרייה עירונית. ואם הספרייה העירונית נסגרת בגלל 6 או 7 מיליון ש"ח שהמתנ"ס חייב כי לא מנהלים אותו, זו לא בושה לקריית-שמונה, זו בושה למדינת ישראל. אדוני ראש הממשלה ושרת החקלאות, הספרייה בקריית-שמונה נסגרת היום. הקוטג' אזוב ועצבת, היה כזה שיר פעם, ששרנו בתור ילדים.
לפני 25 שנה, אדוני ראש הממשלה, הייתי מנוי בספרייה בקריית-שמונה – –
בדקה השלמה. – – שם נחשפתי לספרים. זה היה אחרי לימודי בישיבת ההסדר בקריית-שמונה. נשארתי לגור שם. "תחת שמים אדומים" של אביגדור המאירי, על חוויותיו כחייל במלחמת העולם הראשונה. בירושלים הוא כתב את "הר הצופים", כמובן, אבל כסופר הוא כתב על התקופה ההיא. שעות רבות. זה מקום – – –
פנינת חמד של תרבות. זה כל כך חשוב. לפעמים אני אומר, אולי קריית-שמונה, איתרע מזלה שאין לה "קטיושות" יותר בזמן האחרון. כשהיו "קטיושות" בקריית-שמונה באו מכל המשרדים, שפכו כסף, החזיקו מתנ"סים, אמרו: לא ייתכן שבעיר במצב כזה גם יסבלו מאבטלה ומחוסר בתרבות, ונתנו את הכול.
הכול בזכות קדימה, כמובן. העובדה – למרבה השמחה והמזל שהמצב הביטחוני כרגע הוא שקט ורגוע – גורמת לכך שקריית-שמונה לא מעניינת. לכן אני פונה אליך, ראש הממשלה: אנא, זה דבר קטן לממשלה וכל כך גדול לקריית-שמונה, כל כך חשוב.
בסדר. אני לא אהיה קטנוני אם לא יהיה עד סוף הדיון, אבל אפשר שעה אחר כך, זה גם בסדר. זה דבר מאוד משמעותי, ואני פונה אליך מכאן בשם צרכן ותיק של ספריית קריית-שמונה, מנוי ותיק בקריית-שמונה, ובשם אברהם לייב הספרן, ובשם האנשים שאני כבר מסנן אותם, לא נעים, להציל את הספרייה של קריית-שמונה, להציל את שעות הפנאי והתרבות של צעירים, ילדים ומבוגרים בעיר הצפונית. תודה.
גברתי היושבת-ראש, חברי הכנסת, מוריס פולארד השיב נשמתו לבוראו, ובנו ג'ונתן פולארד לא היה שם בהלוויה לומר קדיש, להניח אבן על תלולית העפר. יש לנו דרישה מתמשכת, שמתגברת בשנים האחרונות, ככל שעוברות השנים, וגם כשבנימין נתניהו בראשות הממשלה: לשחרר את ג'ונתן פולארד. האמריקנים לא נעתרים ולא נענים לבקשה הזאת, לדרישה. ונדמה שבאירוע האחרון, של אי-שחרורו לצורך ההלוויה, או בכלל אי-מתן תשובה – ההתנהגות בדבר הקטן הזה, יחסית לבקשה הגדולה לשחרורו באופן מוחלט, ההתנהגות האמריקנית מעידה בעצם על כלל היחס לפולארד במשך 25–26 השנים שחלפו. כי זה כבר מריח מנקמנות, מדווקא, מפרינציפ; כאילו כל רשויות הביון והביטחון האמריקניות רואות בעניין של פולארד הדבר החמור ביותר שנעשה נגד ארצות-הברית של אמריקה. אתם רוצים? דווקא לא נשחרר. אתם מבקשים? פרינציפ לא; לא להלוויה ולא לאזכרה, ולשום דבר. ימות בכלאו. למרות שבשנה-שנתיים האחרונות אנחנו רואים שגם באמריקה מתחילים להישמע קולות אחרים. אבל זה לגבי אמריקה. אין לנו יכולת לאיים על אמריקה. הוא אזרח אמריקני. כשהוא עשה מה שעשה בשליחותנו והורשע כחוק, כדין האמריקני, אנחנו לא יכולים לאיים עליהם: אם לא תשחררו את פולארד, נפסיק לקחת מכם מטוסים. זאת אומרת, כמובן שאין סיטואציה כזאת בין ידידים, ובעיקר כשמדובר בידידה כל כך גדולה וחזקה. אבל אני חושב שראוי להקדיש גם מקום לנו, הישראלים, ובעיקר היהודים הישראלים, ביחס שלנו במשך השנים לפולארד. הוא פחות מעניין אותנו מגלעד שליט. הוא איזה אמריקני, הוא במדינה ידידותית. זה קצת עסק של – לא נעים להגיד, אומר הישראלי הממוצע, אם יש כזה דבר – של דתיים, מתנחלים, על גבול האמריקנים, שמתעסקים בזה כל הזמן. וגם אני חושב שלא נעים להתעסק עם זה, כי זה מזכיר לנו מול הידידה הגדולה את חטאנו. כך הרי לא מתנהגים בין חברים, ובכל פעם שאנחנו מעלים את זה, אז רואים לנו. למרות שעברו כבר 25 שנים, וישראל הודתה בחצי פה ובפה מלא שזה לא בסדר בכל מיני דרכים, לא נעים לנו, כי – אני אומר לכם את זה לגבי עניינים רבים, כולל הנושא המדיני – יותר משאנחנו רוצים שלום עם הערבים, ויותר משאנחנו רוצים שלום עם עצמנו, אנחנו רוצים שלום עם האמריקנים. לא, לא, לא נעים לנו. דרכנו לכם על השטיח, לכלכנו. את האמירה הזאת אנחנו אומרים על חשבון שליח שלנו, חייל שלנו, וזה חטא מאוד גדול. אנחנו כל כך אוהבים את השלום עם אמריקה, שאנחנו לא אוהבים את השלום והמחויבות לשליח שלנו, שריגל, שהעביר מידע – תקראו לזה איך שאתם רוצים – למעננו. ואנחנו צריכים להתקרב ולהמשיך להכרעה נפשית מבחינתנו, שגם אם היינו לא בסדר, גם אם חטאנו מול האמריקנים ביחסי החוץ שלנו, המחויבות העליונה שלנו היא קודם כול לשליח שלנו. אומר רק לסיום: פדיון שבויים והלוויית המת אלו שני ערכים. הם ערכים בכל אומה, אבל יש מוטיבים יהודיים מובהקים שמקדשים והופכים את שתי המצוות החשובות האלה למשהו שהוא נעלה מעבר לשיקולים. הם ביטויים לסולידריות, גם לחי וגם למת. וכשאמריקה הגדולה, ידידתנו, בועטת או מתעלמת, או נלחמת אפילו, בשני הערכים היהודיים החשובים כל כך, ודאי שזה מחייב אותנו לא להרכין ראש, אלא להמשיך לומר ולהציק – אף אם מדובר בידידה, אף אם מדובר במעצמה, אף אם מדובר בחברים הטובים ביותר שלנו – להתווכח עם החברים הטובים כדי להביא לשחרורו של ג'ונתן-יונתן פולארד.
זה לא אותו דבר. אם פולארד היה רוצח 20 אמריקנים, לא היינו תומכים בשחרורו.
גם אין אסירים – – – 25 שנה.
שניהם לא ישימו. לא בחצי השנה הקרובה.
אני רק אומר – ועדת החוץ והביטחון – – –
אדוני היושב-ראש, חברי הכנסת, היו בעבר בדיחות מכוערות על משטרת ישראל. כשרצו להלעיג על השוטרים אמרו: למה שוטרים הולכים בזוגות – זה בדיחות כאלה של שנות ה-60 ו-70 – שוטר אחד שיודע לקרוא ושוטר אחד שיודע לכתוב. היה בזה אלמנטים של התנשאות כלפי המשטרה, ואני גם חושב שזה לא יפה לעשות הכללות כאלה על כוח-אדם של המשטרה. אבל בכל מדינה, גם במדינות דמוקרטיות, יש בדיחות על חשבון הממשל בכלל ועל המשטרה בפרט. ואני שמח שהבדיחות האלה די – – –
אתה גם מקשיב לנאום או שאתה נכנס ויוצא?
חבר הכנסת ביבי, יש לי הצעה בשבילך. אם אתה תשב, תקשיב לנאום שלם, ולא תיכנס משם, תשמע קטע ותצא משם, יכול להיות שתקבל רעיון שלם.
בסדר, ניתן לך קלטות. אלה בדיחות מכוערות והתגובה הזאת לא מוסיפה כבוד לשוטרים, גם לשעבר. מה שקרה היום לא מחזיר אותנו חלילה לבדיחות האלה, אלא אני חושב שאלמנט אחר חסר לנו במשטרה, לפני ההתנהגות של היום. חסר לנו השוטר שחושב. שוטרים ומפקדיהם, בעיקר מפקדיהם, עוצרים באמצע הכביש רב מכובד מאוד – הרבה רבנים נכבדים מאוד, אבל באמת רב עם תלמידים רבים – מפני שהוא כתב כתב הסכמה לספר.
גם על זה לא עוצרים בן-אדם. אני לא נתתי כתב הסכמה על הספר הזה – – –
עשה הרבה דברים שלא מוצאים חן בעיניך, וכמה דברים שגם בוודאי לא מוצאים חן בעיני, אבל עדיין לא עוצרים במדינת ישראל אנשים על הסכמה רבנית לספר, גם אם היא מאוד לא מוצאת חן בעינינו. וגם אם עוצרים, וגם אם מזמנים, יש איזה דרך, יש איזה היגיון, יש איזה שכל ישר שאותו צריך להפעיל. מה ביקשנו? שכל ישר, זו לא דרישה מוגזמת; את השוטר החושב. הרי השוטרים שלנו – וחבל שחבר הכנסת אריה ביבי יצא, רק שמע והלך, פגע וברח – הרי יש שוטרים טובים במדינת ישראל, יש כוח אדם משתפר, נעשות יוזמות כדי להשביח את כוח האדם של המשטרה.
אני לא בא בתלונות לשוטר הספציפי; קיבל הוראה ומילא את הפקודה שהוא קיבל. אבל אם הפרקליטות, ששם אפילו הציפיות שלי מופחתות מאשר מהמשטרה, אבל יש מפקדי משטרה שצריכים, כששוטר בכיר במשטרה אומר לפרקליטות, תשמעו לי, עזבו, הניחו ידיכם מהשטות הזאת, אפילו לשיטתה של הפרקליטות – – –
משפט אחרון. לשיטתה של הפרקליטות – היינו הרי בפרשת קורח; אומרים: קורח שפיקח היה, מה ראה לשטות זו? אתם, הפרקליטות – אני לא רוצה לעשות הכללות ולהגיד שאתם פיקחים, יש ויש, כמו בכל מגזר. אבל אתם, שנחשבים פיקחים, מה ראיתם לשטות זו, לשיטתכם? הרי אתם, לשיטתכם, מחזקים את אלה שאתם קוראים להם "קיצונים" ואת אלה שהם אתכם בעימות, ואתם משחקים לידיהם של הקיצונים, והרבנים שאתם הכי נגדם – מה עבר בראש של הפרקליט ושל הקצין הבכיר כשהוא עצר את הרב דב ליאור בדרך הזאת? האם מישהו יוכל להסביר לי?
היושב-ראש, אגב, קוראים לו גובי גיבלין.
גברתי היושבת-ראש, חברי הכנסת, האמת היא שבשבועות האחרונים יש כאן מפגש של קיצונים. אני לא מבין למה אנשים כותבים ספר הלכתי שעוסק בהלכות הריגת גוי, אבל כל אחד והטעם שלו בספרי קודש. ואני גם לא מבין למה רבנים נותנים לזה הסכמות. אבל אני גם לא מבין למה אנשים שמחשיבים את עצמם לאנשים נאורים מזמינים את הרבנים שנתנו הסכמה לרב לחקירה. מותר גם להפעיל שכל בשירות המדינה? זה בתקשי"ר? הרי אפשר להעביר את הספר הזה ואת ההסכמה הזאת שאיש לא שמע עליהם כמו קש הנישא ברוח. אבל לא – אצלנו אנשים אומרים: ייקוב הדין את ההר, והחוק זה החוק, ואנחנו נזמין את הרב ואת הרב השני שנתנו הסכמה. ואם הם לא באו אנחנו נראה להם, כי אנחנו הפונדמנטליסטים של החוק. החוק? כולם מעל החוק – והם כל היום מסתובבים עם האצבע הזאת של החוק ומנקרים בעיניים של האנשים ועוצרים את הרב באמצע הדרך ואת הרב ההוא באמצע, במכונית, כאילו גמרו לתפוס את כל הגנבים ואת כל הפושעים ואת כל המורדים. להראות – כל הזמן אבירי שלטון החוק צריכים להראות שהם כאן, שהם מעל הכול, שהם השולטים היחידים, שהם יודעים מה טוב ומה נכון. וקצת שכל, רבותי, לא הגיע הזמן להפעיל? קצת היגיון?common sense? איזו מלה שאתם רוצים, בכל שפה. שכל ישר של ילד בכיתה ג'. מה ייגרע? אבל לא, הם צריכים להראות: חוק זה חוק, דין זה דין, אף אחד לא מעל החוק. אנחנו יודעים את זה. אנחנו יודעים. אפילו בימין – אני אגלה לכם סוד – אפילו בימין, אנחנו, ואפילו בימין הקיצוני, שזה לא אני, מה שנקרא "הימין הקיצוני", אנחנו יודעים שבמדינת ישראל החוק מעל הכול. החוק מעל הכול. זה לא באותו מישור. אדם יכול לשמור הלכה ולחיות חיים יהודיים מלאים, וחוק המדינה מחייב את כל האדם באשר הוא אזרח. אבל יש כאלה, עסוקים – בציבור החילוני הליברלי ובפרקליטות – הם עסוקים כל הזמן בלהראות לאחרים. ואלו נפגשים גם עם אנשים דתיים שעסוקים בלהראות. ועל כולם עולה התקשורת הישראלית שלנו. אני רואה בטלוויזיה ביום חמישי ששני חבר'ה מתנועת כהנא מבזים, או מפוצצים את התפילה – מצאו עוד אירוע לפוצץ – ומטיפים מוסר לשר המשפטים, שקוטנו עבה מכל מה שהם למדו. זאת אומרת, מה שהוא שכח הם לא ילמדו לעולם. והם יושבים שם עם התפילין ומטיפים לו: איך אתה מעז – כאילו הוא עצמו עצר את הרבנים, וכאילו הוא אחראי. והתקשורת, כמובן, ערוץ-2, בראש החדשות, ואללה, בארטר – הסכם עודפים. יש הקיצונים מימין, הם נותנים קלטת מצוינת לערוץ-2, ערוץ-2 מקבל קלטת מצוינת, כולם נהנים. גם הקיצונים עשו אחלה אייטם, ביזו את שר המשפטים, גם ערוץ-2 קיבל אחלה סיפור. ועל חשבון מי? על חשבון האנשים הנורמלים במדינה הזאת. האנשים שהם חלקם דתיים וחלקם חילונים, הם אזרחים שומרי חוק, הם רוצים נורמליות. ואז אותה תקשורת שמביאה את הסיפור שמכרו לה כמה כהניסטים קיצונים מספרת לנו שהציונות הדתית היא פנאטית, והיא משפילה את השר ואת מערת המכפלה. לכן, אני אומר לכם, רבותי הקנאים, הקנאים מימין וקנאי שלטון החוק משמאל: תרגיעו, אל תסתובבו כל היום עם הדגל הזה, בעיקר כשלא הדגל מעניין אתכם אלא לתקוע לאחרים את המוט של הדגל בעין שלהם.
העבר המשותף שלכם יותר מפואר מהעתיד המשותף.
אפשר לרווח ביניהם, שלא יהיה – אנחנו לא יכולים לצרוך מנה נוספת – – –
זה מנה גדושה מדי של אותה דעה.
זה שאסור לקנות מיהודי? מערבי?
זאת לא טענה, גם זה מותר. זאת לא טענה מוסרית.
רגע, אבל אני שואל אותך ברמה המוסרית, לא החוקית. אם אתה אומר שזה חוק אז גם זה יהיה חוק עכשיו, אז מה?
זה לא – אף אחד לא אמר את זה אבל.
ב-1948 הכרזתם מלחמה על ישראל.
זה לא פוטר משיקולים מוסריים.
זה הסיכום הכי ארוך בתולדות הכנסת.
אדוני היושב-ראש – מחלק לי ציונים, עם כל הכבוד – – –
אדוני שכח שהוא בכנסת ולא יכול לחלק לי ציונים – חוצפן או לא חוצפן.
כדאי שאדוני יירגע. אתה יושב-ראש, אתה לא סדרן.
ישראל חסון חתום שם על האמנה – – –
אתה קורא את הנאום של זחאלקה.
אדוני היושב-ראש, חברי הכנסת – –
– – עד שאנחנו מדברים על לעבור לחמישה ימי עבודה בשבוע, בוא נתחיל באחד, שניים, ואז נגיע לחמישה – אמר לוי אשכול, נדמה לי.
בכל זאת. אומנם אדוני הוא מחֵרות, אבל – – –
טוב, נלך על ספיר, יאללה. לא, כי הזיכרון של אנשי ליכוד מתחיל רק ב-1977, זו אחת הבעיות.
אדוני היושב-ראש, אני לא זוכר אם בנוסח של שבועת האמונים שלנו לכנסת אנחנו מתחייבים להיות נאמנים למדינת ישראל ולחוקיה. יש המלה "ולחוקיה"?
רק למדינת ישראל. זו הסיבה כנראה – – –
אז אולי זו הסיבה שאתמול, גם לפני וגם אחרי קבלתו של חוק בספר החוקים במדינת ישראל – שיש עליו מחלוקת: יש אוהבים אותו ויש לא אוהבים אותו, אבל הוא חוק שנכנס לספר החוקים – עמדו כאן על הדוכן חברי כנסת, שהם אכן לא נשבעו לשמור אמונים לחוקי מדינת ישראל, כי הם המחוקקים, ואמרו: את החוק הזה צריך ומצווה להפר. אני מדבר על מה שידוע כחוק החרם. ואני אומר, חוק מהסוג הזה, שיש עליו ויכוח אם הוא ראוי או לא ראוי, אבל זה לא דבר כל כך חד-משמעי – זה לא חוק שאומר שחובה לחלל שבת או שמבטלים את הדמוקרטיה, הוא חוק במחלוקת, אבל הוא חוק – אי-אפשר שחברי כנסת יצהירו בריש גלי שהם קוראים להפר חוק שנחקק על-ידי הכנסת. והעובדה שזה הפך להיות לא רק על-ידי חברי כנסת: גם על-ידי גופי שמאל, ארגוני שלום, ארגוני זכויות אדם; ארגונים שמטיפים השכם והערב לאחרים שחוק זה חוק וחובה לשמור אותו, לא ייתכן שהם יגידו באופן כל כך בוטה וגס שהם יפירו חוק שכנסת זו חוקקה. ולכן, אני חושב שמצווה עלינו כמחוקקים לעמוד על משמר כבוד הכנסת וחוקיה ולמחות על כך שאנשים בכלל וחברי כנסת בפרט קוראים להפר חוקים שכנסת זו חוקקה כדין.
אבל אם חבר כנסת אומר: להפר את החוק הזה – – –
אדוני היושב-ראש, חברי הכנסת, כתב לוין קיפניס במאה הקודמת, בשנות ה-30, כמדומני, שיר שהתנגן פה במשך דורות: "מי יבנה יבנה בית בתל-אביב. מי יבנה יבנה בית בתל-אביב / אנחנו, החלוצים, נבנה את תל-אביב / הבו חומר ולבנים / ונבנה את תל-אביב". הבתים הבאים של השיר המוכר הזה: "מי ייטע כרם בראשון" – ראשון-לציון; "מי יזרע שדה בתל-חי"; "מי ישתול פרדס ברחובות". יש גרסה אפילו של "מי ייטע כרם בעין-חרוד", והתשובה היא תמיד אותה תשובה: "אנחנו, החלוצים", רק תביאו לנו זרעונים, חומר ולבנים, ואנחנו נעשה זאת. ועדיין צריך חלוצים, אבל את החלוצים מחליפה הממשלה הנבחרת, והיא צריכה לדאוג שיהיו בתים בתל-אביב, ובמקומות אחרים, ואם צריך כרמים, ואם צריך שדות, לתת את הכלים כדי שכל הדברים הנפלאים האלה יבנו את ארצנו, מולדתנו, מדינתנו. אבל אנחנו, כפי שכבר צוין כאן, ב"שוק החופשי". פעם המלה "שוק" – גם היום בעצם – משמשת תמיד לגנאי, "כאן זה לא שוק", להתנאות על חשבונם של אחרים, כאילו: בשוק צועקים, בשוק ההתנהגות היא וולגרית. רק במקום אחד המלה "שוק" באה בהקשר כל כך נאצל, כל כך יפה, שכולנו קדים ומשתחווים – כוחות השוק.
היד הנעלמה. משפחת הבנק מברכת אותך – משפחה. בנק. בנק הפועלים, הוצאת "עם עובד", דברים שהיו – פעם דיברו על הערכים, הפכו להיות חברות מסחריות. השמות נשארו, אבל המהות – זה ריק מתוכן. חוות הגז, שמעתם פעם – חוות הגז, יש בצפון – זה הכול חוץ מחווה.
לא, אבל קוראים לזה במלים כאלה, אתה חושב שאתה בכלל באחו.
אותו הדבר זה "כוחות השוק". זה חופש, תן לשוק, אנחנו רק נעמוד בצד, ואם יהיה צורך, ממש ברגע האחרון, אנחנו נבוא ונתערב. בדרך כלל מתי מתערבים, אתם יודעים? לא כשהאזרח מתמוטט – כשהבנק מתמוטט, כמו שראינו באמריקה. אז פתאום הממשלה חייבת, בניגוד לכל החוקים של הקפיטליזם – – –
חוץ מאצל רוני בר-און. יש להוסיף כוכבית, הערה: חוץ מאצל רוני בר-און, נוסיף את זה לכל הנאומים, שאצלו הכול היה מושלם.
הרוב, סליחה. הרוב היה מושלם. היו כמה דברים קטנים, באמת, אבל שלא תלויים בך. מזג האוויר.
השר לשעבר בר-און, אם היו דברים רעים אצלך היינו מוציאים אותם, אין ספק, לא היינו עושים הנחה, אבל פשוט – אנחנו לא זוכרים. בכל אופן, בתל-אביב של היום, שבה אנחנו כבר לא בונים כמעט בתים, חוץ ממגדלי יוקרה, מסתבר – אני קורא את זה היום בעיתון – ש-51% מסך הדירות החדשות שנרכשו בתל-אביב ברבעון הראשון של השנה כדירה נוספת נרכשו כדירה נוספת על-ידי משקיעים. כלומר, הדירות שקונים היום בתל-אביב, מחצית מהן הן לא דירה למגורים של הרוכש, אלא דירה להשקעה. כלומר, אין סיכוי לזוג צעיר להתחרות, גם מבחינת המחירים, באנשים בעלי אמצעים גבוהים מהם ולקנות את הבית. ומעבר לזה, ובזאת אני מסיים – נקודה שחשוב להדגיש כל הזמן: הרי הממשלה עכשיו מנסה לשכנע באמצעים מפתים שונים את האנשים להיפטר, ובצדק, מהדירה השנייה שברשותם, מהדירות להשקעה, כדי לשחרר דירות לשוק ולהוריד את המחירים. זה מהלך חשוב, אבל ללא בנייה נוספת, אם הדירות השניות יירכשו, יהיו פחות דירות להשכרה. בדרך כלל דירה להשקעה זה דירה שאדם משכיר כדי להחזיר את ההשקעה שלו. אם הדירות האלה יועברו משוק ההשקעה, משוק השכירות, לשוק הרכישה, יהיו פחות דירה לרכישה. ולכן, "מי יבנה בית בתל-אביב" – הממשלה, שצריכה לעודד את השוק החופשי בתל-אביב, ובראשון, וברחובות, ובערי הפריפריה, ולעודד בנייה, אחרת לא יהיה לנו איפה לגור, ואז נשיר: מי יבנה אוהל בתל-אביב – כולנו נבנה אוהלים בתל-אביב.
אדוני היושב-ראש, רבותי השרים וחברי הכנסת, הצעת חוק המוזיאונים (תיקון – ביקורי נוער) נועדה בראש ובראשונה להרבות מבקרים צעירים במוזיאונים בישראל. בחלק מארצות העולם המערבי הדבר הזה נהוג, ולא רק בחלק מארצות העולם המערבי, גם בישראל, במוזיאון ארץ-ישראל בתל-אביב וגם במוזיאון תל-אביב לאמנות ילדים עד גיל 18 נכנסים חינם אין כסף כבר היום. הדבר הזה יכול להקל מאוד על משפחות רבות, לא רק כאלה שמבקרות היום, והעלות היא גבוהה, אלא בעיקר על אלה שלא מבקרות במוזיאונים בגלל העלות. יש לי פה אפילו טבלה, לא נפרט אותה כאן, של מחירי הכניסה למוזיאונים ומה המשמעות של הטבה שכזאת, כשבסך הכול מבקרים במוזיאונים כ-4 מיליון מבקרים בשנה, ובהם כ-2.3 מיליון מבקרים בתשלום. השרה בוודאי תיתן גם את הפרטים והמשמעויות. אני טוען שהחוק הזה, חוק שיאפשר גם לחיילים בסדיר וגם לילדים ולבני-נוער להיכנס – הכוונה לא בקבוצות, אלא כאלה שנכנסים עם המשפחות שלהם, נכנסים כבודדים, ולא בתי-ספר ולא כל הדברים הללו, אלא שילד יוכל ללכת עם ההורים שלו למוזיאון. אתם יודעים כמה ילדים לא מבקרים במוזיאונים משום שביקור משפחתי – משפחה עם שלושה ילדים – עולה 200 שקל?
הרי מה שיקרה לכשיוגשם החוק הזה, שהיום זה עולה 200 שקל, והמוני ילדים והוריהם לא מגיעים למוזיאון; ברגע שזה יהיה חינם לילדים, המוזיאון ירוויח 80 שקל של שני ההורים שבאים עם הילדים. כלומר, יש פה גם איזה חישוב, ועוד ידובר ועוד נלבן את זה בוודאי מול משרד התרבות והספורט, כדי לראות כמה זה עולה וכמה זה שווה, וכל הכרוך בזה.
נכון, אבל גם צריך להשאיר משהו – – –
אדוני היושב-ראש, צריך גם להשאיר משהו למשיח, אי-אפשר הכול בחקיקה. בדיבור פה, בוודאי של משרד התרבות מול משרד האוצר ומולנו, נמצא את הדרכים, אבל אני משוכנע וגם מקווה שאצליח לשכנע שזה משתלם כלכלית, עוד מעבר לתרבותית, למוזיאונים עצמם, ועל זה עוד נעשה עבודה. אז אני מבקש את תמיכתכם, ואני מאוד מודה כמובן לשרת התרבות. אני חושב – לכשיושלם – – –
כן. אני מהקואליציה, ואני מעלה הצעות שיש להן הסכמה, בתיאום כמובן. אני חושב שאם נצליח להעביר את החוק הזה – ואני מאמין שנצליח – זאת בשורה תרבותית גדולה מאוד לכל ילדי ישראל, לחיילים ולמוזיאונים עצמם, שעל זה זה יקום או ייפול, אבל אני משוכנע שנצליח לשכנע. אני מודה לשרה לימור לבנת ולראש מינהל התרבות שמעון אלקבץ שאמרו – – –
יש פה השרה, היא תיכף תפרט.
אני חושב שזה דבר בעל משמעות אדירה לתרבות במדינת ישראל ולחינוך של ילדינו לצרוך דברים אחרים, מעבר לטלוויזיה ולמחשב. תודה על הנכונות להתקדם עם המהלך הזה – – –
היו ימים – כן. עכשיו הכנסת.
אדוני היושב-ראש, חברי הכנסת, אזרח אנגלי, בריטי, נעצר פעם כי הוא צעק שלא צריך מלכה. הוא צעק את זה בכיכר העיר. כששאלו אותו החוקרים: למה לא צריך? למה צעקת כזה דבר? – שהוא מנוגד, כנראה, לחוקה דאז – הוא אמר: לא צריך מלכה, כי יש כבר אחת.
את ההקשר או את הסיפור עצמו?
זה, תרוץ לפרוטוקול. יש כבר אחת. כבר יש דרכים מספיקות למאבק הפוליטי בין שמאל לימין, ואני לא חושב – כמו עמיתי חבר הכנסת שנלר – שוועדת חקירה או שתי ועדות חקירה פרלמנטריות יעשו את העבודה שהשיח הציבורי איננו עושה. אני אפילו משוכנע שלהיפך, בנסיבות שנוצרו ועדת חקירה פרלמנטרית לנושא הראשון או לנושא השני תהפוך למשיסה, ללעג, למין איזה צל שרובץ על חיינו הציבוריים יום-יום. אף אחד לא יבוא להיחקר, כי אי-אפשר לאכוף ולהכריח אנשים להיחקר, וזה יהיה משחק של עצמנו עם עצמנו. אז זו טענה במישור הפרקטי. אין זאת אומרת שאני לא נגעל, ממש בגבול הגועל, כשאני רואה ישראלים, בוודאי ישראלים יהודים, שחלק נכבד מסדר-יומם הוא להלשין על מדינת ישראל בפני אומות העולם, לא במובן של קידום אינטרסים ציבוריים בשיח הפוליטי אלא ברמה הזאת שיושבת-ראש האופוזיציה חוששת לנסוע ללונדון שמא יעצרו אותה, וזאת עבודת יד של ישראלים; או קצינים במילואים ולא במילואים בצה"ל, שחוששים, כי הם חשודים בכל מיני דברים, ומידיהם של אחיהם מהשמאל הרדיקלי הדבר נעשה. אלו דברים שצריך להיאבק בהם, אבל המאבק בהם הוא הזירה הציבורית. ועוד הערה יש לי, לא נגד העניין עצמו של ועדות החקירה. אני רואה פה תחרות, בזמן האחרון, בין שתי מפלגות אחיות שלנו, מפלגות ימין. הליכוד וישראל ביתנו עושות תחרות מי יותר ימני. ואני אומר לכם, גם הליכוד וגם ישראל ביתנו, ביום המבחן הגדול, אם חלילה הוא יגיע, שבו נצטרך להכריע אם מחלקים את ארץ-ישראל או לא, אם אנחנו חלילה עוקרים יישובים או לא, אני לא סומך עליכם, לא על הליכוד ולא על ישראל ביתנו. לא סומך עליכם. יהיו לזה שמות מאוד יפים, יקראו לזה: התנתקות, התכנסות.
אתם תקראו לזה התכרבלות, אתם תגידו שזה בכלל לא עקירה, זה סרטוט מחדש של הקו בדרך אוגפת או עוקפת. אז, בימים האלה, כשאתם תמצאו אלף תירוצים למה אתם לא כל כך ימנים, במבחן הזה יעמדו פה חברי כנסת לא מהמפלגות האלה – כי המפלגה שלך, חבר הכנסת דודו רותם, היא תצביע פה אחד, והפה האחד הזה יהיה של אביגדור ליברמן.
וכולם יצביעו פה אחד. מה שהפה הזה יחליט, זה מה שאתם תצביעו, כולל חלוקת הכותל המערבי לאורך ולרוחב, אם הוא יחליט.
בסדר. ובליכוד יש לנו כבר ניסיון עתיר שנים – של עקירות, התנתקויות והצעות להתכנסויות. על מי נסמוך בליכוד? ולכן, מכיוון שאתם יודעים שזה נכון, מה שאני אומר, אתם מפצים את עצמכם בפטריוטיות בשקל. בואו נראה לציבור, עד שאנחנו נעקור את היישובים ונעשה שתי מדינות לשני עמים ונעשה את כל הדברים – שאני לא מאמין בהם ולא מאמין להם. בינתיים נשחק אותה על הזמן, על ימנים, כי יש לנו מתפקדים דתיים ויש לנו מתפקדים ימנים וזה אופנתי. נרדוף שמאלנים, נציק קצת לערבים, ככה בשעות אחר-הצהריים. רבותי, אני רוצה להביע לכם פה עמדה של הציונות הדתית, לפחות של חלקים נכבדים ממנה. אני לא אומר, יש אנשים בציונות הדתית שהם בעד ועדת החקירה הזאת או נגד, זה לא הנושא. אבל הציונות הדתית איננה שונאת ערבים ואיננה רודפת שמאלנים.
והתחביב הזה, שפה אימצו – – –
גם בהתנתקות, אף אחד מהציונות הדתית המאורגנת לא הרים את ידו בעד עקירת יישובים. אז מה? כל הטענות הן טענות, כמובן, סרק. לכן אני אומר, אף שראוי להביע סלידה ציבורית מהתנהגות של חוגי שמאל רדיקליים ומפעילות לא מעטה של חלק מהמממנים ומהארגונים האלה נגד מדינת ישראל, זה צריך להיעשות כאן – אולי בוועדות משנה, אולי בוועדות הכנסת, ודאי בשיח הציבורי הישראלי. מי שחושב שהוא יתחיל להצעיד פה בסך אנשים והם יבואו להעיד, ואז נוכיח ומישהו יקבל את ההוכחה, שוגה באשליות, ורב יהיה הנזק מהתועלת. לכן, אנחנו לא נשתתף בכלל במשחק הזה. אני מביע את המחאה על התנהגות של מקצת ארגוני שמאל נגד מדינת ישראל. צריך להביע פה את הבוז, ואם יש עבירות על החוק צריך להשתמש בחוקים הקיימים כדי להילחם בתופעה הנלוזה הזאת. התחרות בין הליכודניקים לבין ישראל ביתנו, כשהשבוע זה התור של ישראל ביתנו ובשבוע הבא זה יהיה התור של הליכוד וכן הלאה – אנחנו לא במשחק הזה.
אמרתי את דעתי: אנחנו לא משתתפים במשחק הזה.
אדוני היושב-ראש, חברי הכנסת, טוב לקחת טרמפיסטים, אני ממליץ לקחת טרמפיסטים, אני רק לא ממליץ לכם אף פעם, כשאתם עוצרים למישהו, בתור טרמפיסט, בדרך, לתת לו להעיף את הנהג ולשבת במקומו. אני מזדהה עם המחאה. המחאה צודקת. המצוקה – מצוקת הדיור, מצוקת הצעירים, ולא רק צעירים, גם רווקים וגם זוגות – היא מצוקה אמיתית, והיא חוצה את כל המגזרים. בכל מגזר יש לה מאפיינים אחרים: במגזר החרדי המאפיינים של המצוקה, אפילו במגזר הדתי-לאומי, שנע בין העולמות, גם שם יש מאפיינים מסוימים. ובכל זאת, אנשים דתיים רבים נרתעים או נמנעים מלבוא למחאה הזאת, למרות ההזדהות שלהם. ואם הם באים, הם באים על קצות האצבעות, כדי שלא יראו אותם, זהבה גלאון, אתכם, עם הטרמפיסטים של המחאה הזאת, שתפסו את כיסא הנהג. כן, כי הכול פוליטיקה, והכול קשור. את יודעת מה קשור? אתם יודעים, חברי, אחי מהשמאל, מה זה "הכול קשור"? גם כשלא בונים ביהודה ושומרון די הצורך, גם זה קשור למצוקת הדיור; וגם כשמאפשרים לעובדים זרים לא חוקיים – אני מדגיש: לא חוקיים – לבוא לפה ולגור פה – ואנשים צריכים לגור, אני לא רוצה שיגורו ברחוב, גם אנשים שנמצאים כאן באופן לא חוקי – גם זה עוזר למצוקת הדיור. וגם כשכולנו רוצים שלא יבנו בפראות בשטחים ירוקים – בצדק אנחנו לא רוצים – גם לזה יש מחיר. כי הכול קשור. אבל כשאתם אומרים שזאת הפוליטיקה, וחלק מהמלחמה בכיבוש, לא תמצאו אותנו שם, במחאה הזאת. כי אנחנו, חוץ מזה שאנחנו בעד בניית – – –
את טוענת שאין לנו מצוקת דיור. טוב לשמוע.
בסדר. בשטחים – ביהודה ושומרון – יש מצוקת דיור. את תגידי: אין, אני אגיד – את שמחה גם שיש, כן?
ואני לא חושב שהפתרון למצוקת הדיור זה רק בנייה ביהודה ושומרון. אני לא מבקש גם מאנשים שלא רוצים לגור שם, או שזה לא רלוונטי לגביהם, לגור בעופרה כי אין להם דירה בתל-אביב, או בגבעתיים או בפתח-תקווה. הממשלה צריכה לדאוג שיהיו דירות לאנשים במקום שלבם חפץ ובמגבלות האפשר. אבל כשהמחאה הזאת לא מתעניינת – בעיקר מחוגי השמאל, לא מחוגי המפגינים האותנטיים – לא איפה יגורו הצעירים האלה; מה שמעניין אותם זה לא מי גר באוהלים, אלא מי גר ברחוב בלפור בירושלים. אתם רוצים שבנימין נתניהו לא יגור בבית ראש הממשלה, ולכן אתם משתמשים – בתרומות של אוהלים, בתרומות של כוח-אדם, באנשים, של הקרן החדשה, של השמאל הלאומי – אני לא יודע אם למרצ יש האמצעים, כנראה פחות – כדי שהאיש שגר ברחוב בלפור לא יגור שם. זה מה שמעניין אתכם – –
– – ולזה אנחנו לא רוצים ולא יכולים להיות שותפים. לכן אומר רק משפט לסיום, ואני אומר את זה למפגינים, שאני באמת חש הזדהות אתם – בני כל המגזרים – וטוב שיש מחאה, והממשלה הזאת צריכה להזיז את עצמה ולבנות, ולעודד בנייה, בכל המקומות, בכל הארץ. אני אומר גם להם: כן תלמדו דבר מסוים גם מהציבור החרדי, וגם מהציבור הדתי-לאומי: יש אפשרויות, לפעמים, אפילו בקבוצות, ללכת לגור – לא ביהודה ושומרון, מי אני שאציע לכם לגור ביהודה ושומרון – אבל באור-יהודה, ובלוד, וברמלה, וביהוד. הילדים שלנו הולכים – בגרעינים, בקבוצות – לגור במקומות האלה, בפאתי הערים. ובתל-אביב, ובמרכז תל-אביב, לכשירווח, נבוא ונגור גם שם.
אדוני היושב-ראש, חברי הכנסת, לא חשוב הגיל העיקר זו הרומנטיקה – יש כזה שיר – ופה הלב יוצא, כל כך הרבה סיפורים רומנטיים. ישראלי-ערבי, בן לוקח בת מהשומרון, ממקומות אחרים, ואנחנו, המדינה היהודית הרשעה, מונעת מהם להקים משפחה כאן בארץ. הלב ממש יוצא. דמעות נקוות בעיני. אני לא יודע למה, אבל קצת בדקתי, מסתבר, שאין הרבה מקרים הפוכים, שבן לוקח בת והם רוצים לגור שם, בסוריה, במצרים, בירדן, באירן. זאת אומרת, שהאהבה הזאת הכל-כך נוגעת ללב, היא אהבה תלויה בדבר, והדבר הזה שבו תלויה האהבה הוא גם לגור במדינה מסודרת יחסית, דמוקרטית יחסית, שנותנת זכויות וביטוח לאומי וחיים קצת יותר תקינים ומסודרים. זה לא שמדובר פה – – –
למה אתה אומר? חבר הכנסת אלסאנע, למה אתה אומר מה הייתי אומר, אני אגיד לך מה אני אומר לך עכשיו, המנוח נמצא לפניך. הייתי אומר כך: אם איזשהו מיעוט יהודי היה מביע בפרלמנט שלו, בארצות-הברית, באנגליה או באיזה מקום, תמיכה ביהודים אחרים, לא הם עצמם, שמתפוצצים באוטובוסים או שנאבקים נגד המדינה, אם היו יהודים כאלה, אז לטענה שלך היה מקום. אבל כאן יושבים ערבים, אזרחים טובים כמוך, והם מביעים תמיכה באחיהם הערבים, הלא אזרחים, שנלחמים במדינה הזאת. זה חתיכת הבדל.
ולכן אני אומר, אם האהבה היתה דו-צדדית, בן לוקח בת ועוברים לשם, בת לוקחת בן ועוברים לכאן, היה מקום לדון איכשהו בעניין הזה של מי אנחנו המדינה שנעמוד כחיץ בפני האהבה היוקדת שמתפתחת לה. אבל אנחנו לא מתאבדים שיעים וגם לא מתאבדים יהודים ואנחנו לא ניתן לאהבה לקלקל את השורה, משום שלמדינה הזאת יש מטרות, ואף שלאזרחים, יהודים וערבים, יש זכויות, אנחנו צריכים לעבוד בתבונה ובשכל ולהבין מול פני מה אנחנו עומדים. במסווה של רומנטיקה קורים הרבה דברים, אתם יודעים. אנחנו נלחמים בעוד תופעות, שלא קשורות דווקא לאוכלוסייה הערבית, שגם הן תחילתן ברומנטיקה. בסדר. יש לנו השקפת עולם שבמכלול השיקולים שלה מביאה גם את האהבה הכנה שבין שני בני-זוג. וכיוון שלא מדובר רק באהבה ורק ברומנטיקה ורק בכנות אלא בעוד ניסיון, עוד ניסיון אחד, בשם זכויות האדם ובשם זכויות האזרח, לשנות את פניה של מדינת היהודים היחידה, לכן אנחנו נותנים כלים בידי הממשלה ובידי שר הפנים להגיד – לא להגיד שהכול אסור ואף פעם לא, אלא להגיד שצריך לבדוק, שצריך להסתכל מתי כן ומתי לא. זה איזון נכון, איזון ראוי, ואל תבואו לנו עם סיפורי אהבה קטנים ונוגעים ללב, כי כל סיפורי האהבה הקטנים האלה, שגם אני חש הזדהות אתם, עומד מאחוריהם סיפור אחד גדול של שנאת האויב למדינת ישראל.
אדוני היושב-ראש, חברי הכנסת, הימים האלה מחייבים אותנו להתמודד עם הערך של אהבת ישראל ואהבת האדם, ולראות את מעלות חברינו. ואני בהחלט מתגבר ורואה את מעלתם של המפגינים ושל המוחים, אחינו עצמנו ובשרנו. על מה אני מתגבר? על הנטיות, שחלקן צודקות וחלקן קטנוניות, והרבה פעמים הצדק והקטנוניות הולכים ביחד. זה צמד-חמד, צדק וקטנוניות. ואני יודע שמאחורי זה, או על חלק מזה, עומדים גם אינטרסים זרים, כך זה בכל מחאה. ואני יודע שחלק רוצים בעיקר להפיל את הממשלה ולהעביר דירה את ראש הממשלה, ולא למצוא דירה לאזרחים, ועוד כהנה וכהנה טענות שיש לי כלפי אחדים מן המוחים. אבל כשאני מתעלם מהדברים הללו, הצודקים והנכונים כל אחד ואחד בפני עצמו, אני רואה בכל זאת את תוכנה של המחאה הזו, וזו מחאה צודקת, והיא מחאה ערכית. אנשים רוצים חברה צודקת. אפשר להתווכח עד זוב דם – לא כולל, כמובן, זוב דם – מהי חברה צודקת. אפשר לריב על העניין הזה. זה ויכוח. אבל אנשים יוצאים מהבתים שלהם כדי לדרוש חברה צודקת? הלוא דבר הוא. האוטומטיות שיש בישראל של המחנות – אני לא מדבר על המחנה שלנו, אבל זה נכון לגבי המחנות האחרים – קודם כול להסתכל מי שלח אותך, לא מה אתה אומר. אה, למה אתה מתכוון? אני בהפגנה הזאת – לא מצטרף אליה. לבית-הכנסת הזה – שם אני לא מתפלל. לכן דתיים לאומיים לא יפגינו בהפגנת שבת של חרדים, וחרדים וחילונים ימניים לא יפגינו בהפגנה של מתנחלים, גם אם הם חושבים אותו דבר. בטח אנחנו הדתיים לא נלך להפגנה של שלום, כי אנחנו עוד עלולים להיראות יחד עם אלה. זה דבר שהמחאה הזאת נותנת לנו הזדמנות להתגבר בכל זאת ולא לפשפש בציציותיהם, בעיקר כשלרובם אין – של המפגינים – אלא להקשיב מה הם אומרים. רבותי, מה שהצעירים והצעירות האלה אומרים, זה מה שנאמר פה במליאה כבר שנתיים וחצי בסוגיית הדיור. אנחנו אומרים את זה בקואליציה לממשלה. אנחנו לפעמים מצביעים כך, לפעמים מצביעים אחרת. בדרך כלל, אגב, אחרת. אבל אלו הדברים שנזעקים כאן שעה-שעה ויום-יום, שצריך לחשוב כיצד אנחנו מחלקים את משאבי המדינה, ולא רק במובן הטכני של למי נותנים כמה כסף, אלא באמצעות התקציב, באמצעות הכסף אנחנו אומרים מהם הערכים שלנו ומה העדיפויות שלנו. אני, למשל, משוכנע שצריך לבנות כמה שיותר בתים ביהודה ושומרון, וגם זה חלק מפתרון מצוקת הדיור, אם כי זאת לא הסיבה. אבל זה ויכוח אחר – קשור, לא קשור. אבל סוף-סוף מדברים פה על דברים שנוגעים בכל הציבור בישראל, בוודאי במעמד הביניים, בוודאי אנשים ימניים, דתיים ומתנחלים – –
– – ודאי שהם לב לבו של מעמד הביניים. הם שולחים ילדים למוסדות טובים, יש להם משפחות יותר גדולות מהממוצע של מעמד הביניים, אותן עלויות, אותן בעיות. להיות אוטומטי – רק מפני שהם שמאלנים או חשודים כשמאלנים, אני חושב שזאת טעות. אנחנו אוהבים את המדינה, תומכים במחאה, שותפים בממשלה. צריך לתמרן במשולש לא שווה הצלעות הזה ולעודד את המוחים הרוצים שינוי ערכי במדינה. לזה גם אנחנו שותפים עם שותפותינו בממשלה הזו.
אדוני היושב-ראש, חברי הכנסת, המציאות במזרח התיכון, אגב, היא שאנחנו מתגעגעים לפעמים גם למה שנקרא רודנים ערבים, כי אנחנו עוד לא יודעים מי מחליף אותם. יכול להיות שהיינו צריכים להתפלל בבתי-הכנסת במשך השנים לשלומו של מובארק, כשאנחנו לא יודעים מי יבוא תחתיו. צריך גם להסתפק בעניינים יחסיים ובמנהיגים שהם טובים באופן יחסי, ולא בטוב מוחלט. אדוני ראש הממשלה, נדב היקר – – –
כן. לא צריך לעצור את השעון.
אדוני ראש הממשלה, אדוני היושב-ראש, ראשית – חוב. לפני פעמיים כשנפגשנו כאן באירוע הזה של 40 חתימות הפצרתי בך לטפל בעניין הספרייה בקריית-שמונה, והבטחת על המקום שזה יטופל. ואני מודה לך בשם הספרנים ותושבי קריית-שמונה, שהעניין טופל. הרבה פעמים אנחנו זוכרים לדרוש ושוכחים להודות, אז תודה על הטיפול. אני מקווה שגם שאר הבעיות של העיר קריית-שמונה והפריפריה בכלל יטופלו באותה דרך, ושלא נגיע בכלל למצב כזה שצריך להציל את אשר צריך להציל.
לאט-לאט. זה היה עניין נקודתי, ואני שמח שהוא טופל. בעניין מחאת האוהלים, אדוני ראש הממשלה, לך אליהם, דבר אתם, הקשב להם. אלו לא אנשים זרים ולא מחנה פוליטי עוין, אלו הילדים שלנו, הילדים שלך, החברים של הילדים שלך. הצעקה שעולה מתל-אביב וממקומות אחרים היא של מצוקה אמיתית. גם אם זאת לא מצוקת העניים, זאת מצוקה של אזרחי ישראל הצעירים. ולכן אל יגבה לבנו ונחפש להתעמת אתם על רקע של שמאל או ימין, גם אם יש אלמנטים כאלה בתוך המחאה הזו. מוטב להקשיב להם. אני לא מבקש ממך, אדוני ראש הממשלה, שתמיר את דתך האידיאולוגית והכלכלית, אבל הצעקה שעולה מהמקומות הללו, מהמאהלים האלה, מחייבת אותנו להקשבה ולחשיבה אם בתוך האמונות הכלכליות שלנו אפשר למסוך את מה שאומרת הצעקה הזאת. כי מה שנמצא כאן בנסיגה קשה כבר שנים הרבה – עוד לפני הממשלה הזאת, אבל בממשלה הזאת אולי במשנה תוקף – זה הידרדרות של שורה שלמה של השירותים הציבוריים הניתנים לאזרחי ישראל. לא כל שירות ציבורי, אבל מרגישים את זה ברפואה כבר שנים, ומרגישים את זה בחינוך כבר שנים, ואנחנו תמיד נדרשים לעשות את הביטוח המשלים והמושלם והפלטינום והזהב. גם בבריאות וגם בחינוך ובתחבורה ציבורית, רק להוסיף קצת כדי לקבל את מה שהיינו צריכים לקבל בחינם. כי הרי את מה שאנחנו מקבלים בחינם, אנחנו לא מקבלים באמת בחינם: אנחנו משלמים מסים, אנחנו משלמים ביטוח לאומי. ראוי לנו לקבל את השירותים האלה באופן ראוי. והערה לסיום לחברי ממפלגת קדימה, שעכשיו סונטים בראש הממשלה. מילא אם הייתי שומע את הטענות, ואני שומע אותן מהמחנה הסוציאל-דמוקרטי בכנסת וממחנה השמאל שרוצה מדינת רווחה במובן שאפשר להתווכח עליו הרבה, אבל ההבדל הכלכלי ביניכם לבין הליכוד, שממנו רובכם באתם – –
– – אי-אפשר לראות אותו אפילו בזכוכית מגדלת של שען חירש, כמו שאומרים הגששים. אי-אפשר.
אי-אפשר לראות את ההבדל. לא היה פה יותר טוב בתקופת קדימה.
לראש הממשלה היו כמה בתים, זה נכון – –
– – אבל אתם, אין שום הבדל ביניכם לבין הליכוד.
זו פעם ראשונה בכלל שאני רואה שמחנה פליטים תומך במחנה אוהלים. אבל זו הערה פוליטית.
ועל כן, אם היו שומעים מכם כל השנים כיצד אתם נלחמים למען העובדים, והפועלים, והדיור, וההצבעות והחוקים וההסתייגויות שלכם היו ברוח המחאה הזאת שעכשיו נשמעת מתל-אביב וממקומות אחרים, החרשתי. אבל אתם צדיקים כמו ההוא – ואסיים בזה – שמכר חלבה ב-100 שקל לקילו. אמרו לו: 100 שקל עולה קילו חלבה? אצל משה זה עולה רק 80.
רגע. תקשיב עד הסוף, לא עוצרים באמצע השוונג.
אצל משה זה עולה 80. אמר המוכר לאשה: לכי למשה ותקני ממנו ב-80. אמרה לו: אבל אצל משה אין. אמר לה: כשאצלי אין גם אצלי זה 80. עכשיו, אצלכם, כשעכשיו אין לכם את השלטון, וכשעכשיו אתם לא קובעים ולא מחליטים, עכשיו יש לכם לכולם. עכשיו אתם מחלקים דירות, וחינוך, ותחבורה ציבורית, ואתם ממש עולים על גדותיכם, שופעים. אני כבר מתחיל להתגעגע. ולכן כדאי להתגבר על הגעגועים. מדי פעם אני נזכר, מסתכל עליכם ונזכר בשלוש השנים שלכם, שהיו שם גם יתרונות – אני לא זוכר כרגע מה – אבל היו הרבה חסרונות. אל תתייהרו – – –
כשמדברים מעניין מקבלים עוד דקה.
אל תתייהרו על הליכוד, כי בסוף – על היתרונות ועל החסרונות – רובכם ליכודניקים. תודה רבה לכם.
כדאי להלחין את זה כבר, כי בפעם השלישית זה – – –
הם לא פורצים גדר, הם אומרים – – –
אפשר להעביר כמה חוקים מאוד יפים.
אדוני היושב-ראש, חברי הכנסת, אומרים מימרה כזאת, של השנים האחרונות, מה עושים בהפסקת קפה? – שותים קפה. מה עושים בהפסקת אוכל? – אוכלים. ומה עושים בהפסקת עישון? – מעשנים. אז מה הפלא שבהפסקת אש יורים? זה מה שהתרגלנו כאן, בזמן האחרון, שהפסקת אש פירושה שיורים. אבל יורים קצת פחות מאשר בזמן שבו אין הפסקת אש. התרגלנו להסתפק במועט. וככל שיש יותר אש כך יש לזה יותר מלים: פעם זה "הודנה", פעם "תהדיה", יש מלים כאלה – השפה הערבית יש בה איזה תפארת, היא מתגלגלת על הלשון. זה מרשים: אינתיפאדה. מלים שנמשכות כך על הלשון, ואתה אומר – אתה מתרפק פתאום על מלים של שלום, על "הודנות" ו"תהדיות", אבל אם אתה גר בשדרות, או באשקלון, או בבאר-שבע, או באופקים, ידידי חבר הכנסת טיבייב, אתה לא יכול להתכסות במלים האלה. המלים אינן מגינות ואינן ממוגנות. כשאתה חושב על הטילים האלה, שיורדים, ה"גראדים" וה"סקאדים" – שים לב, השלום זה מלים בערבית והמלחמה זה מלים ברוסית. "גראדים", "סקאדים" ו"קטיושות".
כן, זאת התנערות. נדמה לי שזאת המשמעות.
כשאתה חושב על כל המלים האלה, ועל המציאות, אתה לא יכול – – –
כן, יפה. והיהודים, במלים שלהם, צריכים להתגונן מפני המתקפות האלה, ואי-אפשר שלא לראות את הקשר בין המתקפות האלה לבין מה שקרה כאן אך לפני שש שנים. ובכל זאת, למרות העובדה שאי-אפשר שלא לראות את הקשר, יש בתוכנו די והותר אנשים שאכן לא רואים את הקשר, והם לא מבינים שבמקום שאין התיישבות יהודית יש טרור ערבי. הם לא רואים את הסיבה ואת המסובב, את הקשר הסיבתי, הם חושבים שהכול זה במקרה. מה המקריות? שבמקרה בדיוק לאחר שאחרון החיילים ואחרון המתיישבים עזבו את חבל-קטיף ורצועת-עזה השתלט ה"חמאס" על האזור. ובמקרה נחטף חייל לתוך הרצועה אחרי שהתייצבנו על גבול רצועת-עזה מבחוץ, בעוד שבשבתנו בתוך הרצועה ובתוך חבל-קטיף, בשולי הרצועה, שום חייל לא נחטף והוחזק בן-ערובה תקופה ארוכה שכזאת. ובמקרה "קסאמים" ו"גראדים" יורדים גם על אשקלון, באר-שבע, אשדוד ואופקים, בעוד שכשישבנו בגוש-קטיף היו, נדמה לי, פגזי מרגמות שירדו על גוש-קטיף, אבל זה היה הרבה פחות מאשר היום, פחות מסוכן ופחות קטלני ובהיקף קטן לאין שיעור. במקרה ביהודה ושומרון אין כל הדברים האלה. במקרה. כלומר, ביהודה ושומרון אנחנו יושבים, כוחות צה"ל פרוסים שם, יש התיישבות יהודית, יש כבישים, וכל הרעות החולות האלה שהזכרתי, דברים שקורים בדרום וברצועת-עזה, לא קורים. האם זה באמת במקרה? ובמקרה יש הברחה אדירה של כלי נשק במנהרות, ומעל פני האדמה, ומהמדבר, של כל כלי הנשק, הקלים לפחות, וההולכים ומתכבדים – מלשון כובד – מה שאין כן ביהודה ושומרון. למה? כי אנחנו שם, כי יש התיישבות, כי יש צבא. ובמקרה אובדן השלטון שלנו ברצועת-עזה גם ערער את היחסים עם מצרים, גם בעידן מובארק, וקל וחומר בעידן שאחרי מובארק. יכול להיות שצריך לחשוב שגם אם הכיבוש, בלשון השמאל, הוא דבר נורא, יש דברים נוראים יותר. שלטון של "חמאס" טרוריסטי הוא דבר נורא יותר מכיבוש של מדינת ישראל על אוכלוסיית האויב, אוכלוסייה זרה, אוכלוסייה שלא רוצה בשלטונה. גם מבחינה מוסרית, מבחינת חיי אדם – של יהודים, של ערבים פלסטינים ושל ערכים שאנחנו מאמינים בהם: של מעמד האשה, של חופש הביטוי, של כל הדברים שאנשים שוחרי שלום מדברים עליהם, שהם לא נכס רק של מדינת ישראל, אלא הם ערכים מוחלטים של כלל העולם, גם הערכים האלה נרמסים. כשמדינת ישראל יצאה מגדיד, מקטיף, מעצמונה ומנווה-דקלים, כן, ההתנחלויות האלה, שלא היתה מלה רעה שלא נאמרה עליהן, ולא – סנטו בהם ושנאו אותם יום ולילה, אותם חוגים שהטיפו לעקירתם ולנסיגה מעזה בשם השלום, בשם ההתנתקות, בשם – הם כאן ואנחנו כאן, ולאף אחד לא נהיה יותר טוב, לא להם שם ולא לנו כאן. כי אנשי הצדק המוחלט, אלה שבטוחים – שחושבים – שיש נכון ויש לא נכון, יש שחור ויש לבן, ובצד של השחור זה הכיבוש וההתנחלות – אגב, שתי מלים שבהיסטוריה היהודית ובתנ"ך הן מלים שנחשבות – כיבוש והתנחלות בתקופתו של יהושע בן נון, לא רק אז; אתמול עברתי בפתח-תקווה, ראיתי שיש שכונת פג'ה – איך היא נקראת בעברית? נווה-כיבוש. יש לי גלויה מאוסף גלויות מילדותי. חגגו לפני עשרות שנים 40 שנה להתנחלות קיבוץ חפציבה. המלים "התנחלות" ו"כיבוש" אלו מלים המבטאות את חזרתו של עם ישראל לארצו. אבל מתנגדי ההתנחלות החדשה, ומתנגדי הכיבוש החדש, של 1967, הפכו אותן למלים גסות. אנחנו צריכים להחזיר להן את התוכן. כן, אנחנו כבשנו, אבל כבשנו את ארצנו שלנו. כבשנו אותה מידי זרים, וגם אם לא צריך לפגוע בהם ובזכויותיהם, זאת הארץ שלנו. אנשי הצדק המוחלט עיוורים לראות שבמקום שבו הצדק המוחלט שלהם פורס את שמיכתו, שם גם נכנס הרוע המוחלט מנגד. במקום שבו הם מהללים את המוסר והצדק והזכות לעצמאות, באים כוחות הרשע האסלאמיסטיים ונכנסים ברווח הצר הזה, אבל היציב, שבין התמימות והרצון הטוב שלכם, בשמאל, לבין העיוורון שלכם להכרה במציאות. תמיד אומרים לנו את זה באיזה מבט יודע כול מציאותי ומזהירים אותנו מהסכנות. ואלו כמונו, שמזהירים מהסכנות האמיתיות – הם נחשבים ללאומנים, למחרחרי מלחמה. אבל הנסיגות, וההתנתקות בראשן, הן חרחור המלחמה הגדול ביותר כאן באזור. הנסיגות האלה לא מביאות שלום אלא מגבירות את התיאבון של האויב לעוד ועוד. מה שאנחנו מפרשים כאינטרס שלנו מתפרש שם כחולשה. מה שהם מפרשים כהזדמנות לשקט מתפרש שם כהזדמנות לעוד מתקפה. במקרה – והכול במקרה, אין קשר, סתם, זה קרה כך – כשהכול פרוס לנגד עינינו; כולם רואים את ההבדל, את השינוי לרעה בשש השנים האחרונות, מאז יצאנו מחבל קטיף. שנאת התנחלויות לא יכולה להיות השקפת עולם, אלא זאת סתם תכונה מגונה, נותנת הצדקה – הנה, מותר לשנוא כדין, כחוק, זה בסדר. תראו את המתקפה האחרונה על חברת הכנסת שלי יחימוביץ שהעזה לחלל את קודשי השמאל. היא אמרה שההתנחלויות זה לא חטא כזה גדול, ושמפלגת העבודה – שצריכה לדעתי להתגאות במפעל ההתנחלויות שהיא היתה מהראשונים שהקימו, כי היא היתה אז בשלטון – איזה התנפלות של כל הנטורי קרתא, שומרי החומות של השמאל – איך אפשר? לכי תשטפי את הפה, איך מנהיגה של מפלגת העבודה, או מי שרוצה להיות מנהיגה, יכולה לדבר כמה מלים – לא חלילה מלים טובות, אלא מלים שהם לא עוינות.
כן, אבל זה היה הם, להם היה מותר. עכשיו כשזה אחרים, זה פסול. הרי כשהליכוד וחרות – ה"בלי חרות ומק"י" – עלו לשלטון ב-1977, זה גם לקח הרבה מאוד שנים, ולדעתי אולי אפילו עד היום. מה זאת אומרת? מי ישב בכיסא שלי? מה אתם עושים שם? אז כמו שגורמים מסוימים בשמאל הישראלי, אחרי 30 ומשהו שנים כבר שהליכוד בשלטון לסירוגין, ורוב התקופה בעצם, עדיין יש חלקים שלא השלימו באמת עם זה שהמקום שבו אדוני יושב והממשלה יושבת יושבים ליכודניקים בניהם של חרותניקים מקוריים, קל וחומר שהם לא מקבלים את זה שההתיישבות החדשה היא בידי כל מיני אנשים שהם פעם היו: רבי תעשה לנו חתונה, תעשה לנו איזה משהו, שירותי דת – פתאום יושבים במקומות שהם ובניהם לא פעם, לא תמיד, נטשו או לא לקחו את המשואה הזאת והמשיכו לשאת אותה בגאון.
ולכן אני אומר: רבותי, אין מקריות. יש קשר – יש קשר בין נסיגות סרק ונסיגות מסוכנות לבין מצב ביטחוני רעוע בדרום ובצפון; יש קשר בין עקירת יישובים וסילוקם – אני לא משתמש במלה "גירוש", אבל בסילוקם של המתיישבים לתוך מדינת ישראל מצומצמת הגבולות; יש קשר בין כל העוולות הללו לבין מצבנו הביטחוני הגרוע והרעוע. אל תחשבו שמקרה הוא – אלא מעשה ידיכם, ולא להתפאר.
אתם שנתיים וחצי בשלטון. למה לא הבאתם שלום?
זה פחות חמור ממשא-ומתן עם ערפאת.
לא העריכו שתרוץ – – – לכנסת.
אדוני היושב-ראש, חברי הכנסת, חבר הכנסת אחמד טיבי הציע, כך קראתי בעיתון, שבספרי לימוד ההיסטוריה לא ייכתב כנופיות. לא יתוארו כך אלה שלחמו במדינת ישראל הקמה, כי זה לא תיאור נכון של המציאות, אלא צריך ביטוי יותר אובייקטיבי. זו הצעה קטנה, שכמובן נועדה למשוך תשומת לב. היא לא תזכה להכרה, אני מניח, אבל אני מניח שהשלבים הבאים יהיו פיתוח של העניין הזה, שהרי גם המלים "טרוריסטים" ו"מחבלים", ודאי שגם אותן צריך להוציא מספרי הלימוד, וגם מילות פועל כמו רצחו, טבחו, השחיתו, חטפו מטוסים – הכול זה פעולות מלחמתיות, במסגרת המלחמה נגד מדינת ישראל, זו שקמה וזו שקיימת. אני רוצה לומר שהניסיון לקחת את השפה של מדינת ישראל, שקמה כמדינת היהודים, זה חלק מהמאבק בין יהודים לערבים, וגם בתוך האזרחים עצמם. אנחנו חושבים שאלה שקמו להכחיד את מדינת ישראל הם טרוריסטים והם כנופיות. לא רק התיאור העובדתי – כן, השפה משמשת את האידיאולוגיה שלנו, ועל המלים האלה אנחנו ניאבק כשם שניאבק על ההמנון שלנו, והטרמינולוגיה היא חלק מהאידיאולוגיה. זה במסגרת המאבק של הפלסטינים, חלקם אזרחי ישראל, ברובם לא, להפוך את האזור הזה לשתיים וחצי מדינות – לשני עמים. מדינה פלסטינית בעזה – –
– – מדינה פלסטינית ביהודה ושומרון וחצי מדינה במדינת ישראל – גם לפלסטינים וגם לישראלים. הם אפילו לא קוראים לזה מדינת היהודים.
לא, הם שני פסוקים נפרדים לגמרי.
אדוני היושב-ראש, חברי הכנסת, סוגיית המאחזים מצויה על שולחנה של הממשלה. בתי-המשפט מחכים לתשובתה של המדינה לגבי מעמדם של המאחזים האלה, של היישובים – חלקי היישובים האלה בעיניה. אני רוצה לומר לראש הממשלה ולממשלה, שאם, חלילה, יונף הכורת על היישובים האלה, מפלגתנו, הבית היהודי – קשה לי לדמיין אותה, אני משתמש בניסוח הזה – שותפה לממשלה שהורסת את הבתים שעליהם מדובר. זה הסגנון. אני לא רוצה להגיד איומים: נגעת בזה, אנחנו – אבל הדברים מאוד ברורים, והם גם נכתבו והובאו לראש הממשלה פעם ופעמיים בכתב, ועוד אין-סוף פעמים בעל-פה. ולכן אני קורא לראש הממשלה ולחברינו בליכוד שחושבים אותו הדבר, רק שהיכולת הפוליטית שלהם בהקשר הזה מצד אחד היא חזקה יותר, כי הם בתוך מפלגתו, אבל מהרבה צדדים היא חלשה יותר, כי הם בתוך מפלגתו – היכולת לפרוש, לעזוב, לאיים, היא קטנה יותר, מצומצמת: בואו לא נרמה את עצמנו; אנחנו מחויבים להתיישבות בכל ארץ-ישראל, ובמשנה תוקף והדגשה ליישובים ביהודה ושומרון ולמקומות המדוברים. אם המדינה תגיד: אנחנו לא יכולים, בית-המשפט, וכל הדיבורים האלה, זה נחמד; אנחנו אנשים פוליטיים, אנחנו רואים את עצמנו, ואוהבים להיות, שותפים בממשלה הזאת. יש דברים שאי-אפשר להיות שותפים להם. זאת לא החלטת סיעה כרגע, זה בדיונים. אנחנו ישבנו עם רבנים היום, ואנחנו עכשיו בדיון עם אנשי מועצת יש"ע, אבל גם בלי דיונים עם אף אחד, בדיונים בינינו לבין עצמנו, אנחנו יודעים, וכולם יודעים. אלא מה? משום שאולי הטון שלנו הוא טון של שותפות, והוא טון של אהבה וחיבה ורצון שהממשלה הזאת תמשיך להתקיים, גם כי אנחנו יודעים מי האלטרנטיבות – אבל אנחנו לא ניתן לעובדה שאנחנו חוששים מהאלטרנטיבה לסמא את עינינו ולפגוע בהגנתנו על שכונת-האולפנה, גבעת-אסף,  עמונה, מגרון ועוד כמה מקומות שעליהם מדובר עכשיו. ולכן אני אומר: אדוני ראש הממשלה, חברינו בליכוד, הצטרפו למאמץ הזה – וגם המשפט הזה ומה שאני אומר כאן הם חלק מהמאמץ – ותבהירו לראש הממשלה במשנה החריפות הפוליטית – אני לא מדבר כמובן בעניינים הערכיים, בארץ-ישראל, ושיש שם משפחות, וזה בתים – הרבה פעמים אנשים, גם במחנה הדתי והימני אומרים: אה, זה התנחלות, זה מאחז, זה שני קונטיינרים ועז. רבותי, מדובר בבתים, בבתים משותפים, בילדים שהם עכשיו בחרדות שיזרקו אותם מהבתים. אל תשלו את עצמכם שלשותפות הזאת, אדוני ראש הקואליציה, יהיה קיום אם יורם הגרזן, והדחפור, הבולדוזר והדי-9 על הבתים האלה. גם כי אנחנו לא רוצים, וגם כי אנחנו לא נוכל. ולכן, הקשיבו לדברים האלה ותבינו את חומרתם, ועשו מעשה כדי – מבחינה חוקית, מבחינה משפטית, מבחינה ערכית – כדי למצוא את הפתרון בתשובתה של המדינה ובמעשיה של המדינה, כדי שהמקומות האלה יהיו על עומדם לנצח, שם ובמקומות אחרים.
אדוני היושב-ראש, חברי הכנסת, שלוש מפלגות בישראל היו עד היום בשלטון, החזיקו ברסן השלטון: עבודה, ליכוד וקדימה. אבל בנושא אחד יש ביניהן ממש אחדות, כאילו מדובר בשלישייה סיאמית. הייתי קורא לזה מפלגת על"ק – עבודה, ליכוד, קדימה – על"ק חילוני. במה מדובר? בעניין מיזם הנישואים של "צהר", שנסגר ממש בימים אלה בגלל ההתנכלות של משרד הדתות. זה מצליח מדי, אז למה שהחילונים שמתחתנים ב"צהר" לא יאוצו וירוצו להתחתן ברבנות הראשית? הם לא רוצים ברבנות, הם רוצים באמצעות "צהר" להתחתן כדת משה וישראל. אבל מפלגת על"ק – עבודה, ליכוד וקדימה, עם דגש על הליכוד – – –
מפלגת על"ק – עבודה, ליכוד וקדימה – בכל פעם שהם מגיעים לשלטון – כשאתם מגיעים לשלטון, הדבר הראשון שאתם מוכרים זה את שירותי הדת ותורת ישראל לשליטה חרדית מוחלטת, על חשבון הציונות הדתית. עכשיו, במי שאתם פוגעים זה בבוחרים שלכם, לא בבוחרים שלנו; בבוחרים החילונים, שרוצים להינשא כדת משה וישראל, כמו שרוב הבוחרים שלכם רוצים, אבל לא אכפת, כי הקואליציה – – –
כי בקואליציה יש תוכנת הפעלה: ש"ס מפעילה את מפלגת השלטון – – –
יש חוק חדש, שדקה זה 120 שניות.
אני מסיים את הדקה בחמש השניות האחרונות שנותרו. ש"ס מופעלת על-ידי אגודת ישראל; אגודת ישראל וש"ס מפעילות את הממשלה; ואתם, מפלגת על"ק, אתם אשמים.
הוא אמר את זה נגד האירנים.
מי שלא רוצה אותו במזנון – יקבל אותו במליאה.
תודה. גברתי היושבת-ראש, חברי הכנסת, אני רוצה לשבח את שר האוצר על כך ש-220 עובדי קבלן בהוסטלים לניצולי השואה הפכו להיות עובדים קבועים. כמעט שאני לא מצליח לשכוח, מזה כמה חודשים, את הביטוי ששמענו מפקידי האוצר. מדוע הם מתנגדים שהם לא יהיו עובדי קבלן? כי מדובר במיזם זמני. הזמזום הזה של המלים "מיזם זמני" – – –
לא, אני לא כלי ראשון. היתה התנגדות – נו מה לעשות, אני אלך עכשיו פקיד-פקיד?
מיזם זמני. אני גם יכול להבין שיש מקום לחשוב שזאת הסיבה למה עד עכשיו הם לא היו עובדים מן המניין אלא מיזם זמני.
אבל עזוב רגע, זה לא נושא העניין, מה אמרו על מיזם זמני. אני חושב שהיחס לעובדי הקבלן, המהותי, הוא כמו היחס שהיה לאותם עובדים שעכשיו, בשעה טובה, נהיו עובדים מן המניין – של מיזם זמני. כי אני שומע את האמירות האלה כבר שנים בציבוריות: עובד קבוע זה בעיה, אתה לא יכול להיפטר ממנו, אתה לא יכול לפטר אותו, הוא תקוע כמו מסמר בלי ראש. זאת אומרת, המעסיקים, הם לא חושבים על העבודה כמו שהם חושבים על הגמישות הניהולית, על הניוד, על הייעול, איך אפשר להעיף את זה שעושה את העבודה. זכויות סוציאליות זה כאב ראש, כאב ראש גדול, כי כסף, אנחנו יודעים כמה אנחנו נותנים, אבל להתחיל לשמור לו בצד איזה כסף ולקחת ממנו ולקחת מאתנו, זה צרות וועדי עובדים. יש פה שיטה של עשרות שנים של, כמעט הייתי אומר: איבה לעובד, בעיקר לעובד הזוטר – זה שאין לו מצנח זהב כשהוא פורש מהעבודה וגם לא מצנח מנייר, והדבר הציבורי היחידי שהוא מתקבל אליו זה הרחוב כשהוא נזרק מהעבודה, אז הוא מצטרף לציבוריות. יש מקומות שבהסעות, אפילו, העובדים הקבועים – הם יכולים לשבת בהסעה באוטובוס, ואילו עובדי קבלן זה על בסיס מקום פנוי – כן, יש גם דברים כאלה – – –
לא, בדרך כלל יש מקום, אבל אם אין, אז יש עדיפות לעובדים הקבועים, זה חלק מהסכמי העבודה שיש אתם, והוא טרמפיסט. ועובדים – כן, הם תקועים, לא נוח להעסיק כי זה מעמיס על המדינה ועל קופתה. יש שיר של אלתרמן משנות ה-30 שקשור יותר ליחסי העדות, זו שורה שנחרתה בזיכרוני אבל עכשיו הסתכלתי שוב כדי להיות בטוח שאני מצטט נכון, שאמא תימנייה אומרת לבתה כך: "ילדתי מחמל עיני,/ בסמרטוט אחוזי,/ הסמרטוט הוא תימני,/ והבוץ שכנוזי". בהשלכה אני אומר את זה, לא חלילה על עדות אלא על מעמדות – – –
זה נכון גם – כן, זה נכון גם לבית-המשפט העליון.
תקשיב, אתה מש"ס, רק על מזרחים מעזים לומר – כשאומרים: צריך שופט מזרחי, אז אומרים: קודם כול, הוא צריך להיות מקצועי.
לא יכול להיות למשל שיגידו – ממנים חמישה, עשרה, 200 שופטים אשכנזים: קודם כול הוא צריך להיות מקצועי.
פעם אמרו את זה גם על נשים. כשהתחיל העניין של שריון לנשים בפוליטיקה ובמקומות אחרים, אני זוכר את המלים האלה בדיוק: מה, אתה בוחר בה רק מפני שהיא אשה? קודם כול שהיא תהיה מתאימה, שהציבור ירצה לבחור בה, שהיא תהיה מקצועית – –
– – אנחנו לא מתנגדים לנשים מוכשרות, אבל לבחור בה רק מפני שהיא אשה? גברים יכולים להיות עצלים, גרועים, בינוניים, אבל אשה צריכה להיות מצוינת. הצלחה בבית-המשפט העליון ובכנסת ובמקומות עבודה שעליהם אנחנו מדברים צריכה להיות שגם בינוניים וגם חלשים יכולים להשתלב באופן שווה. ועובדי קבלן, מה שנקרא, ועובדי כוח-אדם – כל המלים האלה: קבלן, כוח-אדם. מה, זה כוח סוס? עובדים, בני-אדם – האנשים האלה צריכים לקבל, ככל הניתן, תנאים שווים. יש מקרים חריגים מסוימים מאוד שקשורים לאופי מסוים של עבודה שהיא זמנית במהותה, בהגדרתה – יש על מה לדבר. אבל במהות, עובדים הם בני-אדם, ולבני-אדם יש זכויות, ואנחנו צריכים להיות גאים שאנחנו מאפשרים לתת להם זכויות.
רוצים לשריין אשכנזי אחד לשוק מחנה-יהודה – – –
אני יכול לשאול אותך אותה שאלה – – –
נבקש שיכבו לך את הרמקולים.
אדוני היושב-ראש, ברכות, בהצלחה. חברי הכנסת, אל תגזימו עם האוי-אוי-אוי שלכם. שני חוקים קטנים ולא חשובים.
קטנים ובלתי חשובים לחלוטין, אחד בעניין גרוניס ואחד בעניין השינוי בלשכת עורכי-הדין. שום משמעות. יש אלמנט של קוניונקטורה, לא אתכחש לזה, אני מניח שזה עמד בבסיס העניין, אבל הדמוקרטיה מזה לא נהרסת, ולא קרה שום דבר, ומחליפים נאור – הגברת נאור, בנאור אחר בשם גרוניס. גם אני לא מתלהב מערימת החוקים שמסתערים עלינו, שהייתי קורא לחלקם חוקי גרגרוניס – מלשון גרגרנות; לא חלילה לפגוע בשמו של השופט. יש פה תחרות של גרגרנות: חטוף ואכול; אני אראה לשמאלנים, אני אראה לבית-המשפט, אני אראה לאלה. יש אלמנט מסוים – ככה זה כשיש פריימריז במפלגות גדולות; כל אחד רוצה להראות: שופוני, תראו כמה שאני יותר ימני.
הם לא פה פשוט. תעבירו להם.
אני לא מבדיל בין הליכוד לקדימה. אתם תסלחו לי.
אני לא מצליח להבדיל. חברת הכנסת איציק, למעט את, שבאת ממפלגת העבודה, ועוד שניים-שלושה, אני – כבר שנתיים וחצי פה – לא מצליח להבדיל. מה תעשי לי?
בסדר, כשאת תנאמי תגידי על המפד"ל.
לא, בשורה שלמה של סוגיות, כולל ביחס לבית-המשפט העליון, אני לא מוצא את ההבדל.
בעיתונים, במדור לילדים, יש כזה "מצא את ההבדלים" – מראים שני ציורים, ושמים שמונה הבדלים. אם אני שם את קדימה ואת הליכוד יחד, אין שמונה הבדלים.
חברת הכנסת איציק, אני מבטיח לך שהייתי פונה לליכוד אם הם היו כאן, הייתי מדבר אליהם, אבל מה לעשות – את היית מורה הרבה שנים, מוצלחת – המורה תמיד צועק על התלמידים שמגיעים, למה אחרים מאחרים. אין עם מי לדבר, חוץ מכבוד השר, שבתוקף תפקידו כאן – אין, הם לא כאן, אז תעבירו להם. זה גם לא משנה. רובכם הייתם במפלגה הזאת, חלק יחזרו לשם. זה לא – – –
אני תומך. תומך בחוק הזה. לא הייתי ברור? תומך בחוק הזה – – –
אני תומך, תומך. בלי מצוות אלקין. לא דיברתי אתו היום.
מה, יש בעיות בהבנת הנשמע?
אני תומך בחוק הזה שיאפשר לשופט גרוניס ולא לשופטת נאור בגלל שנשארו לה פחות משלוש שנים. באמת, זאת הבעיה, של הסכנה על בית-המשפט העליון? אפשר להתווכח על חוק השימוע, שעומד לעלות פה, זה שינוי בקונסטיטוציה, שחברי ועדת חוקה ילכו – – –
רגע. זה דבר בעל משמעות. זה דבר בעל משמעות, מה שאתם מדברים, שבלשכת עורכי-הדין יהיה היושב-ראש, או לא יהיה היושב-ראש, כשמישהו בכלל יודע מי זה היושב-ראש?
כמו שאני אומר לחברי – – –
כמו שאני אומר לחברי בימין צאו מהאובססיה, לכם אני אומר – צאו מההיסטריה.
אלו חוקים שלא מעלים ולא – – –
פרסונליים, אני נורא מזועזע. מאוד מזועזע. יהיה גרוניס ולא השופטת נאור.
– – כן, אני אומר לסיום. קשה להתרגל לשינויים, זה קשור גם לחוקים האלה, אבל פחות, באופן כללי, למה שנקרא "האליטות הישנות", שאני לא יודע למה קדימה כל כך מתנדבת להגן עליהן. זרים על חופינו. פתאום אנשים אחרים שאף פעם לא היו, פתאום יש להם יומרות להיות בבית-המשפט העליון. מתנחל, נביא אחד מזרחי, שתיים אשה, אחד מתנחל ולעטוף לך, או שאתה אוכל את זה פה?
ואיפה העולים מרוסיה? ואיפה הדרוזים? לא צעקת עדיין, חבר הכנסת. מה קורה? אני כבר מחכה מההתחלה.
לא נעים להפסיק – אתה לא חייב. לא כל דבר שלא נעים צריך לעשות. לכן, תרגיעו. יש שינויים טבעיים בחברה הישראלית, באים עוד אנשים. גם בימין, חלקם אפילו משפטנים, אחדים מהם אפילו יודעים קרוא וכתוב, אפילו שהם ימניים.
אז תרגיעו. אלו חוקים של מה בכך, שכל קואליציה עושה אותם, גם כשאתם הייתם בקואליציה, ואם יום אחד, חס וחלילה תהיו, הכול ישוב על מקומו בשלום.
אדוני היושב-ראש, אדוני סגן היושב-ראש חבר הכנסת – – –
חבר הכנסת טיבי, לפחות משפחת היושב-ראש היתה פה לפניך ותהיה פה אחריך – אם כבר לדבר על היסטוריה. אנחנו מכירים את המונח, אדוני היושב-ראש, חברי הכנסת, פקודה שדגל שחור מתנוסס מעליה – להגיד על משהו שהוא דבר חמור ביותר. אתמול נולד ביטוי חדש בכנסת, אנחנו חונכים אותו עכשיו: חברי כנסת שדגל שחור מתנוסס על ראשם. חברי הכנסת מקדימה, בהמשך למסע הגימיקים הדו-שבועי, הזמינו כנראה בתחילת הקדנציה קונטיינר גדול מסין של "הכול בדולר". פעם זה מסכות אב"כ, פעם זה שטרות של "מונופול", פעם זה מטהרי אוויר. יש שם הרבה חפצים זולים והם צריכים לגמור אותם לפני שהקדנציה מסתיימת. אתמול חברי הכנסת מקדימה הפכו להיות חברי כנסת שדגל שחור מתנוסס מעליהם. ואני מציע, הגימיק הבא, לשים גם – יש בטח באותו קונטיינר של "הכול בדולר", או בשקל, גם כובעי ליצנים. אז בפעם הבאה לשים את כובע הליצנים באופוזיציה שלנו, לנופף בדגלים שחורים, להוסיף מסכות אב"כ, לשפוך על עצמכם גביע של "קוטג'" עם החולצה המתאימה ולצאת במחול משחקים.
אדוני היושב-ראש, חברי הכנסת, אורחים נכבדים ובהם האחראים, היוזמים של חוק הקולנוע הישראלי – אפשר לקרוא לו בהחלט כך. אם להמחיש את השינוי שעבר הקולנוע רק בקטע צר, מסוים, של החברה הישראלית, הייתי מביא לכם דוגמה דווקא מהחברה הדתית שעמה אני נמנה. הסרטים שאליהם ברחנו מהישיבה התיכונית לפני 20–30 שנה – ובגלל הבריחה מהפנימייה ובגלל תוכן הסרטים האלה גירשו אותנו מהישיבה – הבן שלי כבר נבחן עליהם בבגרות באותה ישיבה תיכונית. היחס לקולנוע, בהשאלה ובהרחבה מהמגזר הדתי לכלל הציבור, השתנה באופן דרמטי בעשורים האחרונים – לקולנוע בכלל בעולם, וגם אצלנו כאן בישראל. הכנסת השכילה לפני כעשור להבין שבקולנוע, בניגוד לאמנויות ומוצרי תרבות רבים אחרים, ובראשם הספרות – זה לא מספיק לחכות להשראה ולרוח קלילה שתנשב בחלון. צריך כסף. זו תעשייה יקרה. צריך שותפות של אנשים רבים, גם אם בראש פירמידת היצירה עומד אדם אחד, במאי. "אם אין קמח אין תורה", נאמר על ספרי תורה, אז עם להבדיל ובלי להבדיל, "אם אין קמח אין קולנוע". קולנוע טוב, איכותי, שמדבר את השפה של הדור, הפסקול של התקופה – אי-אפשר בלי קמח ובלי כסף, ובמדינה קטנה ודוברת עברית כמו ישראל, צריך כסף ציבורי. ואני מסתכל על הכסף הציבורי שצריך לא רק ככורח, אלא כזכות למדינה, לחברה – באמצעות הכנסת, הממשלה – לתת כלים ליצירה ישראלית מקורית בלי להתערב בתוכן. זה דורש מהכנסת, מאתנו המחוקקים, איפוק אין-קץ. יש נטייה לפרלמנטרים, לאנשים, לחשוב שאם הם נותנים כסף – הרי זה הכסף שלהם, ובעל המאה הוא בעל הדעה, ולכן אם אתה יכול, קצת – הסרט הזה הוא לא מספיק, זה פוגע לנו ברגשות. בכלל, הרגשות זה האיבר הכי גדול בגופו של היהודי. כל הזמן זה נפגע, לאן שאתה לא זז. וחברי כנסת ומחוקקים ושרים, מדי פעם בא להם להיות עיתונאים – אני יודע, אני עברתי מהעיתונות לכנסת – אבל אני אומר לכם, חברי כנסת רוצים להיות עיתונאים. הם רוצים לקבוע מה יכתבו בספרים, איזו אמנות אנחנו נציג בחוץ-לארץ, כי אנחנו אחראים לשמה הטוב של ישראל. אני קורא לעצמנו לאיפוק, למרות שכאזרחים לא הכול מוצא חן בעינינו ולא הכול נראה לנו. הכסף שאנחנו נותנים הוא לא כסף שלנו, הוא כסף של האזרחים, ולכן אנחנו לא נותנים אותו, אנחנו בסך הכול המוסמכים לחלק אותו בצורה נכונה על פני כל הצרכים. ויש צורך בתרבות, ובתוך התרבות – קולנוע. זה דורש מאנשים מעל גיל 40, 50, איזה מהפך נפשי מסוים לחשוב שקולנוע זה לא רק בידור, שזאת השפה החדשה. אנחנו מבינים שעגנון וטשרניחובסקי וביאליק מהתקופות האלה, ובתקופה של היום עמוס עוז ודוד גרוסמן ומאיר שלו והרב סבתו. ספר – אנחנו יודעים מה זה, איך זה מתחיל, איפה זה נגמר; אין פרסומות, זה לא עולה כסף, כאילו. אבל קולנוע – יש לנו זיכרונות או של שובבות או של מים גנובים ימתקו. ספרים, תקראו ספרים, אמרו לנו המורים תמיד. ספרים זה טוב, ספרים זה חשוב, זה יפתח – –
– – זה יפתח לכם את הקריאה. קראנו שטויות, קראנו ביל קרטר, סליחה, קראנו כל מיני חוברות כאלה שכתבו עיתונאים בשמות בדויים כדי להרוויח עוד כמה – העיקר לקרוא זה מפתח, ולקולנוע היינו צריכים לברוח. וצריך לעבור איזה שינוי. אין זאת אומרת שאין סרטים של זבל, ואל תלכו לשם, ונעיף אותך מהישיבה או מבית-הספר, אבל יש יצירות מופת. קולנוע זה שפה של דור, זה אסוציאציות, זה כל ההקשרים. זה תרבות, זה ישראלי שפוגש ישראלי במקום אחר. סרט שהם ראו יחד זה הסרט המשותף שלהם. ולכן, כשהכנסת מתעלה מעל היום-יום ומתאחדת ומצליחה להעביר חוק שנותן את הכלים ולא נכנסת לתוכן, הכנסת עשתה ועושה מעשה גדול. ורואים את זה במספרים, כל מי שמסתכל על ההתקדמות של הקולנוע הישראלי – במספרים, לא בתכנים, אם כי כמובן יש קשר; הרבה ישראלים באים, כי הסרטים טובים. למעלה ממיליון ישראלים הלכו בשנה החולפת, בשנת 2010; מיליון ו-200,000 הלכו לסרטים ישראליים, זאת אומרת קנו כרטיסים. יש פה הצלחות ישראליות נפלאות בעולם כולו, שאנשים רואים את ישראל לא רק עם גמלים, פיתות וטרור – ואני לא מזלזל באף אחד מהדברים הללו, אבל רואים את ישראל כחברה תוססת, מודרנית, מגוונת; אנחנו רואים את הפריחה בבתי-הספר לקולנוע. כשיש כסף בתעשייה זה משפיע לא רק על המוצר הסופי; זה משפיע אחורה על היוצרים, על עולמם, על הרצון שלהם בכלל שתהיה מגמת קולנוע בתיכון. ועל כן, הכסף הזה – שהוא לא רב ותמיד אפשר יותר – הוא בעל משמעות אדירה לתרבות הישראלית. ולכן אני חושב שראוי בעשור לחוק הקולנוע לברך את הכנסת, את יוזמי החוק ואת הכנסת כולה – על כך שתראו שאפשר. זה נכון גם לגבי עולם הטלוויזיה. כשלא מוצאת חן בעינינו איזו תוכנית – הוא אמר ככה ולמה זה לא מה שציפינו – אז באמצעים כלכליים, באמצעות הכלים, מנסים לחנוק לפעמים. אנחנו רק אחראים, אנחנו רק השוטרים כאילו, אבל יש תעשיות קולנוע וטלוויזיה ועוד כמה, שללא כסף הן לא תהיינה, ולכן תפקידה העיקרי של הכנסת, אחרי שהיא חוקקה את החוק הזה ועוד מעט חוקים דומים, זה קודם כול להתאפק, לדעת את מקומנו; לדעת שאנחנו שליחי ציבור כדי שגם התרבות תיהנה מהמשאבים שהאזרחים נותנים למדינה בשלמם מסים וממקורות אחרים. ואם נסתפק בזה שיהיה לנו איפוק ונדע את מקומנו ונדע שתפקידנו להגדיל יצירה ולהאדירה, זה יהיה הרווח הגדול ביותר, גם של הקולנוע, גם של היצירה ובמידה רבה גם של הכנסת הזאת. אז ברכות, ושהסרט הזה ימשיך לפרוח ולעולם לא לעלות על שרטון.
הוא רוצה מגבלת תוכן, אז הוא אומר מגבלת זמן.
לכל עירייה ולכל איש עשיר יהיה עניין לסגור מקומונים, עלוני שבת, עיתונים קטנים ובינוניים. "ידיעות" וערוץ-2 יסתדרו. המקומונים של נס-ציונה – – –
גם "בשבע" וגם "מקור ראשון" מתנגדים לחוק הזה, אם אתה כבר שואל. למה הם מתנגדים? בגלל מה שאני אומר לך.
גברתי היושבת-ראש, חברי הכנסת, יש מידה לא מועטה של הפרזה, קינים והגה והי, בצעקה נגד ההתנפלות על חופש הביטוי ועל התקשורת ועל בית-המשפט. אף שעל חלק מן הדברים יש טענות צודקות, האמירה שהכול באותה חבילה, יש בה מידה רבה של היסטריה שמפמפמת את עצמה. בעניין של מינוי השופטים, כולם עוסקים באמת בשינוי, אם הוא קוניונקטורה או לא, לשנות את הנציגים של לשכת עורכי-הדין, או מה שנקרא "חוק גרוניס" – לשנות את כללי המשחק תוך כדי או אחרי. אבל בשקט-בשקט, בחצר האחורית של הדילים מתנהל לו דיל שקט-שקט, הס פן תעיר – בית-הדין הרבני. שם המשחק האמיתי, רבותי, הרחק מעיני רוב חברי הכנסת כאן, רחוק מעיני הציבור שלא מתעניין בדבר הזה של מי יתמנו לדיינים בבית-הדין הרבני. עוד מעט תתכנס הוועדה למינוי דיינים, לא שופטים עליונים.
יש נציגות נשית. בדיינים אין, כי הדיינים הם גברים. אני מדבר אתך על הוועדה שבוחרת שעד עכשיו היתה אשה נציגה, ומעכשיו לא תהיה. יש בידי מכתב מ"לשכה אחרת" – זו אחת הסיעות בלשכת עורכי-הדין – מיורי גיא-רון, אחד המתמודדים שגם הפסיד, אבל עדיין מחזיק את הרוב בלשכת עורכי-הדין. הוא כתב את זה ל"קואליציה הבין-לאומית לזכויות העגונה ומסורבת הגט": "תודה על פנייתכן. מזה 12 שנה שסיעתנו, 'לשכה אחרת', שולחת מטעמה לכהונה בוועדה לבחירת דיינים עורכת-דין מתאימה, מכובדת ובעלת הערכים הנכונים המוזכרים בפנייתכן. אחת מחברותיכן, עורכת-דין שרון שנהב, יכולה להעיד על כך באופן אישי" – היא היתה חברה בוועדה. שימו לב מה כותב יורי גיא-רון לפני הבחירות: "אני מתחייב בפניכן להמשיך ולנהוג כך. ספק בעיני אם המצב הפוליטי בלשכה יאפשר לעשות כן גם בהתייחס למינוי השני לוועדה זו. נשתדל". כלומר, יורי גיא-רון מבטיח לנשים המסורבות, או הקואליציה של זה, שאשה אחת בטוח, כבעבר, ואשה שנייה – נשתדל. אבל בשקט יש עסקה עם המפלגות החרדיות. אנחנו ראינו את זה בהצבעות של השבוע שעבר – נמנעים, מתנגדים. כי ההבטחה היא: אתם תיתנו לי את מה שאני רוצה בוועדה למינוי שופטים, ואני אתמוך במועמד שלכם לוועדה למינוי דיינים. והמועמד שלכם בוועדה למינוי דיינים, כמובן, אם הוא ייבחר, כמו שאר החרדים בוועדה, הרוב, הם יבחרו את הדיינים החרדים שמקובל לבחור. ומי משלם על כל הקוניונקטורה הזאת? משלמים כמה אנשים. הדתיים הלאומיים, עולם התורה, שלא מתמנים לדיינים – אז שניים-שלושה אנשים לא יתמנו, כי שם יהיה דיל של ספרדים ואשכנזים חרדים. אבל זה – החרשתי. אז שני אנשים לא, זה פגיעה בעולם התורה שלנו, זה דיון נפרד. החילונים, החילוניות, שבאים להתגרש, שבאים להתגייר – מי מוכר אותם לדיינים שלא אכפת להם מהם? הליכוד. ובתור שלכם – קדימה והמפלגות החילוניות. כי זאת הבריכה של הקטנים, זה לא עסק שלנו, זה אתם משחקים שם עניינים של דוסים. ועל כן, רבותי, תדעו לכם, זה כלל שאני מגלה פה בכנסת, ותמיד כשיש מהומה גדולה ורחש-בחש בדברים הגדולים, תסתכלו על הבריכה של הקטנים, תסתכלו בחצר האחורית, שם נרקמים הדילים המלוכלכים והמושחתים ביותר, כשמלה זה לא מלה, והבטחה זה לא הבטחה, והמפלגות החילוניות לא מפלגות חילוניות.
יש לי הרגשה שלא תעמוד בפיתוי.
אתה נכנסת במקום אופיר פינס, שהתפטר – – –
אני לא עומד בכל הטוב הזה: לפנק, לפנק, לפנק.
חבל, את הפסדת הרבה נואמים.
אדוני היושב-ראש, חברי הכנסת, יש פה עם אחד ושתי שפות: עולם של אצלנו ועולם של אצלם. אצלנו זה דיל וקומבינה – אצלם זה הסכמות והבנות; אצלנו זה שופט מתנחל – אצלם זה שופטים שאין חולק על כישוריהם; אצלם זה לפי כללי המשחק – אצלנו זה בניגוד לכללי המשחק; אצלנו זה פוליטיזציה של מערכת המשפט – אצלם זה בחירה לפי כישורים.
בכ"ף. אצלנו זה פופוליזם – אצלם זה שיקול דעת ואחריות. וגם התקשורת, שהיא פחות מונוליטית מבית-המשפט העליון, נחלקת לשני סוגים מרכזיים בין העיתונאים הבכירים: כאלה שלא מבינים את הימין – וכאלה שמבינים את הימין; כאלה שמצדיקים לפעמים את הטענות של הימין, הדתיים, המתנחלים, השמרנים – וכאלה שלא. כאילו זה ויכוח במעגל סגור בין שמאלנים-שמאלנים לבין שמאלנים שיכולים להכיל. זה מין משק אוטרקי, סגור, של דעות, של טעמים, של גיבורי תרבות; אחד שאומר: הם מאיימים על כולנו, הם מסוכנים, והשני שאומר: אבל בואו נקשיב להם. כאילו מדובר באנשים אחרים, אזרחים של מקום אחר, שהם לא ממש מעורבים בינינו בעולם של העיתונאים הבכירים, של התקשורת שקובעת את סדר-היום. זה "אצלנו" ו"אצלם". אצלם קיים עולם במעגל סגור בבית-המשפט, עולם במעגל סגור באקדמיה ועולם במעגל כמעט סגור בתקשורת. ככה זה אצלם. זה שלהם – יש כאלה שמבינים אותך יותר, יש כאלה שמבינים אותך פחות. וקול הזעקה שעולה מהבית הזה למערכת המשפט ולתקשורת הוא הזעקה שאומרת: יש פה עוד המוני אזרחים שרוצים את חלקם, שרוצים להיות שותפים, שגם הם יודעים קרוא וכתוב וגם הם אינטליגנטים, והם לא רק שופטים שנויים במחלוקת, והעיתונאי הוא לא רק עיתונאי ימני אלא עיתונאי, ואיש האקדמיה הבכיר – יש עליו כל מיני דעות באקדמיה. זה בקשה ודרישה ועשייה לחלק את עוגת האליטות בצורה חדשה ונכונה יותר. ככה זה אצלם – עולם סגור. אבל אצלנו זה אחרת.
גברתי היושבת-ראש, חברי הכנסת, כמה שם טוב יש לאנשים. כל כך הרבה שם טוב שאפילו בלי שנגרם להם נזק מגיעים להם 300,000 שקלים. זאת הולכת להיות העסקה המשתלמת ביותר לחברי כנסת, לשרים, לשועים, לנגידים. טוב שמן טוב משם טוב. אני כמעט מבקש: הכפישוני. 300,000 שקל, שנה עבודה, בכנסת – "עבודה". 300,000 שקל. אני אומר לכם, אם אתם נופלים על שופט ביום רע, הלך העיתון.
עזוב הוכחת נזק. בלי להוכיח נזק. הלוואי ייגרם נזק. נזק – לך תדע לכמה זה מגיע. תאמינו לי, כבר עדיף ללכת על הריגה במקום זה. זאת אומרת, זה קנסות שלא מקבלים על הריגה. אני אומר לכם, יריב לוין, אתם פשוט השתגעתם. עכשיו, אני מבין שבית-המשפט לא חייב לתת 300,000, הוא יכול – – –
אבל גם היום, כשיש פשרות, כשזה 50,000 שקל, מגיעים לפשרות כי עיתונאי עני ודלפון ומסכן ומו"ל מצוברח לא יכול לנהל תמיד את כל ההליכים המשפטיים, והוא צודק – הוא לא הוציא, הוא לא שיקר, אבל הוא לא מסוגל לעמוד בהוצאות האלה. מתפשרים על 30,000. פה יתפשרו על 200,000. זה הרי ברור, הפשרות נקבעות לפי זה. אני אומר לכם, זה פשוט מטורף. אתם לא מבינים איך עיתונות עובדת. ישקשקו העיתונאים, תרעד ידם, תיבש ימינם וידבק חִכם ללשונם ולהיפך, כשהם הולכים לכתוב.
אתה היוזם – מה זה, למה אני מסתכל עליכם.
הם ישקשקו, משום שההליך המשפטי עצמו – – –
למה הליך? אני אגיד לך למה, כי בן אדם קצת עשיר וקצת חזק וקצת משועמם – – –
כן, אבל הוא יכול לתבוע ולהפסיד, אבל כשהוא הולך – – –
רגע. אבל כשיש איזה עיתון קטנטן – –
– – שיכול להפסיד במקרה הרע 50,000 שקל כי הוא לא הוכיח את הנזק – – –
לא. אז היום זה 50,000 שקל. אבל 300,000 שקל – "בשבע" ייסגר ו"מקור ראשון", ו"יתד נאמן" – כל האנשים האלה – – –
תראו, לכתוב דברים לא בדוקים זה רע מאוד, זה דבר שצריך לתת עליו עונש – 50,000 שקל. זה המון.
מה אתה רוצה, שאני אעבור לדום? אני רוצה שהשופט לא יחליט על 300, אלא יחליט על 50 – בשביל זה אנחנו מחוקקים.
לסיכום, הדבר הזה שהימין, ידידי, מתלהב מזה כי עכשיו הוא על הסוס, והופה, קצת נעשה לעיתונות – יש לנו פה תכונה, הרבה פעמים באים לעשות להם "ואה", להפחיד.
אני מסביר לך למה אני לא מצביע בעד זה.
אני חבר בקואליציה, יש משמעת קואליציונית – אני מפר אותה בזה שאני לא מצביע בעד החוק הזה, ואני מביע בוועדת חוקה, ואביע, את ההתנגדות שלי.
אני מדבר גבוהה-גבוהה, ואני מסביר – – –
ולכן אני אומר לאנשים: עכשיו זה נגד העיתונאים ושיפחדו קצת – הקורבנות הראשונים של החוק הזה, אם חלילה יעבור במתכונתו, זה העיתונים הדתיים והימניים, משום שזה יהיה משתלם מאוד להרבה אנשים, שהיום לא תובעים, להציק לעיתונים האלה באמצעות תביעה, גם אם הם לא ינצחו בתביעת הדיבה. הם ימרטו את שערות ראשם של העיתונים הקטנים, ואת זה אני לא רוצה להשיג – –
– – ולכן מותר קצת לחשוב קדימה. אני אסיים במשפט אחד: זה ממש מזכיר את היהודי שאמרו לו: כל מה שאתה תקבל, השני יקבל פי-שניים, ואז הוא אמר: אז תוציאו לי עין. כך מתנהג הימין עכשיו.
אדוני היושב-ראש, אדוני השר, האם השר ישקול בחיוב את הצעות החוק המונחות על שולחן הכנסת לייצוג של נשים ברמה כלשהי בוועדות למינוי דיינים? ושאלת ההמשך – מתי תיגמר הבדיחה הזאת של דרך בחירת הוועדה לבחירת דיינים? הרי כולנו מבינים על מה מדובר.
אדוני ראש הממשלה, הליכוד מאחוריך.
אז מה המקסימום אם זה המינימום?
אדוני היושב-ראש, חברי הכנסת, אדוני השר, אנחנו מכירים את הביטוי הרווח במקומותינו, שהעיתונות היא כלב השמירה של הדמוקרטיה. בכל פעם שאני שומע את הביטוי הזה ובכל פעם שאני רואה את מצבה של העיתונות, אני שואל את עצמי וגם עונה – ככה זה כשאני שואל את עצמי, אני גם צריך לענות: איזה סוג של כלב שמירה? ואז אני נזכר בימי המילואים הארוכים בקיבוצים בצפון: זה כלב שמירה של קיבוץ. מהו כלב שמירה של קיבוץ? הוא שומר על הקיבוץ, אבל הוא קשור בקולר שלו לגדר מסביב לכל הקיבוץ. הוא רץ חופשי, אבל הוא לא רץ חופשי לאן שהוא רוצה. הוא חושב שהוא חופשי – יש לו מזונו, יש לו הבית שלו, את המלונה, הכול יש לו, אבל האם כלב השמירה הזה הוא חופשי? לא. ונדמה לי שהעיתונות בזמן האחרון, כבר כמה שנים, היא כלב שמירה של הדמוקרטיה של קיבוץ, והאדון – פעם זו הממשלה, פעם זה אילי הון, טייקונים, וכמעט תמיד העיתונאי שלא באמת כותב את מה שהוא רוצה, אלא יותר משדר וכותב את מה שהוא יכול. אין איזו החלטה בהכרח, אין איזו הנחיה, אבל יש הבנה, המורא – שמוטל על כל עובד, בכל מקום, אבל ודאי על עיתונות – הוא באוויר. ואני חושש שהממשלה הזאת, ראש הממשלה, באחרונה, גם בזכות כמה יוזמות חקיקה, אומרים לעצמם: אולי לא יצא מזה שום דבר, אבל הבה נפחיד קצת, פעם באיזה חוק לשון הרע, ועכשיו נשנה, ולערוץ-10 לא ניתן. יכול להיות שאין קשר בין כל מקרה למקרה, וכל דבר הוא יוזמה פרטית אחרת.
זה לא חוק בשביל לעבור אלא חוק בשביל להעביר. כלומר החוק הזה, למשל, לא נמדד לפי התוצאה הסופית שלו, אם זה יהיה 300,000 או 100,000; הוא נועד להגיד: אנחנו עכשיו מטפלים בעיתונות. ואני אומר לכם כעיתונאי לשעבר וכחבר כנסת בהווה: אני פוחד מהפחדת העיתונות, עם כל הביקורת שיש לי מכאן ועד להודעה חדשה על העיתונות. אני רוצה עיתונות חופשית ככל הניתן, ועיתונות חופשית זה שגם לעיתונאי שמפטרים אותו בגלל משהו – יש לו לאן לעבור, ולא שנסגרות בפניו כל האפשרויות, כי זה שייך לשר הזה וזה שייך לפה. ואם הכול שייך לאותו שר או לאותו ראש ממשלה, גם בלי שמישהו אומר משהו, זה מצמצם את האפשרויות. לכן, אני מאוד בעד ביזור השליטה התקשורתית: יש תקשורת פרטית, ושיהיו כמה שיותר כלי תקשורת, וגם התקשורת הממשלתית, עם כל הבעייתיות שבזה – טוב שיש ערוץ טלוויזיה קטן שמשרד החינוך יכול להשפיע עליו; וטוב ש"גלגל"צ" מושפעת על-ידי משרד התחבורה באיזה שיתוף פעולה כלשהו; וטוב ש"גלי צה"ל" של צה"ל ורשות השידור של ראש הממשלה – לא שלו אלא בשליטתו, בהשפעתו. יש עיוות בכל אחד ואחד בנפרד בכל גופי התקשורת האלה, יש בזה עיוות, אבל עדיף שהעיוות יהיה מפוזר, מבוזר, ולא מרוכז בידי כוח אחד. ולכן, הטלוויזיה החינוכית, אפשר לעשות בה – וגם עושים בה – אבל אפשר לעשות בה ממש נפלאות, לא רק כטלוויזיה חינוכית אלא כמו שהיא היתה פעם, טלוויזיה לימודית. גם בהקשר הזה יש פה דברים נפלאים. ממש כל מי שהוא איש תקשורת מגרד לו בקצה האצבעות לקחת את הכדור הזה ולעשות ממנו משהו נפלא. אפשר, זה פוטנציאל אדיר. תשאירו אותו במשרד החינוך. לא לבלוע את הכול, לא לנסות להשפיע כל כך הרבה על התקשורת, אלא לעמוד כאנשי ציבור ולהתאפק מהרצון הזה לשלוט על הכול כל הזמן, כי אנחנו רוצים כלב שמירה אמיתי של הדמוקרטיה.
אבל למה עד עכשיו – – – שירת נשים – – –
הוא לא חושב שאקוניס יפסיק – – –
אני אייצג את מפלגתי, בצוק העתים.
אדוני היושב-ראש, חברי הכנסת, הנושא עם השם האקדמי הזה, הדרת נשים, הוא נושא ישן שעכשיו קיבל תשומת לב. הדרה היא מלה מכובסת מדי; מדובר באפליה, בקיפוח, בדחיקת רגליהן של נשים, לא באיזה סמינריון באקדמיה.
לא, זה "האדרה", עם אל"ף – להאדיר נשים.
הדרה, הכוונה להדיר, כמובן, את רגליהן – –
– – ולדחוק את מקומן – היא תופעה חמורה מאוד בכלל החברה, בוודאי בחברה הדתית בתוכה פנימה, שפחות נשמע הקול הזה, כי הנשים לפעמים כל כך מודרות שאין להן אפילו קול להשמיע את הזעקה. אני עצמי, בוועדה למעמד האשה, יצאתי נגד תחנת רדיו חרדית שנשים גם לא מדברות שם, ויש עוד תופעות שליליות בחברה הדתית ובחברה החילונית, ובחברה הדתית המשפיעה על החברה החילונית ועל הציבוריות. דווקא הנושא הזה, של חיילים דתיים, ציונים-דתיים, שלא שומעים קולה של אשה מסיבות של צניעות, מסיבות הלכתיות, כפי שהם מפרשים את ההלכה, הוא לא הדוגמה הטובה להדרת נשים, משום שהם מדירים את עצמם מלשמוע אשה, והם לא אומרים לנשים לא לשיר. הם מקפידים על עצמם, לא מקפידים על זולתם. ואם אנחנו מדברים כבר על הדרת נשים, ומביאים את הדוגמה שבצבא, אוי אוי אוי, בצבא, נשים – יש גברים שלא רוצים לשמוע נשים. בואו נדבר על זה. בצבא עדיין יש תופעות של התייחסות בעייתית מאוד לנשים. לא מצד, חלילה, הממסד והתקנות והפקודות. אבל בצבא יש תופעות חמורות של הטרדת נשים, בגלל המבנה ההייררכי, לא משום שגברים רעים ונשים טובות.
יש התקדמות, ויש שיפור, ויש מודעות, אבל בצבא יש השירים הסקסיסטיים של פלוגות. ובצבא עדיין קוראים, כשמסתערים על יעד, לכל מיני שמות, בדרך כלל בשמות של בחורות, ולא של בחורים, אם אני זוכר. ובצבא יש האמירות והקריצות, שלא לדבר פעם על "הטובים לטיס והטובות לטייסים", בתקופות אחרות. כלומר הצבא, בגלל המבנה שלו, הוא במידה רבה – ולא בזדון, אלא כי ככה זה – הוא המחולל של יחס עוין ומדיר לנשים. ולקחת את הדוגמה, נעבעך, השולית, של חיילים דתיים, שהם עצמם מקפידים – לא רק בצבא, אלא גם בחייהם האזרחיים – לא לשמוע זמרות, נראה לי שיש בזה הפרזה. ולמה יש הפרזה? ולמה זה קופץ כל כך? הרי יש תופעות הרבה יותר חמורות של קיפוח נשים ודחיקת רגליהן – –
– – משום שיש חוגים במדינת ישראל שמה שמפריע להם זה לא הדרת נשים, אלא הם רוצים להדיר דתיים מהצבא. שהם רואים והם חרדים מהכניסה – קצת של חרדים ובעיקר של דתיים-לאומיים – למעמד הביניים בצבא, לקצונת הביניים שתהיה בעתיד קצונה בכירה, וזה לצנינים בעיניהם – –
– – ולכן הם משתמשים בעניין הפופולרי והחשוב של הדרת נשים כדי להגיד: דתיים, אל תבואו, זה לא בשבילכם, אתם לא רצויים פה. ולכן כל השימוש הזה, ההתנפלות הזאת – וגם פה ושם בעזרתם של רבנים שמתבטאים התבטאויות באמת מקוממות, של: עדיף כיתת יורים ולא שירת נשים. אני, אגב, הצעתי לבן שלי שאם נותנים לו לבחור בין שירת נשים לכיתת יורים, שילך על הקטע של המוזיקה בכל זאת. אלה שמדברים כך הם משחקים לידי אלו שרוצים להדיר את רגליהם של דתיים מהצבא, ולא דואגים כלל למקומן של הנשים.
אדוני היושב-ראש, חברי הכנסת – –
– – מחר שוב אנחנו נראה את המחזות הלא-סימפתיים שהתקשורת תשדר לנו מכניסתו של הנשיא לשעבר לכלא. אני יודע, זה חדשות, news, זכות הציבור לדעת. אני מצפה, ולשווא, שזה יהיה יותר במתינות. לא זורקים אבן אחרי הנופל. וכשאני אומר – לא שהרחמים שלי נכמרים על פושעים ועל עבריינים, אבל אני חס על עצמנו ועל הטעם הרע שהולך ומשתלט. ואני מצרף לעניין הזה את רעיון העוועים שעלה פה לפני כמה ימים, שלדעתי נועד לפגוע באסיר של מחר, שהוא ירצה – שביתו יהיה כלאו, שהוא ירצה את העונש שלו מהבית. לפעמים, כשאני שומע את הרעיונות האלה מכאן, מהכנסת, בא לי רעיון יותר טוב אפילו: אני חושב שיש כמה חברי כנסת שאולי יותר טוב שגם הם יהיו חברי כנסת מהבית, אפילו שבע שנים. משם יציעו את הצעות החוק, משם יקראו את קריאות הביניים, משם יעלו את הרעיונות האלה, שהם באמת – אני לא מבין מאיפה זה נולד, אלא אם כן היה פה רצון לבזות את האיש שנכנס מחר לבית-הכלא. ועל כן, אנא, מתינות גם ברעיונות שאנחנו מציעים כאילו לטובתו של מישהו שאינם אלא פגיעה בו ופגיעה בנו.
אדוני היושב-ראש, חברי הכנסת, כשאנחנו מדברים על אנשים עם מוגבלויות אז אנחנו חושבים על הנכה ההוא והעיוור והחירש. אבל אנחנו יכולים להסתכל בפרשת השבוע שלנו, וישלח: "ויותר יעקב לבדו ויאבק איש עמו עד עלות השחר. וירא כי לא יכֹל לו ויגע בכף ירכו ותֵקע כף ירך יעקב בהאבקו עמו". אחר כך כתוב שהוא הולך משם צולע על ירכו. ויצחק אבינו שלנו היה עיוור, ועלי הכהן, ומפיבושת, שמשון בנסיבות אחרות, ועוד רבים – – –
משה היה ערל שפתיים, ויש ויכוח מה זה.
אלו – הגדרה של אנשים עם לקויות, היא מקטינה. מה זה אנשים עם לקויות? מנהיגים גדולים, האנשים הגדולים ביותר היו עם לקויות, היו נכים. האומה שלנו, עם ישראל – לא יעקב ייקרא שמך כי אם ישראל. יעקב נולד כשהוא אוחז בעקב אחיו. יעקב, אחרי הקרב, שממנו יצא צולע על ירכו, התחלף שמו "כי שרית עם אלהים ועם אנשים ותוכל". זאת אומרת, כשאנחנו מסתכלים על אנשים עם נכויות ועם לקויות – מסכנים, לא מסכנים – לא צריך להסתכל עליהם; צריך להסתכל אחורה, עלינו – איפה האומה שלנו, נולדה בצליעה. אולי זה משפיע על כל מיני דברים עד היום. כשניזכר באבותינו עם הלקויות שלהם ונסתכל על בעלי הלקויות של היום, אולי יהיה לנו מבט קצת יותר רחב. כי אנחנו, רובנו אנשים בריאים בדרך כלל. אנחנו רואים מדרכה – הנכה רואה עלייה; אנחנו רואים מעלית – הוא רואה שהכפתור גבוה מדי; אנחנו רואים טופס – הוא שם לב שהאותיות קטנות מדי; אנחנו שומעים מכונית מתקרבת – הוא לא שומע. בכנסת עוסקים רבות בנושאים האלה. אלה נושאים גדולים וחשובים ועקרוניים. אמרתי בוועדה קודם שישראל, שהיתה צריכה להיות ארץ האפשרויות הבלתי-מוגבלות, הפכה בשביל נכים רבים לארץ המגבלות הבלתי-אפשריות. דברים שלנו הם יומיומיים, לאנשים אחרים הם בלתי אפשריים. התיקון של כל החוליים והפגמים האלה – החובה הזאת שלנו, היא לא בשביל הנכים ולא בשביל לקויים פיזית או נפשית. התיקון הוא קודם כול בשבילנו אנחנו. זאת חובה שלנו, כשאנחנו מדברים על יום השוויון הבין-לאומי – לא, זה לא הניסוח המדויק. היום הבין-לאומי לשוויון ולזכויות של אנשים. זכויות, שוויון, אנשים – זה מתחיל קודם כול בדברים האלה, הכי בסיסיים. היתה לי זכות פה, קטנה מאוד, בתוך כל החוקים הגדולים. לפני כשנה, שנה וחצי, הגשתי חוק, בעזרתו של חבר הכנסת משה גפני, שהתחיל את המהלך. שמעתי שהשטרות שעומדים להיות מונפקים ב-2012 – עומדים להיות מונפקים שטרות חדשים, סדרה חדשה של שטרות, והגשנו הצעת חוק, שעברה פה בקריאה טרומית, שהשטרות יהיו נגישים לעיוורים, שאפשר יהיה להבחין בין שטר לשטר. מסתבר שסימני המים, שהיו פעם, נשחקים והם לא מביאים את התועלת. אז נגיד בנק ישראל – הכנסת אישרה את זה בקריאה טרומית, אבל נגיד בנק ישראל דאג שיהיו שינויים בחוק בנק ישראל, שבדיוק באותם ימים עבר, וזה חוק חשוב ולא רצוי להכניס בו שינויים. הטריח את עצמו לחדרו של יושב-ראש ועדת הכספים, וגם אני הגעתי למקום, והוא ביקש: אל תעשו חוק, אל תמשיכו את החקיקה עצמה, בואו נעשה את זה, אני נותן את מילתי שהשטרות יהיו באופן ראוי, ועיכבנו את החוק, והוא הבטיח. לפני כמה ימים, כדי להיות בטוח – לך תדע? לנגיד יש כל מיני הצעות, ויכול לבוא נגיד אחר תחתיו – שלחתי לו תזכורת, והוא אישר לי ממש לפני כמה ימים שהוא זוכר את ההבטחה. אכן, שטרות הכסף החדשים, עם כל המשוררים והמשוררות שיהיו על גביהם, שיצאו ב-2012, גם יהיו בגדלים שונים. כל שטר יהיה בגודל שונה, כמו שטרות היורו וכל השטרות באירופה, וגם יהיו, נוסף על זה, סימנים מסוימים שללקויי ראייה – לא רק לעיוורים – יהיה אפשר להבחין שמדובר בשטרות שונים.
עכשיו רק צריך שיהיה להם כסף. עכשיו צריך שהשטרות האלה גם יגיעו לאנשים.
אלה דברים שלנו הם פשוטים מאוד, כי עד עכשיו עיוורים היו צריכים לשים גומייה על שטרות הכסף כדי להבחין, לפי הקשירה, באיזה שטר הם משתמשים. אני אומר, הדברים הגדולים, בסוף צריך לפרוט אותם לא רק למטבעות ולשטרות אלא לחקיקה אפורה ולהסכמות, ולשכל ישר, של דברים קטנים שהופכים את החיים הגדולים לחיים פשוטים וקטנים ונגישים יותר: המדרכה הקצת-גבוהה, המעלית עם הכפתורים במקום הלא-נכון, הטופס מהבנק שיהיה באותיות יותר גדולות וכל הכרוך בזה. זו חובתנו כמחוקקים קטנים, לא כמחוקקים גדולים. עד שנפתור את הבעיות הגדולות יש לנו המון מה לעשות, ותמיד כשנסתכל על החירש ועל העיוור, ועל נכה הרגליים, ועל כל לקות אחרת, נסתכל עליהם ונראה אותנו, נסתכל עליהם ונזכור את חובתנו. ונביט אחורה אל אבותינו הגדולים, אל יעקב אבינו שהוא צולע על ירכו ובכל זאת אדם שלם.
אדוני היושב-ראש, אדוני השר, חברי הכנסת, הדברים של הגברת הילרי קלינטון לא היו נעימים לאוזן ישראלית בשל תוכנם, אבל גם בשל העובדה שזה בדרך כלל לא מקובל שמנהיגים ידידותיים מתערבים בעניינים שנתפסים כעניינים פנימיים של החברה המבוקרת; אם כי היום היתה לי שיחה עם נציג מהשגרירות בעניינים אחרים, וקצת דנו בזה, והוא האיר את עיני בעניין שהנושא הזה של מעמד האשה הוא כמעט נושא אישי של הגברת קלינטון, שבכל מקום בעולם היא עוסקת בו והיא נושאת הדגל שלו גם בשל מי שהיא וגם כי זה נושא קרוב ללבה. ולכן היא מרגישה – להפר במידה מסוימת את הכללים המקובלים בגלל מה שהיא מסמלת בעולם. ולכן באיזה פורום סגור היא טרחה והעירה את ההערה, והייתי אומר עליה את הפסוק בשינוי קל: נאמנים פצעי אוהבת ונעתרות נשיקות שונא. כשמישהו אוהב אותך, הפצעים שלו והביקורת שלו, אתה מקבל אותם בחיבה – זה לגבי עצם חוסר הנימוס המסוים שהיה בדברים. אבל אני רוצה לקשור לעניין דווקא את המיני-תקרית הקטנטונת שהיתה אתמול ב"שיחת בנים" הזאת בין הרמטכ"ל, שר הביטחון ומפקד חטיבת גולני, שדיברו במידה מסוימת של – לא אקרא לזה אפילו גסות; התגסגסות, נימה מסוימת של שוביניזם היתה בשיחה שלהם כלפי החיילות, שהנה הן יבואו לשיר פה, קצת לעגו על חשבון הדתיים, ובעיקר, אני חושב, עשו את זה על חשבון הבנות – אפילו לא הייתי קורא לזה "הנשים". אני מודה שאני בדילמה, בכל זאת. בדקה – אני מוצא את עצמי הרבה פעמים קרוע בין שני קטבים, וניקח דוגמה מהעיתונות: בין הקוטב של העיתונות החרדית, שלא מראה כלל נשים מסיבות הלכתיות או צניעות, שלי זה נראה מוגזם, לבין הדרך שבה בעיתונות החילונית מראים נשים, שגם זה לא הייתי רוצה, זאת אומרת באופן פרוץ ומתירני שיש בו מן הביזוי. אני מוצא את עצמי באמצע, בין חיילים שלא רוצים לשמוע שירת נשים וחלקם גם לא רוצים שנשים ישירו בכלל, זו התולדה של זה, שזה נראה לי מוגזם, לבין ה"שיחת בנים" הזאת בצבא, שהיא דבר של יום-יום, של התייחסות גסה ומבזה לבנות, כאילו "שיכינו לנו קפה", או שכשעושים תרגיל בצבא, לכל הגבעות קוראים על שמות של בנות תמיד. מסתערים על זה ומסתערים על זו. יש בזה אלמנטים שוביניסטיים. זאת אומרת, בחברה שלנו יש מתירנות יתר מצד אחד, בחברה שהיא בעיקרה, רובה, חילונית – –
– –  ויש שמרנות יתר בצד השני. אלה שתי קיצוניויות שמגיבות הרבה פעמים זו לזו. לכן, אני חושב ששביל הזהב, דרך הביניים, המתינות והשכל הישר – ואין חוק שיכול להחליט לנהוג בשכל ישר, בטוב טעם ובחוש מידה. וזה קשור – דיברנו על זה קלות, אדוני השר – למספידות בבתי-קברות, בנות משפחה שרוצות להספיד. איבדנו את החוכמה לא לראות. לפעמים, צריך גם הרב לא לראות כל דבר. בסדר, זה לא אתה שומע. זאת מישהי שרה, מישהי מדברת. אל תראה. גם בסוגיה של אתמול, שזה היה לא נעים לשמוע את זה, והמיקרופון – גם פה לא צריך להגזים בהתנפלות. זה היה קצת שוביניסטי, קצת בטעם רע. הלאה, בסדר. המדינה לא נחרבה. חוכמת הלא-לראות ולא לשים לב ולהחליק בדברים קטנים היא חוכמה שמאוד חסרה לנו, גם בסוגיה הזאת של הדרת נשים, של שירת נשים, של דמות האשה הן בחברה השמרנית והחרדית והן בחברה הליברלית והחילונית.
לא היו פלסטינים לפני 1,400 שנה.
אבל לשקרים כן. לשקרים כן.
אדוני היושב-ראש, חברי הכנסת, אנחנו בימים האחרונים נתקלים כאן, בכנסת, בתופעה פסולה כפולה, משני כיוונים, ואני מדבר עכשיו על עניין ערוץ-10, שבא לפתחנו חדשות לבקרים, לוועדת הכלכלה ולעוד מקומות. משני כיוונים הפוכים היא תופעה בעייתית. מהצד האחד, תופעת "העשיר הבכיין" או "העשיר החמקן". זה האיש שיש לו אין-סוף כסף, כיסים עמוקים מאוד, אבל נמאס לו לשלם את חובותיו למדינה, ואז הוא שולח את העובדים, בדרך כלל הפחות-עשירים, כדי שיתחננו על נפשו של המפעל, במקרה הזה ערוץ. הוא מבקש הנחות ודחיות, וכמובן זה בא בשם חופש הדיבור וחופש העיסוק ועוד כל מיני ערכים שהם נעלים בפני עצמם. וזו תופעה פסולה, כי אין הבדל, מבחינה פורמלית לפחות, בין ערוץ טלוויזיה מסחרי לבין מפעל "פרי הגליל" לבין עוד מקומות, שאפילו הם זקוקים לעזרת המדינה יותר, כיוון שהם גם מחזיקים לפעמים אזור מגורים שלם. אבל מהצד השני, מכיוון שזה ערוץ טלוויזיה, מכיוון שזה כלי תקשורת, אנחנו רואים מול "העשיר החמקן" את "המחוקק האכזר" – זה שנהנה להתעסק עם עיתונאים. סוף-סוף הם הגיעו לפתחי פה לבקש על נפשם, ואני עכשיו אראה להם מה זה, וקצת נתעלל בהם, וקצת לא נדחה להם, ונגיד להם שהם כמו מפעל. וקצת – גם כותבים על זה הרבה ומדברים על זה כל היום, כי אין דבר שהתקשורת יותר אוהבת מאשר את עצמה. כמו שיש חשמל חינם לעובדי חברת חשמל, לתקשורת יש תקשורת חינם. היא עסוקה מהבוקר עד הערב בערוץ-10 כאילו מדובר בדבר הכי דרמטי והכי חשוב בתולדות המדינה. ואז חבר הכנסת והשר מאוד נהנה, כי זה ממש במוקד תשומת הלב. וגם הוא נגד הטייקונים באותה הזדמנות. זאת אומרת, זו ממש חבילה שלמה של מלחמה על כל מה שאתם רוצים. זכותה של המדינה לגבות את חובותיה, אומרים פה חברי כנסת בוועדת הכלכלה. ואז גם לחברי כנסת יש הערות על תוכן השידורים, כי גם אנחנו – חבר כנסת נורא רוצה, כשהוא לא חבר כנסת – אם הוא לא היה חבר כנסת הוא היה רוצה להיות בטלוויזיה. גם כשהוא חבר כנסת הוא רוצה להיות בטלוויזיה, אבל ביקורת על החדשות וביקורת על התוכניות – – –
אני יודע. יש כאלה שהצליחו להגשים את שני החלומות האלה, ויש כאלה שמסוגלים להגשים רק חלום אחד, אדוני השר. אבל כל אחד חושב ששם – שם זה הדבר האמיתי.
לפחות הם מנסים, אתה יודע. יש כאלה שלא ייתנו להם הזדמנות לנסות – – –
נכון, אני אשקול את העניין הזה. ובריב הזה את מי שוכחים באמצע – בין המחוקק האכזר לעשיר החמקן? שוכחים דבר אחד – שגם בכלי התקשורת המסחריים והציבוריים יש אנשים עובדים. לא כולם שם זה טאלנטים שמביאים משכורות עתק לביתם. יש מאפרת, ויש עורך-משנה, ויש כתב זוטר, ויש אחראי – ויש אפילו דבר שנקרא "בום-מן" – כל מיני אנשים שהם מתפרנסים, עובדים. ואני אומר לנו, חברי הכנסת, כשאנחנו מתרשעים ומתאכזרים, בצדק או שלא בצדק, לערוץ טלוויזיה, שלא נבוז לאנשים שלא יודעים אם מחר יהיה להם איך לשלם את המשכנתה שלהם, איך להביא משכורת. לכן הבה נהיה זהירים – בצד הוויכוח הגדול אם מגיע או לא מגיע – בכבודם של האנשים העובדים, גם אם הם עובדים בכלי התקשורת שלא כולנו אוהבים כל כך. ולכן עלינו למצוא את האיזון בין העשיר החמקן ובין המחוקק האכזר והמתרשע, ולזכור שמדובר בבני-אדם הדואגים למקום פרנסתם.
אדוני היושב-ראש, חברי הכנסת, אפשר יהיה לנתק את הדת מהפוליטיקה ביום שבו יהיה אפשר לנתק את החילוניות מהפוליטיקה. דתיות זה לא רק אורחות חיים, זו גם השקפת עולם, ואנשים רוצים שהשקפת העולם שלהם תבוא לביטוי בחייה של המדינה. על כן אלה – בסדר – אמירות שנשמעות מאוד טוב, אבל אני חושב שבינן לבין המציאות והצורך של אנשים דתיים שתהיה משמעות לדת לא רק בחייהם הפרטיים אלא גם בחייה של אומה ושל מדינה, אלו דברים שניתוק הדת ממה שאתה קורא פוליטיקה יפגע בזכויותיהם של המוני דתיים פרטיים. אבל אפשר לדבר על הממסד הדתי. זו שיחה אחרת. הדרת נשים היא עניין בעייתי מאוד. קיפוח נשים, אפליה של נשים, אבל צריך לבוא בעונה. אם לפני שבועיים או בעוד חודשיים יעמוד פה חבר כנסת או תעמוד פה חברת הכנסת וילף ותדבר על הדרת נשים, אפילו את הסמינר באוניברסיטה שעוסק בהדרת נשים זה לא יעניין. צריך לבוא בעונה.
כן כן, אבל זה לא – כשבאים בעונה, הכול זה הדרת נשים; הפרדה בין בנים לבנות בבית-ספר, כיתות בנים וכיתות בנות – אגב, רעיון שצריך לשקול אותו לפעמים גם במגזר החילוני, רק אסור לדבר ככה. אם יוכח שמבחינה חינוכית בגיל מסוים עדיף – לחילונים, לא על רקע דתי, אלא על רקע הישגים לימודיים – יותר טוב שבנות ילמדו לבד, או שבנים ילמדו לבד, אני חושב שיש בתי-ספר כאלה באנגליה – פה בארץ אפילו אי-אפשר להעלות את הרעיון הזה, כי ברגע שאתה אומר – בעונה, אני מתכוון – כשאתה בא בעונה ואתה מדבר על כל דבר של הפרדה בין בנים לבנות ובין גברים לנשים, זה נכלל בתוך ההדרה, אז לא מתנהל פה דיון. עכשיו, ודאי שיש תופעות של קיפוח נשים והדרת נשים בחברה הדתית. אגב, בבית-שמש זה לא הדרת נשים; שם מדובר בבריונות מתמשכת, ששיאה נראה לכולם ביריקה הזאת, אבל בעצם יש שם התנכלות נמשכת של חרדים קיצונים לדתיים-לאומיים שגרים שם. מנסים לסלק אותם משם ואת בית-הספר שלהם. אבל צריך פעם – לא בעונה, לא בעונה כשהכול סוער והכול זה הדרה והכול זה נורא – לדבר על מעמדה של האשה בחברה הישראלית. יש הצד האחד, בדרך כלל בחוגים השמרניים, של קיפוח, אפליה, של דחיקתה לאחורי האוטובוס. שם, אגב, הבעיה היא לא שהאשה רוצה לשבת מאחור; משפחות חרדיות סובלות מזה כי הן רוצות לשבת יחד – לא עם גברים זרים שיטרידו אותן, אלא עם אבי המשפחה ואם המשפחה וילדיהם באוטובוס, אבל נעזוב את זה רגע. אבל יש גם צד שני, ההיפך מההדרה; אני באמת מתחבט איזה עיתון אני מעדיף לפעמים – האם את "יתד נאמן" ו"המודיע", שם אפילו אין תמונה של אשה, או את "ידיעות אחרונות", "מעריב" ו"ישראל היום", שאיך שהתמונה של האשה שם אולי יותר טוב "יתד נאמן". יש פה משיכה לשני קיצוניויות ששתיהן אומרות שמעמד האשה הוא בכי רע. כי יש מקומות שאומרים: אשה, מאחורה, ותסתמי, ואל תשירי, ובתחנת רדיו מסוימת אפילו: אל תדברי. ויש מקומות, כמו הערוצים המסחריים שלנו, שיש תוכנית – אני לא מבקר טלוויזיה – כמו "מעושרות" שאומרים לה: סתומה – זה מה שאומרים בעצם לאשה – את נשואה לאיש עשיר, ועכשיו בואי ונשמע אותך מקשקשת ככה פעם-פעמיים בשבוע. אז לא שצריך לבחור. זה לא טוב וזה רע. אבל אלו שמטיפים כל כך הרבה מוסר על הדרת נשים באוטובוס או בשכונה חרדית, הואילו מדי פעם להסתכל במראה, או לפחות במכשיר הטלוויזיה שבביתכם, ולהגיד אם כך אתם רוצים לראות את האשה החופשית הליברלית בחברה הישראלית. דרך הביניים, שביל הזהב, מתינות, הסתכלות בהיגיון, ולעסוק בנושאים החשובים האלה כל השנה, ולא רק בעונה.
אין חשש. אני לא יודע אם הערוץ יהיה – אתה מדבר אתי על תוכנית – – –?
אדוני היושב-ראש, אדוני ראש הממשלה, חברי הכנסת, המעשה של הנהגת אוטובוסים מהדרין הוא מעשה שיש בו מן הכיעור. כמובן, כולם מסכימים. ולמה להתערב להם בחיים? להבדיל, ממש להבדיל, זה כמו להגיד שאלימות בתוך המשפחה זה עניין של המשפחה. או בעדות מסוימות ובעממים מסוימים יש עוד מנהגים. נגיד: זה עניין שלהם, מה אנחנו נתערב? צריך להתערב. צריך להתערב, כי צריך להגן גם על האנשים המקופחים בתוך החברה החרדית, ובעיקר הנשים המקופחות. זה לא אשה עולה מאחור וגבר עולה מקדימה. משפחות נוסעות באוטובוס, גבר ואשתו החוקית, כדת משה וישראל, וילדיהם, והם צריכים להיפרד – היא תשב מאחור והוא ישב מקדימה, עם כל אי-הנוחות שבכך. וגם על זה צריך להגן.
מדרכה זה דבר שולי. אני מדבר על תופעה הרבה יותר רחבה וקיימת. אבל הדיון בכלל על יחסי חרדים, דתיים וחילונים הוא דיון שצריך להתנהל לאורך זמן. עצם העובדה שקשה לחיות ביחד הוא בעיה חברתית ודמוגרפית. נדידת אוכלוסייה יש במדינת ישראל כבר 30-20 שנה, שחרדים הולכים לגור במקומותיהם וחילונים הולכים למקומותיהם, ודתיים-לאומיים מחפשים את דרכם איכשהו למצוא להם מקום לגור בנחת, בלי להיפגע מהחילוניות ההולכת ומתגברת ומהחרדיות, שגם לה יש הסגנון שלה. אבל לא חייבים לנהל את הוויכוח הזה דווקא בעונה. עכשיו, השבוע, זאת העונה של הדרת נשים, אז הכול זה הדרת נשים. השירותים הנפרדים זה הדרת נשים, והבריכה הנפרדת – הכול זה הדרה. הכרוב והכרובית ביחד במקרר – צריך להפריד ביניהם. לפני שבועיים היינו בעונה אחרת – היתה העונה של "תג מחיר". מתנחל צעק, מתנחל ירק, מתנחל עלה, מתנחל ירד – הכול זה אלימות שהולכת להחריב. באמצע נחנו איזה שעתיים עם דברי הקישור בנאום של ראש הממשלה. הארץ עמדה להיחרב. מי כתב? מי אמר? מה התכוון? זה מצביע; זו תופעה. כל דבר נדמה באותו רגע כאילו זה כבשונו של עולם: שמים וארץ ודן כנר; שמים וארץ ו"תג מחיר"; שמים וארץ והדרת נשים. "הדרת?" – "בוודאי, הדרתי במשרד". "אתה מהדר?" – "לא". "נהדר". רבותי, הנושאים האלה בחלקם הם נושאים מאוד חשובים. אני, לפני חודשים-שלושה, אנוכי הקטן, דיברתי משהו, ועוד על תחנת רדיו שבה לא נותנים לנשים לדבר – כלב מת לא הצלחתי לקושש מהמסדרון בשביל זה. זה לא היה בעונה.
לכן, העצה היחידה שיש לי לאנשים ולעיתונאים – – –
לא, לא, לא. צריך לדעת איך "לְפַלְאֶפּ" נכון.
כן. יש דברים חשובים שלא מעניינים. בסדר, אנחנו לא נשנה עכשיו את התקשורת לגמרי. אבל אנחנו, כאנשי ציבור, צריכים לקחת קצת אוויר ובנושאים הרציניים, שאנחנו עכשיו ב-peak שלהם, בשיא שלהם, צריך לעסוק בהם במתינות כל השנה, ולא רק בעונה.
לא, הם עשו את זה קצת מתון ממה שהוא אמר.
אדוני היושב-ראש, חברי הכנסת, לפני שבוע כל הארץ רעשה וגעשה בנושא הדרת נשים. השבוע – שבוע שקט עובר על כוחותינו. נגמרה ההדרה – – –
לא, אבל זה כבר לא באותה ליגה של הדרה.
השבוע זה שבוע הדרת האתיופים בישראל, שבוע בין-לאומי של הדרת האתיופים בישראל. אני חושב שזו הזדמנות לדבר שתיים וחצי דקות על דברים שהם מהותיים יותר וקשורים לנושא, ככה, קצת בשוך הסערה ולקראת הסערות הבאות שתבואנה, בעזרת השם, וגם בעזרת העיתונות, וגם בעזרת חברי הכנסת. וזו התחושה של אנשים דתיים רבים – שחלק מאלו שדואגים למעמד הנשים בצבא, וצריך לדאוג למעמד הנשים בצבא, לא עושים זאת בשל העניין הזה עצמו, אלא יש חוגים רדיקליים שמשתמשים במעמד האשה כדי, לא יודע, להדיר, לדחוק את רגליהם של החוגים הדתיים, שכוחם הולך וגדל בצבא. מה זאת אומרת "החוגים הדתיים"? הרבה יותר צעירים דתיים ממשיכים במסלול ההתקדמות בצבא, באופן טבעי.
מצוין בזה. אלא שיש תופעה אחרת בעייתית, שהיא ממש בעייתית, שצעירים רבים חילונים לא ממשיכים במסלול הצבאי, לא ממשיכים לקצונה, לא ממשיכים מכל מיני סיבות, שלא אנתח אותן כאן עכשיו, וזה יוצר משקל הרבה יותר גדול של אנשים דתיים בצבא לעומת משקל נסוג של צעירים חילונים, יוצר מתיחויות מסוימות. ובצבא, שברוך השם מחזק את מעמדן של הבנות בצבא גם בתפקידים קרביים ותומכי לחימה, באופן טבעי יש מפגשים יותר תכופים בין דתיים, בנים, לבין בנות חילוניות ודתיות. ועל כן, אך טבעי שפה ושם יהיו אי-הבנות, נקרא לזה. אלא שפה צריך להפעיל שכל ישר, כי רוב האנשים, הדתיים והחילונים, רוצים לחיות בשלום ולהיות בצבא ביחד, ומסתדרים. אבל תמיד יש האנשים שהם דווקא, שהם אומרים: אם הצבא לא יתנהג כמו שאני רוצה שהמדינה כולה תתנהג, אז לא צריך דתיים בצבא, כי הם מקשיבים רק לרבנים. והשני יגיד: לא צריך נשים בצבא, כי הן נועדו למנוע מדתיים לשרת. הייתי אומר שהתופעה הרווחת ביותר היום בתוך הצבא היא – וקל יהיה לזכור את זה בניסוח הזה – שמול כל קצין שאוהב לריב יש רב שאוהב להקצין. מול כל קצין שאומר: לא, אתם תישארו ואתם תשמעו את הזמרות שרות, ודווקא, ופקודה זה פקודה, ופתאום שירת נשים הופכת להיות המטרה העיקרית של צה"ל מול אלו שעושים דווקא. אז יש תמיד מול הקצין שאוהב לריב, יקום תמיד הרב שאוהב להקצין ויגיד: ייהרג ובל יעבור, כיתת יורים ולא שירת נשים. ולכן אני אומר, בואו נשים רגע בצד, כבודם של קצינים שוחרי ריב ורבנים שוחרי הקצנה במקומם מונח, וניתן ל-99%, ל-95% מהאנשים למצוא את הנוסחאות, לדעת איפה להעלים עין, איפה לא למצוא את ההתנגשות אלא את החיבור, כי בסוף אנחנו צריכים לחיות ביחד במדינה ובצבא שצריך לנצח במלחמה.
אדוני היושב-ראש, חברי הכנסת, בהמשך לדבריו של עמיתי חבר הכנסת לוין, לעתים מערכת המשפט מכה בפטיש חמישה קילו על יתוש, משתמשת בתותחים כבדים על דברים חמורים אבל קטנים. שתי דוגמאות מהימים האחרונים מעידות על כך. להאשים מתנחלים או אחרים שדיווחו זה לזה על תנועות הצבא בדרך למאחז, להאשים אותם בריגול – זאת הפרזה כבדה מנשוא, ובאותה מידה גם להאשים חרדי שהתנהג בגסות ובבריונות כלפי אשה בבית-שמש וגידף אותה במילות גנאי – להאשים אותו בהטרדה מינית זה פשוט מוריד מחומרתה ומערכה של ההטרדה המינית. נכון הוא שמערכת המשפט לפעמים רוצה להפגין עד כמה היא סולדת, ובצדק, מתופעות מסוימות וממעשים שאינם חוקיים, אבל צריך לקרוא לעבירות בשמן, ולא לקרוא להן בשמות של דברים שהם חמורים יותר, כי כשהזאב האמיתי מגיע, צעקות ה"זאב" וה"זאב" שקראנו קודם לכן גורמות לכך שאנחנו לא נשים לב לדברים החמורים והאמיתיים. לכן, הטרדה מינית היא הטרדה מינית, וריגול זה ריגול, ובגידה היא בגידה, ואילו בריונות, והפרעה לכוחות צה"ל, ושאר מעשים שכאלה, כבודם הנחות-מאוד במקומם מונח.
הוא כבר יודע למה עצרו אותו.
אכן כן. לקרוא לכל דבר בשמו יהיה יותר נכון.
יש הרי סעיפים קיימים, להעמיד אותם, ויעמידו אותם על המעשים הנכונים.
אדוני היושב-ראש, חברי הכנסת, חברת הכנסת חנין זועבי כתבה הקדמה לספר עם סממנים אנטישמיים. המופתי של ירושלים יכול לדבר בפומבי – – –
ראיתי את הסרט. אני רואה אותך – אני שומע אותך כאן, אני לא צריך לקרוא את הספרים.
כן, כשאת משתמשת בתיאורים של טיהור אתני – – –
– – – טיהור אתני, ועוד ביטויים על הישות הציונית פה, זה מספיק חמור. עלייך לא צריך לספר שקרים, מספיק לומר את האמת. כשהמופתי של ירושלים אומר דברים אנטישמיים על הרג יהודים, אז אנחנו עושים לו – זה נקרא הנחת שמאלנים. טוב, זה ערבים, אנחנו אומרים, ערבים, ככה זה אצלם, הם קיצונים. גם במשא-ומתן אתם אנחנו אומרים, על זה הם לא יסכימו לוותר, האדמה קדושה להם. ערבים. אפילו, עד כדי כך, שלפעמים בעיתון אנחנו קוראים ידיעה על ילד מהתנחלות, או מאיזה מקום, שהלך לאיבוד והגיע לכפר ערבי, והחזירו אותו, אתה שומע את ההתפעלות, כאילו, הא, הם לא טרפו אותו. זו פטרונות של שמאלנים – לא של ימנים – שחושבים שהערבים זה מין תנינים כאלה, שלא צריך לבוא אליהם בדרישות. לכן הערבי יכול לעמוד, מופתי, איש דת, או כל בן-אדם אחר, יכול לעשות הכול, כי זה משהו, זה מין חיה כזו, זה אקזוטי. הוא יכול להגיד דברים אנטישמיים – יושב קהל שלם במסגד, מסגד זה קדוש, הם לא יפריעו לו, זה לא מנומס, לשמוע דברים נתעבים, אנטישמיים, גזעניים, ונו, ככה זה, מה לעשות, "מעלש", זו הדת שלהם.
חברי הכנסת, כשהרב של קריית-ארבע או הרב של אנשים אחרים אומרים דברים כאלה, אני מדבר נגדם. אבל אתם לא מדברים נגד המופרעים שלכם, ואנשים כמותכם מוחאים כפיים, ואתם הולכים לדיקטטורים המתועבים ביותר בעולם הערבי ומתחנפים אליהם, ופה עומד חבר הכנסת  ואומר דברים – גם וולגריים ושוביניסטיים, אבל גם – אפילו על העניין הזה של "רוסיה ביתנו", כי חלק מכם, חברי הכנסת הערבים, לא מכירים בזכות של היהודים כולם להיות כאן ולהקים ולבנות את מדינת היהודים. ועושים לכם הנחה כי אתם ערבים, ככה זה אצלכם, אתם לא באמת, נו, נבוא אליהם בדרישות? רבותי, כן; אנחנו באים אליכם בדרישות, שלא תהיו גזענים. שלא תשתקו על דברי תועבה, גם אם הם נשמעים במסגדים. שלא תכתבי הקדמה לסופר אנטישמי, לא רק כי את חברת כנסת ישראלית, כי את בן-אדם שצריך לבוא אליו בתביעות, ולא לעשות הנחת ערבים, ולא לעשות הנחת שמאלנים, ולא להגיד "אבל הכיבוש", "הכיבוש", "הכיבוש", על כל פשעינו יכסה הכיבוש. נגיד שגזלו לכם את האדמה; לא גזלו, היא אדמה שלנו, לא נכנס לוויכוח. נגיד שהקימו לכם את ההתנחלויות ולקחו לכם את כל מקורות המים. זה לא נותן הנחה לרצוח והיתר – אז הכול מותר. לא. יש דרישות מוסריות, גם מערבים, אפילו מחברי כנסת ערבים.
ולכן, לא ניבולי הפה שלכם ולא האנטישמיות שלכם ולא הגזענות שלכם יפחידו אותנו. אנחנו נדרוש מכם, כל אזרח בישראל, יהודי וערבי, חבר כנסת או לא חבר כנסת, להיות בן-אדם ולהיות כפוף לקודים מוסריים, ולא לקבל לא הנחת שמאלנים ולא הנחת ערבים.
אדוני היושב-ראש, מעט חברי הכנסת, האמת היא שפעמים רבות יש התלבטות כאן, בבית הזה: כשאנחנו באים לחוקק אנחנו רוצים להשיג, באמצעות חקיקה, באמצעות החוק, גם את הצדק. החוק צריך לבטא בציבור תחושות של שוויון, שוויון בנטל, של זכויות וחובות שוות ותחושה עצמית של האזרח שהמדינה פועלת על-פי ערכי השוויון והצדק, והביטוי של זה הוא בְּחוק. אלא שלעתים קרובות יש פער מצער בין חוק לבין צדק, משום שצדק הוא אידיאל ושאיפה וחוק הוא תוצאה – צדק הוא אידיאל וחוק הוא תוצאה של פשרה, ושל הסכמות ושל ויתורים. וכך לא פעם חשים האזרחים שהחוק שנחקק איננו צודק במלואו. ובעצם זו הסוגיה שבה אנחנו דנים בעניין חוק טל. חוק טל הוא לא צודק. העובדה שחרדי יכול לא לשרת כחוק ואילו אחרים חייבים לשרת כחוק – זה לא צודק, גם אם זה חוקי. וגם חוק טל, ואני מודה שאני עוד לא מרגיש שאני מספיק בקי בכל פרטיו כדי להביע עמדה נחרצת – זאת אומרת, יש פה פער ברור, צועק לשמים, בין חוק לבין צדק. אם נחוקק אותו כך ואפילו אם נשפר אותו אחרת, עדיין לא יהיה שוויון בנטל. לא יהיה שוויון בנטל, כי אנשים, אף שהם אזרחים שווים הם לא באים ממקומות שווים, מתרבויות שוות. יש אנשים שלמדו במוסד חרדי, עם השכלה חרדית, שאני בטוח שאם אתה לוקח אותם לשלוש שנים לצבא כמו כל חייל אחר – למרות שזה צודק, זה לא חכם, זה לא אפשרי. ולכן כשאנחנו באים לחוקק חוקים אנחנו צריכים לדעת לא רק "לאן אתה הולך" – אלא גם בבחינת "דע מאין באת". ותפקידו של המחוקק בסוגיה הזאת של גיוס החרדים הוא להקטין את הפער הבלתי נסבל שבין החוק לבין הצדק, לקרב בין הדברים האלה. שמעתי מעט נתונים בדיון המעניין, הפתוח, שהיה השבוע בוועדת החוץ והביטחון, ורואים מגמות שנראות כחיוביות בחברה החרדית ובהשתתפותה בנשיאת הנטל בתחומי העבודה והשירות הצבאי – השירות האזרחי והשירות הצבאי – ובעקבות זאת גם כניסה לשוק העבודה. נכון הדבר שלא הכול בזכות חוק טל, אלא בגלל מגמות אחרות, אבל אני משוכנע מאוד שאת פתרון הבעיה של השתתפות החרדים בשירות הצבאי ובשירות האזרחי ובשוק העבודה אי-אפשר לפתור בכוח, ואי-אפשר לפתור רק בכוח החוק, משום שיש תהליכים, אדוני השר לשעבר ברוורמן – אתה כלכלן – יש תהליכים כלכליים, והחברה החרדית מתחילה, על-פי חוקרים, לקרוס לתוך עצמה מסיבות כלכליות.
אם אנחנו נדחק אותם באמצעות חקיקה קשוחה אנחנו נעורר, וכבר מעוררים, גם אצל חרדים את המתנגדים. הם אומרים: תראו, לא מנסים להפוך אותנו לאנשים עובדים ולאנשים משרתים, מנסים להפוך אותנו לחילונים, מנסים להפוך אותנו לציונים, רוצים שנהיה כמוהם. ואני לא רוצה שהחרדים יהיו לא חילונים ולא דתיים לאומיים; כלומר, אם הם יחזרו בתשובה, הם יהיו, אבל זה לא המטרות של חוק. המטרה היא לפעול בשכל, כדי שיהיה שוויון בנטל ככל הניתן. אלו שתי המלים שהייתי מוסיף למלים "שוויון בנטל": "שוויון בנטל ככל הניתן", כי אם אנחנו נלך בכוח, לא נקבל חרדים עובדים, לא נקבל חרדים משרתים – –
– – ואני חושש שגם חרדים לומדים אנחנו נקבל פחות.
אל תדאג, יחוקקו אותו ברגע האחרון.
– – – הם היו יהודים, הם לא היו מתפללים.
חשבתי שרק ליברמן מבין ערבית, לא?
אדוני היושב-ראש, חברי הכנסת, חבר הכנסת דב חנין, אם היית משאיר את הנאום שלך פה, הייתי קורא אותו בעצמי שוב, הייתי חוסך פשוט את הטרחה. אני מסכים עם כל מלה. יש פה דיון גדול על קריטריונים, ואפשר באמת לדון: מיצוי כושר השתכרות או לא מיצוי כושר השתכרות, כמה שנות נישואים, האם הקריטריונים מתאימים לחרדים או שמא החרדים יתאימו את עצמם לקריטריונים; אלו דיונים גדולים, אבל אני בהחלט מסכים שהממשלה זורקת איזה עצם גרומה, צפודה, אפילו לא להמונים, להמונים הדלים, כי מדובר הרי באנשים – זה לא לכלל הציבור, הקריטריונים האלה, אלא לאלו שיש להם פחות. וכדי שהם יתקוטטו איש עם רעהו: יוצאי צבא נגד חרדים, ערבים יגידו: למה לא אנחנו, כי לא היינו בצבא? המתנחלים יגידו: האם זה כולל את יהודה ושומרון? ריבו אחים, ריבו, ואנחנו את נפשנו הצלנו. כשהפתרון – מבין אפילו מי שלא מבין בכלכלה – הוא: יש מחסור בדירות, הבה נעשה שלא יהיה מחסור בדירות. לא בכל מחיר, אבל במאמצים גדולים מאוד. שהדרך הזאת היא דרך מסוימת: הפשירו קרקעות, בנו בתים – ציבורי, פרטי, אבל כמות גדולה של קרקעות מופשרות מוזילות – זאת הוזלה משמעותית ביותר של מחיר הדירה. ברגע שיהיו הרבה דירות, מחיר הדירות ממילא ירד, וגם לעניים, וגם למעמד הבינוני, אפילו לעשירים, יהיה יותר קל לקנות דירות. זו הדרך, ולא, נעבעך, לזרוק עצם ביבנה, וקצת במודיעין, ו-1,000 דירות באשדוד. זה חלק מהפתרון, ולא כל הפתרון, ובינתיים אנחנו עסוקים במריבה של עניים בעניים, למי מגיע יותר. אלה יאשימו את השר מש"ס, והשר מש"ס יגיד: אני פוגע בכלל באנשים שלי. אני לא מאמין לאף אחד מאלה. הפתרון הוא, בידי המדינה יש המשאב הכלכלי היקר ביותר, וזוהי האדמה. שחררו יותר אדמות יותר במהירות, עם כל הרפורמות הנפלאות שעברו פה בשלוש השנים האחרונות; לבצע אותן במהירות זה הדבר אשר יוריד את המחיר יותר מכל דבר אחר. והערה קצרה אחרונה: אמר שר השיכון אטיאס שהמבחן הוא איפה בונים. הוא אומר: אם אני בונה בקריית-ספר או בביתר, חילונים לא יבואו, ואם אני בונה במודיעין – חרדים לא יבואו, וככה: לא כצעקתה. טועה השר אטיאס. נכון שחילונים לא יבואו לגור בעיר חרדית, אבל חרדים, בגלל מצוקתם, יבואו גם יבואו לגור באשדוד, וביבנה, ואפילו במודיעין. ויבורכו כל מי שרוצה לגור איפה שהוא רוצה, אבל יזכור השר אטיאס שברגע ש-20% או 30% מהזוכים מקבלים את הניקוד הגבוה, יהיו חרדים במודיעין ובמקומות אחרים – אל תספרו לאף אחד: אחרים לא יגיעו. אדם משקיע בדירה, זה כל אוצרו – –
– – והוא לא רוצה לגור בשכונה חרדית או מתחרדת מראש – –
– – ועל כן גם האחרים יהיו חרדים. ולכן, גם אם כוונתו לטובה, מעשיו בקטע הזה עלולים לצמוח לנו לרעה, ולתגרה מתמשכת בין קבוצות אוכלוסייה.
אני מבין כל מלה שלך – – –
אני לא יודע אם זה תיקון או איום.
– – – זה נאמר כבר בתורה – – –
אבל בעניין של לכלוא, זה דבר – – –
אדוני היושב-ראש, חברי הכנסת, במגרון מסתמן הסדר. מסתמן הסדר במגרון, ויוצאים מהמקומות שלהם – לא נגיד מלה אחרת – כל בעלי החרון הקדוש, שאומרים, איך זה ייתכן, איך אפשר למצוא פשרה? שמענו את נאומה של חברת הכנסת גלאון, באיזה חרון קדוש – פשרה? יבנו עכשיו שני יישובים, מסתבר. לא רק שלא יהרסו אחד, את מגרון, אלא שניים ייבנו. יישוב קבע אחד מסודר כחוק, עם כל הנהלים והסדרים, והמקום שייעזב יתמלא לצורך צרכים אחרים. אתה רואה את התאווה לראות דחפורים עולים על יישוב, כאילו אין דבר אחר בעולמם של אנשים אלא להרוס יישוב. מילא וניחא אם הממשלה היתה לקראת הסדר מדיני, וצריכים, או רוצים, או חייבים, התחייבו, לעקור יישובים, כפי שהיה בהתנתקות, ששם זה לא היה הסכם אלא החלטת הממשלה. אבל כאן הריבונות הישראלית נשארת. אבל אנשים רבים בשמאל הפכו את עקירת היישובים למטרה בפני עצמה. לא ככלי שנועד להקים מדינה פלסטינית, כדי לא לשלוט על עם אחר. הם רואים בעקירת יישובים כשלעצמה מטרה, הנאה. כמעט לפעמים אני חושב שיש אנשים שבבית, כשהם באים, הם מכניסים איזו קלטת וידיאו או דיסק כדי לראות D9, דחפורים הורסים בתים. הפֶטיש הזה, זה עצמו מביא להם טעם בעולמם. ואני אומר שהנה באו העותרים מ"שלום עכשיו" וממקומות אחרים – באו לקלל ונמצאו מברכים; באו להרוס את מגרון בכל מיני טענות ותואנות שווא, והנה עכשיו מגרון תיבנה לא הרחק משם, והאתר הקיים גם הוא ייכון. ובכלל, אעיר עוד הערה לאנשים שלא אוהבים פשרות בנושאים אחרים גם. ראינו אתמול הסדר בנושא חברתי-כלכלי-תעסוקתי, בעניין עובדי הקבלן, ואנחנו נראה בחצי השנה הקרובה הסדר או פשרה בעניין חוק טל. ותמיד יש את אלו שאומרים: היה לא תהיה, ייהרג ובל יעבור; איך זה מישהו מעז למצוא פשרה, הסדר, הבנה, ויתור? אנשים שמדברים בנושאים אחרים על ויתורים מפליגי לכת, על נסיגות עתירות קילומטרים, פתאום כשיש איזה ויתור, איזה פשרה, איזה הבנה בתוך החברה הישראלית, בין מעסיקים למועסקים, בין מתנחלים לממשלה, בין חרדים למדינה – פתאום כל החרון הקדוש שלהם יוצא ואי-אפשר לעצור אותו. ולכן אני אומר לסיום: רבותי, גבירותי, תרגיעו. מדינה וחברה אומנם בנויות על הכרעות, אבל ההכרעות צריכות לבוא בעקבות הסדרים. וההסדר במגרון – הסדר טוב הוא. יישוב חדש ייבנה, ויישוב אחר ייבנה בהמשך, ובא לציון גואל.
– – – זכותי. אתם חייבים לי – – –
אדוני היושב-ראש, חברי הכנסת, הרבה פעמים יש התרעמות כשדנים בענייני חברת החשמל, אדוני שר האנרגיה והמים, מתרעמים על עובדי חברת החשמל שיש להם חשמל בחינם. זה הפך להיות סמל הרבה מעבר למידותיו האמיתיות. לפעמים, כשאני שומע וקורא בעיתונות, כשהעיתונות עוסקת בענייני לשון הרע – זיכוי או הרשעה, חוקי לשון הרע ודברים שעסוקים בה – כאילו יש עיתונות חינם לנושא עיתונות. זאת אומרת, העיתונות יכולה לנהל קמפיין בעד עניין שנוגע לאושיות המקצוע הרבה מעבר לחשיבותו ביחס לנושאים אחרים שאין לעיתונאים את העניין הגדול שיש להם פה. ופה, בעקבות הפיכת ההחלטה של השופט סולברג, התפרצה באותו בוקר איזו צהלה בכלי התקשורת: זוכינו. כולנו. כמעט יצאו במחול משחקים ברחובות העיר על הניצחון הגדול. כשאתה קורא את הטקסט עצמו, גם של בית-המשפט העליון, אני לא רואה שחילקו שם מדליות לתחקיר ולעיתונאית. יש שם ביקורת קשה בנושא אתיקה, בנושא עריכה. אבל אני לא אכנס לתחקיר עצמו. אפשר להתווכח אם הכתבה ראויה או לא ראויה. דווקא בהמשך להערתו של חבר הכנסת לוין, אפשר ללמוד פה משהו מאוד יסודי. הרי לא מדובר פה רק בעובדות. מדובר פה ביחס של הצופה לעובדות שמביאים בפניך. שופט אחד, שופט מחוזי, שהיום הוא מכהן כבר בבית-המשפט העליון, רואה בזה דיבה, ולשון הרע, ורשלנות, וכל מה שהוא אמר על הכתבה, ושלושה מעמיתיו – שופטים אחרים – רואים דבר הפוך. האם יש קשר בין בית-הגידול של שופט פלוני ובית-הגידול של שופטים אלמונים לבין תוצאות משפט מהסוג הזה? יש קשר, וזה טבעי, כי בית-המשפט לא מנותק מהמקומות, מהערכים, ממקומות שבהם הוא גדל. השופט סולברג תופס לשון הרע באופן מסוים, והשופטים ששפטו בבית-המשפט העליון תופסים את זה אחרת. כבוד האדם גם הוא לא מושג מוחלט. זה מושג יחסי. לא הכול עובדות. יכול להיות שהרכב של שלושה שופטים אחרים או של שבעה שופטים יכול לקבל החלטה אחרת, כי זה לא עשה או לא עשה, אלא איך אתה רואה טלוויזיה, איך אתה קורא כתבה, איך אתה תופס את מקומו של האדם שמולך. ולכן, כל כך חשוב לגוון את בית-המשפט. ואני יותר קרוב בהשקפת העולם שלי במקרה הזה דווקא להחלטה של בית-המשפט העליון מאשר להחלטתו של השופט המחוזי בכתבה הספציפית הזאת, אבל השקפת עולמו הכללית של השופט סולברג יותר קרובה, וזה לא דבר שצריך להסתיר אותו. אנשים הם לא רובוטים. ועל כן, אם בבית-המשפט לא יהיו כולם גזורים מאותה יריעה, מאותו בית-גידול – פעם קראו לזה "רחביה", אבל היום זה כבר לא רחביה, אבל אותה השקפה של מה שנקרא האדם הנאור, זכויות האדם כדבר בלעדי ועליון על הכול, אלא עוד כמה זכויות ועוד כמה ערכים, נקבל בית-משפט לא רק הרבה יותר מעניין – הרבה יותר צודק בסופו של דבר. ולכן, מתוך הוויכוח הגדול הזה בין שופטים ובין השקפות עולם תצמח ברכה, כי יותר אנשים יבינו את החשיבות של גיוון בבית-המשפט העליון.
שר המשפט, לא שר המשפטים. זה היה משפט אחד.
אדוני היושב-ראש, חברי הכנסת, אני מקווה שאחרי שראש העירייה רון חולדאי ישלים את התחבורה הציבורית בשבת, אם זה יצליח אולי גם תהיה תחבורה ציבורית נאותה בימי חול בתל-אביב. הרפורמה המהוללת לא בדיוק מצליחה, והעגלה הריקה, שאתמול באה לביטוי במועצת עיריית תל-אביב, יצאה לדרכה כשהיא עמוסה בחנופה ובפופוליזם זול, פופוליזם זול שלא יוביל אף אחד מהכא להתם. סתם חנופה חילונית יחד עם התגרה של שעון הקיץ, כי ראש העירייה חולדאי מתחיל להאמין בססמאות שמוכרים. הוא מאמין ש"העולם שייך לצעירים", כי ככה אמרו בפרסומת, והוא אפילו מאמין שתל-אביב זו "עיר בלי הפסקה". ואני אומר לראש העירייה חולדאי: קצת הפסקה בעיר שלך, גם הפסקה ממך, אבל הפסקה בכלל לא תזיק לאף אחד, כי החילוניות זה לא רק לקנות ולצרוך ולנסוע ולבלות ולהפוך את השבת ליום חול. תל-אביב זה לא רק בילויים וזה לא רק עבודה ולא רק עוד אלפי אנשים שעכשיו שבתם תהפוך כאילו זה יום ראשון, שני ושלישי. ולכן, תרגיע קצת. הרי לא תסיע אף אחד לשום דבר. זה לא שירות לנוסעים, זה שירות לנושאים לוויכוח, שנוכל להתקוטט שוב, שתשים אצבע בעין לדתיים ולמסורתיים, שהם אלו שיצטרכו לעבוד בשבת. פשוט עלוב. עליבות חילונית. במקום לדאוג לאינטרסים החילוניים האמיתיים, מעצבנים כמה דתיים. טוב, עצבנתם אותנו, הדתיים, לא נגור בתל-אביב, נישאר בירושלים, תהיו מאושרים ותעבדו בלי הפסקה.
גברתי היושבת-ראש, חברי חברי הכנסת, אני לא אהיה מקורי אם אני אגיד שכן, גם התקשורת אשמה – לא עכברא גנב, חורא גנב – והיא גורמת לנו לשסות איש ברעהו, להתחרות על תשומת לבו של הציבור, ועל כן אנחנו, חברי הכנסת, נגררים לכל מיני פעלולים ותעלולים וגם להצעות חוק. פעם זממתי לחקוק חוק, להציע הצעת חוק – יש כמובן הבדל בין להציע הצעת חוק לבין לחוקק חוק. תקשיבו, רבותי, איזה חוק אני מציע – שכל הרחובות בירושלים שקרויים על שמות של רבנים, יהיו סגורים בשבת. ואפילו היה לי איזה רציונל: היעלה על דעתכם שמישהו נורא חילוני שיהיה על שמו רחוב, שיסגרו אותו בשבת? לא עולה על הדעת, נכון? אותו הדבר להיפך. כמובן שזה הבל הבלים, אבל אני מבטיח לכם שלו הייתי מציע את הצעת החוק הזאת, זאת כפולה מחר בכל העיתונים. ויתחיל דיון בעד ויתחיל דיון נגד ויציירו את מפת ירושלים מחדש בעקבות הצעתו של ח"כ אורבך. אז אני לא הצעתי את זה, התאפקתי. אבל תאמינו לי, יש לנו חוקים דומים לזה. כל מקום בחוק בו יש ו, יהפוך לו/או. או כל מקום שבו או, יהפוך לאו/ו ו/או, או/ו. חוקים, בשביל להיכנס לסטטיסטיקות, בשביל לא לשנות כלום או בשביל לעצבן ופה ושם גם בשביל להגיד את עמדתנו. אני לא איזה איסטניס שאומר, שום דבר, לא להשתמש אף פעם בהצהרת חוק כדי להגיד את השקפת עולמנו, אבל נדרש מאתנו קצת יותר ריסון במסגרת התחרות על תשומת הלב של הציבור וקצת פחות חוקים פרטיים. עוד דבר שאני חושב שראוי לחשוב עליו. הכנסת קצת אצה רצה, מין מועדון חברים פתחנו לנו, שלא יבואו עוד. אנחנו משולים לאנשים באוטובוס, כשהם בפנים הם אומרים: לא לעלות יותר; אבל כשהם למטה הם אומרים: תיכנסו פנימה. כל פעם שאנחנו שומעים על אנשים אטרקטיביים שזוממים לבוא פה במקומנו, קצינים בצה"ל, פקידים בכירים, עיתונאים, השם ירחם, אנחנו ישר קמים וצועקים "צינון", "לא לעלות יותר".
פקידי סוכנות, בכירים כמובן בסוכנות – אל תבואו, אין מקום. זה ניגוד אינטרסים. בוודאי שזה ניגוד אינטרסים. אנשים חדשים שיבואו לכאן זה מנוגד לאינטרסים שלנו, כאן יש כבר מספיק אנשים מוכשרים.
אל תבואו, אלופים בצה"ל; אל תבואו, מגישים בכירים; לא מנכ"לים, לא צריך, יש לנו מהכול, אנחנו משק אוטרקי של כשרונות. יש גם חשש. אם אתם, הבלתי מצוננים, כולכם תבואו, לאן אנחנו נלך? לא תהיה ברירה אלא לחוקק חוק אולי להגדיל את הכנסת. מה, רק בגלל שאנשים חדשים יותר מוכשרים מאתנו, רק בגלל זה אנחנו נצטרך ללכת? ולכן אנחנו עוסקים בכל מיני יוזמות שנועדו לעצור ולהגביל ולא לאפשר. לכן אני אומר, גם בעניין החוקים הפרטיים, העודפים, הבלתי נסבלים, וגם בעניין של החשש הזה כל הזמן שאחרים לא יעוטו על חופנו, צריך למתן אותם, קצת יותר סבלנות ואורך רוח, יש מקום לכולם, וגם אם אין מקום לכולם, זה לא כל כך נורא. אני חושב ששני הדברים הקטנים האלה שהם בידינו, יועילו קצת לדימוי של הכנסת, לא כמועדון חברים שעסוק כל היום בתחרות אלא כמקום פתוח, כבית העם.
אדוני היושב-ראש, חברי הכנסת, אני חסיד גדול של העבודה המאורגנת ושל השירות הציבורי שיש בו עובדים מאורגנים. אני רואה בזמן האחרון איך לפעמים נוזפים בעובדים, אפילו בפומבי – אפילו בעובדים בכירים, ראינו אתמול בטלוויזיה – ואיך אנשים לפעמים יודעים, גם במקצועות זוהרים, שממחר או משבוע הבא הם כבר לא עובדים, ולבי – מעי חמרמרו. ודווקא משום כך אני חושב שבזמן האחרון נגרם נזק גדול לעבודה המאורגנת ולזכות להיות מאוגד ומיוצג על-ידי ועד עובדים, דווקא על-ידי ועד עובדים. אני מתכוון כמובן להתנהגותה של יושבת-ראש ועד עובדי הרכבת, הגברת גילה אדרעי, שבמעשיה – ואני לא נכנס לוויכוח מי צודק בוויכוח בין המעסיק לבין העובדים ברכבת ישראל – הסגנון, צורת הדיבור, ההשבתות הפראיות, ועל כולנה עולה ביזיון בית-הדין – גורמת נזק לא רק לנושא הרכבת ולעובדי הרכבת, גורמת נזק אדיר לדימוי של השירות הציבורי. גברת אדרעי נתנה נשק אדיר בידי אלו ששונאים את ההסתדרות – כמייצגת – גם אם ההסתדרות לא בדיוק עמדה לצדה, אלא להיפך, לקחה ממנה את המושכות – את אלה שרוצים – תראו, תראו איך נראה השירות הציבורי, בהפרטה ובשירות הפרטי דברים כאלו לא יכולים לקרות, והדימוי – שגם ככה הוא בעייתי ומלא אבק – של הוועדים קיבל מכה קשה כזאת, שהרבה מעסיקים, יהיה להם עוד נימוק, תהיה להם עוד סיבה, למה לא לאפשר או למה להזיק להתארגנויות של עובדים. אנחנו רואים את זה בכמה כלי תקשורת, ואצל העיתונאים, שמנסים להתאגד, לעמוד על זכויותיהם, כדי שלא יהיה איש לנפשו, וצריך לעודד ולחזק את המגמות האלה, אבל כשבא ועד עובדים – או ועדי עובדים – במקומות ציבוריים, בעיקר, מסוימים, ומתנהגים כאילו המפעל הוא שלהם, זה מקשה מאוד על ועדי עובדים במקומות אחרים, ועל עובדים יחידים במקומות אחרים להתאגד ולעמוד על זכויותיהם. ולכן אני אומר לעובדים, הכיוון הזה – והמגמה הזאת – שלא כל אחד יהיה לבד, הוא כיוון מבורך וחשוב, ולא שכל פעם המעסיק יבוא וינפנף כרצונו על-פי איזה חוזה אישי גחמני כזה או אחר, זה חשוב מאוד, אבל ועד עובדים צריך לדעת את הגבולות שלו, והתנהגות של בעל הבית היא התנהגות שאיננה רואה את טובת המפעל, אלא רק את הטובה של האיגוד, את האינטרס הצר, זה מביא נזק אדיר, בסופו של דבר, גם לעובדים עצמם באותו מפעל, גם למפעל עצמו, וגם לכל שוק העבודה בישראל. ולכן אני אומר לא רק למעסיקים, שבהם אנחנו סונטים כל הזמן, אלא גם לעובדים – עובדים, היזהרו בדבריכם, היזהרו בהתנהגותכם, שמא תמיטו אסון גדול על כל שוק העבודה המאורגנת בישראל.
גברתי היושבת-ראש, מעט חברי הכנסת – יקרים אחד-אחד אבל מעטים – אי-גיוס החרדים הוא במשך שנים רבות בעיה מוסרית. בשנים האחרונות מתגלה ומסתבר שהוא לא רק בעיה מוסרית אלא גם בעיה פרקטית; המספר ההולך וגדל של חרדים שתורתם אומנותם ושלא מתגייסים מסיבות אחרות כבר מתחיל להציב בעיה בפני רשויות הצבא, כי צריך למלא את השורות. ובעוד עשר שנים, כש-50% מכל מחזור גיוס יהיו ערבים, או חרדים, שאינם מתגייסים, תהיה בעיה לצבא. ולכן מה שקבעו שופטי בית-המשפט העליון נותן תמריץ, עידוד, קריאת זירוז, לממשלה להציע הצעת חוק וגם ליישם את הצעת החוק, כך שיותר חרדים יוכלו להתגייס. והדיון הזה עוד יידון, ויהיו הצעות כאן, ואני מקווה שתימצא הדרך ויימצא ההסדר כדי שחרדים אכן יתגייסו במספרים יותר גדולים מאשר היום. אבל אני רוצה דווקא להעיר הערה שולית וצדדית – שלא נראה לי, לא לגופו של פסק של בית-המשפט העליון, אלא לגופו של סגנון. לאחרונה במחוזותינו, כששופט בבית-המשפט העליון פורש מתפקידו, הוא עושה את זה כמו הפרידה של הרמטכ"לים. הרמטכ"ל, בחודשיים לפני שהוא גומר את התפקיד שלו, עושה מסיבה בכל יחידה, הולך להיפרד באיזה תרגיל שריון גדול, בתרגיל אוגדה. שופטי בית-המשפט העליון מצאו להם משהו חדש. הם אומרים: אני לא אפרד סתם ככה, לא "אתפייד" לי החוצה מבית-המשפט העליון, אני אתן להם חתיכת פסק כזה שיהדהד אחרי. אותי הם לא ישכחו. כשאני אצא מבית-המשפט, אומרת דורית בייניש, הארץ תרעד ת"ק פרסה על ת"ק פרסה. תהיה מסיבה – יזכרו את הפסק שלי לנצח. כאילו מדובר בתוכנית טלוויזיה, ועוד עושים את זה ב-19:00. הפסק האחרון לא היה כמו כל הפסקים של בית-המשפט המהדהדים, ב-11:00. לא, ב-19:00, לפני החדשות.
של 20:00. אם החדשות היו ב-21:00, הפסק היה ניתן ב-20:00. ואני אומר לעצמי וגם לכם: הזהו בית-המשפט העליון? האם אנחנו נמצאים בתוכנית "שופט נולד" או אולי "המירוץ לעליון"? השופט צריך להשתתף ולהשתלב במשחק הרייטינגי והטלוויזיוני הזה? אני חושב שצריך להפסיק עם המנהג הלא-נאה הזה, הלא-מכובד לבית-המשפט העליון. עדיין אנחנו מצפים שבית-המשפט העליון יהיה קצת עליון מעל השיקולים האלה; את הפסקים הטובים והחשובים והעקרוניים אפשר לתת בסתם יום של חול. את הפסק הזה היה אפשר לתת לפני שנה, אבל חיכו לקראת הסוף, לתת איזו תפארת, איזה הד ולקראת החדשות. עזבו, הגברת דורית בייניש, את נשיאת בית-משפט עליון מכובדת, שופטים אחרים, גם אתם נכבדים, אינכם זקוקים, לא "למירוץ לעליון" ולא "לשופט נולד", אלא לענווה ולנחרצות ובלי התחרות על תשומת הלב של הקהל.
אפשר שחבר כנסת לשעבר ישאל את השאילתא.
אדוני היושב-ראש, אדוני השר, חברי הכנסת, בשבועות האחרונים התרחבה ביהודה ושומרון התופעה של שוד רכבים באמצעות הוצאה אלימה של הנהג מרכבו. התושבים חוששים שאם לא תמוגר התופעה בצורה מיידית תשמש טכניקה זו גם לחטיפת אזרחים או רציחתם חלילה. רצוני לשאול: האם כל מערכות הביטחון הרלוונטיות פועלות בנושא? כיצד?
אדוני היושב-ראש, תודה רבה לעמיתי חבר הכנסת וקנין. אני ביקרתי במקום לפני כחצי שנה, והיה אפילו ביקור גומלין בכנסת של קבוצת הנשים מ"בית דוד"; על שולחני תמונה שלנו ביחד. זה פשוט מקום – אם היה צריך להוסיף מקומות קדושים, גם אתרים שכאלה, לחוק המקומות הקדושים, הייתי מוסיף את "בית דוד". יש לו כבר שם של מקום קדוש, אבל זה מקום קדוש באמת; עוסקים שם בדבר הכי חשוב. אני שואל את אדוני השר לגבי המדיניות הכללית של שיקום בקהילה של אנשים ונשים מבוגרים מהסוג הזה. כי נדמה לי, ואולי במידה של צדק, שמשאבים רבים מאוד מופנים למפגרים ובעלי לקויות אחרות כשהם צעירים מתוך ראייה קדימה או מפני שיש יותר דיסציפלינות ומתודות של איך לטפל בילדים ובצעירים, ואנשים שהם כבר – לא נגיד, בערוב ימיהם, עד מאה-ועשרים, אבל בני 50 ו-60 – נדמה שזה יותר יוזמות כמו שיש ב"בית דוד" במבשרת ובעוד מעט מקומות אחרים. האם יש תפיסה של משרד הרווחה לגבי טיפול בקבוצה לא גדולה של אנשים מהסוג שמטופלים כל כך טוב ב"בית דוד" כדי לראות איך אנחנו מתמודדים עם סוגיה כל כך רגישה ועדינה. אני רוצה לחזק את השר: באמת, תצילו את המקום הזה. זה 40,000–50,000 שקל בשנה – אני לא מזלזל באף שקל – שהתועלת של זה היא כל כך גדולה שפשוט צריך לבוא ולראות.
גברתי היושבת-ראש, חברי הכנסת, אני יודע שלא מקובל לעשות פרסומת מסחרית בכנסת, אבל קראתי היום שהדמות הזאת של "במבה" הולכת לייצג את ישראל במשלחת האולימפית בלונדון, באולימפיאדת לונדון.
את "אסם", כן. זה נורא מצא חן בעיני, האמת.
אני חושב שזה פשוט – כן, התינוק עם החיתול גם, זה מבטא, אני חושב, את היכולות של חלק מהספורטאים שלנו. אבל אני חושב – עלה לי רעיון לפתח את זה עוד קצת, אם כבר חברות מסחריות מייצגות את ישראל, וזה יפתור עוד כמה בעיות, למשל ההמנון. אני חושב שההמנון החדש שאני מציע, יכול לפתור אפילו את הבעיה של השופט ג'ובראן, שאפילו הוא יוכל לשיר אותו. יש לי את המלים החדשות – –
– – וזה מבטא את ערכי – שימו לב מה המלים: "אבא, אמא, 'במבה' / דבר ראשון על כל לשון / אין, אין, אין כמו 'במבה' / תמיד נגמר ביום ראשון / כי אין, אין, אין כמו 'במבה' / לא נותן לא מחפש / כי אין, אין, אין תחליף / אין, אין כמו 'במבה' / אין, אין, אין כמו 'במבה' / לא היה כמו לא היה ואין כמו 'במבה' / אין, אין, אין כמו 'במבה' של 'אסם'". תראו, זה גם ערכי המשפחה – –
– – "אבא, אמא "במבה" – זה גם עבר הווה ועתיד, זה גם אין תחליף, זה גם ייתנו – יקבלו, זה גם שבת מוזכרת – תמיד נגמר ביום ראשון. יש פה את כל ערכי המותג שנקרא: "החברה הישראלית במדינת ישראל". ולכן, לא רק באולימפיאדה צריך שהתינוק של "אסם" יבטא אותנו, גם את המנון המדינה, כדי שגם אתם, חברי הערבים, תוכלו לשיר, להחליף את "התקווה", כי אין כמו "במבה".
המדינה תשלם לחברה המסחרית על השימוש בזכויות.
המדינה צריכה לדעת אצל מי היא עובדת בסופו של דבר.
אדוני היושב-ראש, אדוני ראש הממשלה, חברי הכנסת, אני רוצה לדבר, ברשותכם, על נקודה קטנה ומציקה מאוד שקשורה לישיבות ההסדר. עם ביטול חוק טל על-ידי בית-המשפט העליון נשפך התינוק יחד עם המים. בתוך חוק טל המבוטל יש סעיף 9 המעגן את מעמדן של ישיבות ההסדר. ברגע שבוטל חוק טל בעצם בוטל התוקף החוקי של ישיבות ההסדר. וכך, אם לא ייפתר המשבר הזה, בספטמבר הקרוב לא יהיה הסדר. בניגוד לחברה החרדית שם אין הסדר עם הישיבות אלא יש הסדר דחייה של "תורתו אומנותו" של החייל הבודד, ישיבות ההסדר הן ישיבות הסדר. אדוני ראש הממשלה, בלי להשתמש בעולם – – –
אבל יש שוני, אני רוצה לעמוד בקצרה על השוני פה – – –
– – – בקצרה, על השוני המהותי בין בחור חרדי לבחור ציוני-דתי. אדוני ראש הממשלה, בלי להשתמש בדימויים מעולם העופות, אם זה נראה כמו משבר, ואם זה מתנהל כמו משבר, ואם כולם אומרים שזה משבר, זה משבר.
יש משפט בתלמוד שאומר: תלמידיך אנו, מימיך אנו שותים. כל דבר שננסה להתחרות – זה פשוט ייחשב כחוצפה וכמורין הלכה בפני רבם. ולכן, אין לנו אלא לצעוד בנתיב שסללו לנו רבותינו. אני פשוט הולך על ההדהוד של המשל הנאצל על הברווז על דבר שהוא ברמה, בדיוטה תחתונה יותר, זה הכול, פשוט כדי לא להחציף פנים. אבל פה מדובר במשבר עתידי קשה מאוד, משום שההבדל בין נער חרדי לבין נער ציוני-דתי – שההסדרים עם החרדים הם הסדרים עם אלה שלא רוצים לשרת, ואילו ישיבות ההסדר זה הסדר עם אנשים שרוצים לשרת – – –
– – – שמשרתים, ורוצים לשרת, זה חלק מהאתוס שלהם, ואז מוצאים את ההסדר איך לא ייפגע לימוד התורה, אורח החיים הדתי שלהם, ועוד דברים שאין סיבה שהצבא יפגע באורחות החיים. עכשיו, מה יקרה? מגיעים צווים לאנשים, לבתים שלהם. נגיד שלא יהיה ההסדר הפוליטי. הנער החרדי לא יתגייס לצבא בספטמבר או בפברואר הבא כי לא יגייסו אותו בכוח, בבני-ברק. אז הוא ייחשב עריק, הוא ייחשב משהו אחר, לא יקרה לו שום דבר, כי כל החברה שלו לא תתגייס. אבל הנער הציוני-דתי בכיתה י"ב, בכיתה י"א, אם לא יהיה לו הסדר עם ישיבת ההסדר אז הוא יתגייס. אני לא רואה בזה דבר רע שאנשים חלילה מתגייסים, אבל הזכויות שלו ייפגעו. אין לו המעטפת החברתית והפוליטית שיש לנער חרדי. ולכן אני אומר: אדוני ראש הממשלה, הפרד ומשול, משול והפרד. הפרד בין הישיבות החרדיות וההסדרים שיהיו בחוק טל לבין חוק מיוחד לישיבות ההסדר ולישיבות הגבוהות הציוניות, ששם מתגייסים לצבא, באיחור מסוים של שנה, שנתיים, שלוש שנים, אבל הם מתגייסים למסלולים מלאים. והעובדה שהחרדים או חלק מהם מנצלים את העובדה – בוא נראה אתכם עכשיו עושים לנו משהו, כי נגעת בנו? אז יש לך בעיה עם ישיבות ההסדר – לזה אנחנו, אנחנו, כמפלגה ציונית-דתית לא נסכים. או לפתור את הבעיה של כולם, או לפתור קודם כול את הבעיה של אלה שרוצים לשרת ומשרתים.
הגשנו הצעת חוק. חבר הכנסת זבולון אורלב, אני ויריב לוין; יש הצעת חוק של דודו רותם. ואכן, שר המשפטים אמר – זה המחר של הממשלה: נדחה בחודשיים. עוד חודשיים, עוד שבועיים. אם טובים אתך, זה נדחה בשבוע. אבל המלה "נדחה" היא יסוד מוסד בעבודתה של הממשלה. ומהבחינה הזו, עבודתה של הממשלה מעוררת דחייה. במקום לפתור את הבעיה מעוררים דחייה ואומרים: תבוא מחר. עד אז? או שהפריץ, או שהכלב, ואני לא רוצה שוב לחזור לעולם דימויים מבעלי-החיים. אנא, הפרד ומשול, משול והפרד בין שני התחומים החשובים הללו.
אומרים מקצת שבחו של אדם בפניו.
אדוני היושב-ראש, חברי הכנסת, יומיים של אושר עילאי בזכות איזה העמדת פנים קולקטיבית, כולם שמחים שהבחירות מוקדמות. כל המפלגות, בלי יוצא מן הכלל, מצהירות, כי ככה כתוב בפרוטוקול שיש לעשות, שאנחנו מוכנים לבחירות הרגע, המטות של כולם כבר פרוסים, ראשי ועדות הקלפיות כבר ניצבים. למה? כי פוליטיקאים מנוסים לימדו אותם להגיד שהם תמיד צריכים להיראות בשליטה וחזקים והכול בסדר, וגם קדימה תהיה בבחירות מתי שיגידו ואפילו חברי הכנסת של הליכוד. כמעט הייתי אומר אם היה אפשר, לו הבחירות היו נערכות היום באמת, לא כמו ששואלים בסקרים, כמעט כל חברי הכנסת והשרים היו אומרים: אנחנו מוכנים הערב, אנחנו דרוכים, הכול בסדר. ואני רוצה לכפור בעיקר ולהגיד: את הבחירות האלה לא צריכים להקדים כל כך מהר, כי אלו שחושבים שב-3 בספטמבר או בסוף אוגוסט זה יהיה התאריך שהכוכבים יסתדרו בדיוק שיהיה להם הכי טוב, לא יודעים מה שהם סחים. ואפילו אגלה לכם סוד מדינה, אחרי הבחירות באוגוסט או בספטמבר לכשתהיינה, החרדים, יצטרכו עדיין לדון אתם אם לגייס, עם חוק טל, ואת תקציב המדינה יצטרכו להעביר תוך כדי משא-ומתן קואליציוני, וכל הדברים האלה לא ייפתרו כי הבחירות היו באוגוסט ולא בפברואר ולא במועדן. סליחה שאני פוגע בסוד השבט הזה, שצריך תמיד להגיד שכולם מוכנים ורוצים ומשתוקקים לבחירות האלה.
לא יכול להיות. תבדוק שוב.
אדוני היושב-ראש, חברי הכנסת, הבחירות הכלליות הן כמו אבחת ברק, שבלב החשכה פתאום, להרף עין, לשנייה אחת, אתה פתאום רואה הכול, ואחר כך שוב הכול מסתתר בחסות האפלה.
כן. ואני רוצה דווקא לומר כמה מלים עלינו, על הציונות הדתית, שכשהברק הזה פתאום מאיר לשנייה, אז פתאום אתה רואה את כל המשיחים החדשים, את כל האנשים שאומרים: אני אמלוך, כמו אדוניה שמתנשא לאמור: אני אמלוך. כל אחד יש לו סקרים שהוא חמישה מנדטים לבדו, האחרים מקלקלים, ושמונה מנדטים, ו-20. וכולם בטוחים שכשהם הולכים ברחוב והם רואים שאנשים עושים להם ככה ברמזור, אז הם לוקחים את הנתון הסטטיסטי – אם בכל שלושה רמזורים שני אנשים אמרו להם כך – הניפו את ידם בתנועת תמיכה, אם נכפיל את זה במספר כל הרמזורים כולם ברחבי הארץ, אתה בארבעה מנדטים. וחישובי חישובים. אנשים לא יודעים להעריך את כוחם ואת מידתם. ואצלנו, בציונות הדתית, בני-אדם כמו כולם. גם אצלנו כולם חושבים: אני אמלוך. אני יכול. אני אקים מפלגה משלי. אני ארוץ לבד. כמו הקבצן שאומר: לו הייתי רוטשילד הייתי יותר עשיר ממנו, אומר הקבצן, כי גם הייתי רוטשילד וגם הייתי ממשיך לקבץ נדבות, אז הייתי יותר עשיר מרוטשילד. גם אצלנו כל אחד חושב שהוא יוכל לבד. גם אצלכם, ידידי חברי הכנסת הערבים. כל מפלגה עושה חישוב שאם בראמה יש לנו כך וכך מצביעים, תכפיל את זה בעשר, אנחנו כבר בתשעה מנדטים, מגרדים את העשירי. זו תכונה כזאת, לקראת בחירות. ואני אומר לכם: לא. אנחנו לא נוכל לבד. אני אומר עלינו, הציונות הדתית. והאיחוד הלאומי לא יוכל לבד. והמשיח החדש לא יוכל לבד. כולנו בציונות הדתית בבחירות הקרובות – אחרי כל הפריימריז אצלנו, הרבנים אצלם, וההצלחות שם – כולנו נלך יחד לבחירות הכלליות, ברשימה אחת. "לברית הבט ואל תפן ליצר". למה? כי האינטרס חזק יותר, ויצר הקיום הפוליטי חזק יותר. וכל דברי הרהב והגאווה, שכל אחד יכול ללכת לבד, הם הבל וקצף על פני המים. ולכן אני אומר לידידי באיחוד הלאומי ולעמיתי בבית היהודי ולחברים במקומות אחרים: בואו נשב יחדיו. הכופתאות, והמקומות, והכיסאות – כל הדברים הם חשובים, אבל ההליכה המשותפת, כדי להיות מימין לליכוד המקפיא, מימין לליכוד שעושה כאילו אכפת לו מפניה היהודיות של מדינת ישראל. צריך כוח ציוני לאומי דתי, כי הליכוד, הוא רוצה שלטון, חיי הדת לא מעניינים אותו, אז הוא נותן את הכול רק בידי הגרסה הפוליטית החרדית, והוא לא מתעניין, ואם הוא מתעניין זה רק בנושא אחד – שאנחנו טובים בו לא פחות – בנושא ההתיישבות בארץ-ישראל. ולכן לסיום אומר לידידי בציונות הדתית: ביחד אנחנו נלך. אנחנו נלך ביחד. נלך ביחד אנחנו.
אדוני היושב-ראש, חברי הכנסת, אני מצטרף לדברי קודמי. גם אני חושב – בלי להיכנס עכשיו אם צריך או לא צריך להקדים את הבחירות – הצורה שבה זה נעשה אתמול הופכת אותנו, חברי הכנסת, למריונטות, כשבבוקר אנחנו משבחים את המהלך מצד זה, ולפנות בוקר, "והנה היא לאה", אנחנו כבר אומרים שהצד ההפוך. העם רואה את הדברים הללו, ובהחלט, אני מרגיש רע מאוד, לא עם תוצאת המעשה אלא עם צורת המעשה ומקומנו. ברוכים הבאים לקואליציה, אנשי קדימה, אבל אני רוצה לסכם את דברי ימי האופוזיציה שלכם, שאתם נוטשים אותה עכשיו, בשיר של לאה גולדברג – מחר יום השירה בכנסת. יש לה שיר שנקרא "תשובה". היא עונה תשובה לשאלה ששאלו – לשם מה נכתבים שירים ליריים? אין בזה שום תועלת וצורך. והיא עונה בשיר קצרצר מאוד ידוע שאומר ככה: "ומה לעשות בסוסים במאה העשרים /  ובאיילות? ובאבנים הגדולות / שבהרי ירושלים?" הרי גם אלו דברים לא שימושיים. זה השיר. ואני אומר לסיכום דברי ימי האופוזיציה של קדימה על משקל שירה של לאה גולדברג: ומה לעשות במטהרי האוויר? ובדגלים השחורים? ובמסכות האב"כ? ובשטרות הכסף הגדולים? ובכל הגימיקים שלכם שבכנסת ירושלים? מה תעשו עם כל הערימות של הדברים הללו, שלדעתי ביזו את עבודת האופוזיציה שלכם? ומהבחינה הזאת – ולו מהבחינה הזאת – אני מברך אתכם שאתם באתם לקואליציה, כי לפחות מההבלים הללו אנחנו נפטרים עכשיו. אולי זו התשובה של שירה של לאה גולדברג גם לגבי הגימיקים הללו.
אדוני היושב-ראש, ידידי חברי הכנסת, פתגם ידוע בארמית, "לא עכברא גנב, חורא גנב" – לא העכבר גונב אלא העובדה שיש חור, זה הגורם לגנבות. במידה מסוימת, כשאני רואה את כותרת הדיון שלנו: גל האלימות בסוף השבוע, התשובה במידה מסוימת היא בגוף הנושא – בסוף השבוע. אין זאת אומרת שאין בריונים ורוצחים ואלימים, אבל נוצרות הזדמנויות, תרבות בילוי מסוימת, בסוף השבוע, במועדונים השונים. אז אני קטונתי מלומר שצריך לסגור את הכול בכוח החוק, אבל ודאי זה תולדה של "חורא גנב". יש לנו פרסומות, "אם שותים לא נוהגים". צריך להגיד: לא שותים. לא להשלים עם תופעות שכשיש מישהו שנפשו מוכנה לאלימות ויש לו היצר הזה, כשהוא גם שותה, וגם, כשהוא מבלה בזמנים מסוימים ובמקומות מסוימים אז ההתפרצות האלימה, הלא-מתוכננת אפילו, היא גדולה יותר. ואני גם יודע, אני אגיד דבר – כשאני שומע שיש גל אלימות בסוף שבוע אני יודע שזה לא אנשים שמבית-הכנסת הלכו לשם, או אחרי הקידוש, כי זה תרבות בילוי מסוימת. לא, חלילה – – –
אני אומר, אני יודע שזה לא אנשים – אחרי התפילה והקידוש. אני אומר את זה בעדינות. שוב, זה הכללה קצת, אבל כן. גם בתרבות העבריינית יש קשר בין סוג העבריינות לסוגים של אוכלוסייה. לכל אוכלוסייה יש הדברים העברייניים של השוליים שלה, שהם – זה שלהם. הדבר הזה מאפיין אוכלוסיות מסוימות ואיננו נמצא באוכלוסיות אחרות. וזה גורם לפעמים גם לאנשים שהם לא ממש עבריינים לצאת עם סכין לבילוי, להגנה עצמית כמובן. כל דבר גורר דבר אחר והוא חלק מתרבות. ועוד הערה לגבי אלימות והעידוד, זה קשור לעולם התקשורת ולטלוויזיה. אצלנו, הגענו למסקנה, כפי שהגדיר את זה יפה ידידי ג'קי לוי – לא אח שלך, אלא ג'קי לוי אחר – שאצלנו אין הבדל בין "ידוע" ל"ידוע לשמצה", העיקר שהוא ידוע. ולכן אני רואה בחדשות ובתוכניות האירוח לעתים קרובות, אדוני השר לביטחון פנים, עבריינים כבדים, עבריינים שמטילים את חתתם – רק לשמוע את שמם אתה כבר מחזיר את החוב שלך עם כל הריביות – מתראיינים בתוכניות, כותבים פה ספרים. וכמובן, העורך-דין שלהם, שתמיד הוא מהודר ומחויט, הוא מופיע בטלוויזיה ואומר: מרשי חף מפשע, המשטרה נטפלת אליו. ולכל בדוקאי, לכל ז'לוב, יש – – –
העבריינים הסלבס, העבריינים המוכרים ששמם מתנוסס, כמעט דמויות לחיקוי, הם כבר אומרים, הם ועורכי-הדין שלהם, הפרקליטים, אומרים שהמשטרה רוצה להתפרסם על הגב שלהם ולכן היא נטפלת אליהם.
וככה אנחנו שוכחים שידועים וידועים לשמצה זה לא אותו דבר, ולהיות עבריין כבד זה לא סתם איזה מישהו שהוא נורא אקזוטי ומדבר וכולם צוחקים אתו. הוא שולח את זה שפורץ לך לרכב וזה שמטפס לך לבית ואת זה שמבריח נערות ליווי. הם אלו ששולחים את האנשים שממררים את חיינו. ולכן אני אומר, לסיום, לתקשורת: היו זהירים. האנשים שאתה, עורך התוכניות ועורך החדשות, לא היית רוצה שישבו בסלון שלך פיזית כאורחים שלך, שהם לא יהיו אורחים דרך הטלוויזיה בסלון שלנו.
אדוני היושב-ראש, חברי הכנסת, תמיד אני ידעתי – – –
תמיד אני ידעתי שהדרך לגיהינום רצופה כוונות טובות. השבוע הסתבר לי שטעיתי, הדרך לכוונות הטובות רצופה גיהינום. אני חושב שטוב שיש ממשלת אחדות, היה צריך להיות מזמן. עם הבעייתיות שיש לדברים שאני מאמין בהם, מי שמטיף לאחדות בתוך המחנה שלו צריך להבין שהאחדות בכלל המחנה גם היא חשובה. טוב שהבחירות נשארו במועד המקורי ולא הוקדמו. זה טוב. ראיתי חברי כנסת בקדימה הלילה – ביום שני, לפני שנודע לנו – חושבים על "ספטמבר השחור" וקמים אל "בוקר מופז" – –
זה עוזר לכם להתמודד ככה. פוליטית, אני מברך אתכם, קודם כול על בואכם לקואליציה. מעולם לא היינו חשובים פחות. עם שלושה מנדטים בקואליציה של 65 כמה זה קשה, עכשיו 94. אבל אנחנו חשובים עדיין טיפה יותר מכם – מבחינת הייצוג הפוליטי, אנחנו ומפלגת העצמאות – יותר אפילו מקדימה, אבל זה קנטור פחות חשוב. פוליטית אני חושש בשבילכם, אתם לא חיים על זמן שאול פוליטי, אתם בדרך לגבעת-שאול פוליטית. צרה צרורה. אבל אני לא רוצה להיות היועץ שלכם. בשורה התחתונה, מעשה נכון עשיתם, רק הדרך בעייתית מאוד, כי אנחנו, הכנסת, התבזינו. ולא כבודנו שלנו חשוב. מסתכלים עלינו, רואים אותנו, רואים שהכול אפשרי. רואים שהכול בן-רגע היה פה והנה ההיפך. ולכן, אני נותן – כולם סונטים בך, אדוני חבר הכנסת שאול מופז, על זה שמלה זו לא מלה, ושהצטרפת עכשיו לממשלה. אני רוצה להעיר לך על משהו אחר, לא על זה שהצטרפת לממשלה, על זה שעכשיו אתה צריך להצטער שאמרת: שקרן. אז, באיזה רגע של כעס, אמרת מלה שלא צריך להגיד, ועכשיו, ברגע שהיה צריך להצטרף לממשלה, לא רק שאתה צריך להסביר למה להצטרף לממשלה אלא גם להסביר את מה שאמרת אז. אז, אז לא היית צריך לומר את זה. וקשה להגיד: זה מאחורינו. מה זה, זה מאחורינו? הדברים נאמרו ועל זה עכשיו משלמים. אני אומר את זה לכולנו, לא רק לך. הפיתוי לפעמים להגיד בפומבי – בסדר, בחדרי חדרים בסדר – להגיד כדי להרוויח רווח פוליטי מיידי, אחר כך משלמים עליו בריבית דריבית. ולכן, חכמים, היזהרו בדבריכם – –
– – כי אחר כך תתקשו להסביר את מעשיכם.
אומר לסיום משפט שאמרתי, וזה כיוון שכולם חברים באותה קואליציה ואי-אפשר לרדת רק על קדימה, צריך גם להגיד לידידינו בליכוד: בוועדת הכנסת באותו בוקר, לפני שהכול התהפך, אמרתי – כי אף אחד לא מצטט אותי, לפחות אני אצטט אותי – שאתם הליכודניקים, בכזאת התלהבות מספרים כמה חשוב להקדים את הבחירות, כל כך חשוב, כי סוחטים אותנו והיציבות מתערערת, יש אפילו "פרימה" או "פרמים" או "פרומטר" או איזו מלה חדשה – חשוב. אמרתי לכם בבוקר: אם עכשיו מלשכת הגזית של נתניהו יוצאת הוראה שהבחירות יהיו במועדן המקורי בנובמבר, או בפברואר או במרס – באותה התלהבות, באותו להט, אתם תגידו כמה שחשוב שהבחירות יהיו במועדן.
ולכן, כשאני אומר לכם: חכמים היזהרו בדבריכם – –
– – אל תהיו כעבדים המשמשים את הרב על מנת לקבל פרס, כי לא תקבלו שום פרס – –
אין מי שיעשה דיל עם האופוזיציה.
אדוני היושב-ראש, חברי הכנסת ידידי, אני מברך את מבקר המדינה הנכנס יוסף שפירא. מספרים על מדינה מסוימת שבה רצו למנות – ממשלה שרצתה למנות מבקר מדינה חירש, אילם ועיוור; חירש כדי שלא ישמע את כל הדברים הרעים, עיוור כדי שלא יראה את כל מה שקורה, ואילם – שאם כבר הגיעו לידיו איכשהו העניינים, אז שלא יגיד את זה. מבקר המדינה הזה התפטר אחרי שבוע, בגלל הריח. אני מקווה שהמבקר הנכנס, שוודאי עיניו רואות, ואוזניו שומעות, ופיו ידבר גם ידבר, ימלא את תפקידו, אנחנו בטוחים, וימצא את כל אשר ראוי לתיקון. אבל אני רוצה להזהיר אותנו, בעיקר את חברי הקואליציה, ואת הממשלה: הממשלה התרחבה, אבל אל ירחב לבנו, שלא נחשוב לרגע שעכשיו מותר הכול כי אנחנו נורא חזקים. אפילו מונח על שולחננו עכשיו חוק ראשון – אני מברך אותך, חבר הכנסת הנכנס יובל צלנר, אם כי אני חושב שזה לא חוק שצריך להיות ראשון, של חבר כנסת נכנס, וגם לא אחרון – חוק לתיקון חוק מופז. החוק שעליו הצבענו בתחילת הקדנציה, שסיעה שיש בה שבעה חברי כנסת גם יכולה להתפלג, עכשיו רוצים לבטל אותו. ואני לא נכנס לגופו של עניין, כי זה לא עניין עקרוני אם סיעה של שבעה או רק שליש סיעה, יש היגיון בזה ויש היגיון בזה. אבל יש דבר אחד שאין בו היגיון – אי-אפשר להפוך את הכנסת שלנו למריונטות, לבובות על חוטים, שכשזה מתאים – אז זה שבעה, ואחרי זה – זה תשעה, ואם פתאום יהיה צריך להכניס בחוק שלא יתפטר בן-אדם ויקבל מעמד של סיעה אם השם שלו מתחיל בגימ"ל או בשי"ן, אז אותה כנסת יכולה גם לשנות את השינויים האלה. צריך לשים גבול גם ליכולת שלנו ולרצון שלנו לשנות את כללי המשחק כל הזמן. ולכן, אני אומר: החוק הזה – נכון או לא נכון – אם רוצים לשנות אותו, זה מסוג הדברים שצריך לשמור אותם לקדנציה הבאה או להזדמנות אחרת. לא צריך לבזבז שני תרגילים על אותו עניין בקדנציה אחת, כי גם בטעם רע יש טעם טוב. בסדר, אני מבין שיש קוניונקטורות ושזה נורא מפתה, ומה שאתה, טווה קורים ופורס רשתות ומצודים ומלכודות ליריב הפוליטי שלך עכשיו, פתאום מסתבר שהרגליים שלך הן אלו שלכודות בתוך אותה מלכודת. בואו נתאפק קצת, בואו לא נהיה חזירים. אני לא אומר, קואליציה של 94 זה המון, זה מאוד מרשים. ואם יפרשו שבעה או שמונה או תשעה או עשרה, חס וחלילה – – –
אם יפרשו, זה דיה לשמחה בשעתה, גם זה כנראה יגיע – ולא יהיו 94 בקואליציה, יהיו רק 82, אפשר לעמוד בזה.
החוק זה לא איזו תוכנית כבקשתך, שברצותו מקצר וברצותו מאריך. הבה נהיה מאופקים קצת. לא אומר שזאת נדיבות של מנצחים, אבל אני חושב שלפחות אנחנו מחויבים לשמור על כבודה של הכנסת ולהיות קצת – לנקוט יחס הוגן לחוקים, שאנחנו בעצמנו שינינו לא מכבר.
גברתי היושבת-ראש, בהמשך לדברי קודמי, אני רוצה להעיר שאנחנו מצויים בעיצומה של תרבות "קנה הכול", קנה, קנה, גם אם אתה לא צריך. אני לא נכנס עכשיו – ודאי שהעובדים משלמים פה ראשונים את המחיר, וגם קונים שלא מקבלים את הסחורה. אבל אני זוכר את ההתלהבות שהתקבלה בה כניסתה של רשת "קיקה" בארץ, אוי, העם ההולכים בחושך ראו אור גדול. אני רואה את ההמונים מצטופפים, והקול מכוון את ההמונים, בואו, נפתח משהו חדש שכמוהו עוד לא היה, ואחריו לא יהיה כן. וכגודל ההתלהבות והפמפום של ערוצי הטלוויזיה המסחריים, והעיתונות שמביאה את זה במדורי החדשות, שנפתחה חנות, כך עומק הקריסה והאכזבה. לכן הערתי – כמובן שצריך למצוא פתרון ומזור לעובדים עצמם – אבל זאת הערתי לתרבות הישראלית שרואה בקנייה תרבות בפני עצמה, ובילוי, וחזות הכול, וכל אחד שהואיל בטובו לפתוח אצלנו, לפרוס את מצודתו גם אצלנו, אנחנו רואים בו מושיע וגואל. הבה נחזור לערכים של קנייה לשם קנייה, וכמה דברים של פשוט – כיסא זה בשביל לשבת, שולחן זה בשביל לאכול עליו, לא בשביל לצרוך אותו, לבלות סביבו ולקנות אותו.
אדוני היושב-ראש, אדוני השר, חברי הכנסת, תושבי מבשרת-ציון טוענים למטרדים קשים ביותר הנגרמים מעבודות "רכבת ישראל" בימי שבת וחג. רצוני לשאול: 1. האם וכיצד ניתן האישור לעבוד בשבתות? 2. האם נלקחה בחשבון הפגיעה הקשה בחיי התושבים שיסבלו מהעבודות שלוש שנים רצופות?
אדוני השר, את השאלה אני הבנתי, אבל התשובה חזרה על השאלה. אני שאלתי מדוע יש חילול שבת המוני בכריית הרכבת, וכבוד השר ענה לי שיש חילול שבת המוני בכריית המנהרה של הרכבת. אני אבל שואל מדוע. מדובר בתעשייה שלמה, שכל יום התושבים סובלים, ובשבת המנוחה, גם התושבים סובלים, וגם – לא רק יהודים עובדים, הרי זה משאיות וזה מסביב, וזו אופרציה שלמה. עכשיו במשך שלוש שנים ימשיכו לכרות את המנהרה הזאת בשבתות, בלילות ובחגים? זה אומנם דחוף, אבל זה לא פיקוח נפש.
כן, זה – כי השאלה כבר היתה.
אדוני השר, כתוב במקורותינו: מי ייתן כל עם השם נביאים. ייתכן שההתנגדות של התושבים היא מסיבות אחרות, והם נאחזים בשבת, מה לי להלין על זה? אני בעד הרכבת, ובעד שיהיה אמצעי תחבורה מודרני – –
– – ואני בעד ש"ינצלו אותי" שאני אבוא בשם השבת. זאת העבודה שלנו, כן, אם יש נימוק אחד טוב זה לא אומר שהנימוקים האחרים הם שליליים. ולכן השאלה שלי בעינה ניתנת: גם חילול השבת של העובדים, וגם ההפרעה למנוחת השבת של חילונים ודתיים הגרים באזור.
לא קשור עכשיו לשמירת מצוות.
אדוני היושב-ראש, חברי הכנסת, תודה על האיחולים לבריאות. אשתדל להיות – – –
תודה. אשתדל להיות ראוי לאיחולים, ככל התלוי בי, אבל כמובן – –
– – בורא עולם שולח רפואה. אמרתי לידידי חבר הכנסת יוחנן פלסנר שהייתי חבר פסיבי מאוד, לצערי, בוועדה. אמרתי לו משהו על חמקמקותו של הקרדיט. כשהוקמה הוועדה היא הוקמה בתור ועדת קש"ב; כשהיא מפורקת – היא כבר מפורקת בתור ועדת-פלסנר. הרבה פעמים דברים שעלולים להיתפס בעתיד ככישלון, אז אותם מדביקים לשם מסוים. אבל מהמעט שעקבתי אחרי הוועדה – וגם יוחנן טרח לבקרני ולעדכנני, וקראתי את כל החומרים – התרשמתי שנעשתה פה עבודה מאוד רצינית. לא הכול בידי הוועדה. בסופו של דבר, כנראה בבית הזה הכול פוליטיקה, לטוב או למוטב. אבל העבודה עצמה שנעשתה בוועדת-פלסנר, היא ועדת קש"ב, היא מצע משמעותי מאוד, שוב, בלי שאני יורד לכל פרט ופרט. ואני חושב שזה אחד הדברים שגרמו לכבוד ראש הממשלה – הוא לא העריך שהוועדה תהיה כל כך רצינית והיא תעשה עבודה כל כך מעמיקה ומרחיקת לכת. ואולי גם בגלל זה איכשהו הוועדה טורפדה. אבל יש פתגם חסידי יפה שאומר: שום אנחה לא הולכת לאיבוד. שום "קרעכצן" לא סתם. וגם המאמצים של ועדת-פלסנר, וגם ההצלחות, וגם הטעויות בשיקול דעת, וגם כל כוונה טובה, לא הולכים לאיבוד. זה ישוב אל שולחננו – מחר, בעוד שבועיים. חלקים מזה יהיו. ובסופו של דבר, גם אם לא יושג שוויון בחברה הישראלית, תושג ההכרה של כולם – חרדים וערבים ואחרים – שצריך להיות שותפים בנטל, איש בדרכו, בהתחשב ביכולות ובנסיבות. אבל שותפות בנטל זה ערך בפני עצמו. ואני מקווה שוועדת-פלסנר, את זה היא השיגה. ואני מברך את יוחנן פלסנר על הכשרון ועל המאמצים.
תודה. אדוני היושב-ראש – – –
אדוני היושב-ראש, חברי הכנסת, הצעת החוק שאני מציע עם חברתי ציפי חוטובלי, חברת הכנסת, עוסקת בסימון מדרכות בכחול-לבן במקומות שבהם יש שלט המורה שהחנייה היא בתשלום. אנחנו נתקלים – רבים מאתנו, ואזרחים רבים – בתופעה שאזרחים חונים במקום לא מסומן, המדרכה אפורה רגילה, והם לא שמים לב שבתחילת קטע הרחוב, שלפעמים הוא מרוחק, יש שלט של העירייה, של הרשות המקומית, האומר שהחנייה באזור זה היא בתשלום. אני מדבר על חנייה של כחול-לבן או כחול לסירוגין, ולא על אדום-לבן, שזו חנייה שהיא בגדר עבירת תנועה. טרחנו על החוק ואמרנו: לא ייתכן שאזרחים יחטפו קנסות באופן קבוע במקומות מסוימים רק בגלל ש-100 מטר משם או 150 מטר משם ניצב שלט שאי-אפשר לראות אותו, או כי הוא מוסתר או כי המכונית בכלל לא הגיעה מהאזור הזה כדי לחנות. ולכן אנחנו אומרים לעירייה: אם אתם גובים תשלום על חנייה, הואילו בטובכם להשקיע עוד מעט משאבים, באופן כמעט זניח, ולסמן או באמצעות צביעה בכחול לסירוגין, או כמובן באמצעות מדחנים שמורים שהמקום הוא חנייה בתשלום, כדי שהאזרח החונה לא יוטעה לחשוב שהחנייה היא חנייה פטורה מתשלום. הגענו פה להסכמות ולפשרות. יהיו מקומות שאפשר יהיה להחריג, כמובן, במקומות שאין מדרכות, שאי-אפשר לסמן. זה כבר בסמכותו של שר הפנים, של הרשות המקומית, כפי שזה מופיע בפרטי החוק עצמו. אני חושב שהחוק הזה יחסוך הרבה עוגמת נפש לנהגים. הוא גם הגון והוגן, ואני חושב שגם העירייה לא תינזק. אולי היא תפסיד כמה קנסות, אבל היא תרוויח את תרומתם של האזרחים שרוצים לשמור על החוק ורוצים לשלם על החנייה שלהם. ולכן אני מודה לכם מראש על תמיכתכם.
אדוני היושב-ראש, תודה, רבותי חברי הכנסת, אני מצטרף לדברים הקודמים. פעולת התאבדות, בוודאי בפומבי, יש בה מן האלימות, קודם כול, וצריך להגיד את זה, עם איחולי ההחלמה לאיש האומלל. אני אדבר דווקא על תובנה אחרת שעליתי עליה בשלוש, ארבע השנים האחרונות. לא ידעתי שאנשים כל כך אוהבים כבוד. עכשיו ראיתי את המכרז של האוצר. אחד מסממני הכבוד זה מכונית מהודרת יותר, ולכן הוצעו לשרים, שלא בטובתם ולא ביוזמתם, מכוניות "ב.מ.וו" ששוויין 400,000 שקל במקום, נעבעך, "פורד מונדיאו" או "מאזדה 6", שזה רק 150,000 או 200,000 שקל לפני הנחה. לכן יש לי הצעת חיסכון: בכסף שייחסך, כדי שלא ייגרע כבודם של השרים – בכל זאת, חבל – אפשר להחזיק שני פרשים עם סוסים, או אופנוען, במשך שנה שלמה, שייסע לפני המכונית. אם רוצים לחסוך יותר, בכסף שייחסך – אבל אין למנוע טוב מבעליו, את הכבוד הראוי למיניסטרים – שני תרנים עם דגלים, או אפילו ארבעה, בארבעה צדי המכונית. ואולי אפילו לתת מספר לפי ערכו של השר, מספר שרד, 7, 8, 9 – ורק על זה אני חושב שיהיו משברים קואליציוניים – לפי הדירוג בממשלה. והדגלים והסוסים והאופנוענים ייסעו לפני השר לענייני בלי תיק או משהו. אני חושב שיהיה בזה גם חיסכון כספי – לא גדול כמו עכשיו, שחוזרים ל"מאזדה 6", אבל חיסכון מסוים – וגם כבודם של השרים במשרד האוצר לא ייפגע.
כמובן, ולפני היושבי-ראש וסגני היושב-ראש בכלל אני חושב שצריך שיירת אופנועים, וזו כבר שיחה אחרת.
מה, מה, מה התשובה הזאת? – – –
איזו סטטיסטיקה יכולה להיות?
איפה משיגים את התנ"ך, למה אלי לא שולחים כלום?
אדוני היושב-ראש, אני מצטרף לדברי עמיתי. העובדה שרב השתטח בהר-הבית – אבוי. מזכיר את היהודי שלא היה לו כרטיס לתפילה ביום כיפור באיזה בית-כנסת, אז הוא אמר: זה בסדר, אני לא מתפלל. זאת אומרת, יש פה איזה דבר שהתרגלנו אליו, שיש כללים כל כך נוקשים, שיהודים שמבקרים בהר-הבית, הם עושים את עצמם כמדברים ביניהם, אבל ממלמלים פסוקי תפילה כדי שלא ייתפסו כמתפללים, אלא ייחשבו שהם רק מדברים. אוי לבושה. רק אוסיף עוד הערה לגבי קריעת הברית החדשה. אני שותף לסלידה האינסטינקטיבית של יהודים מפעולות של מיסיון ומיסיונריות. אבל אנחנו חיים במדינת ישראל, ולמעשה שכזה – ואני מבין את האינסטינקטים – יש משמעויות בין-לאומיות. אנחנו חיים בחברת העמים, ואפשר להתעלם – כמו שאמר אדוני היושב-ראש – או לשים את זה באיזה מקום צדדי, ולחשוב שאנחנו אומנם יהודים, אנחנו גם ישראלים. ובמדינת ישראל צריך להבין את המשמעויות, חלילה, שעלולות להיות גם ממעשה שכזה. השאלה היא לא מה אנחנו עושים להם; השאלה מה אנחנו עושים לנו, כשאנחנו עושים מעשה כזה.
אדוני היושב-ראש, חברי הכנסת, אני רוצה להזכיר לך, ידידי, חבר הכנסת יעקב כץ, כצל'ה: מי שעקר את יישובי גוש-קטיף זה לא קדימה. זה הליכוד עקר את יישובי גוש-קטיף. אם קדימה היתה בשלטון אז, הליכוד אולי לא היה נותן להם, מאפשר להם לעקור את יישובי גוש-קטיף. אבל כשהליכוד בשלטון הוא מסוגל לעקור יישובים; הליכוד בשלטון מסוגל לתת הכרה כאוניברסיטה לאריאל, אבל הליכוד בשלטון גם יהיה מסוגל, חלילה, לראשונה בתולדותינו לעקור אוניברסיטה. ולכן כל מי שמשליך את יהבו על הליכוד שלא נמצא כאן כמעט, עלול להיכזב. ולכן צריך ללכת למקומות אחרים, אמיתיים. עכשיו, נורא קל, ובא לי ממש לסנוט בקדימה, על מה ששמענו בימים האחרונים, שבאמת, להגיד שהגענו לשפל חדש כי היינו במספיק שפלים, ולא אשווה ביניהם – אבל באמת זה חלק מתרבות קלוקלת הן של המשחד והן של המשוחד. מספרים בירושלים, אדוני היושב-ראש, שהיה שופט אחד שלא עלינו היה חירש. אמרו לו, הרי כתוב במקורות שהשוחד יעוור עיני פיקחים – אתה, אדוני השופט, איך התחרשת? אמר להם השופט, לי רק הציעו. אנחנו ראינו בימים האחרונים בסיעת קדימה חלק עיוורים וחלק חירשים – –
– – חלק שנתנו להם או כמעט נתנו להם וחלק שרק הציעו, וכבר הם מסתובבים וניחוח מהביל של סגנות שר לענייני כלום נוגה עליהם. והם הולכים, והם יהיו סגן שר. אני לא מזלזל בתפקיד סגן שר, אדוני סגן השר, אבל אנשים שעוד לא היו מספיק חברי כנסת, וכבר זה לא מספיק להם; הקילומטרז' שלהם כל כך גדול שהם צריכים להיות סגן של מיניסטר, ואולי המיניסטר יהיה, חלילה, פתאום חולה, והם יהיו המיניסטר בעצמו. כבוד, יומרות. אדם קופץ מלהיות סֶגן לאלוף פיקוד; עובד סוציאלי ומחר הוא סגן שר הרווחה; אתמול ניהלה ערוץ, ומחר היא סגנית שר התקשורת. לאט לכם. אבל זה קדימה. והליכוד, הוא פטור. הוא בסך הכול מחלק מתנות. האם צריך כל כך הרבה סגני שרים, והאם צריך כל כך הרבה שרים? והאם אנחנו צריכים את התרבות הזאת שאפשר לקנות את כולם כל הזמן ובלבד שנפרק את היריב? אני אומר לכם כאן לא בהתחייבות: אני רואה איך אנחנו כסיעה קטנה, חברה בקואליציה, הבית היהודי, נתקשה לתמוך בהסכם קואליציוני עם פורשים – בין שזה כחוק, מובן שזה יהיה כחוק – נתקשה מאוד לתמוך בהסכמים שהם פזרניים, שהם בזבזניים, שמרוקנים את הכנסת מתוכן ומעבודה, ושכולנו פה נהיה שרים וסגני שרים וסגני סגני שרים, ואתם תראו שלא ירחק היום שגם לשר בלי תיק ימנו סגן שר בלי תיק לשר בלי תיק כדי שאחד לשני יוכלו לבזבז את זמננו ואת כספנו יחד.
בבקשה, רבותי, נא לשמור על השקט. הישיבה עוד נמשכת.
רבותי, סליחה, הספתח שלי – כבר לנזוף בחברי כנסת, אני מרגיש לא נוח. רבותי השרים והשרים לעתיד, כולם פה שרים וסגני שרים לעתיד ולהווה, חברת הכנסת חוטובלי.
אם אפשר להנמיך את המיקרופונים של הנואמים כדי לא להפריע לשיחות באולם. חברת הכנסת חוטובלי, אדוני שר הביטחון, זה מפריע. בבקשה.
טוב, אנחנו עוברים להצבעה. תודה, חבר הכנסת אילטוב. תגיע למקומך, בבקשה. בעד ונגד אישור הודעת ועדת הכלכלה – נא להצביע. הצבעה מס' 8 בעד ההצעה – 22 נגד – 1 נמנעים – אין הצעת ועדת הכלכלה בדבר פיצול הצעת חוק התקשורת (בזק ושידורים) (תיקון מס' 54) (עיצומים כספיים), התשע"ב–2012, נתקבלה.
בעד – 22, נגד – 1. החלטת ועדת הכלכלה אושרה.
אנחנו ממשיכים בסדר-היום שלנו. הסעיף הבא: הצעת חוק הפחתת הגירעון והגבלת ההוצאה התקציבית (תיקון מס' 12) (שינוי תוואי הפחתת הגירעון), התשע"ב–2012, קריאה ראשונה. יציג את הצעת החוק שר האוצר, חבר הכנסת יובל שטייניץ. בבקשה.
שכל ישר זאת המלצה, זה לא החלטה של – – –
תודה רבה, אדוני. ראשון הדוברים בדיון, חבר הכנסת דב חנין, בבקשה. לרשותך שלוש דקות מהרגע שתגיע. בבקשה.
תודה רבה, אדוני. חבר הכנסת אורי אריאל – אני לא רואה אותו, אז חבר הכנסת יעקב כץ, בבקשה. אני מבקש להקפיד על הזמנים. ב-18:00 אנחנו מסיימים את הישיבה ואנחנו רוצים להספיק, ככל הניתן, גם לערוך את ההצבעה.
בסדר, אדוני. בבקשה, חבר הכנסת יעקב כץ, שלוש דקות לרשותך.
תודה רבה לך, חבר הכנסת כץ, על התמצות. חבר הכנסת אבישי ברוורמן, בבקשה. אחריו – חבר הכנסת ישראל אייכלר, ואחריו – חבר הכנסת אחמד טיבי – –
סליחה רגע. – – ואני סוגר את הרשימה, כי אנחנו חייבים לסיים בזמן.
תודה רבה. חבר הכנסת ישראל אייכלר, בבקשה, ואחריו – חבר הכנסת אחמד טיבי.
אחריו, אחריו. אבל אתה יכול להקשיב גם לנאום שלו, הוא ייתן לך רעיונות. בבקשה, חבר הכנסת אייכלר, לרשותך שלוש דקות; אפשר גם פחות.
תודה רבה, חבר הכנסת אייכלר. חבר הכנסת אחמד טיבי, בבקשה, ואחריו – חבר הכנסת שלמה מולה.
סגרתי. אתה אחרון. אתה אחריו, אחרון חביב. שלמה מולה, ואתה אחרון. אתה רוצה להקדים? לא להיות אחרון?
היושב-ראש ינעל ב-18:00, אבל אצלנו 18:00 זה 18:10. אם יהיה צורך, כדי להספיק להצביע ולהודיע – – –
אני יודע, אני נותן לך עוד זמן.
תודה רבה. חבר הכנסת שלמה מולה, ואחריו – אחרון הדוברים, חבר הכנסת רוני בר-און. בבקשה, אדוני, שלוש דקות לרשותך.
איציק כהן, חבר הכנסת יצחק כהן.
תודה רבה. אחרון הדוברים, חבר הכנסת רוני בר-און, בבקשה. אני מזכיר את מגבלות הזמן שלנו, אבל אני בטוח שאדוני יתמצת כדרכו.
סליחה, סליחה, שנייה, גברתי שרת הקליטה, אין קליטה של סלולרי באולם. היא לא קולטת גם מה שאני אומר.
תודה רבה. שב נא במקומך. אנחנו עוברים להצבעה. נא להצביע. הצבעה מס' 9 בעד ההצעה להעביר את הצעת החוק לוועדה – 36 נגד – 13 נמנעים – אין ההצעה להעביר את הצעת חוק הפחתת הגירעון והגבלת ההוצאה התקציבית (תיקון מס' 12) (שינוי תוואי הפחתת הגירעון), התשע"ב–2012, לוועדת הכספים נתקבלה.
בעד – 36, נגד – 13. הצעת חוק הפחתת הגירעון והגבלת ההוצאה התקציבית (תיקון מס' 12), כשמה, עברה בקריאה ראשונה ותעבור לוועדת הכספים להכנתה לקריאה שנייה ושלישית.
הודעה למזכיר הכנסת, בבקשה.
תודה, אדוני. נשמעו הדברים כמשניות בסוף אזכרה, שגם אם אתה לא מספיק לקלוט את כל המלים, אתה מודע לחשיבותן ונהנה מהסאונד. תודה רבה. ישיבה זו נעולה, ומחר נמשיך לדון בשעה 16:00 – המשך סדר-היום שלא הספקנו היום, המשך עבודת החקיקה של הכנסת. תודה רבה לכם. הישיבה תתחדש מחר בשעה 16:00. תודה. ישיבה זו נעולה; תודה שהייתם אתנו. הישיבה ננעלה בשעה 18:14.
אדוני היושב-ראש, גברתי השרה, ידידי חברי הכנסת, אני רוצה לשתף אתכם מהצד השני של החוק הזה, מהצד של סופר שכתב את רוב ספריו לילדים ומקבל פה ושם תמלוגים. אני אוהב להיכנס, בתור סופר ילדים, עם הילדים שלי לחנויות שיש בהן מבצעים. אני אומר להם: יש מבצע "אבא במאה". זה מבצע שלי, זה לא מבצע של חנות הספרים. המבצע הוא שלי, בתור סופר. אני מראה להם. תראו, מוכרים את הספר שלי "ארבע במאה"; להם אני אומר "ארבעה", גברתי. ארבעה ספרים במאה. איזה נדיב אתה. כל הכבוד, אבא, איך אתה מוכר ארבעה ספרים במאה? מבצע, אני אומר לילדים שלי, מבצע אבא, "אבא במאה". ואז הם אומרים: אז אנחנו בטח מרוויחים הרבה כסף מזה. אני אומר: לא, יש לי עבודה בכנסת, ותמלוגים זה תחביב, לצערי, עוד לפני שהייתי בכנסת. אני אומר לכם, אי-אפשר לא לחיות ולא להתפרנס ובקושי דמי כיס מספרים שנמכרים בכמויות גדולות. למה? בואו אני אספר לכם את זה מהצד שלי. לפני כמה שנים הוצאתי ספר, שמכר למעלה מרבבת ספרים, וכתוב עליו 98 שקלים. באיזה שלב מכרו אותו במבצע ארבעה ב-100 או שלושה ב-100, אני כבר לא זוכר את המבצע. איך הוצאת הספרים מוכרת ספר שכתוב עליו שהוא עולה 98 שקלים ב-25 שקלים – אפשר לקנות את אותו ספר ארבע פעמים? פשוט מאוד, הוצאת הספרים נאלצת למכור אותו – אם היא רוצה שהספר יהיה על המדף ולא במחסן – ב-15 שקלים, ב-20 שקלים, ואז הוצאת הספרים מוכרת אותו או ספרים אחרים "ארבע במאה". היא מקבלת את 100 השקלים שלהם והיא מרוויחה 5 שקלים, 10 שקלים לספר. עכשיו, שואלים אותי השואלים: מה הבעיה שלך? אם הספר שלך יימכר – הם אומרים את זה עם הנדנוד של הגמרא – אם הוא יימכר ב-98 שקלים, אז אולי בן-אדם אחד יקנה אותו, וככה קונים אותו ארבעה. זה יותר טוב, וכסף אתה מקבל אותו דבר. לכאורה, הרי אם אני מקבל לצורך הדוגמה 10% תמלוגים מ-98 שקלים, אני אקבל כמעט 10 שקלים. ברוטו, הכול ברוטו כמובן וכולל מע"מ. ואם תמכור יותר, תמכור ארבעה, "ארבע במאה", גם תקבל את הסכום הזה ואולי אפילו קצת יותר, וגם מכרת יותר. אבל יש נקודה שאנשים לא מבינים, ברגע שההוצאה מוכרת ספר ב-20 שקלים בלבד, ב-20 השקלים, שזה סכום נמוך מבחינתה, היא צריכה לכסות את הוצאות הדפסת הספר, המאייר, כל הכרוך בזה, ואת 2 השקלים לתת מתוך זה. נכון שלי זה אותו כסף, אבל אני יודע שלהוצאות ספרים קשה הרבה יותר לשלם 2 שקלים מתוך 20 מאשר 4 שקלים מתוך 40. ואז בלית ברירה בספר הבא הן מגלגלות את זה על החוליה החלשה ביותר, נעבעך, זה שמייצר את הספר. ואז הם מעכבים לו את התשלומים, ואז אולי כבר לא כדאי לו להתעסק בזה.
ולכן תסתכלו על היצרן הבסיסי, כולם מרוויחים יותר ממנו – המדפיס, והמאייר, וההוא שעם המנואלה נפנף את הדפוס, כולם. כל אחד שעבר ליד הספר מרוויח יותר. והיצרן עצמו, הסופר – ואני לא מדבר על תוכן, ועל תרבות ועל כל הדברים המבורכים האלה – הוא האחרון ברשימה. הגיע הזמן שבזכות החוק הזה – אני מקווה, אני לא בטוח; אבל אני מקווה, בוודאי באופן סמלי הוא אומר: היצרן של הספר הוא הסופר ולא מישהו אחר.
אדוני היושב-ראש, תודה על אישור החוק, רבותי. תודה מיוחדת לאדוני יושב-ראש הוועדה, חבר הכנסת כרמל שאמה-הכהן, על המאמץ המיוחד, ולמי שכבר הודית, אתי בנדלר, שכן ממש ביממה האחרונה, בזמן הפציעות של החוקים, הצלחנו גם להכניס את החוק הקטן מאוד הזה. זה יום גדול אולי ל"טמבור" ולחברות הצבעים, אבל אני חושב שזו בשורה קטנה לאזרח החונה, שלפחות היחסים בינו לבין הרשות המקומית יהיו הגונים יותר, ולא ייווצר חוסר האמון הזה, שאדם מרגיש שלשווא הוא זכה בקנס שאינו מגיע לו. תודה גם ללאה ורון, מנהלת הוועדה, ולעוזרי גיל ברינגר, היועץ המשפטי, עידית שלומיאן ואסי טלמון, שעזרו מאוד, ולתמי כנפו, מזכירת הסיעה. השקענו בחוק הקטנטון הזה – בסך הכול צביעה בשלושה צבעים – כחול, לבן וכחול, ואחר כך צמצמנו את זה לכחול ולבן, ואחר כך שמעתי שעיריות, כל כך יקר להן, שמספיק כחול לסירוגין, ואת הלבן חסכנו. כמה אנרגיה על דברים קטנים, רבותי – חבר הכנסת בילסקי, אתה היית ראש רשות – כמה אנרגיה של התנגדות משקיעות הרשויות המקומיות וכל הוועדים שלהן והגופים שלהן כדי לחסום שור בדישו על דבר של מה בכך, ובסוף מסכימים, אבל בכל זאת אני מודה גם למתנגדים, כי זיקקנו את החוק עם פשרות והסכמות והגענו לתוצאה הרצויה.
הסרנו מכשול מדרכם של עיוורים, וגם מהמכשילים עצמם מנענו את המכשול, שלא ייאלצו להכשיל אחרים. תודה רבה לכם, רבותי.
תודה. אדוני היושב-ראש, חברי הכנסת, אני לא יכול לגייס את הלהט ששמענו פה עכשיו, כיוון שבסופו של דבר, כחבר בקואליציה, אני צריך להצביע בעד הגזירות. אז אם אני נורא מתלהב בצעקות שלי נגד הממשלה, אחר כך השאלה על ההצבעה שלי היא שאלה עם סימן שאלה הרבה יותר גדול. לכן אני ממתן את הטון, לא את התוכן, כדי שלא יהיה פער גדול מההצבעה שלי. הרבה פעמים העברית פה לא מובנת לי. כשמדברים פה על הצעת החוק לצמצום הגירעון, אני מבין שיעד הגירעון עולה, ל-3% או ל3.5%. זאת מין עברית הפוכה כזאת. צמצום הגירעון – הכוונה שלוקחים מהמינוס ומוסיפים לתקציב, ואז הגירעון – אבל זה בסוף מאותו כיס, אין הבור מתמלא מחולייתו. אבל מעבר להערה הלשונית, אני רוצה להעיר שתי הערות קטנות של סגנון. אחת מהן לגבי הערתו של ראש הממשלה שאין ארוחות חינם, כאילו ראש הממשלה נוזף בנו, האזרחים: תראו, נתנו לכם כסף לרופאים ולמורים ולהשכלה הגבוהה, ואת כל הטוב הזה. ועכשיו מישהו צריך לשלם את החשבון, כאילו אנחנו אשמים. רבותי, אדוני ראש הממשלה, הדברים שעשית הם דברים טובים, הם לא דברים שצריך להתנצל עליהם, והביטוי "אין ארוחות חינם", הוא כאילו אומר לנו שאנחנו מבזבזים את כספי המדינה ועכשיו נגזר עלינו לשלם. זה ביטוי, אני חושב, שלא ראוי שראש הממשלה יאמר לנתיניו, אלא צריך להציג את זה בצורה קצת שונה, אני חושב, ולא באמצעות הביטוי הזה. אבל אני רוצה, במעט הזמן שנותר לי, להביא משהו שקשור לימים אלה. אנחנו ציינו לא מזמן את ימי האבל על חורבן בית-המקדש. אנשים שקשורים לחורבן – לא המקדש, אבל תקופה מאוד סמוכה לזה – הם אספסיאנוס קיסר וטיטוס קיסר. אספסיאנוס, שלימים, אחרי שהוא שלט ביהודה, היה גם קיסר רומי, ידוע כמי שהטיל מס על השירותים הציבוריים, על הלטרינות, שמצויים דוגמתם ברחבי ארץ-ישראל ובכל האימפריה הרומית. טיטוס בנו, שניהם רשעים מרושעים, שם רשעים ירקב, לא מצא חן בעיניו המס הזה שמטילים על העניים הפשוטים ביותר שנזקקים לשירותים הציבוריים. ואז, מהמטבע הראשון שהגיע מהמסים הגיש אספסיאנוס לטיטוס ואמר לו: תריח, יש לזה ריח? לא, אמר טיטוס. ומכאן נולד הביטוי בלטינית, שאני אומר אותו בעברית: לכסף אין ריח. אבל יש משפט פחות ידוע שאספסיאנוס אמר לטיטוס אחרי שגם הוא ראה שלכסף אין ריח, כלומר, שאפשר לקחת כסף מהכול. אמר אספסיאנוס קיסר עוד משפט. הוא אמר: אבל בכל זאת יש לזה ריח של שתן, במחילה מכבודכם. זאת אומרת שכן, לוקחים מהעניים המרודים ביותר, לוקחים כסף מכל דבר. מה זה, בסך הכול עוד 1% ממע"מ, עוד מס על השירותים הציבוריים – אני מקווה שאני לא נותן פה רעיונות לממשלה. אבל בכל זאת יש לזה ריח רע, מבין גם השליט. לכן אני אומר: גם אם תרבו מסים, ומע"מ, ומכסים, ועוד דברים, כי צריך, כי מוכרחים, זכרו שני דברים יחד: כשאתם מטילים את המסים תפנקו את עצמכם במשפט: לכסף אין ריח ומותר לקחת מכל דבר. אבל תדעו שבסוף, מהמסים שאתם לוקחים מהעניים – קוראים לזה רגרסיבי, קוראים לזה מע"מ, לא משנה – תדעו שבסוף כסף שלוקחים מהעניים המרודים ביותר, בכל זאת יש לזה ריח רע, ויש לזה מחירים. והיזהרו מאוד מהמסים שאתם מטילים על העניים המרודים ביותר, כפי שאספסיאנוס, להבדיל, ידע שהוא חייב אולי לקחת מסים, אבל ידע שיש לזה ריח רע מאוד.
תודה רבה. חבר הכנסת אריה אלדד, בבקשה. שלוש דקות. אחריו – חבר הכנסת שלמה מולה.
תודה רבה. חבר הכנסת שלמה מולה – לא נמצא; חבר הכנסת זאב בילסקי – לא רואים אותו כאן; מגלי והבה – גם לא.
לאט לך, לאט לך. אנחנו נעשה את זה יותר לאט ממה שאתה רוצה ויותר מהר ממה שאני יכול. חבר הכנסת רוברט טיבייב – איננו.
בבקשה. אתה שקט מדי. יש לך שלוש דקות, תנצל אותן עד תום.
שומרים אותך לטלוויזיה, יפים כמוך.
תודה רבה. תודה, חבר הכנסת שלמה מולה. חבר הכנסת זאב בילסקי, בבקשה. ואחריו – מגלי והבה.
אתם יכולים לצאת להתחבק בחוץ. בבקשה.
תודה רבה. חבר הכנסת מגלי והבה – שא מדברותיך. ואחריו – חבר הכנסת טיבייב. בבקשה.
אני אשמח להוציא אותך בהזדמנות הראשונה.
תודה רבה. חבר הכנסת רוברט טיבייב, ואחריו – חבר הכנסת יוחנן פלסנר. אם הוא לא נמצא, אז רוני בר-און – לא נמצא, ואז מיכאל בן-ארי וישראל חסון וג'מאל זחאלקה. יש לנו אי-נוכחות מלאה של הבאים.
הם ודאי צופים בערוץ-99, הם לא רוצים להפסיד בריצה לכאן. הם יבואו אחרי הנאום של אדוני.
תודה רבה. בואו נראה מי נמצא. חבר הכנסת פלסנר לא נמצא, חבר הכנסת רוני בר-און איננו, מיכאל בן-ארי לא נמצא, ישראל חסון גם נעדר, חבר הכנסת ג'מאל זחאלקה לא כאן, הרב ישראל אייכלר לא כאן, נסים זאב לא כאן – – –
אם הסדרנים יכולים לגרור את נסים זאב פנימה, וגם זאב אלקין לא נמצא כאן, אז אדוני השר צריך לתת את תשובתו.
השר יסכם, והקואליציה תדדה פנימה.
יכול להיות. מייד כשהשר יסיים את דברו אנחנו נעבור להצבעה, לא נעכב.
מזל שהיושב-ראש הוא מהקואליציה.
חבר הכנסת בר-און, היתה לך הזדמנות לדבר והחמצת אותה לפני עשר דקות. אז אל תכפר על זה בקריאות ביניים.
בבקשה שם, קצת יותר בשקט. לצעוק בשקט יותר.
רבותי, אנחנו לא מתערבים בתוכן של הנואמים ולא מתקנים להם גם את העברית.
אנחנו שומרים פה על סדר. אז, בבקשה.
רבותי, שר האוצר מדבר עכשיו, ואחר כך – כל אחד בתורו, וגם קודם.
אני רק מעיר לך. אתה רק אומר, ואני רק מעיר. בבקשה.
חבר הכנסת רוני בר-און, אני לא רוצה לקרוא אותך קריאה ראשונה בפעם הראשונה. אז – – –
אולי המדיניות שלו היתה מושלמת פשוט.
אני ליברל בינתיים, אבל גם הסבלנות של ליברלים פוקעת לפעמים.
זה לא קומזיץ. סליחה, אדוני שר הביטחון. חבר הכנסת רוני בר-און, תקרא קריאות ביניים לנאום שאתה מקשיב לו ולא רק לקרוא קריאות ביניים. בבקשה, שר האוצר.
לא. רוב הנאום שלו זה קריאות ביניים שלך.
נכון. גם אני לא אחראי לנאום שלו. אני אחראי לזה שאפשר יהיה להקשיב לנאום שלו. יותר מזה – קצרה ידי.
רק שנייה. השר שמחון, בבקשה לא להפנות אלינו את גבך אף כי מראהו נאה. בבקשה.
לא צריך להתייחס לכל קריאת ביניים. חלק זה יהיה להקשיב לסאונד.
טוב, בסדר, רק שנייה. בוא נעשה פה סדר. אדוני סגן יושב-ראש הכנסת, אתה רוצה לשוחח אתם? חבר הכנסת וקנין, אז שב לידם ותשוחח. גם בצדדים קצת שקט, בבקשה. קריאות ביניים במשורה.
שר הביטחון מוזמן להסתכל אל הנואם.
לא, לא, זה מפאת כבודו של הנואם וכבודה של הכנסת. בבקשה, אדוני שר האוצר.
כן. חבר הכנסת פלסנר, בבקשה, בלי הסלולרי. טוב, בבקשה.
רק שנייה. ספסלי קדימה, בבקשה להירגע.
יושב-ראש הקואליציה, הניסיונות לצרף עוד מפלגות לא צריכים להיערך במליאת הכנסת. חבר הכנסת אלקין.
אני חייב להשליט פה משמעת מסוימת. בבקשה, אפשר להמשיך.
אני לא יכול להגביל את זמנו של שר בישראל. קטונתי. עבדי התקנון אנחנו.
אנחנו לא מתקנים שגיאות בעברית כאן.
תודה, אדוני שר האוצר. גש נא למקומך. אנחנו עוברים להצבעה – כל אחד יגבש בשניות האלה את עמדתו. בטוח שיהיו הפתעות.
אני בטוח שהפנמתם. בבקשה, הצבעה. הצבעה מס' 4 בעד ההצעה להעביר את הצעת החוק לוועדה – 31 נגד – 20 נמנעים – אין ההצעה להעביר את הצעת חוק לעידוד השקעות הון (תיקון מס' 69 והוראת שעה), התשע"ב–2012, לוועדת הכספים נתקבלה.
תודה. ההצבעה על החוק לעידוד השקעות הון – 31 בעד, 20 נגד, אין נמנעים. הצעת החוק עוברת לוועדת הכספים להכנה לקריאה שנייה ושלישית.
אנחנו עוברים לחוק הבא. את החוק הבא יציג השר בנימין זאב בגין. הצעת חוק איסור הלבנת הון (הוצאת כספים מישראל בעבור מסתנן – עבירת מקור) (הוראת שעה), התשע"ב–2012, לקריאה ראשונה – היא קיבלה פטור מחובת הנחה בכפוף להנחה על שולחן הכנסת. כבוד השר, בבקשה. אדוני, השר זאב בנימין בגין, בבקשה.
רבותי, להירגע. מי שרוצה לשוחח – בחוץ.
אנחנו מעבירים את זה לוועדת החוקה?
ועדת הפנים. בסדר. ראשונת הדוברים בדיון – חברת הכנסת זהבה גלאון. בבקשה. ואחריה – אילן גילאון – לא? אתה מוותר? ואז – חברת הכנסת שלי יחימוביץ.
תודה. חבר הכנסת דב חנין, ואחריו – חבר הכנסת אורי אריאל. היכון.
אז אתה תהיה הבא בתור. אגב, זה בסדר הפעם, אבל זה דיון אישי ולא מחליפים איש ברעהו; רק בדיון סיעתי נציג הסיעה יכול להתחלף. בסדר. בבקשה.
תודה. חבר הכנסת טלב אלסאנע, ואחריו – חבר הכנסת מאיר שטרית, או חבר הכנסת יובל צלנר, או חבר הכנסת שלמה מולה. תקווה שקודמיך לא יבואו ואתה תירש את מקומם בתור. בבקשה.
השודדים הגדולים זה בדרך כלל פשוט ברשיון. זה ההבדל.
תודה רבה. הדובר הבא, חבר הכנסת מאיר שטרית – לא נמצא; חבר הכנסת יובל צלנר – גם איננו. חבר הכנסת שלמה מולה, אתה מוזמן. אני מצטער שאני מפרק לכם את הטריאומווירט, אבל זו הדרך בבתי-הכנסת, כשאנשים מדברים, אז לוקחים אחד מהם ומעלים אותו לתורה. אז דין הכנסת כדין בית-הכנסת לצורך העניין. בבקשה, חבר הכנסת מולה.
תודה רבה, חבר הכנסת מולה. חבר הכנסת זאב בילסקי, אתה מוזמן לעלות.
גברתי היושבת-ראש, חברי הכנסת, בנאומי הקודם הזכרתי את הנזיפה, כאילו נזיפה – את הסניטה של ראש הממשלה בציבור שאין ארוחות חינם. רוצה לומר: נתתי לכם גדר בדרום, נתתי לכם חינוך לגילאי שלוש, נתתי זה – מה אתם רוצים, מאיפה אני אקח? אני לוקח את זה מכם. לא יכולתי שלא להיזכר בסיפור על אותו יהודי שנכנס למסעדה והזמין עוגת גבינה. כשהגישו לו את עוגת הגבינה הוא קרא למלצר ואמר: תחליף לי את זה בבקשה בעוגת מרציפן. החליף לו בעוגת מרציפן. כשסיים לאכול ובירך את הברכה הנכונה יצא בלי לשלם. רדף אחריו המלצר ואמר לו: לא שילמת. אמר לו: על מה הייתי צריך לשלם? אמר לו: על עוגת המרציפן. אומר לו: אבל נתתי לך תמורתה עוגת גבינה. אמר: אבל גם על עוגת הגבינה לא שילמת. הוא אומר: אני אכלתי עוגת גבינה? במידה רבה הסיפור הקטנטן הזה מצביע על מדיניותן של ממשלות רבות, שאומרות: אבל נתתי לך את זה, אז אני לוקח לך את זה. התפקיד של המדינה הוא לא לקחת לך מכאן ולתת לך משהו אחר תמורתו. תפקידה של ממשלה הוא להיטיב עם האזרחים כך שהם לא ירגישו מצוקה קשה מדי מפני שהם קיבלו דברים נחוצים. אני חושש שכשם שלעתים הנדיבות גדולה מדי, בעיקר בשנה שאיננה שנת בחירות, ופתאום כאילו יש לכולם, יש לכול את כל מה שמבקשים ואת כל מה שרוצים, כך כשפתאום רואים בור והבור ריק ואין בו מים, אבל נחשים ועקרבים יש בו, אם להביא את רש"י המפורסם, פתאום באותה נדיבות פזרנית משהו, שהיינו עדים לה עד לא מזמן, פתאום אנחנו רואים את אותה קשיחות ויד קפוצה. אין ברירה – יוון וספרד. מעולם לא שמעתי את המלים יוון וספרד כפי ששמעתי אותן בשנה האחרונה. לא ידעתי אפילו במה הן גובלות בדיוק ואצתי רצתי לאטלס לראות. אני חושב שלשכות התיירות של יוון וספרד צריכות להודות לשר האוצר. אני לא אומר אם המדיניות היא נכונה או לא נכונה כרגע, אם צריך להיזהר. צריך תמיד להיזהר, ואשרי אדם מפחד תמיד. אבל יותר טוב ממשלה קמצנית בזמן שכולם מבקשים כדי שאחר כך לא תצטרך להיות ממשלה קשוחה כשלאף אחד אין. לכן, הניחו ליוון והניחו לספרד, ואל תחליפו לנו עוגות גבינה בעוגות מרציפן.
אדוני היושב-ראש, חברי הכנסת, בעיני, שני אירועים מרכזיים היו בקדנציה הזאת. שניהם לא היו בשליטת הממשלה, אבל עם אחריותה. אירוע אחד, טרגי מאוד, זה אסון הכרמל, השרפה הגדולה בכרמל; והאירוע השני, היזום יותר, זו המחאה החברתית. לכאורה אין קשר בין האירועים האלה, אבל אני מזהה פה, בכל זאת, קשר, קשר של הכשל; התחושה של אזרחים רבים שאין מספיק על מי לסמוך. זה לא שהממשלה רעה. הממשלה הזאת טובה והיו לה הישגים גדולים בתחומים הכלכליים, גם במאבק נגד הטייקונים – במידה רבה בזכות ועדת הכלכלה בראשותך, חבר הכנסת כרמל שאמה – בנושא הגז ובנושא הסלולרי, ששם יש הפסדים גדולים מאוד לטייקונים. לא טוב כל כך היה להיות טייקון בתקופות מסוימות בקדנציה הזאת. אבל התחושה של האזרח הקטן, מה שנקרא – של האזרח הקטן שבכל אזרח, כי כולנו אזרחים קטנים – שאין על מי לסמוך בשעת מבחן קשה. האסון הזה בכרמל – אז אפשר להגיד, זו תאונה, זה אוטובוס, אבל נחשפו כבאבחת ברק פתאום כל כך הרבה ליקויים, שפתאום אין לך שירותי כיבוי, ופתאום אין מי שידאג, ופתאום אין מי שיעשה, אף שגם בתוך הכאוס הזה ראש הממשלה תפקד בסדר. אבל למה הגענו למצב כזה שאי-אפשר להשתלט על אש? ולהבדיל, במחאה החברתית – הצטברות של תחושות שאין לך מספיק ביטחון תעסוקתי או מספיק ביטחון כלכלי, שלא באמת דואגים לך, שקשה יותר לחיות בארץ הזאת. גם אם מבחינה כלכלית ולפי כל הפרמטרים הכול יותר טוב, איכשהו לאזרח הכול יותר יקר ויותר קשה. והתחושות האלה, לדעתי, התחושות האלה של ריחוק, ושאין על מי לסמוך, ושזה כל כך קשה, יביאו, להערכתי, אני נותן לכם שירות כפרשן, למשהו מאוד משמעותי בבחירות הקרובות – וזה קשור גם למה שנראה כקריסתה של מפלגת קדימה, וכל אחד, ברוך השם, לפי מעלתו, אבל כמפלגה – התחושה שצריך עמדה. רוב האנשים במדינת ישראל הם כנראה בעמדות של המרכז, איפה שהוא, המרכז הוא מאוד גדול. אבל אנשים שהם במרכז, הם לא מכורים למפלגה שלהם אף פעם. הם יכולים להיות מחר מימין למרכז, ומחר קצת משמאל למרכז, וכל מפלגות המרכז בארץ קורסות. כי התחושה היא שזה משהו עונתי וחולף. ואני חושב שבבחירות הקרובות ישובו המפלגות האמיתיות לפה, המפלגות האמיתיות – המפד"ל והאיחוד הלאומי, מפלגת העבודה והליכוד – מפלגות שיש להן איזה צבע קצת יותר מובהק – והמפלגות הערביות – מפלגות שהתומכים שלהן נאמנים להן, שהם רוצים מהן את הפתרונות. הם לא הולכים למפלגות עונתיות, למפלגות שהן תחנת המתנה בדרך למפלגה אחרת. וזה קשור מאוד לשני האירועים הגדולים שציינתי בתחילת דברי. כי אנחנו רוצים אנשים ממפלגות ומגופים שמלווים אותנו קצת יותר שנים, שזה לא איזה קוניונקטורה, שזה לא מישהו שפרש מכאן ועבר לשם, וכרגע הוא "ככה הוא באמצע", כמו שנאמר בשיר של סנדרסון: "לא חכמה מדי, לא טיפשה מדי, ככה היא באמצע". "ככה היא באמצע" זה לא גם מפה וגם מפה, זה לא זה ולא זה. ואני מאחל ומייחל שלכנסת הבאה ישובו לפה מפלגות אמיתיות, מפלגות שיש להן ציבור, מפלגות שיש להן נאמנים, מפלגות שיש להן אנשים שדורשים לקבל מהמדינה שלהם את מה שמגיע לכל אזרח – ביטחון תעסוקתי וביטחון כלכלי וביטחון בכלל, ושבשעת מבחן קשה, כמו האסון בכרמל, לא נראה שהכול בעצם מתפורר והרקב אוחז בקירות. אם זה מה שיקרה אחרי הבחירות הבאות למפלגת מרצ, מפלגות אמיתיות, מפלגות שיש להן אחיזה אמיתית בציבור והן לא משהו עונתי, חולף, כמו הציפורים שחולפות פה, זו תהיה בשורה טובה מאוד לכנסת ישראל ולמדינת ישראל.
כן, אבל הן עוצרות רק לזמן קצר.
אני דיברתי על האפקט של הנדידה, ולא, כמובן, לא רציתי להעליב שום ציפור.
יש נצים ויש יונים, אבל אין כזאת – אין תערובת שנקראת נציון.
אדוני היושב-ראש, חברי הכנסת, אני לא משתגע לומר "אמרתי לכם", אבל בכל זאת, אני גם לא סובל מזה כל כך. בנאום שלפני הקדמת בחירות הסרק, שהיה לנו לפני חצי שנה, פניתי אליכם, חברי מקדימה, באותו יום שלמחרת אותו לילה, ואמרתי לכם שאתם חושבים שאתם חיים על זמן שאול פוליטי – אתם בדרך לגבעת-שאול פוליטית. לא ידעתי שזה יקרה כל כך מהר. אבל אני מאחל לכם בכל זאת הצלחה. אני רוצה, בהמשך לדברי בדיון הקודם, לומר משהו שקשור לעניין הזה – – –
כולם מגיעים בסופו של דבר לאותו מקום, זה רק עניין של עיתוי ותזמון. בכל אופן, אני מייחל לשובן של מפלגות אמיתיות ולא של מפלגות אווירה, ובתוך המפלגות האמיתיות אני מחשיב בהחלט את מפלגתנו, המפד"ל, שבגלגולה הסיעתי נקראת הבית היהודי, ואני מספר לכם, חברי, שקורה משהו טוב בציונות הדתית הפוליטית. ערכנו מפקד, למעלה מ-50,000 חברים הצטרפו, מה שאומר שיש ביקוש, יש רצון לחיים פוליטיים בציונות הדתית, ואנשים רבים הבינו שאי-אפשר להשליך את יהבם על הליכוד. ואני חושב שאחרי שנשלים את המהלכים שלנו, שהם לא פשוטים – פריימריז זה לא תענוג גדול, כפי שרבים פה יודעים, אבל היה כורח אצלנו – נעשה הסכם אחדות עם האיחוד הלאומי, לפחות עם החלקים המרכזיים שם, והציונות הדתית תחזור כמעט מן המתים, הייתי אומר, אפרופו גבעת-שאול, אל החיים הפוליטיים, אל מרכז הזירה הפוליטית. זו תהיה בשורה גדולה מאוד לא רק לציונות הדתית עם שמונה-תשעה-עשרה מנדטים – אני מהממעיטים – אלא זו תהיה בשורה גדולה לכלל החברה הישראלית, שהציונות הדתית תחזור להתעסק בעניינים רבים, בדמותה היהודית של מדינת ישראל; שאנשים מסורתיים וגם לא דתיים יראו בחינוך הדתי, בציונות הדתית, במה שאנחנו מחנכים ושואפים אליו, משהו שראוי לביטוי פוליטי גדול יותר ממה שהיה בכנסת היוצאת. אני מאחל, לעצמנו קודם כול, אבל גם לאחרים, שאנחנו בתוכנו, בתוך הציונות הדתית והציבור הגדול שאוהד אותה, נדע להתגבר על המחלוקת, על הקטנוניות, נגיע להסכם טוב ונשוב להיות מפלגה בסדר-גודל בינוני – עשרה מנדטים פלוס-מינוס, רצוי פלוס-פלוס – כדי שלא תוכל לקום ממשלה ללא ייצוג פוליטי לציונות הדתית. האמן לי, חבר הכנסת והבה, שזאת לא תהיה הבעיה. אנחנו נלך בעניין של ויתור והכלה והשלמה, ותן לי קצת מקום לאופטימיות, כי אני אוהב את הפתגם שאומר: שמרו את הייאוש – עוד תזדקקו לו. לא אבזבז אותו כבר עכשיו. אני יודע – עוד יהיו מריבות וקטנוניות. ולכן אני אומר, בבחירות הבאות אנחנו, בעזרת השם, ובעזרת הבוחרים, שהשם יעזור להם גם, נשוב בכוחות מחודשים ומוגברים אל הכנסת התשע-עשרה.
תודה, אדוני. אנחנו פותחים את הדיון. חבר הכנסת בילסקי – לא נמצא. חבר הכנסת נסים זאב, בבקשה.
ב-30 השנים האחרונות, אני רק מזכיר לך, הכהונה קצובה לעשר שנים.
אז אדוני מציע לא להאריך, אני מבין לפי הטיעון הזה.
תודה. חבר הכנסת שלמה מולה – לא נמצא; חבר הכנסת מיכאל בן-ארי – איננו. הרב ישראל אייכלר, בבקשה. עתניאל שנלר, אתה אחרון הדוברים, ואחר כך נצביע.
וגם הרבנות כבר לא מה שהיתה פעם.
תודה רבה. ברוך השם, היום אין מינויים כאלה, שלא לגופו של עניין. אתה רואה, המדינה התבגרה. חבר הכנסת שנלר, בבקשה. שא מדברותיך.
תודה. אנחנו נעבור להצבעה על הצעת חוק הרבנות הראשית (הארכת כהונה של הרבנים הראשיים לישראל) (הוראת שעה). כולם תופסים את מקומם. אנחנו מצביעים. הצבעה מס' 15 בעד ההצעה להעביר את הצעת החוק לוועדה – 11 נגד – אין נמנעים – אין ההצעה להעביר את הצעת חוק הרבנות הראשית לישראל (הארכת כהונה של הרבנים הראשיים לישראל) (הוראת שעה), התשע"ג–2012, לוועדת החוקה, חוק ומשפט נתקבלה.
11 בעד, אין נמנעים ואין מתנגדים. הצעת החוק הועברה לוועדת החוקה, חוק ומשפט, אלא אם כן יש התנגדות לעניין. אין התנגדות לעניין. הועבר לוועדת החוקה. חבר הכנסת רותם, עוד תספיק משהו בקדנציה הזאת. לפרוטוקול: אנחנו מוסיפים את הצבעתו התומכת של סגן שר האוצר חבר הכנסת יצחק כהן, וגם את חבר הכנסת זאב אלקין. ההיסטוריה תזכור זאת לנצח.
אנחנו עוברים להצעת חוק ההנדסאים והטכנאים המוסמכים, התשע"ג–2012, קריאה שנייה וקריאה שלישית. יציג את הצעת החוק יושב-ראש ועדת העבודה, הרווחה והבריאות חבר הכנסת חיים כץ. אדוני, בבקשה.
אנחנו במתח, תשתף אותנו, מה כתוב שם?
הרחתי שיש פה משהו מסעיר יותר.
לא מערבבים את המפלגות עכשיו בממלכתיות של המליאה.
הביטוי "הלכה" מותיר פתח – – –
אתה מצדי יכול לא להצביע. אני רוצה אותך פה, לידי, אני מרגיש יותר בטוח, אבל מבחינת התקנון אתה צריך להצביע מהמקום.
אבל אפשר להוסיף אותך. תצביע ידני, וזה בסדר.
תודה. אנחנו עוברים להצבעה בקריאה שנייה על חוק ההנדסאים והטכנאים המוסמכים, התשע"ג–2012, ואחריה – לקריאה שלישית. אין הסתייגויות, אין בקשות לרשות דיבור. ההצבעה היא כמקשה אחת, כולל לוח התיקונים המצורף. אנחנו עוברים להצבעה, גבירותי ורבותי.
אני מוסיף את קולך, אבל ההצבעה תסתיים קודם, ורק אז אני אוסיף את קולך, שלא יקדים את האחרים. הצבעה מס' 16 בעד סעיפים 1–45 – 7 נגד – אין נמנעים – אין סעיפים 1–45 נתקבלו.
ובכן, הצעת חוק ההנדסאים והטכנאים המוסמכים, התשע"ג, בקריאה שנייה – שבעה בעד, אין מתנגדים ואין נמנעים.
שמונה, כמובן, יחד אתך. אנחנו עוברים לקריאה שלישית. הצבעה מס' 17 בעד החוק – 8 נגד – אין נמנעים – אין חוק ההנדסאים והטכנאים המוסמכים, התשע"ג–2012, נתקבל.
ההצבעה הסתיימה. שמונה – ועוד קולו של יושב-ראש הוועדה, תשעה בעד, אין מתנגדים ואין נמנעים. ההצבעה כוללת את לוח התיקונים, ונכנסה עוד הצעת חוק של הוועדה בראשותך לספר החוקים של ישראל.
אנחנו נמשיך בעבודתנו המשותפת הערב. הצעת חוק הבטחת הכנסה (תיקון מס' 41), התשע"ג–2012, לקריאה שנייה ולקריאה שלישית. אדוני חבר הכנסת חיים כץ, הצג בבקשה.
כמו המדינות מהודו ועד כוש של אחשוורוש.
אני קורא לחברי הכנסת לשקול את העניין, ואנחנו עוברים להצבעה. אתה תישאר פה ותצביע, אדוני. הצבעה על חוק הבטחת הכנסה (תיקון מס' 41) בקריאה שנייה. הצבעה מס' 18 בעד סעיפים 1–2 – 6 נגד – אין נמנעים – אין סעיפים 1–2 נתקבלו.
בעד חוק הבטחת הכנסה – 7, כולל הדובר, אין מתנגדים ואין נמנעים. הצעת חוק הבטחת הכנסה (תיקון מס' 41) נכנסה לספר החוקים של מדינתנו. סליחה, עכשיו נעבור לקריאה שלישית כמובן.
בבקשה, רבותי. הצבעה מס' 19 בעד החוק – 6 נגד – אין נמנעים – אין חוק הבטחת הכנסה (תיקון מס' 41), התשע"ג–2012, נתקבל.
שבעה בעד, אין מתנגדים ואין נמנעים. עכשיו זה נכנס לספר החוקים. אושר בקריאה שלישית.
בואו נעבור לעוד חוק יפה שהוועדה בראשותך אישרה: הצעת חוק שוויון זכויות לאנשים עם מוגבלות (תיקון מס' 11), התשע"ג–2012, קריאה שנייה וקריאה שלישית. חבר הכנסת כץ, בבקשה.
בבקשה, אנחנו עוברים להצבעה בקריאה שנייה על הצעת חוק שוויון זכויות לאנשים עם מוגבלות (תיקון מס' 11). בבקשה, רבותי, נא להצביע. הצבעה מס' 20 בעד סעיף 1 – 7 נגד – אין נמנעים – אין סעיף 1 נתקבל.
בהצבעה בקריאה השנייה – שמונה בעד, כולל הדובר, אין מתנגדים ואין נמנעים. הצעת חוק שוויון זכויות לאנשים עם מוגבלות (תיקון מס' 11), ברשותך, אדוני, אנחנו עוברים להצבעה בקריאה השלישית.
בבקשה. הצבעה מס' 21 בעד החוק – 7 נגד – אין נמנעים – אין חוק שוויון זכויות לאנשים עם מוגבלות (תיקון מס' 11), התשע"ג–2012, נתקבל.
אין מתנגדים ואין נמנעים, שמונה בעד הצעת חוק שוויון לאנשים עם מוגבלות (תיקון מס' 11), והחוק נכנס לספר החוקים של מדינתנו.
אנחנו ממשיכים, כדי שתשלים את היומית שלך, להצעת החוק הבאה.
רק נגיד את הכותרת שלה, בשבתי כיושב-ראש. הצעת חוק שירותי רווחה (מענק הסתגלות לנשים ששהו במקלט לנשים מוכות), התשע"ב–2012, לקריאה שנייה ושלישית. בבקשה.
מה, חשבו לקחת מסים על המענק הזה?
וגם משלמת על זה מס הכנסה.
בהחלט. אנחנו נעבור להצבעה, כדי שיהיו 127 חוקים. בבקשה, שב במקומך, אדוני יושב-ראש ועדת העבודה והרווחה. אנחנו מצביעים בקריאה שנייה. הצבעה מס' 22 בעד סעיפים 1–8 – 11 נגד – אין נמנעים – אין סעיפים 1–8 נתקבלו.
ניתן לה מענק אם היא תרביץ לך.
רבותי, הצבעה. אין מתנגדים, אין נמנעים, בעד – 11. נתקבלה בקריאה שנייה הצעת חוק שירותי רווחה (מענק הסתגלות לנשים ששהו במקלט לנשים מוכות). עוברים, ברשותך, להצבעה בקריאה שלישית. בבקשה. הצבעה בקריאה שלישית. הצבעה מס' 23 בעד החוק – 11 נגד – אין נמנעים – אין חוק שירותי רווחה (מענק הסתגלות לנשים ששהו במקלט לנשים מוכות), התשע"ג–2012, נתקבל.
ובכן, ההצעה עברה בקריאה שלישית. 11 בעד, אין מתנגדים ואין נמנעים. הצעת חוק שירותי רווחה (מענק הסתגלות לנשים). פרק קכ"ז בתהילים אומר את המלים – 127, כן? "שיר המעלות לשלמה אם ה' לא יבנה בית שוא עמלו בוניו בו אם ה' לא ישמר עיר שוא שקד שומר". אתה עוזר לשמור על הבית. כאחד היוזמים, אני מבקש מחבר הכנסת דב חנין, ואחריו – אני אבקש מהשר בגין לומר כמה מלים, ונעבור הלאה. בבקשה, חבר הכנסת דב חנין.
תודה רבה, חבר הכנסת חנין. השר זאב בנימין בגין, בבקשה, כדי שלדברים יהיה גם איזה נופך ממשלתי, ולא רק של המחוקקים עצמם. בבקשה.
זה גרם לנו להתרוממות רוח.
תודה, אדוני. חבר הכנסת נסים זאב, אני לא יכול אפילו לא לראות אותך מדבר בסלולרי. אז לפחות במקום שאני יכול לעשות עצמי כאינו רואה. תשב.
אנחנו עוברים להצעת החוק הבאה: הצעת חוק לתיקון פקודת מסילות הברזל (מס' 7), התשע"ג–2012, לקריאה שנייה ולקריאה שלישית. יציג את החוק חבר הכנסת רוברט אילטוב. בבקשה. פקודת מסילות הברזל – אני כבר שומע את שאון הרכבות האדירות הנעות מתחת לתל-אביב.
תשמע, זה "חיים שכאלה" פה. חבל לך ללכת.
תודה רבה, חבר הכנסת אילטוב. אנחנו נעבור להצבעה, תפוס נא את מקומך. בבקשה, רבותי, להצביע על ההצעה בקריאה שנייה. ההצבעה כוללת את לוח התיקונים, מי שזה משנה לו. הצבעה מס' 24 בעד סעיפים 1–5 – 7 נגד – אין נמנעים – אין סעיפים 1–5 נתקבלו.
שבעה בעד, אין מתנגדים ואין נמנעים. אנחנו עוברים ברשותך, אדוני, לקריאה שלישית. בבקשה. הצבעה מס' 25 בעד החוק – 8 נגד – אין נמנעים – אין חוק לתיקון פקודת מסילות הברזל (מס' 7), התשע"ג–2012, נתקבל.
אין מתנגדים, אין נמנעים, שמונה בעד. הצעת חוק לתיקון פקודת מסילות הברזל (מס' 7), התשע"ג–2012, נכנסת לספר החוקים של מדינת ישראל, כולל לוח התיקונים המצורף. תודה. היא התקבלה כמובן בקריאה שלישית, כך יש לומר. חבר הכנסת אורי מקלב, בשם היוזמים, הוזמן לשאת דברי תודה מנהמת לבו.
אנחנו עוברים להצעת החוק האחרונה להיום, ואולי לכנסת זו, הצעת חוק הבחירות לכנסת (תיקון מס' 60), התשע"ג–2012, לקריאה שנייה ולקריאה שלישית, שקיבלה פטור מחובת הנחה לקריאה השנייה והשלישית. את הצעת החוק יגיש חבר הכנסת אברהם מיכאלי בשם ועדת החוקה, חוק ומשפט. אוץ רוץ נא אלינו, או שתתענג על הרגע, כי זה החוק האחרון, זה גם בסדר.
התהילה באה גם כשהיא באה באטיות, זה גם בסדר.
אם תהיה עוד, אז נשמח להיות פה שוב, אבל בינתיים, ככל הידוע לנו, זאת הצעת החוק האחרונה. בבקשה, חבר הכנסת מיכאלי.
תודה לך. אנחנו רוצים לעבור להצבעה בקריאה שנייה, ואחריה אנחנו נעבור לקריאה שלישית, אבל נתחיל לפי הסדר. רבותי, בבקשה. הצבעה מס' 26 בעד סעיף 1 – 7 נגד – 1 נמנעים – אין סעיף 1 נתקבל.
מתנגד אחד, אין נמנעים, שבעה בעד. הצעת חוק הבחירות לכנסת (תיקון מס' 60) התקבלה בקריאה שנייה. אנחנו עוברים להצבעה בקריאה שלישית, אם יש לנו רשות כמובן. בבקשה. השר הוא חבר כנסת לכל דבר בהצבעות. הצבעה מס' 27 בעד החוק – 5 נגד – אין נמנעים – אין חוק הבחירות לכנסת (תיקון מס' 60), התשע"ג–2012, נתקבל.
ובכן, אין מתנגדים, אין נמנעים בקריאה שלישית בחוק הבחירות לכנסת (תיקון מס' 60); בעד הצביעו חמישה. ולכן החוק הזה נכנס לספר החוקים של מדינתנו. אנחנו מוסיפים בעל-פה את קולך, שישה, ואנחנו מסיימים את סדר-היום להיום. זאת ישיבת הכנסת האחרונה, אלא אם כן יוחלט אחרת. כמובן חברי הכנסת יקבלו הודעה על כך. אני מודה לכם על הנוכחות המלאה, כל אחד הוא עולם ומלואו, תודה רבה לכם. ישיבת הכנסת נעולה. הישיבה ננעלה בשעה 15:49.
לא, תקנון הכנסת מחייב נוכחות של שר. הדוברת צודקת בטענתה.
עצרתי, עצרתי את הזמן. ואז מה, אם אני אעצור את הזמן הזמן יעצור?
סגנית השר טוב לך? תסתפקי בסגנית שר?
מזכירת הכנסת, בבקשה, שר תורן חסר לנו.
רק שנייה, חבר הכנסת רותם.
יש לך עוד דקה. בבקשה, מעכשיו.
השר – – – ותכבדו גם זה את – – – בבקשה. תודה, חברת הכנסת זוארץ. חבר הכנסת זאב בילסקי, בבקשה. שא את משלך. חמש דקות עומדות לרשותך.
זה, אגב, לא נחשב פרסומת תת-ספית, אבל לא חשוב.
רבותי, את ההפגנה שם, אם אפשר לפזר. חבר הכנסת חסון, אני לא שומע את קריאות הביניים שלי אפילו.
תודה, חבר הכנסת בילסקי, על שירותך המסור בכנסת ישראל, בשם הכנסת. חבר הכנסת השר יובל שטייניץ ביקש להשתלב בדיון, ועל-פי התקנון אנחנו מאפשרים לשר – אבל מגבילים אותם בזמן, כמו שאר חברי הכנסת. חמש דקות עומדות לרשותך, אדוני, כמו כל חבר כנסת. בבקשה.
אז זה כן עולה למדינה, רק זה עולה באופן שוויוני.
יש אחד, יש אחד, אבל תודה רבה על הדברים.
תודה רבה, השר שטייניץ. חבר הכנסת אללי אדמסו, בבקשה. חמש דקות עומדות לרשותך, ואתה תנצל אותן היטב, אנחנו בטוחים.
זה הישרדות, אדוני, זה בדיוק נקרא הישרדות. עוד דקה, בבקשה.
תודה רבה לך. חבר הכנסת ניצן הורוביץ, בבקשה, חמש דקות עומדות לרשותך. השר התורן לא נמצא, אתה יכול לדבר לנצח.
אתה יכול לדבר הרבה, אבל אין שום שר שישמע אותך, אז מה ערך לדברים?
העם שומע על-ידי המיניסטר.
העולם לא שווה ביוקרתו לשר.
תודה רבה, חבר הכנסת הורוביץ. חבר הכנסת נחמן שי, בבקשה. חמש דקות.
אדוני היושב-ראש, חברי הכנסת, הערה שלא קשורה, אבל היא משעשעת אותי תמיד – –
– – שלעתים קרובות אנשים בתקשורת העמדה האישית שלהם, הפוליטית, הלגיטימית, אומרת שסילואן והמקומות הללו הם לא ירושלים. אבל כשמבקשים מהם לעלות לירושלים, הם מסכימים שנווה-אילן זה ירושלים.
לשיטתי, ודאי שנווה-אילן הוא לב לבה של – זה האגן הקדוש, כמעט הייתי אומר. האגן הקדוש של התקשורת.
אבל סילואן – זה מאוד רחוק. אבל זאת הערה צדדית. המחזה הזה, שכל חצי שנה וכל כמה חודשים עולים כאן בשיירות לירושלים – לירושלים עצמה, לכנסת – בעלי התקשורת, טייקוני התקשורת, עיתונאי התקשורת ומנכ"לי התקשורת לבקש על נפשם עוד חצי שנת חיים, זה מחזה לא נוח ולא נאה ולא נעים. אני תומך ברגולציה ולא מתפעל משיטת הרשיונות, ואני חושב שלציבור יש מה להגיד, אבל זה כלי שעליו אמר הנשיא הראשון המנוח חיים ויצמן, בהקשר אחר, שזה כמו נגר – צריך להחזיק במסור הזה חזק אבל חלש. הפיקוח על התקשורת צריך להיות מאוד בשוליים, שלא יהיו חריגות קיצוניות. אבל אנחנו לא מבקרי תקשורת. מי שרוצה להיות עיתונאי, שיהיה עיתונאי, או שהוא היה כבר עיתונאי. אנשים פה עולים ואומרים: התוכנית הזאת טובה, התוכנית הזאת לא טובה. יש יותר מדי ביקורת, פחות מדי ביקורת. רבותי חברי הכנסת, אמרתי ואני חוזר ואומר: מוטב לחיות במדינה שבה התקשורת מפילה את הממשלה מאשר במדינה שבה הממשלה מפילה את התקשורת. זה לב לבה של הדמוקרטיה, ההכרה הזאת. וזה דורש מאתנו איפוק. לספוג ביקורת, וזה לא ימצא חן בעינינו. זכותנו לעמוד על כך שייאמרו עלינו דברים נכונים, אבל זה נכון לא רק לגבי השלטון, זה נכון לגבי כל אזרח. והפיתוי הגדול הזה שלנו, הפוליטיקאים, הוא כל הזמן להתחכך ולריב עם התקשורת, ולהראות להם. ותעלו, ותעמדו בזיכיון, וברשיון. זה לא מביא אותנו לשום מקום, חוץ מלתחושה שאין פה מספיק חופש. עכשיו, אני חולק מאוד על מה שאמר שר האוצר, שיש פה תקשורת חופשית ואין שום בעיה, כי תראו כמה ביקורת יש. ודאי שיש המון ביקורת בתקשורת. מזל, וטוב שכך. אבל זה לא המבחן. רבותי חברי הכנסת, המבחן הוא במידה רבה גם במה שלא מתפרסם. בשיקולים, הלא-ענייניים לפעמים, של תקשורת, של עיתונות חופשית, שאומרת: בואו לא נסתבך עם הממשלה כי בעוד שבועיים אנחנו עולים לוועדת הכלכלה לבקש על נפשנו, או: לא כדאי לריב עם השר הזה או עם ראש הממשלה הזה, כי הוא יכול להתנכל לנו. כל מה שלא מתפרסם משיקולים לא עיתונאיים הוא פגיעה בדמוקרטיה ובתקשורת החופשית, והמבחן הוא לא מה מתפרסם – שגם זה חשוב בפני עצמו – ולכן אין לנו להתנאות כל כך בחופש הגדול. חופש זה חופש, ולא חופש על-תנאי. זה מה שאני אומר לגבי אחריותה של המדינה, באמצעות הממשלה, לתקשורת חופשית. האיפוק. אבל יש גם בהחלט מלה לתקשורת. תקשורת חופשית זו תקשורת שהיא חופשית לבקר את הממשלה, והיא חופשית גם לתמוך בממשלה. כל עיתונאי ודעתו, אפילו לכל עיתון מותר שיהיה קו. אבל תמיכה – או התנגדות לממשלה – צריכה לבוא מתוך החופש של התקשורת, ולא מתוך האינטרס הכלכלי, לא מתוך האינטרס העסקי, לא בגלל תחרות עם כלי תקשורת אחר. כי ברגע שאתה מפרסם דברים עוינים לממשלה או לשר פלוני, או שתומכים בו, לא כי זאת העמדה האמיתית, המצפונית, הערכית של העיתונאי, של העורך של העיתון, אלא משום שכך ייטב לעיתון, אלא משום שכך אני אנצח בתחרות, זאת לא תקשורת חופשית. וכשהתקשורת לא משתמשת בחופש הגדול המוטל, המונח בידיה באופן חופשי, זה אסון לדמוקרטיה כמעט כמו כשהממשלה לא מעריכה את החופש. משום שאנשים מאמינים לעיתון לעתים קרובות, אולי בצדק, מאמינים לעיתון הרבה יותר משהם מאמינים לממשלה. זו העבודה של העיתון, להביא לנו מידע. זה מקור המידע העיקרי שלנו, לעתים קרובות היחידי. ואם אנחנו רואים יום אחרי יום בעיתונים ובכלי תקשורת שלא האמת היא נר לרגלי העיתון, אלא אינטרס אחר, שיקול עסקי, שיקול זר, אנשים מאבדים אמון בתקשורת. וכשהם מאבדים אמון בתקשורת הם מאמינים לאנשים בממשלה שאומרים שזאת לא תקשורת חופשית אלא אינטרסנטית. ולכן, רבותי, לסיום, גם חברי הכנסת וגם עיתונאים, וגם כל השומעים והצופים בנו, תקשורת חופשית זה ערך מרכזי בדמוקרטיה. חופש הביטוי הוא נשמת אפה של דמוקרטיה. צריך לנהוג בה בקדושה – לא דתית, אבל בקדושה אזרחית – גם אם אנחנו הממשלה, הכנסת, הרגולטור, המחוקק, ובוודאי אם אתם העיתונאים, המו"לים, מנהלי התקשורת. כי בלי זה נחיה במדינה שבה ממשלה מפילה עיתונים, ולא במדינה שבה עיתונאים יכולים להפיל ממשלה.
חבר הכנסת חנין, דברים שפה אומרים בצחוק – בקדנציה הבאה הם ברצינות.
בפרוטוקול נא לרשום: "אמר באירוניה".
זה כמו פרווה, לא בשר ולא חלב.
את זה, אגב, אי-אפשר להגיד. רק בסמיכות.
לא, כי אם נסמוך בלי עזרתו לא נגיע רחוק.
תודה רבה, אדוני. חבר הכנסת נסים זאב, יומך הגיע, עשר הדקות שלך. אנחנו נשמח אם תנצל את רובן. לא צריך את כולן. באתי למעט כמובן. בבקשה.
לדעתי זה משפט של אנואר סאדאת, אבל בסדר, העיקרון דומה.
חבר הכנסת חנין יוצא, אנחנו שנינו פה לבד, והשר התורן, כמובן. אני חושב שלראשונה – – –
לא, ציינתי עובדה היסטורית: שלושה חברי כנסת באולם המליאה. אחד שחייב, כי הוא היושב-ראש, השני חייב כי הוא השר התורן, והשלישי חייב כי הוא הנואם. אין פה מישהו בהתנדבות.
אבל זה כשמגיעים לסיום, אדוני.
אני מתחיל לתת לך איתותים.
"והיא שעמדה", זה שיר – – –
תודה רבה. ניצלת את כל 13 הדקות מתוך העשר. אדוני השר ארדן, בבקשה, תשובת הממשלה.
ככה בונים חומה, כמו שנאמר – – –
הם שלפו קלף, אתה רואה? הם הביאו גם – – –
רק הג'ינגלים היו חסרים, ואני חושב שזה היה משלים את – – –
מה השר מציע, להסתפק בתשובת השר אני מניח, כן?
אני חושב שאנחנו נסתפק, בנסיבות הנוכחיות, בתשובת השר.
לא, אנחנו לא משרשרים – – –
אנחנו לא משרשרים הצעות לסדר-היום, בניגוד לחוקים שעברו בקריאה ראשונה, ממליאה למליאה. רק חוקים שעברו בקריאה ראשונה יכולים להמשיך את דרכם במעלה החקיקה.
אני יודע, יהיה קשה לעם ישראל להתגבר על העובדה שזה לא יידון, אבל כעבור כמה חודשים אנחנו נתאושש.
בבקשה. אז אני מציע שבתחילת – – –
אבל זה לא יעבור לכנסת הבאה, על-פי התקנון כמובן.
אני מסביר לאדוני חבר הכנסת זאב שנושאים שעולים לסדר-היום בכנסת אחת לא ממשיכים להידון בכנסת הבאה, אלא צריך להתחיל את התהליך מחדש. לדעתי, עניין ירושלים עדיין יהיה על סדר-היום בתחילת הכנסת הבאה. אדוני נמצא במקום העשירי בסיעת ש"ס, אנחנו מאחלים לו מה שאנחנו מאחלים לו, ותהיה לו ההזדמנות.
שתזמנו בעשרה ולא רק בשלושה. תזמן את הכנסת לדיון בנושא, והכול יבוא על מקומו בשלום. כיוון שהנושאים שעל סדר-היום – – –
יש לנו הצעה לכלול את זה בסדר-היום של הכנסת הזאת. בסדר, אם תהיה הזדמנות בכנסת הזאת – זה מה שאני יכול להציע לאדוני – אז זה יידון בכנסת הזאת. על סמך ניסיוננו אנחנו יודעים שהסיכוי לא גדול, אבל לא כלו רחמים מן העולם. אז נצביע בעד מה שחבר הכנסת זאב מציע, שזה ייכלל בסדר-היום של הכנסת הזאת. בבקשה, הצבעה.
אם תהיה כנסת היא תידון, כמובן כפוף לכל דין וכפוף להחלטת יושב-ראש הכנסת. הצבעה מס' 5 בעד ההצעה לכלול את הנושא בסדר-היום – 3 נגד – אין נמנעים – אין ההצעה לכלול את הנושא בסדר-היום של הכנסת נתקבלה.
טוב, כן, שלושה, כמובן, בעד; נגד – אין, ואין גם נמנעים. ההצעה התקבלה. כיוון שוועדת הכלכלה טרם סיימה את דיוניה אנחנו נפוש בהפסקה ונחכה לחידוש הדיונים בהמשך. על המועד המדויק תבוא הודעה, ואני מודה לכם ומאחל לכם הצלחה בהפסקה. (הישיבה נפסקה בשעה 17:17 ונתחדשה בשעה 01:32.)
אדוני היושב-ראש, חברי הכנסת, ידידי נפתלי בנט, אני צריך לברך אותך. אתם יודעים שבתחילת קדנציה חברי הכנסת עוד מברכים האחד את השני. נצלו את ההזדמנות, תיהנו מהרגע. אחים, אחים, למקומות.
אדוני היושב ראש, תודה, "נפתלי שבע רצון ומלא ברכת ה'" – זה אחד הפסוקים האחרונים בתורה, בברכת משה. אני מברך אותך, ידידי נפתלי, ברכה קצרה. אני נזכר שלפני ארבע שנים כמעט, בתענית אסתר, עמדתי כאן בנאום הבכורה שלי, שהוא תמיד מרגש כל אחד שנואם נאום ראשון בכנסת, ודימיתי את הציונות הדתית לאסתר המלכה, מודעת לגודל השליחות אבל קצת חוששת ממנה; כאילו במקרה היא נקלעה לבית המלך, נעה בין שאיפות מלכות לבין הרגשה שזה גדול עליה. ואמרתי גם שאולי הציונות הדתית היא היפהפייה הנרדמת – לפעמים נרדמת בשמירה, לפעמים נדהמת, יפהפייה נדהמת שלא מעריכים אותה מספיק. וקיוויתי, בנאום הבכורה שלי, שתהיה לי הזכות להיות בין אלו שמעירים את היפהפייה הנרדמת. ואפילו אמרתי, אם לצטט את עצמי – כי אחרים לא מצטטים אותי – שאנחנו מקווים שהבית היהודי שלנו יהיה אכן בית שדלתותיו פתוחות לכולם, גם לאלו שהם לא בדיוק בדיוק כמונו, להחזיר לבית הזה את המסורתיים ואת החילונים אוהבי יהדותם, וכמובן את הדתיים הרוצים ייצוג ראוי לעולמם. רצינו להעיר את היפהפייה הנרדמת שלנו, את הציונות הדתית, אבל לא המשכתי בסיפור ובמשל ולא הזכרתי את הנסיך שצריך לתת לה את הנשיקה. חששתי אז – אתם יודעים, יש דתיים ודתיים יותר – שאם אתחיל לדבר פה על נשיקות בין נסיכים ליפהפיות עוד יעיפו אותי מהמפלגה.
אדוני, חבר הכנסת וקנין, ידעתי שאם אתחיל לדבר על נשיקות ונסיכים, מישהו מש"ס יפריע. אני שמח שמצאנו – ולזה אני מגיע – את נפתלי בנט, כולנו ביחד, שהוא הנסיך שהעיר את היפהפייה הנרדמת, שנתן לה, עם חברים טובים, את נשיקת החיים שהעירה אותנו פוליטית, את היפהפייה הגדולה הזאת, שתועיל לכלל המדינה. אני רוצה לברך אותך, נפתלי, ידידנו, שתמשיך להעיר את היפהפייה. היא כבר התעוררה, אבל עכשיו היא צריכה לעשות משהו עם היופי שלה, עם היכולות שלה. בזכות היכולות שלך והכישרון והמאמץ והחברים והסיעה הגדולה – 12 חברים, כמו בימים הטובים, כשהיינו עוד ערים – נרוץ ונשיג ונרדוף ונחלק שלל. נפתלי, אתה יודע, מסמל את הריצה, נפתלי איילה שלוחה. אז אתה תרוץ בראשנו וכולנו ביחד נשיג את כל המטרות הגדולות שדיברת עליהן וגם מטרות אחרות, כדי להיות שוב כוח מרכזי במדינת ישראל, כוח שמגשר את כולם. אבל כשאנחנו, הציונות הדתית בראשותך, נגשר את כולם, לא נהיה עוד הגשר רק במובן הזה שכולם דורכים עליו, אלא גשר במובן הזה שכולם מתחברים אליו. בהצלחה, נפתלי, וברכות לפתיחת עבודתך כיושב-ראש הציונות הדתית הפוליטית במדינת ישראל.
אדוני היושב-ראש, אדוני השר, למשרד החינוך ולרשויות המקומיות אחריות משותפת להפעלת לימודים בחופשות לתלמידים אוטיסטים. משרד החינוך פרסם את הנחיותיו בנושא, אך משרדך טרם פרסם נהלים בדבר אחריות הרשויות המקומיות. ההורים חוששים שהעיכוב יפגע בילדים. רצוני לשאול: האם ומתי תוסדר אחריות הרשויות המקומיות?
אדוני השר, תודה על התשובה, אבל העניין הזה שזה ילובן – אנחנו כבר אחרי הליבונים. יש לי כאן תכתובת שלמה בין אנשים ממשרדך האחראים לעניין. בעבר היו תקלות חמורות בכמה רשויות מקומיות, שמשרד החינוך אכן רצה לתת את מה שבאחריותו, אבל הרשויות המקומיות לא שיתפו פעולה כפי הנדרש וילדים נשארו בבית, ילדים אוטיסטים. לכן, לא צריך ללבן את זה בעתיד אלא צריך להכריע בסוגיה הזאת.
אדוני היושב-ראש, חברי הכנסת, האחרון לא יכבה את האור, אבל תקשיבו טוב, אחרי אתם הולכים הביתה. איילת היקרה, ראיתי ממש עכשיו מדרש קטן: למנצח על איילת השחר; אמר רבי חייא, מי היא איילת השחר? זוהי כנסת ישראל. שומעת, איילת? מי היא איילת השחר? זוהי כנסת ישראל. איילת השחר מסמלת את האור הראשון – לפני האור הראשון בעצם – וגם גאולתם של ישראל נמשלת במקורותינו לאיילת השחר. "כך היא גאולתן של ישראל, בתחילה קמעה קמעה, כל שהיא הולכת היא הולכת ומאירה". אני חושב שההצטרפות שלך, בלי כל ההשוואות, היא התחלה של מהלך, של אור גדול בפוליטיקה בגלל מה שאת מסמלת, שאישה שמגדירה את עצמה חילונית באה למפלגה שמגדירה את עצמה דתית, ופתאום המשחק לא משתנה. יש לי ידיד, דני קרמן, מאייר ידוע. שאלתי אותו פעם, דני, אתה אוכל כשר? אז הוא אמר לי תשובה נפלאה; הוא אמר לי, גם. זאת תשובה כל כך יפה כי היא אומרת לא "רק". ואני חושב שבפוליטיקה ובמפלגות הקיימות בבית הזה אנחנו מפסיקים להיות "רק". אתה מתנחל? גם; אתה חילוני? גם; אתה דתי? גם. אנחנו לא עסוקים רק בהגדרות המצמצמות שחילונים קוראים לנו – "נרצח בידי חובש כיפה" – להגיד, כולנו אותו דבר. דתיים אומרים על חילונים "אוכלי שפנים". כאילו חילוני רואה שפן, ישר הולך ואוכל אותו; זאת כל החילוניות שלו. אני חושב, איילת, שההצטרפות שלך לבית הנבחרים והנבחרות – ככה צריך להגיד היום – וההצטרפות שלך למפלגה שלנו היא הצטרפות של "גם", לא של "רק". כי אנחנו רואים בזה שותפות אמיתית שהיא התחלה כמו איילת השחר – "קמעה קמעה". השותפות הזאת היא הבשורה הגדולה של הבית הזה, של כל המפלגות. זה יגדיר מחדש מהי מפלגה דתית ומהי מפלגה חילונית, ומהי מפלגה בכלל. ולכן אני חושב שאת מימשת בעצם ההצטרפות שלך את החזון האמיתי של הציונות הדתית דווקא בגלל שאת לא עונה להגדרות. אני מאחל לך שתמצאי בבית הזה שתהיי "גם" ולא "רק", ותמצאי שותפויות כמו שאת מוצאת במפלגתנו גם עם אנשים ונשים במפלגות אחרות, ואני בטוח שהנוכחות שלך ברשימה מסמנת לכלל הציבור בישראל, ובוודאי לנבחרי הציבור, שאנחנו הולכים לבנות פה חברה שהיא גם וגם – "אחוז בזה, וגם מזה אל תנח ידך". זאת תהיה בשורה מאוד גדולה. אני מאחל לך הצלחה גדולה. אחותנו – כולם אומרים פה, אחותנו את. שאנחנו נהיה לאלפי רבבה. תודה לך ובהצלחה.
אדוני היושב-ראש, חברי חברי הכנסת, האמת היא שלא ידעתי שאני צריך ללחוץ כל כך הרבה כדי להוריד את המיקרופון לגובה שלי. אני יותר לא אופיע אחרי אנשים כל כך גבוהים.
ידידי, מוטי מרדכי יוגב – –
אחריך אני תמיד שמח לדבר, כי יש לי מה להגיב.
– – "ומרדכי יושב בשער המלך" – אתה נושא את נאומך הראשון בשבוע שבו גם נולדת, וגם אתה מציין היום אזכרה לאביך, זיכרונו לברכה – "ומרדכי יושב בשער המלך", זה מה שקורה לך השבוע. אנחנו, חברי הכנסת, קרובים לשלטון, חלק ממנו, יכולים אולי להשפיע, ואני בטוח שהניסיון הרב שרכשת בשדות הצבא ובעשייה המוניציפלית, וכמובן ב"בני עקיבא", יבוא לתועלת לך ולכלל הציבור. אמר לי קודם הרב ליצמן משהו יפה מאוד על מרדכי היהודי, ואתה מן הסתם קרוי גם על שמו, אולי, אם נולדת השבוע. כתוב בפסוק האחרון במגילת אסתר, האומר על מרדכי: "דורש טוב לעמו ודובר שלום לכל זרעו". בפוליטיקה בדרך כלל זה הפוך. אנשים הם דורשים טוב לכל זרעם, למקורבים שלהם, לבני המשפחה שלהם, הם דואגים שלהם יהיה טוב, ואילו לעמם הם דוברים שלום, לעם כולו הם נותנים נאומים, הבטחות, ודברים מהסוג הזה. אבל מרדכי היהודי – מרדכי יוגב, הקשב – עליו נאמר: "דורש טוב לעמו ודובר שלום לכל זרעו"; לעם שלו הוא דאג שיהיה לו טוב, ולזרעו, למשפחה הקרובה, לחברים ולמקורבים, להם הוא אמר דברי פיוס וכיבושין. אולי הוא הסביר להם למה הוא לא דואג רק להם. זה התפקיד של נבחר ציבור. מהניסיון הרב שרכשת בכל המקומות שבהם היית צריך לדרוש טוב לעמך, יעזור לך גם פה לדרוש טוב לעמנו, להיות קודם כול בשביל כולם. והקרובים, והמשפחה, והחברים, והתנועה – הם גם ייהנו מעצם נוכחותך. אני חושב שעוד דבר שחשוב להזכיר, בהקשר שלך דווקא – בתעמולת הבחירות, מי כבר זוכר? אתם יודעים, תעמולת בחירות זה הדבר שנשכח הכי מהר בפוליטיקה; על תעמולת הבחירות אפשר לומר משהו שנאמר בהקשרים אחרים: שהרובה לא זוכר, המטרה לא שוכחת. ואתה, מוטי, גם בתעמולת הבחירות של ידידינו או יריבינו, אני לא זוכר ולא שוכח, מהליכוד, הם האשימו אותך והשמיצו אותך, ויש כאלו שאולי ראו בזה מחמאה, שאתה הפרדת את "בני עקיבא", בנים שם ובנות שם. רצו לומר שאתה איזה מישהו חשוך, שמאחוריך מי יודע מה מסתתר. אבל אנחנו, בוגרי "בני עקיבא" וחבריך לתנועה, יודעים שלא הפרדת שום דבר, אלא נהגת בתבונה ובחוכמה בסוגיה מסוימת ועדינה. אתה קידמת את תנועתנו, תנועת "בני עקיבא", בשנים הטובות שהיית שם, והן המשך טבעי, הן היו החוליה בשרשרת מהשירות הצבאי הארוך לשירות האזרחי הארוך, ונהגת בדיוק בתבונה הנכונה. ואני חושב שמי שצריך לבקש ממך סליחה מידידנו-יריבינו על ההשמצות, שנועדו באמת לצורך קטן שאפילו לא קיבלו אותו, צריכים לבוא אליך ולהגיד: מוטי, נהגת בתבונה כל חייך הציבוריים, בוודאי האישיים, ואני מאחל לך מכאן שתמשיך לדרוש טוב לעמך ותדבר שלום לכל זרעך, וכולנו ניהנה ממך כמו שעם ישראל נהנה ממרדכי המקורי. בהצלחה ויישר כוח.
במקרה, אדוני היושב-ראש, אני הולך עם ז'קט. אבל אדוני היושב-ראש היוצא, זה שאתה הולך בלי ז'קט לא אומר שום דבר על עתידך הפוליטי.
יש לי את הגבולות שלי. עניבה – זה יקלקל את שמי הרע כשלומפר. אני עושה מזה קריירה, ואי-אפשר ביום אחד להרוס את הכול. אדוני היושב-ראש, חברי הכנסת, היום, אגב, יום ההולדת של אלברט איינשטיין. זאת הסיבה המקורית לקביעתו – את הסימון π – כיום המדע הבין-לאומי. אני רוצה לשבח את השר היוצא, עמיתנו חבר הכנסת לשעבר, השר לשהווה עדיין, הרב פרופסור דניאל הרשקוביץ, שהיה שר המדע והחלל, ואני רוצה לשתף אתכם בקצרה בהרהור כמעט שולי, אבל אני חושב שהוא מצביע על היחס הלא-נאות שלנו למדע ולחשיבותו. אנחנו עסוקים בימים אלה ובשעות אלה בחלוקת משרדים לחלקי משרדים, משלימים ומפרידים. מאז שפוצל האטום אני חושב שלא פוצלו משרדים כמו שהם מפוצלים בידי ממשלות, ואני מקווה שאני לא מדבר על עצמי שום דבר. אבל יש משרד המדע, התרבות והספורט. בקדנציה האחרונה, משרד המדע היה לבדו ומשרד התרבות והספורט היה לבדו, אבל במשך שנים רבות משרד המדע, התרבות והספורט היה משרד אחד. ולא פעם שאלתי את עצמי – וכשאני שואל את עצמי אני גם נאלץ לענות – מה הקשר? מדע, תרבות וספורט – מה הקשר בין "הבימה", "בית"ר ירושלים" ומכון ויצמן? אז תרבות וספורט – ניחא, זה עיסוקם של אנשים בשעות הפנאי. הם הולכים לקונצרט, להצגה, הם הולכים לאירוע ספורט, אני מבין. אבל מה הקשר למדע? מדע זו החוכמה האנושית, זה הטכנולוגיה, זה פיתוחים שקשורים לחלל; התמצית של המודרנה זה העולם המדעי. תרבות וספורט זה תחומים לגמרי אחרים. כיוון ששאלתי, אז גם עניתי – כי מי שאיחד את המשרדים מתייחס למדע, לתרבות ולספורט כאל תחביבים. תחביבים, כן. לילדים שלנו יש חוגים אחרי הצהריים במתנ"ס – יש חוג למדע ויש חוג כדורגל ויש חוג לדרמה. ההתייחסות לנושאים חשובים, וכל אחד מהנושאים האלה הוא חשוב בפני עצמו, אבל זה נחשב בעיני קובעי מדיניות בממשלה במשך הרבה שנים כמו משרד של "שונות" – סעיף שונות, כל הדברים שלא מצאנו להם שום דבר, בואו נעשה אותם ביחד, ויאללה, חוג במתנ"ס. אבל אם אנחנו רוצים לומר לעצמנו ולומר לזולתנו שהמדע, חבר הכנסת אייכלר, זה התמצית של החברה הנאורה – זה לא הדת שלה. בזכות המדע, הדברים שלך נשמעו פה במיקרופון, ברמקול; בלי מדע אין את זה. בלי מדע לא היינו רואים זה את זה כי לא היה חשמל, ובלי מדע, אם חלילה אנחנו לא בריאים, אין לנו רופאים.
נכון, אבל יש להם גם חשמל בזכות המדענים. ובלי חשמל אין קידמה, אי-אפשר ללמוד תורה בערב; קשה מאוד ללמוד בערב תורה כי אי-אפשר לראות את הגמרא – בלי המדע המושמץ. ואני לא מבין מדוע אנשים דתיים ושומרי תורה, ושומרי מצוות כמוך, מרגישים כל הזמן את הצורך להתעמת עם המדע כאילו זה בתחרות. אנחנו לא מתווכחים עכשיו על גיל העולם, אנחנו לא מתווכחים על סתירות לכאורה בין תורה לבין מדע. אנחנו חושבים שהמדע הוא חוכמה אנושית, מתנת אלוקַ ממעל, שבזכותה אנחנו יכולים להפוך את העולם למתוקן יותר. והגאון מווילנה, חבר הכנסת ריבלין – משפוחה – אמר שמי שאין לו יד אחת במדע, חסר לו שלוש ידות בתורה. זאת החוכמה האנושית. כשאתה רואה אנשים חכמים, שלמדו משהו, שהשכילו, שהשקיעו מאמץ של שנים כדי שעולמנו יהיה עולם מתוקן יותר, איך אפשר לא לצאת מזה אדם מאמין?
כן, אבל גם אנשים אחרים למדו טריגונומטריה.
אני למשל לא למדתי אף פעם קוסינוסים ולוגריתמים. התייאשנו, אבל אז המחשב נתן לנו את הכול ולא היינו צריכים להחזיק יותר את החוברות.
כן, אבל אין צורך כל הזמן – זה לא דת של חילונים, המדע. זה הקיום האנושי של כולנו. ולכן אני אומר לנו – לאנשי הממשל, לממשלה – תרבות, מדע וספורט אלו שלושה תחומים מאוד חשובים, אבל מדע זה מדע. זה לא שעות הפנאי, זה לא רק נפש האדם והביטוי שלה, כמו התרבות, אלא זאת החוכמה שצריך לחנך על-פיה דורות של אנשים כדי שיהיו לנו רופאים, כדי שיהיו לנו טייסים, כדי שיהיו לנו אנשי חלל ולוויינים, כדי שיהיה לנו GPS שנוכל למצוא את הדרך לישיבה כדי ללמוד בה תורה, שזה הבסיס.
נכון, נכון, הכול קשור, אבל בלי מדע אין לנו קיום, ומובן שבלי תורת ישראל, תורת הנצח, אין לנו קיום, והם לא בתחרות אלא השלמה של עולם מתוקן יותר. תודה רבה.
אדוני היושב-ראש, חברי הכנסת, כולם מאחלים לנו כאן הצלחה, ועוד מכל הלב, איתן כבל – מכל הלב – על זה אמרתי פעם למישהו: אני מאחל לך הצלחה וצופה לך כישלון.
אני מאחל לך שתהיה גמלאי. אדוני יושב-ראש הכנסת היוצא חבר הכנסת רובי ריבלין, יש משפט במקורותינו שאומר: כשם שקיבלתי שכר על הדרישה כך אקבל שכר על הפרישה. בהקשר אחר. אדוני, לא רק כביטוי, כלומר גם על הדרך שבה הפעלת את הכנסת והנהגת אותה, וגם על הדרך שבה עזבת את תפקידך – – –
עוד נכונו לו עלילות אבל. – – – גם על הדרך שבה הנהגת את הכנסת, וגם על הדרך שבה עזבת את תפקידך, בהחלט אנחנו מודים לך, ורואים בזה אות ומופת. הממשלה הנכנסת, בשעה טובה, קוראים לה רבים פה בין חברי הקואליציה החדשה "ממשלת ההזדמנות". אחת ההזדמנויות שאני מקווה שתמוצינה זה השבת הציונות הדתית המאורגנת ואוהביה הרבים למרכז הזירה הפוליטית, בזכות הכוח הפוליטי שהבוחרים והקדוש-ברוך-הוא העניקו לנו בבחירות האחרונות. אני מקווה שמה שראינו בחודש האחרון, כן, בעמדת המגשר והמפשר בתוך הקואליציה, יהיה נכון גם בחברה ובציבוריות הישראלית – בין חילונים ובין חרדים, וגם בתוכנו. אני לא משתמש הרבה במילה "אחי", כל אחד וסגנונו, אבל, ידידי החרדים, אל תמהרו לכנות בכינויי גנאי את הממשלה הזאת, עם כל ה"יהודי לא מגרש יהודי", וכל היבבה המופרזת הזאת; יש אופוזיציה ויש קואליציה, לפעמים אתם תהיו בקואליציה ואנחנו נהיה באופוזיציה, ולהפך. לא כל דבר זה הליכה לגולה, לא כל דבר זה חורבן, לא כל דבר זה ממשלת זדון. יש מחירים לא רק למעשים הפוליטיים, יש מחיר גם להתבטאויות פוליטיות קיצוניות, כשחברה שלמה חרדית יקרה משוסה על-ידיכם כדי להגיד שמי-יודע-מה-קרה. אז אני לא רוצה לומר בפטרונות – אנחנו נדאג לכם, ואנחנו נעשה; אתם ילדים מספיק גדולים, אזרחים שווים במדינת ישראל. אני מבטיח שאנחנו, ככל שבאחריותנו, ננהג בהגינות ובכבוד לכלל אזרחי המדינה, וגם לחברינו החרדים – וגם לאוכלוסייה החרדית, שיש לנו הרבה מאוד, כחברה, מה ללמוד מהדברים המצוינים שבה. התפקיד שלנו בממשלה הקרובה הזאת, תפקידה של הציונות הדתית המאורגנת, של הבית היהודי, יבוא לביטוי בכמה תחומים מרכזיים. בתחום הדיור והשיכון, שהביטוי שלו הוא הורדת המחירים, אבל גם בהחלט בבניית ארצנו למרחביה, בצד הזה של הקו הירוק ובצד הזה של הקו הירוק; בהורדת מחירים שתקל גם על צעירים וגם על מבוגרים לחיות; בשינוי משמעותי מאוד של שירותי הדת. זה לא שהכול רע בשירותי הדת, ידידי חברי הכנסת החרדים. שירותי הדת היו במידה רבה ושנים רבות בשליטה של הממסד החרדי, ויש דברים טובים. אבל אנחנו חושבים שיש מה לתקן בכיוון הממלכתי של שירותי הדת, לא רק בשירותים עצמם, הפיזיים, שאדם מקבל כמו שהוא מקבל בכל משרד ממשלתי אחר. יש מחלוקת בינינו לבין החרדים בתפיסה שלנו את מקומה של הדת במדינת ישראל; מדיניות הלכתית ולא רק פסיקת הלכה ליחיד, בסוגיות של גיור, בסוגיות של נישואין וגירושין, בסוגיות של כשרות, בסוגיות של שבת, ואנחנו מקווים שבמובן הזה אנחנו נצליח להחזיר עטרה ליושנה. ובצד העניין הזה ובצד הדברים הכלכליים שהזכרתי, יש גם האחריות העתידית שלי – הטיפול באזרחים הוותיקים. אני מודה שאני לא משתגע על המילה "גמלאים", אף שהיא מאוד מקובלת, כי כשאומרים על אדם "גמלאי", זה כמו שאומרים על אדם-אזרח שהוא נישום.
כן, בהחלט. גמלאי זה ההקשר התעסוקתי, בן-אדם עבד ועכשיו הוא מקבל גמלה, וכשדנים בזכויות שלו הוא גמלאי. אבל חוץ מזה שהוא מקבל גמלה, יש לו פנאי, יש לו תרבות, יש לו הורים מזדקנים או הולכים לעולמם, יש לו ילדים, ברוך השם, שמתבגרים. זה עולם שלם שאיננו רק עולם של גמלאות. כמו שאדם שמשלם מס הכנסה הוא לא רק נישום, הוא חוץ מזה אזרח, בעל משפחה. ולכן גם בסוגיה החברתית הזו, החשובה הזו, הייעודית כל כך, של היחס למבוגרים – מפחדים להגיד את המילה "זקנים". בחברה הדתית והחרדית, זקן – זה קנה חוכמה.
נכון, יש כבוד לזקנים. בכל מקום יש כבוד לזקנים, אבל מפחדים מהמילה כי "העולם שייך לצעירים". גבירותי ורבותי חברי הכנסת, העולם לא שייך רק לצעירים. הוא שייך גם לצעירים. אבל כשאתה צעיר אתה בטוח שהעולם שייך רק לך. ואנחנו נפעל בכל המשרדים שיהיו באחריותנו, ואני מקווה להשפיע גם על הממשלה, שהעולם הוא של כולם, ואתה צריך לדעת מאיפה באת ולאן אתה הולך, ולפני מי אתה עתיד ליתן דין וחשבון. ואני חושב שיש פה הזדמנות אדירה להשפיע בתחומים היקרים האלה כל כך, החשובים כל כך, לא של חמלה כמו שמרבים לדבר פה, אלא של זכויות. לאזרחים במדינת ישראל יש זכויות. חמלה זה תוספת לאנשים שהזכויות לא מספקות את כל צורכיהם. אבל מדינה של זכויות לחלש, ולאזרח, ולמשרת, וללומד, וכל אזרח ואזרח במדינה. אני רוצה לברך את הממשלה הנכנסת, את ראש הממשלה הנכנס, את ידידי השרים העתידיים, את חברי הקואליציה, ואת חברי האופוזיציה כולם – שתהיה לנו יריבות הוגנת לחברי באופוזיציה, שותפות מלאה עם חברינו בקואליציה; שנזכור שכולנו פה חברים בבית הזה לטובתה ולתועלתה של מדינת ישראל, שנזכור שאחרי התגרה והקטטה המילולית צריך לנהל פה חברה ומדינה, ודברים שאתה אומר עכשיו, עלול אתה מחר להצטער עליהם, ולכן אולי מוטב שחלק מהדברים, בעיקר הגסים והבוטים – לוותר עליהם.
"חכמים, היזהרו בדבריכם", קל וחומר לגבי אנשים שאינם חכמים. הבעיה היא שאלה שאינם חכמים, לכן הם לא חכמים, כי הם לא נזהרים. אבל הבית הזה מלא חכמים ודברי חוכמה, ואני מאחל לכולם שתהיה לנו קדנציה מוצלחת, ממשלה טובה, אופוזיציה מצוינת, והכול יבוא על מקומו בשלום לתועלת החברה כולה.
אני, אורי אורבך, בן אהרן, זכרו לברכה, ופנינה, תיבדל לחיים, מתחייב כחבר הממשלה לשמור אמונים למדינת ישראל ולחוקיה, למלא באמונה את תפקידי כחבר הממשלה ולקיים את החלטות הכנסת. (חותם על ההצהרה)
לא לא לא, יש כ-1,000 משפחות. 1,000 משפחות בערך עם עשרה ילדים ומעלה.
אדוני היושב-ראש, חברי הכנסת, כמה תגובות על דברים שנאמרו כאן. לגבי דברים שנאמרו כאן על "נשות הכותל" והתפילה בכותל, על-ידי חברת הכנסת עליזה לביא וגם חבר הכנסת נחמן שי – אני אומר שאנחנו תמיד צריכים לזכור שדברים שלא רואים מכאן, רואים שם. אצלנו זה תמיד נתפס כאיזה מיצג חודשי שמעורר איזה מהומה, או בדרך כלל עובר בשקט, ואנחנו נדים, מקבלים את זה בניד ראש. אבל כל מי שמבקר, מסייר, חי, כמובן, בארצות-הברית, יודע שהנושא הזה הוא סמל, והוא מועצם הרבה יותר מכפי שאנחנו תופסים את זה כאן – בלי שאני שופט אם זה חשוב או לא חשוב – כי זה סמל לדמותה הליברלית של מדינת ישראל, לחופש הדת. ולכן אני אומר: חכמים וחכמות, היזהרו בדבריכם ובתגובותיכם, כי מה שלנו נראה שולי, לאחרים הוא מאוד מרכזי, ואולי סדר-היום שלנו משובש.
ואולי צריך למצוא – לא אולי, צריך למצוא פתרון.
יש פתרון בהחלט לעלות לארץ, אבל אנחנו מדברים עכשיו בטווח המיידי, לא בטווח של חודש-חודשיים. אנחנו מדברים בטווח המיידי. ודאי שצריך. כל מקום כדאי שתהיה בו פחות מריבה. בכל זאת, בית-המקדש וגם שרידיו צריכים לסמן את השלום והאחווה בין יהודים שונים ובכלל בין האומות. ולכן אני מקווה שתימצא הדרך כדי שגם המתפללות פעם בחודש יוכלו לקבל את רצונן ותישמע תפילתן. מה עוד שאני חושב שכבר ראוי בית-המקדש להיבנות כשנשות מרצ מקפידות לבוא פעם בחודש להתפלל. אני משבח אותן על כך. אני חושב שזה ממש ימות המשיח. מי ייתן והפגנת התפילה תהפוך בבוא היום לתפילה של ממש, ללא צורך בהפגנה. לגבי הדברים שנאמרו כאן על-ידי חברי הכנסת דב חנין ומסעוד גנאים לגבי "תג מחיר" – כמובן שזה חמור מאוד, בין אם זה "תג מחיר" ובין אם זו פעולה אלימה על-ידי מי שעשה את הדברים האלה. לצאת מכאן למסקנות מרחיקות לכת על גזענות – לא. יש פושעים שוודאי יש במעשיהם אלמנטים לאומניים וגזעניים וצריך – המשטרה צריכה לטפל בעניינים האלה ולהעניש את האשמים.
גזענות, יכול להיות שמקורותיה דתיים, ולפעמים מקורותיה הם אחרים ולא דתיים. יש גם לאומנות בישראל שאיננה קשורה דווקא לדתיות.
ויש גם אנשים, לפעמים מסתבר שבכלל לא יהודים עושים את הדברים האלה, גם היו מקרים כאלה.
כן, עם תופעה צריך להתמודד, אבל צריך לתפוס – – –
הערתה של חברת הכנסת יפעת קריב, שבפולין מתייחסים בכבוד ללוחמי, לשרידי גטו ורשה, ואילו כאן לא, היא קצת מופרזת, כי גם כאן בכנסת – גם לפני הכנסת התשע-עשרה היו כנסות והיו אירועים והוזמנו שרידי וניצולי ולוחמי גטו ורשה, כולל שמחה רותם, קאז'יק. לפעמים – אעיר את זה בעדינות – לפעמים הקרבות הפוליטיים והאחרים בין יוצאי המחתרת הזאת ויוצאי המחתרת הזאת לא מאפשרים להעניק לכולם את הכבוד המגיע להם, אבל לכולם מגיע כבוד. כדאי להיות קשובים לפעמים לכך שמה שלנו אולי נראה לא כל כך חשוב, לאנשים שחיו ולחמו שם זה מאוד חשוב, אבל גם ישראל מעניקה כבוד לגיבורים האלה. הערה אחרונה, לגבי התחרות שיש פה – קצת מוזרה – בין אזרחים ערבים לבין אזרחים חרדים, כאילו תחרות את מי שונאים יותר: אותנו או אתכם. כל אחד בא פה ומדבר על שנאת ערבים ועל שנאת חרדים. ובכלל, בחודש-חודשיים האחרונים אני שומע את חברי החרדים – ואני גם, פשוט גזרתי על עצמי איזה תענית, ולכן, חלק מהעינוי זה לקרוא את האתרים החרדיים, לקרוא כמה  שהם סובלים ואומללים ואיזה שנאת חרדים. והרב אייכלר, בכל מקום שהוא הולך הוא שומע שמקללים חרדים. אולי שייקח אותי פעם, אשמע את זה בעצמי. כל ההעצמה הזאת היא קצת מוגזמת. חרדים – לפעמים בקואליציה, בדרך כלל, והפעם הם באופוזיציה, והזעקה הזאת היא זעקה מוגזמת. ואני חושב שחברי הכנסת החרדים, שמשרתים נאמנה מבחינתם את הציבור שלהם, צריכים לשאול את עצמם אם לא פעם הם, במקום להיות המשרתים של הציבור, הופכים להיות השובים והסוהרים שלו. הצעקות האלה מנציחות את העניין של "העולם כולו נגדנו", וכל היום כולם עסוקים – גם הדתיים-לאומיים, וגם, השם ירחם, החילונים – ברדיפת חרדים, ואו-טו-טו ממש בגזיזת פאות.
להרגיע, לא כולם שוחרי רעתכם. לפעמים אולי אחת הבעיות היא שאדישים כלפי החרדים, ולא ששונאים. אבל זה דיון אחר, ואני מציע לא לנצל שוב ושוב את הבמה הזאת כדי לשסות אוכלוסייה בחברתה. תודה רבה, אדוני.
– – – זה בסדר. הכרזת מלחמה – – –
1,000 אנשים שלכולם תהיה עבודה.
אדוני היושב-ראש, תודה, חברי הכנסת, כאמור, הצעת חוק הגבלת הפרסומת והשיווק של מוצרי טבק (תיקון מס' 7). מטרת הצעת החוק לאסור באופן כללי את הפרסומת למוצרי טבק כדי להקטין את חשיפת הציבור לפרסומת למוצרים אלה הגורמים למוות, תחלואה ונכות. איסור מקיף על פרסומת חשוב במיוחד כדי להגן על ילדים וצעירים מהשפעת הפרסומת המייצרת תדמית חיובית ומושכת לעישון. הודעה שנייה – לגבי הצעת חוק הפטנטים (תיקון מס' 13) (הארכת תקופת הגנה), התשע"ב–2012. מוצע לצמצם את מספר המדינות המוכרות המשמשות בסיס לחישוב תקופת תוקפו של צו להארכת פטנט בישראל. כמו כן, מוצע כי בקשה לצו הארכה תיבחן קרוב למועד הגשתה. חן חן.
יש פוזיציה ויש אופוזיציה.
לא, לא, אני לא יוצא, אני רוצה לראות אותך מהזווית הנכונה.
אדוני היושב-ראש, חברי הכנסת, הצעת החוק של חברי חבר הכנסת שמעון אוחיון – שהממשלה תתמוך בה – יש בה משום תיקון עוול היסטורי. ההצעה מבקשת לקבוע את יום 30 בנובמבר, היום לאחר ההכרזה על הקמת המדינה, כיום שבו יצוינו הזכויות של היהודים יוצאי ערב. אני מניח שבוועדה אנחנו נדון מהו היום המתאים ביותר לציון הזכויות של היהודים יוצאי ארצות ערב. אנחנו במשרד ערכנו לאחרונה את הפרויקט "והגדת לבנך", שבו בני הדור השני והשלישי רושמים, מתעדים את הזכויות, את העבר ואת ההיסטוריה של קהילות ערב. אני חושב שבציון הדברים הללו, בציון קהילות יוצאי ערב, יהיה משום תיקון עוול, משום במשך 65-60 שנה הרבינו לעסוק – – –
יום העצמאות הוא החג של כולנו, ויש ימים שונים בחברה הישראלית, לאורך כל השנה – אנחנו מציינים את יום "מבצע משה", ואנחנו מציינים ימים של חילות צבאיים, ואנחנו מציינים הרבה דברים, ואנחנו מתייחסים לעולים מארצות ערב, כאילו – כמו בביטוי "על כנפי נשרים", יום אחד היו שם, ולמחרת הם היו כאן. ואנחנו צריכים ללמד את הילדים שלנו שיהודים לא באו רק מאירופה אלא באו גם מהאזור פה, שאנחנו אנשי המזרח התיכון, חלק גדול מעמנו. זו גם תשובה לכל מיני ידידים מבית ואויבים מבחוץ שטוענים על מקומנו באזור הזה.
כל ילד עברי יודע על פרעות קישינב; אני מקווה, היום גם את זה כבר לא יודעים. מישהו יודע מה זה ה"פרהוד"? בקושי יודעים לבטא את זה – שבחג שבועות 1941, תש"א, היו פרעות ונהרגו, נרצחו 200 יהודים בעיראק. מישהו יודע? מישהו שמע על זה? מישהו יודע על הפרעות בטריפולי ובעדן ובעוד שורה של מקומות? אבל לא רק פרעות. יהודים חיו בארצות ערב עד שהליגה הערבית החליטה, בעקבות הקמת המדינה ובסמוך לה, "לעודד", להעיף, את היהודים מארצות ערב. הייתה כמיהה לציון, והייתה אהבת הארץ, וארץ-ישראל היא המולדת של העם היהודי בכל תפוצותיו.
אנשים, כמוני, כמו רבים, הייתי אומר כמעט ציוניסטים, אומרים: רגע, רגע, רגע, כבר הקמנו מדינה, אנחנו כבר כאן, הכול בסדר, מה עכשיו אתם באים לספר לנו? מסתבר, בפרויקט שעכשיו עשינו, של "והגדת לבנך", שפתחנו לאנשים את האפשרות לספר, לא על פרעות – על מה שהיה להם: על המפעל של ההורים שלהם, על בית-הכנסת, על הניגונים, על הטעמים, על ההשכלה, על התורה, מסתבר שאנשים מאוד רוצים לספר את הסיפור שלהם, כי לא סיפרו אותו יותר מדי שנים. אז אם הממשלה יכולה, במאמץ קטן, במאמץ של מה בכך, שיהיה יום אחד – שוב, זה לא שכל המדינה עוצרת את מעשיה ועוסקת רק בזה. אבל מציינים את זה במערכת החינוך, במוזיאונים מסוימים, בסימפוזיונים – יש לנו מה להגיד על זה ומה לספר לילדים שלנו: שהעם היהודי, מיליון איש כמעט, באו מארצות ערב לכאן. שלא לדבר על העניין המדיני, כשיש כאלה שתובעים זכויות שלהם פה כביכול, גם כאלה שקמו עלינו להורגנו ב-1948, בניגוד ליהודים מארצות ערב, שחיו שם שנים רבות, קהילות שהיו בארצות ערב עוד לפני עליית האסלאם, במאה השביעית לספירה. למה אנחנו צריכים להתכחש לדברים האלה?
לא. עליית האסלאם – 622 – – –
לא, בתימן ומקומות אחרים. הם היו שם, והאסלאם שלט, השתלט בהמשך. אני חושב שיש מקום לציין גם את הזכויות הכלכליות והאחרות, שאולי יום אחד ידונו בהן, אבל גם את הזכויות, את ההיסטוריה ואת המורשת של היהודים, אחינו פה, בני הארץ הזאת, שהוריהם באו מהמקומות האלה. לכן אני חושב שזה יהיה תיקון בחינוך שלנו, תיקון לא רק של עוול, אלא מתן כבוד למורשת של העם היהודי בכל תפוצותיו, ולכן אני מצפה ומקווה שהממשלה תתמוך בזה, והמשרד שלנו בהחלט יוביל את התוכניות המתאימות, כדי שהיום הזה, שנמצא לו עוד את השם המתאים, אולי בלי המילה "פליטים" אלא מילה אחרת – וכולנו נוסיף עוד משהו למערכת החינוכית של מדינת ישראל.
מעכשיו זה בנפרד גברים ונשים.
אתה יכול להיות שר הבריאות?
ודרע"י זה דרך רשעים – – –
אדוני היושב-ראש, חברי הכנסת, תודה למציעה, למציעים את הצעת החוק. עמדת הממשלה היא תמיכה כמובן בהצעת החוק הזאת, בכפוף לתיאום החקיקה עם משרדי הכלכלה והאוצר. אז אני חושב שאפשר להסתפק בזה. ואם המציעה מסכימה שזה בתיאום עם המשרדים – – –
אדוני היושב-ראש, חברי הכנסת, תודה למציעה, גם בהצעה הזו הממשלה תומכת, בכפוף לתיאום החקיקה עם משרדי הכלכלה והמשפטים. אנחנו מברכים אותך, חברת הכנסת לביא, על הצעת החוק החשובה. אם את מסכימה – – –
אדוני היושב-ראש, חברי חברי הכנסת, כן, המצב מדאיג, אבל לא צריך לתאר אותו כמדאיג יותר ממה שהוא באמת. חבר הכנסת סולומון מנה פה 300,000 תלונות בשנה על אלימות כלפי קשישים. זה לא המספר, כמובן. יש כ-2,000 תלונות על אלימות כלפי קשישים. כמובן שיש עוד – לא תלונות, אלפי מקרים שאינם מדווחים מפאת חוסר היכולת של הנפגעים להתלונן. וזה נכון המספרים שאמרו כאן, רובם ככולם, לגבי העוני, של 20% שהם עניים אחרי תשלומי ההעברה והקצבאות. ללא זה, המצב אפילו יותר גרוע. ואני מודה שאני, כשר לאזרחים ותיקים, בדילמה מסוימת, ואני רוצה לשתף את חברי כאן בדילמה הזאת. המצב של מי שסובל מקרב הקשישים הוא באמת קשה, והסיעודיים ונזקקי הרווחה מבין הקשישים דורשים תשומת לב מיוחדת והשקעת משאבים גדולה. אבל יש המוני קשישים שצופים בנו עכשיו, ובכלל שומעים את הדיבורים על אלימות כלפי קשישים, ועל העוני, ועל התחלואה, ועל המצוקה, והם אומרים: רגע, לא, אצלנו פחות או יותר הכול בסדר. יש המוני קשישים – בעיקר הצעירים שבהם, אלו שהם בשנים הראשונות שאחרי פרישה – שכשהם קוראים בעיתון "קשישה נדרסה בפרדס-חנה" והם קוראים שהיא בת 60 והם בני 70, הם אומרים: טוב. הרבה פעמים הקשיש והישיש והזקן זה מישהו אחר, זה לא אנחנו. אצלנו הכול בסדר, הם אומרים. כי יש הרבה מאוד אנשים זקנים בישראל – גם המילה זקנים, השר מרשה להשתמש בה, מילת כבוד – הרבה זקנים בישראל בסך הכול מרוצים מחייהם. ויש הרבה מה לשפר גם ביחס אליהם. ולכן, כשאנחנו באים לפה ובדין ובצדק אומרים: יש אלימות כלפי קשישים ויש רעה ויש תחלואה, אנחנו באים לתקן, אבל במידה מסוימת צובעים את כל אוכלוסיית הקשישים כאוכלוסייה נזקקת, כאוכלוסיית רווחה. במאמר מוסגר אומר שחלק מניצולי השואה מתנגדים להעברת הטיפול בהם למשרד הרווחה ומעדיפים שזה יהיה במשרד האוצר בגלל העניין הזה של דימוי. ויש לנו עניין, כשאנחנו כמשרד ובכלל כחברה רוצים להגיד שהקשישים הם חלק מהחברה, לא לצבוע את כולם כנזקקים, ומהצד השני – לטפל בנזקקים. בעיה. כשאנחנו עושים כאן תערוכה של חברי כנסת, סבים ונכדים, אנחנו משדרים לחברי הכנסת, ובאמצעותם לציבור, שזיקנה זה טוב. כיף. יש לנו משפחה, אנחנו רואים דור שלישי. איזו הנאה, איזה אושר, איזה יופי. ויש רבים, רבבות כאלה. אבל כשאנחנו נאלצים לדווח בעיתון או כאן בכנסת על תקיפה של זקנים, ואם זה בשבועיים שלפני יום השואה פתאום תראו שיש הרבה יותר תקיפות – יש פה אדם שהיה הרבה שנים במשטרה. אין יותר תקיפות לפני יום השואה.
יש כל השנה, לצערנו, אותו מספר. 150 תקיפות אלימות כלפי קשישים מדווחות למשטרה, אבל לפני יום השואה המודעות של התקשורת והרצון להתעסק בזה מביאים את הרצף. אנחנו צריכים להיות מודעים לעניין הזה בכל ימות השנה. אבל הבעיה של הקשישים היא לא האלימות כלפי הקשישים. הבעיה של קשישים רבים, ופה במספרים מאוד גדולים, היא החשש, הבדידות, הרעש הפתאומי בדלת. לא, בלי אלימות, בלי הזדון, בלי התערבות של משטרה. לכן לנו, כחברה, יש תפקיד להילחם בתופעות המכוערות של אלימות ושל זדון ושל ניצול, גם על-ידי חברות של צרכנות שמוכרות להם כל מיני דברים שהם לא צריכים במחירים שלא קיימים. אבל גם להגיד לזקן הרגיל בן ה-67, בת ה-62 ומעלה, בן ה-70, 75: אנחנו רוצים אותך, אנחנו צריכים אותך, אל תלך. וקשה לשנות דפוסי מחשבה כאלה בחברה, כי בדימוי שלנו זה אדם זקן. הוא עד גיל 65 עבד, חי ארבע שנים, חמש שנים, אם הוא אשכנזי הוא מדבר יידיש, ומת. ככה זה היה עד לפני 40 שנה, כולנו כבר פחות או יותר היינו כאן על פני האדמה. זה היה זקן: עבד 40 שנה, חסך לפנסיה ארבע שנים, נפל ומת. ברוך השם, באה מערכת הבריאות, המחקר, החיסונים, והוסיפה לנו – אמרתי ברוך השם? בעזרת השם וחוכמתו של האדם – עוד שנות חיים. הממוצע היום הוא 80 לגברים, 83–84 לנשים. קיבלנו במתנה עוד עשר שנות חיים. כל עשור קיבלנו – וזה כבר 160 שנה. אני לא זוכר, הייתי אז צעיר לפני 160 שנה, אבל ב-160 השנים האחרונות, וגם ב-40 שנה האחרונות – כל עשור עוד שנתיים וחצי. בציור גס קצת אני אומר שבכל יום שאנחנו חיים על פני האדמה הזאת נצברת לנו בתוכנית חיסכון עוד מתנה קטנה של שש שעות חיים – עוד שש שעות ועוד שש שעות ועוד שש שעות כל יום. רבע יממה ואנחנו מקבלים עשור בסוף חיינו. אבל זה לא מספיק לקבל את המתנה הנפלאה הזאת. הרי אם היינו אומרים לכל אחד מכם: אדוני, אנחנו רוצים לתת לך מתנה, קח עשור. איפה אתה רוצה שנניח לך אותו? אנשים היו בהתחלה אומרים: בגיל 30 עד 40, מ-20 עד – אבל אז היינו אומרים: אבל יש לנו תנאי קטן, כדרכן של מתנות בעייתיות – בעשר השנים האלה אתה לא יכול לעבוד. אתה צריך לחיות מ-4,000–5,000 שקל. לא, לא, לא, תודה – יגידו לנו הרבה אנשים. לא, לא, איך אני אחיה מ-4,000–5,000 שקלים? אבל זה בעצם מה שאנחנו אומרים לזקנים. אז רוב האנשים יגידו: טוב, אז תיתן לי את זה בסוף. עכשיו יש לי ילדים לגדל, יש לי הוצאות. תן לי את זה בגיל 70. אז המדינה נותנת לנו את זה בגיל 70 עד 80. נותנת לנו את כל השש שעות, שש שעות, שש שעות – את עשר השנים האלה. ועכשיו נראה אתכם חיים. קשה מאוד. לא מספיק לתת עשר שנים, צריך למלא אותן בתוכן ובאפשרות לחיות, להתפרנס, אם יש לך כסף בפנסיה וכל הזכויות; להתנדב, ללמוד, לבלות בלי חסרון כיס. ופה, המערכות של המדינה, המערכות הגדולות של המשרדים הגדולים וגם המערכת הקטנה שלנו, צריכות ליצוק תוכן, כדי ש-10 ו-15 ו-20 שנה, כל אחד לפי אורך חייו, יהיו שנים טובות ומועילות. ואנחנו כמשרד מטה – אמרו לי: בוא, תקבל, תהיה שר מטה. כשממציאים, אתם יודעים, מילים כאלה אתה חושד, אבל מצאתי איזו נחמה במילה הזאת "משרד מטה" – זה משרד שמטה את המשרדים האחרים. מטה זה פועל. צריך להטות: להטות את משרד הבריאות לטובת הקשישים, ואנחנו נטה את משרד הרווחה לטובת הקשישים קצת יותר ממה שהוא פועל, ואת הביטוח הלאומי ואת משרד האוצר. נטה אותם. הייתם פעם בנתב"ג? בטח הייתם פעם. ה"בואינגים" הגדולים חונים רחוק, ואז מביאים טרקטור קטן והוא גורר את ה"בואינגים" לטרמינל. טרקטור קטן. אנחנו המשרד של הטרקטור. ה"בואינג" של משרד הבריאות צריך להביא אותו לטרמינל של הקשישים, וה"בואינג" של משרד הרווחה ושל האוצר. והם רוצים לבוא. קצת קשה להם, הם עושים קצת קרעכצן – סליחה על המילה בערבית – אבל הם, הם רוצים. אנשים אומרים: זקנים – פה, חברי כנסת, אנשים. אני אומר להם: מדובר בכם, לא רק בזקנים של היום. אתם בני 40, אתם בני 50 – פה במקרה כולנו יותר צעירים. בעוד 20 שנה בעיות האקטואריה – אנשים שומעים "אקטואריה", מתחבאים מתחת לשולחן; נשמע מילה גדולה כזאת במדורים ורודים של כלכלה כשלפעמים הדבר הוורוד היחיד בה זה הדפים של המוספים. מתחבאים מתחת לשולחן. אבל מדובר על העתיד שלכם. אם אנחנו לא נמלא בתוכן ובמשאבים, בכסף, כן – כמה מפרישים לפנסיה? כמה היא קצבת זיקנה? איך אנחנו מתייחסים לביטוח הלאומי? – לא יהיה בסוף. אז מה יעשו כשלא יהיה? אז אני יודע, לא יפסיקו ביום אחד, אבל יצטרכו לקצץ בחצי, במחצית, את הקצבאות, ולמצוא כל מיני טריקים אחרים. לכן הממשלה הזאת, בהנחיית ראש הממשלה, הקימה ועדה בראשות ראש המועצה הלאומית לכלכלה יוג'ין קנדל, בראשותי ובראשות משרדנו. אני לא אוהב להגיד את המילה הזאת, כי הארץ מלאה ועדות, אבל קצבו לנו זמן, שלושה חודשים, להגיש המלצות בנושא תעסוקת קשישים. אנחנו בוחנים את כל נושא הזדקנות האוכלוסייה, שמשנה באופן דרמטי את חייהם של האנשים ואת כלכלת ישראל, ובכל פרק זמן של כמה חודשים נעסוק בתחום חשוב אחר. התחום הראשון יהיה שילוב בתעסוקה. אנחנו צריכים למצוא דרכים שאנשים שרוצים ויכולים לעבוד, עוד לפני שמעלים את גיל הפרישה ולפני השינויים המבניים, יוכלו לעבוד בלי שישלמו על זה קנס; שבן-אדם שהולך לעבוד אז לא כל הקצבאות שלו אחרי גיל 67 יושעו, יבוטלו. לפתור כל מיני חסמים. אתם יודעים, חייל משוחרר זוכה לעבודות מועדפות. אולי גם קשיש שעבד כל כך הרבה שנים – יש עבודות מסוימות שמתאימות לקשיש ולתת לו עבודה מועדפת? ישתלם לכולם. יש מקצועות מסוימים במחסור. אנחנו הצענו מסגרת של שנת שירות לאזרח הוותיק. אנחנו בונים עכשיו את התוכנית, וגם היא תוגש בתוך כמה חודשים. אזרח ותיק, הוא לא רוצה לעבוד, אבל הוא רוצה 10–12 שעות שבועיות להתנדב – בביטחון פנים, במערכת החינוך, ברווחה, בבריאות. אנחנו זקוקים למתנדבים שלא תופסים מקומות עבודה. והם יעבדו והם יהיו במסגרת והם לא יהיו לבד בבית; הם לא יחלו במחלה הנוראה של הדור הזה, מחלת הבדידות, ויקבלו או הטבות מסוימות או גמלה; אנחנו מנסים למצוא עכשיו את המשאבים המדויקים כיצד להיטיב את חייהם של אלו שמתנדבים. אבל הם יישארו במעגל הזה. ויש התלהבות, ברוך השם, מכל המשרדים. התלהבות זה לא רק מחיאות כפיים; התלהבות שיהיה לה גם ביטוי במשאבים הקיימים של המשרדים, כדי שכמה שיותר אנשים יהיו שותפים. אנחנו מנסים לבנות את יום הקשיש, אבל לא פעם בשנה, באוקטובר. למה שלא יהיה כל שבוע, נגיד יום שלישי, יום הקשיש? ביום הזה יהיו הנחות – של בתי-עסק פרטיים, זה לא יעלה למדינה. קולנוע. אתם יודעים, שלחנו את כל הקשישים ביולי-אוגוסט לבתי-קולנוע ב-10 שקלים. שישה ימים, מאמצע יולי עד סוף אוגוסט. 30,000 קשישים רצו לקולנוע כאילו לא ראו סרט מעולם. לחלק מהם יש. חלק מהם התקשרו אלי, הם יכולים לקנות את הקולנוע בעצמו, אבל הם שמחו שמישהו מתייחס אליהם ואומר להם: תצאו, תבלו, תיהנו כל עוד אתם יכולים, כל עוד אתם בריאים. זה עניין של יחס, של תשומת לב. אבל אלה המבוססים. זה כמובן לא פוטר אותנו לרגע אחד מלדאוג לחלשים ולנדכאים, ולאלו שזקוקים לעזרה. לפעמים אני מסתכל על קשישים במקומות מסוימים, ואני אומר: אם הם היו ילדים, היו מוסרים אותם לאימוץ. אם הזקן הזה היה בן שלוש, ושוכב במצב הזה במיטה, ומקבל את רמת הטיפול הזאת, רשויות הרווחה היו באות, בגלל תלונות של השכנים או של מישהו, והיו לוקחים אותו לאימוץ. אבל זקן, אומרים, הוא זקן, יש לו משפחה, הוא מסתדר לבד. הם לא. וזה גם לא כל כך אטרקטיבי לאמץ זקן. אז כשאני מדבר על הזקן החזק, היציב, שרוצה ללמוד, לבלות – אנחנו נפתח כיתות גמלאים בתיכונים ברחבי הארץ, במסגרת פיילוטים שכבר יצאו לדרך. אבל יש את אלה שלא יכולים, והם לא ילכו לסרט, והם לא ילכו לכיתת גמלאים, ולא ללמוד תורה, ולא לעשות עוד הרבה מאוד דברים. אסור לנו לשכוח את החלשים ביותר. אנחנו עכשיו מקימים בבתי-החולים, אחרי פיילוט מוצלח שהפעלנו בבית-החולים שיבא, יחידות סגולה לאזרחים ותיקים, ככה זה נקרא. יש עובדת סוציאלית בכל מקום. זו יוזמה של פרופסור רוטשטיין מבית-החולים שיבא, וכל אזרח ותיק שמתאשפז – משתדלים להגיע לכולם – כשהוא יוצא מבית-החולים, או במהלך שהותו שם, הוא או בני משפחתו יקבלו מידע על הזכויות שלו. אנשים לא יודעים את הזכויות שלהם. אנחנו מפנים אותם למרכז המידע שלנו, למקומות אחרים, בביטוח הלאומי, שידעו מה מגיע להם, ומי מלווה אותו אחר כך הביתה. והנה, יש מתנדב שמלווה אותו. זה פועל בבית-החולים שיבא, עד סוף השנה יפעל במתכונת הזאת, עם עובדת סוציאלית בשכר ועם מתנדבים סביבה. יודיעו את הזכויות של כל האזרחים הוותיקים המאושפזים. ועוד שורה שלמה של פעולות שאנחנו עושים במחקר ובפיתוח ידע. ואנחנו גם צריכים למצוא דרך – אני אומר את זה גם למשרד הרווחה, יש פה משפט פרדוקסלי: למצוא את אלה שאנחנו לא מוצאים. זה נכון בכל מערכת. אתם יודעים, כולם רשומים ברווחה, וכולם רשומים בביטוח הלאומי, אבל יש כאלה – אני לא יודע כמה הם אפילו, אם הם 500, 5,000 או 30,000 – שהם לא בתוך הלופ הזה של הטיפול, איכשהו, שבאה עובדת סוציאלית פעמיים בשנה לראות שיש עובד זר. לא, הם מוטלים באיזה מקום. אולי באיזה בית-אבות ציבורי, סיעודי, שחוסכים עליהם שם בחיתולים. חוסכים עליהם. זקנים זה עסק טוב מאוד לחסוך עליו, שתדעו. אם הייתי מתעניין רק בעסקים – נגיד שאין ערכים ואין מוסר ואין כלום – אני חושב שזה יכול להיות עסק לא רע. זקנים בודדים, זקנים עריריים וגלמודים, אוה, זה עסק כלכלי נפלא. כפל מבצעים: גם זקנים, גם גלמודים. אתם יודעים איזה סיבוב אפשר לעשות עליהם? להחליף להם חיתול פעם ביום. הרווחת חיתול שלם. כי הרי אף אחד לא בא, לא מתעניין. לכן אני חוזר בסיום דברי למה שאמרתי בהתחלה. זה מין דילמה, מלכוד כזה, שאנחנו רוצים להגיד: אין מדינה ויש לה אזרחים ותיקים; אזרחים ותיקים הם אזרחים, כמו כולם, הם חלק מהמדינה. זאת המדינה, זאת דמותה. הם לא חיצוניים למערכת. ולא, זהו, הגעתם לגבולות 67 – כמובן, של הגיל – הגעתם למספר 67, ועכשיו תסתדרו לבד. קחו את הקצבה שלכם וגמרנו. לא.
עד מאה-ועשרים, לא רואים עליך. הם אנשים שמהווים את החברה שלנו, וזו המחויבות שלנו. אז הדילמה היא כאמור, כל אלה שטוב להם, שהם נוהגים, והם בריאים, והם מבלים, והם לומדים, והם רוצים לעבוד, והם רוצים להתנדב, אנחנו צריכים להגיד: אלה האזרחים המועילים והיצרניים. ובצד השני, לא לשכוח לרגע את ה-10%, את ה-20%, אולי את ה-30% הזקוקים כל כך לעזרתנו. כי דמותה של החברה נמדדת ביחס לחוליה החלשה שלה. ומטבע הדברים, אחוז הקשישים העניים והחלשים – כמובן, גם מבחינה בריאותית – הוא אחוז גבוה יותר. אני חושב שאם אנחנו נפעל בשותפות, כל משרדי הממשלה – אבל גם אתם, ידידי חברי הכנסת; אתם מוזמנים להציע לנו רעיונות, יוזמות משרדיות, ממשלתיות, וכמובן הצעות חוק. אנחנו משתדלים להילחם על כל הצעת חוק שלכם כאילו היא שלנו. גם הצעות החוק הלא-הגיוניות, לפעמים, שבאות מהבית הזה, תפקידנו למצוא את החיוב שבהן. אנחנו לא נצליח בכל הצעת חוק, אבל יש לנו עניין להעלות את המודעות לכך שזה נושא חשוב, שזה נושא הכרחי. לא בגלל שגם אנחנו נגיע לשם, אלא בגלל שיש הרבה אנשים שהם שם. 830,000 אנשים מבוגרים, טובים, יצרניים, מועילים. ואחרים, שהיו יצרניים והועילו, ואנחנו חייבים להם כל כך הרבה. אני מזמין, לסיום, אתכם, ידידי, להיות שותפים – תראו את התערוכה היפה; תראו דברים שאנחנו עושים גם כאן בכנסת. תודה, אדוני היושב-ראש, על זה שאתה נענה לכל הגחמות. נמשיך להציף אותך. אנחנו משתמשים בכנסת כדי להביא דברים לתודעת הציבור. ואנחנו מזמינים גם את הצופים וגם אתכם, אם יש בעיות, גם פרטניות של אנשים, אנחנו נהיה הלוביסטים של כל הזקנים בישראל. מעבר למה שאנחנו יכולים לטפל, אנחנו פונים למשרדים האחרים: הרווחה, הבריאות, האוצר, ה"בואינגים" הגדולים. הטרקטור שלנו יגרור אותם לטרמינל של הקשישים. אנחנו רק צריכים שתעזרו לטרקטור הזה בעוד קצת דחיפות קטנות שלכם, ונהיה כולנו שותפים במשימה חשובה מאין כמוה לכל אזרחי ישראל. תודה רבה.
זה לא קשור שהוא בן 70. אם הוא היה כבן 40 גם היית אומר?
סימן שביום שלישי כולם יצטרכו להגיע להצבעה.
זו הייתה טראומה נורא קצרה, קשה לזכור.
אדוני היושב-ראש, חברי הכנסת, האמת היא שבימים כתיקונם לא מקובל, אף שזה מותר וזה דמוקרטיה, שמפלגה אחת שהיא חברה בקואליציה מביאה הצעה לסדר-היום של הכנסת שכותרתה ועיקרה היא נגד מפלגה אחרת בקואליציה. אם אנחנו כבר מדברים על שותפות ועל נימוסים, הנה לכם עוד עניין של פגיעה בנימוס ובסדר הטוב. אבל אני שומע את זעקות ה"הסתה, הסתה", ואני לא מצליח, ידידי חבר הכנסת מצנע, שלא להיזכר בסיפור על העיירה חלם, שבה קנו מכונת כיבוי חדשה, משאית כיבוי חדשה, ולא ידעו מה לעשות עם הישנה. ישבו חכמי חלם שבעה ימים ושבעה לילות והחליטו: משאית הכיבוי הישנה, היא תשמש את חלם לאזעקות שווא. חבר הכנסת מצנע, אתה ותנועתך, אתם משאית כיבוי משומשת לאזעקות שווא. אתם כבר שלושה, ארבעה, חמישה ימים – – –
לי, מזל, יש חסינות, מותר לומר את זה.
חברת הכנסת, בסוף הלצה, למי שמתקשה בהבנה בא גם הסבר.
אם אין לכם מה למכור, אז אתם מוכרים אזעקות שווא והפחדה. וגם בציטוטים שאתה הבאת לכאן, כולם היו שורות תמימות ממאמרים פובליציסטיים, דברים של מה בכך בשיח הפוליטי. את זה אתה רוצה להשתיק? זה אתה לא מרשה לומר? כמעט אפשר להלחין אותם כאן, על במת הכנסת, את הטקסטים האלה. זו הסתה? אבל היום, באין ציפור שיר גם עורב יהיה זמיר. כל דבר זה הסתה. כל דבר של מה בכך. ומערבבים איזה אידיוט בריון שירק על אלוף במילואים שטרן. הוא אידיוט ובריון, הוא גם היה צריך לחטוף – אולי זה לא חוקי, אבל לחטוף גם סטירה במקום, חוץ מהתלונות במשטרה. אבל מזה אתם כבר עושים רצח רבין 2.
לא, לא, לא, חבר הכנסת נסים זאב.
בסדר, נו. אתה יכול לנסות בחוץ להזמין יריקה, ונראה אם תרצה את הפרסומת הזאת. זה מכוער, זה מגונה, זה בזוי. אני מרגיש שזה מבזה בכלל לגנות את זה, זה כל כך מובן מאליו שזה בלתי נסבל. אבל עכשיו זה העונה, הימים הם ימי או-טו-טו ראש חודש נובמבר, וחבר הכנסת מצנע, אתה באת בעונה; בעונה של יום הזיכרון לראש הממשלה היקר יצחק רבין, זיכרונו לברכה, יש שבוע-שבועיים כאלה שבהם הכול זה הסתה והכול זה – הנה, שוב הקולות, ומזכירת ראשי הממשלה כותבת מאמר ומתראיינת, והאם זה לא מזכיר לכם, וכל הקשקשת הזאת של משאית כיבוי משומשת לאזעקות שווא. זה לא שאין סכנות. יש רוצחים פוטנציאליים ויש אנשים שיכולים לקחת דברים רחוק מאוד, אבל זו לא סיבה לשתוק, זאת סיבה להיזהר. אבל כל ההתבטאויות, גם שאתה ציטטת וגם אחרים, הן התבטאויות לגיטימיות. יש דברים של נימוסי שולחן בקואליציה, וגם אתה עכשיו הפרת את הנימוסים האלה. ואולי גם בממשלה. כן, יש. אבל יש גם זכות הציבור למחות על דברים אמיתיים, דברים משמעותיים. ושחרור מחבלים – שאנחנו התנגדנו לו בממשלה, אבל אנחנו שותפים לאחריות – – –
חבר הכנסת כהן, מספר הפעמים – – –
אני אסביר לך למה לא פרשנו.
לא פרשנו כי אנחנו אנשים רציונליים.
מספר הפעמים שש"ס לא פרשה – – –
מספר הפעמים שש"ס לא פרשה מהממשלות הוא מאוד גדול. קורים דברים – – –
סליחה שאני משסע אותך באמצע ההפרעה לדברי – – –
אפשר, אבל לא עכשיו, בסדר? עוד מעט, תן לי להשלים – – –
– – – להשלים איזה מהלך. אנחנו בממשלה הזאת, אבל אנחנו מייצגים ציבור. ויש ציבור גדול שמתבטא נגד שחרור המחבלים. אנחנו מייצגים גם אותו, אבל אנחנו שוקלים את הדברים: האם הדברים עולים לכלל פרישה מממשלה? אנחנו החלטנו שלא.
כי אנחנו לא ש"ס, שכל הזמן פורשת מהממשלה כל פעם שמשהו לא מוצא חן בעיניה – –
– – ולכן יש לנו אחריות גם למעשים הלא-טובים של הממשלה. אבל יש לנו זכות, בוודאי לחברי כנסת ובוודאי לציבור התומכים שלנו, למחות נגד זה, כדי שזה לא יעבור ככה, כאילו מים מתחת לגשר, דבר של מה בכך, לא קרה כלום. ואם זה מעצבן שותפים שלנו – שיעצבן שותפים שלנו, מהליכוד ומהתנועה. ואם יום אחד המשא-ומתן ייתקע או יבנו התנחלויות בניגוד לרצון של התנועה, אז התנועה לא תזדרז לפרוש מהממשלה.
לא יודע, אני לא עוסק – – –
אני לא מציע לך לעמוד עם שעון, ולא לקחת לוח שנה.
הדבר היחידי, חברי הכנסת – – –
הדבר היחידי שאני טיפה, איך אומרים פוליטיקאים, מצר עליו, הדבר היחידי שאני קצת מצטער עליו, והוא תולדה של כל ההתנגדות שלנו והמהלך הזה – שהתנועה קמה לתחייה לרגע. מפלגה שהיא בעצם מין מחסן של חלקי חילוף בסך הכול – או, אם התנועה זה לא מחסן חלקי חילוף אז אולי נאמר שזה מחנה פליטים – פתאום קיבלה איזה רוח גבית, איזה חזון העצמות היבשות, איזה פרצוף נעלב. ירקו עלינו. וציפי לבני, השרה ציפי לבני, שהיא שליחת הממשלה כולה, פתאום מעמידה פנים כאילו: איך דיברו עלינו דברים נוראים שכאלה? ואתה קורא את הטקסטים ואתה אומר: זה? מזה נעלבים?
אני מדבר, אני נואם עכשיו, בדרכי. מה, גם דיבורים לא טוב?
ומהבחינה הזאת זה קצת חבל שהשותפים שלנו לממשלה מהתנועה כבר שבוע חוגגים על זה, מה עוד שחלק מהאנשים במפלגה הזאת, בוודאי ראש התנועה, חברת הכנסת ציפי לבני, זוכרת בעצמה מהימים שהיא הייתה בליכוד – אם עוד מותר להזכיר, אם אין על זה התיישנות – שהליכוד והציונות הדתית, בתקופה שאחרי רצח רבין, היו המטרות של מתקפה כוללת, גורפת, נגד ההסתה. ועכשיו, מילא לקחו את הדעות של מחנה המרכז והשמאל – לקחו גם את המניירות, את הנענוע, את ההיעלבויות, את ה"תיזהרו מה יקרה". הרי היא עצמה והמחנה שממנו היא באה היו הקורבן של דברי הכללה גורפים כל כך. ואני רוצה רק לסיום לומר: חלק מהאנשים שכל הזמן מאיימים מפני ההסתה, ומפחידים, ומסמנים את הציונות הדתית כאיזה מחנה מסוכן, מזכירים לי שיר ישן ונשכח של דידי מנוסי, שיהיה בריא. והוא אומר כך: ביום ראשון, אמר האיש, היום כבר יום שלישי/ אמרו אליו, זה לא נכון, כי זה דבר טיפשי/ ביום שני, אמר האיש, היום כבר יום שלישי/ אמרו עליו, זה סתם אידיוט, בלי צלם אנושי/ ביום שלישי, אמר האיש, משפט מאוד קומפקטי/ עכשיו פתאום, כולם רואים, עד כמה שצדקתי. והשירון הזה שאני מסיים בו, הוא דומה מאוד למה שפתחתי בו. יש אנשים שהתפקיד שלהם כל הזמן להזהיר, לאיים, לאיים; וכשקורה משהו הם כל הזמן הולכים ואומרים: אמרנו לכם, אבל התרענו, אבל הודענו – ובעצם סתם צועקים. ומנסים באמצעי הזה, של הוויכוח הפוליטי הלגיטימי, להשתיק צד אחד, שאומר דברים תמימים, גם אם הם חריפים, לגיטימיים, דמוקרטיים, ולהפוך אותם לדברי הסתה, כדי להפחיד, כדי לביית, כדי לאלף, כדי שהחברים שלנו מהבית היהודי והאוהדים שלנו בחוץ וגם אוהדים של הליכוד פשוט יגידו: לא כדאי להתעסק אתם, בטח לא בעונה הזאת. ואנחנו לא נשתוק. איש לפי ערכו. בממשלה זה מחייב יותר מתינות, בכנסת קצת פחות, וברחוב עוד פחות. אבל כל עוד זה במסגרת דמוקרטית של חופש הביטוי ושל זכותנו להביע את המחאה והדעה שלנו, אנחנו נעשה את זה, בלי פחד ובלי מורא.
אבל הם באו לכאן אחרי 1948, אז – – –
אדוני היושב-ראש, חברי הכנסת, אני אענה בשם משרד החקלאות; הבנתי שהמציע כבר יודע את התשובה, אז אני לא יודע אם אני אוכל להפתיע. אני רק אומר שזה מאוד סמלי שמי שמגן פה על בעלי-החיים השם הפרטי שלו זה דב, יכול להיות שזה כפרה על מה שאבותיך הדובים עשו לבעלי-חיים במשקי-בית. אני לא אתפלא אם גם נסים זאב יעלה, ויהיו פה גם זאב וגם דב שיגנו על בעלי-החיים.
אם יבוא גם דב חנין, אז יהיו שתיים דובים, זה בכלל. תשובת משרד החקלאות כפי שנמסרה לי: משרד החקלאות ופיתוח הכפר סבור כי נושא רווחת בעלי-חיים בכלל וחיות המשק בפרט הוא אחד הנושאים החשובים העומדים על סדר-היום הציבורי, ובמשרד מאמינים כי תמיד יש מה לשפר בנושא זה. תופעת ההתעללות בבעלי-החיים היא אחת מצורות האלימות הבזויות ביותר והמשרד נחוש להיאבק בה ולמגרה. השמירה על רווחת בעלי-החיים אינה רק צו מוסרי, אלא פירושה ניהול חכם ורגיש של גידול בעלי-חיים במשק חי. רווחת בעלי-חיים קשורה בקשר הדוק לשמירה על בריאותם. רווחת בעלי-חיים ברפתות ובדירים מתייחסת לכל בעלי-החיים, בשלוחות השונות במשק, ולא רק לפרות, לכבשים, לעזים לחלב, אלא לכלל משק החי בישראל. כידוע, המומחיות והידע המקצועי בנושא משקי בעלי-חיים מצויים במשרד החקלאות, ובידי המשרד מצויים שלל הכלים החוקיים והמקצועיים לטיפול בנושא רווחת בעלי-החיים במשקים. משרד החקלאות משלב בין סמכויותיו השונות בדברי חקיקה שונים, כגון פקודת מחלות בעלי-חיים, פקודת הכלבת ופקודת הדיג לסמכותו לפי חוק צער בעלי-חיים, ובכך מושגת פעולה רב-תחומית שמשקללת את כללי ההיבטים של הטיפול בחיות במשק. בהתאם, המשרד פועל במספר רבדים על מנת לשמר ולקדם את רווחת חיות המשק, וזאת בשילוב כלל גורמי המשרד, מהממונה, לפי חוק צער בעלי-חיים, בשירותים הווטרינריים, דרך מחלקת פניות הציבור בשירותים הווטרינריים, יחידת האכיפה והחקירות האמונה על אכיפת חוק צער בעלי-חיים, וכלה במחלקת התביעות האחראית להגשת כתבי-אישום נגד העבריינים. אכיפת חוק צער בעלי-חיים במשקים חקלאיים נעשית תוך מתן דגש בכלל ההיבטים שבהם ניתן לפעול בנושא: ייזום עצמאי ועבודה שוטפת על חקיקה רלוונטית, לרבות תמיכה ביוזמות חיצוניות ובהצעות חוק פרטיות שמקדמות את ההגנה על בעלי-חיים; ביצוע ביקורות שוטפות במשקים חקלאיים ובמפעלים לייצור מזון מבעלי-חיים, וחיזוק הקשרים ושיתופי הפעולה עם גופים ממשלתיים ואזרחיים הפועלים למען רווחת בעלי-חיים. במיוחד יש לציין את עבודתה של הממונה על חוק צער בעלי-חיים בשירותים הווטרינריים, הפועלת בסמכותו ובאחריותו של המשרד, ומטפלת בנושאים הבאים: ייזום תקנות למניעת צער בעלי-חיים, מתן הדרכות שוטפות בנושא רווחת בעלי-חיים, טיפול בתלונות, קיום סיורים וביקורות במתקני גידול והחזקת בעלי-חיים ומתן הרצאות והסברה לציבור הרחב בנושאי צער בעלי-חיים. בין התקנות שיזם משרד החקלאות בעניין רווחת בעלי-החיים במשק החקלאי ניתן למנות תקנות בעניין עגלי חלב, הובלת בהמות והובלת עופות. המשרד מקדם גם את התקנתן של התקנות בנושא מדגריות, רווחת חזירים ורווחת מטילות, והכול מתוך הכרה והבנה עמוקה של המאפיינים המיוחדים של בעלי-החיים המוחזקים במשקים החקלאיים ומתוך ראיית טובת בעל-החיים וטובת הציבור בכללותו. זאת תשובת משרד החקלאות. אני אוסיף משלי רק שבמקורות שלנו כמובן היחס לנושא צער בעלי-חיים, מי שפוגע בהם, הוא חמור מאוד. אנחנו מכירים את הסיפור על רבי יהודה הנשיא, שהוא סבל כעונש משמים מכאב שיניים שנים רבות מפני שהוא לא נענה לגעייתו של עגל שתפס בכנף בגדו. רק לימים, כשהוא נקט מידה של הגנה על בעלי-חיים, פסק הכאב. כך שיש לזה מקום, וגם שווה לדון פעם באמת בשאלה אם זה צער בעלי-חיים לעומת זכויות בעלי-חיים. האם בעלי-חיים יש להם זכויות, או שזו חובתנו לשמור על רווחתם; האם המושג זכויות הוא מושג ששמור רק לבני-אדם, או שלכלל יצורי האל. אבל אני משבח אותך שוב, אדוני, בשמי, ומן הסתם בשם משרד החקלאות, על הפעילות הנמרצת והמתמשכת למען בעלי-החיים, שהיא גם פעולה לא פחות למען האנושיות של בני-האדם, ועל כך תבורך. השר אומר שכיוון שנערך היום דיון בוועדת החינוך בעניין, הוא מציע להסיר את זה; להסתפק בדברי השר מבלי לפגוע בזכויות. תודה רבה.
אדוני היושב-ראש, חברי הכנסת – –
– – אני צריך להעמיד, אדוני היושב-ראש, דברים על דיוקם. אני ביקשתי מסגן שר האוצר, שהיה אמור להשיב, להשיב על העניין הזה. סגן שר האוצר נתן לי את עמדת האוצר כתובה. כיוון שזה עומד להפוך להצעה לסדר-היום לא ניכנס לתשובה המפורטת של האוצר, למה האוצר מתנגד, אלא אני רוצה להודות לך, אדוני חבר הכנסת מרגלית, שאתה מעלה את הנושא, מן החשובים ביותר בחברה הישראלית. הממשלה הכריזה על שישה נושאים אסטרטגיים לטיפול, ואחד מהם הוא הזדקנות האוכלוסייה. המרכיב של תעסוקת מבוגרים הוא המרכיב אולי החשוב ביותר בנושא זה, כי אדם שעובד ומתפרנס, או ממשיך לעבוד, ועל זה מדברת בעצם הצעת החוק, הוא אדם בריא יותר, מרוצה יותר, וזה גם טוב לכלכלת המדינה. ועל כן אני לא אמנה את הבעייתיות שיש בהחלטה בחוק עכשיו לבטל את חובת הפרישה וכולם יוכלו להמשיך כרגיל. יש עם זה הרי – אתה יודע שיש עם זה בעיות מסוימות מבחינת הגמישות של מקום העבודה, מבחינת האפשרות להיפרד מעובד – וזה נכון לכל גיל – שיש לו קביעות, וגיל 67 מאפשר להיפרד ממנו. אבל הממשלה, מתוך הבנתה את החשיבות של הנושא הקריטי הזה, הקימה ועדה, שכבר התחילה לפעול, בראשותי ובראשות יוג'ין קנדל מהמועצה הלאומית לכלכלה, ובשיתוף כל המשרדים. זו ועדה שכבר ישבה וכל משרד מגיש את ההמלצות שלו כדי להסיר חסמים בשוק העבודה מהאוכלוסייה המבוגרת. ואנחנו בתוך חודשים ספורים ביותר, שלושה עד ארבעה חודשים, אמורים להגיש המלצות. אנחנו נרצה מאוד להיעזר בך ובדעותיך, וכן בדעותיהם של אנשים רבים, גם חברי כנסת וגם אנשי מקצוע שהם שותפים בוועדה, וגם אלו שהם לא שותפים בוועדה, כדי לאפשר ליותר אזרחים ותיקים להמשיך לעבוד; מי שרוצה, מי שיכול. אני לא יכול להתחייב לך ולהגיד: יהיה חוק כזה שמבטל את חובת הפרישה, אבל אנחנו רוצים להוביל מהלך שמאפשר לאנשים לעבוד. אני אחזור, לסיום, על דברים שאני אומר שוב ושוב, אבל הם צריכים לחלחל להכרה הציבורית. מדברים על תוחלת החיים. ב-160 השנים האחרונות, לא ב-100, תוחלת החיים עולה באופן קבוע בשנתיים וחצי בכל עשור. משל למה הדבר דומה? שבכל יום שאנחנו חיים על פני האדמה אנחנו מקבלים מהקדוש-ברוך-הוא – בעזרת המדע, החיסונים, מערכת הבריאות – עוד שש שעות לחיות. שש שעות. נכון? שנתיים וחצי מתוך עשר. זה תוכנית חיסכון של חיים, מקבלים את זה בסוף. זו תוספת אדירה. לפני 40 שנה, כשהיינו ילדים, חלקנו, זקנים הלכו לעולמם בגיל 70; היום בגיל 80. זה דבר משמעותי מאוד. אלא מה? המערכות של המדינה לא יודעות מה לעשות עם המתנה הזאת, עם המתנה הגדולה. וההצעה שלך, לאפשר לעבוד יותר שנים, להסיר את החסם הזה, היא אחת הדרכים, אחת ההצעות המשמעותיות כדי לפתור את זה. ולכן אני מציע לתת לוועדה שלנו, שבה שותפים כל מוסדות המדינה, לבדוק גם את הסוגיה הזאת. זו סוגיה שבסופו של דבר לא הוועדה שלנו תחליט עליה, כי זה באמת משהו אסטרטגי שממשלה צריכה להגיש, ראש הממשלה, שר האוצר, כל הממשלה. אבל לפעילות שאנחנו עושים בתחום התעסוקה בוועדה תהיה השפעה, או תרומה מסוימת, כדי להסביר את מה שחבר הכנסת מרגלית הסביר פה, כמה שזה כל כך חשוב שאנשים ימשיכו להיות פעילים. אל תסתכלו עליהם – זקנים, קשישים. רבותי, תסתכלו על עצמכם, חלק מכם כבר בגיל שאם לא הייתם בכנסת הייתם צריכים להפסיק, וחלק מכם עד סוף הקדנציה הזאת יהיו בגיל שהם צריכים להפסיק והם לא ירצו להפסיק, כי למה? אז מה ההבדל בין חברי כנסת לנהגים, ולמורים, ולאחיות ולכל מי שרוצה ומסוגל להמשיך לעבוד? אל תחשבו על קשישים, אל תחשבו על זקנים. תביטו בראי, התעלמו מהקמטים ותראו שמדובר בכם, מדובר בנו, ואז, אני חושב, תהיה לנו פתיחות לשינויים רבים, כולל אולי השינוי הזה. אני מודה לך ואני תומך בהצעה שלך להעביר את זה כהצעה לסדר-היום כדי שאפשר יהיה להמשיך לדון.
אדוני היושב-ראש, חברי הכנסת, אכן, הצעות כאלה הוגשו בעבר גם על-ידי כבוד היושב-ראש. אני לא חושב שזה קשור אבל יכול להיות שמה שהשתנה מאז זה ההרכב של הממשלה.
יכול להיות שהיה מי שהתנגד. אני יכול להגיד רק לידידי החרדים, שאנחנו חוסכים מהם עבירה. אם עד עכשיו החרדים לא נשמעו לשני רבנים ראשיים ולפסקים שלהם, עכשיו הם יוכלו לא להישמע רק לרב ראשי אחד, וככה חסכנו להם 50% מהעבירה שלא להישמע לדבר הרבנות הראשית לישראל, ואנחנו נמשיך להעניק לכם שירותים טובים מהסוג הזה כדי לא להכשיל חלילה עיוורים. אני עונה פה בשם סגן שר הדתות – שר הדתות בעצם: החלוקה בין העדות השונות בישראל היא תוצאה של אלפיים שנות גלות בערך, שבהן שמר עם ישראל על תורתו ואמונתו בצורה מופלאה. לשמירת המסורת והמנהגים יש משמעות כמובן, ואף אחד לא מזלזל חלילה במסורות השונות. יחד עם זאת, כפי שאמר המציע, חבר הכנסת פייגלין, שבנו לארצנו, ויש לזה משמעויות רבות, גם בתחום הזה, שיש לו משמעות, גם מינהלית, אבל קודם כול משמעות מהותית. כמו שאין שני רמטכ"לים ואין שני ראשי ממשלה ועוד תפקידים שונים, גם העניין כאן יכול להיפתר על-ידי רב ראשי אחד. מה עוד שיש חלוקה של תפקידים: נשיא בית-הדין הגדול, שהיום הוא גם רב ראשי, אחד משני הרבנים הראשיים, ייבחר בצורה אחרת, ושני אנשים יעמדו בראש המערכות האלה, שכל אחת מהן בפני עצמה דורשת התמסרות מלאה וטיפול מלא. לכן הממשלה בעצם תומכת בהצעת החוק הזאת, והיא גם מכינה הצעת חוק מקיפה בנושא הזה. אנחנו נמריץ את הממשלה כדי שזה יהיה מהר מאוד. ואין הכוונה, כשאומרים למציעים שהממשלה מכינה, שזה יידחה לעתיד לבוא הרחוק אלא לעתיד לבוא הקרוב, ולו מהסיבה שאנחנו באמת תומכים בהצעה המצוינת הזאת, ולכן יצטרפו ההצעות הפרטיות להצעת הממשלה. כמובן שאנחנו מתנים את התמיכה שלנו בהצעה העקרונית הזאת בכך שהיא לא תקודם מעבר לקריאה טרומית, כפי שנאמר, ויתבצע הכול במסגרת הצעת החוק הממשלתית, ובא לציון גואל. אם הוא יהיה ספרדי או אשכנזי אנחנו לא יודעים, העיקר שהוא יהיה הגואל. תודה.
אדוני היושב-ראש, חברי הכנסת, אני אקרא בשם שר הכלכלה את תגובת המשרד, ואעיר הערה משלי, שיכול להיות שצריך לאגם את כל החוקים נגד חזירות, התעשרות קלה מדי, אנשים שלא מסתפקים ברווח צנוע של 100%, 150%, זה קצת – אי-אפשר לפרנס בזה משפחה, ואז להגיש את זה אולי כהצעה כוללת, עם המון המון פרטים. כבר אמר פעם עמיתי חבר הכנסת אילן גילאון: אין חוק להיות בן-אדם. אין כזה חוק. אלו דברים שמסורים לכל אחד להחלטתו האישית. וייתכן שגם ההצעה הזאת צריכה להיות חלק מאוגדן החוקים האלה. אבל לגופה של ההצעה הזאת, בנקודת הזמן הזאת, אני קורא את תגובת משרד הכלכלה. הצעת החוק מבקשת לתקן את סעיף 12(ב) לחוק פיקוח על מחירי מצרכים ושירותים, התשנ"ו–1996, אולם סעיף 12(ב) לחוק האמור קובע כי השרים רשאים לקבוע בצו רווח מרבי שמותר להפיק – לעניין זה "רווח" – כפי שיוגדר בצו כאמור. כלומר, כבר כיום אפשר לקבוע בצו מהו הרווח, ובכלל זה מהו מרווח מרבי. זאת ועוד, על-פי החוק אפשר לקבוע מחיר מרבי למוצרים הנמצאים תחת פיקוח מחירים גם עבור המקטעים השונים בתהליך בין עלויות הייצור ועד למחיר לצרכן. לאור האמור נראה כי אין טעם בתיקון המוצע לחוק האמור, שכן זו סמכות שכבר נתונה היום למפקח בחוק, והוא עושה כן מכוחה הן במוצרי הביצים והן במוצרי החלב. בעיקרו של דבר, אומר השר – – –
משרד הכלכלה אומר שכבר היום נתונה בידיו הסמכות לפקח על מחיר מרבי במוצרים מסוימים.
בסדר, אבל זו תגובת המשרד, ואינני השר הממונה. לכן אני מביא את הדברים כנתינתם, אבל אני מסביר אותם כפי הבנתי הדלה, שהחוק דהיום נותן כלים לפתור את זה ללא צורך בתיקון לחוק, ולכן אומר המשרד: הבה נסתפק במה שיש, ולא נחוקק חוקים חדשים עלינו. זה הכול. תודה רבה.
אתה רוצה הצבעה עכשיו או פעם אחרת?
יש הרבה יישובים בארץ שהם במקומות מבודדים, זה לא עושה אותם למקום סגור.
את מנסה לטעון שזה במקום רחוק. את רוצה בגני-יהושע לעשות את זה, תעשי את זה בגני-יהושע.
אפשר להציע מכונית לכל מסתנן, אני חושב שזה יפתור את הבעיה.
אדוני היושב-ראש, חברי הכנסת, הצעת החוק שהגישה חברת הכנסת פנינה תמנו-שטה, מבקשת לתקן את חוק איסור הפליה במוצרים, בשירותים ובכניסה למקומות בידור ולמקומות ציבוריים כך שתתווסף עילת הפליה האוסרת להפלות אדם בשל "השתייכותו לכוחות הביטחון וההצלה", המוגדרים בהצעה כצה"ל, משטרת ישראל, שב"ס ומגן-דוד-אדום. לפי ההצעה, ייאסר על מפעילי מקומות ציבוריים וספקי שירותים ומוצרים ציבוריים, כהגדרתם בחוק, להפלות את הנמנים עם כוחות הביטחון בעת מתן הכניסה למקום הציבורי או בעת אספקת המוצר או השירות הציבורי. אפליה בניגוד להוראות אלו תהווה עוולה אזרחית שבצדה הזכות לפיצויים ללא הוכחת נזק וכן עבירה פלילית שבצדה קנס. היו מקרים כאלה, מדי פעם אנחנו שומעים על זה. לפחות שני מקרים נדונו בבית-המשפט השלום, והתובעים בתביעתם זכו ונפסק לטובתם פיצוי כספי. הייתי מוסיף שאלה דברים שיכולים להתפתח לעוד מקומות. אני מניח שגם בבתי-כנסת בקהילות מסוימות עלולים לבזות לובשי מדים.
באוניברסיטאות. היה מקרה באוניברסיטה בדרום, במכללה, שאסרו על מישהו להיכנס במדים לשיעור, הייתה איזו מהומה באחת המכללות, ולכן אני מניח שהחוק הזה עוד נכונו לו עלילות, כי כל אלה שיש להם משהו, לא נגד לובש המדים אלא נגד מי שהלביש אותו במדים, משתמשים בפרט כדי לבזות בעצם את מדינת ישראל ואת כוחות הביטחון וההצלה. זו התנהגות מקוממת, שנוגדת את תפיסות היסוד של החברה הישראלית. מדינת ישראל מחייבת את רוב אזרחיה בשירות בכוחות הביטחון, מעודדת את ערך השירות, מוקירה את המשרתים ומתגמלת אותם בדרכים שונות. השירות הוא ביטוי חשוב להשתתפות אזרחית ולנשיאה משותפת בנטל החיים במדינה. השירות בכוחות הביטחון משותף לבני לאומים שונים ולא אחת מהווה דוגמה לסובלנות הדדית וליכולת לפעול בצוותא חרף המחלוקות והשונות. לפיכך, כדי למנוע את הישנותן של תופעות של אפליה כלפי המשרתים בכוחות הביטחון – אני אומר בשם שרת המשפטים, אבל בשם ועדת השרים והממשלה – הממשלה תומכת בהצעת החוק הזאת. ואני מקווה שבסופו של דבר – הערה שלי: רוב החוקים הטובים פה בכנסת, הלוואי שלא היינו נזקקים להם. אם אנשים – כמו שאומר חבר הכנסת אילן גילאון לעתים קרובות, אין חוק שאומר שצריך להיות בן-אדם; אם אנשים היו מתנהגים כמו בני-אדם סבירים והגונים, לא היה צריך שורה שלמה של חוקים. אבל מה לעשות וצריך לכפות על אנשים את הנורמות באמצעות הכנסת לפעמים. אז אנחנו תומכים בהצעה כדי להסיר תקלה מישראל.
אדוני היושב-ראש, מי שלא רצה אותי בתור שדרן, מקבל אותי בתור קריין. אני עונה בשם שרת המשפטים – – –
בסדר, אבל אני מקווה שזה בסדר גם כאן. אני קורא כמובן בשם שרת המשפטים: המוסדות האקדמיים ממלאים תפקיד מכריע בהתפתחות החברה, התרבות והכלכלה הישראלית. מכאן שלמידע על התנהלותם השוטפת של המוסדות יש חשיבות רבה. מטעם זה כבר היום חל חוק חופש המידע על המוסדות האקדמיים באורח חלקי, בכל הנוגע לניהול ענייניהם הכספיים, וזאת מכוח צו שהותקן כבר בשנת 2005. אבל עמדת הממשלה היא שלא די בהסדר הקיים. יש מקום להרחבת משטר השקיפות החל על המוסדות להשכלה גבוהה, וזאת באמצעות החלתו הישירה של חוק חופש המידע עליהם. התיקון המוצע מאוזן, ומאפשר מצד אחד לקדם את עקרונות השקיפות וחופש המידע ומצד שני להימנע מפגיעה יתרה בחופש האקדמי של המוסדות, משום שהוא יאפשר למוסד לסרב למסור מידע אם גילויו יפגע פגיעה חמורה בחופש הפעולה בעניינים האקדמיים והמינהליים של המוסד, והכול כפי שיקבע השר בתקנות, בהתייעצות עם שר החינוך ובאישור ועדת החוקה, חוק ומשפט של הכנסת. אני אוסיף משלי, שעוד נכונו לזה התנגדויות בשם החופש האקדמי הקדוש, כי תחת הערך הנכון והחשוב הזה, כמו הרבה שטיחים, מכניסים תחתיו כל דבר שרוצים להסתיר. ולכן, אני מציע למציע – –
– – שיציע שלא ינצלו את החופש האקדמי לדברים שהוא לא נועד להם. הוא נועד לדברים לגמרי אחרים, לערכים נכוחים ונכונים, ולא לטשטוש מידע ולהסתרת מידע שהציבור זכאי לדעת. נוכח האמור לעיל, הממשלה תומכת בהצעת החוק, ובלבד שהמשך הליכי החקיקה יתואמו עם משרד המשפטים ומשרד החינוך. אני מודה למציע ולכם.
אדוני היושב-ראש, חברי הכנסת, אני אקרא את תשובת שרת הבריאות בשם הממשלה, ואני אוסיף משלי. הצעת החוק מבקשת להרחיב את הזכאויות הקבועות בסל הבריאות בחקיקה פרטית תוך עקיפת המנגנונים הקבועים לכך, למשל ועדת הסל, וללא מקור מימון. למרות המטרה החיובית של הצעת החוק, מימון טיפולי שיניים ללוקים בשיתוק מוחין במסגרת סל הבריאות, מדובר ביעד חיובי אחד לעומת שימושים חיוביים אפשריים אחרים במקורות מימון ציבוריים, כגון הוספת תרופות חדשות לסל הבריאות, הכנסת בדיקות ומכשירים חדשים לסל והוזלת השתתפויות עצמיות משמעותיות בתחומים אחרים: אשפוז סיעודי מורכב, מכשור לשימוש ביתי וכדומה. תמיכה בהצעת החוק משמעותה מתן אפשרות לעקיפת המנגנונים שנקבעו בחוק לתעדוף מקורות התקצוב של מערכת הבריאות. כך מדי שנה מוקצה תקציב להרחבת הסל, שחלוקתו נעשית בהתאם לתעדוף המתבצע על-ידי ועדה ציבורית, אולם בסופו של דבר רק חלק קטן מתוספות השירותים הנבחנות במסגרת עבודת הוועדה מוצא דרכו לסל הבריאות בהתחשב במקורות המחייבים בחירה בין החשוב לחשוב מאוד, ואינם מאפשרים לתת מענה לכלל הצרכים, מהם גם חיוניים ביותר. במנגנון זה מתאפשרת הרחבת סל הבריאות על בסיס שנתי מתוך שיקולים רפואיים, מקצועיים וחברתיים. מתן אפשרות להרחבת סל הבריאות בחקיקה פרטית וללא מקורות מימון יוצר מציאות שבה שיקולים פוליטיים עלולים להכריע בשאלה אם תרופה כזאת או טיפול כזה ייכנסו לסל הבריאות, ולא שיקולים ענייניים. על כן הממשלה מבקשת להתנגד להצעת החוק. אני אוסיף לך, ידידי חבר הכנסת מרגי, אני חדש בוועדת השרים לחקיקה, פחות משנה, וההבדל בין חבר כנסת שמגיש הצעת חוק פרטית מוצדקת, אם אני דן לגופה של הצעת חוק – גם אני הגשתי הצעות כאלה; במקרה הזה שרת הבריאות והממשלה – – –
אני מסביר את הדילמה. אני לא אומר שההצעה לא צודקת. היא צודקת, אבל ההבדל בין חבר כנסת שמגיש הצעת חוק פרטית – – –
אני מסביר את ההצעה הצודקת ואת התשובה הנכונה, בסדר? הממשלה, בניגוד לחבר הכנסת הפרטי, מחויבת לנהל את תקציב המדינה, כולל את תקציב משרד הבריאות, והיא צריכה לבחור בחירות אכזריות. יש הרבה הצעות. אם כל חבר כנסת יגיש הצעת חוק מוצדקת – וזה מה שקורה – איזו תרופה להכניס, איזה טיפול, איזה אשפוז – לא מזמן הייתה הצעת חוק של חברך לסיעה, למימון אמבולנסים לאלה שלא מתאשפזים. יש הרבה הצעות חוק, אבל התקציב הוא תקציב מוגבל שצריך לנהל אותו. אם אנחנו, חברי הכנסת, נציע כל אחד את הצעת החוק שלו, וזה מה שיקבע את תקציב סל הבריאות, אז אין צורך בוועדת סל הבריאות. לכן הממשלה, בצער ובהתחבטות, אומרת: אנחנו לא דנים לגופו של הרעיון הזה ולגופה של ההצעה, אלא לגופו של הרעיון שיש ועדת סל; ואת ההצעה שלך, חבר הכנסת מרגי, יש להעביר אליה דרכך או דרך אנשים אחרים, כדי שיחליטו אם זה הדבר שצריך להיכנס שם במסגרת החלטות הסל או בצורה אחרת. לכן בצער רב, אני – אף שרציתי מאוד לתמוך בזה – אני עצמי, אני לא מטיל את זה על אחרים – הצבעתי נגד ההצעה הנכונה שלך, מהסיבה הזאת, שאת המדינה צריך לנהל בצורה מסודרת ולאפשר לגורמים המקצועיים להחליט. הרעיון הזה, שעולים לפה חברי כנסת צדיקים ואחר כך מגיבים בתגובה חברי ממשלה רשעים – זאת חלוקה לא הוגנת ולא צודקת. כולם צדיקים, כולם חכמים וכולם נבונים, אבל לממשלה יש אחריות לנהל תקציב ולהגיד על דברים מסוימים כן ועל דברים אחרים לא, עם כל הצער שבדבר, ובמקרה הזה אנחנו אומרים את זה עם כל הצער שבדבר, ומשבחים אותך על הכוונה הטובה. אבל הכוונות הטובות לפעמים מובילות למקומות לא טובים.
אדם בן 20 – בגיל 70 אתה – – –
השר לאזרחים ותיקים, בכל זאת.
אדוני היושב-ראש, חברי הכנסת, אני מתכבד להודיע לכנסת כי הממשלה החליטה בנושאים כדלקמן: א. בהתאם לסעיף 31(ד) לחוק-יסוד: הממשלה, להעביר ממשרד ראש הממשלה למשרד התרבות והספורט את שטח הפעולה: מרכז ההסברה; ב. בהתאם לסעיף 31(ד) לחוק-יסוד: הממשלה, להעביר ממשרד הכלכלה למשרד לאזרחים ותיקים את שטח הפעולה: השירות האזרחי-לאומי. בהתאם לסעיף 9(א)(11) ו-(ב) לחוק הממשלה, התשס"א–2001, מבקשת הממשלה להודיע על כך לכנסת. כמו כן מבקשת הממשלה להודיע לכנסת כי העברת שטח הפעולה השירות האזרחי-לאומי תיכנס לתוקף במועד שבו תאשר הכנסת את העברת הסמכויות על-פי החוקים כמפורט בסעיף ה' להלן. ה. – זה הלהלן – בהתאם לסעיף 31(ב) לחוק-יסוד: הממשלה, להעביר לשר לאזרחים ותיקים את הסמכויות על-פי דין כדלקמן: 1. הסמכויות הנתונות לשר הכלכלה על-פי חוק שירות לאומי (תנאי שירות למתנדב בשירות לאומי), התשנ"ח–1998; 2. סמכות שר הכלכלה להתקין תקנות לפי פסקה 3(ב) בהגדרת "ילד" בסעיף 238 לחוק הביטוח הלאומי [נוסח משולב], התשנ"ה–1995, – להלן: החוק – ולפי סעיף 400 לחוק, ככל שהיא נוגעת להתקנת תקנות כאמור. בהתאם לסעיף 31(ב) לחוק-יסוד: הממשלה, מבקשת הממשלה את אישור הכנסת להעברת הסמכויות כאמור. אלו דברי. תודה.
בשלהם אנחנו לא עולים לתורה.
יש לך שר – יכול להיות שזה מדבר אל הלב שלו. מאיפה זה?
גברתי היושבת-ראש, חברי הכנסת, היו פעם שני חברי כנסת – אחד על כל נושא היה יכול לדבר שעה, השני אפילו נושא לא היה צריך. אני אקרא לקונית ככל הניתן – כדי שלא לפתות את כולם להגיב – את הדברים של השר לביטחון הפנים. הצעת חוק לתיקון פקודת בתי-הסוהר (מס' 47), התשע"ד–2013. הצעת חוק זו באה להבהיר את מעמדו של עצור בנוגע לאותם עניינים שלגביהם הוא רשאי להגיש עתירה לפי סעיף 62א לפקודת בתי-הסוהר [נוסח חדש], התשל"ב–1971, להלן: פקודת בתי-הסוהר, ובנוגע ליציאתו ממקום המשמורת לפי בקשתו למטרות שונות, לרבות לצורך השתתפותו באירוע. בסעיף 1 לפקודת בתי-הסוהר מוגדר "אסיר" כמי ש"נתון כדין במשמורת בית-סוהר". בהתאם להגדרה זו גם עצורים המוחזקים במתקני הכליאה של שב"ס, בין שהם עצורים לצורכי חקירה ובין שהם עצורים עד תום ההליכים, הם בגדר "אסיר" לעניין הוראות הפקודה. חשיבותה של הגדרה זו התחדדה בשנים האחרונות לאחר שהושלמה העברתם של כלל העצורים למשמורת שב"ס, לאחר שבעבר הוחזקו במתקני משטרת ישראל. לנוכח ההגדרה של "אסיר" בפקודת בתי-הסוהר, קיימת בשנים האחרונות אי-בהירות לגבי ההליך המתאים לבירור בקשות של עצורים ליציאה מבית-הסוהר, והוגשו לעניין זה הן עתירות אסיר לפי סעיף 62א לפקודת בתי-הסוהר והן בקשות לעיון חוזר בתנאי המעצר. החוק המוצע בא לתקן הן את פקודת בתי-הסוהר והן את חוק סדר הדין הפלילי (סמכויות אכיפה – מעצרים), התשנ"ו–1996, להלן: חוק המעצרים. מטרת התיקון המוצע היא להבהיר כי דיונים בבקשות שעניינן שינויים עקרוניים בהחלטת המעצר עצמה, אין מקומם בפני בית-משפט מחוזי הדן בעתירות אסירים, ואילו החלטת המאסר על כל משמעויותיה היא החלטה שיפוטית, אשר הדרך לתקוף אותה היא בפני בית-המשפט שדן במעצרו של המבקש לפי חוק המעצרים. בנוסף מוצע לקבוע כי במהלך תקופת המעצר, וכל עוד החלטת בית-המשפט בעניין מעצרו של החשוד עומדת בעינה, כל יציאה ממקום המשמורת תהיה רק בהתאם להוראות הקבועות בפקודות נציבות בתי-הסוהר לעניין יציאה באבטחה, ולא במסגרת בקשה ל"חופשה מיוחדת" לפי פקודת בתי-הסוהר. לפיכך אבקשכם לתמוך בהצעת החוק בקריאה הראשונה ולהעבירה לוועדת הפנים להכנתה לקריאה שנייה ושלישית. תודה.
אדוני היושב-ראש, כנסת נכבדה, אני אקרא את תגובת שרת המשפטים, שעיקרה מזכיר לי את הסיפור על מונרכיה קשוחה מאוד שהיה בה מלך, ואחד האזרחים העז וקרא בכיכר העיר: לא צריך מלך. עצרו אותו והביאו אותו למשפט, ושאלו אותו: למה אתה חושב שלא צריך מלך? אז הוא אמר: כי כבר יש. וזו עיקרה של התשובה של שרת המשפטים על ההצעה שלך. לא אחזור על כל הפרטים שאתה פירטת כאן אלא אתן ישר את התשובה. הממשלה מתנגדת להצעת החוק. סוגיית האיזון הראוי בין חשיבות החקירה לבין זכות הציבור לדעת נדונה זה מכבר בצוות לבחינת מדיניות המשטרה בכל הנוגע לבקשת צווי איסור פרסום במהלך החקירות. בפני הצוות העידו אנשי משטרה, אנשי תקשורת, פרקליטים וסנגורים, והמלצות הצוות גובשו לנוהל שפורסם ביום 23 באפריל 2012, לאחר שנבחן על-ידי היועץ המשפטי לממשלה וקיבל את אישורו. הנוהל מגביל את תקופות הצו המבוקשות וקובע כי הצו הראשון יתבקש לתקופה של שבעה ימים בלבד. עוד מורה הנוהל כי במסגרת השיקולים בטרם יתבקש הצו יישקל גם עניינו של פרסום זר. בשלב זה, כשהנוהל עודו חדש, אנו סבורים כי יש לבחון את יישומו בפועל למשך זמן בטרם נידרש להסדרת סוגיה זו בחקיקה. יתרה מזאת, ביום 18 בינואר 2012 נכנס לתוקפו תיקון לחוק בתי-המשפט הקובע כי אם הוצא צו איסור פרסום "רשאי מי שמעוניין בביטול האיסור, לרבות כלי תקשורת, להגיש לבית-המשפט שנתן את הצו בקשה לביטולו". בכך קיימת אפשרות לכלי התקשורת להתנגד לצו איסור פרסום ולייצג את האינטרס הציבורי החשוב של זכות הציבור לדעת וחופש המידע. כאמור, הממשלה מתנגדת להצעת החוק, משום שהנושא עדיין בבחינה גם ללא צורך בחוק, ואולי בעתיד העמדה הזאת תשתנה. תודה.
אדוני היושב-ראש, חברי הכנסת, לילדים ולתינוקות יש משרד החינוך, יש כל משרדי הממשלה בעצם, ועמותות וגופים, ומה שאתם רוצים. לזקנים יש פסוק: "אל תשליכני לעת זיקנה ככלות כוחי אל תעזבני". כתוב – –
– – סמן "וי". המדינה משקיעה מיליארדים, רבים אפילו, בקצבאות זיקנה. יש עכשיו אפילו הצעה לשנות את השם של הקצבה הזאת ל"קצבת ותיקים" – –
– – אבל מוטב לשנות את הקצבה מלשנות את שמה.
כי המילה "זיקנה" לא משהו – לא, לא תופס, לא אטרקטיבי. זו מילה זקנה – –
– – אנשים שומעים "זקן", זה נשמע להם זקן.
וכל כך מפחדים מהמילה זקן, שמצאו לדעתי כבר עשר מילים נרדפות למילה זקן. יש קשיש, ויש ישיש, ויש גיל הזהב, והגיל השלישי, והוותיקים, ולפעמים המייסדים, ומאותגרי גיל, ולך תדע. אבל המילה זקן היא מילה מצוינת אם המצב של הזקנים הוא מצב מצוין. אבל אם כל דבר שהוא לא אטרקטיבי נתפס כמילה זקן, אז באמת "שמחת זקנתי", או "ספר לסבתא", או "באבע מעשיות". תחשבו רק על השפה, כמה היא עוינת את הזקן. זקן זה משעמם, זקן זה לא רלוונטי, יאללה, סבא, סע. וזאת בעיה חינוכית, זאת בעיה תרבותית, זאת בעיה שנובעת מהססמה הנואלת "העולם שייך לצעירים", שזה שקר מזעזע, כי העולם לא שייך לצעירים, העולם שייך לכולם. אבל כשאומרים "העולם שייך לצעירים" אומרים שהוא לא שייך למי שהוא לא צעיר, או שאין לו רוח צעירה, שהוא לא חושב כמו צעיר. אבל, הכול פה הוא בלי הפסקה ושייך לצעירים. אבל יש גם נתונים בעייתיים, מעבר לססמאות ומעבר למילים ולדימויים. קצבת הזיקנה בישראל עומדת על 17% מהשכר הממוצע במשק. בשאר המדינות שאנחנו בחברה טובה אתן, ה-OECD, הקצבה עומדת על 23% מהשכר הממוצע. עובדה.
17%. זה הרבה פחות מאשר במדינות אחרות. זה נתון שהוא ברור. אנחנו גם ראינו עכשיו בסקירה בממשלה, אדוני שר הרווחה – שאני שותפך למאבק למען הטבת חייהם של הקשישים – ראינו בעין בלתי מזוינת איך העובדה שקצבאות הזיקנה לא עודכנו ב-2012 הקפיצה את מספר העניים בקרב הקשישים. לא צריך אפילו 12 שנות לימוד – כל כיתה נפרדת, לא מדבר על אותה כיתה כמה שנים – כדי להבין את הנתונים. היה הסכם קואליציוני בזמן מפלגת הגמלאים, שקבע מנגנון של עדכון מעבר למדד ב-2009, 2010, 2011. ב-2012 עודכן רק לפי המדד, והופ, רואים את הזינוק, פתאום מספר הקשישים – אני מדבר עכשיו רק על סטטיסטיקה, לא על זקנים קופאים מקור, אני מדבר על מספרים – פתאום רואים שלמרות הירידה הכללית, הקטנה, במספר העניים – נכון, אדוני שר הרווחה? הייתה ירידה קלה – באוכלוסיית הוותיקים, באוכלוסיית הקשישים יש עלייה חדה. למה? ככה. כסף – – –
מ-18% ל-22%, וזה רק זה. זאת אומרת, אם אתה מוסיף, אם היית מעדכן באותה צורה כמו שעודכנו הנתונים שלוש שנים קודם לכן, המספר היה שונה. אז עכשיו יש הרבה שיטות. יש דיון אם צריך להעלות את קצבאות הזיקנה או שאפשר להשתמש בכסף שיוקצה לטובת הוותיקים, הקשישים, באמצעים אחרים. זה ויכוח. כל 100 שקלים שמוסיפים לקצבת הזיקנה זה כמיליארד שקלים בתקציב המדינה. ויש היגיון באמירה שאם רוצים להוסיף כסף לטובת הקשישים, אולי זה לא נכון להוסיף באופן אוניברסלי לכל הוותיקים, אלא למצוא דרכים אחרות לעזור, אולי בגמלאות הסיעוד, בעדכון שלהן, אולי באמצעים אחרים. זה לא קשור לוויכוח על האוניברסליות של הקצבה, זה משהו אחר, מה עושים עם כסף חדש, עם כסף נוסף. אבל אני אומר לכם כאן, ולא בפעם הראשונה: הצונמי הכלכלי הגדול ביותר שיתרחש בעשור-עשוריים הקרובים במדינת ישראל זה בנושא הזיקנה, הזקנים. יש מספרים. הזקנים של עוד 20 שנה כבר נולדו. אנחנו יודעים כמה הם, אנחנו יודעים את מספרי תעודת הזהות שלהם. הם בני 50, הם בני 45, אנחנו יודעים שב-2030 הם יהיו 1.6 מיליון. אני לא מדבר עכשיו אם יהיו גלי עלייה של קשישים; אנחנו מדברים במסלול ההתקדמות של עכשיו, השינויים בחברה הישראלית – היום הם כ-10%, ב-2030 הם יהיו 15%. למה 15%? כי, ברוך השם, יש פה ילודה גבוהה, והמספרים – האחוז יעלה לא באותו יחס כמו המספרים המוחלטים. והמדינה צריכה להיערך. להיערך. במשרד שלנו יש כמובן ועדה למלחמה בעוני, שהיא באופן כללי על העוני, לא רק תופעת הקשישים העניים. במשרד שלנו יש ועדה בראשותי, בראשות יוג'ין קנדל, בנושא התמודדות אסטרטגית עם הזדקנות האוכלוסייה. עיקר העומס שעומד להיות בזכות עליית תוחלת החיים הוא כמובן על מערכת הבריאות. עוד אנשים שחיים עוד עשר שנים, כל עשור אנחנו זוכים מהקדוש-ברוך-הוא לשנתיים וחצי, זה עוד עומס, בעיקר על מערכות הבריאות והסיעוד, לא על מערכת החינוך. יש לזה עוד השלכות. אנחנו הולכים להגיש המלצות לממשלה בשורה שלמה של תחומים, ראש וראשון שבהם, תעסוקה – תעסוקה של אזרחים ותיקים, אלו שרוצים ויכולים להמשיך לעבוד. זה ייגע גם בשוליים בנושא של גיל הפרישה, שזו סוגיה ענקית, חשובה מאוד, אבל אני אומר, עוד לפני זה, קשישים שרוצים לעבוד, שיכולים לעבוד, שרוצים אותם, האם הם יכולים? היום זה קשה מאוד. אחד המשברים הגדולים שאנחנו מזהים בכל הנתונים, בכל המחקרים – ולא צריך בשביל זה את המחקר של הקרן לידידות – מגלים שהמשבר הקשה ביותר הוא המשבר של המעבר מעבודה מלאה לאפס עבודה. אנחנו מחפשים דרכים והמלצות כדי שזה יהיה הדרגתי יותר, אפילו לעבור להתנדבות אבל להתנדבות משמעותית. אנחנו בבנייה של שנת שירות לאזרח הוותיק, של 12 שעות שבועיות. אבל גם הסרת חסמים בשוק העבודה כדי שאנשים יוכלו לעבוד עוד שנתיים-שלוש, מגיל 67 עד 70 לגברים, זה מאוד משמעותי גם לחיסכון הפנסיוני העתידי שלהם, אבל גם, קודם כול, לבריאותם, למעמדם, לתפיסה העצמית שלהם, וגם לכלכלת המדינה. אשר לנתונים של הקרן לידידות – יש לנו נתונים של הלשכה המרכזית לסטטיסטיקה, הם מספיק מדאיגים, אני לא צריך נתונים של עמותות – חשובות; אני משבח כל עמותה שתורמת לאזרחים ותיקים, זה חשוב מאוד ששוק הקרנות, ובכלל השוק הפרטי, נרתם לטובת האזרחים הוותיקים, אבל בכל זאת, חבר הכנסת שי, צריך להתייחס לנתונים האלה קצת בעדינות, כי האינטרסים הם אינטרסים חיוביים, כמובן, של עזרה לוותיקים, לזקנים, אבל מי שעיקר עניינו בלתת צדקה, קודם כול לפעמים פוטר אותנו מלעשות את החובה שלנו – יש חובות לזקנים, המדינה חייבת להם, היא לא צריכה רק לחלק להם שמיכות ותנורים, אנחנו צריכים להגיע למצב שלא יהיה צורך בזה. אבל תמיד "לא יחדל אביון מקרב הארץ", והעמותות והקרנות נכנסות במקומות מסוימים, אבל לפעמים יש נטייה להציג אותנו, את מדינת ישראל, כקצת מסכנה יותר ממה שהיא כמדינה, אומר את זה בעדינות, גם בזמן שאוספים את הכסף וגם בזמן שמחלקים את הכסף. כפל קנס, המדינה לוקה. כשאוספים את הכסף בכל מיני מקומות בעולם, יותר טוב שלא תראו איך נראים הזקנים, יותר גרוע אפילו ממה שזה באמת. וכשמחלקים אותו, זה בא תמיד עם הנזיפה ברווחה, במשרד לאזרחים ותיקים, באוצר: לא נותנים כלום, חרפה, מה עושים לזקנים. יש לנו גם סיבות מסוימות להתגאות לפחות במה שנשאר ברשת הביטחון הסוציאלית של מדינת ישראל. לא הכול אבוד. כלומר, אי-אפשר להציג כל הזמן כאילו פה אלסקה; זקנים מגיעים לגיל 67 ושולחים אותם לקרח, לגסוס שם. יש פה רשתות של תמיכה, וגם רשתות של התנדבות, בשירות לזקן, אצלך במשרד, התנדבות של שירות אזרחי ושירות לאומי – זה אף פעם לא מספיק, אבל יש פה גם התארגנות של המדינה, וגם רצון טוב והתנדבות משמעותית של עשרות אלפי אזרחים למען הזקנים. ולכן – זה טוב לתת עזרה וצדקה, אבל שזה לא יבוא על חשבון מי שממלא את חובתו לטובת האזרחים הוותיקים. אנחנו, בכל אופן, כממשלה, אנחנו כמשרד מטה, עם שותפינו הטובים במשרדים האחרים, מעלים את זה כל הזמן על סדר-יומה של הממשלה, בקשרים שלנו, כמובן, עם ביטוח לאומי ועם גופים אחרים, כדי – או שקצבת הזיקנה תעודכן כראוי, או שכסף נוסף יגיע לטובת הסיעוד, לטובת הקשישים הנזקקים, כדי שנוכל לאפשר לאלו שנזקקים ואלו שלא נזקקים להמשיך לעבוד, להמשיך להתנדב, להמשך ליצור, ליהנות משירותי השכלה ותרבות. ואני מקווה שמדינת ישראל – מקווה ופועל כדי שמדינת ישראל תהיה ערוכה בשנים הקרובות להתמודדות עם הסוגיה הכלכלית החשובה ביותר, הזדקנות האוכלוסייה. אם אנחנו לא ניערך, עוד חמש, עשר, 15 שנים, פשוט יעמוד פה שר אוצר ויודיע שהוא מקצץ את קצבאות הזיקנה ב-50%, ב-80%, כי לא יהיה כסף. ואם אנחנו לא ניערך בשוק הפנסיה לחנך אנשים לחסוך מגיל 20 – ולא כמו היום, שקשה מאוד לחסוך לפנסיה, כי עד גיל 30 מסתובבים ולומדים ומטיילים, ואף אחד כמעט כבר לא עובד 40 שנה באותו מקום, כמו בעבר, והמעבר בין עבודה לעבודה יש בו הפסקות לעתים, ותודעת החיסכון הפנסיוני היא לא כל כך מפותחת, ואנשים חוסכים, ואז קונים בזה כל מיני מוצרי צריכה, כי בגיל 40 הם לא מאמינים שהם יהיו בני 70 – אבל זה מגיע. אם אנחנו לא נפעל בזרוע אחת לחינוך פנסיוני יותר נכון, בזרוע אחרת לאפשר למי שרוצה להמשיך להתפרנס ו/או להתנדב להמשיך עוד כמה שנים, ואם לא נקצה לזה עוד משאבי מדינה, אנחנו נמצא את עצמנו בשנים הקרובות בפני גל שלא נוכל לעמוד בפניו. ולכן אנחנו פועלים בממשלה, ואנחנו מודים לחברי הכנסת המציעים, שהם עומדים לצדנו למען הטבת חייהם של הקשישים. זאת ההשקעה הנכונה, וזה נוסף על הפסוק "אל תשליכני לעת זיקנה", לא במקומו. תודה רבה.
אפשר לדון בזה בוועדת הרווחה אני חושב.
עבודה ורווחה, או משהו אחר?
אדוני היושב-ראש, חברי הכנסת, מדוע אתה חושב, חבר הכנסת הורוביץ, שאתה תומך בהצעת החוק ויוזם אותה בשם אידיאלים ואצלנו זה שיקולים פוליטיים? אני הצבעתי נגד הצעת החוק הזאת משום שאני מתנגד להצעת החוק הזאת. העלית בדעתך שיכול להיות כזה דבר?
אנחנו מתנגדים להכרה בבני-זוג מאותו מין כמשפחה. מתנגדים. זה לא חדש לך. אלא מה? כיוון שאת זה אי-אפשר להעביר, מה שאתה קורא, מסיבות פוליטיות, אז אתה מנסה השכם והערב להביא לנו חוקים קטנים כאלה, נורא צודקים, שדה-פקטו יכירו בזוגות חד-מיניים כמשפחה. אנחנו מתנגדים לזה. שלא לדבר על החוק הספציפי הזה, שלא רק אנשים חשוכים כמונו מתנגדים לו אלא גם אנשים יותר נאורים, אפילו מהליכוד, מתנגדים, כי אין צורך. ועכשיו לעוד הערה שהערת עכשיו על מה שקורה בתאילנד – אולי כדאי שגם שר הפנים יקשיב. ברור שיש שם בעיה הומניטרית, שאנשים תקועים בתאילנד ולא יכולים להביא את הילדים שלהם.
לא לא, יש בעיה הומניטרית. עזוב רגע של מי הבעיה.
אבל אתם לא רואים את – – –
כן כן, זו הערה טכנית – מי צריך – – –
לא, שחרור מהאימהות שנשאו אותם ברחמן.
לא ההורים הביולוגיים. עכשיו תגיד לי, חבר הכנסת ניצן הורוביץ: בוא נגיד יפתרו את זה כי הם ההורים הביולוגיים, הם האבות. אתה לא רואה את הבעיה המוסרית, שבתאילנד יש 50–60 נשים הכי עניות בעולם, שהן תעשיית הילדים של הזוגות החד-מיניים? אתה לא רואה בעיה מוסרית?
אני רואה בזה בעיה מוסרית. עכשיו, הפונדקאות זה דיון גדול ושלם – מתי כן, מתי לא, באיזה מקרים חריגים. אבל פה, אי-אפשר בארץ – נוסעים לתאילנד, לא לניו-יורק, לא ללונדון ופריז; נוסעים לתאילנד ולאוקראינה ולמקומות של הנשים הכי מסכנות בעולם, ואז באים לשר הפנים של ישראל ואומרים: רחמונס, עכשיו לתקוע אותנו עם הילדים שלנו? אז יש רחמונס בישראל ובסוף זה ייפתר, כי הם ההורים הביולוגיים והיא בסך הכול תאילנדית. וגם אלה – מה הם מבינים התאילנדים? בתאילנד כולם שם עובדים זרים בכלל. תאילנד מלאה עובדים זרים.
כן, אני בא אליך בטענות, משום שהצדיקות שלכם תמיד באה בשם איזה קטע נורא צודק.
מה קשור העובדים הזרים? אני מסביר לך שהיחס של אלה שנוסעים לתאילנד – – –
אני טוען את טענותי. הן לא קשורות לשום דבר, סתם, עברתי באזור, נכנסתי ואני טוען טענות לא קשורות.
אני אגיד לך מה הקשר. אני אגיד לכם בדיוק מה הקשר.
הקשר הוא שהמוסריות שלכם היא מאוד צרה ומצומצמת. קודם כול, הולכים לעשות מעשה בלי לראות מראש את הבעייתיות, אחר כך מתייחסים לתאילנדים של תאילנד – לא לעובדים הזרים פה – כעם של עובדים זרים. זאת אומרת, מה הם בסך הכול? רחמים להשכרה. רחם ושעשועים. הם יחזיקו לנו את הילד, את הילדה – כמובן אנחנו ההורים הביולוגיים – תשעה חודשים, ניתן להם 200,000, 300,000 שקל, ושר הפנים של ישראל יהיה בסדר. אבל אז פתאום מסתבר שהתאילנדים בממשלת תאילנד הם לא רק עם של עובדים זרים; יש להם ערכים. הייתם מאמינים? בתאילנד שבאסיה יש להם ערכים.
ממשלת תאילנד אומרת: רגע, בעיה. גם לאימא, זאת שבהיריון, אומנם היא רק תעשייה, אבל יש לה גם זיקה מסוימת, לכאורה, לילד שהיא החזיקה תשעה חודשים. אני יודע, זה שטויות. מה הם מבינים? הם צריכים לספק לנו את הילדים. זאת לא בעיה מוסרית? באבו-אבו-אבוה בעיה מוסרית. אבל יפתרו את זה, זו עובדה קיימת.
אני אגיד לך עכשיו גם על עובדים זרים מילים טובות. העובדים הזרים, אלה שמגיעים לארץ באופן חוקי, ובעיקר בתחומי הסיעוד – – –
תסלח לי שאני משסע את ההפרעה שלך. העובדים הזרים החוקיים במדינת ישראל, בוודאי בתחומי הסיעוד, העובדים החוקיים שעוזרים לזקנים שלנו – ואני נתקל בעניין הזה יום-יום – הם אנשים, חלקם קדושים, צריך לשאת אותם על כפיים. הם עוזרים לנו לקיים את מצוות כיבוד הורים לפעמים כשאנחנו לא טובים בזה. אתה מדבר על עובדים זרים? אתה מדבר על מסתננים, על אנשים שפרצו את הגבול – –
– – ועברו על החוק, ואתה הופך אותם בהתחלה לפליטים, אחר כך למבקשי מקלט. זה ויכוח אחר.
ברור. אני לא מבין, את לא היית עכשיו כשדיברתי? ראיתי אותך כל הזמן. אני אומר לך שאני מתנגד.
אין קשר. אני מדבר על הדברים בלי קשר. אני נותן לך אוסף של מילים ואת תחברי אותן. אני אומר מה שאני רוצה והכול קשור. ועכשיו, לגבי העניין עצמו, אני אקרא לכם את התגובה של שרת המשפטים.
חברת הכנסת רוזין, התחלתי לדבר לא לעניין, ציפיתי שאתם תצאו עד שאתחיל לדבר לעניין. ראיתי שאתם נשארים, אמרתי: אולי דברים לא לעניין יכולים למצוא חן בעיניכם.
אבל זה מאוד לעניין, כי זה מאותו עניין בדיוק. הצדיקות היא מאוד מוגבלת. עכשיו לגבי הצעת החוק של בית-המשפט, של חבר הכנסת הורוביץ – ההצעה שמבקשת לקבוע בחוק בית-המשפט לענייני משפחה סמכות לדון בתובענות אזרחיות בין בני-זוג מאותו המין: כיום, אומרת שרת המשפטים, תובענות אלו מתנהלות בבתי-המשפט האזרחיים או בבית-המשפט לענייני משפחה, כאשר גדרי הסמכות נקבעים מכוח פרשנות בכל תיק ותיק בשל היעדרה של הוראת חוק ברורה ומפורשת בנושא. הממשלה מתנגדת להצעת החוק וסבורה שאין בה צורך, שכן המצב בפועל הוא שבית-המשפט לענייני משפחה אכן דן בעניינים האלה. אלה דברים שגם אתה אמרת בעצמך. אם לא צריך חוק והדברים רובם ככולם נפתרים במסגרות הקיימות, אז למה להרביץ חוק? אלא אם כן אתה רוצה לקנטר ולקבוע עובדות בשטח שיש להן התנגדות בממשלה הזאת. ולכן הממשלה מתנגדת, קוראת לכם להתנגד, ובא לציון גואל.
מחר זה יהיה חלק בירושה, אל תחשוב.
ככה זה כשאתה נדיב, אני מבין, אדוני היושב-ראש – –
– – זה בשביל שתוכל לקרוא את קריאות הביניים שלך באמצע דבריהם של אחרים.
אדוני היושב-ראש – אני שר בממשלת ישראל; עם הרבה מזל את לא שרה בממשלת ישראל, למזלם של אזרחי ישראל – אני רוצה להעיר רק לגבי ההשוואה בין ההפרעה המחוצפת של חבר הכנסת טיבי לדבריו של ראש ממשלת קנדה, כשהוא יצא לבסוף, לאחר שהפריע, לבין המחאה השקטה והמכובדת – –
– – של חברי הבית היהודי, כולל שרי הממשלה, אשר – – – אני מבקש להשלים את דברי, אדוני היושב-ראש.
– – – אשר למשמע דברי – – –
רגע, אני רוצה להשלים את דברי – הם רק מפריעים.
– – – אשר למשמע דברי שקר ונאצה, כן, בגרמנית, בבית הזה – –
– – הם יצאו. זו זכותנו, זו אפילו חובתנו. ואני אעיר עוד הערה, לגבי חברי הכנסת הערבים המטיפים לנו מוסר, וזה קשור גם לנושא הבא.
אני לא אטיף מוסר, אני אגיד את דעתי – –
– – שמותר לדבר פה בגרמנית, לצערי – – –
חבר הכנסת אגבאריה, אני מבטיח לך שאחרי שתשמע את דברי תהיה לך סיבה הרבה יותר קשה לכעוס מאשר לפני – – –
הדור של ההורים של השר שדיבר פה, שנולד בשנת 1955 – אני לא יודע את הביוגרפיה האישית של משפחתו – והדור של חלק מחברי הכנסת הערבים, של ההורים שלכם – חלק מהם, שישבו פה – היה שותף בשנים הקשות ביותר כדי שהעם היהודי לא יהיה שם ולא יהיה כאן.
ולכן אתם שותפים להם – – – תודה רבה.
אדוני היושב-ראש, חברי הכנסת – –
– – הצעת חוק יום לציון היציאה והגירוש של היהודים מארצות ערב ומאיראן, של חברי חבר הכנסת נסים זאב, באה לשמר את מורשתן של קהילות היהודים יוצאי ערב ואיראן ולהתאחד תחת יום ציון אחד לנושא חשוב זה. בהמשך להחלטת הממשלה מס' 792, מיום 12 באוקטובר 2009, המשרד לאזרחים ותיקים אמון על כל נושא רישום ותיעוד זכויות היהודים יוצאי ארצות ערב ואיראן. עם כניסתי לתפקיד – אנחנו צריכים לשפר הרבה דברים בנושא הזה, של הרישום של הזכויות, ואנחנו כבר עוסקים בזה במרץ. משרדי שם לו ליעד להביא לידיעת הציבור הישראלי את ההישגים החברתיים והרוחניים של הקהילות היהודיות בארצות ערב ואיראן ואת תרומתן האדירה לתרבות ולחברה הישראלית. בפרויקט "והגדת לבנך" אנו אוספים ומתעדים את סיפור חייהם של העולים מארצות ערב, במטרה לשמר את המנהגים, התרבות הענפה, הריחות, המנגינות והטעמים שהם השאירו מאחור. כמו כן משרדנו מבצע רישום של הרכוש שנגזל מהם בזמן בריחתם ממדינות מוצאם, וזו גם תשובה לתרבות השקר וההכחשה של מדינות ערב ושל ערבים במדינת היהודים, כאילו אנשים עזבו מרצון, ויום אחד באו לפה לטייל.
היה להם רצון ציוני, והערבים בארצות ערב – –
– – בחלק מארצות ערב גירשו אותם, בחלק מארצות ערב אילצו אותם ללכת, ומכל ארצות ערב הם הלכו ללא הרכוש שלהם, משום שהליגה הערבית והמנהיגים הערבים לא רצו את היהודים בארצות ערב, והתנכלו להם בשנים של ראשית המדינה – –
– – ובשנים שלפני המדינה. בעיראק, למשל, משהו שלא לומדים עליו מספיק במערכת החינוך הישראלית, לא היהודית ולא הערבית – –
– – היה ה"פרהוד", היו המהומות, הטבח, שבו נהרגו מאות יהודים בעיראק.
אני לא חושב שאני צריך להוכיח את מעשי הרצח שהערבים עשו ליהודים – –
– – משום שבימים אלה ערבים רוצחים ערבים בכל ארצות ערב.
אז אם התרבות המדינית היא תרבות של רצחנות, קל וחומר שבשנות ה-40, ויש על זה עדויות, ערבים גירשו יהודים מארצות ערב, גזלו את רכושם או אילצו אותם לברוח בלי רכושם, ולכן התביעות של יהודים – –
– – בניהם ונכדיהם. כן, מ-48'. נדמה לי שהפלסטינים כל היום כבר עושים קריירה מ-48', הפליטות הבלתי-נגמרת של הערבים לא נגמרת לעולם. דור שני, ודור שלישי, ודור רביעי – אין בעולם פליטים משנות ה-40 – –
– – רק הפלסטינים הם פליטי נצח, פליטי עד. יכלו להשתקם 100 פעמים. משום שהיהודים, שגורשו מארצות ערב ובאו למולדתם האמיתית, בארץ-ישראל, במדינת ישראל, הם אינם פליטים עוד. הם גורשו משם, אבל כאן בארץ הם אזרחים.
לא. תהיו עם הדקוּת. יש טענות על זכויות, אין טענה לחזרה, כי המולדת היא מולדת בארץ-ישראל. אבל נהגו בהם מנהג מגונה של גזל, ושל גירוש, וגם של מעשי רצח. וההבדל הגדול העיקרי: היהודים בארצות ערב לא קמו להרים יד במשטרים בארצות ערב. אזרחים נאמנים וטובים הם היו, לעומת הפלסטינים ב-1945 ו-1946 ו-1947 ו-1948. הייתה פה התקוטטות בין העמים, והם סיכנו את חייהם של היהודים שחיו כאן בארץ-ישראל, ולכן הם הפסידו במלחמה שהייתה פה. בניגוד למה שלא היה בארצות ערב – לא הייתה מלחמה בין התושבים הערבים המקומיים, המוסלמים, לבין התושבים הערבים היהודים המקומיים. זה הבדל מאוד גדול. אבל יש ליהודים שגורשו משם זכויות על הרכוש שלהם. ונוסף על הרכוש, בהחלט יש לנו, כישראלים וכיהודים, מקום ללמד בבתי-הספר שלנו, באקדמיה, בישיבות, את המורשת הדתית והאחרת, של ההשכלה, בכל המרחב, ובאיראן, משום שזאת מורשת שאנחנו צריכים להיות גאים בה, והיא בונה את עם ישראל גם היום, כאן בארץ-ישראל, ואנחנו ביום המיוחד שיצוין, כנראה בל' בנובמבר – למניינם – אומרים ל' בנובמבר, אבל זה כמובן מתכתב עם כ"ט בנובמבר – שימו לב שבחרו אותיות, כדי לעשות את זה עברי יותר, ולא רק 29 בנובמבר, ולא 30 בנובמבר – ל' בנובמבר בהחלט יצוין, כדי להגיד שיש קשר בין הקמת מדינת ישראל ובין החובה שלנו לזכור שהיו שם מאות ואלפי שנות יצירה יהודית, נוסף על היצירה שהייתה ומצוינת בארצות אירופה, במזרח ובמערב. אני רואה חשיבות רבה בשימור מורשתם ותרבותם של יוצאי ארצות ערב ואיראן. אני מודה לחברי חבר הכנסת נסים זאב, לחבר הכנסת אוחיון, ואנחנו נתמוך בהצעת החוק הזאת.
אני קורא לחברי הכנסת לתמוך בה במלחמתנו נגד ההשכחה, נגד השקר ובעד שימור המורשת היקרה של יהודי ארצות ערב ואיראן.
זה שקר גס. בושה וחרפה. בושה וחרפה.
יהודים שיתפו פעולה כדי להציל יהודים, לא כדי להרוג אותם.
– – – היום. צריך לבטל את זה רטרואקטיבית.
אדוני היושב-ראש, חברי הכנסת, גברתי השואלת, לפי המצב כיום, כל משרד הוא שמחליט כמה כסף הוא מקצה לרכישת תקנים של מתנדבי שירות לאומי. לצערנו, התקציב המוקצה לעניין במשרד הרווחה והשירותים החברתיים הִנו בגובה עלות של כ-400 תקנים. למיטב ידיעתנו, משרד הרווחה והשירותים החברתיים מממן רק חצאי תקנים, כך שהגוף המפעיל מפעיל את המחצית השנייה של העלות, זאת אומרת, בסופו של דבר יש מימון של כ-800 חצאי תקנים. אפשר לפנות אל משרד הרווחה ולבדוק מדוע הוא מקצה סכום זה והאם הוא יכול להקצות סכומי כסף נוספים לטובת הגדלת מספר התקנים. נוסף על התקנים האלה, חשוב להדגיש, מממנת מינהלת השירות האזרחי-לאומי בעצמה עוד כ-1,000 תקנים של מתנדבים ומתנדבות בעלי צרכים מיוחדים; זה כולל נוער בסיכון, נערות במצוקה, כמובן בעלי מוגבלויות. אני כורך את הכול באותה כריכה, אבל מדובר בעוד 1,000 תקנים. מתנדבים אלו, אשר פטורים משירות צבאי, מבצעים את שירותם במגוון גדול של גופים מפעילים. השירות שלהם תורם רבות לקידום רווחתם של המתנדבים מאוכלוסיות אלה, וכמובן לאלה שהם עוזרים להם, שזאת המטרה של השירות. יצוין כי המימון לכ-150 תקנים מתוך קבוצה זו, המיועדים למתנדבים מתחום בריאות הנפש – הם ממומנים על-ידי משרד הבריאות, מתוך 1,000 הנוספים. כאמור, כל משרד מחליט, אבל בהחלט, ואנחנו גם דיברנו בשיחת אקראי פה, נבוא אתך בדברים ועם כל מי שראוי לקראת השנה הבאה, השנים הבאות, כדי לבדוק איך להוסיף תקנים, להוסיף תקציבים, כדי שציבור יותר גדול שהצבא לא מגייס אותו יוכל לתרום ולהתנדב. אנחנו רואים בשילוב בשירות אזרחי ובשירות לאומי של אוכלוסיות חלשות – תסלחו לי שאני לא קורא להן מוחלשות – אנחנו רואים בזה רווח כפול: קודם כול, אלו שעוזרים להם, והמטרה, בהחלט, הנוספת – שילובם שלהם, של המתנדבים עצמם, בחברה התורמת. בהצעת חוק השירות האזרחי, שעברה כבר בקריאה ראשונה בכנסת הקודמת והדיון בה אמור להתחדש ממש בשבועות הקרובים – החלת הרציפות וקביעת, חקיקת חוק השירות הלאומי – נקבע כי פעם בכמה שנים תקבע הממשלה את סדרי העדיפויות הממשלתיים על-פי המלצת השר הממונה על השירות הלאומי. ואז בהחלט, יש מקום, ואני מבטיח להשתדל, שבסדרי העדיפויות יוגדל החלק של בעלי צרכים מיוחדים.
המימון נקבע על-פי הצורך של המשרד. אם המשרד מחליט שהוא רוצה לתת 400 תקנים, אני מניח שזה נקבע – שילוב של הצורך ושל היכולת.
אני לא יודע בדיוק את הצרכים, אני לא יודע אם זקוקים ל-800 או ל-2,000. אני מניח שכן, כי אם אנחנו מוסיפים 1,000 בעלי צרכים מיוחדים וממלאים את התקנים האלה, ומשרד הרווחה נותן 400, כלומר 800 חצאי תקנים. כנראה יש מקום, אני מניח, לעוד אלפי אנשים, צעירים וצעירות, שיוכלו להשתלב במסגרת השירות הלאומי במקום להיות סתם בבית או בעבודה. ולכן, זו החלטה של משרד הרווחה, אבל אנחנו מצדנו נעשה מאמץ גם לשכנע את משרד הרווחה להגדיל את החלק, וגם משרדים אחרים, כי זאת מטרה ראויה וחשובה מאוד.
אדוני היושב-ראש, חברי הכנסת, ועדות האתיקה מכוח חוק זכויות החולה הוקמו על מנת לתת מענה על דילמות אתיות במסגרת טיפולים רפואיים. ועדת האתיקה מורכבת מאנשי מקצוע מתחומי המשפט והרפואה ובין חבריה גם נציג ציבור. קולן של אחיות תמיד נשמע במסגרת ועדת האתיקה, כפי שנשמע קולם של כל הבאים במגע עם המטופל, אך עד כה הן לא היו חברות ועדה בעלות זכות הצבעה. התיקון לחוק מחייב לראשונה למנות אחות לחברה בוועדת האתיקה. בכך יתווסף קול נוסף הרואה את מכלול מצבו של המטופל, ואין לי ספק כי דיוני הוועדה יהיו עשירים ומלאים יותר. על כן, הממשלה מבקשת מהכנסת לתמוך בהצעת החוק. אני רק אוסיף שבימים אלה, כשכולם קוראים זה לזה "אח", סוף-סוף אנחנו ממלאים גם בתוכן נוסף את המשמעות האמיתית של אחיות ומצרפים אותן לוועדה החשובה הזאת. תודה למציעה. אנחנו, כאמור, מבקשים לתמוך.
אדוני היושב-ראש, חברי חברי הכנסת, הצעת חוק זו באה על רקע תיקון שנעשה בחוק זכויות החולה בשנת 2012, ובו כבר נוסף לסעיף העוסק באפליה בטיפול רפואי גם איסור אפליה מחמת גיל, אך זה נעשה אז לאחר דיון רציני באופן שהוא שונה מיתר איסורי האפליה. ההבדלים שנקבעו הם שהאפליה מחמת גיל אינה עבירה פלילית וגם אינה מהווה עילה לתביעה לפי חוק איסור הפליה במוצרים, בשירותים ובכניסה למקומות בידור – ובזה נעסוק בהצעת החוק הבאה – המקנה זכות לפיצוי ללא הוכחת נזק. הצעת החוק הנוכחית של חברת הכנסת פרנקל והצעת החוק הבאה, כאמור, של חברת הכנסת סטרוק מבקשות לתקן זאת ולהשוות את עילת האפליה בנושא גיל ליתר עילות האפליה. הסיבה לשוני שנקבע אז הייתה כמה חששות שהועלו ביחס לשימוש אפשרי לרעה בטענה בנושא אפליה עקב גיל גם במקרים שבהם אין מדובר באפליה אלא בהבחנה מותרת על בסיס רפואי לגיטימי: קיימים שיקולים רפואיים לגיטימיים רבים הקשורים לגיל גם ביחס למבוגרים וגם ביחס לצעירים, ואלה עשויים להשפיע על הטיפול הרפואי המוצע לאדם בלי שיהיו אפליה פסולה. למרות זאת, ראוי לאחד את עילת האפליה מטעמי גיל עם יתר עילות האפליה שבחוק זכויות החולה ולהשוות את התנאים שלהן. אפליה מחמת גיל שאינה נעשית משיקולים רפואיים היא אפליה פסולה וראוי שיעוגנו סנקציות בגינה. איחוד זה צריך להיעשות תוך החרגת המקרים שבהם ההבחנה נעשית משיקולים רפואיים. אני רוצה לשבח כל חבר כנסת וכל חברת כנסת שעוזרים למנוע אפליה מחמת גיל. הנושא של אפליית זקנים הוא נושא כמעט מושתק בחברה. אומרים לו: תחכה. תמיד יש מישהו שיותר דחוף לטפל בו כי לצעירים יש עתיד ולזקנים יש רק הווה. ולכן, באמת, בכל הצעת חוק – אני, שר המשרד לאזרחים ותיקים, אביע את תמיכתי בפורומים הרלוונטיים, בעיקר בוועדת שרים לחקיקה. לכן החליטה הממשלה לתמוך בהצעה הזו, בכפוף לכך שהמציעה תתאם את הליכי החקיקה והנוסח עם משרד הבריאות. תודה.
אדוני היושב-ראש, חברי הכנסת, אני שמח לענות פה בשם שרת המשפטים, כמו ששמחתי לענות בשם שרת הבריאות, ובשם כל שר שמשרדו תורם משהו למען האזרחים הוותיקים. הסיפור שסיפרה פה חברת הכנסת אורית סטרוק בעצם אומר שמדובר בתופעה של "והידרת פני זקן", במקום "והדרת". כשמנסים להדיר זקנים מכל מיני חוגים, מכל מיני מקומות – סבא, זה לא בשבילך. אנחנו נלחמים בהדרתם של האזרחים המבוגרים, ורוצים לקיים את מצוות "והדרת פני זקן", כך נהיה חברה טובה יותר. הצעת החוק הזו של אורית סטרוק, ביחד עם ההצעה הקודמת שדיברנו עליה, של חברת הכנסת פרנקל, מציעה לתקן את חוק איסור הפליה במוצרים, בשירותים ובכניסה למקומות בידור ולמקומות ציבוריים, התשס"א–2000, כך שתיאסר אפליה מחמת גיל. איסור זה יתווסף לאיסור הקיים על אפליה מחמת מין, דת, לאום, ארץ מוצא ועוד בכניסה למקומות ציבוריים ובאספקת מוצרים ושירותים ציבוריים. על-פי המוצע, אפליה מחמת גיל תהווה עבירה פלילית שבצדה עונש קנס, וכן עוולה אזרחית שבגינה ניתן לתבוע פיצוי ללא הוכחת נזק. זה בנוסף, כאמור, לחוק זכויות החולה, שכבר דיברנו עליו קודם. שני רכיבי ההצעה ביחד מבטאים עיקרון חשוב שלפיו אפלייתו של אדם מחמת גילו מהווה פגיעה אסורה בכבודו. ההצעה תביא להרחבת היקף ההגנה מפני האפליה מחמת גיל, איסור המושרש היטב במשפט העבודה הישראלי, אל תחומים מרכזיים נוספים בחייו של כל אזרח, ולכן ההצעה הזאת ראויה ומבורכת. נוכח האמור לעיל, הממשלה תומכת בהצעת החוק, בתנאי שנוסח התיקון לחוק איסור הפליה במוצרים ושירותים יתואם עם משרד המשפטים, ובתנאי שנוסח התיקון המוצע לחוק זכויות החולה, כאמור, יתואם עם משרדי הבריאות והאוצר. שוב, תודה לכל המציעים שעוזרים לאוכלוסיית המבוגרים בישראל, ובכך עוזרים לחברה הישראלית; יישר כוחכם.
אדוני היושב-ראש, חברי הכנסת, אכן, יש יותר אזרחיות ותיקות מאזרחים ותיקים, משתי סיבות פשוטות: אחת, תוחלת החיים הארוכה יותר, בממוצע; וכמובן היציאה לפנסיה היא בגיל מוקדם יותר, בגיל 62, ולא בגיל 67. הסוגיה של העלאת גיל הפרישה לנשים היא בכל זאת יותר מורכבת ממה שציינת, גברתי, משום – – –
העבודה – אני כולי דרוך כבר לקראת הכנס. אני ישן עם נעליים כדי שאם זה יוקדם אני אגיע ראשון.
היתרון המסוים שיש בהעלאת גיל הפרישה לנשים הוא היכולת של נשים עובדות לצבור יותר זכויות פנסיוניות, מכיוון שהן מקופחות, בגלל שוק העבודה, ביכולת שלהן לצבור רצף זכויות פנסיוניות. אני חושב שחלק מהדיון צריך להיות אם לקשור בכלל בין קצבאות לבין פנסיה. ייתכן שזה לא חייב להיות באותו יום, באותו תאריך ובאותו גיל. עוד הערה שאני רוצה – לפני שאני ניגש לחוק: 27 ח"כיות. זה לא מספיק, אבל זה יותר ממה שנראה במבט ראשון, בהתחשב בכך שיש פה מפלגות שבעיקרון – וזאת בעיה נפרדת – אישה לא יכולה להיות נציגת ציבור, כך שזה – אלו 27 נשים מתוך 102 נציגים. יש 18 חברי כנסת חרדים, ששם אישה לא יכולה להיות – – –
בסדר, 25%, ואנחנו בתהליך. את רואה שבמפלגות שבעבר לא הייתה להן נציגות נשית במשך שנים, היום יש נציגות. המצב הנורמלי יהיה שלא נצטרך את יום האישה. כמו שחודש אב זה לא החודש של האבות, אני חושב שהמצב הנורמלי הוא שלא נזדקק לציין את יום האישה, אלא כל יום יהיה יום של כל אזרח ואזרחית, ולשם בהחלט צריך לשאוף. אבל בהחלט, בינתיים, עד שנגיע לימות המשיח או לימות המשיחה, אנחנו רוצים לרכז תשומת לב בנושא של שוויון האישה, ובאמת, דוח מבקר המדינה מצביע על כך שהדרך עוד ארוכה היא ורבה, רבה. לגבי הצעת חוק בתי-דין רבניים (קיום פסקי-דין של גירושין) – שילוב מעניין של המציעה ממרצ; את רואה שלפעמים טוב שיש קשר בין דת ומדינה? אז יפה שאת מצטרפת למאמץ לחזק את הקשר הזה.
חכי, כשאני אגיע לאתונו של משיח בכלל אני חושב שזה יהיה השיא. חוק בתי-דין רבניים (קיום פסקי-דין של גירושין), התשנ"ה–1995, מאפשר לבתי-הדין הרבניים להטיל על בעל או אישה המסרבים לקיים פסק-דין לגירושין צווי הגבלה המגלמים סנקציות חברתיות וכלכליות שונות, במטרה לדחוק בהם לקיים את פסק-הדין ולתת או לקבל את הגט המיוחל. בין השאר, יש לבתי-הדין הרבניים סמכות להטיל על סרבן גט עונש מאסר של עשר שנים. הצעת החוק מבקשת להאריך את תקופת המאסר האפשרית ל-20 שנה. לפי דברי ההסבר, מטרת הצעה זו היא לסייע לבתי-הדין הרבניים ליישם את חוק קיום פסקי-דין ולצמצם את מקרי סרבנות הגט. תופעת סרבנות הגט היא תופעה קשה וחמורה, ואין ספק שיש לפעול נגדה בכל האמצעים האפשריים. משכך, הממשלה סבורה כי יש להאריך את תקופת המאסר, ותומכת בהצעת החוק, ואני מקווה שגם לאחר שהצעת החוק הזאת תעבור לא יהיה בה צורך, כיוון שאנשים ייתנו את הגט המיוחל יותר מהר, ולא יהיה צורך לא ב-20 שנה ולא בעשר שנים, אלא עצם האיום הזה כבר יעשה את שלו. תודה.
אדוני היושב-ראש, חברי הכנסת, אני קצת במלכוד מוסרי. אני מפנה את שרת המשפטים לעשות הסכמי שלום שאולי אני מתנגד להם ובינתיים אני נותן לה שירותי קריינות כאן. מי יודע אם לא בגלל זה שלא הכרחנו אותה להגיע הנה יקרה משהו.
היית רוצה גם, אה? טוב, הצעת חוק בתי-משפט (תיקון – סמכות עניינית בתביעות כרוכות), התשע"ד–2013, מבקשת להסדיר שני עניינים.
א. חלקה הראשון של ההצעה נועד להסדיר את הבעייתיות הנובעת מחלוקת הסמכויות בין בית-משפט שלום לבית-משפט מחוזי כאשר מדובר בתביעות בענייני מקרקעין. לפי החוק היום, בעל דין אשר הגיש תביעה במקרקעין וביקש בה סעדים שונים אשר האחד הוא בסמכות בית-משפט השלום והאחר בסמכות בית-המשפט המחוזי – גם אם נושאם אחד ומדובר באותה עילת תביעה – יהיה עליו לפצל, להגיש שתי תביעות נפרדות לפי הסעד שכל בית-משפט מוסמך לתת. הלכה זו מסורבלת מאוד ומביאה להתרוצצות מרובה של אותם בעלי דין ועדיהם בערכאות השונות ולבזבוז משאבים שיפוטיים, אף שמדובר באותה פרשה עובדתית. הצעת החוק קובעת כי די בכך שאחד הסעדים בסמכותו של בית-המשפט המחוזי ושנושא התביעה אחד, כדי ששני הסעדים יידונו בבית-המשפט המחוזי יחדיו. הממשלה תומכת בחלק זה של הצעת החוק, שכן אין כל היגיון בכך ששתי תביעות שנושאן אחד יידונו בשני בתי-משפט שונים, דבר שאף עלול להביא להחלטות סותרות. בחלקה השני של ההצעה מוצע לתקן סעיף בחוק אשר מסמיך את בית-משפט השלום לדון בתביעה שכנגד לתביעה שהוגשה אם "נושאן אחד או שהן נובעות מאותן נסיבות, יהיה שוויו של נושא התביעה שכנגד אשר יהיה". לפי ההצעה, בית-משפט השלום יוסמך להעביר את התביעה שבסמכותו לבית-המשפט המחוזי רק אם חלקה של התביעה שכנגד משמעותי. הממשלה מתנגדת לחלק השני של הצעת החוק, שכן התיקון המוצע מוסדר כבר בחוק, ואף מצמצם את המצב הקיים שלא לצורך. כאמור, לסיכום, הממשלה תומכת בסעיף הראשון של הצעת החוק בכפוף להסכמת משרד המשפטים בהמשך הליכי החקיקה ומתנגדת לסעיף השני.
אז אנחנו מצביעים על הסכמה לסעיף הראשון.
אדוני היושב-ראש, חברי הכנסת, האמת היא שרוב החוקים כאן, גם אלה שאני הייתי שותף להם בכנסת הקודמת וגם החוקים האלה, אם היינו מתנהלים באופן מתוקן, היה צריך לגמור אותם בתקנות. לא צריך חקיקה ראשית בשביל דברים, שאני לא אומר שהם של מה בכך, אבל הם דברים שיכולים להיות בהכרח בסמכותו של המשרד הרלוונטי – במקרה הזה משרד הכלכלה. אבל כמו שאומרים בארמית, חבר הכנסת כבל, לא איכשר דרא – הדור לא כשר עדיין כדי לקבל את ההצעה הגאונית. שהמשרדים יעשו את מה שהם צריכים לעשות: באים ב-09:00-08:00, עד 16:00 אפשר להתקין תקנה, כולל ההפסקה המקובלת בין 14:00 ל-16:00. זה עומס כבד מדי, ואז אנחנו נדרשים לחברי כנסת חרוצים, כחבר הכנסת כבל, כדי שזה יהיה בחקיקה הראשית, ייכנס לספר החוקים ובעצם להיסטוריה הפרלמנטרית של מדינת ישראל. אין ספק שאתה לא רק מטביע חותם על ספר החוקים, ידידי, אלא גם סורט סריטה בהיסטוריה – ומהי השאיפה שלנו כמחוקקים מעבר לזה – ואני מברך אותך על כך. בכול אופן, לגופו של עניין, לגבי החוק שמציע לחייב עוסק לתת שירות טלפוני חינם, כפי שפירטת, הממשלה תומכת בהצעת החוק, בכפוף להתחייבות המציע להמשיך את הליכי החקיקה בתיאום עם משרד התקשורת, ולכן אנחנו מבקשים לתמוך.
אדוני היושב-ראש, חברי הכנסת, מה שיפה בכל מועדוני הלקוחות האלה זה שגם כשהם – חבר הכנסת כבל, המציע – גם כשהמועדונים האלה מבטלים את ההטבות וגם כשהם מוסיפים לך הטבות, הם עושים את זה באותה התלהבות: "מעכשיו יותר כוכבים", "מעכשיו פחות כוכבים"; בערך כמו שכשמייעלים את השירות זה בדרך כלל כשאתה צריך לעמוד בתור ארוך יותר, כי יש פחות פקידים בדלפקים. אז צריך באמת להוציא יקר מזולל ולבור את התבן מן הבר כדי לראות מה מיטיב אתך ומה מרע אתך. ההצעה שלך, שמפעיל תוכנית הטבות לא יסיים את התוכנית ולא יערוך בה שינוי – אני מניח שהכוונה היא שינוי לרעה, כמובן – –
– – אלא אם מסר על כך הודעה מפורטת לצרכן מראש, כאשר הצרכן מסר לעוסק את פרטיו לצורך ההתקשרות; ולעניין תוכנית הטבות שלצורך מימושה אין צורך בפרטי הצרכן – אם מסר העוסק לצרכן מסמך שבו מצוין מועד סיום התוכנית, או שפרסם מודעה על מועד הסיום או השינוי בבית-עסקו, באופן ברור ובמקום בולט. עוד מוצע כי במקרים שבהם הצרכן צבר זכויות במסגרת תוכנית ההטבות, העוסק לא יסיים את התוכנית ולא יערוך בה שינוי אלא אם כן נתן לצרכן, לתקופה שלא תפחת משנה מהמועד שבו נמסרה ההודעה לסיום או השינוי, אפשרויות שונות למימוש הזכויות שצבר. הממשלה תומכת בהצעת החוק, בכפוף להתחייבות המציע להמשיך את תהליכי החקיקה בתיאום עם משרד התקשורת, משרד המשפטים והרשות להגנת הצרכן ולסחר הוגן במשרד הכלכלה.
אדוני היושב-ראש, חברי הכנסת, הצעת חוק נציבי פניות הציבור בגופים ציבוריים, התשע"ג–2013, מבקשת לקבוע שבכל גוף ציבורי ימונה נציב שיהיה ממונה על בירור פניות הציבור. אין חולק על העיקרון הכללי שלפיו יש לטפל בפניות הציבור ביעילות ובמהירות, אולם הצעת החוק אינה משתלבת עם חוקים והסדרים קיימים בעניין הטיפול בפניות הציבור. היא מוסיפה מנגנון מכביד על המנגנונים הקיימים, דבר שייצור דווקא סרבול ועיכוב בטיפול בתלונות האזרח. המנגנונים הקיימים כיום לטיפול בפניות הציבור בגופים ציבוריים הם חיצוניים ופנימיים. המנגנון החיצוני הוא נציבות תלונות הציבור שהוקמה מכוח חוק מבקר המדינה, התשי"ח–1958 [נוסח משולב]. נוסף על מנגנון זה, בארגונים אשר בהם קיים צורך במתן מענה לפניות הציבור קיימים מנגנונים פנימיים מתאימים. כך, בכל הקשור למשרדי הממשלה מוסדרת דרך הטיפול בפניות הציבור בפרק מיוחד בתקשי"ר. בגופים מסוימים אף מונו נציבי תלונות ציבור מכוח חוקים ספציפיים. למשל, נציב קבילות הסוהרים ונציב קבילות השוטרים. פניות שעניינן תלונות נגד עובדים בשירות המדינה מטופלות במנגנון משמעתי המאפשר הגשת תלונות נגדם, לפי חוק שירות המדינה (משמעת), התשכ"ג–1963. פניות לקבלת מידע מרשויות ציבוריות מוסדרות באופן מפורט בחוק חופש המידע, התשנ"ח–1998, אשר כל תכליתו הסדרת קבלת המידע על-ידי האזרח מרשויות השלטון, תוך יצירת איזונים בין האינטרס לקבלת המידע לבין אינטרסים אחרים. בהתייחס לנוהלי הטיפול בפניות ציבור – כך אני קורא בשם שרת המשפטים – קיימים נהלים כלליים לעניין המענה הן בחוק לתיקון סדרי המינהל (החלטות והנמקות), התשי"ט–1958, והן בתקשי"ר. בניגוד להסדרים אלו, הצעת החוק קובעת נוהל קשיח, שלפיו תשובה על פנייה תינתן בכתב לכל המאוחר בתוך 60 ימים מיום קבלתה אצל הנציב. הצעת החוק אינה מביאה בחשבון מקרים שבהם יהא מוצדק לסטות מהנהלים הן לעניין מועד מתן התשובה והן לעניין הדיווח על הממצאים, אשר עשויים להיות מוגבלים משיקולי סודיות, פרטיות וכדומה. מכל הטעמים האמורים, הממשלה מתנגדת להצעת החוק.
אחת הבעיות שעלו לדיון בוועדת השרים שדנה בעניין היא שלא שהממשלה לא רוצה פיקוח, היא אומרת שיש כבר מנגנוני פיקוח מתאימים, ומנגנון הפיקוח המוצע הוא בבחינת "ונוסף גם הוא על שונאינו". כלומר, פיקוח זה דבר טוב, אבל נדמה שלפעמים הפיקוח הזה הוא יותר פיקוח נפש מאשר פיקוח. מנגנונים שלמים שגם ככה לפעמים הם דשנים מדי מתחילים לעסוק בתכתובות ובעוד תגובות, ומתחילה להיות אנדרלמוסיה מנגנונית שלמה. לכן, אני חושב שיש מה לשפר במנגנונים הקיימים של התשובות לפניות הציבור, אבל להוסיף עוד מנגנון, אני חושב שזה יהיה מיותר ולא יעיל. לכן, עם כל הכאב שבדבר, ועם הצער, אנחנו ניאלץ הפעם להצביע נגד ההצעה הזאת, ואני בטוח שתקבלו את זה בהבנה, כדרכה של אופוזיציה אחראית.
אדוני היושב-ראש, חברי וחברות הכנסת, הממשלה מתנגד להצעת החוק הזאת.
היא מתנגד. הממשלה מתנגד להצעת החוק הזו משום שהיא הצעה מגוחכת, משום ששינויים בחברה ובשפה לא מתחילים מהצעת חוק.
ודאי שחקיקה יכולה לשנות התנהגות, ולפעמים היא חייבת לשנות התנהגות כי זה אמצעי מספיק חזק כשיש משהו שהוא פרוע, שהוא דורש טיפול מיידי. אבל שינויים בשפה הם שינויים אטיים. ולהגיד "הציבור חושבת" זה מגוחך.
להגיד, סליחה, "ראשת המפלגה זהבה גלאון" זה מגוחך.
אז מה? האקדמיה קבעה, וזה מגוחך. היית מאמינה?
זה שהאקדמיה קובעת – האקדמיה קובעת לפעמים דברים מגוחכים. אפילו בית-משפט, השם ירחם, קובע לפעמים דברים מגוחכים.
זה קשור משום שלא כל דבר צריך – – –
אני מסביר. אני ממש באמצע. כמעט השתכנעתְ, ואז התפרצת. שפה יש לה הדינמיקה שלה. גם אם השפה היא גברית או זכרית במקורה, זה לא שאם יכתבו בשלט "ילדים חוצים, ילדות חוצות" יבוא השוויון.
לא יחלחל. יחדה ונגדה לא יתפוס פה גם עוד מאה שנה כשיגידו.
אני חושב ככה. לכן אני חושב שהעניין הזה של לאלץ בכוח בשלב הזה שינויים שקיימים גם בשפה וגם בעניינים אחרים באמצעות חקיקה, מוקדם מדי ולא יצלח. גם ההערות האלה – גם את בעצמך כשדיברת, כתבת: "מלגלגים עלינו, צוחקים עלינו", ולא "מלגלגים ומלגלגות עלינו" או לא "מלגלגות עלינו" בלבד. וכשאמרתְ – – –
נכון. חכי, ידעתי שתגידי את זה. אבל גם כשאמרת "אתם יודעים ויודעות" כי רצית להיות קצת מרב מיכאלי, לא אמרת "אתם יודעים ואתן יודעות". למה? כי זה לא נוח – –
– – כי זה מציק לאוזן ולשפה, ואלה הרגלים שמנסים לאלץ את כלל הציבור, שאני כבר לא יודע אם זה זכר או נקבה, אף שיש כללים בעברית שהאקדמיה קבעה, שציבור זה זכר, ממשלה זו נקבה, אומה זו נקבה והכנסת זו נקבה, וזה בסדר שבשפה יש זכר ונקבה, ולא כל הדברים המשותפים הם גם זכר וגם נקבה. אותה אקדמיה גם קבעה כללים מסוימים. אבל הניסיון בכוח, בצורה כל כך מאולצת, לשנות את כל החברה באמצעות שלט הרחוב, נעבעך, לא יצלח, ולכן אני חושב שההצעה הזאת, לא רק שהיא לא מביאה את הדברים שאת מתכוונת להביא – היא עלולה להפוך את השפה לשפה עקרה, או עקר, או – כי יש זרימה טבעית, ואנשים לא צריכים, בגלל הפוליטיקלי-קורקט שלכם ושלכן לעצור כל רגע ולהגיד: אה, אומרים כך או אומרים כך? לכן גם העניין הזה של ראשת המפלגה, שבזמן האחרון מתגלגל, וכל אחד חושב שהוא ליברל ופמיניסט ומתקדם ונאור ומודרני אם הוא רק מתחכם ואומר ראשת האופוזיציה, ראשת המפלגה, ראשת הממשלה, כאילו הוא עשה איזה מעשה טוב של "הצופים" – זה מגוחך. יש לומר "ראש הממשלה" גם אם זו אישה, ו"ראש האופוזיציה", ואפשר להיות פמיניסט מוחלט גם אם לא עושים שינויים מאולצים בשפה. ולכן, כיוון שכוחה של ההצעה הזאת הוא הצהרתי בלבד – מוצע לתקן את חוק שיווי זכויות האישה, שאינו כולל הוראה עונשית או קובע עוולה אזרחית בגין הפרת הוראה מהוראותיו, הממשלה מתנגדת להצעת החוק, או כאמור, מתנגד להצעת החוק, ואם תגידי שלוש פעמים "הממשלה מתנגד להצעת החוק", תביני כמה הצעת החוק הזאת היא מגוחכת.
אדוני היושב-ראש, חברי הכנסת הנוכחים, כנסת ריקה, חזון אחרית הימים מתגשם אל מול עינינו ממש – הקואליציה של האופוזיציה. במילה חדשה, "האופורטוזיציה". דרעי ביחד עם מוחמד ברכה, אייכלר עם זהבה גלאון. וגר זאב נסים עם אחמד טיבי וליצמן עם זחאלקה ירבץ. לא יישא גוי אל גוי חרב ולא ילמדו עוד מלחמה. ממש ימות המשיח. ולא סתם קואליציה יש לאופוזיציה, יש להם גם ערכים משותפים. פתאום יצחק כהן מש"ס מדבר כאילו הוא בלע דוב – את דב חנין. הקול קול יוסי שריד והידיים ידי יצחק כהן. הוא מדבר על נטל, על ההתנחלויות. ומשה גפני מלאך נקמות: הוא מבטיח שיום יבוא והוא ייפרע מההתנחלויות ומישיבות ההסדר ומהציונות הדתית. אנחנו רק מחכים שתבוא ותיפרע מאתנו, כאילו זה עניין של או-טו-טו. בכנסת הקודמת ישב פה ידידי חבר הכנסת כצל'ה, שתמיד אמר: בשבוע הבא אנחנו נכנסים לקואליציה. וגפני, אף-על-פי שיתמהמה, הוא משוכנע שבוא יבוא בשעריה של הקואליציה. הוא אפילו לא מעלה בדעתו שיכול להיות שאם הוא ימשיך לאיים על הציונות הדתית הוא יהיה עוד קדנציה באופוזיציה. לא כולנו עומדים ומחכים שיבואו כבר ויושיעו אותנו מיאיר לפיד, מהשותפות ומהאחים. אחים יש לנו מכל הסוגים. וחבר הכנסת אריה דרעי, הייתם צריכים לשמוע אותו היום מרעיף דברי חלקות על בוז'י הרצוג: אנחנו מקווים שאתה תהיה ראש ממשלה. ומילא דברי החלקות, הייתם צריכים לראות איך בוז'י הרצוג, איך הוא נעתר לדברי המורך והחנופה, כשמן בעצמותיו; כמעט הסתובב לצד השני ואמר: עכשיו תכוון גם לפה. הוא כל כך נהנה; או-טו-טו, עצם הוא עיניו, או-טו-טו אני ראש ממשלה, אני ואריה וגפני וליצמן – לכמה הגענו כבר? 30? 35? ופתאום הכול נשכח. חברת הכנסת זהבה גלאון, שתמונתה לא יכולה להופיע באף עיתון חרדי, היא תהיה בקואליציה אתם, והם יסכימו על פונדקאות, על שוויון ועל גיוסים.
על הכול הם יסכימו, כי עכשיו כל כך טוב להם שם ביחד בחושך, באיזה חדר צדדי פה. כמה העמדת פנים? כמה הפקת סרק של יבבות וגניחות עולות ויורדות במקרה של אזעקת אמת ורחמים עצמיים? כתבתי באיזה מקום שהם החמיצו את האוסקר בשבוע. כאלה שחקנים, החרדים שיושבים פה, כאלה אמני סאונד, כאלה במאים, מפיקים; אצלם בשעה הם מפיקים עצרת ענק. אם היה אפשר לנצל את יכולת הארגון הזה להפיק גיוס של 100, 200, 300 בחודש, לא היה צריך את החוקים האלה. ואחרי כל זה – הם צריכים בעצם לבוא ולהגיד הרי תודה לבית היהודי, ובעיקר לחברת הכנסת איילת שקד. זאת תודה שהם צריכים להגיד לה כדי שאני אנזוף בחברת הכנסת איילת שקד. כל כך טוב עשו להם, לשיטתם שלהם. הם צריכים להתאמץ כל כך קצת כדי לעמוד במְכסות – נדמה לי שיש כך לומר – ממש קפיצה קטנה, בעוד כמה שנים, לכש-, כדי לעמוד ביעדים. והם בוכים כאילו עכשיו גוררים אותם עם טנקים מבני-ברק לתל-השומר, את כל הדרך הזאת. כמה הם בוכים בשביל לא לגייס חרדי אחד. והכול – איזו הלהבה עצמית, והלהטה, ומערכת של שיסוי. אבל אנחנו, יש לנו טקסטים. אנחנו יודעים קרוא וכתוב; לא כולנו, כן? לא טקסטים מסובכים. אבל מה שגפני אומר בפורומים פנימיים אינטליגנטיים של ציבור חרדי הגיע לאוזנינו. הנה הוא אומר בכנס בקריית-צאנז, בנתניה: אנחנו לא מתחרטים שהצטרפנו לוועדת שקד. מה שהתקבל, אומר גפני, זה שעד יולי 2017, כלומר עוד שלוש וחצי שנים, אין כלום בנושא הגיוס. לא רק שאין כלום אלא כל ה-30,000 יקבלו פטור. ויתרה מזאת, גם אחר כך, בעצם עד יוני 2018, אין כלום בפועל. אנחנו מדברים על תקופה של עוד ארבע וחצי שנים שבהן לא יהיה כלום לכל מי שרוצה ללמוד תורה – אומר גפני. ההכרזה של לפיד, ממשיך גפני ואומר, שהחל מעוד חודש יחולקו צווי גיוס, אין לה מקום. אותו אחד שהוא מדבר עליו לא מתגייס עד אמצע 2018 אם הוא לומד תורה. גם אז, אם עומדים ביעדים, לא תחול עליו חובת גיוס. מי שהוא בן 18 בכלל לא חלה עליו חובת גיוס; רק כשיגיע לגיל 21. אומר גפני: אני לא מייפה את התמונה ולא משחיר אותה, אלא אומר את החוק כפי שהוא. שימו לב מה עוד הוא אומר, גפני: אגב, אנחנו לא נדבר כאן הכול כי החוק עוד לא עבר – זה היה לפני כשבוע או עשרה ימים. אם יהיו כאן מדי הרבה שבחים, עוד מישהו ירצה לשנות את זה לפני שזה מגיע למליאת הכנסת. אני חוזר פעם שנייה, כי זה ממש הפזמון: אגב, אנחנו לא נדבר כאן הכול – אומר גפני – כי החוק עוד לא עבר. אם יהיו כאן מדי הרבה שבחים, עוד מישהו ירצה לשנות את זה לפני שזה מגיע למליאת הכנסת. שמעתי את ההקלטה. לא ראיתי, אבל פניו היו כמו שועל שבלע לקרדה שלמה בטעם בד"ץ מרוב אושר. הח"כים החרדים כל כך שמחים בחוק הזה, שאני אומר לכם שאם הבג"ץ היה מחייב אותם לעשות חוק בלי השתתפות של חילונים – מהמפלגות החילוניות – וגויים – מהבית היהודי, כן? אילו היו צריכים לעשות את זה לבד, בעצמם, הם היו מגיעים בערך לאותה הצעת חוק. פחות או יותר. אני לא חושב שהם היו מיטיבים עם החרדים עד כדי כך, אבל פחות או יותר זאת רוח הדברים. אבל הם צריכים להלהיב ולהלהיט ולהגיד: אבוי לנו, ושיר המעלות, ולהוציא את התהילים-חירום מהפאוץ'. כמה העמדת פנים, כמה הצגה, כמה שקרנות. וכולם אומרים להם: אחינו, באמת, מתוך התחשבות. כאילו הצבא זה זבל, כאילו להיות בצבא זה כלום. זה לא יזיק לכם, ואם יהיה לכם קר בלילה נבוא ונכסה אתכם, ואם השמיכה לא תספיק לרגליים נעלה אותה – הלו, צבא הגנה לישראל, צריך לשרת. ואריאל אטיאס – עוד אחד שאתה אף פעם לא יודע אם הוא יוצא מוועדת שקד או נכנס. הוא יוצא החוצה, והאצבע – הוא משאיר אותה בפנים בשביל להצביע אם צריך. הוא אומר היום בכנס של האופוזיציה, סליחה, של האופורטוזיציה: לא יתגייסו יותר מ-7%, אז למה יאיר לפיד משקר לבוחריו? זה מה שהוא אומר: 7% בסוף, מהבריכה – הנפרדת, אני מקווה. 7% בסוף. הם מדברים בשני קולות. לציבור החרדי הם אומרים: נורא, נורא מה שהולך להיות. אבל פה, בפנים הם אומרים: עזבו, זה כלום. בפומבי – אסון; באוזן – עלינו. אפשר להרגיע, קריאת הרגעה. עכשיו, הם יודעים טוב מאוד, הח"כים החרדים, את פרטי החוק. האם בעיתונים שלהם הקוראים שלהם יודעים את פרטי החוק? גם ככה החוק הוא מורכב, הוא מסובך, ולא כולם יודעים. אבל לחרדים יש, ברוך השם, הרבה עיתונים – יומיים, לא תגידו פעם בשבוע, שיש ספורט, פלילי ודברים אחרים, ואין מקום. חוק חשוב מאוד, תפרסם את הפרטים שלו – מה יש, על מה מדובר; חוק, אחר כך דברי פרשנות אפשר. הרי לכל ח"כ שם יש עיתון: לליצמן יש את "המודיע", לאייכלר יש את "המחנה החרדי", לפרוש יש "המבשר", לגפני, אשר ומקלב יש את "יתד נאמן". ויש את אלה ששונאים את גפני, הפלג שאין להם נציגות בכנסת. באף אחד מהעיתונים האלה ובשבועונים ובאתרים אין החוק עצמו. הרי מדובר בציבור שיודע קרוא וכתוב; הוא קורא "תוספות", הוא קורא טקסטים מסובכים. הוא לא יכול להבין את החוק, לראות כמה טוב, הו, כמה טוב? אפשר להמשיך וללמוד תורה. ואני אוהב לומדי תורה, ואנחנו אוהבים, ומאפשרים להם פה להמשיך ללמוד. אבל לאלה שלא רוצים ללמוד ולא יכולים ללמוד, מאפשרים להם לצאת מהישיבה וללכת לצבא או לשירות האזרחי. אבל החוק הוא חומר אסור בקריאה, כי יש חשש שאם הקורא החרדי יקרא בעצמו הוא עלול להבין שלא כצעקתו של גפני ולא כזעקתו של פרוש. ומי יודע, אולי אנשים יתחילו לחשוב לבד, חס וחלילה, השם ירחם. ולכן את הטקסט הזה של החוק מונעים מהקוראים, ולא סומכים על שיקול הדעת שלהם. ואני כבר לא מדבר על ערמת הגידופים מהכיוון של ש"ס כלפי הציונות הדתית, שאתה אומר לפעמים: בטח אלו לא רבנים אמיתיים שאמרו; אני מדבר על "בית של גויים", ו"בהמות" ו"עמלקים". אתה אומר לפעמים: הרי אנשים הם תלמידיו של הרב עובדיה, זכר צדיק לברכה. מילא היו יורשים גם את הספרים וגם את הדברים הלא-נעימים שלפעמים נהג לומר על הזולת. אבל כשרבנים שנחשבים לגדולים ירשו במקום את הספרים רק את הגידופים, אנה אנו באים? אתה אומר: אלו אנשים שלמדו תורה ומלמדים תורה. אם ככה הם מדברים, אז בעד מה הם למדו תורה כל כך הרבה שנים, אם זו כל החבילה?
אבל גידופים באים במקום טיעונים. הרי אנחנו יודעים שח"כ אטיאס רצה שהחוק הזה לא יהיה כהוראת שעה, כפי שהוצע, אלא יהיה חוק קבוע. פתאום החוק טוב. כן, יאללה, שיימשך. כי גם הוא יודע כמה שהחוק הזה מיטיב עם החרדים, לשיטתם. ולכן יש פה כפל לשון וכפל מבצעים, בעצם. אני רוצה לומר לסיום גם לצד אחר פה בבית הזה. שמענו את חברת הכנסת סתיו שפיר סונטת בישיבות ההסדר, וגם אתה, ידידי חבר הכנסת שטרן, המשכת את מפעל חייך בלעקוץ את ישיבות ההסדר. זה יפה, זה 35 שנה, וזה בהחלט רגע של שיא, גם פה בכנסת. אני מאוד מתחבר למשהו שאתה בעצמך אמרת על אלו שמחרפים את נפשם. אז יש את הוויכוח אם זה 17 חודשים או 20, ומה היה צריך לעשות, ואני מניח שבחלק מהדברים אנחנו יכולים להסכים ובחלק לא – על טקטיקות ועל מהות. אבל בסוף, וגם בהתחלה, אותם הסדרניקים, שכל הבית הזה – החרדים שלא משרתים, והחילונים שכן משרתים – כולם יורדים עליהם יומם ולילה, הם מהמחנה המצטמצם והולך שמחרפים את נפשם. עליהם אתם שופכים את כל מְרֵרָתכם? מישהי שמשרתת 32 או 36 חודשים ב"במחנה" לא יכולה לרדת על מישהו שמשרת רק 17 חודשים במחנה אמיתי; מי שמשרת בכתיבה לא יכול לרדת על מישהו שמשרת חצי מהזמן במקום שבו הוא מסכן את חייו. בסוף, בשעת המבחן – חלילה, אם תהיה – בשעת המלחמה ובשעות האימונים והמילואים, אלה של 17 החודשים, שנתפסים פתאום כמו הבעיה הגדולה של עם ישראל – אז תחסוך 200 הסדרניקים, חבר הכנסת שטרן, אז יהיו עוד 300. על זה קם ונופל כל הקומפלקס הזה של השוויון בנטל?
הייתי עסוק, לצערי, בלהקשיב לך.
זה דבר שאני מרבה לעשות בזמן האחרון.
אלו השותפים של השוויון בנטל.
חבר הכנסת שטרן, להגיד שכתבתי פיליטון – אני מבין שככה אתה אומר שהדברים לא רציניים. אני מבין שזה סוג של טקסט. אבל זה טקסט מ"הסבנטיז", להגיד את זה.
וכל העניין הזה, כל היום – ישיבות ההסדר, מצאנו את המשתמטים הגדולים, את הטנקיסטים והחי"רניקים בישיבות ההסדר. הם הבעיה, כשיש בעיה קשה של אנשים שמשתמטים. ויש בעיה אחרת, שאני מוכן לפתור גם אותה, במחנה החילוני: בואו נקים ישיבות הסדר לחילונים. אני מסיים בהצעה הזאת.
ישיבות הסדר לציבור חילוני. אני מוכן לנסח את הצעת החוק.
אין "אתם", אין לי תולעים. מה זה "אתם"? דבר בלשון יחיד. ישיבות הסדר לחילונים. ילמדו מה שהם רוצים: ציונות, מנהיגות ואזרחות. ישרתו 17 – – –
ויהדות. אני אומר, הם יקבעו את תוכנית הלימודים, ישרתו 17 חודשים, כמו הסדרניק, באופן אקטיבי. ההורים שלהם ישלמו 1,000 שקל לחודש, כמו ההורים – לא מקבלים בישיבות ההסדר, מי שלא נשוי; לא מקבלים, בניגוד לשקרים שכל הזמן חזרו עליהם. ההורים שלהם ישלמו 1,000 שקל בחודש, כל ארבע וחצי, חמש השנים. שפינוזה – מה שאתה רוצה ילמדו, וילכו לשירות קרבי. תאמינו לי שהצבא ירוויח חיילים קרביים משכילים, מסורים, טובים. גם החבר'ה האלה, שעושים היום שלוש שנים, הם משכילים ומסורים, אבל החבר'ה האלה – חלק גדול מהם, בגלל שהם לא במסגרת של הסדר, הם מוצאים לעצמם סידורים, איכשהו, שלא כולם יהיו קרביים. נרוויח הרבה חיילים קרביים.
ואני מציע, את האש לכוון לאלו שלא משרתים, שלא מחרפים את נפשם, ולא לחפש מטרות קלות מכל מיני סיבות אחרות. אנחנו צריכים להיות המחנה של המסורים ושל המחרפים נפשם, ולהמשיך להתווכח כמה לשרת ואיך לשרת, אבל לא לתת פתחון פה ולתת עדיפות לאלו שלא רוצים לשרת ויש להם טענות על כל אלו שמשרתים למה הם לא משרתים מספיק. לא נהיה כמו אלו שגם נוסעים חינם באוטובוס וגם מתלוננים למה רק הם לא מקבלים את העודף.
אני לא אתייחס, אדוני היושב-ראש, למעט האמירה היחידה – – –
– – – למעט האמירה היחידה שאומַר: תראה, זה העונשים אצלנו, תראה כמה שאנחנו אנשים טובי מזג ורחמנים. תחשוב מה הפרסים אצלנו, כמה שהם נפלאים. אדוני היושב-ראש, עוד מילה לפני שאני אקרא, על ויקטור שם-טוב, שדובר עליו פה הרבה. לא הכרתי אותו, אבל כל מי שהיה פה נער בשנות ה-70, או אפילו צעיר, כשאתה אומר לו "שר הבריאות", הוא אומר ויקטור שם-טוב; כמו ששר החוץ – אבא אבן. זה מין מותג. אנשים מסוגו – אנחנו כולנו מכירים את הפתגם, אומרים: עם חברים כאלה, מי צריך אויבים? עליו בהחלט אפשר לומר הפוך: עם יריבים כאלה, מי צריך ידידים? כלומר, לפעמים אדם שהוא יריב פוליטי, אתה אומר: אם זו היריבות – עם כל חילוקי הדעות אתה מרגיש, גם אם אתה לא מכיר אותו אישית, שמדובר בידיד.
בעוד 30 שנה זה מה שיזכרו. אנחנו צריכים, מי שמדבר היום – – –
אבל בעוד 20, 30 שנה, זה מה – יכול להיות שהילדים שלך, זה מה שהם יזכרו. תראה, להבדיל, אני זוכר הרכבי קבוצות ספורט משנות ה-70, ולא את הקבוצות של היום. כל אחד, מתי שהוא גדל.
טוב, הודעת הממשלה על רצונה להחיל דין רציפות על הצעת חוק שירות אזרחי, התשע"ב–2012: מוצע להסדיר בחוק את השירות הלאומי והשירות האזרחי במדינת ישראל. כיום רוב תחומי השירות הלאומי מעוגנים בתקנות שונות ובנהלים. מוצע לקבוע תנאים להתנדבות, את תחומי השירות ואת תנאי השירות, לרבות סוגי שירות מיוחדים. עוד מוצע לקבוע הוראות לעניין הרשות, הכרה בגופים המוכרים והתנאים לפעילות הגופים המוכרים. בנוסף, מוצע לקבוע את אופן הפיקוח על השירות הלאומי ולאפשר הטלת עיצומים כספיים על הגופים המוכרים. אני מבקש לתמוך בזה.
אדוני היושב-ראש, חברי הכנסת, הנני מתכבד להודיעכם כי בהתאם לסעיף 1 לחוק רציפות הדיון בהצעות חוק, התשנ"ג–1993, ועדת השרים לענייני חקיקה החליטה, על דעת הממשלה, להודיע על רצונה של הממשלה להחיל דין רציפות על הצעת חוק הביטוח הלאומי (תיקון מס' 123) (השגה על קביעת דמי ביטוח), התשע"א–2010, הצעת חוק מטעם הממשלה מס' 545, מיום 15 בנובמבר 2010. תודה.
בתנאי שמצליחים לעצור אותך.
אדוני היושב-ראש, חברי הכנסת, בשם שרת המשפטים, שהיא, בשם שרת הבריאות – כמו בתלמוד: אמר רבי יוחנן, אמר רבי זירא, אמר רבי – – –
דור שלישי, כן. רק עם אנשים – – –
זה כמו חז"ל, רק עם אנשים הרבה יותר חכמים. חברי, חברות הכנסת, שרת הבריאות נאלצה, לצערה, להיעדר מדיון זה, ואני אמלא את מקומה. ב-2008 פורסם חוק הסדרת העיסוק במקצועות הבריאות. ערב חקיקת החוק עסקו במקצוע מטפלים בעלי מגוון של רמות השכלה ולא הייתה הסדרה של דרישות המקצוע. בחוק הוחלט כי העוסקים במקצועות הבריאות בישראל, מכאן והלאה, יהיו בעלי השכלה אקדמית של תואר ראשון לפחות. במטרה לצמצם את הפגיעה במי שעסק במקצוע הבריאות המוסדר ערב תחילת החוק, נקבעו בחוק הוראות מעבר שונות. תוקף הוראות המעבר פג, וכיום כל המבקשים לעסוק בישראל במקצועות הבריאות נדרשים לעמוד בהוראות החוק, לרבות להיות בעלי תואר אקדמי כנדרש. בהמשך התברר כי עד לאחרונה, במספר מצומצם של מדינות באירופה, למדו מקצועות אלו לתעודה ולא לתואר אקדמי ראשון כנדרש בחוק. ניסיונות לפתיחת תוכניות השלמה לתואר מול כמה מוסדות אקדמיים בישראל לא צלחו. יש חשש כי פתיחת האפשרות להעניק תעודה למי שאינו בעל תואר אקדמי תרוקן מתוכן את מטרת החוק, וכי דרך אפשרות זו ייכנסו למערכת הבריאות בעלי תעודות שאינם עומדים בסטנדרט הנדרש. לצד חשש זה עלה וגבר הצורך להסדיר את מעמדם של העולים החדשים בעלי הדיפלומות. הצעת החוק שלפנינו נועדה לאפשר לתקופה קצובה של חמש שנים לבעלי דיפלומות שלמדו במוסד להשכלה גבוהה מחוץ לישראל, שאינו בהכרח אוניברסיטה, ברמה שהיא שוות ערך לתואר ראשון הנלמד בישראל, לקבל תעודה במקצוע הבריאות, ובלבד שעמדו בתנאים שנקבעו בהצעת החוק. אשר על כן, הסכימה הממשלה לתמוך בהצעת החוק בנוסח שאושר בין היתר על-ידי משרד הבריאות ובכפוף לתיאום והסכמה של משרדי הבריאות, המשפטים, הקליטה והחינוך. תודה רבה.
גברתי היושבת-ראש, ידידי חברי הכנסת, לפני שאענה אני רוצה לשתף אתכם באיזה הרהור: מתי הפכנו מחברה של אזרחים לחברה של צרכנים? מאזרחים ותיקים, במקרה הזה, לצרכנים ותיקים? אנחנו מוצפים בעוצמה אדירה של פרסום, בעיקר בערוצי הטלוויזיה אבל בכל המדיה, שאומרים לך: תקנה, תקנה, אתה צריך את זה, זה בתשלומים, זה כלום; בכלל המוצר הוא בחינם ואתה רק משלם משלוח 199 שקלים. הכול בחינם, קנה, קנה הכול. ואנשים, באופן טבעי, לא עומדים בפיתוי הזה, בעומס הזה. לפעמים צורת המכירה לא ממש ברורה, קצת מטעים אותם, קצת מעגלים פינות. זאת הערה כללית שאני חושב שצריך – זה קשור גם לנושא של עסקים פתוחים בשבת ועסקים שמתגאים בזה שהם 24/7 ושהעיר תל-אביב היא עיר בלי הפסקה. קצת הפסקה, אם אפשר, מהטרטור הזה של לקנות ושל הפרסום ושל המדיה שמציפה אותנו עד שאנחנו, כאזרחים קטנים, אפילו לא שמים לב שהנה, עוד 100 שקלים ועוד 1,000 שקלים, וכך אנחנו מוצאים את עצמנו, בעיקר החלשים יותר, מרוששים לגמרי. זה נושא שקשור גם ליוקר המחיה, זה קשור לשורה שלמה של תחומים – פשוט, אנשים לא עומדים מול עוצמת הפרסום. ההצעה הזאת, שחברתי חברת הכנסת שולי מועלם וחבריה מציעים, מבקשת למנוע שימוש לרעה באמצעי השיווק הטלפוניים שבאמצעותם מוצעות עסקאות מכר מרחוק ללקוחות פוטנציאליים. מוצע, כפי שצוין קודם, שיתקיים מנגנון סינון ראשוני שמודיע, כמו בשיחת גוביינא, לקונה הפוטנציאלי שמדובר בעסקת מכירה, ובה שמו של העסק וכוונתו למכור נכס או שירות לצרכן. ההצעה מדברת על כלל האזרחים, אך כאשר מדובר על אזרחים ותיקים או עולים חדשים, העניין חמור עוד יותר. אנשי המכירות במקרים רבים מנצלים את תמימותם, את בדידותם ואת קשיי השפה, פותחים את השיחה בטון חברי ומתחשב, וגורמים להם לחשוב שהם פועלים לטובתם – אך בעצם מנצלים את מצוקתם. אתם יודעים כמה גוזזי שערות מהציפורניים או כל מיני מוצרים שאתם רואים בחוברות המכר האלה – באמת מוצרים שאף אחד לא צריך, שהם רק נשמעים טוב – אנשים קונים, בעיקר אנשים מבוגרים? ראינו כתבות בערוץ 10 ובמקומות אחרים, שאנשים, יש להם מחסן מלא מתנות שאין מה לעשות אתן. הם הוטעו לחשוב, מספר כרטיס האשראי כבר נמצא אצל המוכר, ואז הקשיש שמתקשרים אליו אומר "טוב, בסדר", רק כדי שירדו ממנו, כי הבטיחו לו איזו מתנה או משלוח חינם. המילים "חינם" ו"במבצע" חוזרות יותר מדי פעמים. אני רוצה להודות, כאמור, לחברת הכנסת מועלם, שפועלת רבות למען אוכלוסיית הוותיקים. בחוק הזה אנו רואים לנגד עינינו את כלל האוכלוסייה, וגם את הוותיקים והעולים ובעלי קשיים מיוחדים. תודה ליושב-ראש ועדת העבודה והרווחה, חבר הכנסת חיים כץ, ולחברת הכנסת אורלי לוי אבקסיס, שעושים ימים ולילות למען רווחתם ובריאותם של כלל אזרחי ישראל. לכן אני מבקש מכם, ידידי, לתמוך בהצעת החוק, בכפוף לתיאום עם משרדי הכלכלה, המשפטים, האזרחים הוותיקים והתקשורת, כדי שאת הנגע הזה, של ניצול חלשים למען קניית מוצרים שהם לא זקוקים להם, נוכל לצמצם ככל הניתן.
אדוני היושב-ראש, חברי הכנסת, בראשית דברי ברכה לחבר הכנסת החדש, יואב בן צור, כך מקובל. התחלת בנאום חשוב מאין כמותו – חלב – – –
אני יכול עכשיו 20 דקות להפליג בשבחו של אדם שאני בקושי מכיר, ואם הייתי מכיר על אחת כמה וכמה.
לא לא לא, חלילה, זו סגולה לאריכות ימים.
אשתו כגופו דמי. בהחלט חשוב לפתוח את דבריך בכנסת בנושא שהוא כל כך חשוב, חומרי החיים, חלב, מים, הדברים שהם בסיסיים לכל אדם. אני מאחל לך שעוד נאומים רבים יוקדשו – לשבח ולגנאי – בתפקידו של חבר הכנסת למען הדברים הבסיסיים, שהם מקור חיותו של כל אדם, על אחת כמה וכמה ילדינו. אני עכשיו שר החקלאות, לצורך העניין. אני אוסיף הערה משלי לפני שאקרא מן הכתוב, שאלו מנפלאות הקפיטליזם, שאנחנו גם נהנים, אומנם, מחלק מיתרונותיו, אבל אחד מהחסרונות זה התיווך ופעריו. החקלאי, זה שעובד, ומזיע, ושותל, וזורע, ומגדל, ומייצר ביצים וחלב, הוא זה שנהנה מעט, לעומת כל אלו שרק נהנים מפרי עמלו, וכל אחד מעביר לזולתו כדי שבסוף זה יגיע לצרכן, וכאן אומנם המחיר עולה לצרכן, וזה מכעיס את כולם, אבל אנחנו צריכים לזכור שבסוף מי שפה מפוצה מעט זה היצרן, זה שבאמת עושה את העבודה, בכל מזג אוויר, בכפר ובספר. וזה נכון לא רק לגבי חקלאים, אני אומר לכם שזה נכון גם לגבי סופרים שכותבים ספרים, ולגבי עיתונאים, ולגבי כמעט כל המקצועות; כל אלו שבאמת עובדים הם אלו שנהנים פחות, כי הם בחרו במשהו לא נכון, הם בחרו לעבוד. כפי שנאמר במקורותינו, אני לא יודע איפה, "בזעת אפיך תאכל לחם" – אני יודע איפה נאמר, אבל ליצני הדור אומרים: ובזיעת אפיהם של אחרים אתה תאכל לחמניות. זה הפער בין מי שמייצר לבין מי שמתווך. שר החקלאות ביקש לציין כך: משרד החקלאות פועל בכל הדרכים האפשריות לצמצם את הפגיעה בציבור הצרכנים הישראלי, במשקים החקלאים ובכלכלה הישראלית. ועדת המחירים המשותפת של משרד החקלאות ופיתוח הכפר ומשרד האוצר פועלת מתוקף חוק פיקוח על מחירי מצרכים ושירותים, התשנ"ו–1996, להלן: חוק הפיקוח. הוועדה עוסקת בגיבוש והגשת המלצות לשרי החקלאות והאוצר לענייני קביעת מחירי המקסימום לצרכן של מוצרי החלב אשר מפוקחים לפי פרק ה' לחוק הפיקוח. בסעיף 15 לחוק תכנון משק החלב, התשע"א–2011, נקבע כי "על אף האמור בסעיף 9 לחוק הפיקוח, לצורך קביעת מחירים למוצרי חלב לפי פרק ה' לחוק הפיקוח, תקבע ועדת המחירים כהגדרתה בחוק האמור, אמות מידה שלפיהן, בין השאר, מחירי מוצרי החלב יעודכנו בהתאם למועד ולשיעור המצטבר של השינויים במחירים המזעריים של חלב בקר במכסה. מחיר המטרה – "מחיר מטרה לחלב" הוא מושג המתאר את התמורה המשולמת, שהמחלבות משלמות, ליצרני החלב ברכישת חלב גולמי. מחיר המטרה משקלל את עלויות הייצור הכרוכות בייצור החלב, והוא מתעדכן מעת לעת על בסיס נוסחת עדכון מוסכמת. מחיר המטרה כולל כמה מרכיבים, שלכל אחד מהם ניתן משקל יחסי בקביעת המחיר. המרכיבים העיקריים הם: מחירי מזון מרוכז; מחירי מזון טרי וחציר; שכר עבודה שכירה; פחת וריבית על השקעות במבנים ומתקנים; ריבית על הון חוזר; עלויות דלק; שיעור רווח מובטח ליצרן ועמלת שירות למועצת החלב. אני רואה שזה סוחף פה את האולם, מרוב שזה מעניין, אבל זה חשוב. על-פי חוק תכנון משק החלב, קביעת מחיר המטרה היא בסמכות ועדת היישום ובאישור מנכ"ל משרד החקלאות ופיתוח הכפר ומתבצעת אחת לרבעון למשך שמונה שנים מתחולת תקנות מחיר המטרה, כאשר על התקנות שאושרו חתומים שר החקלאות ושר האוצר. בוועדה חברים נציגי משרד החקלאות והאוצר. העלייה במחיר המטרה – העלייה הקרובה במחיר המטרה של החלב תהיה בגובה של 14.59 אגורות נוספות, בתחילת חודש יולי, והיא עלייה של 6.81%, אך יש לציין ולהדגיש כי העלייה אשר תתבטא בסופו של דבר בכיסו של הצרכן היא של כ-3.6% בלבד בסל המוצרים המפוקחים. אבקש לציין, כותב שר החקלאות, כי בעוד שהפיקוח על המחירים הוא פתוח ומאפשר שיקול דעת רחב יותר, וטרם התקבלו החלטותיה של ועדת הפיקוח בעניין שינוי כלשהו במחירי המוצרים, קביעת העלאה או הורדה במחיר המטרה נעשית על-פי חישובים ונוסחאות קבועות וברורות, ושיקול הדעת האפשרי קטן. ייקור מוצרי החלב המפוקחים הוא לפי המלצת ועדת מחירים המשותפת למשרדי החקלאות והאוצר, הפועלת לפי אמות מידה ברורים – אמות מידה ברורות, ברורים? – ובאישורם של שר החקלאות ושר האוצר, והיא מתכנסת לדון בנושא שינויי מחירים אחת לשנה או בכל שינוי של 3% ברמת המחירים הנדרשת. סיבות לעליית מחיר מטרה – אני רואה שאתה פשוט – – –
לא לא, אנחנו רק בתחילת הסקירה על מחיר המטרה, החלב ומוצריו ותוצריו, מחיר החציר ועלויותיו, כל הדברים האלה, המעניינים מאוד, הם כולם מרכיבים, בסופו של דבר – – –
כן, אם שר האוצר יואיל לחתום – אני מעריך שלא תהיה לו ברירה אלא לחתום, בסופו של דבר. אולי יקדימו את פינוי שדה-דב בעוד שנה, ואז יהיה כסף – – –
מרוב הקדמות של שדה-דב, כבר ב-2005 לא היה צריך להיות שם שדה תעופה. רוב העלייה במחיר המטרה הוא בשל עלייה חדה במחיר התבואות המשמשות מזון לפרות, שהושפעו מהבצורת אשר הוכרזה לא מכבר, ומשרד החקלאות הגיע להבנות עם נציגי המגדלים של מזון הפרות למתן את העלייה במחיר המזון כדי למנוע עלייה גדולה בהרבה במחיר החלב. כפי שציין משרד החקלאות בעבר, הודות לעבודת שטח זו – – –
אני מאופק יותר. אני מסוגל להבין שיש דברים שנשגבים מבינתי, ובכל זאת מוטל עלי לקרוא אותם. זה חלק משירות לציבור. כפי שציין משרד החקלאות בעבר, הודות לעבודת שטח זו עלה מחיר התבואה לתחמיץ מ-720 שקל לטון לכ-930 שקל לטון, לעומת מחיר עסקאות של 1,350 שקל לטון, שדרשו המגדלים. על-פי הנתונים – אתם עוקבים? – שנאספו במשרד – – –
כן, כן. אבל לא צריך להרעיש באמצע, בניגוד לבני המן. על-פי הנתונים שנאספו במשרד החקלאות ופיתוח הכפר, עלה מחיר – חבר הכנסת מוזס, פה אני דורש את הריכוז שלך – עלה מחיר השחת ב-49%, מ-800 שקל לטון ל-1,189 שקל לטון – אדוני יזכור? – ומחיר התבואה לתחמיץ, שזה מזון גס לפרות, עלה בכ-30%. הודות לעבודת המטה של המשרד, התייקרות המזון לפרות הסתכמה רק ב-20%. וזה ממשיך. מה נעשה עד כה? בינואר 2014 הוחלט על הוזלה של 1% בכלל המוצרים ומעל 20% הפחתה בשני מוצרים גדולים שהוחזרו לפיקוח, ולכן עליית המחיר היא כורח המציאות, אך בהתחשב בתנאים האמורים, יש עלייה סבירה ומתונה. עליית מחיר המטרה הייתה נמוכה בהרבה מהצפי הראשוני, הן בשל טיפול במחירי המספוא והן בשל מחירים סופיים נמוכים בהרבה ממחירי השוק. על-פי תחשיב משרד החקלאות, העלאת מחיר המטרה המקורית הייתה אמורה להיות ב-18.1 אגורות, לעומת 14.59 אגורות, שנקבעה, משום שההערכה היא כי עלויות הייצור של חלב גולמי ירדו ברבעון הבא – וזה עומד להיגמר, כך שאני מבקש באמת עוד קצת איפוק – בהתאם לנוהל שקבעה ועדת המחירים בראשות האוצר, אשר גם הוא מעוגן בחוק. כל עיכוב בביצוע הייקור נצבר וגורם לתוספת בעליית המחיר בעת חתימת השרים על הצו. במידה ששרי החקלאות והאוצר לא מקבלים את המלצת ועדת המחירים, כפי שקרה בשנה הקודמת, הפער בין הייקור הנדרש לייקור בפועל עובר לייקור הבא. בפעם הבאה יצטרך לייקר יותר. העלייה הקרובה במחיר המטרה של החלב נובעת בעיקרה מגורמים שונים כמו הבצורת, התייקרות המזון לבעלי-חיים ואחרים. כמו כן, העלייה תהיה בגובה, כאמור, של 14 – – –
אני יודע, בבית הן עוברות על זה בהילוך אטי ומשלימות. גם סתם, עם הילדים, אתה יודע, זה כל כך – – – העלייה תהיה ב-14.59 אגורות נוספות בלבד, והחל בתחילת יולי, שהיא עלייה של 6.81%.
כן. זה מה שהצרכן – לא, זו העלייה במחיר הגולמי, אבל הצרכן, הנה כתוב: אך יש לציין ולהדגיש כי העלייה אשר תתבטא בסופו של דבר בכיסו של הצרכן הנה של כ-3.6% – כך יש לומר בעברית נכונה, שש עשיריות.
לא, לא. כמעט 4% עליית המחיר עצמו לצרכן, כך כתוב. ואני מסיים: הפיקוח על המחירים הוא פתוח ומאפשר שיקול דעת רחב יותר, וטרם התקבלו החלטותיה של ועדת הפיקוח בעניין שינוי כלשהו במחירי המוצרים. עד כאן שבת הגדול. זו סקירתו המקיפה והמעמיקה של שר החקלאות בנושא שיש בו המון פרטים אבל אין ספק שלחקלאי שמגדל, שמייצר חלב, זה מאוד משמעותי כי זה מקור פרנסתו, ונזכור שהוא האדם העובד – גם האחרים עובדים, אבל העובד בעבודה – – –
אין לו זמן לקרוא את זה, אבל הוא, יש לו זמן לראות את המינוס בבנק, ולכן אני חושב שיש ערך לעזור לפחות למייצרים שבחבורה. תודה, ואני מציע שהדיון יימשך בוועדת הכלכלה לאור העובדה שמדובר באמצעי ייצור, והוועדה כבר מנהלת חקיקה בנושא ועוסקת בכך. תודה – –
– – וסליחה על הפרטים, בשם שר החקלאות.
אולי לכן הוא שלח אותי. אתה יודע, על זה נאמר: צדיקים מלאכתם נעשית בידי אחרים.
אדוני היושב-ראש, חברי הכנסת, עמיתי לכנסת, ד"ר עפו אגבאריה וד"ר אחמד טיבי, אני בכוונה מציין את הפרקטיקה, אני מקווה שבתור רופאים אתם מנתחים אנשים באופן יותר מוצלח משאתם מנתחים טקסטים, כי את הטקסטים הרגתם. אני ראיתי את הכתבה. גם אני כששמעתי מכלי שני ושלישי במה מדובר, אמרתי: לא יכול להיות, אלך ואצפה ואראה בעצמי – ולא כצעקתכם. ד"ר משאלי שיתף את הכתבת, ובאמצעותה את הציבור, בבאסה שלו, כמו שאומרים; בהרהורי לבו. לא אמר ולא רמז שהוא חלילה מפסיק לטפל במישהו על רקע מוצאו, גזעו, דתו, לאומיותו, לא אמר את זה. אמר כמעט כמבכה את מר גורלו שלו, שהוא הולך בלא חמדה, בלא שמחה – –
– – בדיכאון, בדיכי, לנתח את הילדים שמזוהים כילדי האויב, אבל הוא לא אמר שהוא לא הולך לעשות את זה. ולא זכור לי שלפי שבועת היפוקרטס אסור לדבר – יש מחויבות למעשה.
לכן אני חוזר וטוען שאת הטקסט לא הבנתם, ולא את הסב-טקסט.
הוא אמר שאלה הדברים – שהעולם ממשיך; אלו חוטפים – מבוגרים פלסטינים חוטפים נערים יהודים, ואנחנו, עולם כמנהגו נוהג. אני אמשיך – – –
בסדר, אתה לא מאמין, אז תקשיב ותאמין.
אני לא הבנתי את מה שראיתי, ואתה לא מבין את מה שאתה שומע עכשיו.
והתגובה שלך רק מוכיחה שפעם שנייה בתוך יומיים אתה לא מבין מה שאתה שומע ולא מבין את מה שאתה רואה.
אני מבין טקסטים בעברית קצת יותר טוב ממך למרות העברית המשובחת שלך – –
– – – משום שהעברית שלך מתוקנת, אבל המחשבה שלך מקולקלת. משום שאתה חושב שרופא הוא מכונה.
אני אגן על מה שאני רוצה, ואני אקרא גם את התשובה הרשמית של ממשלת ישראל. ודאי שצריך לנתח כל ילד, וכל אדם, וחלילה מחבל, וכל דבר, כי זה התפקיד של הרופא – מה לעשות, כך נגזר עלינו, במדינה מתוקנת, ואנחנו מדינה מתוקנת. ולכן הוא חייב לעשות את עבודתו, והוא גם לא אומר שהוא לא עושה את עבודתו. אבל אתם עושים את עצמכם סתומים, ואתם לא סתומים. אתם בכוונת מכוון ובזדון אומרים: הרופא המתנחל. הוא לא מתנחל, אין לי מושג מה הדעות שלו. אני אפילו חושב שהוא ורעייתו, שאותה אני מכיר, הדעות שלהם לא כל כך קרובות לימין; הם לא גרים באפרת, הם גרים בשוהם. והבן-אדם מביע, הוא כמעט מצטער על זה שהוא הולך בלא שמחה לעבודה שלו. מה אתה לא מבין בזה? אתה הרי מבין.
בסדר. אני לא מתבייש, אני גאה במה שאני אומר.
ובתור דוקטור שעזר לרב-המרצחים יאסר ערפאת, תחשוב טוב על האתיקה שלך.
הנעל שלך, כן. אז תתחפף יחף.
אם הנעל שלך שווה, אז תשאיר את הנעל שלך פה כי היא שווה יותר ממך.
אני מגן על מי שאני רוצה – –
– – ואני לא שואל אותך על מי להגן.
אני עכשיו מדבר פה ואני שר בממשלה, ואני אומר את דעתי, ואני גם אקרא את תשובת משרד הבריאות. מותר לי? את זה אתם מרשים במדינת ישראל, או שצריך לבקש ממך רשות?
אני הסברתי את עמדתו, שלא הייתה עמדה גזענית.
אני מסביר מה שאני רוצה. לא מוצא חן בעיניך – תצטרף לחברך, אף-על-פי שאתה לא דוקטור.
לאחר פרסום הכתבה, כותבת שרת הבריאות: נערך תחקיר המקרה על-ידי הגורמים במשרד הבריאות – לא על-ידִי – ועל-פי ממצאיו, הטענה שד"ר משאלי סירב לטפל בילד כלשהו איננה נכונה. ד"ר משאלי הוא מנהל יחידת לב ילדים בבית-החולים אדמונד ולילי ספרא לילדים במרכז הרפואי שיבא, והוא רופא מצטיין המטפל לאורך שנים ארוכות בכל ילד המגיע למחלקתו. גם בכתבה המדוברת בערוץ 10 ד"ר משאלי לא העלה אמירה שהביעה סירוב לטפל בילד פלסטיני. ולראיה, גם הכתבת עצמה הראתה שד"ר משאלי טיפל בילד מחברון והציל את חייו. אני מוסיף לכם עוד משהו: גם היום, כך נודע לי, לפי פוסט שהעלתה אשתו בפייסבוק, הוא מטפל בילדים פלסטינים. את זה אתם לא רואים? את זה אתם לא מבינים? הרי לכאורה, לפי מה שהוא אמר, הוא היה צריך להפסיק לטפל. הוא לא הפסיק לטפל. אבל לא, לא רוצים לראות. הוא אמר, ואז הוא מתנחל, ואז זה נגד הפלסטינים. לא, משהו אחר. ואל תעשו את עצמכם לא מבינים טקסטים, כי אתם מבינים, ואתם בזדון תוקפים את הרופא ה"מתנחל" על כך שהוא לא מנתח ילדים פלסטינים.
אף אחד לא אמר. חוץ מכם, אף אחד, אלא אם כן אתם אף אחד.
כאמור, הטענה שנטענה כלפי ד"ר משאלי – – –
אבל זו תשובת משרד הבריאות, זה אפילו לא אני, שאני ימני, השם ירחם; לא מתנחל, אבל אולי עכשיו אחרי שאני מדבר כך אולי אני איחשב גם למתנחל. זה משרד הבריאות. השרה גרמן, לא מתנחלת, כותבת: נהפוך הוא, ד"ר משאלי ניתח ומנתח עשרות אם לא מאות ילדים פלסטינים והציל את חייהם כחלק מעבודתו כרופא. רק בימים האחרונים טיפל ד"ר משאלי בארבעה ילדים מחברון, ילד אחד מעיראק, ילד מג'נין וילד מעזה – סתם שאלה: למה ברשות הפלסטינית לא מטפלים כראוי באזרחים, בתושבים שלהם? אבל זה דיון אחר. מערכת הבריאות בישראל מבוססת על עקרונות של צדק, שוויון ועזרה הדדית. משרד הבריאות פועל בנחישות כדי לקדם עקרונות אלו ולדאוג לכך שכל אדם יוכל לקבל טיפול רפואי ראוי ללא קשר לאזרחותו. זוהי אחת החוזקות המוסריות של החברה הישראלית בכלל ושל מערכת הבריאות הציבורית בפרט. אנו עוסקים בצמצום האי-שוויון ומטפלים בנחישות בכל גילוי של אפליה לרבות על רקע מוצא, דת, צבע עור והעדפה מינית. משרד הבריאות ימשיך לפעול לאור ערכים אלו ויפעל כנגד כל מקרה שאינו עומד לאורם. זה – משרד הבריאות. אני אוסיף עוד משהו שקשור לרופאים בכלל כי אני רוצה להגן על רופאים: רופא זה לא מכונה. הוא מחויב, הוא צריך לטפל בכל אחד. אבל אם רופא מביע את ההרהורים שלו, את הדעה שלו, את מצב הרוח שלו בנסיבות המיוחדות שנוצרו כאן בשבועיים האחרונים, זו זכותו, וזה קשור גם לסוגיות אחרות שאנחנו מדברים עליהן כאן, שהחברה מתייחסת לרופאים, כאילו מכיוון שהם למדו והם מחויבים, הם יפתרו לנו הרבה בעיות אתיות שאנחנו לא הצלחנו לפתור. רואים את זה בסוגיית הפונדקאות בשוליים, רואים את זה בחוק שעומד לעלות פה, לצערי, אני מקווה שנמנע את זה, "חוק מוות במרשם רופא". הרופא ינקה אחרינו. אנחנו רוצים שהחולה לא יסבול, אנחנו לא ניקח כרית ונחנוק את בן המשפחה החולה, אנחנו מבקשים מהרופא שייתן לו כדור, שהוא יעשה את זה בשבילנו. או בסוגיה אחרת לגמרי: הרופאים ימכרו קנאביס; הם יהיו הדילרים של הסוגיה שאנחנו עוד לא הצלחנו לפתור. וגם לגבי הזנת עצירים בכוח, שזו גם בעיה קשה מאוד – זה לא נעים, זה לא אסתטי, אבל יש רופאים, התפקיד שלהם להציל חיים, בואו נפיל על הרופאים את כל הדברים ואת כל הסוגיות שאנחנו לא פתרנו. ולכן אני אומר: זה להגנת הרופאים לגמרי, רופאים הם לא מכונות. יש להם דעה, יש להם אתיקה, יש להם שיקול דעת, יש להם אפילו רגשות ומחשבות כמו ששמענו מפי ד"ר משאלי. הם כפופים למחויבות שלהם, אבל הם לא עושים כל מה שבא לנו כי לנו לא נעים, כי הם עם חלוק לבן, כי הם למדו. ולכן אני אומר: כל אזרח וכל – – –
כי למה רק עליו עשו כתבה ולא עשו על כל הרופאים? בגלל הסיטואציה. אם ראית את הכתבה, מה שאני כבר לא בטוח, ראית שהבן שלו לומד בבית-הספר של הנערים החטופים, ואשתו יש לה דעות קיצוניות יותר משלו. היא, אגב, לפי דבריה, לא תנתח, אבל היא גם לא רופאה, אז אין צורך להטיל עליה מגבלות כלשהן, והוא אמר שהוא כן. והסיטואציה, הסיפור האנושי הזה של רופא שבבוקר מחבק את הילד שלו, שהפלסטינים, שאתם תומכים בהם, חטפו את החברים שלו, ובערב הוא צריך לנתח את הילדים של אנשים שאולי בחצר שלהם מוחבאים החטופים – מה, זה לא ברור לך שזו כתבה עיתונאית ושזה סיפור טוב? זה סיפור טוב, ואז הוא שיתף את הציבור בהרהורי לבו. ויושבים פה חברי כנסת אינטליגנטים, רופאים, שהבינו בדיוק כמוני את הקונטקסט, את ההקשר, ועושים לי תעמולה כזאת, של רופאים יהודים ישראלים שרוצים לא לנתח ילדים פלסטינים. מה, אתם עושים את עצמכם סתומים או שאתם רוצים שאני אגיד לכם שאתם באמת כאלה? אתם לא. אבל יאללה, חגיגה וגזענות וכל הקשקושים הרגילים שלכם שהגיעו לנו עד לפה. מוטב שתפשפשו במעשיכם, במי אתם תומכים, באילו אנשים, באיזו רפואה, באיזה ערכים אצל האחים הפלסטינים שלכם כאן-כאן, ביהודה, שומרון, בעזה, בגדה הישראלית, במקום להטיף לנו מוסר.
ולכן, כל אדם וכל אזרח ראוי לטיפול רפואי.
לא חשבתי על זה. עוד לא הספקתי בשעה הזאת. בהזדמנות. כל אדם וכל אזרח – – –
תן לי להשלים את המהלך: כל אדם וכל אזרח רשאי, זכאי, חייב לקבל טיפול רפואי ראוי, מסור. הרגשות של רופא ושל צוות רפואי, אין לנו שליטה עליהם, ואדם שמביע את הרהורי לבו, זה עדיין במסגרת המדינה הדמוקרטית הטובה שאנחנו מפתחים פה למרות הפגיעה בדמוקרטיה של אנשים מהסוג של האנשים שהוצאו עכשיו מהאולם.
אדוני היושב-ראש, היום הייתי שר החקלאות, עכשיו אני שרת הבריאות – החיים בפרלמנט בהחלט מגוונים ומספקים לך אתגרים.
אשר לא שיערום אבותיכם – וגם אזרחים ותיקים, שזו כמובן העבודה הרגילה. בשם שרת הבריאות אני אומר שתחום התמרוקים, לרבות שלבי ייצור, ייבוא ושיווק, מוסדר במסגרת צו הפיקוח על מצרכים ושירותים. הצו קובע כי אין לייצר, לייבא או לשווק תמרוק ללא קבלת רישיון תמרוקים כללי ורישיון תמרוקים פלוני מאת משרד הבריאות. תחקיר "כלבוטק" שנערך ביחס למוצרים להחלקת שיער המכילים את החומר פורמלדהיד, כנראה, בוצע בשיתוף פעולה עם משרד הבריאות, שסייע בהליכי בדיקת המעבדה ובניתוח הממצאים. מתחקיר זה עולה כי המוצרים משווקים ללא רישיונות המשרד, כנדרש בחוק, ומעלים חשש ממשי לבריאות הציבור. שימוש במוצרים שמקום ייצורם והרכבם אינם ידועים מהווה חשש לבריאות הספרים ולקוחותיהם. עם שידור התוכנית פורסמה הודעת דובר מפורטת, בצירוף תמונות המוצרים המשווקים ללא רישיון, כדי להזהיר את הספרים במספרות ברחבי הארץ ואת הציבור בכללותו. כמו כן, גורמי המקצוע במשרד הונחו לבצע פעולות אכיפה ופיקוח בשטח ובכל אותם העסקים הידועים למשרד, שבהם נעשה שימוש במוצרים אלה בניגוד לחוק. במקביל, בשל החשש כי חלק מהמוצרים מוברחים מחוץ-לארץ, יצאה הוראה מראש אגף אכיפה ופיקוח במשרדנו לרשויות המכס להגביר את הפיקוח במעברים השונים. הפיקוח על המספרות הוא במסגרת חוק רישוי עסקים, והוא מתבצע על-ידי הרשויות המקומיות, בהתאם להנחיות משרד הבריאות. לבתי-העסק באזור מחוז תל-אביב שכבר נטען כי נמצאו אצלם תכשירים להחלקת שיער עם החומרים האסורים, יישלח מייד מכתב המורה על הפסקה לאלתר של החזקה, שיווק ומכירה של תכשירים אלו. כמו כן, יודגש כי יש איסור שיווק, מכירה ושימוש בתמרוקים שאינם רשויים – מילה יפה. אם יתברר כי אחד מבתי-העסק המשיך להחזיק, לשווק, למכור או להשתמש בתמרוקים אסורים או ללא רישיון, אנו נפעל מייד לביטול אישורנו לרישיון העסק שלו מהרשות המקומית, וכך ייעשה גם במחוזות האחרים. אגף הרוקחות ינסח מכתב לכל המספרות ובתי-העסק המספקים צורכי מספרות, שתינתן בו אזהרה מהחזקה, שיווק, מכירה ושימוש בכל תכשיר להחלקת שיער המכיל חומרים אסורים, וכן כל תמרוק ללא רישיון. ואם יימצא בית-עסק שיהיו בו תכשירים עם חומרים אסורים, או תמרוקים ללא רישיון מתאים, המוצרים יוחרמו. משרד הבריאות יפעל אצל הרשות המקומית לביטול רישיון העסק. המכתב יועבר לרוקחים המחוזיים, והם יעבירו אותו לרשויות המקומיות, כדי שהן יפיצו אותו לכל העסקים שבתחום מושבן. כל מחוז יפעל נגד היצרנים שבתחומו אשר נמצאו מייצרים תכשירים להחלקת שיער עם חומרים אסורים. אנו מאמינים – במשרד הבריאות – כי העלאת מודעות הציבור למאגר התמרוקים של אגף הרוקחות, המצוי באתר האינטרנט באופן שמאפשר לכל אזרח לבדוק אם המוצר שהוא משתמש בו רשום, ואת מטרת השימוש בו, תמנע שימוש במוצרים שאינם רשומים כדין ומסוכנים לבריאות הציבור. תודה רבה.
אדוני היושב-ראש, אני מברך אותו גם אחרי הנאום השני, אם נגזר עלי, וגם אחרי השלישי – –
בסדר גמור. בשם שרת הבריאות: נושא הטיפול הרפואי באנשים שהם מוגבלים הוא נושא חשוב מאוד שנמצא בראש סדר העדיפויות של משרד הבריאות. מטופלים אשר מרותקים לביתם מקבלים שירות עד הבית – הרופא מגיע הביתה – בקופות-החולים במנגנון ייעודי, מסור ומקצועי. משרד הבריאות מפעיל מערך בקרה להבטחת איכות שירותים אלו, ואף פועל להתקנת סטנדרט מחייב. מגוון השירותים המגיעים אל המטופל המרותק לביתו כולל שירותי רפואה ראשוניים בסיסיים, כמו רופא משפחה ואחות המרפאה, ועד כדי טיפול חלופי מלא לאשפוז, הכולל, נוסף על רופא ואחות, גם רופאים מומחים, יועצים ומטפלים ממקצועות הבריאות מכל התחומים הנדרשים. נוסף על כך, מבוצעים טיפולים ועירויי נוזלים ותרופות, בין השאר. גם מטופלים אשר אינם מרותקים בביתם דרך קבע, אלא בשל מצב רפואי זמני, יכולים לקבל את שירותי הרפואה בביתם. נוסף על כך, המשרד פעל לשינויי חקיקה אשר מאפשרים כיום שליחת מרשם מקוון ישירות מהרופא לבית-המרקחת, באופן מאובטח, דבר המקל על מוגבלים בניידות. שתי קופות כבר השלימו מהלך זה. בנושא שירותי רפואה מרחוק, כפי שדיבר המציע – במסגרת טיפולי הבית ובכלל: משנת 2012 נקבעו על-ידי המשרד סטנדרטים מפורטים להפעלת שירותי רפואה מרחוק, בשיתוף הקופות. הסטנדרט הזה משמש קו מנחה בתחום. קופות-החולים מפתחות ומפעילות שירותים מרחוק במגוון תחומים: מוקד לילי לרפואת ילדים דחופה, שירותי רפואה מונעת, ליווי אחות לאיזון מחלות כרוניות בשיתוף הרופא המטפל, ייעוץ מרחוק לאחות מרפאת פצע כרוני ועוד. בימים אלו משרד הבריאות בוחן בקשות של מוסדות וגופים פרטיים נוספים המבקשים לפתח שירותי רפואה מרחוק. מתחילת השנה פועלת במשרד הבריאות ועדה אשר דנה בנושא קידום שירותי רפואה מרחוק. הוועדה המליצה לבחון עידוד הפעלת שירותי רפואה מרחוק בין קופות-החולים במנגנון של מבחני תמיכה. מנגנון זה יסייע במימון פיתוח שירות זה. הנושא נמצא כעת בדיונים. לסיכום: קופות-החולים מחויבות למתן שירות לכלל מבוטחיהן, בין שהם ניידים בין שהם מוגבלים. נזכיר כי על-פי דוח ה-OECD, השירות בקהילה מדורג במקומות המובילים בעולם. חלק מהשירות למבוטחים, ובכלל זה גם שירות ייעודי למוגבלים, יכול להינתן כשירות מרחוק, כפוף לסטנדרטים אשר הוגדרו לשירות זה. אנו סבורים – במשרד הבריאות – כי מבחני התמיכה בנושא חלופות אשפוז יעודדו את הקופות לפתח תחום זה. כמובן, מאחלים בריאות לכל חולי עם ישראל, ואלה שבריאים, שימשיכו להיות בריאים. אין כמו רופא שמגיע בעצמו, אבל בנסיבות שצוינו פה ודאי שצריך לאפשר גם את האופציה הזאת, ואני מקווה שמשרד הבריאות אכן יעמוד בדבריו. תודה.
גברתי היושבת-ראש, חברי הכנסת, האמת היא שאם היינו חברה ממש מתוקנת ו"ידידית", לא היינו צריכים להזדקק לחוק הזה, כי השם קצבת זיקנה היה – –
– – מחמאה גדולה. כי המילה, כפי שאמרה חברת הכנסת אורית סטרוק – ואני משבח אותה על הצעת החוק הזאת – שהם היו גאים שיש להם קצבת זיקנה; הגענו לגיל זיקנה. אבל החברה השתנתה, והמושג זיקנה, מה לעשות, דבק בו זוקן. ונשים בנות 62 שמקבלות קצבת זיקנה, או גברים בני 67 שמרגישים שהם במלוא כוחם, הדבר האחרון שהם רוצים זה שיקראו להם זקנים, במושג שספח אליו מובן שלילי. ולכן החרשנו ואמרנו: כדאי בכל זאת. יש כל כך הרבה מילים. מרוב שמפחדים מהמילה זקן, השפה העברית והחברה המציאו אין-סוף מילים נרדפות רק כדי לא להגיד זקן: קשיש, ישיש, פנסיונר, גמלאי, הדור השלישי, הגיל השלישי, גיל הזהב, גיל הזהב בשיניים, מאותגרי גיל, רק לא להגיד: אדוני, אתה זקן, תהיה שמח בזה, אתה מקבל קצבת זיקנה. אז נשנה.
ויש כמה הצעות. בוועדת השרים הצבענו על זה. אני אקרא את תשובת שר הרווחה, שכיוון שמדובר בתיקון בחוק הביטוח הלאומי אז זה בסמכותו, כמובן, אף שמשרדנו עוסק יומם וליל רק בנושא הזקנים, מאותגרי הגיל; וכיוון שהוא לא יכול, אני אענה במקומו. ביטוח הזיקנה הנו אחד מענפי הביטוח הוותיקים והחשובים במערכת הביטחון הסוציאלי של המדינה, והוא נועד להבטיח לתושבי ישראל הכנסה חודשית מובטחת לעת זיקנה ללא קשר להכנסותיהם. קצבה אוניברסלית; לא משנה עשיר, עני – כולם מקבלים, למעט מי שעובד מגיל 67 עד 70, שאז נצברים לו אחוזים מסוימים, ובגיל 70 כולם מקבלים ללא שום הגבלה. כמובן, גיל הזכאות לגבר על-פי החוק נע בין 65 ל-67, ולאישה – בין 60 ל-62, הכול בהתאם לחודש לידתם. בעת האחרונה התקבלו פניות רבות מאזרחים המלינים על לשון החוק במונח קצבת זיקנה. מהפניות הסתבר כי השימוש במונח יוצר אצל מרבית האוכלוסייה קונוטציות שליליות וסטריאוטיפים המובילים לפגיעה באותה אוכלוסייה מבוגרת. לפיכך פועל המוסד לביטוח לאומי בימים אלו לקידום הצעת חוק ממשלתית אשר על-פיה יוחלף המונח קצבת זיקנה במונח – מה שמציע הביטוח הלאומי זה קצבת גיל. לנו חשוב בעיקר לשנות את המונח קצבת זיקנה, ואת הוויכוח אם זה יהיה קצבת אזרח ותיק, קצבת אזרחים ותיקים או קצבת גיל אנחנו ננהל בוועדה. לא כל כך עקרוני. לטענת הביטוח הלאומי, המונח אזרח ותיק יכול ליצור חוסר בהירות בקרב הציבור, שכן הזכאות לקצבת זיקנה על-פי חוק הביטוח הלאומי ניתנת למי שהנו תושב, ולא רק אזרח, ולכן המינוח אזרח ותיק עלול להטעות את הציבור. בנוסף עלול המינוח לגרום לבלבול גם בעקבות חוק האזרחים הוותיקים, הקובע גילאים שונים המקנים זכאות להטבות שונות מהגילאים על-פי חוק הביטוח הלאומי. לכן המונח קצבת גיל נמצא על-ידי המוסד לביטוח לאומי כמתאים יותר להחלפת המונח קצבת זיקנה. לטעמי אפשר להתפשר בסוף על קצבת ותיקים, אם המילה אזרחים – –
– – מפריעה, כי קצבת גיל – – –
זה לא נותן עוד משהו, לא. אנחנו משנים את השם. זה גם לא משנה שום דבר אם אתה קורא לזה הגדה המערבית, יהודה ושומרון, השטחים או הגדה הישראלית, אבל תודעה זה דבר שמשנה בכל תחום. ולכן, אם זה מפריע לאנשים, קצבת זיקנה, אז זה משנה, כן. זה לא מקנה זכויות והטבות, אבל זה מקנה הרגשה טובה יותר. אני חושב שבסופו של דבר נמצא את – – –
ועדת שרים העבירה את זה מהר כי היה שם רוב, פשוט. כשיש רוב – – –
נכון. בדברים שעולים למדינה, המדינה ידה יותר קפוצה. כיוון שחברי כנסת ושרים – וזאת הערה נכונה, חברת הכנסת לוי אבקסיס – מחשיבים מעות ופחות מחשיבים דמעות, מחשיבים דברים שעולים לנו כסף תכל'ס, ותודעה וחינוך ומושגים, אנחנו אומרים: טוב, זה לא עולה לנו כרגע. אבל אני חושב שיש לזה בכל זאת משמעות. ואני שמח שקל לפעמים להעביר דברים שאנחנו מאמינים בהם. אני מקווה שבסופו של דבר זה יהיה קצבת אזרחים ותיקים, ואם לא – זה יהיה קצבת ותיקים, ואם לא כך – קצבת גיל. והעיקר שכל הזקנים והקשישים והישישים ומאותגרי הגיל ואנשים שחיים לאורך ימים טובים יחיו חיים בגיל, בבריאות טובה. ובעיקר בימים כאלה אני אוסיף משפט: תשימו לב לזקנים, לקשישים. הם האוכלוסייה שהכי נפגעת בכל מצב – בין שזה מצב כלכלי ובין שזה מצב ביטחוני. להם יותר קשה לצאת, הם פחות עצמאיים. לכן אני אומר, כמובן לבני – – –
נכון. לכן אני אומר, לבני משפחה בוודאי לא צריך להגיד בדרך כלל לשים לב, אבל כאלה שהם גלמודים, עריריים, שכנים, חברים, מכרים, חברי קהילה, כשאתם מוגנים עם משפחותיכם ואתם שמים לב לילדים שלכם, תסתכלו אם השכן לא מוטל על הרצפה כי הוא רץ מהר מדי, כי הוא נבהל; תדפקו בדלת, תראו מה אתו. אלו ימי מבחן שצריך להועיל לאוכלוסייה הוותיקה בישראל, וזה חשוב אפילו לא פחות משינוי של מושגים. ואני מקווה שבהחלט ועדת השרים שתמכה שכנעה את חברי הכנסת לתמוך בקריאה טרומית, ואחריה – להמתין להצעת חוק ממשלתית.
לא, לא, יש הצעת חוק, מקובל. הצעת החוק תקודם על-ידי חברי הכנסת.
הממשלתית תציע בקרוב מאוד את שינוי השם שלה, וזה יידון ביחד בוועדה. ללא הצעת חוק פרטית כזו – יש לי חשש שללא הצעות חוק פרטיות לפעמים הממשלה לא טורחת בדברים לא חשובים – – –
כן, אבל כדי להשיג את תמיכת הממשלה בהצעת החוק הזו – –
– – זה היה אחד התנאים. אבל אם הצעת החוק הממשלתית לא טובה, אז יש לנו הצעת חוק פרטית להתקדם אתה, מה לעשות. בסדר, עד שנשנה – – –
בסדר, יש הצעות חוק שאין כסף בצדן. טוב, אני מבקש מכם כמובן לתמוך בהצעה.
גברתי היושבת-ראש, תודה, חברי הכנסת, האמת היא שאני השר לאזרחיות ותיקות, כיוון שרוב הגמלאים הם גמלאיות, משתי סיבות עיקריות: אומנם יש 50%–50% בחלוקה בכלל הציבור, אבל גיל הפרישה, שהוא מה שקובע את הגדרת האזרח הוותיק, של נשים הוא 62, לעומת 67 של גברים, אז זה עוד חמישה שנתונים; וברוך השם, תוחלת החיים של נשים היא כשלוש שנים יותר משל הגברים. אז יש לנו הרבה יותר – אולי זה רעיון, לשנות את שם המשרד: המשרד לאזרחיות ותיקות.
זה יהיה – כן, יכול להיות, אני רוצה לבדוק את הקשר הזה, להוריד עוד יותר את גיל הפרישה, להקדים אותו. זה בניגוד למדיניות הכללית פה, במדינה.
אם כי אני חייב לציין בצער שלמעלה מ-50% מהנשים – הערת אגב – מעל גיל 60, הן כבר לא עובדות, כלומר, עוד לפני גיל הפרישה. כך, כשאנחנו נבוא בבוא היום לדון בהעלאת גיל הפרישה באופן כללי – ואומרים את זה כזה כלאחר יד – צריך להבין שאתה דוחה את מתן קצבאות הזיקנה לנשים, בעיקר, בעוד כמה שנים, וכל עוד אין שוויון בשוק התעסוקה בין נשים לגברים, זה מקשה מאוד להעלות את גיל הפרישה, עוד לפני הדיונים האחרים על המשמעות של העלאת גיל הפרישה.
פרישה אפקטיבית, כן. יש רעיון כזה. יש מקומות שזה פועל בעולם, שבמקצועות מסוימים, בצורך של העובד עצמו – – –
כן. יש לזה המון השלכות. בכל מקרה, אנחנו מגישים לממשלה בקרוב, בעקבות דיוני ועדה בראשותי ובראשות יוג'ין קנדל, בנושא הסרת חסמים בשוק התעסוקה, בלי קשר לגיל הפרישה, כלומר, איך אפשר שיהיה כדאי, משתלם ורצוי לאדם שרוצה לעבוד אחרי גיל הפרישה, ורוצים אותו – שיוכל להמשיך לעבוד. היום זה אפילו לא משתלם ברוב המקצועות. אז זה בקרוב. אנחנו היום לא ביום הקשיש, אנחנו ביום המודעות הבין-לאומית למניעת התעללות בקשישים, שזה קטע אחד, עצוב, בחייהם של קשישים רבים. אין יום הקשיש. יש באוקטובר משהו רשמי. אנחנו הכרזנו במשרד שכל יום שלישי זה יום הקשיש. קראנו לזה "שלישי בשלייקעס", שזה שם נחמד, וזה כמעט הפוך ממה שאנחנו דנים בו היום. זה אומר לוותיקים: צאו, בלו, תיהנו; יש מחירים מיוחדים, הנחות גדולות מאוד ביום הזה, בקולנוע, בכלל, והם נענים בהמוניהם, גם בימים קשים כאלה. אנשים הולכים לקולנוע בבוקר ב-10 שקלים, ולקניות, ולכל מיני דברים, וכל השוק הפרטי, המגזר הפרטי, מצטרף, ממש – שבוע אחרי שבוע, ואנחנו מפרסמים, וזה מאוד משמח. כשאני מספר על "שלישי בשלייקעס" אני מרגיש את הדילמה שיש בעצם הדאגה והטיפול והעיסוק בענייני קשישים. כי כשיש יום למניעת התעללות, וכשאנחנו עוסקים פה בהעלאת קצבאות הזיקנה ובנושאי בריאות, נושאים באמת חשובים, באופן מיוחד לקשישים, אנחנו גם – מה הדילמה? אנחנו עוזרים ליצור את הרושם שקשישים הם מסכנים. אומרים פה: 20% עניים. זה נכון, זה נורא, זה המון. יש 80% לא עניים. לא שהם עשירים, אבל יש גם 80%. אז איך אתה מצד אחד דואג לדברים הדחופים ביותר, של קצבאות זיקנה, של מערכת בריאות, של תרופות שהוזכרו פה, ואתה שקוע כל היום בזה, ואתה אומר: רגע. אנשים באים אלי, בני 67 ויום, 62 ושבוע, ואומרים: אנחנו? נעלבים. מה אתה שולח לנו תעודת זקן, תעודת אזרח ותיק? אנחנו בכלל לא. אני חושב שגם פה – יכול להיות שכבר צריך בהגדרות הסוציולוגיות לשנות את הגיל השלישי. יש כבר את הגיל הרביעי. כי לא דומים אנשים, בדרך כלל בני 80 ומעלה, 85 ומעלה, לאנשים בני 62, 67, שיש להם עוד עשור של חיים פעילים – אולי בלי עבודה, בגלל הפרישה, אבל כוחם במותניהם: הם נוהגים, הם שמחים, הם שונאים, הם אוהבים; הם אזרחים, קודם כול, לפני שהם ותיקים. ובקרב האזרחים היותר-מבוגרים, באופן טבעי – כך ברא אותנו האל – בקרב גילאי 80 ומעלה, אחוז הנזקקים לשירותי בריאות, לשירותי רווחה, הוא הרבה יותר גדול. כמובן, זו תוצאה ברוכה של תוחלת החיים, שמצד אחד מזרימה לנו המון קשישים – זאת המילה – אנשים פחות צעירים שהם במלוא כוחם, וגם, תוחלת החיים המתארכת מביאה לתוך המערכת הרבה יותר מבוגרים תלותיים שנזקקים לשירותי סיעוד, שהם לא יכולים לבד. תופעת האלימות שעליה אנחנו דנים נוגעת לעתים קרובות מאוד – אפילו הייתי אומר בדרך כלל – לאנשים החלשים יותר באוכלוסיית הקשישים הענקית, שמונה כ-830,000 אנשים, כי חלק גדול מהפגיעות באנשים המבוגרים הם על-ידי עובדים סיעודיים: ישראלים, זרים, בני משפחה. לא להאמין; כן, כאן, בארצנו. התפללו פעם שיהיה הגנב העברי הראשון, נדמה לי שביאליק אמר את זה. יש לא רק הגנב העברי והפרוצה העברייה הראשונה, והמועל; הכול יש. יש גם המתעללים בבני משפחה בימינו, שזה פשוט נורא, וגם במגזרים אחרים באוכלוסייה. לכן, עם כל הרצון שלנו לדאוג ל-80% שיפעלו, שיבלו ושימצו את חייהם, אנחנו לא יכולים שלא לטפל, בכל המערכות, במשרדים הגדולים – הרווחה, הבריאות והאוצר – בנזקקים, בטח המבוגרים יותר, אבל בכל אדם שזקוק למערכות הבריאות. ולכן, היום הזה, שיזם עמיתנו חבר הכנסת שמולי – יישר כוחך, זה חשוב מאוד. כי אין מה לעשות, אנחנו לא בוחרים את הזירות, רק לעשות כיף, בשלייקעס, וחיים, אלא צריך לדאוג גם לדברים המהותיים, גם אם "רק" – במירכאות, אוי ואבוי לנו מה"רק" הזה – 20% סובלים מעוני ומהמצוקות האלה. תופעת האלימות – יש לנו גם נתונים. אנחנו עכשיו מדינה שלמה שסובלת מאלימות של שכנים. גם במקרה הזה, למרות שזה לא בהגדרה, הנפגעים העיקריים הראשונים, למעט החיילים שלוחמים, באוכלוסיות החלשות, זה הקשישים. להם קשה יותר לצאת להפגנה שייקחו אותם אחורה מהחזית; להם קשה יותר לרוץ לחדר ממוגן, אם יש להם בכלל. ולכן, גברתי היושבת-ראש, בהמשך להערתך, ברגעים האלה, במשרד שלנו הטלפונים מתפנים. אתם יודעים, אנחנו עובדי מדינה, בשעות מסוימות אנשים הולכים הביתה, בכל מקום. בנות השירות הלאומי של האגודה להתנדבות יושבות כבר כמה ימים, מתקשרות – אצלי, על כיסאי. פיניתי את כיסאי כשר ויושבת שם בת שירות ומתקשרת לקשישים בשדות-נגב, באשכול, בעיירות בדרום, לפי רשימות שיש לנו, כדי לשאול מה קורה, אם צריך משהו; ואם צריך משהו אנחנו יודעים להפנות את מתנדבות השירות הלאומי, סטודנטים ועוד קבוצות מתנדבים מכל הארץ, בעיקר ביישובי הדרום, כדי שייתנו מענה בקניית תרופות, בלהביא אוכל, בצרכים הבסיסיים ביותר. אז אנחנו משתדלים במעט כוחנו, וכמובן – בתיאום עם משרד הרווחה, ופיקוד העורף, וכל הכרוך בזה. בנושא האלימות נגד קשישים, שכאמור, רבים סובלים, יש בעיה של תת-דיווח. חלק גדול מהסובלים מאלימות לא מדווחים בכלל, או כי הם לא יכולים או כי הם מפחדים. אנחנו יודעים על כ-1,800 תלונות למשטרה על התעללות, אבל ההנחה היא שמספרים הרבה יותר גדולים בכלל לא מגיעים לכלל תלונה. מבין הנשים שדווח עליהן למשרד הבריאות שהן נפגעות אלימות במשפחה או פגיעה מינית ב-2012, 23% היו מעל גיל 65, כלומר מתוך כלל הנשים – אחוז גבוה. סוג ההתעללות השכיח ביותר היה הזנחה ומניעת טיפול, וממנו סבלו 40% מהאנשים בגילי 65 פלוס, שגם זה אחוז גבוה. מבין הקשישים שהופנו בגין חשש להתעללות לאגפי הרווחה בשלוש רשויות מקומיות בשנים עד 2007, 85% היו נשים. לגבי הענישה, החוקים – יש הרבה חוקים טובים בעד קשישים; תקיפת קשיש, למשל, כסעיף נפרד זה שבע שנות מאסר. אבל כמעט אף פעם בית-המשפט לא ממצה את הזכות שלו. כלומר, גם אם אנחנו נעשה חקיקה שתעלה את זה לעשר שנים ול-12 שנים, אז יש בזה אמירה ערכית, אני לא מקל ראש, אבל עדיין בתוך גבולות החקיקה הקיימת העונשים הם של שנתיים, של שלוש. בדרך כלל תקיפה באה יחד עם מעשה של שוד ועוד משהו, ואז כבר אפילו אתה לא יכול לבודד את העניין של חומרת תקיפת הקשישים, אם כי בבתי-המשפט טוענים שהעובדה שתוקפים קשיש למטרות שוד או למטרות אחרות – מביאים את זה בחשבון בחומרת הענישה. אבל לפי הנתונים אנחנו לא רואים שתקיפת קשישים זוכה פה ליחס מחמיר במיוחד, וזה חבל. אני חושב שהעניין של ההזנחה וההתעללות – מה שנקרא לא פלילית קלאסית, לא תקיפה ברחוב, ששודדים מישהו – הוא תופעה נפוצה מאוד. חבר הכנסת חנין אמר קודם: מה קרה שבתוך ארבע שנים זינק המספר? קודם כול, זינק מספר הדיווחים. אנחנו לא יכולים לדעת בדיוק, בעיקר בקבוצה כזאת, שיש בה תת-דיווח. אז אפשר לברך על זה שיש יותר דיווחים, יותר מודעות לעניין. אבל בהחלט בעשור האחרון מספרם של המטפלים, אם ישראלים ואם זרים, גדל בצורה משמעותית, מכל מיני סיבות – החלטות ממשלה על עובדים זרים שמגיעים, שלא הגיעו אולי בעבר. ושם זו תופעה – אני לא אגיד נפוצה; יש עובדים, כמובן, ישראלים וזרים, מצוינים, אבל התופעה קיימת שם, ולכן המספרים הם יותר גדולים, וגם יש יותר מצלמות ביתיות בעשור האחרון.
כן. הרבה פעמים נציגי משפחה מתלוננים על מטפל. זאת אומרת, לפעמים אפילו הדברים האלה: שינויים בחקיקה פה שיהיו יותר מטפלים – שיש בזה גם צעד טוב – והעובדה שהיום מצלמת אבטחה ביתית היא דבר נפוץ יותר הביאו לשינויים לטובה. יש דיווחים במספר יותר גדול. וגם יכול להיות שיש יותר אלימות. אין לנו אפשרות לדעת את זה אל נכון, כי כאמור חלק גדול מהעניינים לא מדווחים. יש גם תופעה של עסקאות טיעון, ומשרד המשפטים הבטיחו לנו שיצמצמו עסקאות טיעון עם עבריינים שפוגעים בקשישים. העומס בבית-המשפט – אתם רואים, לממוצע של הצדק אולי זה טוב, כי אז אין עינוי דין וגומרים משפטים יותר מהר ומקלים את העומס בבתי-משפט, אבל המקרה הפרטי שבו אתה עושה עסקת טיעון גורם לזה שלא ימוצה הדין עם עבריינים שפוגעים בקשישים. עיקרו של דבר, אני רוצה להגיד לסיכום, יש כמובן אין-סוף נתונים – אני לא אלאה אתכם יותר ממה שכבר הלאיתי – על אלימות נגד קשישים. זו תופעה קיימת, הן פלילית קלאסית, מה שנקרא, וכמובן פלילית בתוך הבית, בסביבה הקרובה, מה שמקשה על הדיווח, מקשה על הטיפול. וזה תולדה של חינוך לא טוב – אני אומר את זה ואני אשוב ואומר. תמיד בתור ילדים הבנו ש"כבד את אביך ואת אמך" זו מצווה של ילדים. זה כתוב בכל כיתה על שלט גדול. מלמדים אותנו אולי לקום – היום כבר לא קמים כשהמורה נכנס, בטח לא כשההורה – לדבר בגוף שלישי, כשהיינו ילדים, אני חושב, "המורה אמר" ועוד דברים שאולי נעלמו מן העולם. וחושבים שזה ילדים. אבל לילד קל לכבד את ההורים שלו – הוא תלוי בהם, הוא אוהב אותם, הכול בסדר לו; הוא צריך הסעות, הוא צריך כסף, הוא צריך אוכל, וזו המשפחה שלו. המצווה "כבד את אביך ואת אמך" היא מצווה של מבוגרים, אנשים בני 30, 40 ו-50, ואפילו 60, שיש להם הורה בן 70, 80, 90 – אז המבחן האמיתי. זה הוצאות כלכליות, זה כאב ראש, זה להחליט החלטות דרמטיות; לא באיזה בית-ספר הוא ילמד – בבית-ספר לטבע, לאמנויות, תורני או חצי; זה אם להכניס אותו למוסד סיעודי או לא, להשיג מטפל ומי, וכמה זה עולה, ותשומת לב גם בלי סיעודיות לאבא המבוגר.
נכון. כבד את אביך ואת אמך למען יאריכון ימיך, כן.
אבל זה לוקח כל כך – זה כזה שוטף פלוס 50 שנה – – –
אני אומר: כבד את אביך ואת אמך למען יעריכון ילדיך – שהילדים שלך יעריכו אותך – –
– – וילמדו דוגמה. אבל זה כל כך קשה בגילים האלה, כשאתה גם מטופל בילדים משלך. אתה הסנדוויץ' בין שני דורות: צריך לטפל בילדים שלך, עם כל ההוצאות, עם כל תשומת הלב, ויש הורה, בדרך כלל בגילים מבוגרים, בדרך כלל זה הורה אחד אפילו שאתה צריך להפיג את בדידותו, ולדאוג לכל מחסורו ולכל צרכיו, ולקחת ולהחזיר. גם צריך לתת דוגמה אישית לילדים שלך. אבל שם המטלה היא מאוד כבדה, ולכן, אולי צריך לשים את הפלקט הזה לא בכיתות לימוד דווקא, אלא בבנקים, ובכנסת, ובמוסדות התעשייה, איפה שהאנשים המבוגרים הרגילים, בגיל הביניים, איפה שהם עובדים ונמצאים, ואז אולי נבנה חברה טובה יותר. אז אני מברך את המברכים ואת המציעים והמדברים בנושא החשוב מאין כמותו הזה. ואנחנו נשתדל ככל כוחנו לשים לב כדי שכל מי שנוגע בדבר יפעל למניעת התעללות בקשישים ולפגיעה במי שפוגע באוכלוסייה המבוגרת והחשובה הזאת. תודה רבה.
גברתי היושבת-ראש, חברי הכנסת, הצעת חוק הדיור המוגן (תיקון – הבטחת כספי הפיקדון), של חברי הכנסת אלעזר שטרן ודוד אזולאי, מבקשת להבטיח הגנה ראויה על כספי הפיקדון שהדיירים מפקידים בכניסתם לבתי הדיור המוגן, וזאת על-ידי תמהיל הבטוחות המוצע במסגרתה. יש לשנות את המצב כיום, שלפיו לא ברור מצבם של 11 מיליארד שקלים, כפי שצוין קודם, של דיירי דיור מוגן, דבר שהופך את הדיירים לחשופים וחסרי הגנה. הכסף הזה הוא פיקדון. אלו החסכונות שאותם אנשים הצליחו לחסוך כל חייהם, לא בשביל לסכן את הכסף אצל בעלי הדיור המוגן אלא כדי לחיות בכבוד בגיל הפנסיה. משרדי, בשיתוף המשרדים והארגונים הרלוונטיים, יפקח על המשך החקיקה ועל הנוסח הסופי של הצעת החוק. אני שמח לראות שאוכלוסיית האזרחים הוותיקים עומדת לנגד עיניהם של חברי הכנסת, גם במניעת האלימות והחמרת הענישה וגם בדאגה לחסכונות של האזרחים הוותיקים. אני אוסיף כאן כמה מילים בשבחם של בתי-האבות ובתי הדיור המוגן: לעתים קרובות אנחנו רואים כתבות – איך שמתעללים ודברים כאלה. מטבעה של המדיה להביא את הדברים האלה, אבל במקומות האלה יש גם הרבה חן וחסד ורחמים. ועניין הפיקדון הוא עניין שיש בו סבירות, אבל כמובן צריך לחזק את הפיקוח על העניין. לפני כשנתיים חוקק פה חוק, אחרי הרבה הסכמות וויתורים, ומתלוננים בעלי הדיור המוגן שעד שהגיעו להסכמות והיו ויתורים, הנה עכשיו לוקחים איבר אחד מהחוק ומנסים לשדרג אותו. אבל זה טבעו של המחוקק – תפקידו תמיד להוסיף ולתקן. ובסך הכול, ההצעה של חבר הכנסת אלעזר שטרן היא טובה, ועמדת הממשלה היא לתמוך בהצעת החוק, בכפוף לנוסח שסוכם יחד עם משרד המשפטים ומשרד הרווחה, ובתיאום עם משרדי, המשרד לאזרחים ותיקים, ומשרד השיכון, כדי להיטיב עוד, בעוד מעט, בעוד קצת, את מצבם של דיירי הדיור המוגן. אז אני כמובן מציע ומבקש לתמוך בהצעת החוק. תודה לכם.
אדוני היושב-ראש, חברי חברי הכנסת וחברותיה – הצעת חוק הפיקוח על שירותים פיננסיים (ביטוח) (תיקון – איסור העברה, שעבוד ועיקול זכויות), של חברתי חברת הכנסת שולי מועלם, שעולה כאן. אדם שקונה פוליסת ביטוח סיעודי, חוסך במשך שנים לטובת האפשרות שיזדקק לעזרה סיעודית. אם וכאשר הוא הופך חלילה לחולה סיעודי, חברת הביטוח משלמת לו גמלת סיעוד חודשית על מנת לממן את העובד הזר או כל עזרה סיעודית אחרת. הצעת החוק באה לבטל את העיוות הקיים היום, שבו כספי הביטוח המיועדים לעזרה סיעודית מעוקלים עקב חובות, והמבוטח שהפך לסיעודי מגלה שכל כספי הביטוח המיועדים למטרת עזרה סיעודית מעוקלים. היו לנו, למוקד הזכויות המפותח שלנו, 8840*, מעל 200 פניות בנושא – רק בנושא הספציפי הזה, מה שאומר שיש כאן בעיה. מדובר בעניין קיומי, בשנים שבהן הקשיש זקוק לעזרה מלאה בכל תפקודי היום-יום. עלות החזקת עובד זר או מטפל בכלל היא גבוהה ומהווה נטל כלכלי גדול. בדומה לכך, גם עלות אשפוז סיעודי היא גבוהה. מכאן, אם גמלאי נכנס לחובות, מן הראוי כי כספי הביטוח הסיעודי, אשר מטרתם היא מימון אשפוז סיעודי, מוסדי וביתי לא יעוקלו וישמשו לצרכים שלמענם הופרשו. בהצעת חוק זו אנחנו מנסים לסייע שוב לאוכלוסיית האזרחים הוותיקים כדי להקל עליהם ולאפשר הזדקנות בכבוד. בהמשך, בתשובה שלי על ההצעות לסדר-היום, אפרט יותר בכמה תחומים נוספים. אני מודה לחברת הכנסת שולי מועלם, שמשתפת אתנו פעולה באופן מלא לטובת האזרחים הוותיקים בשלל חוקים טובים וראויים. אני אציין שיש עוד חוקים על הפרק. אחד מהם, אדוני, הוא מה שאתה ציינת קודם לגבי שינוי השם קצבת זיקנה. זה כבר עבר בקריאה טרומית. אנחנו מתלבטים בסוגיה. ההצעה המקורית של חברת הכנסת סטרוק, נדמה לי, זה קצבת אזרחים ותיקים, או קצבת ותיקים. הביטוח הלאומי לא אוהב את "אזרחים ותיקים", כי קצבאות הביטוח הלאומי הן לא רק לאזרחים אלא גם לתושבים, ולכן, אולי, זה "קצבת ותיקים". אבל יש הצעה אחרת שאולי נתפשר עליה – שזו תהיה פשוט "קצבת גיל".
כן. מגיעים לגיל שאפשר להתחיל לקבל קצבה, למרות שאני – – –
אז אולי נקרא לזה "קצבת מילקי", אם אתה רוצה ממש ללכת על פרסומת.
הגיל יעשה את שלו. נמצא את השם המתאים, למרות שחשוב לציין ולחזור ולהזכיר שאין במילה זיקנה – –
– – כדי לבזות חלילה מישהו, אלא במשך השנים, אתם יודעים, יש מילים שהפכו מילים שבעיני מישהו נראות פחות; מתנחלים, לדוגמה, מילה שפעם הייתה מכובדת והיום היא אפילו מכובדת יותר, אבל יש אנשים שזה מפריע להם, או מהצד הזה או מהצד האחר. גם המילה זיקנה ספחה אליה משמעויות של משהו זקן – הנה, עוד דוגמה. ולכן, אני חושב שהתפקיד שלנו הוא גם לשנות את היחס הזה, אבל ייתכן שבינתיים, לגבי הקצבה עצמה, אפשר למצוא לה שם אחר, שלא פוגע באף אחד. עמדת הממשלה היא לתמוך, כמובן, בהצעת החוק, על-פי הנוסח שהוחלט בוועדת שרים לחקיקה, והמשך קידום החקיקה ייעשה בהסכמה עם משרד המשפטים ומשרד האוצר. תודה לכם.
– – – פנו אחד-אחד – – – גם אישי – – –
– – – חרדים – – – ערבים, ואף אחד לא נענה.
אדוני היושב-ראש ושלושת חברי הכנסת, ארבעתכם – אולי נלך אלי לחדר, נעשה את זה יותר – – –
בראשית דברי, תודה על המחמאות על התערוכה. מובן שפנינו אל כל חברי הכנסת, כולל חברי הכנסת הערבים והחרדים. מכיוון שהיינו מודעים לזה שיהיו טענות אחר כך שאולי אין פה ייצוג, אז לחלק מחברי הכנסת פנינו באופן אישי, לא רק חיכינו לתשובות שלהם, ודיברנו אתם או עם העוזרים שלהם והפצרנו והתחננו לבחור. אבל אני לא יכול לבחור בשביל האנשים את זקן השבט שלהם ולכתוב בשבילם, למרות שגם – – –
כן. ומי שלא נענה לא יכול לבוא אחר כך בטענות שלא – אלא אם כן רוצים פשוט לטעון טענות קבועות – –
– – על קיפוח. כן, אבל מה? בשנה שעברה עשינו תערוכה של סבים ונכדיהם מבין חברי הכנסת, חברי כנסת והסבים שלהם, והשתתפו גם חבר הכנסת חנא סוייד וגם חבר הכנסת עפו אגבאריה. זאת סתם איזו טענה קבועה, רטינה קבועה כזאת. קודם כול למצות את האפשרויות שיש, וגם לבדוק אולי עם העוזרים אם הם מעבירים לכם את כל הפניות. אבל כמובן שבהמשך, כיוון שאת התערוכה הזאת ננייד למקומות אחרים בארץ, אני מחדש את פנייתי לחברי הכנסת הערבים והאחרים שלא השתתפו, והם מוזמנים לבחור את זקן השבט. אני בטוח שהם לא ייענו לפנייה הזאת, כי אם הם ייענו לפנייה תהיה אחר כך בעיה להתלונן. אני רוצה להודות לחברי השדולה, שהיום אירחו אותנו, את אנשי המשרד, בשלל ועדות וגם בשדולה עצמה בסוגיות שונות, ולחבר הכנסת נחמן שי וחבר הכנסת איציק שמולי. ובכלל אני רוצה לציין את אנשי מפלגת העבודה, שפועלים רבות בתחום הזה של האזרחים הוותיקים, וממשיכים מורשת מפוארת של תנועת העבודה ושל ציבור הבוחרים, כמובן.
לא, זו מחמאה. אני חושב שאזרחים ותיקים בוחרים במפלגת העבודה. זאת מחמאה גדולה למפלגת העבודה ולאזרחים הוותיקים. לא די בכך להגיע להישגים אלקטורליים, כמובן. חלילה, זה כבוד גדול. אבל בהחלט במפלגת העבודה האזרחים – – –
לא, לא. הקשישים של העתיד הם היום צעירים במפלגות אחרות.
יכול להיות שייפקחו להם העיניים והם ישובו למפלגת העבודה. אבל בכל מקרה אני אומר את זה ללא כל ציניות.
אבל במפלגת העבודה עצמה – ואני כן מציין את זה לשבח – יש מערכות ומסגרות שבהן אזרחים ותיקים רבים הם פעילים יותר מבמפלגות אחרות. כלומר, מבין הפעילים יש אזרחים ותיקים רבים, וחוגים, ויכול להיות שזה חלק מהמורשת של תנועת העבודה וגלגוליה הקודמים. וחוץ מזה, נותנים לכם מחמאה. מה, גם על זה אתם מתלוננים? מה?
אני רוצה לציין שתמיד כשמדברים על קשישים, זקנים, ותיקים וכל המילים הנרדפות, מרוב פחד מהמילה זקנים, יש נטייה טבעית לעסוק במצוקות הקשות של עוני, של חולי וכל הדברים שהם מאפיינים רבים מהקשישים. אבל עלינו לזכור ולהזכיר שברוך השם רוב האזרחים הוותיקים הם קודם כול אזרחים. רובם לא עניים. בניגוד למה שנאמר כאן קודם, דווקא במחקר בין-לאומי מאוד גדול שפורסם לא מזמן – ישראל היא במקום החמישי בקרב המדינות המפותחות במצבם של הקשישים. זה לא מרגיע אותי, כי זה עדיין לא מספיק טוב, אבל קשישים זה לא רק המקרר הריק ולא רק הזקנה החולה במסדרון. אנשים שפרשו מהעבודה, נשים בגיל 62, גברים בגיל 67, אפילו כמה שנים קודם, הם לא ישר נהיים מסכנים. הם רוצים ללמוד, הם רוצים לעבוד באופן חלקי, בוודאי הם רוצים להתנדב, לבלות בשעות הפנאי. אפילו – כן, תסלחו לי, אני יודע ש"שלישי בשלייקעס" זה מעורר חיוך, אבל בשלושה חודשים, כשהורדנו את מחירי הקולנוע ל-10 שקלים לאזרחים הוותיקים ביום שלישי, בשלושה חודשים באו 130,000 אזרחים ותיקים רק לקולנוע, ואני כבר לא מדבר על שורה שלמה של הטבות והנחות. וזה כמובן מיועד גם לאזרחים ערבים וגם לאזרחים יהודים, אם כי יש בהחלט מאפייני צריכת תרבות שונים, ואנחנו פועלים לעריכת טיולים ואירועים שונים והופעות גם בקרב האוכלוסייה הערבית באופן מיוחד, ואנחנו עוד נגביר את הפעילות הזאת. מה שאנחנו עושים כדי לפעול בקרב האזרחים הרבים, בריאים ופחות בריאים כאחד, אנחנו פשוט מקימים מסגרות של תשתיות שונות לאזרחים הוותיקים, כדי שגם השר או השרים שיבואו אחרי – פשוט יהיו דברים שיהיה להם קשה מאוד לבטל. אנחנו משתדלים לקבוע כמה עובדות בשטח. אחד הדברים שפתחנו השנה ב-50 מקומות ברחבי הארץ זה 50 כיתות גמלאים, כיתות של אזרחים ותיקים, שבאים לתיכון ולחטיבות ביניים ולומדים שם מקצועות שונים, בדרך כלל מקצועות הומניים, ממורי בית-הספר: מחשבים, תנ"ך, היסטוריה, קולנוע, לפי הבחירה של האזרחים הוותיקים. זה גם קשר בין-דורי מעניין. עד סוף 2014 יפעלו בעשרה בתי-חולים ברחבי הארץ "יחידות סגולה": עובדת סוציאלית ומתנדבים ותיקים בדרך כלל באים לכל אזרח ותיק מאושפז ועוברים אתו תהליך של מיצוי זכויות – מילוי של טפסים, שעות סיעוד, וכל מה שצריך כדי שאנשים יוכלו למצות את הזכויות שלהם. זה בצד מוקד המידע המפותח שלנו, 8840*, שהזכרתי קודם בתשובתי על הצעת החוק. אנחנו מפעילים ממש בחודשים הקרובים והשלמנו את ההכנות לפרויקט שנקרא "שנת שירות לאזרח הוותיק". אזרחים ותיקים יוכלו להתנדב במסגרת שירות לאומי 10–12 שעות שבועיות; זה מספר גדול מאוד של שעות, וגם יקבלו שווה-כסף והכשרות ותעודה. מסגרת של התנדבות היא עניין מאוד חשוב. בקרוב אנחנו גם מגישים לממשלה דוח שהשלמנו את הכנתו על הסרת חסמים בשוק התעסוקה לאזרחים ותיקים. זה נפרד מהדיון הגדול והכבד על העלאת גיל הפרישה. זה לא כל כך פשוט להעלות את גיל הפרישה אם אין שוויון בשוק התעסוקה. אבל בוודאי אזרחים ותיקים שמעוניינים לעבוד, ומעסיקיהם רוצים שהם ימשיכו – היום לא משתלם לעבוד בשורה שלמה של מדרגות שכר. פשוט קצבת הזיקנה מתבטלת או נדחית, והמס נוגס במעט ההכנסה. אנחנו מציעים לממשלה שורה של המלצות כדי שיהיה משתלם לעבוד. אחד הדברים שאנחנו מתקדמים בהם – ואני מקווה שזה יושלם – אנחנו מנסים, וכנראה מצליחים, להשיג שיהיה תקן גמלאי בשירות המדינה. כמו שיש תקן של סטודנט יהיה תקן של גמלאי – עבודה עד 120 שעות חודשיות, שאפשר יהיה להתפרנס גם בגילים יותר מבוגרים, ולו בעבודה חלקית. כמובן, פרויקט "כאן גרים", של סטודנטים שגרים יחד עם אזרחים ותיקים – זה יחד עם משרד השיכון, שמממן את התוכנית הזאת, והסטודנט מקבל מלגה נדיבה למימון לימודיו – ועוד שורה שלמה של פעולות, ואני לא אמנה את הכול. המשותף לכולן: צאו מהבית. לרובם יש בתים. 87% מהאזרחים הוותיקים הם בעלי דירות. אבל הבדידות היא מחלת הדור, ואנחנו עושים רבות כדי שיוקמו תשתיות של עבודה, התנדבות, לימודים, פנאי, שאנשים לא ימצאו את עצמם לבד באריכות ימיהם. אנחנו נמצאים בפרשות השבוע בראשית, נח, לך לך. שם אנשים חיו 969 שנה – מתושלח, תרח, נח ואברהם. בכל פרשה מספר השנים הולך ומתמעט, אבל גם משה רבנו, שנים רבות אחר כך, חי 120 שנה. עכשיו החברה מתקנת את הירידה בתוחלת החיים שהייתה מאז ימי בראשית, ימי התורה, ואנחנו מתחילים לטפס כלפי מעלה. טיפוס כלפי מעלה, התארכות תוחלת החיים זאת ברכה, אבל חייבים ללוות את זה בהקמת מסגרות כדי שבחיים האלה, בשעות הפנאי, יהיה תוכן. אנחנו נשלים השנה את המסגרות שהתחלנו להקים, ושחלק מהן כבר פועלות. גם בתקציב הקרוב יש כמה בשורות לאזרחים הוותיקים, שלא זוכות לכותרות, כי זה לא במוקד תשומת הלב. קשישים עניים במיוחד שמקבלים השלמת הכנסה יקבלו תוספת של 200–400 שקלים ליחיד או לזוג כתוספת להשלמת ההכנסה שלהם. זאת בשורה גדולה ל-150,000–200,000 אזרחים ותיקים עניים במיוחד. זה נוסף על המענקים וההטבות המסוימים שמקבלים ניצולי השואה – כ-900 מיליון שקלים. זה, יחד עם העניין הקודם שהזכרתי, בהחלט יחלץ קשישים רבים ויעלה אותם מעל קו העוני. הם לא יהיו עשירים מזה, אבל שארית חייהם – רובם בגיל 80 ומעלה – תהיה נוחה יותר וטובה יותר. אני חושב שגם בכך אנחנו ממלאים חוב. אני מודה על כך לשר הרווחה ולשר האוצר, שבנושא הזה לפחות בהחלט גילו רגישות והבינו את החשיבות של הוצאה ממעגל העוני של האוכלוסיות החלשות בקרב הקשישים. עיקרו של דבר וסופו של דבר, אני מודה לכל חברי הכנסת ששותפים בחקיקה במהלך כל השנה, וגם בפעילות של השדולה. כן, אנחנו משרד קטן, אבל אנחנו שחקני תודעה, קודם כול. יש לנו פרויקטים של "והדרת" של הפגת בדידות והרבה דברים שהם נחמדים בפני עצמם. הזכרנו את התערוכה ואת פסטיבל הנוסטלגיה הגדול שעשינו בירושלים, "תרפפו", ואת "שלייקעס" – כל הדברים האלה הם חשובים בפני עצמם, אבל המשותף להם הוא לשנות את הראש; לזכור שאזרחים ותיקים זה לא שהחברה נגמרת בגיל מסוים, ואז יש לנו זקנים. לא. אנחנו חיים בחברה רב-גילאית, והאזרחים הוותיקים חיים עם הצעירים ועם הילדים. הם אזרחים כמו כל אזרח. הם לא רק בתור לקופת-חולים – וגם זה חשוב – והם לא רק מחכים שיומם האחרון יגיע, ואנחנו כבר עשינו את שלנו, ויותר לא צריך אתכם. אנחנו צריכים אותם פעילים, יצרניים, ואנחנו חייבים לדאוג לחלשים שביניהם כדי שיהיה טוב יותר וכדי שאנשים לא יישארו נטושים ובלי כוחות, ממש כמו חוף, כדבר השיר. כי בגיל הזה הרבה נחלים עוזבים אותך: נחל של עבודה שאתה עוזב – פתאום אתה נשאר בלי המהות שמילאה את חייך בתוכן 40 ו-50 שנה; בגילים האלה, 60, 70 ו-80, אתה נפרד מבן-זוג או מבת-זוג לעתים קרובות, וזה שוב, כל הרגלי חייך – הנחל עזב אותך, הנחל של המשפחה; הבריאות מתערערת באיזשהו שלב, וגם זה פוגע קשות בביטחון העצמי וביכולות של אדם – לפעמים לטפס שתי מדרגות ולהיכנס הביתה; וגם לעבור דירה לפעמים נאלצים, בגלל כל מיני נסיבות, וגם זה שינוי משמעותי בהרגלים. בעצם, השיר הזה, "חופים", שהבאתי שורה ממנו, הוא לא שיר על חופים, הוא שיר על בדידות, שאדם נשאר נטוש ובלי כוחות ממש כמו חוף, ומתגעגע געגועים לבית שתמיד אהבנו. התפקיד של מדינה, של חברה, של קהילה, של בית-כנסת, של רשות מקומית, הוא להיות תחליף נחל ככל שניתן; למלא את חייו של אדם תוכן, לבנות מסגרות כדי שלאדם יהיה לאן ללכת ומה לעשות. הייתי לא מזמן במסעדה בפתח-תקווה – ובזאת אני אסיים. נדמה לי שזה נקרא "מעיין רבקה". זה מופעל על-ידי מתנדבים ומתנדבות של "אמונה" וגברת עדה קרל, שהיא עצמה בת 93. אנשים באים ומשלמים סכום סמלי פלוס כדי לאכול שם. היא אמרה משפט מאוד יפה, שנחרת בלבבי. היא אומרת: "זה לא לאנשים שאין להם מה לאכול, זה לאנשים שאין להם עם מי לאכול". התפקיד שלנו הוא שלאנשים יהיה עם מי לאכול, עם מי לבלות, עם מי ללמוד, להעשיר את עולם ההיכרויות שלהם, את החוויות שלהם, כדי שהם ייהנו ב-20–30 השנים שלאחר גיל הפרישה עד 120 מכל מה שמדינת ישראל מציעה להם. אני מודה לכל חברי הכנסת שפועלים בתחום החשוב הזה כל השנה, ולשרים השותפים שלנו, לעובדי המשרד, כמובן, שעושים – איך אומרים? לילות כימים? ככה יש לומר? כלומר, נשארים ערים גם בלילות ולא הפוך – לא עושים ימים כלילות, כלומר שישנים גם ביום. אני חושב שאנחנו כבר כמה שנים בתחילתו של שינוי שבעבר הכרנו אותו מתחום הגנת הסביבה, שנתפס כתחום זנוח והפך לתחום בעל ערך וחשוב. גם ההתייחסות לזיקנה ולהתארכות תוחלת החיים היא תחום שעובר שינוי מבורך בחברה המודרנית, וגם בחברה הישראלית. אנחנו נמשיך לפעול ככל יכולתנו כדי להגיע להישגים ולהביא בשורות בתחום החשוב הזה. תודה.
אתם רוצים להעביר את זה לוועדת העבודה והרווחה? תמיד נשמח.
בסדר. אז לפי כללי הטקס אומרים שכדאי להעביר את זה לוועדת העבודה והרווחה. אנחנו לא מתווכחים עם טקסים.
למרות שהוא חבר שלי, הוא משבח אותי. הצבעה מס' 3 בעד ההצעה להעביר את הנושא לוועדה – 8 נגד – אין נמנעים – אין ההצעה להעביר את הנושא לוועדת העבודה, הרווחה והבריאות נתקבלה.
לא, נידבתי את עצמי, אני בהתנדבות.
אדוני היושב-ראש, חברי הכנסת, נשמעו פה נאומים רבים והצעות רבות לשר הפנים הנכנס עוד מעט לתפקידו, מה שמבטא בעצם שמה שמשותף לכל ההצעות והעצות זה חשיבותו של המשרד הוותיק הזה, שבמדינות מסוימות נחשב למשרד כל כך חשוב, וגם המשטרה – ביטחון הפנים אצלנו – שייכת למשרד הזה. בישראל אלו משרדים נפרדים, ביטחון פנים ומשרד הפנים, ולמשרד הפנים יש תפקידים אחרים, בעיקר בקשר מול הרשויות, מול השלטון המוניציפלי. אבל אנחנו רואים שלעתים קרובות מאוד בסוגיות הרות גורל לחיי היום-יום של האזרחים למשרד הזה יש בהחלט גם מה להגיד ואיך להשפיע על חייו של הפרט. רק, אם לציין, בחצי השנה האחרונה גם את סוגיית העסקים הסגורים בשבת, וכמובן את נושא המסתננים, הפליטים – כל אחד לפי בחירתו. אלו נושאים שמשפיעים לא רק על פניה של הרשות המקומית, לא רק על פניה של העיר, אלא על פני המדינה כולה, משום שבסופו של דבר מדיניות לא נכונה או היעדר מדיניות משפיעים על הצורה שבה תיראה השכונה שלך, העיר שלך, וגם על תופעה שיש בישראל – אנחנו רואים את זה במקומות רבים – נדידת אוכלוסייה. יש שינויים דמוגרפיים – רואים את זה בעיקר בין דתיים וחילונים, נגיד בירושלים ובתל-אביב, שהחלטות מסוימות, החלטות מינהליות מסוימות, הביאו לשינויים בהרכב הדמוגרפי של ערים. כך, בתל-אביב, ציבור דתי מאוד גדול וגם חרדי עזב במשך השנים את העיר הזו והלך למקומות אחרים, ובירושלים יש תופעה הפוכה של צעירים חילונים רבים, שלפחות בעבר עזבו את העיר וחיפשו את עתידם במקומות אחרים, בעיקר במרכז הארץ או בפריפריה של ירושלים, ביישובים קהילתיים. הדברים האלה לא באים סתם מעצמם, הם באים כתוצאה מהחלטות, כתוצאה מהיעדר החלטות, כתוצאה ממדיניות או בגלל היעדר מדיניות. אני חושב שמהבחינה הזאת, לשר הפנים יש השפעה דרמטית על פניה של המדינה. גם אם לא מרגישים את זה מייד, ודאי שבתוך כמה שנים כולם מבינים את ההשלכות של זה. בתל-אביב, ב-40-30 שנה האחרונות שלטת הססמה – אבל גם כתפיסת עולם – של "עיר בלי הפסקה", וכל דבר שנתפס כפוגע בקדושת הססמה "עיר ללא הפסקה", כמו סגירת עסקים שנפתחו שלא כחוק בשבת, גורם בעיני אלו שרוצים שהעיר תהיה בלי הפסקה גם בשבת לשינוי פניה של העיר. אפשר להגיד, בתמונת ראי, שבירושלים רואים את זה באופן הפוך, שפתיחת עסקים בעיר הזאת לא גורמת לעיר להיות עיר בלי הפסקה, אלא לעיר שנתפסת אצל ציבור דתי וציבור חרדי כעוינת את הערכים שלהם. ולכן למדיניות ארצית שמכוונת את הרשויות המקומיות, שאומרת מה עדיף ומה לא עדיף, יש בהחלט השפעה על חיי היום-יום של האזרח והאזרחית במדינת ישראל. נושא אחר מאוד חשוב שעלה לאחרונה, זה כמובן – ועולה, ועוד יעלה שוב ושוב – עניין המסתננים, זכויותיהם, אם יש להם זכויות; תנאי כליאתם, אם זו כליאה. וכאן, מעבר לעניין עצמו, יש משמעות הרבה יותר גדולה כנושא עקרוני ביחסים של מי שליט במדינה: האם הריבון הוא העם באמצעות הכנסת, או שהמערכת המשפטית היא זו המכריעה? נוצר הרושם שמערכת המשפט, שכמובן יש לה סמכויות מסוימות למנוע את התעמרות השלטון בפרט, לפעמים נכנסת למקומות לא לה, ואז צריך להחזיר את הכוח לריבון, לעם, באמצעות הכנסת. על כן, אדוני, שר הפנים הנכנס – ואני מסיים בזה – אני חושב שאתה ניצב בפני אתגרים גדולים מאוד. אתה יודע את זה גם בלי להקשיב לי, זה בסדר. יש השפעה להחלטות של שר הפנים ומדיניות הממשלה על כל אזרח ואזרחית במדינת ישראל בנושאי הליבה של הקיום היהודי-ישראלי וגם ביחסים בין יהודים ללא-יהודים, בתוך כל עיר ועיר, כל יישוב ויישוב. אני מאחל לך הצלחה בתפקידך החדש והחשוב. אז גם אם תראה את המציאות הישראלית מתוך ישראל ולא מהמגדלים בניו-יורק, גם זה, למצער, בהתחשב בנסיבות המשמחות מבחינתך, גם זה הישג, ושיהיה לך בהצלחה.
אדוני היושב-ראש, כנסת נכבדה, הצעת חוק העונשין (תיקון מס' 121) (השתתפות בפעילות של ארגונים מזוינים במדינות חוץ), התשע"ה–2014, היא הצעת חוק ממשלתית של משרד המשפטים, ובמסגרתה מוצע לתקן את סעיף 122 לחוק העונשין, התשל"ז–1977, ולקבוע עבירה חדשה של השתתפות בפעילות של ארגונים מזוינים לא מדינתיים במדינות חוץ. העונש המוצע בצד העבירה הוא חמש שנות מאסר. בשנים האחרונות התברר כי אזרחים ותושבי קבע ישראלים נוטלים חלק בפעילות של ארגונים מזוינים שאינם מדינתיים במדינות חוץ, כגון ישראלים המצטרפים לפעילות או לאימונים של כוחות המורדים בסוריה. פעילות כאמור נערכת לעתים בחסות ארגוני טרור, והיא עלולה להוות תמריץ למשתתפים ליישם את הידע שרכשו עם שובם ארצה. לכן, מדובר בתופעה שיוצרת סיכון ביטחוני למדינת ישראל. נוסף על כך, השתתפות בפעילות של ארגונים מזוינים במדינות חוץ מחזקת רשתות טרור בין-לאומיות, ואי-נקיטת עמדה בעניין עלולה להתפרש כפגיעה באינטרס המאבק בטרור של הקהילה הבין-לאומית, ובכך לפגוע ביחסי החוץ של ישראל. סעיף 122 הקיים כיום בחוק העונשין קובע איסור על אזרח ישראלי לשרת בכוחות מזוינים של מדינת חוץ, וכן אוסר לגייס בישראל תושב ישראל לכוח מזוין של מדינת חוץ כאשר המגייס אינו נציגה הרשמי של המדינה והמגויס אינו אזרחה. עבירות נוספות הקיימות בחוקים נוספים מספקות מענה חלקי להתמודדות עם התופעה האמורה. לאור האמור, עולה הצורך בתיקון חקיקה שיתאים את החקיקה הישראלית להתפתחויות בזירה הבין-לאומית. לפיכך מוצע לקבוע עבירה חדשה של השתתפות בפעילות של ארגון מזוין לא מדינתי במדינת חוץ, עבירה שתחול על אזרחים ותושבי קבע ישראלים. עוד מוצע כי שר הביטחון, בהסכמת שר החוץ ובאישור ועדת החוקה, חוק ומשפט של הכנסת, יערוך בחינה פרטנית ויאסור השתתפות בפעילות של ארגונים שלקיחת חלק בפעילותם עלולה להזיק לאינטרסים של מדינת ישראל. כמו כן מוצע לאפשר לשר הביטחון לקבוע בתוספת לחוק גם אזורים או מדינות שהעבירה הפלילית תחול על ארגונים הפועלים בשטחם, בלי למנות את שמות הארגונים המזוינים עצמם. במקרים מתאימים יוכל על-פי החוק להינתן היתר להשתתפות בפעילות של ארגונים מזוינים מסוימים אשר פועלים באזור או במדינה שייכללו בתוספת. נוכח האמור לעיל, חברי הכנסת, נבקש את אישור הצעת החוק בקריאה ראשונה.
אני אומר, כאילו, אם זה חלוט. אני אומר, כפרשנים, ולא – לאן הדברים הולכים. גברתי הרשמת, אני ברשותכם, חברי חברי הכנסת, רוצה לספר לכם כך. כששמעון פנה אלי, ובאמת ניתנה לי הזכות לדבר היום – אני רוצה לספר לכם קצת על המשפחה שלי. משפחתי באה מתימן ב"מרבד הקסמים". בתחילת המאה הקודמת המשפחה שלי רכשה – רכשה, שימו לב, חבר הכנסת שמעון אוחיון – עם משפחה ערבית בשם משפחת אלוחישי – רכשה בטאבו יישוב, ובו התחלק האזור במחוז שנקרא מחוז בלאד אנס, שזה בערך 40-30 קילומטר דרומית לצנעא הבירה. אז לכל אלה שתמיד שואלים אותי אם אני עדני – אני לא. הם רכשו בכסף מלא. היה להם נחל באזור שהוא מאוד מאוד פורה, והמשפחה, גם הגרעינית, אבל גם המשפחה המורחבת, שהיא החמולה, שגרה בבלאד, במחוז אנס, הייתה משפחה אמידה – מובן שהכול בכלים או בתפיסה שנכונה לתימן, זאת אומרת, עשיר הוא מי שכבר אמר בתימנית – אני אומר את זה: "כאן מענה מדפן מלאן ביר" – מי שיש לו מחסן תבואה מלא חיטה כבר נחשב עשיר אדיר. את מבינה מה זה – – –
גברתי היושבת-ראש, חברי חברי הכנסת, "בשוב ה' את שיבת ציון היינו כחֹלמים"; זאת שורה משיר המעלות. למשרד שלנו יש זכות גדולה לארגן את יום הציון ליציאה ולגירוש של יהודי ערב, שיזמו – תחילה נסים זאב, והשלים את המלאכה חבר הכנסת שמעון אוחיון. אני חושב שמובן שעיקרו של היום איננו דווקא בטקסים, אלא במה שהטקסים מבטאים, התוכן שאנחנו נצטרך ליצוק במשך השנים כדי שילדינו ונכדינו ואנחנו עצמנו נדע את ההיסטוריה של העם היהודי, מנין באנו ולא רק איפה אנחנו נמצאים, אלא מהי ההיסטוריה שלנו.
אני חושב שאחת התלונות המוצדקות – שלא למדו את ההיסטוריה בבתי-הספר; לא למדו ואולי עדיין לא לומדים די הצורך את ההיסטוריה של היהודים מארצות ערב. איכשהו הייתה תפיסת הגמוניה של ההיסטוריה, שלאשכנזים יש היסטוריה, למזרחים יש מסורת; לאשכנזים יש עבר, למזרחים יש פולקלור. כאילו תרבות זה מופלטה, ומוזיקה, כמו באיזה מערכון שראיתי בתוכנית סאטירית, "היהודים באים", לעשות שמח, וכל הדברים שהם כיפיים ונחמדים. שוב, אלו רק סמלים, זה לא רק אדוות קצף על פני המים. בעומק, במעמקים, יש היסטוריה, היו קהילות, נכתבו ספרים, היו חיים של יום-יום, של בעלי מלאכה, של פרנסים, של רבנים, של משכילים, אבל זה לא נתפס בהגמוניה ששלטה פה כל כך הרבה שנים. הם נתפסו כעולים מארצות המזרח, והם בונים את ערי הפיתוח, ומה שהיה היה. אני חושב שזה עוול שראוי מאוד לתקן, וציון של יום כזה הוא בהחלט ציון דרך, כי זאת הזדמנות להרבה ילדים ובני-נוער לשאול: מה קרה? מה היה? בכלל לא ידענו, בכלל לא שמענו. זה לא משנה מאילו עדות ישראל היו הילדים האלה. לפני שבועיים הייתה לי חוויה אישית משפחתית מעניינת. בביקור עבודה בגרמניה, שקשור לזכויותיהם של עובדי הגטאות, ניצלתי כמה שעות כדי לנסוע לעיירת הורי, העיירה שבה נולד אבי המנוח, הלברשטאט, במזרח-גרמניה. לא ערב ולא איראן, אני מודה; אשכנזי המון דורות אחורה. אני לא יודע לגבי קדימה, כי זה מתחיל להתערבב, אבל אחורה אנחנו אשכנזים. אבל חשבתי, כשעמדתי שם בבית-הקברות ואמרנו קדיש על קברו של סבא-רבא אביעזרי אויערבך ואביו צבי בנימין אויערבך – אלה שמות שממשיכים להתגלגל במשפחה, אצל האחים שלי, אצל בני דודים – חשבתי על זה שאומנם שואת יהודי אירופה הייתה נוראה יותר, והצרות היו קשות, אבל בגלל המצב המדיני דהיום, והמצב של המדינות באירופה, שרובן דמוקרטיות, אפשר למצער לעלות לקברי אבות, ללמוד על הדורות של פעם, מה שנמנע מיוצאי ארצות ערב, שלא יכולים בדרך כלל, ברוב המקומות, בין במדינות שיש עמן יחסי שלום וודאי במדינות שאין – אפילו אי-אפשר לעלות לבקר בקהילות האלה.
כן. לעלות, להניח אבן על קבר, לומר קדיש, לראות איפה חיו. וחשתי מאוד הזדהות, דווקא כשהייתי שם, במקום כל כך רחוק באירופה, בגרמניה, עם המון יהודים, אחינו ואחיותינו שאין להם היכולת והזכות הזאת לציין, ולו בדרך הסמלית הזאת, את העבר הזה. אתם יודעים, בדרכי קניין, באחת הגמרות, איך קונים בהמה, למשל, אומרים: קוראים לה והיא באה, מכישים אותה במקל והיא רצה. בעצם, מצבם של היהודים בכל הארצות, לא רק בארצות המגרב, שנקראות "המזרח" בטעות, גם בארצות אירופה, היו שתי צורות שהיהודים הגיעו לארץ: היו כאלה שקראו להם והם באו; הציונות, ההתעוררות הלאומית, הכיסופים לציון, קראו להם והם באו. אבל היה לעתים קרובות בכל הארצות האלה גם את הצורך ב"מכישים אותה במקל והיא רצה", שהצרות ששם עוררו אצלם את הרצון לצאת, והכיסופים לציון משכו. אסור לשכוח, וזה נאמר גם בבית הנשיא על-ידי המנכ"ל שלנו: אסור לשכוח לא את המגנט שמשך אותם לכאן, לציון, את הכיסופים של דורי דורות, את התפילות של "ותחזינה עינינו בשובך לציון" וקבץ פזורינו מארבע כנפות הארץ, ואסור גם לשכוח את המקל שגירש אותם משם. גירש קרוב למיליון יהודים מארצות ערב בתהליך קצר מאוד מבחינה היסטורית, של עשרות שנים בודדות, והעיקר היה כמובן בתחילת שנות ה-50. ויש זכויות. זכויות, אמרתי. זה לא רק פולקלור, ולא רק כפיים, ולא רק לעשות שמח, ולא רק מנגינות ולא רק טעמים. זכויות, נכסים, כסף. אני יודע, הסיכוי הוא לא גדול, להוציא. הרי גם את מי ששודדים הבוקר בעיראק, לא מחזירים לו את הרכוש שלו. אז מה נבוא על לפני 70 שנה? אבל כשיום אחד יהיה שלום – קצת מדע בדיוני מותר לערב בדיוני הכנסת? – אבל כשיום אחד יהיה שלום, התביעות שיהיו פה לכולם, לכל האנשים באזור, התביעות הן גם של היהודים מהארצות שהם גורשו מהן ורכושם נגזל והם נושלו, חלקם נרמזו לצאת וחלקם ממש בכוח, בהחלטות של הליגה הערבית והמקומות שבהם הם חיו. ולכן, היום הזה, באמת, צריך ממש להיזהר שהוא לא יהיה רק יום של מסורת, ושמח, או עצוב, או פולקלור, או מופלטות; בשביל זה יש חגים אחרים. זה יום של תביעה. אנחנו מכאן, עם ישראל מכאן, הוא גם מהאזור הזה, ולא רק מארצות אירופה ואמריקה. זאת תביעה שיש לה משמעות מדינית. זה התחיל באמת במשרד המשפטים, ועבר אלינו, התיעוד של הזכויות ושל הנכסים. וכמובן, גם הסיפורים של המשפחות ושל הקהילות, כפי שאנחנו מרבים לעשות בפרויקטים שונים במשרד לאזרחים ותיקים. ואני חושב שהיום הזה, אנחנו חייבים ליצוק בו תוכן במשך השנים, כדי שהנוער והדורות הבאים ידעו מה קרה; ידעו על פרעות שהיו, ה"פרהוד" בעיראק, היה טבח ביהודי עדן. חלק מהדברים במאות קודמות – אבל במאה ה-20, עם הקולוניאליזם המתפרק, ועם עליית התנועות הלאומיות השונות, ועם הקמת מדינת ישראל, והיחס ליהודים אף פעם לא היה מציאה גדולה – אני יודע שמתגעגעים לפעמים, אני שומע: היינו במרוקו, היה לנו טוב; כשהיינו בתימן היה נפלא, ושם היינו עשירים. גם הנוסטלגיה זה לא מה שהיה פעם, ואני לא רואה המוני אנשים מחפשים את דרכם לחזור לארצות האלה. טוב שבנינו כאן ארץ ומדינה. טוב שידענו במדינת ישראל מה לעשות עם הפליטים שלנו, עם אלו שגורשו משם על לא עוול בכפם. הם לא איימו על הריבונות שם, ועל הערבים בארצות ערב, בניגוד למה שהיה פה ב-1948, שהיה עימות בין שתי קהילות: קהילה יהודית וקהילה ערבית, והקהילה הערבית קמה עלינו לכלותנו. שם לא היה – לא הייתה המציאות הזאת, אבל יש להם בהחלט זכויות, והזכות לתבוע קיימת ועומדת, ואני מקווה שיום אחד, בהסדרים הכוללים, גם זה יבוא לביטוי. אני רוצה לברך את חברי הכנסת, כאמור, זאב ואוחיון ואחרים, על כך שהם עוזרים להנחיל את המורשת ואת ההיסטוריה הזאת, ואת תביעת הזכויות הזאת, ואני חושב שלא עלינו המלאכה לגמור, אבל אי אנחנו רשאים להיבטל ממנה, וזה צעד קטן. ואני מודה לכם גם על כל שיתוף הפעולה הזה, שנותן למשרדנו עוד עניין לענות בו. אנחנו עושים את זה ברצון – אני לא יודע אם המילה "בשמחה" – אבל בהחלט מתוך תחושת שליחות, כי אנחנו חושבים שזה תפקידה של ממשלת ישראל, ואני מברך את כולכם.
