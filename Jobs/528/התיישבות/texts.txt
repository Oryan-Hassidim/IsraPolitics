אדוני היושב-ראש, כנסת נכבדה, חברון עיר האבות ידעה בשבוע שעבר מעשה נורא ומעורר חלחלה של הצתה בבית-העלמין הישן וחילול ספרי קודש הנמצאים בו. דפי סידור נמצאו קרועים, זרוקים ומתגוללים ברחוב הראשי. הפורעים הערבים לא הסתפקו בכך וציירו צלבי קרס וכתובות נאצה על ספרי הקודש. אני מבקש למחות בחריפות על המעשה החמור, בשמי ובשם סיעת יהדות התורה ובשם רבים שפנו אלי והביעו את הזעזוע והכאב שלהם על מה שקרה בחברון. חברון היתה משנים קדמוניות אחת מארבע ערי הקודש בארץ-ישראל, יחד עם ירושלים, צפת וטבריה. כאן קבע אברהם אבינו את מקום מושבו בשובו ממצרים, כאן קנה את מערת-המכפלה וכאן גרו גם יצחק ויעקב אבותינו וכאן מצאו את קבורתם. מן הראוי לציין, כי לא רק יהודים כיבדו את קדושתה של העיר. גם הערבים נהגו כבוד במערת-המכפלה וראו חשיבות בשליטתם עליה. איש מהם לא העלה בדעתו לפגוע במערת-המכפלה או באתר יהודי אחר בעיר. ואכן, מערת-המכפלה ואתרים יהודיים אחרים בעיר נשתמרו יפה במשך הדורות. למרות זאת, תמיד היו פורעים שניצלו את כוחם כדי להתנפל על היהודים ולהרוג בהם. כך היה במאורעות תרפ"ט וכך בדורות קודמים, כאשר שליטי העיר רדפו את היהודים. נראה שפורעים כאלו הם שעשו השבוע את המעשה הנורא של חילול ספרי הקודש, ציור צלבי הקרס וכתובות הנאצה והצתת בית-העלמין העתיק - מעשים שעוררו חלחלה בלב כל יהודי בארץ-ישראל ובעולם כולו. על כוחות הביטחון לעשות הכול כדי לעצור את מבצעי המעשה ולהעמידם לדין. אני מקווה שהחקירה בעניין זה לא תימשך זמן רב מדי. אני קורא לממשלת ישראל לפעול בכל התקיפות הנדרשת כדי להביא את הפורעים שביצעו את המעשים לדין ואף לדאוג שמעשים כאלו לא יישנו. תודה.
בימים אלה, כאשר ערפאת מבקש את אבו-דיס, עלינו לשמור ביתר עוז על הר-הזיתים. בהר-הזיתים קבורים גדולי מאורי ישראל, מלבד משפחות שלמות. לצערי אין קו סדיר להר-הזיתים, לעומת הר-המנוחות - לשם יש קו סדיר כל יום, קו 29. אין סיבה שקווים מס' 1 או 2, שנוסעים לכותל המערבי, לא ימשיכו את הנסיעה להר-הזיתים. על משרד התחבורה ליזום הפעלת קו להר-הזיתים, ובזאת לבטל את השמועות על החזרת הר-הזיתים לפלסטינים.
אדוני היושב-ראש, זה כמה חודשים שאני מנסה לסדר קו תחבורה ציבורית להר-הזיתים, כפי שקיים היום גם להר-המנוחות. בימים אלה יש חשיבות מיוחדת לקו הזה, בפרט כדי להוכיח לכולם שאת הר-הזיתים לא יחזירו. משום מה משרד התחבורה אינו מסכים לזה ואינו מאשר קו כזה. אני קורא למשרד התחבורה לאשר בדחיפות את הקו הזה. יש הרבה פתרונות קלים - להאריך את קו 38 מהרובע היהודי להר-הזיתים, ועוד כמה פתרונות. הדבר חשוב גם לאלו שמבקרים בהר-הזיתים, וגם יעודד אנשים שמפחדים לבוא להר-הזיתים, שיבואו. תודה.
אדוני היושב-ראש, כנסת נכבדה, בתחילת דברי אני רוצה לשלוח תנחומים למשפחת השומר שנהרג היום ואיחולי רפואה שלמה לשומר שנפצע, וגם לשוטר שמעון אוחנה שנפצע בגילה. רבני ישראל הכריזו על מצב חירום עוד לפני שראש הממשלה הכריז על מצב חירום. זאת בעקבות הכרזתו על מהפכה חילונית. בואו נראה, מה קורה כאן? הוא רק התחיל לדבר על הפעלת "אל על" בשבת, פתאום אנחנו שומעים ש"אל על" בוכה שיש לה הפסדים, רוצים לפטר אנשים, להוריד קווים. יש כבר הפסדים של 40-30 מיליון דולר, אני לא יודע כמה, הם הפסיקו כבר לספור, הם כבר מבקשים עזרה. רבני ישראל ראו במהפכה החילונית מצב חירום. עד כדי כך שרצו להכריז יום צום עולמי על זה. ואז הגיע מן השמים מצב חירום שני. אנחנו אומרים בתהילים: "אם השם לא ישמר עיר שוא שקד שומר". אם אנחנו רוצים שתעזור השמירה של השומרים, אנחנו צריכים את שמירת השם. בלי שמירת השם לא יעזור כלום. אם אנחנו נעשה מה שראש הממשלה רוצה לעשות, לא תעזור שום שמירה. היום היינו בסיור בגילה וראינו את המצב. עד כדי כך, שיש בונקרים בפאתי העיר, בגילה. אין שמירה. יורים מתוך בית-ג'אלה, ובקושי מחזירים להם בחזרה. עוד כמה ימים יהיה יום השנה לרחל אמנו. היום אין הסעות אפילו לקבר רחל. מנסים להגיע ליום השנה של רחל אמנו באוטובוסים מוגנים או משוריינים. הר-הזיתים - אם רוצים לקיים, לא עלינו, איזו לוויה, צריך שומרים ושוטרים כדי שיוכלו לקבור את המת, וזה לפני שהחזירו את המקומות שברק רצה להחזיר. רק דיברו על זה. נתאר לעצמנו מה היה קורה באמת אם הוא היה מחזיר את כל מה שהוא סיכם עליו בקמפ-דייוויד. גם בנושא זריקת אבנים במרכז הארץ, יכול להיות שאם מישהו היה מציע חוק שמי שמורשע בזריקת אבנים יפסיד את הביטוח הלאומי, היתה הגנה יותר חזקה מאשר אם ייתנו לו מאסר על-תנאי. אבל מדובר במהפכה כוללת בכל הארץ. אם ראש הממשלה לא יחזור בו מהמהפכה החילונית - לא יעזור כלום. אנחנו כסיעה דורשים ונדרוש את ביטול העניין. מדובר לא רק בהקפאה, אלא הוא צריך לחזור בו מנושא המהפכה החילונית. יש גם כל מיני נושאים שראש הממשלה הבטיח בזמנו, כמו נושא ועדת-טל, שעד היום הזה הוא לא קיים. לסיעה אחת הוא מבטיח, לסיעה שנייה, לסיעתו של טומי לפיד, הוא אומר שהוא מקפיא, לסיעות אחרות הוא אומר שהוא יקפיא את ההקפאה, וחוזר חלילה. אנחנו רואים במצב הזה באמת מצב חירום. לדעתי, במקום שראש הממשלה ייסע לקמפ-דייוויד ויערוך שיחות עם הערבים, הוא צריך לעשות "קמפ-דייוויד" עם הדתיים, עם החרדים. הוא צריך לתאם אתם ולראות איך אפשר לחיות בתוך הארץ ביחד, לפני שמתחילים לדבר בכלל עם הערבים בחוץ-לארץ. אני בטוח, שאם הוא יחזור בו - תחזור לו השמירה מן השמים. תודה רבה.
אדוני היושב-ראש, כנסת נכבדה, בתקציב המדינה לנושא הביטחון יש לדעתי להוסיף תקציב למקומות הקדושים. הר-הזיתים הוא היום מקום מסוכן מאוד. אנשים פוחדים לקבור את מתיהם, ואלו שרוצים לעלות למקומות הקדושים, לקברי צדיקים, צריכים ליווי משטרתי וגם רכב מוגן. אני חושב שאם המשטרה תעשה קו תחבורה מסודר להר-הזיתים - - -
גברתי היושבת-ראש, כנסת נכבדה, אני רוצה להתייחס לאי-אמון של שינוי - תגובות הממשלה על דרישות המפלגות החרדיות. אנחנו יודעים שיש "ספר השיאים של גינס", ואני חושב ששינוי יכולה להיכנס לספר הזה כאלופת ההסתות בשנאה לעם היהודי. אלה דברי בלע, שקר והבל, מה שאדם אחד יכול לעשות כאן במדינה. הוא מדבר על כסף שאנחנו מעבירים כל יום לקנות הצבעות. הרי את כל הדברים שהוא צריך הוא מקבל אוטומטית. לבתי-ספר חסר לו משהו? הוא נכנס לאן שהוא רוצה, לכל בתי-הספר. כשהמדינה בונה שכונה, לפני שהיא מתחילה לבנות את השכונה, היא כבר בונה בית-ספר. אנחנו בציבור החרדי, אחרי עשר שנים שקיימת השכונה, מתחילים לעשות תכנון לבית-ספר. כל דבר שאנחנו צריכים לפעול בשבילו, בציבור הכללי זה מקובל אוטומטית. הוא מדבר על כך שאנחנו מקבלים כסף? איזה כסף? הוא מקבל כסף. כמה כסף הוא מקבל עבור קולנוע? כשעבר חוק הקולנוע, 90 מיליון שקל, מי נהנה מהכסף הזה? הציבור שלו. אנחנו לא נהנים מזה בכלל. אנחנו מקבלים משהו מזה? על זה אף אחד לא מדבר. כל הדברים שמקבל הציבור הכללי, עיני לא צרה בזה, אבל אנחנו צריכים לקבל בפרוטקציה. צריכים לעמוד מאחורי הדלת של שר האוצר, צריך לקרוא את זה מעל במת הכנסת, לא רוצים להכניס את זה בספר החוקים. כל הדברים האלה נקראים סחיטה, ועל זה שינוי אלופה בהסתות, אלופה בשנאת ישראל. אם חוק ההסתה היה עובר בשעתו, אני חושב שהיינו צריכים להגיש נגדה תלונה על הסתה. אני רוצה להגיב על כמה דברים. ראיתי שפריצקי סייר בשכונות, בתל-ציון. הוא אמר שהוא הולך להגיש בג"ץ על הטבות. אני מחפש את האנשים שרוצים לגור במקומות האלה. צריך לעודד את האנשים לבוא לשם, ובגלל המצב אנשים לא באים לשם. הייתי רוצה לראות שפריצקי באמת יגור שם קצת. הוא גר בתל-אביב, טומי לפיד גר בתל-אביב, הוא לא גר בתל-ציון, הוא לא גר במקומות שבהם יש חשש ממחבלים ומטרור. באה הממשלה ורוצה לעזור, לתקן ולעודד את המקומות האלה ולתת אפשרות לאנשים. מדובר באנשים שאין להם כסף, באנשים שהם מבית עני, או משפחות מרובות ילדים. עינו צרה בכל זה, והוא הולך להגיש בג"ץ, הוא הולך להצטלם. זה יפה להצטלם על הרקע של תל-ציון, בואו נראה אותו לילה אחד נוסע לתל-ציון. ברור לי שאנחנו מוקיעים את כל ההסתה הזאת ומגנים את דברי ההבל. תודה רבה.
גברתי היושבת-ראש, כנסת נכבדה, אני רוצה להתייחס לאי-אמון של שינוי – תגובות הממשלה על דרישות המפלגות החרדיות. אנחנו יודעים שיש "ספר השיאים של גינס", ואני חושב ששינוי יכולה להיכנס לספר הזה כאלופת ההסתות בשנאה לעם היהודי. אלה דברי בלע, שקר והבל, מה שאדם אחד יכול לעשות כאן במדינה. הוא מדבר על כסף שאנחנו מעבירים כל יום לקנות הצבעות. הרי את כל הדברים שהוא צריך הוא מקבל אוטומטית. לבתי-ספר חסר לו משהו? הוא נכנס לאן שהוא רוצה, לכל בתי-הספר. כשהמדינה בונה שכונה, לפני שהיא מתחילה לבנות את השכונה, היא כבר בונה בית-ספר. אנחנו בציבור החרדי, אחרי עשר שנים שקיימת השכונה, מתחילים לעשות תכנון לבית-ספר. כל דבר שאנחנו צריכים לפעול בשבילו, בציבור הכללי זה מקובל אוטומטית. הוא מדבר על כך שאנחנו מקבלים כסף? איזה כסף? הוא מקבל כסף. כמה כסף הוא מקבל עבור קולנוע? כשעבר חוק הקולנוע, 90 מיליון שקל, מי נהנה מהכסף הזה? הציבור שלו. אנחנו לא נהנים מזה בכלל. אנחנו מקבלים משהו מזה? על זה אף אחד לא מדבר. כל הדברים שמקבל הציבור הכללי, עיני לא צרה בזה, אבל אנחנו צריכים לקבל בפרוטקציה. צריכים לעמוד מאחורי הדלת של שר האוצר, צריך לקרוא את זה מעל במת הכנסת, לא רוצים להכניס את זה בספר החוקים. כל הדברים האלה נקראים סחיטה, ועל זה שינוי אלופה בהסתות, אלופה בשנאת ישראל. אם חוק ההסתה היה עובר בשעתו, אני חושב שהיינו צריכים להגיש נגדה תלונה על הסתה. אני רוצה להגיב על כמה דברים. ראיתי שפריצקי סייר בשכונות, בתל-ציון. הוא אמר שהוא הולך להגיש בג"ץ על הטבות. אני מחפש את האנשים שרוצים לגור במקומות האלה. צריך לעודד את האנשים לבוא לשם, ובגלל המצב אנשים לא באים לשם. הייתי רוצה לראות שפריצקי באמת יגור שם קצת. הוא גר בתל-אביב, טומי לפיד גר בתל-אביב, הוא לא גר בתל-ציון, הוא לא גר במקומות שבהם יש חשש ממחבלים ומטרור. באה הממשלה ורוצה לעזור, לתקן ולעודד את המקומות האלה ולתת אפשרות לאנשים. מדובר באנשים שאין להם כסף, באנשים שהם מבית עני, או משפחות מרובות ילדים. עינו צרה בכל זה, והוא הולך להגיש בג"ץ, הוא הולך להצטלם. זה יפה להצטלם על הרקע של תל-ציון, בואו נראה אותו לילה אחד נוסע לתל-ציון. ברור לי שאנחנו מוקיעים את כל ההסתה הזאת ומגנים את דברי ההבל. תודה רבה.
לא עיר, אבל מדובר על יישוב.
אז אני שמח מאוד. קו 5 הוא קו מיוחד להר-הזיתים, היות שאנשים פחדו וסירבו לנסוע לשם, אפילו ביום השנה של הוריהם. בהזדמנות זו אני קורא לציבור להשתמש בקו. קבורים שם גדולי ישראל. הקו הזה יוצא כמה פעמים ביום, ואני קורא לציבור להשתמש בו ולהראות נוכחות בהר-הזיתים. אני חושב שהממשלה צריכה לעשות יותר מאמץ כדי להבטיח את שלומם של אלה שבאים להר-הזיתים. יש הרבה אנשים שבאים כל יום לשם, לקברי רבנים. ידוע לי על הסעות מיוחדות, אבל אני חושב שהציבור לא מספיק מודע לכך ולא מספיק נוסע. לכן, אני פונה לממשלה כדי לשמור על הר-הזיתים ועל מה שצריך שם, כדי שלא יהיה ונדליזם, כדי שלא יקרה שוב מה שקרה. אני מציע שהכנסת תדון בכך. תודה.
אני מחופש כל השנה. - - קוצו של יו"ד מכל הסכומים שנדרשים, ואף אחד לא מדבר על זה. יותר מכך, אולי אדוני יסביר לי עם מי צריך לדבר. אני אפילו לא יודע עם מי מדברים. אני אתן לכם דוגמה. אתמול הופסקה השמירה בהר-הזיתים. כל השנים היתה שמירה, ואין כסף. אין כסף לשמירה. עשרות אנשים יוצאים כל יום לקברות האדמו"רים, ואין כסף לשמירה. אני מברר - עם מי בכלל צריך לדבר, למי זה שייך? אומרים לי שמ-1 באפריל זה שייך למשרד השיכון, כי יש שם סעיף של העיר העתיקה. עד 1 באפריל זה שייך למשרד ראש הממשלה, אבל אין עם מי לדבר. ניסיתי לדבר עם אביגדור יצחקי, אומרים שהוא בחוץ-לארץ. אין עם מי לדבר. אני אפילו לא יודע למי זה שייך. ניסיתי לדבר עם שפיגלר. אין עם מי לדבר. אף אחד לא יודע מי צריך לשלם, והחברה הפסיקה את השמירה. האם אפשר להגיד לאנשים שאפשר להסתובב שם חופשי בלי שמירה? אם אנחנו אומרים "שירותי דת", אני לא יודע על איזו דת אנחנו מדברים. הרי הורסים כאן דת כל יום. שינוי מדי יום, כל דבר שיש להם בו נגיעה קטנה, הם הורסים. רבותי, אני מבין שביום ראשון יש דיון. לצערי, באותו זמן שבו מתקיים דיון בוועדת הכספים בתל-אביב, יש גם דיון כאן על שירותי הדת, על השביתה. אני נוסע לתל-אביב.
אדוני היושב-ראש, כנסת נכבדה, אתמול היה משאל-עם בקרב בוחרי הליכוד על ההתנתקות מחבל-עזה. ראש הממשלה נכשל כישלון צורב, 60%-40%, ולא הצליח להעביר בתוך מפלגתו שלו את התוכנית שהוא עבד עליה הרבה זמן עם הממשל בארצות-הברית. אבל אני חייב להתייחס לקשר ההתנתקות של ראש הממשלה מהציבור החרדי. גם שם היתה התנתקות. והייתי מציע לראש הממשלה, אולי יעשה גם משאל-עם בקרב בוחרי הליכוד לגבי ההתנתקות מהציבור החרדי. ואני בטוח שלא יהיה 60%-40%, ואני בטוח שיהיה 80%-20%.
היו לי עשר דקות וויתרתי על חמש. אני רוצה להתייחס קודם כול לדברים שאמר קודם חבר הכנסת שריד, שהוא תומך חינם כי הוא לא מבקש כלום; הוא לא ביקש כלום והוא הולך לתמוך. אני חייב להגיד לחבר הכנסת שריד שגם אנחנו, מה שנעשה יהיה חינם, וההבדל בינינו הוא רק שלו לא הבטיחו כלום – לנו הבטיחו ולא קיימו, ולכן גם אצלנו חינם. מה זה משנה מאיזו סיבה חינם? אדוני היושב-ראש, בהצבעה מחר נצביע על שני החלקים אותה הצבעה: א. הצבעה על החזרת שטחים – יש ממשלה שהיא בעד החזרת שטחים, ויש כאלה שהם נגד החזרת שטחים. זו סוגיה אחת; ב. אותה הצבעה היא על הוצאת אנשים מהבית שלהם, שבו גרו 30–35 שנה, והעברתם – אני לא אגיד את זה כפי שאחרים אומרים את זה, טרנספר – אבל מוציאים אנשים מהבית שלהם ואומרים להם: רבותי, ניתן לכם נזק, צער, ריפוי, שבת, בושת – הכול, אבל תעברו לנגב. תעשו לנו טובה ותצאו משם. אלה שני דברים נפרדים, והאחד יותר קשה מהשני. הממשלה לא הביאה תוכנית שלום. היא אומרת שלדעת ראש הממשלה אין פרטנר לשלום, אין פרטנר שיפסיק את הטרור, ולכן באה ההחלטה על דבר חד-צדדי. בקטע הזה הרי ברור שאצלנו לא חברי הכנסת מחליטים. ההחלטה, אצלנו ביהדות התורה – אולי גם בש"ס – היא מה שגדולי ישראל – אצלי זה מועצת גדולי התורה של אגודת ישראל – מה שהם החליטו, זה מה שיהיה.
אדוני היושב-ראש, כנסת נכבדה, החוק שלפנינו נקרא חוק יישום תוכנית ההתנתקות. בחוק הזה, אדוני היושב-ראש – בעצם אלה מלים יפות למה שהולכים לעשות כאן – הכוונה היא שהולכים לתת פיצויים לאלה שהולכים לפנות אותם. אנחנו מדברים על פיצויים של 5.5-6 מיליארדי ש"ח שהולכים לתת לאלה שהולכים להוציא אותם - - -
אדוני יושב-ראש הכנסת, חברי כנסת נכבדים, אני מתכבד להביא לקריאה שנייה ולקריאה שלישית את הצעת החוק לתיקון פקודת מס הכנסה (מס' 146), התשס"ה-2005, שיזמה הממשלה. בהצעת חוק זו, המתקנת את סעיף 11(ב) לפקודת מס הכנסה, שעניינו הטבות מס ביישובים, נקבעה רשימה של יישובים אשר תושביהם שהיו במשך כל שנת המס תושבים באותם יישובים יהיו זכאים לזיכוי ממס באותה שנה בשיעור של 13% מהכנסתם החייבת מיגיעה אישית, עד לסכום של 129,840 שקלים חדשים לשנה. רשימת היישובים שנכללה במסגרת הצעת החוק, כפי שפורסמה, כללה את היישובים המצויים בטווח של 7 ק"מ מגבול רצועת-עזה. ועדת הכספים מצאה, כי קיימים נימוקים ממלכתיים שלפיהם מן הראוי לעודד גם את ההתיישבות ביישובים במועצה האזורית אילות, במועצה האזורית ערבה תיכונה ובערד. יישובים אלה היו זכאים להטבות במס דומות עד לשנת 2002. כמו כן מצאה הוועדה, גם כן מנימוקים ממלכתיים, כי תהיה זו מדיניות ראויה לעודד את המשך ההתיישבות גם ביישובים חצור-הגלילית ובית-שאן. בנוסף קובעת הצעת החוק, שתקרת ההכנסה שתחול לעניין הטבת המס הניתנת לחיילי צה"ל הנהנים מתוספת פעילות רמה א', תהיה גבוהה בכ-40,000 שקלים חדשים לשנה ביחס לתקרה הקבועה על-פי נוסח הפקודה היום. מוצע לקבוע, כי תחילתו של החוק תהיה ביום כ' בטבת התשס"ה, 1 בינואר 2005, והוא יחול לגבי הכנסה שהופקה או שנצמחה בשנת המס 2005. אדוני היושב-ראש, רבותי חברי הכנסת, מדובר בהצעת חוק חשובה, שמטרתה לעודד את ההתיישבות ביישובים שונים בהתאם למדיניותה של הממשלה ובהתאם לתכליות ראויות. אני מבקש מכם לדחות את ההסתייגויות ולהצביע בעד הצעת החוק בנוסח הוועדה. תודה רבה.
מה הטענה שלהם? שיש בני-מיעוטים שכאילו פוגעים בקברים. קודם כול, יש שם שלוש משפחות שלא העבירו, והם טוענים שזה לא נורא. הם טוענים שנכון שפה ושם יש פגיעה, אבל זה לא עד כדי כך שצריך בגלל זה להעביר, והם באמת לא העבירו. הם התנגדו להעברת הקברים. שנית, אם יש בעיה, צריך שמירה. אם יש בעיה לגבי קברים יש בעיה גם לגבי החיים, ואז צריך שמירה, כי צריך לעשות את המקסימום כדי שלא יפגעו. דבר נוסף, מה אנחנו נגיד - בהר-הזיתים אין פגיעות? לצערי, יש הרבה פגיעות גם בהר-הזיתים. אז מה, להגיד שבגלל זה יתחילו להעביר את הקברים? הרי זה אבסורד. צריך לשמור יותר, צריך לדאוג שאנשים יוכלו לבוא יותר להר-הזיתים. לא פעם ולא פעמיים צעקתי שיש צורך בתחבורה ציבורית מיוחדת להר-הזיתים, כדי שאנשים יוכלו לעלות לקבר ביום השנה, כי יש שם הרבה צדיקים. צריך שם שמירה יותר טובה. זו סיבה להעביר קברים ולעשות דברים חפוזים בלי לשאול אף אחד, באישון לילה? במקרה עיתונאי גילה את כל הסיפור הזה. צריך להגיד לו תודה רבה, שקודם כול הוא מנע את חילול הקברים, וגם על כך שהוא גילה את הדברים ועורר הדים רבים, ובכך הוא מנע הישנות של מקרים דומים גם בארץ וגם בחוץ-לארץ. אני חושב שהכנסת צריכה לדון בנושא ולהעלות אותו על סדר-יומה.
עוד מעט אגיד לך. יכול להיות שהוא הלך לספור את הכסף. אבו, איפה אתה? בוא. תנו לי להסתדר עם ידידי אבו, תאמינו לי, אנחנו ידידים. בסך הכול ההבדל בינינו לבינך, גם אתה רצית להיכנס. עמדת בחוץ, אבל גם אני עדיין עומד בחוץ. רק מה? הדברים שאתה מקבל, אני צריך לקבל אותם בהסדר קואליציוני. כשאתה מקים שכונה באיזה מקום, איפה שזה לא יהיה, באותו יום שאתה מתחיל לבנות את השכונה, אתה בונה בית-ספר לילדים שלומדים באותה שכונה, שגרים באותה שכונה. אצלנו, בציבור החרדי, עיר בונים, לא שכונה, עיר – תבדקו מה קורה בביתר, באלעד, אפילו בבני-ברק. עיר בונים, ואין כיתות. ארבע שנים לומדים בדירות שכורות. ארבע שנים לומדים בקרוונים – התקדמות. אחר כך סוף-סוף, כשהמחזור הראשון כבר סיים את היסודי, הוא, ההורה שיש לו עוד ילדים - בית-הספר זוכה לקבל מגרש. יפה, התקדמות. עכשיו צריך לבנות את בית-הספר. מאיפה יש כיתות? בהסכם קואליציוני, ששר האוצר מכריז עליו מעל במת הכנסת - תבדקו ותראו שזה היה עד השנים האחרונות - הודיע שר האוצר, שבסיכום עם יהדות התורה, אגודת ישראל, ש"ס, הוא נתן x כיתות. ותבדקו בהסכם עם ש"ס אם זה כך. למה זה צריך להיות כך? הדברים שחברי כנסת חרדים מטפלים בהם, חברי כנסת אחרים לא צריכים לטפל בהם. אני צריך לדאוג לכיתות לימוד, מה שבכל מקום נותנים אוטומטית. יש 200 קרוונים היום בבני-ברק. יש קרוונים באלעד, בקריית-ספר, ואין אפילו כסף לחבר אותם. הם קנו אותם לא מתקציב המדינה אלא מתקציב הרשות. אז, רבותי, למה מטיפים מוסר? כל הכסף שדובר עליו בכלל, שאני עדיין מחכה ששר האוצר יודיע עליו, כי אין לנו הסכם חתום - כל זה קיבלנו לפני שנה. רק מה? באים בסוף השנה ואומרים: הייתם ילדים טובים בשנה שעברה. אם תהיו גם  עכשיו ילדים טובים, גם עכשיו ניתן לכם. לכן, רבותי, אל תטיפו לנו שום מוסר. אני בטוח שחברי הכנסת של מרצ, עם כל הכבוד, יודו על האמת ויגידו: רבותי, יש שם אפליה, ואנחנו מוכנים לתקן אותה. אם אתם תתקנו את האפליות נגדנו, אני בטוח שלא נצטרך להגיע לכל מיני הסכמים. מה שהילד שלך מקבל, הילד שלי לא מקבל.
מה זה לא בסדר? למה לא עושים גם בשבילנו אפליה מתקנת? למה הנכד שלי לומד בקרוון? למה כל ילד לפני שהוא נכנס לשכונה יש לו בית-ספר מוכן, ואצלי לא?
אדוני היושב-ראש, חברי הכנסת, ההסתייגות שהוגשה על-ידי קבוצת חברי הכנסת, גם מהקואליציה וגם מהאופוזיציה – גם אלי אפללו, אם תחזור בך לא יעזור לך, כי אני משאיר את ההסתייגות. אם תצביע נגד, אני מניח שתצביע נגד מצפונך. אבל אני חייב להעיר דבר אחד וזה חשוב מאוד. בוועדת הכספים אנחנו דנו בהסתייגות של חברת הכנסת אורית נוקד והצטרפתי אליה. בוועדה היה רוב ברור להסתייגות. אז סוכם עם היושב-ראש שנשאיר את זה למליאה. אבל אף פעם לא איימו עלינו למשוך את החוק הזה. אני חושב שזאת חוצפה, אם ההסתייגות תתקבל, שמישהו ימשוך את החוק. ומה אנחנו צריכים יותר מאות מן השמים, להוכיח לכם שההסתייגות נכונה? עובדה, בעת שאנחנו דנים בהסתייגות על תלמי-אליהו נופל "קסאם" במקום. הרי זה ברור לכם שזה סימן מן השמים שההסתייגות הזאת צריכה להתקבל. בזמן שאנחנו דנים בתלמי-אליהו, נוחת "קסאם" על תלמי-אליהו. אלא אם אתם חושבים שמי שהגיש הסתייגות עשה את זה. וגם לזה אתם מסוגלים.
זאת הדרך של הקואליציה. מה שלא מוצא חן בעיניהם – אני יהודי פשוט, אני יודע דבר אחד – זה אות מהשמים, אנחנו מדברים כרגע על תלמי-אליהו – שצריך להגן על תלמי-אליהו, צריך לתת להם את כל האפשרויות מפני מה שקורה שם, ופתאום בתלמי-אליהו יש "קסאם". מה זה אומר לך?
זה חלילה וחס. ואחר כך הביאו את הנסיעות של ראש הממשלה. נחוץ לו כסף, לראש הממשלה, לנסיעות לחוץ-לארץ. אז אני חשבתי לתומי שכולם יתמכו בי שהוא לא צריך לנסוע, הרי הוא נוסע לחלק את ירושלים. למה הוא נוסע? הביאו את קונדוליסה רייס לשכנע את אלי ישי לתמוך בחלוקת ירושלים. ואני מבטיח לכם, רבותי – כך או כך, אלי ישי יישאר בממשלה, לא יפרוש. כן יחלקו או לא יחלקו את ירושלים – הוא יישאר.
חבר הכנסת אמר הרגע ככה, תשמעו טוב: "אנחנו חוששים שהולכים לחלק את ירושלים".
ואמרת "אנחנו חוששים", תבדוק מה שכתוב בפרוטוקול. אתה יושב בממשלה שאתה יודע ואתה חושב שהיא תחלק את ירושלים? בשביל כיסא? על זה אתם יושבים? לחלק את ירושלים בשביל כמה שטויות, ג'ובות?
–  –  – מחלוקת ירושלים אתה חושש ויושב בממשלה שמחלקת את ירושלים?
– – קיבלתם הרבה כסף בקדנציה, והיום אתם מייצגים את העשירים. אבל לפחות את ירושלים – לזה אין תחליף. לפחות על המינימום הזה חשבתי שאתה תגן; ותגיד לאולמרט: אם אתה יוצא, אנחנו לא נמצאים שם, כי אנחנו נגד חלוקת ירושלים. על זה – – –
תאשר לנו את הקרקע ואת הרשיון לבנות ואנחנו – – –
בעברית פשוטה, הקפאה בגבעת-זאב קיימת. לא הבנתי את התשובה.
אדוני היושב-ראש, אדוני השר, חברי הכנסת, שמענו היום בכלי התקשורת בשורה טובה, שהממשלה מבטלת את הקפאת הבנייה בירושלים, אפילו בעיר העתיקה, והיא פותחת את ה"אוריינט האוס" לציבור הערבי – לאש"ף. אפילו ציניות היא לא מלה שמתארת את המצב. אז נכון ששר השיכון הודיע קודם שבקרוב יוצאו אולי 750 דירות למכרז בפסגת-זאב, אבל את זה שמענו גם לפני כמה חודשים, ואפילו שמענו את זה אישית מראש הממשלה. לעומת זאת קיבלנו אישור על המשך ההקפאה בביתר, לאחרונה אפילו שמעתי על קריית-ספר, ואני לא מדבר על גבעת-זאב. האם מישהו בבניין הזה חושב לרגע אחד שמה שראש הממשלה אומר, כלומר, שהוא ידחה את הדיון על גורל ירושלים לסוף המשא-ומתן – בעצם אומר: אני מדבר על ירושלים. נכון, לא עכשיו; אני לא אודיע על הסיכום שיש לי על ירושלים, אני אודיע את זה רק בסוף, כי הרי הוא לא רוצה משבר קואליציוני. אבל הוא אומר את זה מפורשות. למה מחכים? גם אוסלו נולד כך, בהתחלה הכול היה בשקט, השאירו את הדברים לסוף, ובסוף הודיעו על הכול. אז למה מחכים בקואליציה? זה לגבי הבנייה בירושלים. אני רוצה לגעת גם בנושא של קצבאות הילדים והתקציבים והנושאים שעלו בהצעת האי-אמון בעניין האזרחים הערבים. לפני כמה דקות הודיע שר האוצר שהאוצר משקיע הרבה כסף לתיקון האפליה של הציבור הערבי. אני מכבד את זה, אבל לא שמעתי מלה אחת על קיפוח הציבור החרדי.
גברתי היושבת-ראש, חברי הכנסת, הנושא הזה שאני מעלה היום הוא נושא שאנחנו מעלים – סיעתי לפחות הגישה אי-אמון, עם האיחוד הלאומי ומפד"ל – כבר שבוע אחרי שבוע בשבועות האחרונים, אי-אמון על הקפאת המשך הבנייה בפסגת-זאב בירושלים, בגבעת-זאב ליד ירושלים, ובביתר-עילית. כל פעם שאנחנו מעלים את האי-אמון, גברתי היושבת-ראש, וכל פעם שאנחנו מדברים על זה, אומרים: או-טו-טו, בתוך יום, בתוך יומיים הולכים לשחרר את זה. ואף שמנכ"ל עיריית ירושלים אמר שיש הקפאה בירושלים, אז היו גורמים שאמרו שהוא לא יודע – אין הקפאה, יש הקפאה. מתברר, רבותי, שיש ויש. יש הקפאה בבנייה בירושלים, ויש הקפאה בגבעת-זאב, ויש הקפאה בביתר-עילית. והממשלה מוליכה שולל את ש"ס – שהתחייבו שאם יש הקפאה הם לא ישתתפו בקואליציה, יעזבו את הקואליציה. אני מקדם בברכה את השר איתן, שאומנם בא ותשובתו בידו, והוא מקל על השר אדרי – אני חייב להגיד את זה לפרוטוקול. מבטיחים לש"ס כל הזמן – רבותי, הנה משחררים. משחררים. כבר אין הקפאה, לא הבטחנו לבוש, כן הבטחנו לקונדוליסה רייס; שרת החוץ ציפי לבני רק אמרה שמדברים על הכול, אבל לא מדברים על הכול – כמעט על הכול. נכון שדיברו על ירושלים, על שכונות ערביות – זה לא בדיוק ירושלים, כך אמר ראש הממשלה מעל בימת הכנסת. בקיצור, מכל הדברים האלה, רבותי, יש הקפאה בביתר ויש הקפאה בגבעת-זאב, ובינתיים החברות נופלות, בינתיים חברות שהיו להן אישורים לפני כמה שנים – והממשלה היתה צריכה להוציא כסף על פיתוח – הממשלה לא מוציאה את הכסף על הפיתוח הזה. ואני זוכר שהגשתי אי-אמון, נדמה לי לפני חודשיים, אמרו לי: הנה, כבר מאשרים. השר בוים ענה מעל במת הכנסת: אין הקפאה בביתר, אין הקפאה בגבעת-זאב, בתוך יום-יומיים הנה יאשרו את הכול. ובתוך היום-יומיים האלה, השר בינתיים נסע לחוץ-לארץ, וההקפאה כאן בארץ נשארה. אני אומר שני דברים על האי-אמון: א. אני מצפה מהממשלה שתאמר את האמת. מותר לומר, רבותי, יש לנו בעיה, בוש מוליך את המדינה. הוא מושל במדינה. אין שום בושה להגיד שאנחנו בישראל, המדינה ה-51 של ארצות-הברית. שום בושה. מצבנו היה אפילו יותר טוב. מה שבוש אומר, מה שקונדוליסה רייס אומרת, זה מה שהולך להיות, לא יעזור לאף אחד.
אין שום בושה. ולכן, הדבר הראשון שאני מצפה לו, שהממשלה תגלה את האמת. שהיא תגלה את האמת על השכונות הערביות – שכבר הוסכם באנאפוליס שהולכים להחזיר את זה – ורבותי, אנחנו מדברים בשכונות ערביות שהן בקו אווירי רק קילומטר מירושלים. לא מדברים על איזה משהו רחוק; רק קילומטר בקו אווירי מירושלים. אני מהבית שלי רואה את שועפאט. ואם יסתכלו קצת אחרי השכונות הערביות, מאחורי שועפאט, רואים את זה כמעט בעין, מהבית. ביתר – אמרו לתושבים: בואו תיישבו את המקום. התחננו בפניהם לפני 20 שנה, נדמה לי. היא עיר ואם בישראל – עיר גדולה, מכובדת, יפה מאוד. ופתאום, גם שם יש הקפאה. הממשלה אומרת לש"ס כל הזמן: ביתר זה חריג, את זה אנחנו נשחרר, זה שטויות, זה רק זמני, או-טו-טו. הזמני הזה כבר נמשך כמה חודשים.
בשכונת גבעת-זאב הקבלנים בוכים. זאת שכונה שכבר אישרו להם את הדירות האלה, את הקרקע ואת הבנייה, רק מה? מה שהיה פעם פיתוח – צריך לגמור את הפיתוח, לעשות את הפיתוח במקום כדי שיוכלו לבנות את השכונה. את זה הממשלה מקפיאה. את הקרקע כבר קנו, לקחו כסף מאנשים, ואי-אפשר להתחיל לבנות. אז הדבר המינימלי שאני מבקש מהממשלה – רבותי, חבל שהשרים יעלו כאן, ואני מכבד אותך מאוד, השר איתן – אבל שתבוא לכאן ותכחיש ותגיד: או-טו-טו הולכים לשחרר, בסדר, את זה שמעתי כבר לפני חודשיים, את זה שמעתי לפני שלושה חודשים, את זה שמעתי לפני ארבעה חודשים. כל ההבדל בין היום לימים הקודמים, שמתחלפים השרים שאומרים את זה. כל פעם שר אחר בא – יש ממלא-מקום של שר השיכון, ממלא-מקום של שרת החוץ – – –
מתי יתחיל פיתוח בגבעת-זאב?
אדוני השר, אנחנו לא יודעים אם הולכים לבחירות או לפריימריס, והייתי שמח מאוד אם כל מועמד יצהיר מה כוונותיו לגבי ירושלים. למשל, יש שר, שרה, שרים, לא יודע בדיוק מה, שמנהלים עם הפלסטינים משא-ומתן על חלוקת ירושלים. האם היא או הוא יגלו לציבור מה עמדתם לגבי ירושלים? הדבר הראשון שצריך לעשות הוא גילוי נאות לגבי עמדתו או עמדתה. אני לא יודע אם אנחנו נצטרף לקואליציה החדשה, אבל דבר אחד ברור לי: בכל ממשלה שתחלק את ירושלים אנחנו לא נהיה. אני מתכוון לקואליציה. בממשלה – בוודאי לא. כשראש הממשלה היה ראש עיריית ירושלים, מענק הבירה היה 260 מיליון שקל. הורידו 70 מיליון שקל ממענק הבירה והיום הוא עומד על 190 מיליון שקל, אבל גם את זה לא נותנים. עד לרגע זה לא שחררו אגורה אחת לעיריית ירושלים. האם זאת החגיגה ליום ירושלים? ככה צריך להיראות יום ירושלים? בכל העולם מקובל לקבל תוספת של 25%. האם מקובל גם בממשלה הנוכחית להוסיף לחינוך בירושלים, לתעסוקה בירושלים, לתיירות בירושלים, שהיא עיר התיירות מספר אחת, לכותל המערבי? הרי לא נותנים שום דבר, אז מה? רק חגיגות רחוב? אם הממשלה רוצה לעשות משהו בירושלים, היא צריכה לבנות דירות זולות, היא צריכה להשקיע בחינוך בירושלים, היא צריכה לדאוג שתהיה תיירות, שיהיה ניקיון ולהשתתף במענק הבירה. שר השיכון נכנס כרגע ושמחתי מאוד לשמוע ממנו שהוא שחרר דירות לבנייה חדשה בירושלים. אדוני, לפני שלושה שבועות שחררת דירות בביתר, ושר הביטחון עדיין לא חתם – עד עכשיו. כנראה זאת רק הצהרה. האם אדוני מתכוון להגיד שגם זו רק הצהרה, או שצריך אישור של מישהו אחר? כידוע לך, אדוני, עשיתי ספירה יום-יום כמה זמן עבר מאז הבטיח ראש הממשלה לש"ס שאו-טו-טו משחררים דירות בביתר. שר השיכון חתם על 186 דירות, אם אני זוכר נכון, אבל, לצערי, מאז אני ממשיך לספור יום-יום ועדיין לא הגענו למצב שבו אפילו דירה אחת שוחררה. תודה.
אדוני היושב-ראש, אדוני השר, אמרת שאין תשובת ממשלה כי אין ממשלה אז אין תשובה. אשמח מאוד שיחזרו בתשובה. אדוני השר, ביתר היא עיר חרדית מובהקת, 100%. ביתר קרובה לירושלים. ביתר היא חלק שלא שנוי במחלוקת באף ממשלה. אבל משום מה, כבר כמה וכמה חודשים מנסים בביתר להוציא מכרז על דירות חדשות – ויש מצוקה נוראה אצל הציבור החרדי – והממשלה לא מאשרת את הבנייה החדשה בביתר. סיעת יהדות התורה כבר הגישה, אם אני לא טועה, ארבע פעמים הצעה במסגרת אי-אמון על אי-אישור הבנייה בביתר. בכל פעם לפני הדיון הזה ראש הממשלה מבטיח לש"ס וגם לרב עובדיה יוסף אישית, נדמה לי אפילו פעם או פעמיים, שאו-טו-טו, בתוך יום-יומיים חותמים ומאשרים. מהפעם האחרונה שהוא הבטיח למנהיג ש"ס התחלתי לספור כמה ימים עברו ולא קיימו את ההבטחה באמצעות עיתון "המודיע" – הוא מפרסם בכל שבוע כמה ימים עברו מאז הבטחת ראש הממשלה לשחרר את הקפאת הבנייה בביתר. בהצעה כתוב 85 יום, ומובן שמאז עברו עוד שלושה ימים או יותר, והבנייה עדיין מוקפאת. הממשלה גם לא מציעה שום אלטרנטיבה. יש כל מיני הצעות – יש בלוד, יש בחריש – אבל לצערי שום דבר לא זז, לא מתקדם. מצוקת הדיור רק מחריפה. אז אם אנחנו כפופים לארצות-הברית, כי זה מה שהבטיח ראש הממשלה לשרת החוץ, אז יכול להיות שבבחירות הבאות אנחנו צריכים להצביע עבור ממשלת ארצות-הברית. עוד מעט יהיו בחירות ונצביע עבורם, כי הם מנהלים את העניינים כאן ולא אנחנו, אין לנו שום דעה. אפילו הדעה המינימלית שאין ויכוח, אין עוררין על ביתר במפלגות – גם על זה לא משחררים. לצערי, השר לא נמצא, ואני לא יכול להתווכח אתו. אני מבין שרוצים לשחרר עכשיו 200 דירות. מה זה 200 דירות לעומת המצוקה? יש שם תוכנית ל-850 דירות. אז מה זה כל פעם לשחרר 200 דירות? תיפלו על הרגליים, תתחננו, עוד שבוע, עוד 80 יום, עוד חצי שנה, ואז יגידו: אם תתמכו בשר איקס שיהיה מיניסטר במשרד פלוני, אז ניתן לכם עוד 50 דירות בביתר. צריך להגיע למצב – בעיקר ש"ס צריכה לראות כמה מהתלים בה. כמה זמן עבר מאז שהם צעקו לראש הממשלה – לא אני – וכמה פעמים ראש הממשלה הבטיח להם אישית שהוא הולך לשחרר את הדירות, והוא לא משחרר. לכן, לא ידוע כי אין שר, והשר דיבר אתי והסכמתי שהשר המתאם ייתן תשובה, אבל הבנתי מהתקנון שזה לא אפשרי. אז לפעמים אומרים שמסתפקים בתשובה? אני אגיד שאני מסתפק בשאלה. תודה, אדוני.
אחר כך היה אריאל שרון. אריאל שרון בא והוא הציע לפנות שטחים – גוש-קטיף – פינה אותם ברצון, בלי תמורה. עד רגע זה עדיין המשפחות שפינו אותן לא הגיעו לשום יישוב קבע; חלק גדול מהן. ולא עזר, נהיה מצב יותר קשה. עובדה שמשם יורים כל הזמן, מעזה, ולא נהיה יותר טוב. אחר כך היה ראש הממשלה אהוד אולמרט, והוא הציע שתי מדינות לשני עמים, זה כבר היה בתקופתו. היו לו שנתיים עם בוש, עם ההצעה הזאת – אפילו יותר – שהתגלגלה בתור הצעה. ותתפלאו לשמוע, רבותי, גם זה לא הלך. זאת אומרת, מה היה לנו כאן? היה לנו ככה. להחזיר 95% מהשטחים – לא הלך, כי הערבים סירבו לקבל; לפנות יישובים – אפילו בלי הסכמה, בלי הסכם – לא עזר; שתי מדינות לשני עמים – לא עזר. רבותי, תגידו מה אתם רוצים. ולכן, אני לא רואה – באחת מהצעות האי-אמון ראיתי: המדיניות של הצעת השלום, כביכול, של ארצות-הברית – לא ראיתי איזה הצעה שאובמה הציע בינתיים. בינתיים הוא דיבר על דבר אחד: לפנות יישובים. ראינו את זה אצל שרון, זה לא עזר. פינו, לא עזר. אז לא לעשות התנחלויות חדשות – כבר היתה תקופה שהקפיאו, גם זה לא עזר. אני רוצה לדעת, אם יבוא מישהו – כולם רוצים שלום, אני רוצה שלום. רבותי, לא מבין במדיניות חוץ וביטחון, אני יודע דבר אחד – שלכל דבר יש מחיר. אני לא רואה שעושים שלום, עובדה שכל הדברים שעשו עד עכשיו לא עזרו, ולכן אני לא מבין מה זה כל המשבר הזה. שיבוא נשיא ארצות-הברית ויגיד לנו בדיוק על איזה דבר הערבים כן מסכימים. אני לא רואה עד לרגע זה שום דבר. תודה רבה.
תודה, אדוני היושב-ראש. חבר הכנסת ניצן הורוביץ, תודה. חברי הכנסת, גברתי השרה, הנושא של הקפאת הבנייה בהתנחלויות – אני לא חושב שגם אזרחי ישראל, כל האזרחים, יחשבו שביתר, קריית-ספר – אני נותן דוגמה של מקומות שאי-אפשר להקפיא אותם. יש מקומות שיש בהם ילודה של שתי כיתות ביום.
רבותי, לא להגזים. אמרתי דברים, ואם תרצה אני אשמח לתת לך נתונים מדויקים. בכל אופן, מה שאני אומר – אי-אפשר להקפיא את הבנייה. גם אתם תסכימו, גם אתם לא רוצים – למשל במקומות מסוימים שאתם טוענים שזו בנייה בלתי חוקית, אתם תאמרו: אי-אפשר להפסיק את זה כי זה בסך הכול בנייה רוויה, זו בנייה שגרים שם. אז בואו – לא צריך. יש מקומות ויש מקומות. אף שפשיטא אנחנו נגד הקפאת ההתנחלויות. אי-אפשר להגיד את זה. אנחנו ממשלת ימין כרגע, ברור. אבל, אני אומר: אי-אפשר להקפיא את הבנייה; להרחיב את המקומות – משפחות גדולות נמצאות שם. ולכן, אני לא רוצה להביך אתכם, להגיד לכם שגם אתם תסכימו לכך, ולהגיד לכם שבסך הכול גם אתם מבינים שזה צודק ונכון. אבל, אני לא מצפה שאתם תלכו לנשיא אובמה ותגידו לו: אתה יודע מה? אתם מסכימים עם זה. אבל, לפחות דבר אחד אנחנו יודעים – שהאי-אמון הזה הוא בסך הכול אי-אמון פוליטי, ולא אי-אמון שאתם חושבים באמת באמת באמת שצריך להקפיא את הבנייה. אני אומר את הדברים האלה כי אני – – –
אדוני היושב-ראש, חברי חברי הכנסת, האמת היא, אני לא מבין מה הנשיא אובמה רצה בהקפאה בירושלים, של הבנייה, אני מניח שהוא רצה להקפיא את בניית "הולילנד". אני לא רואה משהו אחר שהוא התכוון אליו. למשל, אני גר בעזרת-תורה, ברחוב אבן-האזל, וזה לא רחוק מהגבול הקודם. זאת אומרת, אם הכוונה לחזרה לגבולות 67', אני חושב שגם אני צריך לפנות את הדירה שלי, זה לא רחוק, אולי 300 מטר, לא יותר. אולי הוא התכוון ל"הולילנד", אולי. אם להתייחס, אני חייב לחזור לאשקלון, שם יש הקפאת בנייה או שאין הקפאת בנייה? אובמה לא רוצה להקפיא שם? אולי צריך לפנות לאובמה שיקפיא גם באשקלון. מה שקורה שם, מאשימים את ראש הממשלה בזיגזג; הוא לקח החלטה, הוא הוציא את הסמכויות ממני. מחיתי על זה, אני מוחה על כך גם עכשיו. אני חושב שזה לא נכון מה שהוא עשה, אני מצטער על ההחלטה. דבר אחד מוזר לי, שקדימה בעצם החליטה את אותה החלטה שנה לפני, אז  למה לא אומרים עליהם שהם מזגזגים? למה לא אומרים שהם הלכו להזדהות עם בית-החולים באשקלון, כאשר הם החליטו את אותה החלטה שנה קודם, ואז הם באו להפגין, כל הסיעה, לא אחד, כל הסיעה באה לאשקלון  להפגין נגדי. למה? כי הם החליטו בדיוק אותה החלטה. זה לא זיגזג?
אני רוצה לדבר על הנושא של עמנואל. יש יישוב מעבר ל"קו הירוק", יש שם קהילה מכובדת מאוד של חסידי סלונים, והאדמו"ר מסלונים דואג מאוד לעדתו, ויש להעריך אותו. השופט בבג"ץ אמר: האזרח ההוא מרחוב סלנט. ברוב בושה אפילו – האדמו"ר, מנהיג של אלפי חסידים. בלי בושה? מה זה "האזרח ההוא", אפשר בנימוס. מה שאני לא חושב על השופט, אבל אני אומר "שופט", אני לא אומר "האזרח ההוא" שישב שם באיזה דיון, עם כל הכבוד. יותר מזה, הוא אומר בפסיקה של בית-משפט על הרב, הוא אומר: חלחלה אחזה בו – השופט – ששמעו לרב. חלחלה. מחבלים זה לא חלחלה. חלחלה ששומעים, אוי ואבוי, לאדמו"ר.
אני מזכיר את ירושלים. הציע גם לדבר על ירושלים. הוא הציע לאבו מאזן ככה וככה. גם לו סירבו. מה יש לראש ממשלת ישראל היום להציע שלא הוצע עד היום ושסירבו לקבל?
מודעים, מטפלים. אני יכול להגיד לכם, היו עלי לחצים גדולים בנושא בית-חלקיה, נפגשתי עם אנשים, לא אישרתי את הדבר הזה. בכל זאת, כמה משפחות רצו שאני אאשר את זה, אלה ששהו שם, ואמרתי: היות שזה לא בדיוק לפי החוק, אז לא אישרתי – –
– – להתיישב ביהודה ושומרון; הוא קרא לכולם, לכל העולים בעולם, להתיישב בארץ-ישראל, כולל יהודה ושומרון. זה הבנתי מהנאום שלך.
אני הבנתי שקראת לכל היהודים בעולם לבוא להתיישב ביהודה ושומרון – – –
אולי עוד מעט אני אתייחס. משרד הבריאות מוביל יוזמה המשותפת לו, לרשויות המקומיות ולקופות-החולים להקמת מוקדי רפואה מסוג זה ביישובי ספר וביישובים מרוחקים מבתי-חולים, מקריית-שמונה בצפון, עבור דרך יישובי השומרון וכלה בישובי הערבה, על מנת לספק שירותי רפואה דחופים ביישוב עצמו ולנסות ולמנוע נסיעות מיותרות ומסוכנות לחדרי מיון בבתי-חולים מרוחקים. 2. מדובר בשלב זה ב-12 יישובים, וסח'נין הינה חלק מיישובים אלו. כפי שציינתי לעיל, נכללים כמה יישובים בתוכנית, לדוגמה קריית-שמונה, קצרין, סח'נין, אום-אל-פחם, עמנואל, מועצה מקומית שומרון, קריית-גת, ערד, דימונה, מצפה-רמון וירוחם.
חבר הכנסת הורוביץ, יש לי עוד שאלה אחת, וזה יותר רגיש, אבל אני אשאל אותה. מאיזה כוח אנחנו שולטים בארץ-ישראל? מי החליט שזה שלנו? מי החליט שכאן זה הארץ שלי? אולי אנחנו בכלל כובשים? כי יש פסוק בתורה: כי לך אתננה ולזרעך אחריך. ארץ-ישראל – ה' הבטיח, זה שלנו. אתה לא יכול – אתה לא יכול לבוא ולהגיד: זה אני מקבל, ועשרת הדיברות, שבת אני לא מקבל. לא הולך יחד. אי-אפשר לעשות את זה לחצאין; או שאתה מכיר שארץ-ישראל שלנו, שאנחנו לא כובשים, זה באמת שייך לנו – בכוח התורה. איפה זה כתוב? מי החליט? בתורה כתוב שזה שלנו. בכוח הזה אנחנו הולכים כל הדורות, שזה שייך ליהודים, ואתה לא יכול להגיד – בשבת. אגב, נמסר לי שבסקר שנעשה בחיפה, חבר הכנסת הורוביץ – ממוצע הנוסעים זה ארבעה נוסעים באוטובוס. זה הסקר שכבר נעשה בחיפה. ולכן, אדוני, מעבר לכל הדברים, חד-משמעית, השבת שמרה עלינו, אנחנו נשמור את השבת, ולא יעזור לאופוזיציה, ואני מקווה שביום מן הימים, חבר הכנסת הורוביץ, אתה עוד תחזור בתשובה. תודה רבה.
הוא אמר ככה: "נפתלי" – זה בתאריך 14 בינואר 2013. הוא אומר: "נפתלי, הפכתם את ההתנחלויות ביהודה ושומרון לסקטור סחטני שלוקח את כספו של מעמד הביניים רק כי הוא יכול". כן, מילה במילה. לא נגעתי. כך הוא אומר. כך הוא אומר. "אתם סחטנים" – הוא אומר על בנט. הוא עונה על ניצול פוליטי, הוא אומר כל מיני דברים. "האם המיליארדים שהולכים על כבישים חדשים להתנחלויות מבודדות מחוץ לגושי היישובים זה לא חלק מהבעיה?" אני מצטט הכול – מה שלפיד אומר על המתנחלים.
הוא לא מתכוון. אני מקווה שהוא לא מתכוון גם לכל מה שהוא אמר. רק לנו הוא מתכוון כל הזמן. יש לי עוד הרבה, אדוני, שאני פשוט לא יכול לגמור. אני רק רוצה דבר אחד: שהמתיישבים יבינו עם מי יש להם עסק כאן. זה היום – אנחנו לפני חודשיים – הוא יכול בתוך חודשיים – – –
אדוני היושב-ראש, חברי חברי הכנסת, בתחילת דברי אני רוצה להביע תנחומים, השתתפות בצער המשפחה של הנרצח אביתר בורובסקי, השם ינקום דמו. הפיגוע בתפוח הוא המשך של אוזלת יד של הביטחון. במקום הזה, לפני כמה חודשים, בתקופה האחרונה, הייתה שם גם דקירה של בחור צעיר, נדמה לי בן 16. זה בהמשך לכך שתושבי המקום מתלוננים כל הזמן שמאז שנפתחו המחסומים ונתנו לפלסטינים לעבור שם, המקום מסוכן וזה הגיע לכדי רצח. כל מה שהממשלה לאחרונה עושה, לרופף את הביטחון לאנשי המקום, גם שם וגם במקומות אחרים. זה מביא להתקוממות של הפלסטינים שחושבים שהכול פתוח להם ואפשר לעשות מה שרוצים. משרד הביטחון, הצבא חייב לקחת את המקום, לבדוק מחדש את כל הנושא של המחסומים, לראות שוב מאיפה מגיעים כל הפיגועים האלו. אני בטוח שראש הממשלה ושר הביטחון יבינו שאם לא ישימו מייד יד על הביטחון במקום הזה, זה עלול להתפשט לעוד מקומות שם. וחלילה וחלילה וחס זה יביא גם לכל מיני תגובות לא טובות. אני קורא לאדוני להבטיח שוב הפעם את הנושא של הביטחון במקום, ולראות, לסגור את המחסומים, מה שהיה שם. לא שווה לעשות כל מיני ג'סטות אם זה מביא לפיגועים ורצח. אני שוב מביע את תנחומי למשפחה.
בוא נראה. אתה בורח לי, אני רואה. מספיק שיאיר ברח. אדוני היושב-ראש, חשבתי לפחות, מילא אני באופוזיציה, בסדר, אופוזיציה זה לא עונש גדול, החרמה זה נורא ואיום. הסיבה שיבוא בן-אדם ויגיד שהוא פשוט מתבייש לעמוד בתמונה אצל הנשיא עם בן-אדם זקן, זה אנטישמיות טהורה. זה פחות או יותר מה שהיה, ולכן על האופוזיציה אני לא בוכה. על מה שהיה, בהחלט כן. ואני חושב שדבר כזה, ישלמו על זה ביוקר, לצערי הרב, על צורת ההחרמה. אבל אני רוצה דווקא לדבר על דבר אחד שחשבתי שמאחד את הממשלה הנוכחית, כאילו הם ימין – בית יהודי, ליכוד ביתנו, יש עתיד, אין עתיד, לא משנה, כולם ימנים. אז הלכתי לבדוק. השבוע, בשבוע שעבר היה שר השיכון בוועדת הכספים. שאלתי אותו ברוב תמימות האם בונים בירושלים וראיתי אי-נוחות. שאלתי אותו: למה לא בונים בירושלים? אז הוא ענה לי: תשאל את נתניהו. מה הבנתי? הבנתי שנתניהו מעכב את הבנייה בירושלים. עשיתי קצת מחקר, רציתי לראות באיזה מקומות לא בונים בירושלים. מה מקפיאים בירושלים? באיזה מקומות? אז אני אתן לכם את הרשימה המפורטת: רמות, קאנטרי – 290 דירות; גילה – 800 דירות; רמת-שלמה – 1,500 דירות; פסגת-זאב – 160 דירות; הר-חומה – 82 דירות. זה 2,500 דירות שראש הממשלה מעכב בהוראה שלו, לא לאפשר את הבנייה לירושלים. ואנחנו מדברים על ממשלת ימין שמטיפה מוסר. ואני רוצה להגיד לכם שפעם אחת הגברת ציפי לבני לא התמנתה לראש ממשלה מפני שדרשתי שלא ינהלו משא-ומתן על ירושלים. ואז ראש הממשלה התחייב שבירושלים יבנו, יבנו ויבנו. מה פתאום, לא בונים. לא משנה שגם בכל הארץ לא בונים, סתם אנדרלמוסיה בנושא הבנייה. אבל שיבוא ראש ממשלה ושיגיד שלא בונים בירושלים – אני רוצה לראות איך הבית היהודי יצביע היום. אני רוצה לראות אם הם עומדים מאחורי המילה שלהם על נושא ירושלים. מה שהיה לפני הבחירות, היום זה לא חל. הדבר היחיד שמכריחים את כולם זה להיות שונאי דת. שליש מחוק ההסדרים נוגע לחרדים; הקיצוצים המסיביים – אין תקציב באף מקום שמקצצים ממנו 50% חוץ מהישיבות, וזה לפני הנטל-שמטל. וזה הדבר היחיד שכולם – גם הליכוד ביתנו, וגם הבית היהודי, לא מדבר על לפיד – כולם מאוחדים בזה. כולם מבינים, לדפוק את החרדי זה מצווה. וכשיאיר לפיד אמר כאן, בשעה שלא היה לו אומץ להיות כאן כאשר מצביעים על המע"מ, ושהוא עמד כאן רק להטיף מוסר לחרדים שאנחנו אשמים, וכששאלתי אותך כמה מקצצים, כמה הנזק שעשינו למדינה, אתה אפילו לא יודע להגיד סכום, כי אתה יודע שזה אפסי. רק להגיד שהחרדים אשמים, רק לעשות שנאה במדינה, זה מה שאתה יודע? בזה אתם אלופים? רק שונאי דת ישראל, זה מה שאתם – מפלגת דת ישראל. והמייסד שלכם, האבא שלו, כבר המפלגה חוסלה, פוליטית. זה יהיה גם הסוף שלכם, כי אין עתיד לאף אחד שמנסה והורס דת. ושלא יהיה לכם ספק, אף אחד לא הולך להתגייס בדרך שאתם רוצים, חבל על הזמן, סתם אתם עושים תסיסה, סתם עושים מרד במדינה. והישיבות, אף ישיבה לא תיסגר בגלל התקציב שלכם. אף ישיבה לא תיסגר. אדרבה ואדרבה, ייפתחו עוד ועוד. לא יעזור לכם, גם הסבא שלך, מיקי, וגם הסבא של לפיד מסרו את נפשם לתורה, ונהרגו על זה. ואתם לא תטיפו לנו מוסר שאסור ללמוד במדינה, ואף אחד לא ילך לבית-סוהר כי הוא לומד בישיבה. לא יעזור לכם, זה פשוט שונאי דת, זה מה שאתם כאן. הגיע הזמן, פעם אחת ולתמיד, לגלות את הפרצוף שלכם, יש גבול לכל הדברים. לעשות שנאה למדינה על מי שלומד תורה? לעשות שזה פלילי? ואף אחד – ראש הממשלה לא פותח את הפה אפילו, לא שומעים אותו, נעלם. יקירי החרדים, ברית. על מה מדברים כאן? עכשיו אני רוצה להתייחס לכמה דברים ששמעתי משר האוצר. הוא קיצץ קצבאות ילדים – 3.5 מיליארד שקל. הוא עשה – אני רגיש, הוא אמר, אני רגיש לעניים, ולכן החלטתי לפתוח קרן. זה מה שהוא אמר, מיקי? כן? גם את זה לא? אה כן, הוא החליט לפתוח קרן. אתה יודע כמה הקרן? קיצוץ 3.5 מיליארד שקל, והקרן לעניים – 200 מיליון שקל, ואתה בכלל מגמגם אם הוא הולך לפתוח אותה בכלל. על מה מדברים כאן, איזה דמגוגיה? כשרוצים להזמין אותו – הוא בורח לחוץ-לארץ בהצבעות, כשרוצים לדבר אתו מדברים אל הקיר, אל העצים ואל האבנים, גוגל-שמוגל, לא יודע מה זה בכלל. וזה שר אוצר שאחראי לתקציב שלנו? איזה בושה. חבר הכנסת גפני צדק בשבוע שעבר כשאמר שבאוצר אומרים שהוא פראייר גדול, לא מצאו פראייר יותר גדול ממנו. הוא כזה מומחה, שר האוצר, שהוא נוסע לחופשה פרטית, ופתאום הוא הופך את זה לפגישת עבודה. אולי תסביר מתי נהייתה פגישה עם ה-OECD פתאום? הרי הכנס נגמר בבוקר, והוא נסע אחר-הצהריים.
אדוני היושב-ראש, חברי הכנסת, החוק הזה שאתם רוצים עכשיו לבטל זה חוק שקצת עזר בבעיית הדיור, במיוחד בירושלים. כבר הרבה שנים מנסים לבטל את החוק הזה, אבל פתאום השנה החליטו להתלבש, לבטל את החוק הזה. למה? כי אולי זה עוזר למישהו. ואם יש איזה בעיה – איזה פתרון שעוזר למישהו, אז הממשלה הזאת עושה את הכול להרוס את זה. חלילה וחס שמישהו ייהנה מאיזה דבר. אם יש איזה סיכוי שחלילה וחס בן-אדם יכול להיעזר, לקבל איזה פתרון לדיור, אז באה הממשלה, במיוחד שר האוצר, ומוחק, משתדל למחוק את זה. עד עכשיו, בכלל, כל הנושא של המענקים, ממה שכן אישרו, לא התפרסם בכלל. עכשיו, אין לי טענה לשר האוצר. שר האוצר, כל המגמה שלו, לראות אם יש איזה הטבה למישהו, אני לא מדבר אפילו על חרדים, הוא אוטומטית, כל דבר הוא יהפוך לחרדים; אבל אם יש משהו שעוזר לבן-אדם הוא יבטל, אם זה יכול לעזור, חלילה וחס איזה טיפה – כי מה זה 100,000 שקל למיליון שקל? – הוא יבטל, הוא לא ייתן את זה. ולכן, אין לי טענה ליאיר לפיד; כל פתרון שלו בכלכלה – לדפוק את החרדים. אבל למי יש לי כן טענה, ואני פשוט לא מבין, זה לשר השיכון, שהוא דוגל בכך שבירושלים חייבים להמשיך לבנות. איך הוא רוצה לבנות אם הוא מבטל את המענקים? ליושב-ראש ועדת הכספים, שבמפלגה שלהם דוגלים כל הזמן בירושלים. אז למה לי לא לחשוב שהבית היהודי גם בעד החזרת שטחים? הם גם רוצים שקרי יצליח. אם הוא אומר לגבי ירושלים שלא אכפת לו והוא מוכן להצביע נגד החוק הזה, אז למה אני צריך לחשוב – למשל, אני רוצה להזכיר לחברי שבהתנתקות, מפד"ל דאז היה בתוך, בממשלה, הוא אפילו הצביע בקריאה ראשונה בעד. הוא היה בתוך הקואליציה, והוא נתן יד להרס של קצבאות ילדים. לנו הוא מטיף מוסר. אני רוצה להזכיר לך איפה הייתם אז. איפה זבולון אורלב היה אז, איפה הוא ישב? מטיפים לנו מוסר עוד? אתם הורסים את הילדים, הורסים את העניין החברתי, הורסים את הדיור, הורסים את הרווחה, מה כן עושים? תגיד לי דבר אחד שעשיתם. ירושלים? הבית היהודי – ירושלים, הרי זה הדגל שלכם. ולכן, אם אני רואה היום, עד ההצבעה, שהבית היהודי יצביע נגד החוק הזה, זאת אומרת, בעד לבטל את החוק, אז אני נוטה לחשוב שכל הסיפור הזה שהם יפרשו מהממשלה – סיפורי סבתא. לא יפרשו מהממשלה, זה הכול סיפורי סבתא. הם לא חולמים לרגע אחד לעזוב את הממשלה. יש משחק בממשלה – הוא יגיד ככה, והוא יגיד ככה. מדברים על גבולות 67', יש מכתב התחייבות של שר החוץ קרי לפלסטינים, ערבות, איך אפשר להתעלם מכל הדברים האלה? יש הקפאה, והבית היהודי סוגר את העיניים. לא ראיתי, ידינו לא שפכו את הדם הזה, הוא אומר, לא עשיתי – פואד, אתה קצת מפריע לי. ולכן, אני רוצה להגיד, קודם כול לבית היהודי, לפני שאתם מטיפים למישהו מוסר – עוד מעט יהיה לנו, גם הלילה, הנושא של גיוס בני הישיבות, יהיה לנו נושא תקציב הישיבות. ראיתי את ההתנהגות – מה שקרה לגבי קצבאות ילדים. אפשר לחשוב שבבית היהודי אין ילדים. לא אכפת להם – הכיסא, איך אומרים את זה, דבק משוגע לכיסאות. דבק משוגע. הם לא יודעים לפרוש, והם לא יפרשו, ואני יכול להרגיע את קרי, הוא יכול לעשות מה שהוא רוצה, כי בין כך אף אחד לא יפרוש. לא מעניין אותם כלום. מעניין אותם רק להגיד "אחים". זה הבית היהודי, זה ראש הממשלה – איפה ראש הממשלה, שפעם התחייב שלא יפגע בירושלים? למה הוא לא עושה שום דבר כאן? בסוף אני רוצה להגיד רק דבר אחד. הבעיה הקריטית, היסודית, כרגע על סדר-היום, מעבר לחרדים, זה הדיור. הממשלה הזאת לא עשתה כלום בנושא הדיור, היא לא עושה כלום, ות"ת, שמתת, בלל, שמלל, לך תדע, כל השמות הנרדפים שהם עושים, כלום לא עשו לעזור לזוגות צעירים לקבל מענה לדיור. אפשר לעשות עשרים פעם מסיבות עיתונאים. אני זוכר מסיבות עיתונאים כבר שלוש קדנציות, עם רעש גדול. סקופ: הולכים לעשות – ולל, שמטל, בלל, פלה-פלה – לך תדע עם כל השמות מה הם הולכים לעשות. עד לרגע זה שום דבר לא, אפילו מרפסת לא. וככה הם עובדים. שר האוצר, כמנהגו, יושב כאן, עולה למעלה; כשהוא עולה למעלה, את זה אמר לי כבר היום חבר כנסת לא חרדי, הוא יודע כבר שהוא הולך לדבר על חרדים, כי בתקציב הוא לא מבין כלום. אני אמרתי שאני מוכן להתערב אם הוא יודע מה זה ראשי התיבות של OECD. מוכן לתת לכם מה שאתם רוצים – זה לא קונץ שהוא ילך לשאול. אם הוא יבוא עכשיו ויגיד לי מה זה ראשי התיבות OECD – שהוא ביקר בחשאי, כביכול בחופש שלו, ביאכטות, כשהוא היה בצרפת. הוא לא יודע מה זה OECD. לכן, רבותי, אני אומר שללפיד אין לי שום טענה, הוא הורס כל דבר, כל חלקה. התברר לי היום בכל מיני דיונים, גם בוועדת החוץ והביטחון, בתקציב ובכספים, גם בוועדת כספים, וגם שמעתי אחר כך ממופז, כאילו שיש רזרבה מי יודע מה, 23 מיליארד שקל, לא יודע כמה. התברר שיש בכל מיני משרדים אחרים רזרבות שאני לא רוצה לפרט כי זה חוץ וביטחון. יש שם סעיפים של הרשאה להתחייב, שזה תקציב ב' לדעתי, אבל בלי להיכנס לזה. בגלל זה אני חושב, אדוני, שנצביע נגד החוק שמבטל את המענקים בירושלים.
יכול להיות שהאנשים ברחוב, האזרחים, שנתנו ידם לדבר שאצלם זה יסוד עיקרי, לא לחלק את ירושלים, אתה מאמין ומעלה על הדעת שהם יצביעו עוד הפעם למפלגה הזאת? אתה כאיש ירושלים, אתה מניח ואתה חושב, אתה בטוח בדבר כזה שמישהו מצהיר מעל כל במה שהוא לא ייתן לחלק את ירושלים, הוא דווקא יצביע נגד החוק הזה?
אדוני היושב-ראש, אני לא מאמין – ואף אחד במליאה כאן לא מאמין – שמה ששרת המשפטים אמרה זה בשם ראש הממשלה. לא מאמין. הייתי שמח מאוד אם ראש הממשלה היה מאשר כל מילה שהיא אמרה כאן. כי אם הוא מאשר את זה הוא בכלל במפלגת מרצ, לא בליכוד. אם ראש הממשלה מאשר מה ששרת המשפטים אמרה כאן הוא צריך לייצג את מפלגת מרצ, ולא את הליכוד. זה לא הליכוד. שמישהו יקום מהליכוד ויגיד שזו בדיוק האג'נדה שלכם: נחלק את ירושלים, שתי בירות בתוך ירושלים, אחת בכביש x, אחת בכביש y. ברור שזאת לא העמדה של ראש הממשלה.
לא, לא דיברתי כרגע על ביתר. ביתר – אמרתי לך מייד כן. על זה לא דיברתי אתך. דיברתי גם על יישובים קטנים. גם כאן וגם כאן – בכל המקומות אני צריך לדאוג. ולכן, כרגע אני עושה מיפוי – – –
כן, אני בהחלט שוקל לפתוח עוד מקומות כפי שיש בצפת – בעוד מקומות. יש כל מיני מקומות, אני לא רוצה להגיד לך – יש דווקא מקום גם באריאל, אולי, יש בעוד מקומות. יש כל מיני הצעות, אנחנו נבדוק אותן, בודקים אותן גם כן. בית-חולים ברהט – אני לא רוצה לאכזב אותך, אבל אנחנו בונים כרגע בית-חולים חדש בבאר-שבע. יש מגרש חדש, זה יהיה בית-חולים ציבורי. אני לא יודע אם מישהו הזכיר את זה.
הצעת חוק בתי-משפט לעניינים מינהליים (תיקון – החלטה של רשות מרשויות האזור), התשע"ז–2017, של חבר הכנסת בצלאל סמוטריץ ואחרים, מבקשת להסמיך את בתי-המשפט לעניינים מינהליים לדון בהחלטות מינהליות של רשויות מינהליות באזור יהודה ושומרון. כיום הסמכות העניינית לדון בהחלטות מינהליות של רשויות ביהודה ושומרון נתונה לבית-המשפט העליון בשבתו כבג"ץ. מדובר במצב אבסורדי, ואסביר להלן מדוע. ראשית, העומס המוטל על בית-המשפט העליון הוא בלתי נתפס, כ-10,000 תיקים בשנה, ואין כל הצדקה שבג"ץ ידון בכל ההחלטות האלה כערכאה ראשונה ואחרונה. מדובר במאות עתירות בשנה, וההורדה תקל ולו במעט על העומס. בלתי סביר שבג"ץ ידון כערכאה ראשונה בכל עתירה כנגד סגירת מרפסת. הערכאה המינהלית העליונה לא נועדה לכך. שנית, העובדה שבג"ץ דן בהחלטות האלה כערכאה ראשונה ואחרונה פוגעת בזכות הבסיסית של גישה לערכאות של תושבי יהודה ושומרון, אשר אינם נהנים מערכאת ערעור ככל אזרח ישראלי העותר לבית-משפט לעניינים מינהליים ונתונה לו זכות הערעור לבית-המשפט העליון. חוק בתי-משפט לעניינים מינהליים, אשר נחקק בשנת 2000, הקים לראשונה מחלקות מינהליות בבתי-המשפט המחוזיים, במטרה להוות חוק מסגרת להעברה הדרגתית של סמכויות מבג"ץ אל בתי-המשפט המחוזיים בשבתם כבתי-משפט לעניינים מינהליים. ואכן, מאז חקיקת חוק בתי-משפט לעניינים מינהליים ועד היום הועברו לסמכות בתי-המשפט המחוזיים בשבתם כבתי-משפט לעניינים מינהליים סמכויות נרחבות בעניינים מנהליים. בכוונתי להמשיך מגמה זו. לפני כמה חודשים ביקשתי מאנשי משרדי לגבש הצעה ממשלתית שתסמיך את בתי-המשפט המחוזיים בשבתם כערכאה מינהלית לדון בעתירות כנגד החלטות מינהליות ביהודה ושומרון הנדונות כיום בבג"ץ. במקביל הניחו המציעים על שולחן הכנסת הצעה זו, המבקשת כאמור לתקן את המצב הנוהג כיום. מאחר שנעשית עבודה ממשלתית רחבה בנושא, הממשלה תומכת בהצעת החוק בקריאה טרומית, ולאחר מכן ההצעה תוכפף להצעה הממשלתית שאניח בקרוב על שולחן הכנסת. תודה.
תודה, אדוני היושב-ראש. חבר הכנסת שמולי, ממשלת ישראל בכלל ומשרד הבריאות בפרט מחויבים ופועלים לרווחת תושבי שדרות ועוטף עזה, לחיזוק חוסנם. כידוע, החל משנת 2007 מפעיל משרד הבריאות, באמצעות הקואליציה לטראומה, חמישה מרכזי חוסן אשר מטרתם לתת תמיכה וסיוע רב-מקצועי לתושבי האזור הזקוקים לכך. נוכח נושאים מינהליים שונים, אשר חלקם אינם תלויים כלל במשרד הבריאות, לא היה ניתן עד לאחרונה לשלם את החשבונות לקואליציה לטראומה כסדרם. כדי להתמודד עם קושי זה העביר משרד הבריאות מקדמות לעמותה. עניין זה נפתר בשיח בין משרד הבריאות לעמותה המפעילה, ועד סוף חודש נובמבר ישולמו כלל החשבונות. עם זאת, יש להדגיש כי לפי בדיקת משרד הבריאות כלל העובדים במרכזי החוסן קיבלו את שכרם. האמירה שזה חודשים במרכזי החוסן לא מועבר שכר למטפלים וילדים רכים נותרים ללא טיפול ראוי איננה נכונה ואיננה מגובה על ידי הקואליציה לטראומה, המפעילה את מרכזי החוסן. אם יש מטפל או עובד אשר לא קיבל את שכרו, ניתן להעביר את פרטיו לגורמי המקצוע במשרד הבריאות, וגם לי, והעניין ייבדק. כאמור, איננו מכירים כל פנייה פרטנית שכזאת. נזכיר ונציין כי על אף הצרכים התקציביים הרבים והמגוונים של מערכת הבריאות, אנו ממשיכים ופועלים לטובת החוסן החברתי והנפשי של תושבי שדרות ועוטף עזה, ונמשיך בכך גם לעתיד לבוא. בדצמבר 2018 אישרה הממשלה את החלטת הממשלה 4328 והקצתה 10.5 מיליון שקל למרכזי החוסן בכל אחת מהשנים 2019 ו-2020. תקציב זה מהווה גידול של 2.5 מיליון שקל ביחס להחלטת ממשלה הקודמת לשנים 2017 ו-2018, אשר הקצתה 8 מיליון שקל למרכזים. נוסף על כך, בחודש אפריל אישרה הממשלה את החלטה 4540, אשר הוסיפה 0.35 מיליון שקל מתקציב משרד העלייה והקליטה למרכזי החוסן. בחודש יולי קיבלה הממשלה את החלטה 4644 והקצתה 1.475 מיליון שקלים נוספים לשנת 2019. כלל התקציבים קיימים ועומדים לטובת הרחבת פעילות המרכזים בעוטף עזה.
יש מספיק מקומות שהם חושבים שאנחנו לא יכולים לבוא, נעבור לשם. לצערי - - -
אדוני היושב-ראש, חבריי חברי הכנסת, אני רוצה לנגוע בכמה נקודות שדיברו עליהן היום, על התקציבים וכל מיני דברים. אז קודם כול אני רוצה להזכיר לך, אדוני היושב-ראש, שבתקופתי, כשהייתי יושב-ראש ועדת הכספים, נתנו אפשרות שלכל חבר כנסת בוועדה – אופוזיציה, קואליציה; חיים אורון – ייחודי, אבל מה, דברים שאין בספר תקציב. כשאי-אפשר לקבל תקציב רגיל, אז נתנו אפשרות שכל אחד ימליץ על דברים שהבנו מהיועץ המשפטי שזה יכול לעבור. זה לא כאילו שאני ייחודי. לצערי, אנחנו מקבלים את הדברים בצורה ייחודית. אנחנו רוצים שהכול ייכנס לספר התקציב, ובזה דווקא הקואליציה הנוכחית עשתה לנו טובה כשנתנה לנו הנחיית דרך שאנחנו נקפיד מהיום רק על תוספת תקציב. וזה נכון. אבל הדבר הראשון, הנורמלי, היה צריך להיות – לא כמו שר האוצר; הוא, לא משנה מה, הוא בולדוזר, הוא עושה מה שהוא רוצה – צריך לבוא גם לאופוזיציה, גם הם חלק מוועדת הכספים, ולהגיד להם: אתה רוצה? תציע פה ושם, זה צריך לעבור בוועדה. אבל אני רוצה לדבר על עוד דברים, וזה מפריע לי – גם השר אלקין, שר השיכון. שר השיכון בא לוועדה בכנסת השבוע והוא תקף אותנו. הוא אמר שהוא נתן להתנחלויות 1,500 דירות; בבית"ר – אחת. תקפנו אותו, אז הוא אמר: לא ביקשו יותר. אין לו טיפת בושה אפילו. מה הוא עשה כשר השיכון? הוא הלך להתנחלויות ואמר: תבקשו – אני אאשר לכם. לבית"ר הוא לא הלך, הוא לא הודיע להם שום דבר, אז אוטומטית לא ביקשו. זו צריכה להיות איזו נבזות של שר לבוא בעזות מצח כאן, לכנסת, ולהגיד בלי בושה: דירה אחת – בית"ר. ככה זה נראה. אני לא מדבר על 141 אנשים שנסעו – איך זה נקרא? לגלזגו. 141. אתה יודע כמה כסף זה? זה שלושת רבעי מיליון שקל, 900,000 שקל בערך. אתה יודע מה אפשר לעשות עם זה? כמה אפשר לטפל באלימות בכל מיני מקומות? כמה אפשר לעזור לחלשים? 141. אתה יודע מה, אדוני, אני סומך עליך, על הישרות: תבדוק לי כמה ביידן הביא. אני מבטיח לך שאפילו לא עשירית. אני לא מדבר על אנשי ביטחון – את זה אני לא יודע. 141 איש? מה יש? רכבת קלה? מה קרה כאן? ולכן, אוטומטית, מה אתה רוצה שנבוא ונגיד על הטבע? כן טוב החוק, לא טוב החוק – אני לא יודע. אני חושב שברגע שהוציאו את היחידים – כך הבנתי, שהיחידים לא נמצאים – אין לי בעיה עם החוק. אוטומטית כאופוזיציה אני צריך להצביע נגד. זה שטויות. אבל מה? אני אומר דבר אחד, היסוד צריך להיות עם טעם. לקחת 140 איש זה כמעט מטוס שלם, אם אני לא טועה. אני רוצה להעיר עוד דבר אחד בנושא מעונות היום. הייתי שם היום יחד עם חבר הכנסת גפני, ואבוטבול גם היה שם. עם כל הכבוד, ניר היה שם, ויש לו נס שלא הייתי שם, היו צועקים עליו. גם עידית הייתה שם, וצעקתי שאנחנו הולכים להפיל את הממשלה. כפי שאמרתי כבר היום בבוקר, ואני חוזר עוד פעם, אני חושב שמי שמשקיע היום כסף לקנות חד-פעמי – טועה, כי דבר ראשון אנחנו נבטל את זה כשנחזור לשלטון, ובקרוב מאוד. תודה, אדוני.
אה, אוקיי. אז אני בטוח שאלקין, שכבר במפלגה החמישית – לפי המצב שלו יכול להיות שהוא ייכנס גם אצל הערבים, אני לא יודע, אולי אתם רוצים לקחת אותו. ביהדות התורה הוא לא ייכנס, אל תדאג. עכשיו הוא בלי בושה, בלי בושה – הוא זה שנתן דירה אחת לביתר, בתירוץ שלא ביקשו. בתירוץ שלא ביקשו. אפשר להגיד שהמתנחלים כן ביקשו או שהוא אמר להם לפני כן לבקש, והוא הולך כל הזמן כאן לתת לנו דירות ולהחליט בנושאים בשיכון. הוא לא יודע מה זה שיכון. אני עוקב אחרי ההחלטות שלו, אני לא רוצה לפרט יותר פרטים, כי זה לא הדיון. אבל אני חושב, עם כל הכבוד, שאת הנושא הזה היה צריך לגנות ולהוקיע אותו, כשבן אדם אומר שבגלל שלא עשו איתו שום פגישות לפני הכניסה לתפקידים אז הוא נוקם במגזר החרדי. תודה רבה.
