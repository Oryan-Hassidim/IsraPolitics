אדוני היושב-ראש, אתמול התקיימה פעולה קשה מאוד של צה"ל. בפעולה הזאת אפילו לא גירשו אנשים, ומה שעסקו בו הוא לקחת להם את השמיכות בלילות החורף הקרים, לקחת מהם לחם - ויש תמונות שמראות את הדברים האלה - לקחת שקי אורז ולשפוך אותם על הרצפה או להעמיס אותם לבסיס צבאי סגור. אני רוצה להגיד מפה לראש הממשלה, לשר הביטחון: יש דברים שלא עושים, פשוט לא עושים. הדבר הזה צריך להיפסק. האנשים האלה חייבים לחזור לבתיהם - 700 האיש שגורשו משם - בהקדם ומייד, וחייבים להחזיר להם את הדברים שעומדים לרשותם. אם צה"ל לא יכול לדאוג לזה, יואיל ויצא חד-צדדית מהמקום הזה ויעביר אותו לרשות הפלסטינית.
גברתי היושבת-ראש, רבותי חברי הכנסת, אולי כיוון שאני חדש פה, אני לפעמים מופתע מהמספר הרב כל כך של הצעות אי-אמון, שמוגשות אולי פורמלית על-ידי האופוזיציה, אבל למעשה הן מוגשות גם על-ידי הקואליציה, על דברים שאני חושב שהם ממש דברים של מה-בכך. לכן אני רוצה לפתוח את נאומי בקריאה לראש הממשלה לצרף לקואליציה שבע סיעות, שבהן 20 חברי כנסת. אני מתכוון לסיעות שינוי, רע"ם, חד"ש, עם אחד, מחר, בל"ד ותע"ל. אני מתכוון לחברי הכנסת טומי לפיד, אברהם פורז, יהודית נאות, יוסי פריצקי, מודי זנדברג, ויקטור בריילובסקי, טלב אלסאנע, עבד-אלמאלכ דהאמשה, מוחמד כנעאן, האשם מחאמיד, תאופיק חטיב, מוחמד ברכה, עסאם מח'ול, תמר גוז'נסקי, עמיר פרץ, חיים כץ, רומן ברונפמן, אלכסנדר צינקר, אחמד טיבי ועזמי בשארה. אני חושב, שממשלה כזאת תשקף הרבה יותר טוב את הציבור שהצביע לאהוד ברק. האנשים האלה מייצגים אנשים שהצביעו לאהוד ברק, ולכן לא יבואו הצעות מגוחכות כאלה מצד סיעות שהן קואליציה, אופוזיציה, שהם בעצמם לא מחליטים. מה בעצם רוצים מהממשלה הזאת? מגישים הצעות אי-אמון בגלל שירים? אני רוצה לאחל לכם שיהיו לכם סיבות טובות מאוד להגיש הצעות אי-אמון בממשלה הזאת, שהממשלה הזאת תגיע להסדר שלום עם הפלסטינים במחיר, כן, כואב, מחיר שאתם גם יודעים אותו, של פינוי התנחלויות, של הסדר בירושלים. יהיו לכם יופי של סיבות להגיש הצעות אי-אמון בממשלה הזאת. אני רוצה לאחל לכם שהממשלה הזאת תגיע לשלום עם סוריה ולבנון ויהיו לכם יופי של סיבות להגיש הצעות אי-אמון בממשלה, לא בגלל שירים. מי מפחד משלושה שירים?
גברתי היושבת-ראש, רבותי חברי הכנסת, אולי כיוון שאני חדש פה, אני לפעמים מופתע מהמספר הרב כל כך של הצעות אי-אמון, שמוגשות אולי פורמלית על-ידי האופוזיציה, אבל למעשה הן מוגשות גם על-ידי הקואליציה, על דברים שאני חושב שהם ממש דברים של מה-בכך. לכן אני רוצה לפתוח את נאומי בקריאה לראש הממשלה לצרף לקואליציה שבע סיעות, שבהן 20 חברי כנסת. אני מתכוון לסיעות שינוי, רע"ם, חד"ש, עם אחד, מחר, בל"ד ותע"ל. אני מתכוון לחברי הכנסת טומי לפיד, אברהם פורז, יהודית נאות, יוסי פריצקי, מודי זנדברג, ויקטור בריילובסקי, טלב אלסאנע, עבד-אלמאלכ דהאמשה, מוחמד כנעאן, האשם מחאמיד, תאופיק חטיב, מוחמד ברכה, עסאם מח'ול, תמר גוז'נסקי, עמיר פרץ, חיים כץ, רומן ברונפמן, אלכסנדר צינקר, אחמד טיבי ועזמי בשארה. אני חושב, שממשלה כזאת תשקף הרבה יותר טוב את הציבור שהצביע לאהוד ברק. האנשים האלה מייצגים אנשים שהצביעו לאהוד ברק, ולכן לא יבואו הצעות מגוחכות כאלה מצד סיעות שהן קואליציה, אופוזיציה, שהם בעצמם לא מחליטים. מה בעצם רוצים מהממשלה הזאת? מגישים הצעות אי-אמון בגלל שירים? אני רוצה לאחל לכם שיהיו לכם סיבות טובות מאוד להגיש הצעות אי-אמון בממשלה הזאת, שהממשלה הזאת תגיע להסדר שלום עם הפלסטינים במחיר, כן, כואב, מחיר שאתם גם יודעים אותו, של פינוי התנחלויות, של הסדר בירושלים. יהיו לכם יופי של סיבות להגיש הצעות אי-אמון בממשלה הזאת. אני רוצה לאחל לכם שהממשלה הזאת תגיע לשלום עם סוריה ולבנון ויהיו לכם יופי של סיבות להגיש הצעות אי-אמון בממשלה, לא בגלל שירים. מי מפחד משלושה שירים?
כבוד היושב-ראש, חברי הכנסת, היום החליטה ועדת הכספים של הכנסת החלטה - לדעתי, לפחות בשביל רוב מי שהצביעו בעד ראש הממשלה הזה - מביכה אם לא מבישה. ההחלטה היתה בעצם להאריך את תוקף ההנחות במס הכנסה, הזיכוי במס הכנסה, ל-13 התנחלויות: נווה-דקלים, פאת-שדה, בני-עצמון, גן-אור, נעמה, חמדת, בית-הערבה, יפית, שדמות-מחולה, מיצר, חד-נס, כנף, קלע-אלון. 13 ההתנחלויות האלה מיתוספות על 115 התנחלויות שיש להן הכרה ומעמד כהתנחלויות באזור פיתוח א'.
- - - %87 מהמתנחלים נהנים מהטבות של אזור פיתוח א', ב=%86 מההתנחלויות. רק הזיכוי במס - אני עדיין לא דיברתי על שום הטבה אחרת - רק הזיכוי במס עולה 248 מיליון ש"ח, כלומר רבע מיליארד שקל בשנה. זה רק הזיכוי במס, עדיין לא דיברתי על עוד הטבות. כל חברי הכנסת פה יודעים מה כוללות ההטבות האלה. ההטבות האלה כוללות - - -
העמדה הפוליטית שלי לגבי ההתנחלויות ידועה - -
- - ההתנחלויות הן בלתי חוקיות מבחינת החוק הבין-לאומי ומזיקות לשלומה ולביטחונה של המדינה - -
- - שברכסים, יישוב שהמפלגה שלך מקבלת שם קולות, נכון? ההכנסה הממוצעת למשפחה היא 6,000 ש"ח בחודש, שליש מהממוצע באלקנה, שם אין הטבות ובאלקנה יש. איך זה ייתכן? איזה היגיון מעוות גורם לזה? אני מבין למה המפד"ל והאיחוד הלאומי רוצות את זה; אני לא מבין למה אתה מסכים לזה.
אני יודע שהעובדות מכעיסות, אני לא מדבר אתכם עכשיו על כלל ההתנחלויות, אדרבה, אתם רוצים - בואו נקבל שההטבות יהיו לפי מבחן הכנסות, ואם יש התנחלות כמו קריית-ספר לדוגמה, ששם המצב הכלכלי גרוע, שתקבל הטבות. אבל למה אלקנה, אחד היישובים הכי עשירים בארץ?
הם באים ואומרים לנו: יישובי קו העימות. אפשר לחשוב שעל יישוב מהיישובים האלה נפלה פעם אחת "קטיושה". אפשר לחשוב ששם המצב הביטחוני הוא בעייתי. אוטובוסים מתפוצצים בירושלים, לא בטלמון, חבר הכנסת הנדל, וגם לא בנווה-דקלים. אני יודע שאתה דואג לחברים שלך ולשכנים שלך - -
למה לא מקימים התנחלויות חדשות?
בקיצור, הם הלכו להתנחלות.
אדוני היושב-ראש, חברות וחברי הכנסת, אני מבקש שלא לכלול בסעיף 2 את היישובים בית-הערבה, בני-עצמון, גן-אור, חמדת, יפית, כנף, מיצר, נווה-דקלים, נעמה, פאת-שדה, שדמות-מחולה, קלע-אלון. הסיבה לכך היא פשוטה מאוד: החוק שנותן הטבות במס הכנסה פשט את הרגל מזמן. על-פי החוק הזה, כבר היום, %87 מהתושבים מעבר ל"קו הירוק" נהנים מהטבות מס ב=%86 מההתנחלויות. אין שום מבחן כלכלי שיכול להסביר את העוול המשווע הזה. אם לדוגמה באלקנה, שרמת החיים בה דומה מאוד לסביון וההכנסה הממוצעת למשפחה באלקנה היא מעל 17,000 שקלים חדשים בחודש, ניתן זיכוי במס הכנסה בלתי מוצדק לחלוטין, בעוד שבמקום כמו לדוגמה כפר-מנדא, עם 3,800 שקלים בחודש, לא ניתן זיכוי כזה, אז לא צריך את הזיכויים האלה, הם מיותרים מלכתחילה. אבל אני כמובן יודע שמה אני מדבר פה על כפר-מנדא, כפר-מנדא זה כפר ערבי - כבר דיברנו קודם, לערבים לא נותנים הטבות, את זה אנחנו יודעים. אבל אני שואל אתכם, חברות וחברי הכנסת, אני שואל את חברי הכנסת מיהדות התורה: איך אתם מאפשרים שליישוב כמו רכסים, עם הכנסה חודשית של 6,000 שקל בחודש, לא יינתנו הטבות, אבל יינתנו הטבות ליישובים העשירים האלה? אני שואל את חברי הכנסת מש"ס: איך אתם מאפשרים שליישוב כמו לוד, עם הכנסה של 7,000 שקל בחודש, לא יינתנו הטבות, ויינתנו הטבות ליישובים העשירים האלה? אני חושב שהכנסת צריכה להגיד לא לשיטה הנפסדת הזאת - - -
- - - לבוא ולהציע מבחן אחיד, כלכלי או אחר. אפשר לתת ליישובי קו עימות, אפשר לתת למי שיושב במקלטים, אפשר לקבוע מבחן כלכלי, ואני מודיע - אני לא אצביע נגד אם יהיה מבחן כלכלי, ובמבחן הכלכלי הזה ייפלו גם התנחלויות. אז יגיע גם להן. אבל, אי-אפשר לבוא ולהגיד - אין כלכלה, אין סיבות כלכליות, אין סיבות חברתיות, יש לנו רק סיבות פוליטיות. כל מי שמעבר ל"קו הירוק", אנחנו דואגים לו. כבר היום %87 מהמתנחלים מסודרים, ובאים לסדר כאן עוד 13 התנחלויות. זה לא יכול לבוא בחשבון, זה לא קשור לפוליטיקה, אתם חייבים להבין את זה. דווקא מי שתומך - חברי הכנסת של יהדות התורה ושל ש"ס ואפילו של הימין - אתם חייבים להבין, שאי-אפשר להמשיך עם העוול הזה שצועק לשמים. אתם רוצים להיאבק למען ארץ-ישראל אחרי זה? נגד הורדת יישובים? תיאבקו, זה לא קשור. אל תיקחו את הכסף הזה שמגיע לשכבות החלשות ותיתנו אותו לעשירים באלקנה, בנווה-דקלים, באפרת - זה לא יכול להימשך ככה. אני ממש פונה למצפון שלכם - נכון שזה אולי לא כל כך נאה - - -
- - החזרת רמת-הגולן שנכבשה ב-1967. על-ידי זה נוכל להבטיח את השלום ואת הביטחון בגבול הצפוני שלנו בכלל, לא רק עם סוריה, גם עם לבנון. גם אם יש פה אנשים ששמחים שהוועידה הזאת נכשלה, אני לא בטוח שזה יעזור לכם לאורך זמן. אני גם לא בטוח - כל אחד עכשיו עולה, ולכל אחד יש פרשנות. אסד לא הלך למהלך, זה נכון, אני לא יודע למה הוא לא הלך למהלך הזה. מאוד יכול להיות שזה גם בגלל דברים שקרו בבית הזה, גם משום שהוא חשב שאולי אנחנו לא מסוגלים ללכת למהלך הזה, כאשר פה מתבצעות הצבעות כמו ההצבעה על החוק האנטי-דמוקרטי שיזם פה חבר הכנסת סילבן שלום. עם זאת, אני חושב, שעכשיו אנחנו צריכים לקרוא מפה לממשלה, לממשלת ברק, לממשלת ישראל, ללכת חזק ולהתקדם במשא-ומתן עם הפלסטינים, להציע לפלסטינים הצעה אמיתית ראשונה, הצעה להסדר קבע, שבו תהיה נסיגה כמעט מכל הגדה המערבית, פינוי התנחלויות והסדר בירושלים. בלי שנציע הצעה רצינית, בלי שנדבר על הדברים האלה ביושר עם הצד השני, מתוך אמון הדדי ומתוך שוויון בין שני הצדדים - לא יהיה שלום גם בינינו לבין הפלסטינים, ואז ננתח גם למה הוועידות בינינו לבינם נכשלות. יש לממשלה הזדמנות לעשות את זה, גם אם נכשלה החזית הסורית - ואני לא בטוח שהיא נכשלה לתמיד - לפתוח את החזית הפלסטינית ולהגיע להסכם עם הפלסטינים עד ספטמבר הקרוב.
אדוני היושב-ראש, חברי הכנסת, לפני כשבועיים חשף מבקר המדינה פרטים, שבמדינה דמוקרטית, מתוקנת, נורמלית, היו מערערים את אמות הספים. מבקר המדינה חשף ממצאים, שאומנם התרחשו בימי הממשלה הקודמת, אך, לצערי, גם אם שונו בימי הממשלה הזאת, לא שונו במידה מספקת. לפי הממצאים שלו, בעוד המדינה משקיעה כ-1,800 ש"ח בתושב ממוצע בעיירות הפיתוח בדרום, היא משקיעה 4,680 ש"ח ב-200,000 מתנחלים, בכל אחד, בגדה המערבית וברצועת-עזה. כמעט פי-שלושה, סכום של כמעט מיליארד שקל לכל האנשים האלה. הממשלה הזאת, לצערי, עדיין לא שינתה את המצב, שבו בהתנחלויות שבהן רמת החיים כמו בסביון ובכפר-שמריהו, מקבלים הטבות במס הכנסה, מענקים ומתנות אחרות בלי שום הצדקה, וביישובים מתחת לקו העוני, שרמת ההכנסה בהם היא נמוכה מאוד, כמו בתל-שבע, ברכסים - לא מקבלים הטבות.
הוא אמר בוגד בצד"ל. האירועים בשטחים ממחישים, והומחש כאן בבית הזה, כיצד מי שרוצה רואה דברים כפי שהוא רוצה. הגדיל לעשות חבר הכנסת זבולון אורלב. איך הוא תיאר את האירועים בשטחים? הוא אמר: ירו אזרחים וחיילים פלסטינים לעבר אזרחים וחיילים ישראלים. אלה היו האירועים בשטחים. יסביר לנו אחרי כן חבר הכנסת אורלב, איך זה שמהירי הזה דווקא נהרגו שישה פלסטינים?
היטיב לתאר את המציאות חן פרי, אביו של החייל הפצוע עומר פרי, שנפצע בצומת נצרים, ואני מאחל לו החלמה מהירה - הוא סיים את הריאיון ל"קול ישראל" במלים: אני מקווה שנצא משם. איך קרה ששבע שנים לאחר הסכמי אוסלו עדיין אנחנו נמצאים בצומת נצרים ובגלל המתנחלים שם נפצעים ונהרגים חיילים ישראלים? צריך לפנות אותם מייד.
אני משקר? יש הקלטה של מה שהוא אמר. אני משקר? שמעת אותו שאתה אומר שאני משקר? חוצפן. האירועים שקרו בשטחים יכלו להימנע לולא ההידרדרות המהירה, לולא תהליך ההתנחלות המואץ, לולא הזלזול שלנו בתהליך השלום והדשדוש. יכולנו למנוע זאת, ומה שאנחנו צריכים להשיג זה דבר אחד: כמו שלאחר האינתיפאדה בא אוסלו, וכמו שלאחר המנהרה באה הנסיגה מחברון, לאחר האירועים האלה צריך לבוא משא-ומתן מזורז עם הפלסטינים להסדר קבע - -
- - תוך כדי הקפאת ההתנחלויות.
להלן הצעת הסיכום של סיעת מרצ: 1. כנסת ישראל מגנה את גילויי האלימות שהתרחשו בשבוע האחרון בשטחים. הכנסת החליטה על המשך תהליך השלום והעברת שלושת הכפרים באזור ירושלים לשליטת הרשות הפלסטינית כפועל יוצא של תפיסת השלום הכוללת שלה. 2. הכנסת מאחלת החלמה לפצועים משני הצדדים ומביעה תנחומים למשפחות ההרוגים הפלסטינים. 3. הכנסת תומכת בזירוז המשא-ומתן על הסדר הקבע וקוראת לממשלת ישראל להקפיא את הבנייה בהתנחלויות כצעד בונה אמון. 4. ערביי ישראל הם אזרחים שווי זכויות. יש לעשות כל מאמץ כדי לסגור את הפערים הכלכליים והחברתיים שנוצרו במשך 52 שנות קיום המדינה. על המאבק לסגירת פערים אלה להתנהל בדרכים דמוקרטיות. 5. הכנסת מגנה את כל גילויי האלימות בהפגנות, בכלל זה את הקריאות להפצצת קריית-שמונה.
הוא אמר בוגד בצד"ל. האירועים בשטחים ממחישים, והומחש כאן בבית הזה, כיצד מי שרוצה רואה דברים כפי שהוא רוצה. הגדיל לעשות חבר הכנסת זבולון אורלב. איך הוא תיאר את האירועים בשטחים? הוא אמר: ירו אזרחים וחיילים פלסטינים לעבר אזרחים וחיילים ישראלים. אלה היו האירועים בשטחים. יסביר לנו אחרי כן חבר הכנסת אורלב, איך זה שמהירי הזה דווקא נהרגו שישה פלסטינים?
היטיב לתאר את המציאות חן פרי, אביו של החייל הפצוע עומר פרי, שנפצע בצומת נצרים, ואני מאחל לו החלמה מהירה – הוא סיים את הריאיון ל"קול ישראל" במלים: אני מקווה שנצא משם. איך קרה ששבע שנים לאחר הסכמי אוסלו עדיין אנחנו נמצאים בצומת נצרים ובגלל המתנחלים שם נפצעים ונהרגים חיילים ישראלים? צריך לפנות אותם מייד.
אני משקר? יש הקלטה של מה שהוא אמר. אני משקר? שמעת אותו שאתה אומר שאני משקר? חוצפן. האירועים שקרו בשטחים יכלו להימנע לולא ההידרדרות המהירה, לולא תהליך ההתנחלות המואץ, לולא הזלזול שלנו בתהליך השלום והדשדוש. יכולנו למנוע זאת, ומה שאנחנו צריכים להשיג זה דבר אחד: כמו שלאחר האינתיפאדה בא אוסלו, וכמו שלאחר המנהרה באה הנסיגה מחברון, לאחר האירועים האלה צריך לבוא משא-ומתן מזורז עם הפלסטינים להסדר קבע – –
– – תוך כדי הקפאת ההתנחלויות.
להלן הצעת הסיכום של סיעת מרצ: 1. כנסת ישראל מגנה את גילויי האלימות שהתרחשו בשבוע האחרון בשטחים. הכנסת החליטה על המשך תהליך השלום והעברת שלושת הכפרים באזור ירושלים לשליטת הרשות הפלסטינית כפועל יוצא של תפיסת השלום הכוללת שלה. 2. הכנסת מאחלת החלמה לפצועים משני הצדדים ומביעה תנחומים למשפחות ההרוגים הפלסטינים. 3. הכנסת תומכת בזירוז המשא-ומתן על הסדר הקבע וקוראת לממשלת ישראל להקפיא את הבנייה בהתנחלויות כצעד בונה אמון. 4. ערביי ישראל הם אזרחים שווי זכויות. יש לעשות כל מאמץ כדי לסגור את הפערים הכלכליים והחברתיים שנוצרו במשך 52 שנות קיום המדינה. על המאבק לסגירת פערים אלה להתנהל בדרכים דמוקרטיות. 5. הכנסת מגנה את כל גילויי האלימות בהפגנות, בכלל זה את הקריאות להפצצת קריית-שמונה.
אדוני היושב-ראש, אתמול, בכנס התארגנות להקמת מיליציות של המתנחלים נאמר, שראש הממשלה הפקיר את צד"ל בצורה בוגדנית והוא עלול לעשות כך גם למתנחלים. אני רוצה לשגר מפה מסר למתנחלים: ראשית, ראש הממשלה לא בוגד, לא בגד ולא יבגוד. שנית, ראש הממשלה הוציא בשלום מלבנון את כל חיילי צה"ל וגם את חיילי צד"ל שרצו בכך, וכך הוא גם יוציא בשלום מהגדה המערבית וגם מבקעת-הירדן את חיילי צה"ל ואת המתנחלים. מתנחלים שירצו בכך יוכלו להישאר בשטחי הגדה המערבית אם יסכימו הפלסטינים, כפי שיהודים חיים בקזבלנקה, במרקש, בניו-יורק ובפריס, תוך כדי כך שיקבלו את החוקים, את החובות ואת הזכויות של המדינה המארחת.
גברתי היושבת-ראש, חברי הכנסת, חבר הכנסת אריאל שרון, ראש האופוזיציה - ואני מקווה שלהרבה זמן, כי הוא עושה את התפקיד הזה בצורה מצוינת - פתח את דבריו ואת ההסבר שלו להצעת האי-אמון שהגישה סיעתו במלים: "הממשלה מסיתה", "ראש הממשלה מסית". למה אליבא דחבר הכנסת שרון ראש הממשלה מסית? כי הוא אמר: "שום רצח פוליטי לא יעצור את תהליך השלום". זו ההסתה של ראש הממשלה אהוד ברק. טוב, זה נשמע מעניין מאוד. כנראה אני לא יודע מה זו הסתה וכנראה חבר הכנסת אריאל שרון כן יודע מה זו הסתה. אבל אני חושב שהניסיון הזה להסיט את דעת הקהל מהבעיה האמיתית הוא ניסיון מדאיג ביותר. מדאיג אותי מאוד מה שאמר אותו רב, שילה נדמה לי שמו, בעניין הבגידה של ראש הממשלה. מדאיגה הרבה יותר ההתנהגות של חבר הכנסת אריאל שרון וחברי כנסת אחרים מהימין. אם הוא בא ואומר, וזה אותו אחד שאמר שבועות לפני הרצח של יצחק רבין, שכל הדיבורים על זה שאולי, חלילה, יהיה רצח, זו מזימה בולשביקית - כך הוא קרא לזה - מה זאת אומרת? מה הוא בעצם רוצה להגיד לנו? "אין סכנה", "לא צריך להיזהר", "אף אחד לא מסוכן". אני לא בא להכתים פה ציבור שלם. %99.9 מהאופוזיציה, אני בטוח בזה, מתנגדים לאלימות, ובוודאי ובוודאי מתנגדים לרצח ראש הממשלה, אבל לבוא לפה ולהגיד שהכול עלילה? בנאום הבא אולי הוא יבוא ויגיד שגם הרצח של ראש הממשלה היה עלילה. איך אפשר לעשות דבר כזה? כשבא חבר כנסת מהמפד"ל ואומר: כרמי גילון אשם - מה זאת אומרת כרמי גילון אשם? יגאל עמיר אשם, יגאל עמיר רצח את ראש הממשלה. אם יש טענות לכרמי גילון, אפשר להביא את הטענות לכרמי גילון, אולי הוא היה אחראי למחדלים אבטחתיים, אולי הוא עשה דברים שלא צריך לעשות. אפשר להגיד את זה. אבל יגאל עמיר אשם. מי שאומר: כרמי גילון אשם, משמע הוא אומר: יגאל עמיר לא אשם. אסור לנו להשלים עם זה. על מה הגישה פה האופוזיציה אי-אמון? אני מצטט: על המשא-ומתן על הסדר הקבע. האופוזיציה מפחדת ממשא-ומתן על הסדר קבע. פחדנים, ממה אתם מפחדים, תסבירו לנו ממה אתם מפחדים. אתם מעדיפים שלא יהיה משא-ומתן, ואז מה יהיה? אם לא יהיה משא-ומתן, יהיה פיצוץ. הרי גם הליכוד וממשלתו - אין עכשיו אף נציג לליכוד פה - קיבלו את הסכמי אוסלו. הסכמי אוסלו קבעו, שעד 1999, עד מאי 1999, יחתמו על הסדרי קבע; אז איך אפשר להתנגד לעצם המשא-ומתן? מי שמתנגד לעצם המשא-ומתן הוא זה שמוביל אותנו לפיצוץ, כמו שראינו במנהרה, כמו שראינו באבו-דיס וכמו שראינו באינתיפאדה. הם אומרים לנו: "רצים", "ריצה של הממשלה לעבר ההסכמים", "ריצה לעבר השלום" - על איזו ריצה מדברים? כבר הזכרתי את זה שאנחנו בשנה איחור לעומת ההסכמים; הרבה יותר משנה, כי עדיין לא ראיתי שמחר חותמים על הסדרי קבע. אבל כבר 33 שנה מאז כבשנו את השטחים, כבר שבע שנים מאז הסכמי אוסלו - על מה אנחנו מדברים? איזו ריצה? אוי ואבוי אם אנחנו רצים כל כך לאט. התחילו פה כל הפנטזיות, שהממשלה הבטיחה כך והממשלה הבטיחה אחרת. רבותי חברי הכנסת וגברתי היושבת-ראש, כל אחד מהמתנחלים יודע טוב מאוד שבהסדר הקבע יפונו מתנחלים; אני לא קובע כרגע מה המספר, אני לא יודע מה המספר. תלכו לחברון, תדברו עם אנשים שנחשבים שם הכי קיצונים - אני עשיתי את זה, ואני גם יכול להזכיר שמות - והם יגידו לכם: אנחנו יודעים, בהסדר הקבע יפונו מתנחלים. אז אני שואל: איך אתם יושבים בחברון? הם אומרים: לא, בחברון לא יפנו, יפנו בטלמון. לכו לטלמון, תדברו שם עם מתנחלים שנחשבים הכי קיצונים, והם יגידו לכם אותם דברים. תשאלו אותם: איך אתם יושבים בטלמון? הם יגידו לכם: לא, בטלמון לא יפנו, יפנו בחברון. אבל גם אלה וגם אלה יודעים, שכדי להגיע להסכם שלום צריך לפנות מתנחלים מהבתים שלהם, וגם אריק שרון יודע זאת וגם כל מי שדיבר כאן לפני יודע את זה, ואי-אפשר לבוא ולהגיד, שבגלל זה הממשלה רצה לשתף פעולה עם שונאי ישראל, כמו שאמר פה חבר הכנסת לנדאו. אם נכונים הפרסומים שהתפרסמו בעיתונים, והלוואי שהם נכונים, אז מדובר כאן בקנייה של הסכם שלום עם הפלסטינים במחירי סוף העונה, במחיר מציאה של ממש. אני לא חושב שהפרסומים האלה נכונים. אני מתקשה להאמין שאפשר להגיע במחיר כל כך נמוך להסדרי קבע עם הפלסטינים, אני מתקשה להאמין שאפשר להגיע להסדרי קבע עם הפלסטינים בלי הסדר בירושלים, בלי פינוי של רוב המתנחלים. אבל אם זה מה שקרה כאן, אז איך אתם יכולים להגיש אי-אמון? הרי כל אחד בציבור יודע, שלפחות את המחיר הזה אנחנו נצטרך לשלם, ואולי אפילו הרבה יותר. אם ראש הממשלה ימשיך בדרך הזאת, יש לו סיכוי להגיע להסדר עם הפלסטינים, ואל לאופוזיציה לאיים עלינו באיומים ובהפחדות שלהם. שמענו את ההפחדות האלה מ-1974, דרך 1979 ועד עצם היום הזה - כל ההפחדות של הימין עד היום לא התגשמו, וגם ההפחדות מהיום והלאה לא יתגשמו. אנחנו יודעים ממה הימין פוחד באמת. הוא פוחד ממשאל עם, הוא פוחד מהכרעת הכנסת, הוא פוחד מהעובדה שאין לו רוב.
גברתי היושבת-ראש, חברי הכנסת, חבר הכנסת אריאל שרון, ראש האופוזיציה – ואני מקווה שלהרבה זמן, כי הוא עושה את התפקיד הזה בצורה מצוינת – פתח את דבריו ואת ההסבר שלו להצעת האי-אמון שהגישה סיעתו במלים: "הממשלה מסיתה", "ראש הממשלה מסית". למה אליבא דחבר הכנסת שרון ראש הממשלה מסית? כי הוא אמר: "שום רצח פוליטי לא יעצור את תהליך השלום". זו ההסתה של ראש הממשלה אהוד ברק. טוב, זה נשמע מעניין מאוד. כנראה אני לא יודע מה זו הסתה וכנראה חבר הכנסת אריאל שרון כן יודע מה זו הסתה. אבל אני חושב שהניסיון הזה להסיט את דעת הקהל מהבעיה האמיתית הוא ניסיון מדאיג ביותר. מדאיג אותי מאוד מה שאמר אותו רב, שילה נדמה לי שמו, בעניין הבגידה של ראש הממשלה. מדאיגה הרבה יותר ההתנהגות של חבר הכנסת אריאל שרון וחברי כנסת אחרים מהימין. אם הוא בא ואומר, וזה אותו אחד שאמר שבועות לפני הרצח של יצחק רבין, שכל הדיבורים על זה שאולי, חלילה, יהיה רצח, זו מזימה בולשביקית – כך הוא קרא לזה – מה זאת אומרת? מה הוא בעצם רוצה להגיד לנו? "אין סכנה", "לא צריך להיזהר", "אף אחד לא מסוכן". אני לא בא להכתים פה ציבור שלם. 99.9% מהאופוזיציה, אני בטוח בזה, מתנגדים לאלימות, ובוודאי ובוודאי מתנגדים לרצח ראש הממשלה, אבל לבוא לפה ולהגיד שהכול עלילה? בנאום הבא אולי הוא יבוא ויגיד שגם הרצח של ראש הממשלה היה עלילה. איך אפשר לעשות דבר כזה? כשבא חבר כנסת מהמפד"ל ואומר: כרמי גילון אשם – מה זאת אומרת כרמי גילון אשם? יגאל עמיר אשם, יגאל עמיר רצח את ראש הממשלה. אם יש טענות לכרמי גילון, אפשר להביא את הטענות לכרמי גילון, אולי הוא היה אחראי למחדלים אבטחתיים, אולי הוא עשה דברים שלא צריך לעשות. אפשר להגיד את זה. אבל יגאל עמיר אשם. מי שאומר: כרמי גילון אשם, משמע הוא אומר: יגאל עמיר לא אשם. אסור לנו להשלים עם זה. על מה הגישה פה האופוזיציה אי-אמון? אני מצטט: על המשא-ומתן על הסדר הקבע. האופוזיציה מפחדת ממשא-ומתן על הסדר קבע. פחדנים, ממה אתם מפחדים, תסבירו לנו ממה אתם מפחדים. אתם מעדיפים שלא יהיה משא-ומתן, ואז מה יהיה? אם לא יהיה משא-ומתן, יהיה פיצוץ. הרי גם הליכוד וממשלתו – אין עכשיו אף נציג לליכוד פה – קיבלו את הסכמי אוסלו. הסכמי אוסלו קבעו, שעד 1999, עד מאי 1999, יחתמו על הסדרי קבע; אז איך אפשר להתנגד לעצם המשא-ומתן? מי שמתנגד לעצם המשא-ומתן הוא זה שמוביל אותנו לפיצוץ, כמו שראינו במנהרה, כמו שראינו באבו-דיס וכמו שראינו באינתיפאדה. הם אומרים לנו: "רצים", "ריצה של הממשלה לעבר ההסכמים", "ריצה לעבר השלום" – על איזו ריצה מדברים? כבר הזכרתי את זה שאנחנו בשנה איחור לעומת ההסכמים; הרבה יותר משנה, כי עדיין לא ראיתי שמחר חותמים על הסדרי קבע. אבל כבר 33 שנה מאז כבשנו את השטחים, כבר שבע שנים מאז הסכמי אוסלו – על מה אנחנו מדברים? איזו ריצה? אוי ואבוי אם אנחנו רצים כל כך לאט. התחילו פה כל הפנטזיות, שהממשלה הבטיחה כך והממשלה הבטיחה אחרת. רבותי חברי הכנסת וגברתי היושבת-ראש, כל אחד מהמתנחלים יודע טוב מאוד שבהסדר הקבע יפונו מתנחלים; אני לא קובע כרגע מה המספר, אני לא יודע מה המספר. תלכו לחברון, תדברו עם אנשים שנחשבים שם הכי קיצונים – אני עשיתי את זה, ואני גם יכול להזכיר שמות – והם יגידו לכם: אנחנו יודעים, בהסדר הקבע יפונו מתנחלים. אז אני שואל: איך אתם יושבים בחברון? הם אומרים: לא, בחברון לא יפנו, יפנו בטלמון. לכו לטלמון, תדברו שם עם מתנחלים שנחשבים הכי קיצונים, והם יגידו לכם אותם דברים. תשאלו אותם: איך אתם יושבים בטלמון? הם יגידו לכם: לא, בטלמון לא יפנו, יפנו בחברון. אבל גם אלה וגם אלה יודעים, שכדי להגיע להסכם שלום צריך לפנות מתנחלים מהבתים שלהם, וגם אריק שרון יודע זאת וגם כל מי שדיבר כאן לפני יודע את זה, ואי-אפשר לבוא ולהגיד, שבגלל זה הממשלה רצה לשתף פעולה עם שונאי ישראל, כמו שאמר פה חבר הכנסת לנדאו. אם נכונים הפרסומים שהתפרסמו בעיתונים, והלוואי שהם נכונים, אז מדובר כאן בקנייה של הסכם שלום עם הפלסטינים במחירי סוף העונה, במחיר מציאה של ממש. אני לא חושב שהפרסומים האלה נכונים. אני מתקשה להאמין שאפשר להגיע במחיר כל כך נמוך להסדרי קבע עם הפלסטינים, אני מתקשה להאמין שאפשר להגיע להסדרי קבע עם הפלסטינים בלי הסדר בירושלים, בלי פינוי של רוב המתנחלים. אבל אם זה מה שקרה כאן, אז איך אתם יכולים להגיש אי-אמון? הרי כל אחד בציבור יודע, שלפחות את המחיר הזה אנחנו נצטרך לשלם, ואולי אפילו הרבה יותר. אם ראש הממשלה ימשיך בדרך הזאת, יש לו סיכוי להגיע להסדר עם הפלסטינים, ואל לאופוזיציה לאיים עלינו באיומים ובהפחדות שלהם. שמענו את ההפחדות האלה מ-1974, דרך 1979 ועד עצם היום הזה – כל ההפחדות של הימין עד היום לא התגשמו, וגם ההפחדות מהיום והלאה לא יתגשמו. אנחנו יודעים ממה הימין פוחד באמת. הוא פוחד ממשאל עם, הוא פוחד מהכרעת הכנסת, הוא פוחד מהעובדה שאין לו רוב.
אדוני היושב-ראש, חברי הכנסת, מה זה בכלל כביש מס' 45? כביש מס' 45 הוא כוונה לסלול דרך מהירה ממחלף בן-שמן לעבר עיר הבירה ירושלים. מי שמכיר מעט את הארץ בעצם יקום כאן ויגיד: אבל רגע, יש לו שתי דרכים מהירות כאלה. האחת, כביש מס' 1, כביש תל-אביב-ירושלים, שעובר במחלף בן-שמן וממשיך לירושלים, והשנייה - הכביש 443 שנסעתי בו הבוקר. חוץ מקטע קטן של כמה מאות מטרים. הכול שם כבר ארבעה נתיבים עם גדר הפרדה, דרך מהירה כמעט לכל דבר, שעוברת דרך מודיעין וגבעת-זאב. אז קמים וסוללים דרך שלישית. אני חושב, שאם הייתי מסביר במדינה בעולם, שבין עיר כמו תל-אביב, שגרים בה פחות מ-400,000 איש, לעיר ירושלים, שגרים בה בערך 630,000 איש, יש שלוש אוטוסטרדות ואין רכבת, אני מניח שלא הייתי חוזר לכאן, היו מאשפזים אותי שם, היו אומרים שאני מופרע, שלא יכול להיות שבמדינת ישראל מתנהגים בצורה כזאת מצחיקה. אבל זו האמת. איך קורה שתוכנן כביש כזה כדרך מהירה, בזמן שכביש 443 היה דרך של שני נתיבים שבעצם לא שווה הדבר, ועוד אז זה היה בלתי הגיוני, אבל היה לזה היגיון מסוים. מזמן שתכננו את הכביש, הרחיבו את דרך 443 לארבעה נתיבים, עם גדר הפרדה, ולא שמו לב שכבר יש כביש, אז בשביל מה לסלול עוד אחד 2 קילומטרים צפונה? אני שואל: איפה ההיגיון? הכביש הזה אמור לעבור על קברות המכבים ולהחריב אותם לחלוטין. זו מדינה שכך מתייחסת לעבר שלה? אלה אנשים שאוהבים את ארץ-ישראל? אחרי כן הם ידברו לנו על העבר בארץ-ישראל, על איזה קרוון? הוא אמור לעבור בנחל מודיעין ולמחוק לגמרי את הפיתולים היפהפיים שלו.
משפט אחרון. אני שמח מאוד שההתנגדות לכביש הזה חברו לה גם חברי כנסת מהימין וגם חברי כנסת מהשמאל. אם אני מנחש נכון מה יגיב חבר הכנסת זאבי ועד חברי הכנסת טיבי, בשארה וברכה, וגם כאלה שעדיין לא דיברו, אני שמח שחברו חברי הכנסת מכל סיעות הבית. הכי אני תמה על חבר כנסת שאני מאוד מאוד מעריך מהליכוד, שאמר לי: תשמע, אתה צודק בכול, אבל אנחנו לא רוצים לבטל את התוכנית הזאת, כי אז יתפרש כאילו אנחנו אולי מוכנים לוותר על חלק הארץ הזה שמעבר ל"קו הירוק". אני חושב שזה מגוחך. אני בטוח שאף אחד לא יחשוד בחבר הכנסת זאבי שהוא מתנגד לכביש כי הוא רוצה להחזיר את האזור הזה לערפאת.
אדוני היושב-ראש, חברות וחברי הכנסת, להפגנת המתנחלים אתמול הגיעו 300 אוטובוסים, בעלות של כמעט חצי מיליון שקל - כמעט הכול על חשבון אזרחי מדינת ישראל. המצב המושחת הזה, שבו למתנחלים מותר לקחת מכספי המדינה על מנת לממן את ההפגנות שלהם, הוא מצב בלתי נסבל, שמערער את היציבות הפוליטית במדינה בזה שהוא מאפשר הפגנות של הימין ולא מאפשר הפגנות של גופים אחרים. איך היו מגיבים חברי הכנסת אם המדינה היתה מעבירה חצי מיליון שקל ל"שלום עכשיו" כדי לממן הפגנות? איך היו מגיבים אם המדינה היתה מעבירה כסף לש"ס או לכל ארגון פוליטי אחר כדי לממן הפגנות נגד הממשלה? אני חושב שכולנו בכנסת חייבים להתלכד כדי למנוע את השחיתות הזאת שממש מאיימת לפגוע בדמוקרטיה שלנו.
גברתי היושבת-ראש, חברים וחברות הכנסת, שר החינוך, התבשרנו השבוע על השבתתם של עשרות אלפי יהודים ביישובי יהודה, שומרון ועזה, לצורך השתתפותם או השתתפות מיעוטם, יש לציין, בהפגנה נגד תהליך השלום שארגנה מועצת יש"ע בירושלים. אני רוצה לפתוח ולומר, שאני לא יודע, כבוד השר, מה תענה בדיון הזה, אבל אני מאוד מקווה שמשרד החינוך לא ינקוט צעדים כפי שנרמז, לא נגד המורים שהשביתו את הלימודים ולא נגד התלמידים ששבתו מלימודים. אני חושב שהשבתת הלימודים הזאת פסולה מוסרית, ואין כאן עניין של חוק. אולי זה נוגד את החוק, אבל צריך להגמיש אותו טיפונת. אבל אני פונה לאותו ציבור שארגן את ההפגנות הללו: העובדה שאתם משביתים תלמידים וגורמים למיעוטם לשבות היא פסולה מוסרית, ואל לכם לעשות את זה. אתם פוגעים בעצמכם, אתם פוגעים בילדיכם, אתם פוגעים גם בילדי שכניכם, ואתם פוגעים גם במורים ובמורות שלא רצו להשבית, והם היו הרוב הגדול. עובדה שלמרות החופש מאונס שנכפה על התלמידים ביישובים היהודיים בגדה המערבית וברצועת עזה, רובם העדיפו שלא לבוא ולבלות את החופש במקום אחר. ראינו בהפגנה כמה אלפים, אבל אנחנו יודעים שהם מתוך עשרות אלפים שהושבתו מלימודים. אני חושב שההשבתה הזאת מעידה אולי יותר מכל דבר אחר על המצוקה שבה מצוי ציבור המתנחלים, ואנחנו צריכים להבין את מצוקתו. יכול להיות שבקרוב מאוד הוא יצטרך לשלם מחיר יקר אבל מוצדק בשביל הסכם שלום שאני מקווה כי נגיע אליו עם השכנים שלנו. אבל, רבותי, למה אתם נחפזים? עד עכשיו הממשלה הזאת עזרה לכם בכל דבר אפשרי: הגדילה את ההקצבות להתנחלויות, הגדילה את הבנייה בהתנחלויות. לאן אתם נחפזים? אם אתם נוקטים שביתות כאלה עכשיו, מה תעשו אחר כך? המצוקה שלכם בולטת לעין בכך שאתם לא מצליחים לגייס את הציבור שלכם ומנסים להביא תלמידים בכוח כדי להפגין, וגם זה לא כל כך עובד כנראה. אל תפגעו בתלמידים. ברשותך, גברתי היושבת-ראש, אני רוצה להקדיש את חצי הדקה האחרונה לדבר הרבה יותר חמור שלדעתי קרה בהפגנות האלה: הדבר החמור ביותר שקרה בהפגנות הללו הוא העובדה, שכמו הפגנות דומות להן בימי רבין, זיכרונו לברכה, ובימי פרס, ייבדל לחיים ארוכים, וגם בימי נתניהו, הן מומנו על חשבון קופת המדינה. 300 אוטובוסים שהביאו את התלמידים, את התלמידות וגם את המבוגרים להפגנה בירושלים ועלו כמעט חצי מיליון שקל, מומנו מקופת המדינה, וזו שחיתות שמערערת את היציבות הפוליטית במדינה, בכך שהיא מפלה בין ימין לשמאל, כאשר את הימין תמיד יש מי שמממן ואת השמאל אין מי שיממן. מעניין היה לראות איך היתה הכנסת מגיבה אם הממשלה או מי מטעמה היה מעביר חצי מיליון שקל ל"שלום עכשיו", כדי שתארגן הפגנה בעד הממשלה או נגד הממשלה, או אפילו כדי שתעביר כסף לש"ס. כולם היו נזעקים מימין ועד שמאל. המצב הזה, שבו המתנחלים ביש"ע משתמשים בקופת המדינה לטובתם הפרטית הפוליטית, הוא בלתי נסבל, וכולנו כאן חייבים להתגייס כדי להפסיק אותו באמצעות חקיקה.
אני מניח, שכל חברי הבית או כמעט כולם היו קמים ואומרים שזה לא יעלה על הדעת. אני שואל - כיצד קורה המצב שוועד יישובי הגולן ומועצת יש"ע מנצלים שוב ושוב את תקציב המדינה ואת תקציבם הפרטי, על מנת לקדם מטרות ששנויות במחלוקת פוליטית - -
אני לא מבין, בהתנחלויות ביהודה, בשומרון ובגולן, אין מצוקות? אין שם עוני?
תושבים ברמת-הגולן ותושבים ביהודה ושומרון הם אלה שהעלו את הבעיה הזאת לראשונה, הם אלה שעתרו לבג"ץ, ואותו דבר גם בנושא של עיריית ירושלים. ובאו ואמרו: אתם לא יכולים לקחת את הארנונה שלנו ולנהל באמצעותה מאבקים פוליטיים שלכם, צודקים או בלתי מוצדקים, במקום לדאוג לטיפול בחינוך הילדים שלנו ובניקיון הרחובות.
אדוני היושב-ראש, חברות וחברי הכנסת, יישר כוח לראש הממשלה על המגעים שהוא מנהל בקמפ-דייוויד. יש לו מנדט מהעם ללכת להסדר; אין לו מנדט לחזור בלי הסדר; יש לו מנדט להתפשר גם על ירושלים. מי שקרא בסוף השבוע - לראשונה מאז מלחמת ששת הימים, בסקר של עיתון "מעריב" נמצא, כי רוב בציבור הישראלי מוכן לוותר על ריבונות בשכונות פלסטיניות במזרח-ירושלים כדוגמת שועפאט במסגרת הסדר שבו, לדוגמה, מעלה-אדומים תישאר בשליטה ישראלית. רוב בציבור הישראלי, וזה התברר בסקר של מינה צמח שערך ערוץ-2, מוכן להנפת דגל על הר-הבית, רוב בציבור הישראלי מוכן לפיקוח של הפלסטינים על המקומות הקדושים. בזה תלוי הסיכוי להסדר שלום בינינו לבין הפלסטינים. יהיה הסדר, והוא יכלול את ההסדרים האלה. יש לראש הממשלה רוב - -
אדוני היושב-ראש, חברי הכנסת, שוב ראינו השבוע מצד אחד שרפת אוטובוסים שנסעו להביא מתנחלים להפגנה בתל-אביב, ומצד שני התפרעויות קשות במשך יומיים, שלושה ימים של מתנחלים בחברון, תוך כדי תקיפת חיילי צה"ל ופלסטינים תושבי העיר חברון, ונראה ששוב חוזרת ההיסטוריה, ואם וכאשר ייחתם הסכם ינסו קומץ קיצונים בשני הצדדים לטרפד את ההסכם הזה, בדיוק כפי שלאחר הסכם אוסלו ניסה קודם כול הרוצח גולדשטיין, ברצח המתועב שלו במערת-המכפלה - הריגת 29 מתפללים חפים מפשע - לטרפד את הסכם אוסלו, להסלים את המתיחות בין שני העמים ולדרדר את שני העמים לאלימות, ומצד שני, מייד אחריו - ה"חמאס" עם גל הפיגועים שלו. אני חושב שאנחנו צריכים פה להתלכד, וגם המנהיגים שלנו, של שני העמים, בקמפ-דייוויד, ולהגיד חד-משמעית לקיצונים בשני הצדדים - ל"גולדשטיינים" ולאנשי ה"חמאס", למתנחלים ולשורפי האוטובוסים - אנחנו נתגבר על הקיצונים בשני הצדדים, אנחנו נבלום את האלימות, יש ביכולתנו להגיע להסכם שילך ויקטין את האלימות הזאת במשך השנים. מתנחלי חברון, שהשבוע, מתוך מצוקה אולי, אולי מתח לרגל עתידם, וכתוצאה אולי מהתנכלות לאשה, אולי לא התנכלות לאשה, פרצו במהומות קשות מאוד כנגד חיילים וכנגד תושבים מקומיים; להם אנחנו נגיד: בהסדר הקבע יהיו תושבים יהודים בחברון, והם יחיו בחברון בדיוק כפי שחיים יהודים בקזבלנקה, במרקש, בפריס ובניו-יורק. הם יחיו בלי נשק, תוך קבלת החוקים של המדינה המארחת, במקרה הזה המדינה הפלסטינית. מי שזה לא טוב לו, יכול לעזוב כבר היום, או שיעזוב כשיהיה הסדר. מתנחלים אחרים ניסו לבנות בגבעת-התמר כדי לנסות ולהתסיס שוב את ערביי הפלסטינים של אל-חאדר, של הכפר הסמוך - לבנות על אדמתם, כפי שהם עשו ב-1994. הניסיון שלהם לא צלח. כל פעם שיוצא ראש הממשלה לשליחות ביטחונית-מדינית בחוץ-לארץ נמצא קומץ המתנחלים שמנסה לעלות על אדמות לא לו ולבנות שם בניגוד לכל חוק, בניגוד לכל אישור, על מנת לנסות ולהבעיר את השטח ולמנוע הסדר. גם הפעם הם נכשלו, והם ימשיכו להיכשל. הרוב בשני העמים ינצח את הקיצונים הללו. אנחנו לא ניתן להם - לא לאלה שמקימים בתים על אדמות לא להם, לא לאלה שתוקפים אנשים חפים מפשע, לא לאלה ששורפים אוטובוסים, ובטח ובטח לא לרוצחים, לפגוע בסיכויים להסדר, שמי ייתן ויהיה כבר בוועידת קמפ-דייוויד הזאת, ואם לא - אז בקמפ-דייוויד הבא.
מה עשו המתנחלים לאחר מכן?
אדוני היושב-ראש, חברות וחברי הכנסת, זה עשרה ימים נמצאת בגן-הוורדים משפחת אהרון, שהתגוררה ביישוב תקוע ובשל הזדהותה עם "שלום עכשיו", או אולי לא בשל הזדהותה עם "שלום עכשיו", נשרף ביתה לפני כשנה ורבע, מייד לאחר שאהוד ברק נבחר לראשות הממשלה. ייתכן שהבית נשרף לא בשל הזדהותה של המשפחה הזאת עם תנועת "שלום עכשיו". אני שואל: איפה אותם מתנחלים, מתיישבים, שאומרים: אחים לא מפקירים. כיצד הם מפקירים את המשפחה הזאת, שנמצאת ללא דיור כבר שנה ורבע, כנראה רק בשל העמדות הפוליטיות שלה? איך המשפחה הזאת מופקרת? איפה נמצאת חקירת המשטרה, שכנראה הגיעה למבוי סתום? איך ייתכן שמשפחה אחת ביישוב אחד, שלא מסכימה עם דעת היישוב, במקרה למשפחה הזאת נשרף הבית? איך ייתכן, שאותו רב יישוב, שהוא דווקא רב מתון, ואנחנו יודעים זאת, שטען שאולי המשפחה עצמה שרפה את ביתה, איך ייתכן שהוא אומר דברים כאלה ובדיעבד הם מתבררים כלא-נכונים? למשפחה אפילו לא היה ביטוח. איפה הרצון של המדינה לדאוג לאזרחיה, ששורפים את הבית שלהם, ולעזור להם בפתרון מצוקת דיור?
אדוני היושב-ראש, חברי הכנסת, נאמר פה קודם, שהצעת החוק של חבר הכנסת מצא מיותרת ורעה, ואני הייתי רוצה להוסיף להגדרה הזאת גם את המלה משמחת. היא משמחת, מפני שחבר הכנסת מצא מבין, שהולך ומתגבש גם בעם וגם בקרב חברי הכנסת רוב, שמבין שישראל צריכה שלום, ומבין שלא ייכון שלום בין ישראל לבין הפלסטינים בלי שתוכר ריבונות פלסטינית על השכונות הערביות במזרח-ירושלים. חברי הכנסת, כאשר אני מדבר על ירושלים, אני מודה שאינני אובייקטיבי. יש לי עניין אישי בירושלים, אני אוהב את ירושלים, נולדתי בירושלים, מגיל ארבע חייתי במזרח-ירושלים, בשכונות רמת-אשכול, רמות, הגבעה-הצרפתית. הורי חיים בפסגת-זאב שבמזרח-ירושלים. ואני אומנם אינני אובייקטיבי, אבל אני רוצה לומר מפה לאהוד ברק עם כישלון הפסגה: אל תפחד, תמשיך את המשא-ומתן עם הפלסטינים. רק ריבונות פלסטינית בשכונות הערביות תחזק את ירושלים. למען ירושלים האהובה שלנו יש לך מנדט להסכם עם ערפאת ויש לך מנדט לוותר על שועפאט. 209,000 פלסטינים חיים בירושלים, אין לנו רצון לשלוט בהם ולא תצמח לנו מזאת כל תועלת. אני רוצה לקרוא לראש הממשלה: חלק את ירושלים, חלק אותה בין בניה, בין תושבי רחביה והקטמונים, מאה-שערים ושועפאט. רק כך נוכל לסיים את האפליה בעיר הזאת, אפליה שלא רודפת צדק ולא רוצה שלום, וגם לא מובילה לביטחון.
אפליה שהובילה אותנו ל-33 שנים, מאז מלחמת ששת הימים, ללא ביטחון בירושלים. ביטחון לפסגת-זאב, לנווה-יעקב ולגילה יושג רק אם תהיה ריבונות פלסטינית בשכונות שבמזרח-ירושלים, כפי שהביטחון לגילה גבר מאז עלתה בית-לחם לשליטת הרשות הפלסטינית, כפי שהביטחון בקריית-שמונה גבר מאז הנסיגה מלבנון, כפי שהביטחון בכפר-סבא גבר מאז הנסיגה מקלקיליה. ראש הממשלה, יש לך מנדט להציב דגל פלסטיני על הר-הבית. יהודים התפללו להר-הבית גם כשהיה עליו דגל ירדני, וימשיכו להתפלל גם כשיהיה עליו דגל פלסטיני. יש לך מנדט לפיקוח פלסטיני על המקומות הקדושים: וטיקן פלסטיני ברובע המוסלמי. יש לך מנדט, רוב הציבור מסכים לכך, רבותי חברי הכנסת.
אני מוכן לתמוך בהצעת החוק בהסתייגות אחת - שלא יהיה אף יישוב שיישאר שם.
העם הזה יודע שיש לנו שתי אפשרויות: או ללכת עכשיו לפשרה כואבת - כן, פשרה כואבת, שבה יש ויתור על רוב מוחלט של הגדה המערבית, כמעט כולה, שבה יש פינוי התנחלויות, שבה יש פשרה בירושלים; או לא ללכת על פשרה כזאת, וזה אומר שאנחנו פוגעים בביטחון, אנחנו הולכים לעימות צבאי. אנחנו פוגעים בביטחון של האזרחים ושל החיילים, הולכים לעימות ובסוף העימות חוזרים ומגיעים לפשרה, פחות או יותר באותם תנאים שניתן להגיע אליה עכשיו. ההבדל הוא שלום עכשיו או עימות עכשיו.
גם לי יש טענות לממשלה. יש לי טענות לממשלה, שלפחות עד להתפטרותו של שר הבינוי והשיכון הקודם, השר לוי - ואני מקווה שעכשיו היא הולכת לדרך אחרת לגמרי - בנתה בהתנחלויות לא פחות מממשלת נתניהו, יותר ממה שהיא בונה בתל-אביב, יותר ממה שהיא בונה בירושלים, יותר ממה שהיא בונה בחיפה. כן, יש לי טענות. זה מה שמקטין את הביטחון. זה מה שמגדיל עימות. זה מה שמסכן את כולנו. זה מה שמרחיק את קץ הסכסוך - -
ואם יפחדו לתת שירותים להתנחלויות?
אדוני היושב-ראש, חברות וחברי הכנסת, תקציב הולך ותקציב בא וממשלה הולכת וממשלה באה וגם התקציבים שלהן פחות או יותר דומים, ומי שממשיך לצחוק כל הדרך אל הבנק - המתנחלים. גם בתקציב הזה יותר ממיליארד ש"ח הולכים למתנחלים, למטרות מיועדות של המתנחלים. אני לא מדבר על בתי-ספר ועל דברים שהם מוצדקים לכל אחד. אמנה כאן כמה דוגמאות. ראשית, תחבורה וכבישים. אינני כולל בכך כבישים עוקפים שהם מתקציב משרד הביטחון. מה לעשות? אין לי הנתונים. בתקציב מופיע: פרויקטים תחבורתיים בשטחים בעלות - ולא הכול בשנה הזאת - של 793 מיליון שקלים חדשים.
כביש מס' 45 בחלקו התחתון בתחומי מדינת ישראל מחריב את קברות המכבים ואת הפיתולים הנהדרים של נחל מודיעין, ואז הוא עובר אל מעבר ל"קו הירוק" ועובר בשיפולי ביתוניא. אני חושב, שזה באמת דבר חכם מאוד בימים אלה לסלול אוטוסטרדה בביתוניא. ואז הוא עובר לכיוון ירושלים בתוך הכפר ביר-נבאלה, שזה יותר מחודש הכניסה אליו אסורה לישראלים. כלומר, אנחנו סוללים פה כביש בעלות של 176 מיליון שקל, שספק אם ישראלים יוכלו להשתמש בו.
לכן הוא רוצה לספח את יהודה, שומרון ועזה - -
היום שמענו, שכביש המנהרות - כביש וקטע קצר שעלה 130 מיליון שקל, וזה במחירים שלפני שמונה שנים, היום העלות בערך כפולה, עם המנהרות והגשרים הכי מרשימים בארץ, ואגב כבר יש לו כביש עוקף אחד - כביש עוקף וואלג'ה - שמתחילים לסלול לו עוד כביש עוקף. כלומר, אנחנו מתחילים לעקוף את עצמנו לדעת. יש כביש אחד שעוקף את בית-לחם, וזה חזרת המתנחלים ל"קו הירוק". %14 מתקציב הפרויקטים התחבורתיים של מדינת ישראל מופנים אל מעבר ל"קו הירוק". מה זה אם לא עיוות חברתי? אנחנו שומעים, שבזמן שיורים על גילה ועל מקומות אחרים, יש אנשים שיש להם משטרה פרטית. מי מממן אותה? משרד הבינוי והשיכון. זו כבר המצאה ישראלית ותיקה של יותר מעשר שנים. יותר מ-20 מיליון שקל למשטרה פרטית של המתנחלים, שחלק מהם נכנס בניגוד לחוק לבתים בסילואן וברובע המוסלמי. זה יותר מ-20 מיליון שקל.
לפי נתוני הביטוח הלאומי, העוני במדינת ישראל בתחומים שאינם אזורי העדיפות גדול מאשר בתחומי אזורי העדיפות. כלומר, מדינת ישראל מעדיפה את האזורים היותר-עשירים. אם אנטרל מאזורי עדיפויות את אלה שזוכים לעדיפויות באמת, עיירות הפיתוח במדינת ישראל, נותרנו עם ההתנחלויות העשירות, שממשיכות לקבל את כל ההטבות. זיכוי במס הכנסה, שעולה כ-400 מיליון שקל מדי שנה - מקבלים את זה תושבי אלקנה שהכנסתם למשפחה 17,000 ש"ח בחודש, אבל לא תושבי תל-שבע שהכנסתם 4,000 בחודש, וגם לא תושבי לוד, יהודים וערבים, שהכנסתם 7,000 בחודש. למה? מה זה אם לא עיוות? ממשיכים לתת את המענקים. שמענו, שהשנה יותר מ-2,000 משפחות חדשות עברו לגור בהתנחלויות בשטחים. כל משפחה כזאת מקבלת מענק של כמעט 100,000 שקל, וגם הלוואות שסכומיהן מתקרבים לחצי מיליארד שקל בשנה. תקציב החטיבה להתיישבות במשרד החקלאות הוא תקציב שמיועד כמעט כל כולו לבריכות השחייה של המתנחלים, לעמותות מסוגים שונים, ואקרא לכם מה אומר תקציב המדינה עצמו על 93 מיליון השקל האלה.
- - מנגנון זה יקר בצורה בלתי סבירה ביחס לפעילות הנסמכת על סיוע דרך משרדי הממשלה - - - עלות ההעסקה של עובד ממוצע בחטיבה להתיישבות עומדת על 301,000 ש"ח בשנה, לעומת 140,000 ש"ח לעובד מדינה ממוצע".
זה מה שאומר תקציב המדינה על עצמו, על 93 מיליון שקל שמוצע לתת כאן לעמותות לבריכות השחייה של המתנחלים.
את מיליארד השקלים האלה, קצת יותר מזה, שנותנים למתנחלים, צריך לקצץ. יש מספיק מטרות טובות לתת אותם להן.
ואם יפחדו לתת שירותים להתנחלויות?
לא, זה לא מחסל, בדקתי את זה בוועדה. הוא אומר שלא. אם כן - עוד יותר טוב, אבל הוא אומר שלא; בדקתי את העניין הזה. אני מדבר על הפעולה של רצח ראש הממשלה, ואני מקווה שלא יהיו פעולות איבה פוליטיות כאלה בעתיד, חלילה. אני רוצה להתייחס כאן לדברים שאמר חבר הכנסת בני אלון. אני רוצה להגיד, שכשאנחנו מצביעים על ההתנחלויות שצריך לפנות, אנחנו אומרים אותם דברים שאמרנו כל השנים. אמרנו שאת ההתנחלויות האלה לא צריך להקים, אמרנו שאם יקימו אותן נגיע למצב הזה שאליו הגענו.
לא החלטנו לפני שבועיים שאנחנו רוצים לפנות את ההתנחלויות הללו כי יורים עליהן. בניגוד לחבר הכנסת בני אלון, אנחנו מבדילים בין גילה לבין נצרים. יש הבדל גדול. כבר הסכמנו בקמפ-דייוויד לפנות את נצרים, ולכן אנחנו לא צריכים להילחם עליה.
לעומת זאת, על גילה אנחנו מגיעים להסכמה עם הפלסטינים שגילה תישאר כחלק ממדינת ישראל, ולכן כן צריך להגן עליה. מי שמסכן את גילה הם אותם חברי כנסת שמשווים אותה לנצרים.
אלה בדיוק אותם חברי כנסת שמנסים לגזור עליה את הגורל של נצרים, כי נצרים תפונה במוקדם או במאוחר. ופסגות תפונה במוקדם או במאוחר. לא מפני שיורים עליה אלא למרות שיורים עליה היא תפונה.
בחודש אוקטובר היו %57 מהתחלות הבנייה בארץ בהתנחלויות. כן, %57. באוקטובר. זאת אומרת, כלכלת המדינה נעצרה וכולה הועברה להתנחלויות. לא פלא שהגיעה היום בקשה לוועדת הכספים של הכנסת להעביר עוד, יותר מ-60 מיליון שקל, לצורך משכנתאות בהתנחלויות. ומאיפה מקצצים, אדוני היושב-ראש? מקצצים מהעזרה לעולים החדשים. כך רשום. מקצצים מהעזרה לעולים מאתיופיה. כך רשום. מקצצים - אולי אין סמלי מזה - מהבנייה הביטחונית. כי מה יכול להיות יותר סמלי מזה, שיקצצו מהביטחון וייתנו להתנחלויות, שהרי ההתנחלויות פוגעות בביטחון של המדינה. אנחנו חייבים להתלכד כדי לעצור את האבסורד הכלכלי והביטחוני הזה.
הכסף שנגרע מהעמותות הולך בדרך כלל לעמותות ראויות, אבל הרבה מאוד פעמים לעמותות לא ראויות. אני שואל אתכם, חברי הכנסת, מדוע אנחנו נחליט, שאדם שתורם 2 מיליוני שקל לישיבת "עוד יוסף חי" בשכם, וחצי מ-2 המיליונים הוא על חשבון קופת המדינה, וייגרע חצי מהסכום הזה מקופת המדינה, וכתוצאה מזה קופת המדינה לא תוכל לתמוך ב"סורוקה", באופרה או ב"איכילוב" - אני לא מבין למה. אנחנו שמים לב, שהעמותות שאושרו מתוך 10,000, רבותי, זה לא אילו חמישה בתי-חולים בכל הארץ. יותר מ-10,000 עמותות אושרו לקבלת הפטור הנ"ל. מי בודק זאת? האם מבקר המדינה יכול לבדוק מה עושים בכסף? מי מונע את הניסיון שאולי אני יכול לעשות: אני אתרום, אפילו ל"איכילוב", 2 מיליוני שקל, אני אקבל על זה זיכוי במס, ובעבודה שאני עושה בחוזה ל"איכילוב" אני אקבל עוד 2 מיליוני שקל, ננפח כך את הסכום. גם השם שלי - כפי שאמרה חברת הכנסת גוז'נסקי - יהיה כתוב ב"איכילוב", אני אשלם רק %1 מס הכנסה כתוצאה מזה, וכולם יהיו מרוצים, רק לא קופת המדינה, שצריכה לטפל בחלשים. מבין כל העמותות שאושרו על-ידי ועדת הכספים בשנים האחרונות, %45 הן עמותות שמטרתן האחת והיחידה היא דת; כמובן מדובר רק על הדת היהודית, לא דת אחרת, חס וחלילה. יותר מ=%10 הן עמותות שהמטרה שלהן התנחלות ביהודה ובשומרון. אין שום סיבה שנאשר את הדברים האלה. חברי הכנסת, הצעתי שתי הסתייגויות. האחת, שאנחנו נגדיל רק את הסכום מ-480,000 ל-500,000 שקל. הסכום כבר הוגדל פי-חמישה לפני כמה שנים, אין סיבה להגדיל אותו פי-20. וההסתייגות השנייה, שלא להחיל את הפטור הזה רטרואקטיבית. מוצע להחיל אותו משנת המס 2000 - בואו נהיה ישרים ונחיל אותו מ-2001.
אני לא יודע למה חבר הכנסת יהלום שונא את רמת-הגולן. אבל, ברצוני לשאול: האם יש תוכניות בנייה נוספות ביישובים ברמת-הגולן?
כמו השאלה הקודמת, כבוד השר, האם ידוע לך מה תוכניות המשרד בשנה הבאה לבנייה בהתנחלויות?
הכסף שנגרע מהעמותות הולך בדרך כלל לעמותות ראויות, אבל הרבה מאוד פעמים לעמותות לא ראויות. אני שואל אתכם, חברי הכנסת, מדוע אנחנו נחליט, שאדם שתורם 2 מיליוני שקל לישיבת "עוד יוסף חי" בשכם, וחצי מ-2 המיליונים הוא על חשבון קופת המדינה, וייגרע חצי מהסכום הזה מקופת המדינה, וכתוצאה מזה קופת המדינה לא תוכל לתמוך ב"סורוקה", באופרה או ב"איכילוב" – אני לא מבין למה. אנחנו שמים לב, שהעמותות שאושרו מתוך 10,000, רבותי, זה לא אילו חמישה בתי-חולים בכל הארץ. יותר מ-10,000 עמותות אושרו לקבלת הפטור הנ"ל. מי בודק זאת? האם מבקר המדינה יכול לבדוק מה עושים בכסף? מי מונע את הניסיון שאולי אני יכול לעשות: אני אתרום, אפילו ל"איכילוב", 2 מיליוני שקל, אני אקבל על זה זיכוי במס, ובעבודה שאני עושה בחוזה ל"איכילוב" אני אקבל עוד 2 מיליוני שקל, ננפח כך את הסכום. גם השם שלי – כפי שאמרה חברת הכנסת גוז'נסקי – יהיה כתוב ב"איכילוב", אני אשלם רק 1% מס הכנסה כתוצאה מזה, וכולם יהיו מרוצים, רק לא קופת המדינה, שצריכה לטפל בחלשים. מבין כל העמותות שאושרו על-ידי ועדת הכספים בשנים האחרונות, 45% הן עמותות שמטרתן האחת והיחידה היא דת; כמובן מדובר רק על הדת היהודית, לא דת אחרת, חס וחלילה. יותר מ-10% הן עמותות שהמטרה שלהן התנחלות ביהודה ובשומרון. אין שום סיבה שנאשר את הדברים האלה. חברי הכנסת, הצעתי שתי הסתייגויות. האחת, שאנחנו נגדיל רק את הסכום מ-480,000 ל-500,000 שקל. הסכום כבר הוגדל פי-חמישה לפני כמה שנים, אין סיבה להגדיל אותו פי-20. וההסתייגות השנייה, שלא להחיל את הפטור הזה רטרואקטיבית. מוצע להחיל אותו משנת המס 2000 – בואו נהיה ישרים ונחיל אותו מ-2001.
אני לא יודע למה חבר הכנסת יהלום שונא את רמת-הגולן. אבל, ברצוני לשאול: האם יש תוכניות בנייה נוספות ביישובים ברמת-הגולן?
כמו השאלה הקודמת, כבוד השר, האם ידוע לך מה תוכניות המשרד בשנה הבאה לבנייה בהתנחלויות?
אנחנו צריכים ללמוד ממורשת לבנון, כי אנחנו הולכים ומסתבכים בלבנוניזציה של רצועת-עזה ושל הגדה המערבית. כשיש לבנוניזציה כזאת, אז בלבנון - כמו בלבנון. יכול להיות, שבהתחלה מנסים את הדרך של שרון שנכשלה וראינו את זה. אבל, בסוף מנסים את הדרך של אהוד ברק, את הדרך של יציאה בשלום, את הדרך של שבו בנים לגבולם, של לחזור הביתה ולהגן על היישובים שלנו, החיילים שלנו והאזרחים שלנו. אומרים לנו: אריק שרון יביא שלום. אני שואל, בכלל, על מה מדברים? הרי אריק שרון כבר הביא שלום. הוא כבר הביא את שלום הגליל. הוא כבר הביא אותנו לתסבוכת הזאת. אנחנו גם שמענו מה אמרו עליו החברים שלו. אנחנו שמענו על החלטת הממשלה ב-12 באוגוסט 1982, שאסרה עליו כשר הביטחון להפעיל את חיל האוויר בלי אישורה, וגם את חיל הים והתותחנים בלי אישור ראש הממשלה. אנחנו רואים כמה הם סמכו עליו. אנחנו זוכרים את החלטת ועדת-כהן, שהוא לא יכול להיות שר הביטחון. אבל לא רק ועדת-כהן. גם ממשלת הליכוד בראשות מנחם בגין, זיכרונו לברכה. גם היא קבעה שהוא לא יכול להיות שר ביטחון והוא צריך להתפטר. אז עכשיו הם מביאים לנו אותו בבחינת מועמד לראשות הממשלה. זאת אומרת, אנחנו, הליכוד, כבר קבענו שהוא לא יכול להיות שר ביטחון, אנחנו עכשיו נציג אותו כמועמד לראשות ממשלה. זה ההיגיון. עוד דבר שמספרים לנו, ומספר גם אריק שרון עצמו. הוא מספר, שהוא תמך בכלל ביציאה מלבנון. אז - א. אני שמח לשמוע, כי במקום שבו עומדים חוזרים בתשובה לא עומדים גם צדיקים גמורים. אם הוא התחרט ותמך ביציאה מלבנון, אז טוב שנדע על זה וטוב שנשמע על זה. אבל אני לא זוכר, שכשר הביטחון, עד אותו יום 10 בפברואר 1983, היום שבו נרצח חברנו אמיל גרינצוויג, אני לא זוכר שהוא הוציא את צה"ל מלבנון. אני גם לא זוכר, שכשר, מאוחר יותר בממשלה, ב-1985, בהצבעה ההיסטורית על היציאה מלבנון - אני זוכר שהוא הצביע נגד היציאה מלבנון. אז מאיפה הדיבורים האלה? למה לא מזכירים לנו את האמת? למה מספרים לנו אגדות? מחר יספרו לנו גם שאריק שרון הוא בן 18. הוא בכלל לא סבא. הוא גם לא הסבא החביב, הוא בן 18, אין לו בכלל שום היסטוריה, וכשהוא היה ילד בתיכון הוא בכלל היה בעד היציאה מלבנון. זה מה שעוד מעט יספרו לנו. אבל, כל הסיפור של לבנון איננו חשוב. כי אהוד ברק עשה את המהלך האמיץ שלא העז לעשות איש לפניו, לא מהליכוד ולא מהעבודה. הוא עשה את המהלך האמיץ הזה. מה שחשוב ביותר הוא ללמוד מלבנון על הפתרון שיש להחיל בשטחים. אנחנו צריכים להבין מכך, שיש לסיים את הכיבוש בגדה המערבית וברצועת-עזה. מוטב בהסכם. הסכם אפשרי. אני לא אומר שמחר בבוקר. אבל חזרה לשולחן המשא-ומתן. כן, אפשר להפסיק את המשא-ומתן לכמה שעות כיוון שמתרחש פיגוע, אחד המזעזעים ביותר שידענו בחודשים האחרונים. אבל, צריך לחזור לאחר השעות הללו כדי לפתור את הבעיות האמיתיות שעומדות על סדר-היום בסגנון הפתרון שהצליח בגבול הלבנון.
אדוני היושב-ראש, חברות וחברי הכנסת, לבי לבי לילדי נצרים שהובלו לשם כתינוקות שנשבו על-ידי הוריהם. זה יישוב שהיה ריק מתושבים, ריק לגמרי, לא ריק כי היו מעט, ריק מתושבים עם חתימת הסכמי אוסלו. ובאו לשם, מאז הסכמי אוסלו, מאות אנשים שברצונם דבר אחד בלבד: לטרפד את היכולת להגיע לשלום ולביטחון.
לטרפד את היכולת להגיע לשלום ולביטחון. בכך הם הובילו את ילדיהם אל אש המרגמות הזאת. הם הובילו את ילדיהם לאש המרגמות הזאת. בואו נגיד את זה בפה מלא: אותם הורים חסרי אחריות מינימלית, שסירבו במשך שנים להקים בית-ספר במקום ורצו שילדיהם ייסעו יום יום לגוש-קטיף לבתי-הספר ולא הפסיקו עד שזה עלה בכפות רגליהם של ילדיהם; אותם הורים מתנחלים חסרי אחריות מינימלית, לא רק לדם החיילים שנהרגו שם, אלא גם לדם של הילדים הקטנים שלהם - לבי לבי עליהם.
- - של עוד דם, עוד הסלמה ועוד הרוגים משני הצדדים. לאחר מכן מנסים פתרון ביניים ויוצאים מחלק מהשטח, כפי שעשינו בהסכמי אוסלו, בהסכמי עזה ויריחו תחילה, אבל עדיין השארנו לקומץ של 7,000 מתנחלים בים של מיליון ורבע פלסטינים לשלוט על %50 מהמים, על %40 מחוף הים, על חלק גדול מהשטחים שנמצאים שם. יש פתרון אחד לבעיית הביטחון בנצרים, אותו פתרון שעשינו בלבנון: לסגת לגבול הבין-לאומי מייד.
אדוני היושב-ראש, חברי הכנסת, אני שמעתי על הכתר על רמאללה ושמעתי גם על הסיבה, שיש ידיעות קונקרטיות - דובר על מכונית תופת שמוכנת או מוכנה ברמאללה ואמורה או עומדת להתפוצץ בישראל. כפי שאני אוהב לעשות בהרבה מקרים אחרים, יצאתי פעמיים לשטח, גם אתמול וגם היום, ואני חייב להגיד לכם שראיתי דברים מאוד מוזרים. אני לא יודע מה החליט המח"ט, ואני לא יודע מה החליט הרמטכ"ל ומה החליט שר הביטחון, באמת אני לא יודע. אני יודע מה ראיתי בשטח. אני בכלל לא אתמקד על המקום שבו ביקרתי אתמול, שבו אין בכלל שום מחסום ואפשר לעבור חופשי לתחום ירושלים. אני לא יודע אם מה שאני אומר כרגע משרת אחד או אחר, ואני גם לא אזכיר איפה זה. אני לא מדבר על דרך עפר, אני מדבר על כבישי אספלט מוכרים, אבל אני רוצה להתייחס למה שראיתי היום דווקא במחסום קלנדיה, במקום שבו מתבצע הכתר, שבו נמצאים באמת חיילים של צה"ל סמוך לגדר של נמל התעופה הבין-לאומי, חשבו שהוא יהיה, עטרות, ומונעים את הכניסה לירושלים. מה זאת אומרת מונעים? הם לא מונעים את הכניסה לירושלים. יש שם תור, יש שם פקק. הלכנו שם לאורך מאות מטרים רבים, לא ראינו שנעשות שם בדיקות מיוחדות, לא בודקים את המכוניות, לא בודקים את האנשים, לא כל כך נותנים להם לעבור, אבל בסוף הם כן עוברים. זאת אומרת, שאם יש לך סבלנות והשעון של מכונית התופת הוא קצת יותר משלוש-ארבע שעות, אתה יכול לעמוד שם בפקק, לעבור ולהיכנס. אז מה הועילו חכמים? אני גם רוצה לשאול עוד שאלה. אם אנחנו יודעים שיש ברמאללה מכונית תופת שעומדת להתפוצץ נאמר בירושלים, אז למה אנחנו לא נותנים לאנשים להיכנס לרמאללה? מה ההיגיון בזה? מה ההסבר לדבר הזה? אני חושב שהוא לא מובן, ואני חושב שאנחנו צריכים פעם אחת להתחיל להסתכל על הדברים. גם אם יש ידיעות ספציפיות, וודאי שצריך לבדוק וודאי שצריך לבדוק את האנשים ספציפית, ואפשר גם להקים מחסום ולבדוק אנשים, אבל אנחנו צריכים לחשוב - הדברים האלה, איך הם נראים ומה הם גורמים לאנשים שעומדים ככה יום יום שעות במחסום והם נכנסים בסוף. זה לא שהם לא נכנסים. הם נכנסים בסוף. אז מה הועלנו במהלך הזה? בואו נשאל את עצמנו שאלה בכנות. נאמר שהיינו יודעים עכשיו, שבחיפה מכין עכשיו קיצוני, לא משנה לי בכלל אם הוא יהודי או ערבי, זה לא משנה כרגע, מכונית תופת, והוא רוצה לנסוע אתה ולפוצץ אותה בתל-אביב או ביפו. נגיד שזה ערבי ליהודים או יהודים לערבים, לא יודע, לא משנה בכלל. האם היינו נוקטים אותם אמצעים? ודאי שלא, כי אנחנו יודעים שהאמצעים האלה לא יעילים. אז למה אנחנו עושים אותם ברמאללה? אם אנחנו רוצים הפרדה ביטחונית, אני לא מתנגד להפרדה ביטחונית. אבל איזו הפרדה ביטחונית יכולה להיות כשאנחנו עומדים שם במחסום, אנחנו רואים שם במחסום את האנשים שמעוכבים שם במשך שעות, ובמרחק עשרות מטרים מהם אנחנו רואים את הגדר של ההתנחלות החרדית, העיר החרדית החדשה תל-ציון, שבנה סגן שר השיכון לשעבר, חבר הכנסת היום, פרוש, שרוצים לשכן בה אלפי אנשים. זו הפרדה? כך רוצים להפריד, או שלהפריד זה רק איפה שנוח לנו? אם רוצים הפרדה - בבקשה, בואו נקיים הפרדה; בואו נקיים הפרדה ביטחונית. נעשה את המהלכים המתחייבים מכך: נפנה את ההתנחלויות שצריך לפנות, לא נבנה במקומות שלא צריך לבנות בהם; זאת הפרדה. ממש כמעט על הגדר של קלנדיה כבר בונים בתל-ציון. לא ללכת ולהפוך את כל הדברים. לסיכומו של דבר, אני מקווה מאוד, שר הביטחון, אני רוצה לאחל לך הצלחה בתפקידך החדש, ואני מקווה מאוד, שצעדים כאלה, אם ייעשו, ייעשו בצורה הגיונית, שיכולה אולי למנוע פיגוע חבלני. כולנו בעד זה, אבל שלא תקשה סתם על אוכלוסייה אזרחית ותייצר בכך את הפיגוע החבלני הבא.
גברתי היושבת-ראש, חברות וחברי הכנסת, אפשר להתווכח למה פרצה האינתיפאדה האחרונה, אבל אני חושב שעל דבר אחד אי-אפשר להתווכח - אי-אפשר להתווכח על כך, שעם פרוץ האינתיפאדה נפל דבר בישראל. אנחנו נמצאים עכשיו בעימות אלים בינינו לבין הפלסטינים, ובעימות אלים כזה אני חושב שאנחנו צריכים, בראש ובראשונה, לדאוג לביטחוננו, לצד, כמובן, הדאגה לקיום חוקי המלחמה, אי-פגיעה באוכלוסייה אזרחית, כמובן תוך כדי השאיפה המתמידה שלנו לשלום. ההתנחלויות היו תמיד חזון העוועים של הציונות, עתה הן הפכו בצורה הברורה ביותר לנטל ביטחוני בלתי נסבל, לפצצות מתקתקות של ממש. שמענו על ההעלאה של מכסת ימי המילואים, ובסך הכול אין בכך שום פלא. לא צריך להיות רמטכ"ל וגם לא קצין ואפילו לא חייל כדי להבין, שלהגן על 1,275 קילומטר של כבישים להתנחלויות ועל ההתנחלויות עצמן לא רק שהרבה יותר קשה והרבה יותר מסוכן מאשר להגן על 275 קילומטר של גבול, אלא זה כמעט בלתי אפשרי, והדבר הזה עולה יום-יום בדמם ובחייהם של אזרחים ושל חיילים. אנחנו כאן מציעים, חבר הכנסת רן כהן ואני, לפנות 5,000 מתנחלים מעשר פצצות מתקתקות, שחלק מהן כבר מתפוצצות מדי פעם, שפוגעות בחיילים ובאזרחים ישראלים וגם בפלסטינים - מנצרים, מכפר-דרום, מחברון, מפסגות, מאלון-מורה, מאיתמר, מיצהר, מברכה, מכדים ומגנים. כן, אני יודע שלפחות לגבי הרוב בשתי ההתנחלויות האחרונות - -
התנחלויות אלה פוגעות - -
ההתנחלויות האלה פוגעות בביטחון המדינה. כל חייל יודע את זה, רוב האזרחים יודעים את זה, האם הממשלה לא יודעת את זה? לי יש חדשות בשבילכם: הממשלה - - -
- - - הממשלה כן יודעת את זה, עובדה שגם הממשלה הזאת, עם אריק שרון בראשה, קבעה בקווי היסוד, שלא יוקמו התנחלויות חדשות. מדוע לא יוקמו התנחלויות חדשות? הרי אתם חושבים שזה מסייע לביטחון. בבקשה, תקימו עוד התנחלויות, יש לכם ניסיון בזה. מדוע החלטתם דבר כזה? כי גם הממשלה הזאת, גם אריק שרון ראש הממשלה ובוודאי ובוודאי חברי מפלגת העבודה בממשלה הזאת וחברים אחרים, לא כל חברי הממשלה, יודעים שההתנחלויות פוגעות בביטחון המדינה. אז נכון, הם לא בשלים, אולי - - -
אני אפילו נוטה להמר, חבר הכנסת שריד, שגם ראש הממשלה שרון יודע, שאין די בפינוי שלוש התנחלויות נידחות, נצרים, כפר-דרום ומורג.
אז ממה מפחדת הממשלה? האם מפחדים מהמתנחלים? האם מפחדים מהימין? האם מפחדים כי זוכרים מה קרה לראש הממשלה יצחק רבין, זיכרונו לברכה? יבואו ויגידו לנו את האמת ואת כל האמת; יבואו ויגידו לנו. נכון, שמעתי איזה קצין שאמר שצריך לעבות את ההתנחלויות בעזה. זה בערך כמו אמא שיגידו לה שהילד שלה יושב על המדורה והוא נשרף, והיא תגיד: אני מביאה את הילד השני שלי שיישרף גם הוא. זה בערך אותו דבר, אותו היגיון, אבל כולנו יודעים שלא רבים שותפים לדעותיו של הקצין הזה, ואנחנו שומעים מכל אחד, גם בימין, גם בימין הכי קיצוני - הרי אני הולך לחברון ואני שומע שם את המתנחלים אומרים: כן, צריך לפנות התנחלויות, את טלמון, ואני הולך לטלמון ואני שומע מתנחלים שאומרים: כן, צריך לפנות התנחלויות, את חברון, והם כולם אומרים: כן, אבל לא עכשיו. למה לא עכשיו? למה לא עכשיו מה שבטח יבוא מחר? מה עוד צריך? עוד דם? עוד דם? זה מה שמחפשים? או אולי במקום ה-5,000 האלה בעשר ההתנחלויות שאנחנו מדברים עליהן היום, עם קצב הריבוי שאנחנו מכירים ועם היכולת שלנו לסמוך על העמידה של הממשלה שלנו מולם יהיו 8,000 או 10,000 מתנחלים עוד שבע או עשר שנים, אז יהיה יותר קל? אז יהיה יותר חכם, אחרי שנהרגו עוד אזרחים? עוד מתנחלים? עוד חיילים? עוד פלסטינים? אז יהיה יותר טוב? למה לא עכשיו, מה שבטח יבוא מחר? ובטוח יבוא, הרי כולם אומרים שזה יבוא. ואומרים לנו עוד: לא נפנה את ההתנחלויות כי יורים עליהן. כל זמן שלא יהיה שקט - לא נפנה התנחלויות. וכשיהיה שקט - כשיהיה שקט - -
- - לא צריך לפנות התנחלויות.
לאחר מלחמת ששת הימים, כשכבשנו את הגדה המערבית ואת רצועת-עזה ואת רמת-הגולן ואת סיני, ובשבילך זה יכול להיות אפילו שחררנו - - -
- - אין לנו טיפה זיכרון. על זה אנחנו מדברים, ואדרבה, תבואו ותגידו אם יש לכם טיפה אומץ, תבואו ותגידו: או.קיי., לא רוצים לפגוע בכושר ההרתעה, לא רוצים לסגת תחת אש, יהיה חודש שקט - נפנה התנחלויות. גם זה אין אומץ לממשלה הזאת להגיד. היום אנחנו צריכים לשדר מכאן מסר ברור, שידע כל חייל עברי שהוא מגן על ארצו ולא על התנחלויות בארץ נכר; שידע כל חייל עברי שחברי הכנסת דואגים לביטחונו ולא למטרות פוליטיות וכלכליות של המתנחלים. כאן המבחן שלנו.
- - - שכמה מקווי היסוד של הממשלה שלא יוקמו התנחלויות חדשות. איך אתם מתייחסים להתנחלות החדשה שהוקמה בצורה בלתי חוקית ביום שישי האחרון?
– – – שכמה מקווי היסוד של הממשלה שלא יוקמו התנחלויות חדשות. איך אתם מתייחסים להתנחלות החדשה שהוקמה בצורה בלתי חוקית ביום שישי האחרון?
אדוני היושב-ראש, רבותי השרים, חברי חברי וחברות הכנסת, אי-אפשר לפתוח דיון כזה בלי להביע זעזוע מכל מה שפוקד אותנו בימים האחרונים. אולי סמלי הרצח הנתעב הזה של שני ילדים - ילדים הם תמיד חפים מפשע, לא משנה אם הם יהודים או פלסטינים - במערת-חריטון, או ליד מערת-חריטון. בעצם כל אחד מאתנו רוצה לטמון את הראש באדמה כשהוא שומע מה קורה בארץ הזאת, ונראה שזה גם מה שעשו שני הילדים שנכנסו למערה, בוודאי היפה בארץ, אחד המקומות הכי יפים בארץ. אי-אפשר שלא להזדעזע מההרג, גם אם הוא לא היה מכוון, של אותה תינוקת פלסטינית בח'ן-יונס. להורים שלה זה בטח לא יעזור, שזה לא היה בכוונה. אין כמו האירועים האלה רק של היומיים האחרונים כדי להמחיש מה קורה פה. הם אלימים, אז אנחנו מגיבים באלימות; הם מגיבים באלימות, אנחנו מגיבים באלימות, וכל צד רוצה לעלות מדרגה ולהחמיר את האלימות ולפגוע יותר בצד השני. היכן הסוף? ראינו שהגברת הפעולה הצבאית אינה פותרת את הבעיה. להיפך, היא רק מחמירה אותה. אומרים לנו, אין פרטנר. אשר לאלה שאומרים היום שאין פרטנר - ידענו מלחמות קשות בהרבה מהמלחמה הזאת, ובסוף המלחמה ישבנו ודיברנו. אבל נשאלת השאלה, למה לעשות זאת רק בסוף המלחמה? למה אי-אפשר לעשות זאת עכשיו? למה לא עכשיו מה שאנחנו יודעים שיהיה מחר? אנחנו גם יודעים בדיוק באילו תנאים. למה אנחנו צריכים קודם הרוגים בשני הצדדים? למה אנחנו מסרבים? איך קרה דבר כזה, שפעם ראשונה בתולדות מדינת ישראל ממשלת ישראל מסרבת להסכם הפסקת אש שמציעים לה, הצעה שהוצעה על-ידי המצרים והירדנים? בעצם זה גם מה שמציע עכשיו מיצ'ל, והפלסטינים הודיעו שהם מסכימים. איך ייתכן שאנחנו מסרבים להסכם הפסקת אש, מי העלה על דעתו? הרי חינכו אותנו תמיד שאנחנו רוצים שלום, אז היום כבר לא מדברים על שלום, אבל לפחות הפסקת אש בואו נרצה. מדוע הממשלה מעדיפה לבנות בתים ריקים בהתנחלויות על חשבון חיי אדם? הרי על זה זה עומד, הקפאת התנחלויות תמורת הפסקת מעשי האלימות. מדוע מתעקשים לגרום את ההרג של מחר בבוקר, שאפשר למנוע אותו? מחר נעמוד פה ועוד הפעם נביע זעזוע. למה אנחנו מתעקשים? אומרים לנו, האם האלימות פרצה בגלל ההתנחלויות? קודם כול התשובה היא כן. בעיקר בגלל ההתנחלויות. אבל לא זו השאלה. גם אם נניח שלא, אין לי זמן להסביר בשלוש דקות למה כן - אפשר להפסיק את האלימות אם נפסיק את ההתנחלויות, וזה מה שצריך לעשות. אומרים לנו, לא התחייבנו באוסלו. לא נכון. אבל גם על זה אין זמן לדבר. כן התחייבנו להפסיק מעשים חד-צדדיים. אבל מה הדברים האלה שאומרים לנו, שלא מקימים התנחלויות חדשות? הממשלה אמרה שהיא לא תקים התנחלויות חדשות. למה היא אמרה זאת? למה חבר כנסת זאב אומר שהוא נגד הקמת התנחלויות חדשות? כי גם חבר כנסת זאב - כך אני מבין, אולי יש לו פרשנות אחרת - כי גם בממשלה השתכנעו - - -
גם בממשלה השתכנעו, שיש בהקמת התנחלויות חדשות פגיעה בביטחון של אזרחי ישראל ובשלום. למה הקימו ביום שישי האחרון התנחלות חדשה בצומת ה-T? למה לא מפנים את פורעי החוק שהלכו לשם? רוב גדול של ההתנחלויות התחילו כך, בצורה בלתי חוקית. איפה מפלגת העבודה, הסמרטוט הזה שנמצא בממשלה ולא קם לעמוד על שלו לומר, רימית אותנו, אריק שרון, הקמת התנחלות חדשה, אנחנו עוזבים.
אדוני היושב-ראש, חברי הכנסת, בהסכם הקואליציוני להקמת ממשלת האחדות נקבע, כי לא יוקמו התנחלויות חדשות. אני רוצה לבשר לכם כאן, במלוא האחריות, שלמרות ההשתקה בתקשורת, מאז הוקמה הממשלה הזאת הוקמו שלוש התנחלויות חדשות: האחת מהן בשם מצפה-אסף, נמצאת בצומת ה-T, על כביש מס' 60, כביש עוקף-רמאללה, 12 קילומטר מההתנחלות עופרה. השנייה - בין ההתנחלות יקיר להתנחלות נופים. השלישית מכונה תקוע ד', מדרום להתנחלות תקוע. אני שואל: איפה מפלגת העבודה? מתי היא תעזוב את הממשלה שמבזה אותה? מתי היא תגיד לאדון ראש הממשלה אריק שרון: שוב אתה משקר, כמו באותם ימים ב-1982? אני שואל איפה התקשורת במדינה הדמוקרטית הזאת, שאפילו לא מפרסמת את המידע הזה, כפי שהיא לא פרסמה ידיעה על 40 התנחלויות בלתי חוקיות שהוקמו בתקופת ממשלת נתניהו, ואני שואל את חברי הכנסת, איפה אנחנו, לפני שיהיה מאוחר יותר.
אני הייתי שותף לחתימת העצומה בנושא החפירות הארכיאולוגיות בהר-הבית. אני חושב, שהווקף ששולט בהר-הבית צריך לעשות כל דבר אפשרי, ולדעתי אפילו להזמין מצדו פיקוח בין-לאומי, כפי שאנחנו תומכים גם בפיקוח בין-לאומי וכמה דברים אחרים, כדי להראות ולהוכיח וכדי לפקח על כך שלא תהיה פגיעה בעתיקות בהר, לא כאלה שקדושות למוסלמים ולא כאלה שקדושות ליהודים, ולא כאלה שבכלל קדושות לתרבות האנושית כולה, כי הרי בעצם ההר הזה הוא ראשיתה של חלק גדול מהציוויליזציה המודרנית, מהתרבות המודרנית, חלק גדול כמובן משלוש הדתות המונותאיסטיות, ועל כך צריך לפקח. אני חושב שאנחנו צריכים לעשות כל דבר, באמת לבוא בדברים עם הווקף ולהגיע למצב - אני גם שמעתי את הטענות שלהם, יכול להיות שיש גם מן הצדק בחלק מהטענות שלהם, אבל להגיע למצב שכל אחד בארץ ובעולם יהיה בטוח בכך שלא נפגעות העתיקות בהר-הבית, לא כאלה שקדושות לנו ולא כאלה שקדושות להם ולא למישהו אחר? אני רק מתפלא שבעוד בנושא הזה כולנו בקונסנסוס, בנושא הזה כולנו מסכימים, כשמדובר על עתיקות במקומות אחרים פתאום יש חלוקה פוליטית. התל המקראי השני בחשיבותו בארץ לאחר הר-הבית, לפחות לדעתי, אם מישהו יגיד שהוא לא השני אז אולי השלישי, אבל דווקא אני חושב שתהיה לי הסכמה על זה עם חברי הכנסת מימין, נמצא בחברון, תל-חברון, ואני שואל אתכם איך קורה שבחברון מתבצעת בנייה של בתי קבע בתל-חברון, היא תל-רומיידה, תוך פגיעה והשחתה - -
זאת אומרת, יש הבדל בין אנשים שמתנהגים בהתאם למה שמבקש מהם הצבא, לבין אנשים מן הצד הימני של המגזר הפוליטי, גם כאלה שמזוהים עם הממשלה, שגם אם הרמטכ"ל אמר - אז הוא אמר, אז מה. הם ייסעו לגוש-קטיף, אז מה אם הרמטכ"ל אמר לא לנסוע לגוש-קטיף. זה באמת בלתי חשוב לחלוטין.
יש כאן חברי כנסת שמפחיד אותם לדעת את התשובה, והם אומרים את זה בגלוי במזנון: הרי אנחנו בבעיה, ממשלת ישראל בפעם הראשונה בתולדות המדינה מתנגדת להסכם הפסקת אש. לא שלום, הם לא מפחידים אתכם יותר עם שלום, נגמר העניין הזה. מפחידים אתכם עכשיו עם הפסקת אש. ממשלת ישראל מתנגדת להסכם הפסקת אש, כי היא מתעקשת לבנות בתים ריקים בהתנחלויות. זה עכשיו הדבר הכי חשוב לממשלת ישראל. לא חשובה האשה שנהרגה אתמול, לא חשובים האחרים שנהרגים, לא ילדים ולא מבוגרים, לא ישראלים ולא פלסטינים - אנחנו נמשיך לבנות בהתנחלויות.
גברתי היושבת-ראש, חברי הכנסת, אין בן-תרבות שלא מתפלץ למראה התמונות שראינו כולנו מתל-אביב ביום שישי האחרון, בליל שבת האחרון, של ילדות וילדים וגם קצת מבוגרים, שהולכים לחגוג, לבלות בשבת, ומתפוצצים אל מותם. 20 הרוגים ועשרות פצועים, אנשים צעירים שנאבקים על חייהם, לוויות של עשרים אנשים, תמונות הדם. אין בן-תרבות שלא מתפלץ ולא כואב את המראות שראינו בשבועות האחרונים, ולא רק המראה הזה. מעשים מהסוג הזה, שנעשים בלחימה הזאת שבינינו לבין הפלסטינים, הם פשע מלחמה לכל דבר, ואם מישהו חשב שלנו יקרה מקרה כפר כנא, מתברר שיכול להיות גם ההיפך, ולערפאת קרה מקרה כפר כנא. הכאב הזה שלנו חייב ללמד אותנו לחשוב עם הראש, לא לקפוץ עם הבטן, לעזור לפצועים, לקבור את ההרוגים, לגלות עזרה לכל מי שזקוק לעזרה כתוצאה מפיגוע כזה, וטוב עשה הקבינט שלא קיבל ישר החלטה להגיב עם הבטן, עם היצרים, אלא החליט לחשוב, החליט לקחת את הזמן, זה טוב, כך טוב להתאבל, כך טוב לספוג את הכאב וכך טוב גם לחשוב. אנחנו נמצאים היום במצב קשה מאוד, מצב ביטחוני קשה מנשוא; אנחנו נמצאים בעימות אלים, בלחימה, כמעט מלחמה עם הפלסטינים. ואנחנו צריכים להתמודד עם המצב הזה בשתי דרכים - בדרך ביטחונית ובדרך מדינית. לא ניוושע רק מהדרך הביטחונית ולא ניוושע רק מהדרך המדינית. הדרך הביטחונית חייבת להיות אמירה ברורה, שאנחנו מוכנים להפרדה, להפריד בינינו לבינם, להפריד בין מה שממערב ל"קו הירוק" לבין מה שממזרח ל"קו הירוק", להבין שאם אנחנו רוצים ביטחון, אם חפצי ביטחון אנחנו, לנו, לתושבי מדינת ישראל, לאזרחי מדינת ישראל, אין ביכולתנו להגן על 3,000 קילומטר של צירים להתנחלויות, אבל יש ביכולתנו להגן על 300 קילומטר של גבול, ששם אנחנו צריכים לבנות את הגדר ושם אנחנו צריכים להציב את הצבא, כי אין עם הנסוג מחפירות חייו, ועל המקומות האלה אנחנו צריכים להגן. מצד שני, אנחנו צריכים להבין, שלא יבוא השקט המוחלט ולא תבוא הרגיעה בלי שנחזור ליוזמה המדינית, ובעיקר ליוזמה המדינית שמונחת כרגע, ואני מתכוון לדוח-מיצ'ל, היוזמה המצרית-הירדנית, בכלל זה ובעיקר, היוזמה להקפאת ההתנחלויות תמורת הפסקת האלימות.
גברתי היושבת-ראש, חברי חברי הכנסת, שמעתי בתדהמה על הכוונה לקצר את הליכי הבנייה בשיטת הוול"לים. בסדר, הרי ידוע שיש כאלה שמתנגדים לזה ויש כאלה שתומכים בזה, אבל מה גרם לשר הבינוי והשיכון ולשר לתשתיות לאומיות להציע את ההצעה הזאת? הרי כשנוסתה השיטה הזאת קודם לכן, לפני 11 שנים, בשנת 1990, היה גל עלייה גדול. בתוך עשר שנים באו לכאן מיליון אנשים, ואמרו שאם יתכננו בהליכים המקובלים לא יהיה לעולים האלה איפה לגור. זה היה לא נכון מלכתחילה, זה הוכח ככישלון בהמשך, אבל היה אפשר להבין את הרעיון. מה גורם לשר הבינוי והשיכון ולשר לתשתיות לאומיות להציע את השיטה הזאת היום, כשהעלייה פסקה, כשהמיתון חוגג, כשיש הרבה דירות - אגב, לא רק בשטחים, גם בתוך הארץ - שלא ניתן למכור אותן? מה בוער היום לקצר הליכים? אולי האסון המחריד שקרה ב"ורסאי", גם את זה? זו חשיבה בסגנון "ורסאי". אולי אם נבנה מהר יותר, לא יקרסו אולמות כמו "ורסאי"? או שכל אחד מאתנו מבין, שאם אנחנו נזלזל ואם אנחנו נעבוד בשיטה שכבר היום היא חפיפניקית וכבר היום כל כך הרבה עוברים על החוקים האלה וכל כך הרבה מחפפים בחוקים האלה, אז אנחנו נחפף יותר ונקבל פעמיים "ורסאי". וגם את זה צריך להבין השר לתשתיות לאומיות אם הוא לא משתכנע מסתם נימוקים של איכות הסביבה ואיכות חיים שהם החיים עצמם. אנחנו שומעים גם על הכוונה להקים יישובים חדשים. אז קודם כול, בלי כוונה ובלי שום החלטה ובלי שום דבר, כבר הקימו בשלושת החודשים האחרונים 15 יישובים חדשים - נכון, בארץ-ישראל ולא במדינת ישראל. אבל גם זה פסול. ואני שואל בכלל, בכל מדינה בעולם, אדם שנלחם על כך שיהיו עצים, ויזרמו נחלים, ויהיו שטחים פתוחים תחת בניית בתים במקומות האלה, הוא נחשב לאדם שאוהב את ארצו. פה אנשים חושבים, שלאהוב את הארץ, משני צדי "הקו הירוק", זה לכרות את העצים, להשמיד את הנחלים, לפגוע בשטח הפתוח ולבנות עליו שלושה, ארבעה, עשרה, מאה בתים למאה משפחות. מה, זה פותר מצוקות של המדינה? רבותי חברי הכנסת, אנחנו אחת מהמדינות הצפופות בעולם, לצד הולנד, לצד נפאל, לצד כמה מדינות אחרות. כשתוקם מדינה פלסטינית, נשמח שתהיה מדינה צפופה משלנו בהרבה. אנחנו אחת מהמדינות הצפופות בעולם, אז אנחנו הולכים לבזבז את מעט השטחים הפתוחים שנותרו לנו כדי להקים יישוב ל-100 משפחות, אפילו ל-1,000 משפחות, איפה ההיגיון התכנוני? איפה האהבה לארץ הזאת? זה מה שאני שואל את השרים שרוצים להציע את התוכנית הזאת, בעיתוי הכי אומלל. אם הם חושבים שזה יוציא אותנו מהמיתון, הם אינם אלא טועים.
בסדר. תיכף אני אסביר גם מה הביקורת שאני שותף לה ואני אנמק אותה. אבל החוק הזה מתקן מעט מהעוול שיוצרת מפת אזורי העדיפויות שקבעו ממשלות ישראל השונות, מהליכוד ומהעבודה. בסופו של דבר נקבעה מפה שהביאה אותנו למצב, שלפי נתוני הביטוח הלאומי, נתונים של הביטוח הלאומי של מדינת ישראל, העוני באזורים שלא מקבלים עדיפות גדול יותר מהעוני באזורים שכן מקבלים עדיפות. האם חברי הכנסת שומעים ומבינים? זאת אומרת - בלי להכליל, יש יישובים שמקבלים הטבות בצדק, יש יישובים שלא מקבלים הטבות בצדק - בסופו של דבר, באותם אזורים שאנחנו מסייעים להם היום יש פחות עוני מאשר בכלל מדינת ישראל. אנחנו מסייעים לעשירים על חשבון העניים. זה המצב. אולי אני אתן דוגמה של שני יישובים כדי להמחיש את העוול הזה. ניקח, מצד אחד, יישוב שנקרא אלקנה - קרוב למרכז הארץ, מעבר ל"קו הירוק", יש פה חבר כנסת שמייצג את היישוב הזה, אולי יישוב שמייצג יותר מכל דבר אחר את העיוות של מדיניות הממשלה - ומולו ניקח יישוב שנקרא כפר-מנדא בצפון. גרים שם ערבים, כפי שאנחנו יודעים. באלקנה ההכנסה הממוצעת למשפחה מעל 17,000 שקל בחודש. בכפר-מנדא, חברי הכנסת, ההכנסה הממוצעת למשפחה - 3,800 שקל בחודש. באלקנה האבטלה קרובה מאוד לאפס, בכפר-מנדא האבטלה מגיעה, לפי הנתונים הרשמיים, ל=%23, ואנחנו יודעים שהנתונים הממשיים הם יותר גבוהים. כפי שאמרתי, אלקנה קרוב למרכז הארץ, כפר-מנדא רחוק ממרכז הארץ. ליד אלקנה יש אזורי תעשייה, ליד כפר-מנדא אין אזורי תעשייה. אבל קבעה ממשלתנו, שבאלקנה יהיו כל ההעדפות, כל ההטבות, עדיפות לאומית א', ובכפר-מנדא לא יהיה דבר. למה? כי בכפר-מנדא גרים ערבים ובאלקנה גרים מתנחלים. היום אנחנו מתקנים במעט את העוול הזה, אבל עוד נצטרך לתקן אותו בצורה רצינית.
בואו - - - מתנחלים לשנה הבאה, למה להם מותר?
הצעת סיכום לדיון מטעם סיעת מרצ: הכנסת מביעה חלחלה ממעשה הטרור הנבזי והנפסד, שהפיל בליל שבת הקודם 20 קורבנות, רובם נערות ונערים. הכנסת קובעת, כי שום תנועת שחרור לאומית איננה רשאית להכתים את עצמה במעשי זוועה כאלה. יחד עם המשפחות והציבור הישראלי כולו מתעטפת הכנסת ביגון כבד על זיו העלומים שכבה בחטף. הכנסת קוראת לרשות הפלסטינית, וליאסר ערפאת אישית, להיאבק בטרור עד חורמה, באשר הוא מקעקע עד היסוד את האמון בין הצדדים, שבלעדיו לא יושג הסכם כלשהו. הכנסת תובעת מממשלת ישראל ומהרשות הפלסטינית לאמץ את דוח-מיצ'ל כפי שהוא, במלואו, בלי התחכמויות. הכנסת תובעת מממשלת ישראל נכונות מלאה להקפיא את ההתנחלויות כליל. בלי הקפאה מוחלטת לא תתרום ישראל מצדה את חלקה למאמץ בולם הידרדרות, שחייב להיות מאמץ אמיתי ומשותף. הכנסת קוראת לממשלה להתמיד לפי שעה במדיניות ההבלגה, שהיא, גם לדעת ראש הממשלה, ביטוי של עוצמה, ומחזקת את מעמדה של המדינה ואת טענותיה. הכנסת קוראת לנוכחות בין-לאומית, שתעקוב אחר ביצוע ההסכמים שיושגו ותפקח עליהם. בלי נוכחות כזאת, מפקחת ומאמתת, שתלווה את הפלסטינים ואותנו, אין סיכוי ממשי שהסדרים והסכמים יחזיקו מעמד בנסיבות הקיימות ולא יתפוגגו עד מהרה.
אדוני היושב-ראש, חברי הכנסת, עוני הוא לא גזירה משמים, עוני הוא תוצאה של מדיניות של כל ממשלות ישראל. וכיוון שבמדינת ישראל העוני יותר גדול, הפערים החברתיים יותר גדולים מבכל מקום אחר בחברה המערבית, אנחנו יכולים להבין שהמדיניות אצלנו היא כזאת שיוצרת את הפערים האלה יותר מבכל מקום בחברה המערבית. היום שמענו את הנתונים, עוד הפעם ירידה במדד המשולב של %0.7 בחודש ויותר מ=%2 בשמונה חודשים. זאת אומרת, משק שהולך אחורה; זאת אומרת, שבקרוב מאוד נראה עלייה נוספת במספר המובטלים, וכשעולה מספר המובטלים, אוטומטית עולה גם מספר העניים. אם במדינת ישראל השיעור מהתוצר שהולך לתשלומי העברה עומד על %10-%12 לשנה, במדינות אירופה מדובר על %20-%30 בשנה. וזה מה שמאפשר להן להתמודד עם העוני. אגב, כשבאים ומשווים את מדינות אירופה לישראל, וגם את אמריקה, מגלים, שאם אנחנו לוקחים רק את ההכנסה מעבודה, מדינת ישראל במקום טוב באמצע - לא כל כך טוב, אבל באמצע. זו לא מדינה שיש בה הפערים הכלכליים הכי גדולים. אבל מתי מתבררים הפערים הכלכליים הגדולים? כשהמדינה לא מסייעת לחלשים באותו סיוע שמקבלים החלשים במדינות אירופה ואפילו בצפון-אמריקה. ואז, כשמביאים את כל הדברים האלה בחשבון, לרבות שיקולי המס השונים, מתקבל הפער הגדול ביותר בעולם המערבי בין עשירים לעניים שקיים במדינת ישראל. המדינה לא רק משקיעה בסכומים נמוכים בדברים האלה, היא גם משקיעה אותם - לא תמיד, הרבה פעמים - לא במקומות הנכונים. אתמול היתה פה מהומה גדולה. עלה ראש הממשלה אריק שרון ואמר, שהוא בעד חוק הגליל, אבל לא השנה כי השנה אין לנו כסף. הוא לא אמר, אני בעד לתת אותן הטבות ביהודה ובשומרון אבל לא השנה, כי השנה אין לנו כסף. את זה הוא לא אמר, אף שהמצב הכלכלי ביהודה ושומרון הרבה יותר טוב מהמצב הכלכלי בגליל. כי יש לו העדפות פוליטיות. המדינה ממשיכה לתת את ההעדפות לפי סדר עדיפויות מעוות, וכך קורה מצב שבעוד %26 מילדי ישראל חיים מתחת לקו העוני, באזורי פיתוח %18.5 חיים מתחת לקו העוני, כי אזורים שהם אזורי הפיתוח במדינת ישראל הם האזורים החזקים; באלקנה, ביישובים ביהודה ושומרון, ברצועת-עזה, במקומות חזקים אחרים. לעומת זאת, היישובים העניים לא זוכים להטבות. אם יש 20 יישובים שרמת האבטלה בהם עולה על %10, לפי הטבלאות, כמעט אף אחד מהם לא מקבל את ההטבות. אז מה? יש שם אבטלה. הם לא מקורבים לצלחת הפוליטית, הם לא שייכים לזרם של המתנחלים שקרוב לראש הממשלה. זה אחד המדרבנים הגדולים ביותר של העוני. שלא יהיו אשליות לאף אחד בנושא הזה. אנחנו צריכים להשקיע אחוז יותר גבוה מהתוצר בתשלומי העברה. זה כן. אבל את התשלומים שאנחנו מעבירים, גם הסכום הזה, וגם הסכום היותר-גבוה שאנחנו צריכים להעביר, הגיע הזמן שנתחיל להעביר לעניים באמת, ולא לאלה שהם רק כאילו עניים אבל פוליטית רוצים לעזור להם. אני עד כדי כך חושב שהדבר הזה מעוות, אני חושב אפילו שייתכן שאנחנו צריכים להתלכד פה כמה חברי כנסת מכל הסיעות, ואולי להציע הצעה, לבטל את אזורי הפיתוח ושמראש ייתנו את ההטבות רק למצביעי המפד"ל והליכוד. למה משגעים לנו את השכל עם כל אזורי הפיתוח האלה וכל העניינים האלה? אפשר לעשות זאת מראש. הרי זה מה שרוצים, לתת לאנשים האלה את ההעדפות הפוליטיות, אז שייתנו להם, אבל שיניחו לנו לנפשנו. וכשיבואו ויתמודדו מול נתוני העוני, יזכרו ממה הם נבעו - ממדיניות של ממשלה שלא אכפת לה.
אדוני היושב-ראש, חברי הכנסת, עוני הוא לא גזירה משמים, עוני הוא תוצאה של מדיניות של כל ממשלות ישראל. וכיוון שבמדינת ישראל העוני יותר גדול, הפערים החברתיים יותר גדולים מבכל מקום אחר בחברה המערבית, אנחנו יכולים להבין שהמדיניות אצלנו היא כזאת שיוצרת את הפערים האלה יותר מבכל מקום בחברה המערבית. היום שמענו את הנתונים, עוד הפעם ירידה במדד המשולב של 0.7% בחודש ויותר מ-2% בשמונה חודשים. זאת אומרת, משק שהולך אחורה; זאת אומרת, שבקרוב מאוד נראה עלייה נוספת במספר המובטלים, וכשעולה מספר המובטלים, אוטומטית עולה גם מספר העניים. אם במדינת ישראל השיעור מהתוצר שהולך לתשלומי העברה עומד על 10%–12% לשנה, במדינות אירופה מדובר על 20%–30% בשנה. וזה מה שמאפשר להן להתמודד עם העוני. אגב, כשבאים ומשווים את מדינות אירופה לישראל, וגם את אמריקה, מגלים, שאם אנחנו לוקחים רק את ההכנסה מעבודה, מדינת ישראל במקום טוב באמצע – לא כל כך טוב, אבל באמצע. זו לא מדינה שיש בה הפערים הכלכליים הכי גדולים. אבל מתי מתבררים הפערים הכלכליים הגדולים? כשהמדינה לא מסייעת לחלשים באותו סיוע שמקבלים החלשים במדינות אירופה ואפילו בצפון-אמריקה. ואז, כשמביאים את כל הדברים האלה בחשבון, לרבות שיקולי המס השונים, מתקבל הפער הגדול ביותר בעולם המערבי בין עשירים לעניים שקיים במדינת ישראל. המדינה לא רק משקיעה בסכומים נמוכים בדברים האלה, היא גם משקיעה אותם – לא תמיד, הרבה פעמים – לא במקומות הנכונים. אתמול היתה פה מהומה גדולה. עלה ראש הממשלה אריק שרון ואמר, שהוא בעד חוק הגליל, אבל לא השנה כי השנה אין לנו כסף. הוא לא אמר, אני בעד לתת אותן הטבות ביהודה ובשומרון אבל לא השנה, כי השנה אין לנו כסף. את זה הוא לא אמר, אף שהמצב הכלכלי ביהודה ושומרון הרבה יותר טוב מהמצב הכלכלי בגליל. כי יש לו העדפות פוליטיות. המדינה ממשיכה לתת את ההעדפות לפי סדר עדיפויות מעוות, וכך קורה מצב שבעוד 26% מילדי ישראל חיים מתחת לקו העוני, באזורי פיתוח 18.5% חיים מתחת לקו העוני, כי אזורים שהם אזורי הפיתוח במדינת ישראל הם האזורים החזקים; באלקנה, ביישובים ביהודה ושומרון, ברצועת-עזה, במקומות חזקים אחרים. לעומת זאת, היישובים העניים לא זוכים להטבות. אם יש 20 יישובים שרמת האבטלה בהם עולה על 10%, לפי הטבלאות, כמעט אף אחד מהם לא מקבל את ההטבות. אז מה? יש שם אבטלה. הם לא מקורבים לצלחת הפוליטית, הם לא שייכים לזרם של המתנחלים שקרוב לראש הממשלה. זה אחד המדרבנים הגדולים ביותר של העוני. שלא יהיו אשליות לאף אחד בנושא הזה. אנחנו צריכים להשקיע אחוז יותר גבוה מהתוצר בתשלומי העברה. זה כן. אבל את התשלומים שאנחנו מעבירים, גם הסכום הזה, וגם הסכום היותר-גבוה שאנחנו צריכים להעביר, הגיע הזמן שנתחיל להעביר לעניים באמת, ולא לאלה שהם רק כאילו עניים אבל פוליטית רוצים לעזור להם. אני עד כדי כך חושב שהדבר הזה מעוות, אני חושב אפילו שייתכן שאנחנו צריכים להתלכד פה כמה חברי כנסת מכל הסיעות, ואולי להציע הצעה, לבטל את אזורי הפיתוח ושמראש ייתנו את ההטבות רק למצביעי המפד"ל והליכוד. למה משגעים לנו את השכל עם כל אזורי הפיתוח האלה וכל העניינים האלה? אפשר לעשות זאת מראש. הרי זה מה שרוצים, לתת לאנשים האלה את ההעדפות הפוליטיות, אז שייתנו להם, אבל שיניחו לנו לנפשנו. וכשיבואו ויתמודדו מול נתוני העוני, יזכרו ממה הם נבעו – ממדיניות של ממשלה שלא אכפת לה.
אדוני היושב-ראש, חברי הכנסת, אני רוצה לשלוח מפה ברכה לשר הביטחון, שהודיע היום, סוף-סוף, ומוטב מאוחר מאשר לעולם לא, על פינוין של 15 התנחלויות שהוקמו בחודשים האחרונים, בניגוד לחוק, וכאילו לא די לנו בעימות בינינו לבין הפלסטינים ולא די לנו באלימות שיש בשטח, טרחו האנשים האלה לסבך את המצב גם לחיילים וגם לפלסטינים וגם למתנחלים עצמם, שנמצאים שם. עתה רק נותר לנו לראות אם פעם ראשונה בתולדות המדינה, מתנחלים גם יקיימו וגם יבצעו את מה שאומרים להם, או שהם יעשו חוכא ואטלולא את שר הביטחון הזה, כפי שעשו לשר הביטחון הקודם, אהוד ברק, לאחר שחתמו אתו הסכם לפינוי מאחזים ולא פינו שום דבר וחזרו אפילו למקומות שזזו מהם באופן זמני.
הייתי מאוד רוצה להשתמש עכשיו באיזו מלה, אבל חברת הכנסת קולט אביטל הוציאה אותה בשבוע שעבר מהלקסיקון, ולכן לא אוציא אותה. אבל, תגידו לי איך אפשר להתייחס ברצינות, אם בא מיליונר, מיליארדר, מאוסטרליה, שהסתבך שם עם החוק והוא חייב למס הכנסה עשרות מיליוני דולרים, והוא בא ותורם לחברון כדי להגביר את האלימות וכדי להגדיל את מספר ההרוגים. זה בסדר.
אני אגיד לכם למה אתם מתרגזים, אני יודע טוב מאוד למה אתם מתרגזים, מפני שמועצת יש"ע ממומנת בכספי מדינה שרוב אזרחיה לא רוצים לממן אותה. למדינה הזאת קוראים מדינת ישראל.
למה ההסתה נגד ראש הממשלה רבין, זיכרונו לברכה, מומנה בכספי מדינת ישראל, ועצרת הזיכרון צריכה להיות במימון אירופי? למה, למה זה כך? ועכשיו אני מבין למה אתם מתרגזים, כי מהיישובים מצלצלים אלינו אנשים ואומרים: אנחנו לא מוכנים לשלם יותר את המס הזה, כי מועצת יש"ע לא מוכנה לעשות את מה שאנחנו מוכנים לו.
נחשוף את הספרים בפני הכנסת, בפני מבקר המדינה, בפני המשטרה, בפני יואב יצחק - בפני מי שרוצה, ושמועצת יש"ע תחשוף את הספרים שלה, כדי שנדע מראש ומייד מאיפה לקחו את הכספים במשך השנים הללו, את כל המיליונים. מאילו משרדים, מאילו אנשים.
אני אגיד לכם למה אתם מתרגזים, אני יודע טוב מאוד למה אתם מתרגזים, מפני שמועצת יש"ע ממומנת בכספי מדינה שרוב אזרחיה לא רוצים לממן אותה. למדינה הזאת קוראים מדינת ישראל.
למה ההסתה נגד ראש הממשלה רבין, זיכרונו לברכה, מומנה בכספי מדינת ישראל, ועצרת הזיכרון צריכה להיות במימון אירופי? למה, למה זה כך? ועכשיו אני מבין למה אתם מתרגזים, כי מהיישובים מצלצלים אלינו אנשים ואומרים: אנחנו לא מוכנים לשלם יותר את המס הזה, כי מועצת יש"ע לא מוכנה לעשות את מה שאנחנו מוכנים לו.
נחשוף את הספרים בפני הכנסת, בפני מבקר המדינה, בפני המשטרה, בפני יואב יצחק – בפני מי שרוצה, ושמועצת יש"ע תחשוף את הספרים שלה, כדי שנדע מראש ומייד מאיפה לקחו את הכספים במשך השנים הללו, את כל המיליונים. מאילו משרדים, מאילו אנשים.
אדוני היושב-ראש, אדוני שר החוץ, ברשותך, שתי שאלות. השאלה הראשונה - למה אתה מתכוון כשאתה אומר לא? למה אתה מתכוון כשאתה אומר שישראל לא בונה בהתנחלויות, כשרק היום אושרה העברה נוספת של 55 מיליון שקל חדש להתנחלויות, כשרק לפני שבוע אושר מכרז נוסף לבנייה? בסך הכול, בחודשיים האחרונים היו מכרזים לבניית 785 יחידות דיור, הקצב הגבוה ביותר מאז שנת 1991. למה אתה מתכוון כשאתה אומר את זה, כשלפי נתוני משרד הבינוי והשיכון הישראלי, %52 מהבנייה הציבורית בחודש מאי התרחשה מעבר ל"קו הירוק"? אז אולי בכל זאת צריך לבדוק את הנתונים כשאתה אומר דבר כזה. השאלה השנייה, בעקבות פרשת הקלטת, היום ועדת הכספים בעצם החליטה לעכב תשלום של 18 מיליון שקלים כדמי חברות בארגון האומות המאוחדות. מה תגובתך על כך?
אדוני היושב-ראש, אדוני שר החוץ, ברשותך, שתי שאלות. השאלה הראשונה – למה אתה מתכוון כשאתה אומר לא? למה אתה מתכוון כשאתה אומר שישראל לא בונה בהתנחלויות, כשרק היום אושרה העברה נוספת של 55 מיליון שקל חדש להתנחלויות, כשרק לפני שבוע אושר מכרז נוסף לבנייה? בסך הכול, בחודשיים האחרונים היו מכרזים לבניית 785 יחידות דיור, הקצב הגבוה ביותר מאז שנת 1991. למה אתה מתכוון כשאתה אומר את זה, כשלפי נתוני משרד הבינוי והשיכון הישראלי, 52% מהבנייה הציבורית בחודש מאי התרחשה מעבר ל"קו הירוק"? אז אולי בכל זאת צריך לבדוק את הנתונים כשאתה אומר דבר כזה. השאלה השנייה, בעקבות פרשת הקלטת, היום ועדת הכספים בעצם החליטה לעכב תשלום של 18 מיליון שקלים כדמי חברות בארגון האומות המאוחדות. מה תגובתך על כך?
- - שרוממות הארכיאולוגיה בגרונם, שבאים הנה וזועקים - ובצדק זועקים - כשיש פגיעה בעתיקות בהר-הבית, אבל הם לא זועקים כשיש פגיעה בעתיקות במקום אחר. לא ראיתי את האנשים האלה זועקים כשמשמידים את המקום השני בחשיבותו - לא הראשון כמו הר-הבית, אבל השני בחשיבותו מבחינת התל המקראי, השני בחשיבותו לעם ישראל או לעם היהודי בארץ-ישראל, וזה תל-רומיידה, שבונים שם שירותים על העתיקות. לא ראיתי את אותם אנשים קמים וצועקים. מעניין למה, זה מאוד מוזר בעיני. לא ראיתי אותם אנשים קמים וצועקים שפוגעים בתלים פחות חשובים, אבל כמו לדוגמה תל-חרישה, שהלכו מתנחלי טלמון במסגרת הרצון הבלתי-נלאה שלהם להקים עוד התנחלות בלתי חוקית, הלכו וכמעט מחקו אותו מעל פני האדמה. אז בואו נהיה גם קצת יותר ישרים ונשתמש בארכיאולוגיה תמיד, לא רק כשזה פוגע במה שנוח לנו.
אדוני היושב-ראש, חברות וחברי הכנסת, אני חושב שהפיגוע אתמול הוא עוד תזכורת שאנחנו מקבלים מדי כמה ימים למצב העימות המתמשך בינינו לבין הפלסטינים, כשאנחנו קוברים את מתינו והם קוברים את מתיהם. בשעה זו אנחנו קוברים שני חיילים שנרצחו בפיגוע מתועב. אני חושב שלא צריך עוד הוכחות לכך ששרון, שהבטיח שלום וביטחון, הוא כישלון. אין לא שלום ולא ביטחון - לא זה ולא זה. גם מזה וגם מזה יש אפילו פחות ממה שהיה קודם, וגם קודם לא היה הרבה. השאלה היא איך אנחנו מתמודדים עם העובדה שלממשלה אין דרך ביטחונית. זה שאין להם דרך מדינית - ידענו מלכתחילה. ייאמר לזכותה של הממשלה, הם אפילו לא באמת התיימרו להציג דדך מדינית; אבל אין לה גם דרך ביטחונית להגן על אזרחי מדינת ישראל. ומצד שני, איך אנחנו מתמודדים עם עם המצב שנוצר? אני באמת רוצה לחזור מייד לשולחן הדיונים, אבל גם אני מכיר בעובדה שאנחנו לא יכולים להגיע מייד להסדר עם הפלסטינים. גם אם נחזור מחר לשולחן הדיונים, לא יהיה מחר הסדר שלום עם הפלסטינים, ואנחנו צריכים לחשוב, איך למצוא את הדרך להיערך מחדש בצורה שתגן על ביטחוננו. אני מסכים עם חברת הכנסת קולט אביטל, שההתנחלויות הן לא הסיבה היחידה לאלימות, אבל אני אומר את המשפט הזה - הן לא הסיבה היחידה לאלימות, אבל הן כן סיבה לחלק מהאלימות. אבל אתם יודעים מה? אפילו זה לא כל כך מעניין אותי, אם יש סיבה לאלימות, או אין סיבה לאלימות. בכלל, בעיני יש הרבה סיבות לאלימות, ואין אף סיבה אחת מוצדקת לאלימות. האלימות בעיני, כתומך שלום, אף פעם אינה מוצדקת, לא מטעם זה ולא מאחר. לכן אני לא יכול להגיד שההתנחלויות הן סיבה מוצדקת לאלימות - הן לא; אבל ההתנחלויות פוגעות בביטחון מדינת ישראל. היום כולם רואים את זה - משמאל, מימין ומהמרכז. אנחנו צריכים לעצב לעצמנו גבול זמני, עד שייגמר המשא-ומתן להסדר קבע עם הפלסטינים, שבו נוכל להגן על עצמנו טוב יותר. הרי לא צריך להיות מומחה לביטחון כדי להבין וכדי להסביר - אני בסך הכול סרן בצבא, ובאמת לא מומחה גדול, אבל לא צריך להיות מומחה כדי להבין, שהרבה יותר קל להגן על גבול של 300 או 350 קילומטר בינינו לבין הפלסטינים, כשאנחנו יודעים שהפלסטינים ממזרח ואנחנו ממערב, ואנחנו מגינים על הגבול הזה, מאשר להגן על 3,000 קילומטר של צירי תנועה להתנחלויות, כשהפלסטינים הם גם ממזרח, גם ממערב, גם מצפון וגם מדרום; זאת אומרת: תכפילו בארבע. על מה יותר קל להגן? על 300 קילומטר, או על 12,000 קילומטר? ודאי שהרבה יותר קל להגן על 300 קילומטר, ולכן אנחנו צריכים להתחיל בהיערכות מחדש, שאומרת: כן הקמת גדר על הגבול הבין-לאומי בינינו לבין הפלסטינים, ושאומרת: כן הסגת כוחות לגבול הזה, ושאומרת: כן לפינוי התנחלויות בעייתיות שמפריעות להיערכות הזאת. אני לא אומר שאפשר לפנות עכשיו את כל ההתנחלויות במהלך חד-צדדי, לא. אבל את כל ההתנחלויות ברצועת-עזה - כן. את ההתנחלויות שנמצאות בכל המקטע שמרמאללה ועד ג'נין ברום-ההר - כן, בפירוש, כי זה מה שדרוש לביטחוננו. את ההתנחלות בחברון - כן, כי זה מה שדרוש לביטחוננו. ואנחנו רואים את זה - איננו יכולים לספק את הביטחון למדינת ישראל. הצבא שלא נמצא היום לאורך הגבול לא מגן על גבולות המדינה. אני יודע, כי הייתי לפני שלושה חודשים במילואים לא על גבולה של המדינה, הייתי בגוש-קטיף. היה מאחורי גבול? לא היה מאחורי גבול, היה מאחורי ים. הגבול לא מוגן. מישהו אחר היה בפסגות, אז הגבול בין רמאללה לירושלים לא מוגן. מישהו אחר היה באריאל, אז הגבול לכיוון השרון איננו מוגן. צריך לקחת את הכוחות הרבים האלה שנמצאים שם ולהציב אותם על הגבול הבין-לאומי ביננו לבין הפלסטינים. האם המהלך הזה יפתור את כל הבעיות? לא. האם הוא יביא ליותר ביטחון? כן. האם המהלך הזה איננו כרוך בכאב רב של התושבים שיצטרכו לעזוב? הוא כרוך בכאב רב, אבל זה מה שמצריך ביטחון מדינת ישראל. אנחנו חייבים כולנו להסכים על זה. באים בטענות על הגדר ברצועת-עזה ואומרים שהיא לא עזרה. מאיפה מביאים את הטענות האלה? כל מומחי הביטחון אומרים שהגדר הזאת עוזרת. אבל אתם יודעים מה? לא רק גורמי ביטחון. אני הייתי בהתנחלויות בצפון רצועת-עזה ביום ראשון האחרון, ומה אמרו לי שם המתנחלים? הם אמרו לי: אנחנו רוצים גדר. אמרתי להם: כן, איזו גדר? הם אמרו: אנחנו רוצים גדר בינינו, בניסנית באלי-סיני ובדוגית, לבין הפלסטינים בעזה. אז אמרתי להם: אבל, רבותי, אתם חושבים שגדר עוזרת? הם אמרו: כן. יש גדר 300 מטר מאחוריכם. עברתם את הגדר הזאת לתחום רצועת-עזה. קחו את הרגליים ותעברו 300 מטר צפונה לתוך מדינת ישראל. תעלו לארץ. תהיה לכם ההגנה שאתם מבקשים, תהיה לכם הגדר שאתם מבקשים. אז כן, אני בעד הקמת גדר לאורך "הקו הירוק", ויותר חשוב מהגדר - כי הגדר חשובה פחות - הסגת כוחות צה"ל מהגנה על ההתנחלויות להגנה על תחום מדינת ישראל. לא צריך להפסיק את ההגנה על המתנחלים, אלא להגן עליהם כשהם חוזרים לארץ.
אדוני היושב-ראש, הממשלה ממשיכה להפר את כל הבטחותיה בנוגע למדיניות בהתנחלויות בשטחים הכבושים. מאז הוקמה הממשלה הזאת הוקמו בשטחים תשע התנחלויות חדשות. בחודש אוגוסט %77 משיווק הקרקעות במדינה היו מעבר ל"קו הירוק"; זאת אומרת, על כל דירה בתחום ישראל הריבונית שלוש דירות בהתנחלויות. משרד הבינוי והשיכון הוא הכול פסאדה ומסך עשן מול הדברים האמיתיים. משרד הבינוי והשיכון החליט לתת 50,000 שקל ביד לכל אחת מאלפי המשפחות הגרות בשכירות בהתנחלויות ובלבד שיקנו בכסף הזה דירה. וגם מפלגת העבודה ממשיכה לחטוא. משרד התחבורה, שבשליטת מפלגת העבודה, החליט לתת %50 הנחה בכל קווי התחבורה הציבורית בשטחים. אלה הטבות, זה השוחד, אלה העברות הכספים בחודש אחד - פי-שלושה לשטחים הכבושים ורק רבע לתוך מדינת ישראל.
כל יום שלא רוצחים יהודים, נפנה התנחלות.
הרווחת? אעבור לתחבורה. בואו נראה. ההשקעה בתחבורה היא דווקא השקעה חשובה. למה %15 מהתקציב של מע"צ מושקעים בשטחים הכבושים? נכון, זו ירידה קלה. אבל למה %15 מהתקציב שלהם מושקעים שם? בואו נראה באילו כבישים מדובר. לשדרוג כביש חוצה-שומרון לארבעה נתיבים הוקצה סכום של 20 מיליון ש"ח. רבותי, אוטוסטרדה לאריאל. למה לא? גרים שם 14,000 איש. מגיעה להם אוטוסטרדה. בוודאי. סלילת כביש מעטרות לבית-חורון - גשר מעל ביר-נבאללה - וצריך להיות בעל דמיון חולני כדי לחשוב בכלל שמישהו ייסע שם, אנשים לא נוסעים בכביש 443 היום, שהוא כביש הרבה יותר בטוח מכביש 45, ופוקקים את כביש מס' 1 - עולה עוד 45 מיליון שקל.
כשיהיה שלום זה יהיה כביש שערפאת ישלוט עליו. כביש הטבעת המזרחי, אני לא רוצה להזכיר שמות, שמעתי חברי כנסת מש"ס שלא נמצאים פה כרגע, שאמרו: הכביש הזה לא ייסלל. מדינה שמסתכלת על המצב הביטחוני וחושבת שיסללו את כביש הטבעת המזרחי. זה עוד 10 מיליוני שקל. חפירת מנהרה למעלה-אדומים - 45 מיליון שקל. חיבור כביש 45 לירושלים, שאף אחד לא ייסע בו, עוד 25 מיליון שקל. סלילת כביש 45(1) מצומת מישור-אדומים לכביש 90 - 198 מיליון שקל. גשר לגוש-קטיף - 14 מיליון שקל. יש עוד סכומים גדולים רבים אחרים שאני לא יכול לפרט ושהם גם מוסתרים מאתנו, כי את הכבישים העוקפים סוללים, כפי שאתם יודעים, מתקציב הביטחון, וזה לא הובא הנה. בתעשייה, אני חושב שחבר הכנסת רן כהן יכול לספר לכם מה הוא גילה כשהוא נכנס לתפקידו כשר במשרד התעשייה והמסחר. הדברים חוזרים שוב על עצמם: %12 עלייה בתקציב המענקים להשקעות ביו"ש ובעזה, מ-21 מיליון שקל, ועוד 51 מיליון שקל הרשאה להתחייב.
עכשיו זה יהיה יותר מ=%25, כי בכל זאת יש עלייה של %12. בינוי ושיכון. שמענו קודם על עידוד מכירת הדירות במבצע מיוחד, שממשיכים אותו עד סוף השנה. אדוני השר, קודם כול, זה טוב מאוד שאתם ממשיכים במבצע שהצליח, אבל יש שני יישובים שדווקא בהם פחת מספר הדירות שמכרו, מעלה-אדומים וגבעת-זאב; למה שם ממשיכים את המבצע? והמבצע הזה קיים רק מעבר ל"קו הירוק"?
50,000 שקל ביד לכל שוכר דירה כדי שיקנה דירה. למה? למה זה לא קיים ביישוב אחד בתוך "הקו הירוק"?
50,000 שקל ביד לכל מתנחל ששוכר דירה על מנת שיקנה דירה. זה מה שאמרתי, ואל תגיד שאמרתי דברים אחרים.
תחזור בך עכשיו מהדברים שלך. 50,000 שקל ביד לכל מתנחל ששוכר דירה על מנת שיקנה דירה. ומי שוכר דירה? 4,000 משפחות של מתנחלים גרות בדירות של החטיבה להתיישבות - -
90 מיליון לחטיבה להתיישבות.
50,000 שקל ביד לכל מתנחל ששוכר דירה ולא משלם עליה כבר 30 שנה, בחינם הוא שוכר את הדירה. יש דוח של מבקר ההתיישבות הציונית, שהתפטר כתוצאה מזה שלא גבו את הכסף.
4,000 מתנחלים, 50,000 שקל ביד.
אדוני היושב בראש, חברת וחברי הכנסת, כולנו רואים בימים האחרונים מצב של משק בהתמוטטות מוחלטת. כל דבר קורס. התקציבים שצריכים להיות מקוצצים, כנראה מקוצצים. הכי חמור, אנחנו רואים פשוט מאוד מהבחינה המקרו-כלכלית, שאנחנו עוד לא מרגישים את זה בשטח, את הנתונים המכאיבים, את הצניחה הדרסטית בגביית מסים, %18 צניחה, נדמה לי, בחודש האחרון מול השנה הקודמת, את הירידה שהיתה ברבעון האחרון של כמעט %3 בתוצר הלאומי הגולמי, כשדיברנו על עלייה של %4 או משהו כזה. אין שום ספק שחלק מזה נובע מסיבות בין-לאומיות. הרי יש מיתון בעולם, שגבר מאז 11 בספטמבר, ויש מצב ביטחוני בעייתי בכל העולם, קל וחומר במדינת ישראל. אבל חלק נובע גם מכישלון מקומי של הממשלה וגם של בנק ישראל. צריך להגיד את זה. בכלל, אם אנחנו רוצים לדעת מה הפער בינינו לבין העולם, נסתכל על ארצות-הברית, שגם בה יש מיתון קשה, לא מבחינה פורמלית, כי הרי מבחינה פורמלית מיתון מוגדר כשני רבעונים רצופים של ירידה בתוצר הלאומי הגולמי. אצלנו זה מיתון פורמלי, כי כבר שני רבעונים רצוף יש ירידה בתל"ג; בארצות-הברית רק רבעון אחד. אבל שם הוא ירד ב=%0.4, אצלנו ב=%2.8. זאת אומרת, אם אנחנו רוצים לבדוק מה הפער בינינו לבינם, זה ה=%2.5 האלה, שנובעים גם מהמצב הספציפי המיוחד לנו, שהוא גם ביטחון, אבל לא רק, כי גם אצלם יש פגיעה גדולה בביטחון, וגם מדיניות כושלת. זה שיש ירידה של %51 מהכנסות מתיירים, גורר את המשק אחורה, כמובן, ואת זה אי-אפשר לשפר. אפשר קצת להקל את המצב על-ידי הורדה של הריבית - ותיכף אדבר על ההורדה של הריבית - ועל-ידי כך גם העלאה של שער החליפין. אבל זה ייפתר רק אם ייפתרו פה הבעיות המדיניות, רק אם יהיה פה תהליך שלום. לפני זה לא יחזרו הנה התיירים, וזה נתח משמעותי בתוצר הלאומי הגולמי שלנו. אבל אלה לא הבעיות היחידות: יש קריסה גם בתעשיות ההיי-טק, ובעצם יש קריסה בנדל"ן ויש קריסה בכל המשק הישראלי. עכשיו אני שואל, למה אצלנו חושבים תמיד שפה המציאו את הגלגל. הרי בכל העולם יש מיתון, אומנם פחות חמור, ושם מתמודדים אתו; לא ב=%100 הצלחה, כי אין פתרונות פלא. ביפן, במערב-אירופה, בארצות-הברית, בקנדה, בבריטניה - בכל המדינות האלה הורידו את הריבית בצורה דרסטית. איך נגיד בנק ישראל יכול להרשות לעצמו שאצלנו עדיין תהיה ריבית מעל %6? איך הוא יכול להרשות לעצמו דבר כזה? הוא חייב להוריד את הריבית. גם הממשלה צריכה להירתם לעניין הזה, להבין שאנחנו נמצאים במצב חירום כלכלי. במצב חירום כלכלי אנחנו לא יכולים לסחוב על הגב שלנו מיליארדים שהולכים להתנחלויות. פי-חמישה כסף הולך להשקעה בכבישים למתנחלים מאשר בתוך "הקו הירוק". הרי הממשלה העמידה את התחבורה בראש סדר-היום שלה. היום היה לנו דיון בוועדת הכספים - השקעה לנפש לכבישים בשטחים פי-חמישה מההשקעה בתוך "הקו הירוק". זה מאפיין את כל ההשקעה של הממשלה ואת כל המדיניות שלה.
לפי הנתונים של הלשכה המרכזית לסטטיסטיקה, בהתנחלויות הרמה הכלכלית יותר גבוהה - - -
אני לא קראתי שום דבר בעיתונות, ואני רוצה להגיד לך, שר הפנים, בכל הכנות: כשאמרו לי את הדברים האלה לא האמנתי, ועכשיו אני פשוט מאוד מצפה לתשובה הזאת, כי אחת משתיים: או שנעשו פה דברים שהם על גבול הפלילי, אולי אפילו פליליים, או שהרב עובדיה יוסף משקר. עכשיו - כן, כן, אלי פנו, גם בשעה האחרונה, ראשי רשויות, שמן הסתם אמרו לי: אל תגיד את השם שלנו, כי אם תגיד, יפגעו בנו. אני לא מדבר על זה שהופיע בתקשורת, על ראש הרשות של מבשרת-ציון, ששם אני ממילא יודע שרוצים להקים ועדה קרואה. אני לא יודע עד כמה הוא אומר את זה בגלל הוועדה הקרואה, או בגלל המקווה. אני לא מדבר על זה, אני מדבר על אחרים. לי, בעצם, אין עניין להגיד כלום, רק לשאול עוד הפעם, שר הפנים: האם הרב עובדיה יוסף משקר, או שאתה עסוק במעשים האלה, על גבול הפלילי?
לא הייתי בממשלה. צריך לשבת ולדבר וצריך להקפיא את ההתנחלויות.
נכון שלהתנחלויות יש אחריות. על ראש הגנב בוער הכובע. זה מה שרציתי שתגיד.
- - - להתנחלויות, ויש לכך אחריות.
אהוד ברק היה עסוק קודם כול בלהפר את הסכם-וואי שחתם עליו נתניהו. לאחר מכן להפר את הסכם אוסלו שחתם עליו רבין ז"ל, ואהוד ברק אף פעם לא תמך בהסכם הזה. לאחר מכן לחתום על הסכם שארם ולהפר אותו. לאחר מכן לנהל משא-ומתן עם אסד, תוך כדי בנייה בהתנחלויות יותר מכל ראש ממשלה לפניו, ואחרי זה הוא הלך עשרה ימים לקמפ-דייוויד וניהל משא-ומתן. עשרה ימים שלמים הוא ניהל משא-ומתן ולא הגיע לשום מקום. האם זו הוכחה שמשא-ומתן לא יכול לפתור בעיות? לא. 34 שנים של שימוש בכוח בשטחים, שלנו ושלהם, הן ההוכחה שכוח לא יכול לפתור בעיות. אם ניסינו עשרה ימים ולא הצלחנו, ננסה עוד עשרה ימים, ואולי גם עוד עשרה חודשים, כי אין פתרון צבאי לבעיה הזאת. ואני שמח שאתם קופצים. זה נכון שאהוד ברק בנה בהתנחלויות יותר מכל אחד אחר ונכון שזה מה שחימם את הפלסטינים יותר מכל דבר אחר - ותשאל ותראה שזה המצב - ואני מקווה שהממשלה הזאת תהיה מספיק אמיצה - -
- - לקום ולבוא ולהגיד: אנחנו מקפיאים את הבנייה בהתנחלויות, אנחנו מפסיקים לחלק דירות חינם, אנחנו מצביעים - - -
אז מה הם יעשו נגד ההתנחלויות - - -
התנחלות היא פשע מלחמה - - -
חבר הכנסת פורז דווקא הצביע בעד הטבות מס לבקעת-הירדן.
אדוני סגן השרה, אני חייב להודות שאני מאוד מתפלא - הנתונים שמסרת לא כל כך מפליאים. אנחנו יודעים שאחוז מאוד ניכר ממשאבי המדינה הולך לשטחים, אבל לא על זה אני רוצה להתפלא. אני דווקא רוצה להתפלא על מה שקורה בחיפה. ועדת הכנסת סיירה שם ונפגשה עם קבוצה של בנות, שאפשר רק להביע התפעלות מכל דבר שהן עושות שם. מדובר בבנות של השירות הלאומי וגם בנות של התנועה הקיבוצית שמתנדבות שם שנה לפני הצבא. אלה וגם אלה תבוא עליהן הברכה. באו אותן בנות של שירות לאומי, הרגשתי קצת נבוך שהן פנו דווקא אלי, אבל מה לעשות, כנראה המציאות מביאה אותנו לפעמים למצבים קצת מופרכים. הן אמרו: תשמע, בשנה שעברה - אין לי כאן המספרים - היינו כך וכך, עכשיו אנחנו כך וכך. זה שליש פחות. פנינו למשרד החינוך, ושם אמרו לנו בפירוש - דרך אגב, אתה מאשר את הטענה הזאת, כי אמרת שנוספו 80 תקנים - שקיצצו את התקנים כדי להעביר להתנחלויות. בעצם אני שואל: מדוע המידע הזה מופרך? הרי אמרת: נמסר לכם מידע מופרך, ואישרת את כל מה שהבנות הללו אמרו.
רק היום העברנו 400 מיליון שקל למתנחלים.
גברתי היושבת-ראש, חברי חברי הכנסת, היום, בשעות שהנכים יושבים ומפגינים על כיסאות הגלגלים שלהם בחוץ בקור, וגם הגמלאים, הסטודנטים ותושבי הנגב מפגינים, העבירה ועדת הכספים עוד 400 מיליון שקלים להתנחלויות. יום חלש, אבל גם היום הועבר כסף להתנחלויות. אולי הדבר הזה מלמד יותר מכול על מה שמעניין את הממשלה הזאת, ולכן גם משפיע על דרכה המדינית ועל המשך האש בשטחים. ממש עכשיו, לפני דקה, קיבלתי הודעה, ששרי מפלגת העבודה, שהבטיחו שאם לא יבוטלו ההטבות שניתנות למתנחלים ללא שום חוק הם יתנגדו לביטול ההטבות לנגב, כרגיל, הבטחות לחוד ומעשים לחוד, והם יתמכו בתקציב. גם מפלגת העבודה נכנעת לאדוני הארץ, המתנחלים, ולעוזריהם השפוטים בכנסת, שכל דבר, כל תקציב, כל חלקה טובה נועדו אך ורק לשרת אותם על חשבון המובטלים והנכים והגמלאים והסטודנטים והישראלים, העובדים הפשוטים מן המניין, יהודים וערבים. במצב הזה שנוצר היום, שהוא דומה קצת למצב שנוצר לפני הגיעו של הגנרל זיני לארץ, הממשלה צריכה להחליט מה הדרך שהיא רוצה ללכת בה, והיא לא מסוגלת לקבל את ההחלטה. למה היא לא מסוגלת לקבל את ההחלטה? כי יש דרך לבוא ולהגיד, כפי שעשה את זה שמעון פרס: בואו נכיר במדינה פלסטינית, כרגע בגבולות מסוימים, ונתחיל לנהל אתה משא-ומתן על הסדר הקבע. אבל הממשלה לא מסוגלת לזה. הממשלה בכלל מתקשה לקבל את הפסקת האש שנוצרה בשטח, מפני שהפסקת האש משמעה, על-פי תוכנית מיצ'ל, שאריק שרון התחייב להסכים לה, הפסקת ההתנחלויות עכשיו ומייד, ואת זה אנחנו יודעים שאריק שרון לא יעשה בשום מחיר שבעולם, כי הוא הרי נבחר אך ורק כדי לשרת את המתנחלים. לכן מה הוא עשה רק לפני שלושה שבועות, כשהיה מצב דומה וקצת רגעה האש? הוא הלך וחיסל את אבו-הונוד. מה היתה התגובה? פיגועים בעפולה ובירושלים ובחיפה ובעמנואל. הקיצונים בשני הצדדים מבסוטים - אפשר כך להמשיך. ואנחנו לא לומדים את הלקחים. עכשיו, כשאנחנו מתקרבים להפסקת אש דה-פקטו, מוטלת האחריות על הממשלה הזאת. האם היא מעדיפה עוד 400 מיליון שקלים כל יום למתנחלים על חשבון הישראלים העובדים ועוד ניסיונות להתסיס את השטחים, או לבוא ולהודיע: אנחנו מקפיאים את ההתנחלויות, אנחנו מסכימים להקמת מדינה פלסטינית ומתחילים לנהל אתה משא-ומתן?
רק היום העברנו 400 מיליון שקל למתנחלים.
אדוני היושב-ראש, אני רוצה להעלות בעיה שהועלתה פעמים מספר בבית הזה מפן אחר במקצת. ידועה בעייתם של עשרות אלפי מתנחלים שנלכדו בגדה המערבית וברצועת-עזה, ואף שהם רוצים להתפנות הממשלה לא עוזרת להם והם לא יכולים לעשות את זה. זה דבר חמור ביותר. יש הצעות חוק של חברת הכנסת ענת מאור ושל אחרים לפתרון הבעיה הזאת, ואני חושב שהיה ראוי לו הן היו מתקבלות. יש בעיה חמורה עוד יותר של חלק מהתושבים האלה - ואני יכול גם להעביר שמות - שנפצעו באינתיפאדה הנוכחית, יושבים ומדממים, הולכים לטיפולים בבתי-חולים, מקבלים קצבת נכות ומבקשים, מתחננים: תעזרו לנו לצאת מפה חזרה הביתה. והממשלה האטומה ממשיכה להשאיר אותם בגנים ובכדים כבני ערובה, עד שהיא תחליט שהיא רוצה להגיע להסדר. פשוט בושה וחרפה.
אדוני היושב-ראש, נדהמתי לקרוא אתמול בעיתון "הארץ" את דברי ראשי מועצת יש"ע - "מתנחלים קטנים" - שמספרים כאילו מפלים אותם לרעה בתקציבים. ולכן, הבאתי לכאן את דירוג השתתפות הממשלה לתושב בכל מועצה מקומית בארץ. וראה זה פלא, הנתונים סותרים לחלוטין את מה שנמסר. שלוש המועצות שמקבלות הכי הרבה הן בכלל לא בארץ, הן בשטחים. כך חמש מתוך השבע הראשונות. לעומת זאת בסוף הרשימה - 62 מועצות, שכמובן אף אחת מהן לא מעבר ל"קו הירוק". אתן רק כמה דוגמאות להמחשה. במגילות - 12,000 שקל לתושב; בחדרה - 460 שקל; בבקעת-הירדן - 8,500 שקל לתושב, זה לפני התוספת של מיליארד שקל שרוצה לתת להם חבר הכנסת לוי; בפתח-תקווה - 920 שקל - -
אדוני היושב-ראש, אדוני השר נוה, חברי הכנסת, קשים הם חייה של האופוזיציה במדינה הזאת. יש כל כך הרבה סיבות להביע אי-אמון בממשלה הזאת, עד שאנחנו מתקשים לבחור מדי שבוע את הנושא - האם זו מצוקת הנכים, האם זו מצוקת המובטלים, האם זו מצוקת העניים, המשק המתרסק, הביטחון ההולך ומידרדר? שר האוצר - כישלון; הוא הבטיח לנו דברים ונכשל. ראש הממשלה ושר הביטחון - כישלון; הבטיחו לנו שאריק שרון יביא ביטחון ושלום, והוא נכשל - אין ביטחון ואין שלום. הפעם יש לנו הזדמנות מיוחדת להביע אי-אמון בממשלה, קודם כול משום שהיא לא אמינה. למה היא לא אמינה? כי היא עשתה מעשה כל כך רע, שאפילו הממשלה לא יכלה לייצג אותו באמינות. אפילו השר נוה, שבעיני הוא גדול דובריה של הממשלה הזאת - אני אומר את זה בהערכה - עלה לדוכן ואפילו לא הזכיר את הנושא שבגינו הוגשה הצעת האי-אמון, כי הוא ידע שאין לו תשובות בנושא הזה. הממשלה הזאת ראויה לעבור מן העולם, מפני שמזמן איבדה את האמינות שלה. זו לא רק אמינות שאומרת שתהיה צמיחה של %4 בשנה שבה המשק קורס. סיפרו לנו שהלכו להרוס ארבעה בתים שאין בהם אנשים. אני רוצה לשאול אם יש פה מישהו מחברי הכנסת, או אם יש פה שר, שמאמינים לסיפור הזה שסיפרו לנו רק לפני שבוע וחצי. האם יש פה אחד שמאמין בזה? אני בטוח שלא. לכן צריך להביע אי-אמון בממשלה הזאת. פתאום התברר שאלה לא ארבעה בתים אלא יותר מ-40. בסדר, אני יכול להבין שאומרים ארבעה ובטעות הורסים חמישה, נו, אפשר להגיד שזאת טעות, אבל אי-אפשר להתבלבל בין ארבעה ל-40. אמרו לנו שאין אנשים בבתים האלה. כולנו יודעים שגם זה לא נכון, היום זה ברור לכולם. אתם יודעים מה, נגיד שלא היו אנשים בבתים האלה, מה זאת אומרת שאין אנשים? מה, הפליטים ברפיח בנו להם בתי קיץ ובתי חורף, ועכשיו הם פשוט נמצאים בשווייץ בחופשת סקי והם השאירו את הבתים ריקים? מה פירוש: אין אנשים בבתים הללו? אין אנשים בבתים הללו מפני שאנחנו הפצצנו אותם, הפגזנו אותם וחוררנו אותם עד שהאנשים פחדו להיות שם. אני יודע שיגידו לי: הם ניצלו את הבתים והיו משם עמדות. ביישובים שיצא לי לשרת שם אפילו כחייל, ראיתי עמדות בבתים, גם ביישובים שלנו, גם בגילה וגם במקומות אחרים. אז מה, זו אולי הצדקה להרוס את גילה ולהחריב אותה? ודאי שלא. הממשלה הזאת שיקרה לציבור, ולכן היא צריכה ללכת. היא אישרה פעולה שמתנוסס עליה דגל שחור, שכתוב עליו: אסור, אסור, אסור. כשאני חושב כקצין שמשרת בשטחים, ואמשיך לשרת בשטחים, מה הייתי עושה אם הייתי מקבל פקודה כזאת - הייתי זוכר שעל פקודה כזאת כתוב הדגל השחור: אסור, אסור, אסור.
אדוני היושב-ראש, אדוני השר נוה, חברי הכנסת, קשים הם חייה של האופוזיציה במדינה הזאת. יש כל כך הרבה סיבות להביע אי-אמון בממשלה הזאת, עד שאנחנו מתקשים לבחור מדי שבוע את הנושא – האם זו מצוקת הנכים, האם זו מצוקת המובטלים, האם זו מצוקת העניים, המשק המתרסק, הביטחון ההולך ומידרדר? שר האוצר – כישלון; הוא הבטיח לנו דברים ונכשל. ראש הממשלה ושר הביטחון – כישלון; הבטיחו לנו שאריק שרון יביא ביטחון ושלום, והוא נכשל – אין ביטחון ואין שלום. הפעם יש לנו הזדמנות מיוחדת להביע אי-אמון בממשלה, קודם כול משום שהיא לא אמינה. למה היא לא אמינה? כי היא עשתה מעשה כל כך רע, שאפילו הממשלה לא יכלה לייצג אותו באמינות. אפילו השר נוה, שבעיני הוא גדול דובריה של הממשלה הזאת – אני אומר את זה בהערכה – עלה לדוכן ואפילו לא הזכיר את הנושא שבגינו הוגשה הצעת האי-אמון, כי הוא ידע שאין לו תשובות בנושא הזה. הממשלה הזאת ראויה לעבור מן העולם, מפני שמזמן איבדה את האמינות שלה. זו לא רק אמינות שאומרת שתהיה צמיחה של 4% בשנה שבה המשק קורס. סיפרו לנו שהלכו להרוס ארבעה בתים שאין בהם אנשים. אני רוצה לשאול אם יש פה מישהו מחברי הכנסת, או אם יש פה שר, שמאמינים לסיפור הזה שסיפרו לנו רק לפני שבוע וחצי. האם יש פה אחד שמאמין בזה? אני בטוח שלא. לכן צריך להביע אי-אמון בממשלה הזאת. פתאום התברר שאלה לא ארבעה בתים אלא יותר מ-40. בסדר, אני יכול להבין שאומרים ארבעה ובטעות הורסים חמישה, נו, אפשר להגיד שזאת טעות, אבל אי-אפשר להתבלבל בין ארבעה ל-40. אמרו לנו שאין אנשים בבתים האלה. כולנו יודעים שגם זה לא נכון, היום זה ברור לכולם. אתם יודעים מה, נגיד שלא היו אנשים בבתים האלה, מה זאת אומרת שאין אנשים? מה, הפליטים ברפיח בנו להם בתי קיץ ובתי חורף, ועכשיו הם פשוט נמצאים בשווייץ בחופשת סקי והם השאירו את הבתים ריקים? מה פירוש: אין אנשים בבתים הללו? אין אנשים בבתים הללו מפני שאנחנו הפצצנו אותם, הפגזנו אותם וחוררנו אותם עד שהאנשים פחדו להיות שם. אני יודע שיגידו לי: הם ניצלו את הבתים והיו משם עמדות. ביישובים שיצא לי לשרת שם אפילו כחייל, ראיתי עמדות בבתים, גם ביישובים שלנו, גם בגילה וגם במקומות אחרים. אז מה, זו אולי הצדקה להרוס את גילה ולהחריב אותה? ודאי שלא. הממשלה הזאת שיקרה לציבור, ולכן היא צריכה ללכת. היא אישרה פעולה שמתנוסס עליה דגל שחור, שכתוב עליו: אסור, אסור, אסור. כשאני חושב כקצין שמשרת בשטחים, ואמשיך לשרת בשטחים, מה הייתי עושה אם הייתי מקבל פקודה כזאת – הייתי זוכר שעל פקודה כזאת כתוב הדגל השחור: אסור, אסור, אסור.
אדוני היושב-ראש, חברי הכנסת, כשנרצח השר זאבי, זיכרונו לברכה, ומונה במקומו השר בני אלון, אמרתי לשר בני אלון שהוא זכה, כנציג של ההתנחלויות, לכהן במשרד היחיד שלא מעביר כספים בצורה מוגזמת להתנחלויות. השר בני אלון הצליח בתוך כמה שבועות להוכיח לי שדיברתי דברי הבל. הוא מעביר סכומים אדירים להתנחלויות, בזמן שאנחנו יודעים שלא בא לשם תייר ולא חצי תייר ולא יכול לבוא לשם תייר וחצי תייר. הגיע אולי הזמן ששר התיירות יבוא לביקור בארץ, יראה את העוול החברתי שנעשה כאן, יראה את הנכים ששובתים בחוץ בגשם ויפסיק לחשוב כל הזמן איך לבזוז עוד כסף למען פטרוניו הפוליטיים.
אני מקווה מאוד שאין הרוגים. אני רוצה לאחל החלמה מהירה לכל הפצועים. אני חושב שזה מבהיר לנו איפה אנחנו חיים. אנחנו חיים במצב שבו האירועים רק הולכים ומסלימים. ההבטחה ששרון יביא שלום ושרון יביא ביטחון לא מומשה; לא רק שלא מומשה, אנחנו אפילו לא הלכנו רבע צעד בכיוון הזה. המדיניות הכוחנית של הממשלה נכשלה. כי מה לעשות, כמו שיש לנו היגיון משלנו, גם לפלסטינים יש היגיון משלהם, וכשנוקטים נגדם כוח, הם מגיבים בכוח, בדיוק כמו שכשנוקטים נגדנו כוח אנחנו מגיבים בכוח. לפעמים אני שומע דוברים של הימין ושל הממשלה שאומרים, אנחנו נראה להם, נהרוס בתים ונפגע בהם עד שהם יבינו ויגידו לערפאת: די. ריבונו של עולם, אתם לא חיים בארץ? הרי ככל שפוגעים בנו, מה אומר הציבור, הוא אומר לממשלה: די? לא, הוא אומר לה: לכי תנקמי. גם אצלם אותו דבר. ככל שפוגעים בהם, גם הם אומרים: לכו לנקום. חייבים להפסיק את המעגל הזה. אי-אפשר להפסיק את המעגל הזה בדרך צבאית, אי-אפשר. ככל שאנחנו משתמשים יותר בדרך הצבאית - לפעמים אין ברירה אלא להשתמש בה - ככל שאנחנו משתמשים בה יותר, כך האלימות נגדנו גדלה. וגם הם, הפלסטינים, ככל שהם משתמשים נגדנו ביותר אלימות, אנחנו מפעילים נגדם יותר אלימות. אני מפנה את זה כלפי שני הצדדים. הדרך להתמודד עם הבעיה היא על-ידי חזרה לשולחן הדיונים; דרך קשה, מסובכת. אני לא אומר שביום אחד יהיה פתרון. הפלסטינים עשו שגיאה שלא הסכימו בטאבה לקבל את הצעות קלינטון, ואנחנו עושים שגיאה שאנחנו לא מוכנים לקבל את אותן הצעות היום, ואנחנו עושים שגיאה שאנחנו לא מוכנים לשבת ולדבר היום. זאת הטעות שאנחנו עושים. אנחנו חייבים להבין, שאין לנו כאן אפשרות אחרת. אנחנו חייבים להבין, שהמשך השליטה על עם אחר, המשך המלחמה הזאת, המשך ההשקעה המטורפת והמושחתת בהתנחלויות הוא אחת הסיבות העיקריות, אם לא הסיבה העיקרית, למשבר הכלכלי והחברתי שאנחנו מצויים בו, לעוני, למובטלים, לחוסר האפשרות לפתור את בעייתם של הנכים, לקיצוץ בקצבאות הילדים, לקיצוץ בקצבאות החברתיות.
עובדה, כשאנחנו מחליטים להעדיף את ההשקעה, לבזבז את הכספים שם, היא זו שגורמת לנו לשלם את המחיר היקר הזה. הגיע הזמן שנפנים ונראה את העובדות האלה. עד מתי נוכל להמשיך להשקיע עוד ועוד ועוד כסף בדבר שבסופו של דבר פוגע בנו? ההתנחלויות פוגעות בביטחון המדינה, ולכן צריך להתחיל לפנות אותן. צריך להתחיל להגן על חדרה במקום להגן על נצרים.
1. הכנסת מגנה את האלימות לכל סוגיה, משתתפת בצערן של משפחות הקורבנות ומאחלת החלמה מהירה לפצועים. 2. הכנסת קוראת לממשלה ולרשות הפלסטינית לחזור מייד לשולחן הדיונים, על מנת להגיע להפסקת אש ולשיתוף פעולה ביטחוני בשלב הראשון ולהתקדם לקראת הסדר קבע. 3. הכנסת מברכת על ביקורו של ידיד ישראל, הנשיא לשעבר קלינטון, וקוראת לממשלה לפעול לאור נאומו, המוכיח כי קיימים בעולם מנהיגים בעלי שיעור קומה המרחיקים ראות. 4. הכנסת קובעת, כי המשך המדיניות ההרפתקנית של שלטון על עם אחר הינה מסוכנת, בלתי מוסרית, מוטעית מבחינה אסטרטגית ויקרה מנשוא מבחינה כלכלית. 5. הכנסת קובעת, כי קיים קשר ישיר בין בזבוז המשאבים הלאומיים בשטחים לבין ההתרסקות החברתית המתבטאת באלפי מובטלים, יותר ממיליון עניים, חוסר פתרון לנכים ומצוקתן של השכבות החלשות ועיירות הפיתוח.
נהיינו כולנו בצנחנים. אני חושב שיעדי הצמיחה והצניחה - זה הדבר שמדגים יותר מכול את המצב הגרוע שאליו נקלענו. המשק הישראלי מתרסק. אפשר לנתח אחרי זה למה, ויש לזה גם סיבות עולמיות, אבל יש הרבה יותר סיבות מקומיות, כי עובדה שבארצות-הברית ובאירופה דווקא ברבעון האחרון של 2001 היתה עלייה בתוצר הלאומי הגולמי. המשק הישראלי מתמוטט. אנשים מאבדים את מקומות העבודה שלהם. אנשים שלא מאבדים את מקומות העבודה שלהם - מקצצים להם בשכר. העוני גובר, הנטל שמוטל על שכבות הביניים הולך וגדל, ואנחנו פה עסוקים בכל מיני משחקים, מקצצים %2 מהתקציב, וצריכים לשלם אתנן של 150 מיליון שקל למתנחלים ועוד 200 מיליון שקל לחרדים כדי להעביר את הקיצוצים הללו. על אילו יעדי צמיחה מדבר התקציב הזה בדיוק? הרי לא תהיה צמיחה בשנת 2002, ואם תהיה, בטח לא בגלל חוק ההסדרים. מה יש בחוק ההסדרים? אולי שלוש דקות זה מעט זמן, אבל בואו נשאל מה יש בו שיכול להבטיח צמיחה. לדוגמה, יש בו תוספת של כל המועצה האזורית הר-חברון, המועצה האזורית שהיא השנייה בארץ מבחינת ההטבות שהיא מקבלת, אחרי מועצה אחרת בשטחים. כל המועצה הזאת נכנסת לחוק הנגב, כדי שגם היא תקבל %10 זיכוי ממס הכנסה. אז מה אם 35 שנה היא מקבלת %7 זיכוי? אז מה אם הממשלה תומכת בכל אחד שגר שם בממוצע של 10,000 ש"ח לשנה, כשבמועצה האזורית הזאת מקבלים פי-עשרה ממקומות אחרים בארץ? אז מה? זה באמת יבטיח את הצמיחה, אם ניתן עוד זיכוי ממס להתנחלויות. זה באמת יופי של מחשבה הגיונית. זה מה שיציל אותנו, הזיכוי ממס שניתן להתנחלויות, וזה גם יבטיח את יעדי הצמיחה. אולי חושבים שמה שיבטיח את יעדי הצמיחה זה חוק הוול"לים? מדובר על רמיסת כל נורמה ציבורית, כל שלטון דמוקרטי וכל שיתוף של הציבור בקבלת החלטות. רצו להביא לנו החלטה - טוב שוועדת הכספים לפחות אותה לא קיבלה, על אף היותה חותמת גומי - שחוק הוול"לים הזה יחול גם על תוכניות לבנייה של 1,000 דירות. החסרי דירות ריקות אנחנו? הרי הבעיה שלנו היא שיש לנו עשרות אלפי דירות ריקות, ושרנסקי במשך השנה האחרונה חילק אותן כמעט בחינם - בשטחים בחינם, ובתוך הארץ כמעט בחינם - מתוך רצון לעורר את שוק הנדל"ן. עכשיו הבנתי שאנחנו נבנה בלי להתחשב בחוקי התכנון והבנייה, בלי להתחשב באיכות הסביבה, בלי להתחשב ברצון הציבור ובלי להתחשב בשיתוף התושבים, עוד כמה אלפי דירות, כדי שאחרי זה אדון שרנסקי יחלק אותן למקורבים לצלחת הפוליטית. יופי של היגיון יש בחוק ההסדרים הזה. אני בטוח שזה מה שיביא צמיחה למשק, וזה מה שיספק למובטלים עבודה. ממש יופי של היגיון יש בחוק ההסדרים הזה. עוד סעיף שמופיע בחוק ההסדרים - לתת בלי מכרז את השלמת הקטעים הצפוניים והדרומיים של חוצה-ישראל, למחוק את חוק חובת המכרזים, להתעלם ממנו לחלוטין. זה לא רציני. אין יעדי צמיחה, וגם אם יהיו יעדי צמיחה, לא תהיה צמיחה. המשק בצניחה, ושר האוצר מתחבא בחדר שלו.
לקראת מאי-יוני יביאו לנו קיצוץ של %9, נראה אם הם מסוגלים לזה או שהם יבינו סוף-סוף שההיגיון שלהם לא כל כך הגיוני, גם זה יכול להיות. ובכלל, אדוני היושב-ראש, כולם מדברים על קיצוץ ואף אחד לא מדבר על תוספת. אנחנו מדברים פה על קיצוץ של 6 מיליארדים, אבל אנחנו שוכחים ש-6 המיליארדים האלה הושגו במחיר של 360 מיליון שקל שהיו צריכים לתת למתנחלים ולחרדים על מנת שיסכימו לתמוך בקיצוץ הזה. אז עכשיו אני שואל, אם יצטרכו להביא הנה קיצוץ נוסף, נאמר של עוד %2, נגיד שהם לא ידברו על %9 ועוד %2, אז אני שואל אותך, אדוני היושב-ראש, כמה ישלמו עכשיו לחטיבה להתיישבות? לחינוך העצמאי? למשכנתאות בשטחים? למשרד הדתות ולתוספות האחרות שנתנו רק הלילה כדי להבטיח את הקיצוץ הזה - עוד 360 מיליון? עוד 500 מיליון? איפה נגמרת המשוואה, שכל קיצוץ שהישראלי סובל ממנו צריך להיות מושג במחיר של שוחד פוליטי למתנחלים ולחרדים? מתי זה ייגמר? עד כמה עוד נלך אחורה ונשלם להם שימשיכו ללכת קדימה? האם יש לדבר הזה גבול, מתי שהוא, שיגידו, בסדר, שכבות הביניים כבר לא יכולות לשאת בנטל, כבר אין צורך לתת לעוד ישיבות ולעוד התנחלויות. האם יגיע הרגע הזה? עושה רושם שלא. לכן גם הממשלה נכשלה כישלון חרוץ והביאה אותנו לדרדור כזה במצבנו הכלכלי. אז הם אומרים לנו שזה נובע מהמיתון העולמי. בארצות-הברית היתה צמיחה ברבעון האחרון של שנת 2001, ובאירופה היתה צמיחה ברבעון האחרון של 2001, גם באירופה וגם בארצות-הברית היתה צמיחה בכל שנת 2001. נכון, לא צמיחה גבוהה, לא כמו בשנת 2000, אבל לא הלכו אחורה כמו שהלכנו פה. אנחנו פה משלמים את המחיר של האינתיפאדה, של חוסר הרצון להתפשר, של חוסר הרצון ללכת לשולחן הדיונים ושל ההשקעות המסיביות בסעיפים לא יצרניים שממשיכים להכביד עוד ועוד על גבו הכפוף של הישראלי העובד, אם נשארה לו עבודה, כי %10 מהישראלים כבר איבדו את מקום עבודתם, ואם זה יימשך כך, עוד הרבה ישראלים טובים יאבדו את מקום עבודתם. אני חושב, ששר האוצר צריך לצאת מהחדר שהוא מתחבא בו כבר כמה חודשים, לבוא לכאן, ואולי גם להתפטר, יחד עם ראש הממשלה, כי הם לא מסוגלים לנהל את המשק.
גברתי היושבת-ראש, חברי הכנסת, אתמול הגיעו התקציבים המעודכנים לשולחן ועדת הכספים, וראינו כמה עלה לנו הקיצוץ הזה שהממשלה החליטה עליו. ראינו כמה זה עלה בתשלומים לחרדים, וראינו גם שזה עלה בתשלומים רבים למתנחלים. שלושה דברים חדשים שנוספו אתמול בלילה על מאות ואלפי הדברים שאפשר לדבר עליהם עד הבוקר הם כדלהלן: הדבר הראשון - תוספת של 53 מיליון שקל לחטיבה להתיישבות. אם אנסה להסביר בשני משפטים מהי החטיבה להתיישבות, אני אומר שזה הגוף לרמאות, שנועד להעביר כספים בצורה לא תקינה להתנחלויות. החטיבה הזאת כבר בנתה בריכות שחייה בהתנחלויות, ישיבות, העבירה כספים לעמותות פיקטיביות, חלקן עם משכורות עתק, וגם בנתה בתים. היא משכירה 4,000 בתים, אבל לפי הדוח שפרסם מבקר הסוכנות היהודית, רק דבר אחד "קטן" שכחה החטיבה הזאת - היא שכחה לקחת מהמתנחלים ב-30 השנה האחרונות את שכר הדירה עבור 4,000 הבתים הללו. זה כמובן לא כל כך חשוב. דרך אגב, הוא כתב שהיו כמה ששילמו, אבל בכל זאת %70 לא שילמו. כנראה גם עולה החשד שחלק מהם שילמו אבל הכספים לא הגיעו ליעדם, למי שמבין למה אני מתכוון. ייתכן גם שחלק מהבתים האלה הם בתים יבילים, מה שנקרא קרוונים, ולקחו אותם לכל מיני מקומות חדשים. מובן שחטיבה כזאת, שנותנת בתים לדיור חינם לכל כך הרבה אנשים, מן הראוי להעניק לה עוד 53 מיליון שקלים, כי המצב הכלכלי של המדינה, כפי שכולכם יודעים, הוא ממש מצוין. שמענו היום שיש עלייה חדה בגביית המסים, ושמענו שאין יותר מובטלים ושפתרו את הבעיות עם הנכים, ולכן, יש בזה היגיון רב... אתמול הביאו לשולחן ועדת הכספים בקשה להוסיף 60 מיליון שקל למשכנתאות בהתנחלויות, כי אתם יודעים שהם מסכנים שם. מי שקונה שם בתים מקבל רק 50,000 שקל מענק. המדינה נותנת ביד רק 50,000 שקל, ולא שקל אחד יותר. מובן שחוץ מזה היא נותנת לו הלוואה גדולה. כמו-כן הוחלט להתחשב במצב המאוד-קשה של מתנחלי דרום הר-חברון, שכפי הידוע לנו הם לא המועצה האזורית שמקבלת הכי הרבה כסף בארץ. מסכנים, הם רק במקום השני מתוך 300 מקומות, וכל אחד שם מקבל רק 10,000 שקל מקופת המדינה בממוצע לנפש בשנה. לכן הוחלט להתחשב במצבם ולתת להם זיכוי במס הכנסה, כלומר להגדיל את הזיכוי שיש להם מ=%7 ל=%10, כי באמת מדובר על, כפי שאתם יודעים, מסכנים גמורים. למדינה יש כמובן הרבה כסף לחלק. אז אלה שלוש הטבות רק מאתמול, שמיתוספות על ההטבות הגדולות שכולנו יודעים עליהן. אם ניקח אשה ממוצעת שגרה בחדרה ומשתכרת שכר ממוצע במשק - 7,000 שקל, ונשווה אותה לאשה ממוצעת שגרה באלקנה ומשתכרת שכר ממוצע במשק - 7,000 שקל, זו מחדרה תשלם 950 שקל מס הכנסה, זו מאלקנה תשלם רק 250 שקל. זו מחדרה, אם יש לה ילד בגיל שלוש או ארבע בגן טרום-חובה, תצטרך לשלם 700 שקל לחינוכו, זו שגרה בשטחים לא תצטרך לשלם, כי שם לימוד בגן טרום-חובה הוא חינם. המתנחלים כמובן תמיד מנמקים את זה במצב הביטחוני, וכידוע לכם, בחדרה המצב הביטחוני ממש מצוין. זו שגרה בחדרה תצטרך לשלם משכנתה, בזמן שעמיתתה מעבר ל"קו הירוק" תקבל מענק, או אולי לפעמים קצת תשלים את זה במשכנתה מוטבת. זו בחדרה משלמת בעד תחבורה ציבורית כפי שכל אזרח במדינת ישראל או בכל מדינה בעולם משלם, אבל זו שגרה מעבר ל"קו הירוק" מקבלת הנחה של %50, כי, כידוע לכם, היא מסכנה והיא לא קיבלה הרבה הטבות. כך נראה תקציב המדינה, אפליה על גבי אפליה על גבי אפליה. המעמד העליון - מעמד המתנחלים, המעמד השני - מעמד החרדים, אחריו באים כל השאר, ובתחתית הסולם הערבים, שמהם מקצצים הכי הרבה. בזמן שלרשויות המקומיות היהודיות קיצצו %1.4, להם קיצצו %2.64, כי הם ערבים. ואגב, גם אם הם דרוזים או צ'רקסים.
מינוס %7. לכן, זו רק שאלה של זמן עד שיבוא לפה עוד פעם שר האוצר, או יותר נכון, הוא לא יבוא לפה, הוא ישלח לפה את הפקידים שלו ויציע לקצץ עוד בתקציב. אני לא יודע אם זה יהיה %2, כמו שהוא אומר היום. אולי זה יהיה %3, אולי זה יהיה %7. לי יש כמה הצעות להציע אם רוצים לחסוך כסף. כולם מדברים פה כל הזמן על מה שחסר. בואו נדבר על מה שיש יותר מדי. קודם כול, הגיע הזמן שמדינת ישראל תצטרף למדינות המערב ותטיל מס על רווחי הון ועל הבורסה. לפי ועדת בן-בסט רק בדרך הזאת אפשר לגייס 7 מיליארדי שקלים בשנה. שנית, הגיע הזמן לבטל את הזיכוי במס שניתן למתנחלים, זיכוי שהיום הוא %10 בהר-חברון וברצועת-עזה ו=%7 בשאר ההתנחלויות. זה זיכוי שעולה לקופת המדינה חצי מיליארד שקל. כבר הגענו ל-7.5 מיליארדי שקלים. אני פשוט חוסך פה לשר האוצר את העבודה. שלישית, בתקציב המדינה יש סכומים שמוקצים למענקים ולמשכנתאות למתנחלים בסכום של 300 מיליון שקל. כבר הגענו ל-7.8 מיליארדי שקלים. 200 מיליון שקלים מוקצים לצורך הפקעת אדמות. גם את זה אפשר לבטל, כי אין לנו כסף. כבר אפשר לקצץ 8 מיליארדי שקלים. יש 135 מיליון שקלים לחטיבה להתיישבות. בתקציב משרד התחבורה יש יותר מ-100 מיליון שקלים לסלילת כבישים בשטחים. אגב, %15 מתקציב סלילת הכבישים של משרד התחבורה הולכים לשטחים. זאת אומרת, שההשקעה בכביש למתנחל גדולה פי-חמישה מאשר בתוך "הקו הירוק". אבל זה לא בדיוק נכון מה שאמרתי עכשיו, מפני שרוב הכבישים מעבר ל"קו הירוק", בשטחים, לא נסללים מתקציב משרד התחבורה, אלא הם נסללים מתקציב משרד הביטחון, ומדובר בכבישים העוקפים. זה, כמובן, סוד שלא הובא לפנינו כאן היום. לכן, זה לא פי-חמישה, אלא זה פי-עשרה. בדרך הזאת יכול שר האוצר להביא את הקיצוץ הבא בסך של 9 מיליארדי שקלים.
אדוני היושב-ראש, אדוני השר, גברתי סגנית השר, חברי הכנסת, פיגוע רודף פיגוע - פיגוע בחמרה, פיגוע בתפוח, פיגוע בירושלים, פיגוע בבאר-שבע. וביטחון המדינה עושה אולי תחרות עם כלכלת המדינה, מי נפגע יותר מהר ומי נופל יותר מהר. הממשלה עומדת מנגד, ואין לה תוכנית, אין לה מדיניות. התפלאתי בכלל שאישרו פה הצעה דחופה על מדיניות הממשלה. איזו מדיניות יש לממשלה? אדרבה, אם יש מישהו שיכול לבוא ולהסביר את זה, אז אני אביא לו אחרי זה מישהו שיסביר מדיניות הפוכה לגמרי. לממשלה אין מדיניות, והדברים שהיא עושה רק מעודדים ומעוררים את הפיגועים נגדנו, כמו ההפצצות של חיל האוויר, כמו החיסולים. הם רק ממעיטים את הביטחון של אזרחי ישראל ורק מגבירים את הטרור. בשטח אזרחי ישראל משלמים על זה מחיר יקר. יכול להיות, שבשבוע וחצי, בשבועיים האחרונים אנחנו רואים את תחילתה של ההתפכחות. הרי בכל זאת ראש הממשלה אריאל שרון, האדם שאמר שלא ינהל משא-ומתן, הזמין אליו בכירים פלסטינים לאחר שהוא ידע טוב מאוד שאנשים אלה לא היו באים אליו בלי ברכתו של יאסר ערפאת, והוא ידע טוב מאוד שכשהאנשים האלה יצאו ממנו הם ידווחו ישירות ליאסר ערפאת. והוא לא דיבר אתם על נושאים ביטחוניים, כי אלה לא גנרלים. אז יכול להיות שזו תחילתה של ההתפכחות ועדיין ראש הממשלה אינו אמיץ להגיד את זה לציבור. ואם כך הדבר, אולי יש כאן ראשיתה של קרן אור, וצריך לעודד אותו על מנת שימשיך בקו הזה של המגעים. אבל גם יכול להיות שלא. בשטח, ממשלת ישראל ממשיכה לנהל את המדיניות האסטרטגית שבעצם אומרת: אנחנו לא מגינים על גבולותיה של מדינת ישראל, אנחנו מגינים על השטחים. אנחנו לא בונים גדר לאורך "הקו הירוק", לא עורכים את צה"ל לאורך "הקו הירוק", אנחנו מנסים להגן על 3,000 ק"מ של צירי תנועה להתנחלויות. שמעתי את אבי המשפחה שאיבד את אשתו ובתו בחמרה אומר לנשיא המדינה: אם אינכם יכולים להגן עלינו, תגידו לנו ותפנו אותנו. אותו אבי משפחה כבר אומר את התשובה על השאלה הזאת - אם איננו יכולים להגן עליהם - בעצם זה שהוא יושב שבעה במושב קדימה שבשרון ולא בביתו שבחמרה. כששואלים אותו מדוע, הוא אומר: אף אחד לא יבוא לבקר אותנו בחמרה, כולם מפחדים. הנה התשובה. איננו יכולים להגן על חמרה ואיננו יכולים להגן על ההתנחלויות בגדה המערבית. הגיע הזמן שנגיד להם ונפנה אותם. שמעתי את מזכירת היישוב אומרת: הגיע הזמן שתבינו שאנחנו במלחמה. ואני אומר לה: הגיע הזמן שתבינו שאנחנו במלחמה. או יותר נכון לממשלה, כי אין לי דבר נגד האנשים שהגיעו לשם ונקלעו לשם; הגיע הזמן שתבינו שאנחנו במלחמה, ובמלחמה לא שולחים אמא וילדה נכה אל שדה הקרב. במלחמה מפנים את האזרחים משדה הקרב.
גברתי היושבת-ראש, אדוני שר האוצר, חברי הכנסת, אני באמת מתפלא. לפני שבועות אחדים ירקנו דם כולנו כאן יחד כדי לקצץ כמה מיליארדים מתקציב המדינה, וכאן מביאים הצעת חוק שהעלות השנתית שלה מגיעה לכמעט 3 מיליארדי ש"ח, שאין בה שום היגיון, שאין בה שום קריטריון, שעוזרת לעשיר יותר משעוזרת לעני, שעוזרת למקורב לצלחת יותר מלזה שרחוק מהצלחת, ובעיקר עוזרת למתנחלים, ולזה יש כסף. אני לא רוצה להאריך בדברים אלא רק לבקש בקשה אחת - שחברי הכנסת שנהנים באופן אישי בסכום של 1,000 שקל בחודש מהצעות החוק האלה יהיו ישרים, יצאו החוצה ולא יצביעו.
יש עוד סיבה, הרבה יותר רצינית, והיא המשבר המדיני והביטחוני - בואו נתמודד גם עם הדברים האלה. אני אומר שהנעת ענף הנדל"ן לא צריכה להתבצע בכל מחיר. אני אקח דוגמה מתחום אחר, שגם ציינתי אותו בוועדה. אם המחיר של הנעת הנדל"ן הוא ללכת על מבצע כמו מבצע שרנסקי, אני אומר לא, ולמה? כי בעיני זה בלתי ישר וזה מושחת על כך שישבו שני שרים בממשלה, שיהיו הכי ישרים שיהיו - ואני באמת מעריך את שני השרים האלה - והם יחליטו ש-16 יישובים בארץ מקבלים הטבות וכל האחרים לא מקבלים הטבות, ולמה? ככה. לא מסיבה סוציו-אקונומית, אפילו לא מסיבה פוליטית, כי לפעמים אומרים יש"ע ואז אני מבין שרוצים לעזור למתנחלים, אבל גם זאת לא הסיבה. למה? האם יש שם חברי מרכז? מה הסיבה של-16 יישובים נותנים הטבות ולאחרים לא? אותו דבר כאן: מה הסיבה שנותנים הטבה לכמה מאיונים עליונים ולאחרים לא נותנים? אני לא מבין את זה. יש כאן הסתייגות של חבר הכנסת לנגנטל, של חבר הכנסת קליינר ושלי. צריך לעצור את הסעיף הזה, לפחות בתקופה הקרובה. אני רוצה למחות על הסעיפים כאן, שמביאים לנו עוד לאחר - - -
הם לא יכתבו: עיריית חיפה החליטה להעלות את הארנונה, או עיריית ירושלים החליטה, אלא: ועדת הכספים החליטה להעלות לך את הארנונה. תראו איזה אבסורד: פעם ראשונה הפלנו, פעם שנייה, פעם שלישית, במקרה יימצאו פה בלילה איזה שניים מול אחד שיצביעו, ואז יגידו: ועדת הכספים החליטה. לא העירייה. כאילו מישהו מכריח אותם להעלות. לידי כך מגיעים האבסורדים. ואחרי זה מה עושים בארנונה הזאת? יש רשויות שמנצלות אותה אולי לדברים חיוביים, אבל יש רשויות - ראיתי רק השבוע, אדוני היושב-ראש, לפני יומיים, נראה כאילו זה היה לפני שנה אבל זה היה לפני יומיים - רשויות מקומיות ארגנו, בכספי הארנונה של התושבים ובכספי העברות ממשרדי הממשלה שהם מקבלים פי-ארבעה מאחרים, כי הם מתנחלים והם גרים בחוץ-לארץ - ארגנו הפגנה נגד מדיניות הממשלה, בכספי הארנונה של התושבים במעלה-אדומים, באורנית, באריאל ובכל מקום אחר בשטחים. ארגנו הפגנה נגד מדיניות הממשלה. אז הנה, באמת סיבה להעלות ב=%2.5 את הארנונה. אולי נעלה ב=%10, שיארגנו ארבע הפגנות נגד מדיניות הממשלה.
נכון, אבל אנחנו לא מסכימים עם ההפגנה הזאת. אני בכלל שואל אותך, חבר הכנסת גילאון, תאר לך שעיריית בני-ברק היתה לוקחת את כספי הארנונה שלה ומארגנת הפגנה, נאמר, נגד ההפלות. הארץ הזאת היתה רועשת וגועשת, איך החרדים "המושחתים" האלה לוקחים את הכסף של הארנונה, של התושבים, ומנצלים להפגנה פוליטית? אבל כשזה מתנחלים - הכול מותר, הכול. תאר לך, אדוני היושב-ראש, שהמועצה המקומית בכפר-כנא היתה לוקחת את כספי המסים מהמדינה ומהארנונה ומארגנת הפגנה, נאמר, בעד היוזמה הסעודית. תאמין לי, אני בטוח שכמעט כל תושבי כפר-כנא בעד היוזמה הסעודית. כל הארץ היתה רועשת: איך מבזבזים את כספי המדינה בארגון הפגנה נגד הממשלה. אבל כשזה בצד ההוא של "הקו הירוק" - הכול מותר. אני בכלל מציע שלהם לא נעלה את הארנונה, כי הם יקבלו מהממשלה על ההפגנות שלהם. נעלה את הארנונה ב=%2.5 רק בתוך "הקו הירוק" - כי זו המדיניות כאן בכלל.
הם את שלהם יקבלו. אנחנו ראינו בדוחות, לדוגמה, שהמועצה המקומית אלקנה, נוסף על הארנונה שהיא לוקחת, מקבלת פר-תושב 3,500 שקל מקופת המדינה. אלקנה - אחד היישובים הכי עשירים בארץ. כמה מקבלים בחדרה, יישוב בינוני-מינוס? מקבלים 900 שקל פר-תושב. למה באלקנה מקבלים פי-ארבעה? מי ששואל את השאלה הזאת כנראה לא נולד כאן.
אבל בהר-חברון לא מסתפקים ב-3,500 של אלקנה. שם מקבלים 10,000 שקל פר-תושב. אז תגיד לי, לאן לוקחים את זה, אדוני היושב-ראש? הם יבואו בלילה ויאשרו ברוב מקרי את הארנונה הזאת, ואחרי זה הם עוד יאשימו אותנו.
רק כמות. אדוני היושב-ראש, אדוני השר, חברות וחברי הכנסת, הממשלה המנופחת והשמנה ביותר בתולדות מדינת ישראל נכשלה. בשעה שאנחנו מביעים פה אי-אמון בממשלה, מיליוני ישראלים מבוהלים ומפוחדים מתוכניותיה של הממשלה, או יותר נכון מפוחדים מחוסר תוכניותיה וחוסר מדיניותה של הממשלה, רצים אל הבורסה ואל הדולר, הפילו את הבורסה, העלו את הדולר, וכך הכריזו במין משאל-עם אי-אמון בממשלה הזאת. יותר מרבע מיליון מובטלים הם ההוכחה לכישלון המוחלט של הממשלה. זו ממשלה שלא רק שאינה ראויה לאמון, היא גם ממשלה לא אמינה. רק לפני חודשיים עמד פה שר האוצר והבטיח לנו הבטחות על צמיחה. הצמיחה שהבטיח לנו שר האוצר היא כל כך גדולה, שרק למחרת הוא אמר לנו: מחר תקראו בעיתונים נתונים חדשים שלא שמעתם עליהם. אבל לא היה דבר ולא חצי דבר. אין פלא שהוא לא מעז להראות פה את הפרצוף שלו אחרי שהוא הונה אותנו בצורה כל כך גסה. אמרנו לו שהתחזיות שלו על %4 צמיחה הן תחזיות של הבל שאין בהן שום היגיון, כל הכלכלנים אמרו את זה, אבל הוא התעקש להאמין. אין פלא שהוא האמין, הרי הוא האמין שאריק שרון יביא שלום וביטחון בתוך שבוע, או מקסימום חודש, אז בוודאי שתהיה צמיחה. אבל אין שלום ואין ביטחון, וגם סיכויי השלום התרחקו. יותר ויותר קורבנות בשני הצדדים משלמים בחייהם על המדיניות הכושלת של הממשלה הזאת, יותר ויותר פעולות טרור, ובשני הצדדים אנשים נפגעים, יוצאים לפעולות נקם, נפתחה חזית צפונית חדשה, אמברגו נשק של חלק ממדינות אירופה. נכון, לא את כל זה יכול היה לחזות שר האוצר. גם אנחנו, שהערכנו שהממשלה הזאת תיכשל כישלון גדול, לא העלינו על דעתנו, שהכישלון יהיה כל כך חרוץ וכל כך מהיר, כל כך עקוב מדם וכל כך יקר בכסף. גם אנחנו לא העלינו זאת על דעתנו. רק לפני חודשיים בא לכאן שר האוצר הלא-אמין ובתחזיות שלו על צמיחה של %4 הודיע שעכשיו יש כסף לחלק. הוא הביא כאן לדוגמה את דוח-רבינוביץ וחילק 700 מיליון שקל לכרישי הנדל"ן ולעשירי הארץ, ובכך פטר ממס את הנדל"ן, הענף היחיד בארץ שהיה עליו מס על ההון, בעוד כולם מדברים על כך שצריך להטיל מס על ההון ופחות מס על העובדים, פחות מס על אנשים שקשה להם, שמשרתים במילואים, שמשלמים את המסים ומתקשים לגמור את החודש. באו לכאן ופטרו ממס בסכום של 700 מיליון שקל. כל זה היה לפני פחות מחודשיים. באותו שבוע באו לכאן ופטרו ממס בכמעט מיליארד שקל ונתנו הנחות למתנחלים וגם ביישובים אחרים. אמרנו לשר האוצר שאין כסף. הצלחנו להכניס איזו הסתייגות שהפטור הזה לא יחול על חברי כנסת ועל שרים בממשלה. היום באים ומקצצים ב=%50, עושים גזירה שווה בין ההתנחלויות לבין הנגב והגליל, כאילו הדברים דומים, כאילו יש דמיון בין הדברים. הרי היתה שעת כושר בלתי רגילה אפילו מהימין. אני קראתי, שאפילו חברי, חבר הכנסת צבי הנדל, אמר שההטבות לאלקנה ולמעלה-אדומים הן בלתי מוצדקות ומוגזמות. הרי היתה על זה הסכמה בקרב כל הציבור, בכל חלקי הבית הזה. אז באים ופוגעים בקריית-שמונה ובבאר-שבע בשם הקיצוץ הקטן הזה באלקנה. איפה ההיגיון? אני לא אומר שאין דמיון בין הנגב והגליל לבין יהודה ושומרון. יש דמיון, ההתיישבות בגליל ובנגב היא הציונות, וההתיישבות ביהודה ושומרון היא המשגה הגדול ביותר של הציונות בכל תולדותיה. זה הדמיון היחיד שיש בין הדברים הללו. גם לא שמעתי שביטלו את התקציבים שמגיעים ביהודה ובשומרון לעד פי-שלושה מאשר בגליל ובנגב. רק לפני חודשיים האריכו בבית הזה את הזיכוי ממס למשכירי דירות, עוד הפעם הטבות לבעלי ההון. כל זה היה בסדר. רק לפני חודשיים עמד פה שר האוצר והבטיח לנו שאנחנו פשוט לא קוראים טוב את הנתונים. עוד שבוע תתחיל הצמיחה, עוד שבועיים תיגמר האבטלה, ממש במלים האלה. הוא עמד פה ואמר את הדברים הללו. תוכנית כלכלית רצינית של ממשלה צריכה להביא בחשבון ארבעה דברים. קודם כול היא צריכה להביא בחשבון, שנקלענו למצב הביש הזה בגלל המצוקה הביטחונית והמדינית שאליה הובילה אותנו הממשלה הזאת, וכל עוד לא נצא מהמצוקה הזאת אין לנו סיכוי גם בתחום הכלכלי.
היא חייבת לכלול הבנה, שבלי פנייה אל העולם ובקשה שיעזור לנו לפתור את הבעיות עם שכנינו פה, לא נגיע לדבר. היא חייבת לכלול שלושה מרכיבים אחרים: 1. הטלת נטל על ההון; 2. השתתפות של הציבור החרדי בנטל - ציבור שהיום אינו משתתף בנטל; 3. טיפול בנטל עצמו, שהוא ההתנחלויות המהוות נטל על ביטחון המדינה. בנושא ההון, אני שואל אתכם, איך ייתכן שכאשר שר האוצר רוצה להחליט בנושא מסוים וכאשר הממשלה רוצה להחליט, אפשר להחליט מהיום למחר, או באים לכנסת ומחליטים. מס על סיגריות מטילים ביום, דברים אחרים עושים בצורה מהירה, ואילו להטיל מס על ההון, על הבורסה - לשם זה צריך ועדה. למה? כיוון שכל חברי הכנסת בלי יוצא מן הכלל תומכים בכך, בגלל זה צריך ועדה? או כיוון שכבר היתה ועדה, צריך עוד ועדה? או אולי כיוון שהממשלה הזאת מנסה להגן על קומץ בעלי הון, וזה מעניין אותה יותר מאשר לעזור לציבור שנושא בנטל הכלכלי, לציבור שחזר עכשיו מצווי-8, לציבור שמתקשה לגמור את החודש. למה צריך ועדה? הרי כבר היתה ועדה, היא קבעה בדיוק איך לעשות את זה. אם היו אומרים שצריך ועדה כדי לשקול כיצד לקצץ את הקצבאות, הייתי אומר שאולי לכך צריך ועדה. את זה לא בדקו. למה צריך ועדה, כדי לבדוק את נושא המס על הבורסה? יש לכך רק תשובה אחת: שר האוצר הוא כנראה חבר הכנסת היחיד שמתנגד להטלת מס על הבורסה. הוא גם אמר זאת בלי בושה, כאשר היה הדיון בדוח ועדת בן-בסט. לכן מקימים ועדה, וכך מתחמקים מהתשובה. תוכנית כלכלית רצינית חייבת לכלול השתתפות של הציבור החרדי בנטל. היא חייבת לכלול את ביטול חוק הלפרט, את ביטול משרד הדתות, את ביטול המועצות הדתיות. אני מפנה אתכם לנתונים הפשוט מזעזעים, של ההשוואה בין התנאים של אברך לבין התנאים של סטודנט: איך ייתכן שאברך מקבל הבטחת הכנסה, בזמן שסטודנט צריך לעבוד לפרנסתו ולשלם לאוניברסיטה? עיני אינה צרה במי שלומד תורה. אני בעד זה שילמדו. מצדי, שיהיה גם על חשבון המדינה. אם סטודנטים ילמדו על חשבון המדינה, שילמדו גם הם על חשבון המדינה. למה האפליה הזאת? זה מעודד צמיחה? לא, זה מעודד שנאה בציבור, זה מעודד מיתון, זה מעודד אנשים לא ללכת לעבודה, זה מעודד אנשים לא להתקדם. למה אברך צריך לקבל הנחה בארנונה, שסטודנט לא מקבל או מקבל בצורה שונה? למה הוא מקבל הנחה במס בריאות, שסטודנט לא מקבל? למה בחינוך העצמאי וב"מעיין החינוך התורני" יש %40 יותר שעות שבועיות מאשר בחינוך הממלכתי? מה יש, הילדים שלכם טובים יותר מהילדים שלנו? למה? עד מתי? תוכנית כלכלית רצינית חייבת לטפל גם בנטל עצמו. ההתנחלויות הן נטל על ביטחון המדינה. הן הובילו אותנו למלחמה הזאת.
הן מדרדרות את כלכלתנו. אני רוצה להפנות אתכם לדוח של "מרכז אדוה", שהוא דוגמה אחת. בשנות ה-90 היה ממוצע ההשקעה של המדינה בהתנחלות בשטחים לנפש כמעט 4,000 ש"ח - 3,769 ש"ח. לעומת זאת, בעיר פיתוח, לא עיר כמו תל-אביב, שבה משקיעים פחות ובצדק, בעיר פיתוח - קצת יותר מ-2,000 ש"ח. 2,300 ש"ח. זאת אומרת, כפליים למתנחל.
סלילת כבישים: בעשור האחרון - 17 מ"ר של כביש לכל מתנחל, בעוד שבתוך הארץ רק 5 מ"ר. כמעט פי-ארבעה. זה משרת צמיחה?
תקשיב: בבית-אל, מעבר ל"קו הירוק", ההשקעה בחינוך - הרי הילדים של כולנו אמורים להיות שווים - 2,928 שקלים חדשים לתלמיד.
באלקנה, אחד היישובים העשירים בארץ, ההשקעה לתלמיד היא 2,783 ש"ח. תקשיב טוב, חבר הכנסת זאב, באלעד - שם לא גרים בוחרים של מרצ - 360 ש"ח לתלמיד. עשירית; תקשיב היטב, הרב רביץ. בקרני-שומרון - 2,596 ש"ח לתלמיד, בבוקעאתא - 400 ש"ח. שם בכלל גרים דרוזים. לדרוזים צריך לשלם? מה פתאום שהממשלה תשלם לדרוזים. הגיע הזמן, שגם המתנחלים, שמהווים נטל, יפסיקו להוות נטל. אני רוצה שפעם אחת יבואו לכאן ויאמרו לנו, למה %15 מתקציב המדינה לסלילת כבישים מושקעים מעבר ל"קו הירוק", למה %30 מתקציב הדתות של המדינה מושקעים מעבר ל"קו הירוק".
הטלת מע"מ מגדילה את הפערים, זה מס על הצריכה, ולכן זה יגדיל את המיתון. קיצוץ הקצבאות ישלח מאות אלפים אל מתחת לקו העוני. הקיצוץ הפחדני האחיד בתקציב, איזה מין קיצוץ זה? יש לקצץ בישיבות, אין לקצץ בחינוך. יש לקצץ בהתנחלויות, אין לקצץ בבריאות. צריך קיצוץ סלקטיבי. ומלה אחרונה למפלגת העבודה: היו אמיצים. הבטחתם אתמול, שאם לא יבטלו את ההטבות למתנחלים ואם לא יבטלו את חוק הלפרט, תצביעו נגד הממשלה ונגד התוכנית. הנה ההזדמנות.
רק כמות. אדוני היושב-ראש, אדוני השר, חברות וחברי הכנסת, הממשלה המנופחת והשמנה ביותר בתולדות מדינת ישראל נכשלה. בשעה שאנחנו מביעים פה אי-אמון בממשלה, מיליוני ישראלים מבוהלים ומפוחדים מתוכניותיה של הממשלה, או יותר נכון מפוחדים מחוסר תוכניותיה וחוסר מדיניותה של הממשלה, רצים אל הבורסה ואל הדולר, הפילו את הבורסה, העלו את הדולר, וכך הכריזו במין משאל-עם אי-אמון בממשלה הזאת. יותר מרבע מיליון מובטלים הם ההוכחה לכישלון המוחלט של הממשלה. זו ממשלה שלא רק שאינה ראויה לאמון, היא גם ממשלה לא אמינה. רק לפני חודשיים עמד פה שר האוצר והבטיח לנו הבטחות על צמיחה. הצמיחה שהבטיח לנו שר האוצר היא כל כך גדולה, שרק למחרת הוא אמר לנו: מחר תקראו בעיתונים נתונים חדשים שלא שמעתם עליהם. אבל לא היה דבר ולא חצי דבר. אין פלא שהוא לא מעז להראות פה את הפרצוף שלו אחרי שהוא הונה אותנו בצורה כל כך גסה. אמרנו לו שהתחזיות שלו על 4% צמיחה הן תחזיות של הבל שאין בהן שום היגיון, כל הכלכלנים אמרו את זה, אבל הוא התעקש להאמין. אין פלא שהוא האמין, הרי הוא האמין שאריק שרון יביא שלום וביטחון בתוך שבוע, או מקסימום חודש, אז בוודאי שתהיה צמיחה. אבל אין שלום ואין ביטחון, וגם סיכויי השלום התרחקו. יותר ויותר קורבנות בשני הצדדים משלמים בחייהם על המדיניות הכושלת של הממשלה הזאת, יותר ויותר פעולות טרור, ובשני הצדדים אנשים נפגעים, יוצאים לפעולות נקם, נפתחה חזית צפונית חדשה, אמברגו נשק של חלק ממדינות אירופה. נכון, לא את כל זה יכול היה לחזות שר האוצר. גם אנחנו, שהערכנו שהממשלה הזאת תיכשל כישלון גדול, לא העלינו על דעתנו, שהכישלון יהיה כל כך חרוץ וכל כך מהיר, כל כך עקוב מדם וכל כך יקר בכסף. גם אנחנו לא העלינו זאת על דעתנו. רק לפני חודשיים בא לכאן שר האוצר הלא-אמין ובתחזיות שלו על צמיחה של 4% הודיע שעכשיו יש כסף לחלק. הוא הביא כאן לדוגמה את דוח-רבינוביץ וחילק 700 מיליון שקל לכרישי הנדל"ן ולעשירי הארץ, ובכך פטר ממס את הנדל"ן, הענף היחיד בארץ שהיה עליו מס על ההון, בעוד כולם מדברים על כך שצריך להטיל מס על ההון ופחות מס על העובדים, פחות מס על אנשים שקשה להם, שמשרתים במילואים, שמשלמים את המסים ומתקשים לגמור את החודש. באו לכאן ופטרו ממס בסכום של 700 מיליון שקל. כל זה היה לפני פחות מחודשיים. באותו שבוע באו לכאן ופטרו ממס בכמעט מיליארד שקל ונתנו הנחות למתנחלים וגם ביישובים אחרים. אמרנו לשר האוצר שאין כסף. הצלחנו להכניס איזו הסתייגות שהפטור הזה לא יחול על חברי כנסת ועל שרים בממשלה. היום באים ומקצצים ב-50%, עושים גזירה שווה בין ההתנחלויות לבין הנגב והגליל, כאילו הדברים דומים, כאילו יש דמיון בין הדברים. הרי היתה שעת כושר בלתי רגילה אפילו מהימין. אני קראתי, שאפילו חברי, חבר הכנסת צבי הנדל, אמר שההטבות לאלקנה ולמעלה-אדומים הן בלתי מוצדקות ומוגזמות. הרי היתה על זה הסכמה בקרב כל הציבור, בכל חלקי הבית הזה. אז באים ופוגעים בקריית-שמונה ובבאר-שבע בשם הקיצוץ הקטן הזה באלקנה. איפה ההיגיון? אני לא אומר שאין דמיון בין הנגב והגליל לבין יהודה ושומרון. יש דמיון, ההתיישבות בגליל ובנגב היא הציונות, וההתיישבות ביהודה ושומרון היא המשגה הגדול ביותר של הציונות בכל תולדותיה. זה הדמיון היחיד שיש בין הדברים הללו. גם לא שמעתי שביטלו את התקציבים שמגיעים ביהודה ובשומרון לעד פי-שלושה מאשר בגליל ובנגב. רק לפני חודשיים האריכו בבית הזה את הזיכוי ממס למשכירי דירות, עוד הפעם הטבות לבעלי ההון. כל זה היה בסדר. רק לפני חודשיים עמד פה שר האוצר והבטיח לנו שאנחנו פשוט לא קוראים טוב את הנתונים. עוד שבוע תתחיל הצמיחה, עוד שבועיים תיגמר האבטלה, ממש במלים האלה. הוא עמד פה ואמר את הדברים הללו. תוכנית כלכלית רצינית של ממשלה צריכה להביא בחשבון ארבעה דברים. קודם כול היא צריכה להביא בחשבון, שנקלענו למצב הביש הזה בגלל המצוקה הביטחונית והמדינית שאליה הובילה אותנו הממשלה הזאת, וכל עוד לא נצא מהמצוקה הזאת אין לנו סיכוי גם בתחום הכלכלי.
היא חייבת לכלול הבנה, שבלי פנייה אל העולם ובקשה שיעזור לנו לפתור את הבעיות עם שכנינו פה, לא נגיע לדבר. היא חייבת לכלול שלושה מרכיבים אחרים: 1. הטלת נטל על ההון; 2. השתתפות של הציבור החרדי בנטל – ציבור שהיום אינו משתתף בנטל; 3. טיפול בנטל עצמו, שהוא ההתנחלויות המהוות נטל על ביטחון המדינה. בנושא ההון, אני שואל אתכם, איך ייתכן שכאשר שר האוצר רוצה להחליט בנושא מסוים וכאשר הממשלה רוצה להחליט, אפשר להחליט מהיום למחר, או באים לכנסת ומחליטים. מס על סיגריות מטילים ביום, דברים אחרים עושים בצורה מהירה, ואילו להטיל מס על ההון, על הבורסה – לשם זה צריך ועדה. למה? כיוון שכל חברי הכנסת בלי יוצא מן הכלל תומכים בכך, בגלל זה צריך ועדה? או כיוון שכבר היתה ועדה, צריך עוד ועדה? או אולי כיוון שהממשלה הזאת מנסה להגן על קומץ בעלי הון, וזה מעניין אותה יותר מאשר לעזור לציבור שנושא בנטל הכלכלי, לציבור שחזר עכשיו מצווי-8, לציבור שמתקשה לגמור את החודש. למה צריך ועדה? הרי כבר היתה ועדה, היא קבעה בדיוק איך לעשות את זה. אם היו אומרים שצריך ועדה כדי לשקול כיצד לקצץ את הקצבאות, הייתי אומר שאולי לכך צריך ועדה. את זה לא בדקו. למה צריך ועדה, כדי לבדוק את נושא המס על הבורסה? יש לכך רק תשובה אחת: שר האוצר הוא כנראה חבר הכנסת היחיד שמתנגד להטלת מס על הבורסה. הוא גם אמר זאת בלי בושה, כאשר היה הדיון בדוח ועדת בן-בסט. לכן מקימים ועדה, וכך מתחמקים מהתשובה. תוכנית כלכלית רצינית חייבת לכלול השתתפות של הציבור החרדי בנטל. היא חייבת לכלול את ביטול חוק הלפרט, את ביטול משרד הדתות, את ביטול המועצות הדתיות. אני מפנה אתכם לנתונים הפשוט מזעזעים, של ההשוואה בין התנאים של אברך לבין התנאים של סטודנט: איך ייתכן שאברך מקבל הבטחת הכנסה, בזמן שסטודנט צריך לעבוד לפרנסתו ולשלם לאוניברסיטה? עיני אינה צרה במי שלומד תורה. אני בעד זה שילמדו. מצדי, שיהיה גם על חשבון המדינה. אם סטודנטים ילמדו על חשבון המדינה, שילמדו גם הם על חשבון המדינה. למה האפליה הזאת? זה מעודד צמיחה? לא, זה מעודד שנאה בציבור, זה מעודד מיתון, זה מעודד אנשים לא ללכת לעבודה, זה מעודד אנשים לא להתקדם. למה אברך צריך לקבל הנחה בארנונה, שסטודנט לא מקבל או מקבל בצורה שונה? למה הוא מקבל הנחה במס בריאות, שסטודנט לא מקבל? למה בחינוך העצמאי וב"מעיין החינוך התורני" יש 40% יותר שעות שבועיות מאשר בחינוך הממלכתי? מה יש, הילדים שלכם טובים יותר מהילדים שלנו? למה? עד מתי? תוכנית כלכלית רצינית חייבת לטפל גם בנטל עצמו. ההתנחלויות הן נטל על ביטחון המדינה. הן הובילו אותנו למלחמה הזאת.
הן מדרדרות את כלכלתנו. אני רוצה להפנות אתכם לדוח של "מרכז אדוה", שהוא דוגמה אחת. בשנות ה-90 היה ממוצע ההשקעה של המדינה בהתנחלות בשטחים לנפש כמעט 4,000 ש"ח – 3,769 ש"ח. לעומת זאת, בעיר פיתוח, לא עיר כמו תל-אביב, שבה משקיעים פחות ובצדק, בעיר פיתוח – קצת יותר מ-2,000 ש"ח. 2,300 ש"ח. זאת אומרת, כפליים למתנחל.
סלילת כבישים: בעשור האחרון – 17 מ"ר של כביש לכל מתנחל, בעוד שבתוך הארץ רק 5 מ"ר. כמעט פי-ארבעה. זה משרת צמיחה?
תקשיב: בבית-אל, מעבר ל"קו הירוק", ההשקעה בחינוך – הרי הילדים של כולנו אמורים להיות שווים – 2,928 שקלים חדשים לתלמיד.
באלקנה, אחד היישובים העשירים בארץ, ההשקעה לתלמיד היא 2,783 ש"ח. תקשיב טוב, חבר הכנסת זאב, באלעד – שם לא גרים בוחרים של מרצ – 360 ש"ח לתלמיד. עשירית; תקשיב היטב, הרב רביץ. בקרני-שומרון – 2,596 ש"ח לתלמיד, בבוקעאתא – 400 ש"ח. שם בכלל גרים דרוזים. לדרוזים צריך לשלם? מה פתאום שהממשלה תשלם לדרוזים. הגיע הזמן, שגם המתנחלים, שמהווים נטל, יפסיקו להוות נטל. אני רוצה שפעם אחת יבואו לכאן ויאמרו לנו, למה 15% מתקציב המדינה לסלילת כבישים מושקעים מעבר ל"קו הירוק", למה 30% מתקציב הדתות של המדינה מושקעים מעבר ל"קו הירוק".
הטלת מע"מ מגדילה את הפערים, זה מס על הצריכה, ולכן זה יגדיל את המיתון. קיצוץ הקצבאות ישלח מאות אלפים אל מתחת לקו העוני. הקיצוץ הפחדני האחיד בתקציב, איזה מין קיצוץ זה? יש לקצץ בישיבות, אין לקצץ בחינוך. יש לקצץ בהתנחלויות, אין לקצץ בבריאות. צריך קיצוץ סלקטיבי. ומלה אחרונה למפלגת העבודה: היו אמיצים. הבטחתם אתמול, שאם לא יבטלו את ההטבות למתנחלים ואם לא יבטלו את חוק הלפרט, תצביעו נגד הממשלה ונגד התוכנית. הנה ההזדמנות.
הכנסת רואה חשיבות רבה בקיום יחסים תקינים של שיתוף פעולה עם מדינות העולם בכל התחומים. הכנסת קוראת לממשלה לקדם את תהליך השלום כבסיס למאמציה לקשירת קשרים פוליטיים וכלכליים בעולם בכלל ועם ארצות-הברית, האיחוד האירופי, מדינות ערב, סין, הודו ויפן בפרט. הכנסת מביעה דאגה מהידרדרות מצבה של ישראל בעולם. הכנסת מגנה בתוקף את האנטישמיות המתפשטת בעולם ובאירופה בפרט. הכנסת קובעת, כי הכיבוש ותנופת הבנייה וההתנחלויות פוגעים פגיעה קשה במעמדה של ישראל בעולם.
לכן אני חושב שחשוב מאוד שנעלה את הדברים הללו כאן ונבדוק את עצמנו. אנחנו אומנם לא אחראים לכל כדור הארץ. לנו יש איזו פיסה ממש ממש קטנה מהכדור הזה, אף שחלק מהדברים שאנחנו עושים יכולים להשפיע על כל כדור הארץ, אבל בסופו של דבר עדיף שנדאג לפיסה הקטנה הזאת. מדינת ישראל היא מהמדינות הצפופות בעולם. אם אנחנו מנטרלים את הנגב, זה בולט עוד יותר. אם אנחנו לא נדאג לשמור לעצמנו עתודות למען הדורות הבאים, פשוט לא יהיה לדורות הבאים. רק היום שמעתי, ששר הביטחון - אני לא יודע מה זה קשור לביטחון, אבל שיהיה - החליט לאשר הקמתה של היאחזות נחל חדשה בנחל עירון, שנמצא בתוך "הקו הירוק", ואדי-עארה. הנה דוגמה כיצד אנחנו מפקירים את העתיד של הדורות הבאים בשביל החלטות פוליטיות, רגעיות. חושבים אולי ש-50 חיילים שיימצאו שם ימנעו, אני אפילו לא יודע מה, אני לא מסוגל לחשוב, כשאנחנו יודעים שהולכות ונגמרות עתודות הקרקע במדינת ישראל, כשאנחנו יודעים שהקמה של יישובים חדשים היום, במצב שלנו, היא בזבזנית בקרקע, היא גורמת להשחתה של העתודות הללו. זה עוד כבישים, זה עוד תשתיות למקומות הללו, עוד בתים חד-קומתיים שתופסים מקום. עוד כמה יישובים כאלה ופשוט לא יהיה לדורות הבאים איפה לגור פה. הם יצטרכו אולי לגור בים, אני לא יודע מה. זו רק דוגמה אחת לדברים שנעשים. אני רוצה לברך את השר לאיכות הסביבה, שפעיל במספר רב של נושאים ומנסה לעמוד בפרץ כנגד הרוב, בסופו של דבר, שמנסה להשחית את הסביבה. תועלה כאן עוד מעט הצעת חוק חשובה שהוא יוזם. חשובה מאוד העמידה שלך בפרץ גם בנושא חוק הפיקדון, שמחר, יום הסביבה הבין-לאומי, רוצים לבוא ולהניס אותו. נכון שהחוק הזה לא כל כך מצליח, נכון שיש לו קשיי הסתגלות גדולים מאוד, שעדיף היה שלא היו, אבל לבטל אותו היום? ללכת אחורה? ואם יבטלו אותו היום, מי יודע אם אי-פעם הוא יהיה. העמידה שלך בפרץ מול הניסיונות להרחיב את תוכניות הוול"לים - כאילו התוכניות הללו כפי שהן קיימות היום אינן גרועות דיין, צריך עוד להרחיב אותן ולהחיל אותן על תוכניות בנייה של 5,000 יחידות דיור, כאילו חסרות לנו יחידות דיור ריקות בארץ, כאילו נגמרו הניסיונות של הממשלה למכור את הבתים הללו אפילו חינם. אני חושב, שכל הדברים האלה ועוד רבים אחרים, שאי-אפשר להזכירם בשלוש דקות, צריך לדון עליהם ברצינות, ולכן אציע לקיים דיון במליאה.
עוד הפעם לשלם להתנחלויות? עוד כסף להתנחלויות?
עוד כסף מהמדינה להתנחלויות?
אדוני היושב-ראש, אדוני ראש הממשלה, חברות וחברי הכנסת, יכולתי לבוא לכאן ולהגיד, שההתנחלויות נוגדות את החוק הבין-לאומי, סותרות את אמנת ז'נבה הרביעית, סותרות את אמנת בית-הדין הבין-לאומי הפלילי שמדינת ישראל חתמה עליה, ואפילו אולי גם להשתמש במלים שהאמנות האלה מזכירות בהן את ההתנחלויות. אבל אולי זה לא טוב כי ממתי אנחנו מקיימים חוקים, ועוד חוקים בין-לאומיים? אם אני אשתמש במלים האלה נגד יהודים, אז עדיף אולי שאני לא אעשה את זה. אני יכול להגיד שההתנחלויות הן נטל ביטחוני, אבל כולכם גם יודעים את זה, הרי לא זו השאלה בכלל.
לא מעניינת אתכם העובדה שהן נטל ביטחוני. הנה, צודק חבר הכנסת דרוקמן. בעצם יש לכם אידיאולוגיה: ארץ-ישראל השלמה, אנחנו נשב באמצע עזה, אנחנו נשב באמצע חברון. לא מעניין אותנו הביטחון, לא מעניינים אותנו החיים של חיילי צה"ל.
השר ריבלין, אני יודע שזאת עמדתך, ואני מכבד אותה, אבל אני לא מסכים אתה. ההתנחלויות הן נטל ביטחוני כבד על מדינת ישראל. הגב שלנו לא יכול לשאת עוד את הנטל הזה. הן לא רק נטל ביטחוני, הן גם נטל כלכלי קשה. ראינו רק כרגע דוגמה בנושא המכס. אפילו ועדת שרים לענייני חקיקה התנגדה לנושא הזה, אבל הם סגרו איזה דיל עם משרד האוצר, אז נשלם להם גם את המכס. הגב שלנו נושא אותם כל השנים, הוא ימשיך לשאת אותם.
הבאנו את הצעת החוק הזאת לראשונה כשפרצה מלחמת שלום ההתנחלויות. אז אמרתם לנו: יורים עליהם, הם תחת אש. היום יורים עליהם יותר והם יותר תחת אש כי הממשלה נכשלה בהבאת השקט.
אז בואו ואל תיתנו שום פרס לא לטרור ולא לערפאת ולא לאף אחד, תנו פרס לחיילי צה"ל. השבוע גויסו עוד חיילים בצו-8 כדי לשמור בהתנחלויות, באזור בנימין ובאזורים אחרים. אפשר לפנות התנחלויות ואת האנשים שנשלחו לשם גם בצו-8, גם בצו מיוחד, גם בצו רגיל, גם חיילים בשירות סדיר, גם חיילים בקבע. אולי חצי מהם נעביר ל"קו הירוק", על מנת שפעם ראשונה מאז מלחמת ששת הימים צה"ל יקבל את הפקודה להגן על מדינת ישראל ולא רק להגן על המתנחלים. אולי חצי מהם יוכלו לחזור לעבודתם באזרחות, ללימודים באוניברסיטה, לעבודתם במגזר היצרני, לנסות לחלץ את המשק מהמשבר הקשה שהולכתם אותנו אליו.
במקום זה אתם באים ומביאים טיעון, והשר שהוא הכי חבר שלי בממשלה הזאת אומר - הסכם אוסלו. עם כל הכבוד, השר נוה, הסכם אוסלו קבע, שעתיד ההתנחלויות יוכרע בתוך חמש שנים. זה כבר נגמר לפני שלוש שנים. אז אי-אפשר לבוא ולהתנגד לנושא הזה בשם הסכמי אוסלו. ההתנחלויות הן בלתי מוסריות, הן בלתי חוקיות, הן מהוות נטל בלתי אפשרי על ביטחון המדינה ועל כלכלתה, ולכן צריך לפנות אותן.
גברתי היושבת-ראש, אדוני השר, אדוני סגן השר, חברי הכנסת, שוב פיגוע, שוב נתניה, שוב אותם מראות נוראים, אותם הרוגים שלכולנו קשה לראות, הפצועים שנאבקים על חייהם, ובעצם נראה שדבר לא השתנה. שוב פשע מלחמה של הפלסטינים במלחמה שלהם על עצמאותם. מאז תחילת מבצע "חומת מגן", פחות מחודשיים, נהרגו 93 ישראלים מעבר ל"קו הירוק" ובתוך "הקו הירוק", הרבה יותר מאשר בכל חודשי כהונתו של אהוד ברק. ואז רעדה הארץ ורעדה האדמה והדיחו את ראש הממשלה, ממש כך, על הדברים האלה, וכאן כולם מרוצים מהממשלה שרק מדרדרת אותנו מדחי אל דחי. וגם עכשיו, כשהיא טוענת ששקט - אני לא רואה את השקט, אבל נכון, דרדרו אותנו למצב כל כך קשה בחודש מרס, שחודש אפריל שהיה החודש השני הכי גרוע באינתיפאדה, מקום מס' 2 עם הכי הרבה הרוגים, אז הוא היה קצת פחות גרוע מחודש מרס אולי, אבל אנחנו לא מתקדמים לשום מקום. עומדים שרי החוץ הערבים בביירות ומאשרים את התוכנית הסעודית, שבניגוד למה שנאמר כאן קודם, היא בעצם אומרת שטחים תמורת שלום. כל מדינות ערב אומרות את זה. דרך אגב, יכול להיות שהן משקרות, אני לא יודע, אבל הן אומרות את זה, לרבות הסורים, לרבות הלבנונים. הם אומרים: תחזרו לגבולות 1967, נקיים אתכם יחסים נורמליים. אני לא יודע מה זה שלום, ואני גם לא בטוח שהם אומרים שלום, אבל יחסים נורמליים. ומה בקשר לשאלה של זכות השיבה? ראינו את ההתרוצצות הפלסטינית שם. הם אמרו: פתרון מוסכם של זכות השיבה. זאת אומרת, מוסכם עלינו, הם יודעים טוב מאוד מה מוסכם עלינו, על כל חברי הבית הזה, שעלינו לא מוסכם מימוש זכות השיבה הפלסטינית לתוך תחומי מדינת ישראל. יש להם זכות? - יש להם זכות, נו, מה אני יכול לעשות? המימוש - לזה אנחנו לא מסכימים. בדיוק כפי שאנחנו לא מסכימים למימוש זכותם של המתנחלים, שיש להם זכות לגור מעבר ל"קו הירוק". זה הרי בדיוק אותו דבר, זו אותה משוואה. לכן הממשלה הזאת חייבת לחתור להפרדה מהפלסטינים, להיפרדות לשתי מדינות ולקבלה של היוזמה הסעודית הערבית, שרק על בסיסה ייתכן הסדר ותיתכן הפסקת הטרור.
אדוני היושב-ראש, לפני שמונה ימים הבטיחו שר הביטחון וראש הממשלה, כי חיילי המילואים שגויסו בצו-8 לצורך אבטחת יישובים, אבטחת התנחלויות בשטחים, ישוחררו לאלתר. אני רוצה להפנות את תשומת הלב של המליאה ושל כל הציבור לכך, שלא היה ולא נברא. אותם 500 חיילים שגויסו לפני שבוע עדיין מאבטחים יישובים, עדיין שומרים בהתנחלויות, עדיין מסכנים את חייהם. איש לא שחרר אותם. כרגיל, הפירו את ההבטחות.
הצעת סיכום של סיעת מרצ: 1. הכנסת רואה בחומרה את ההידרדרות הביטחונית המתאפיינת בעיקר בפיגועי התאבדות בתוך "הקו הירוק". 2. הכנסת קוראת לממשלת ישראל להקים גדר ביטחונית לאורך "הקו הירוק" מהר ככל האפשר, תוך פינוי כל ההתנחלויות ברצועת-עזה ופינוי מסיבי של התנחלויות בגדה המערבית, שהן נטל ביטחוני כבד מנשוא. 3. הכנסת קובעת, כי בגלל שיקולים אידיאולוגיים פסולים של הממשלה נפגע ביטחון ישראל. 4. הכנסת קוראת לממשלה להתחיל במשא-ומתן מדיני על בסיס היוזמה הסעודית, שפירושה כל השטחים תמורת כל השלום והרעיון של שתי מדינות לשני העמים.
אדוני היושב-ראש, אדוני ראש הממשלה, חברי הכנסת, אנחנו יושבים פה בימים האחרונים ודנים בתוכנית הכלכלית, והבוקר קיפחו את חייהם עוד 17 אזרחים ישראלים, עוד 17 משפחות איבדו את יקיריהן ועוד עשרות נלחמים על חייהם. וברגע הזה שאנחנו יושבים פה אני חושב שהלב של כולנו אתם, ויותר מזה, אולי הם גם מזכירים לנו מדוע נקלענו למצוקה הכלכלית הזאת - בגלל המצוקה הביטחונית ובגלל העדר מדיניות נכונה, גם של הממשלה, בתחום הביטחוני והמדיני. שמענו היום על עוד 10,000 מובטלים שנוספו על כמעט 270,000 מובטלים, והאבטלה כבר מתקרבת בצעדי ענק אל %11, שיעור שבעצם לא היה כבר עשר שנים, ויכול להיות שהאבטלה תפרוץ את השיא מלפני עשר שנים. ואנחנו מביאים פה עוד תוכנית כלכלית רעה, תוכנית כלכלית שהיא רעה גם בגלל מה שאין בה והיא רעה גם בגלל מה שיש בה. היא רעה קודם כול בגלל מה שאין בה: אף שאנחנו מדברים על כך כבר זמן רב, ואף שהוקמה ועדה ועוד ועדה ועוד ועדה, והוועדה האחרונה ביקשה עוד דחייה במסקנות שלה, עדיין אין בה מס על ההון, אין בה מס על הנדל"ן, שרק לפני חודשיים פטרנו אותו ממסים בהיקף של 700 מיליון שקלים. היא רעה מפני שאין בה קיצוץ של מאות מיליונים, שהולכים ללא הצדקה, ללא מבחנים שוויוניים, לצורכי דת. היא רעה מפני שאין בה קיצוץ של מיליארדים שמוזרמים וממשיכים לזרום - והקצב רק הולך וגובר - להתנחלויות שבשטחים הכבושים. אבל היא רעה עוד יותר בגלל מה שיש בה. היא רעה בגלל ההעלאה של המע"מ, שהוא מס רגרסיבי שיפגע קודם כול בשכבות החלשות, שהוא מס על הצריכה בתקופה של מיתון. ראינו כיצד יצאה ארצות-הברית מהמיתון - אגב, היא לא נכנסה אליו, היא לא היתה במיתון, לפחות לא מהבחינה הרשמית - בעיקר בזכות הצריכה הפרטית. אז אנחנו הולכים ומטילים מס על הצריכה. היא רעה בגלל זה שהמע"מ הוא גם מס שאינני אומר שהוא גורם אינפלציה, אבל בוודאי מעלה את המחירים בשעה שכולנו חוששים מסטגפלציה, זאת אומרת, גם אינפלציה שמרימה ראש בחודשים האחרונים וגם מיתון ואבטלה. היא רעה מפני שהקיצוצים שיש בה באים קודם כול מהשכבות החלשות, ו=%60 מהם ישלמו ארבעת העשירונים התחתונים. היא רעה בגלל זה שיש בה ממש אכזריות, חוסר לב כלפי המשפחות ברוכות הילדים, שבדרך כלל אינן נמנות עם המצביעים שלי או עם מצביעי מפלגתי, אבל זה לא קשור, ולאחר שכבר קיצצו %12 בקצבאות הילדים הולכים לקצץ לחלק גדול מהן עוד %24 - ל=%56 מהן, ומביאים אותן למצב שאני חושב שהן עדיין לא מבינות שהן הולכות להגיע אליו בשל העובדה שהן עדיין לא שמעו ולא הפנימו את מה שהולך לקרות, אבל כשהן ישמעו ייפול דבר בישראל ויקרו מהומות במגזרים הללו שעליהם מדובר. אבל התוכנית הזאת רעה קודם כול מפני שהיא מכניסה את ישראל בשערי האפרטהייד. היא מכניסה אותנו למקום של אפליה בין דם לדם. שמענו את הוויכוחים שהיו היום והיו אתמול בוועדה שהכינה את התקציב, איך בדיוק לארגן את האפליה הזאת שהיא לא תפלה חרדים, שהיא תפלה רק ערבים. אני חושב שקלע ד"ר יצחק קדמן, יושב-ראש המועצה לשלום הילד, כשהשווה את זה לסיפור הידוע על המהנדסים בטכניון, שביקשו מהם לתכנן צינור שיוביל דם, והם התווכחו ביניהם איך בדיוק יעבור הצינור הזה, מה יהיה קוטרו, ולא שאלו למה להעביר דם. למה להפלות בין אדם לאדם? רוצים לעזור לחיילי המילואים? בבקשה. התוכנית הזאת לא עוזרת לחיילי המילואים. היא מדברת על מי שהיה 18 חודשים בצבא. מה זה קשור לחיילי מילואים? מה הקשר? התוכנית הזאת נותנת את ההטבות גם למי שהשתמט מהצבא לאחר 18 חודשים ולא עשה יום אחד מילואים. התוכנית הזאת נועדה אך ורק לשרת את המטרה של שנאה לערבים, ובתוך זה גאתה גם קצת שנאה מהצד לחרדים, ואולי גם לעולים חדשים אם מדובר על משפחות חד-הוריות. לדוגמה, עולה חדשה מרוסיה, גם היא לא תקבל. זאת אומרת, השנאה הזאת של שר האוצר, השנאה הזאת שלו לערבים, גרמה לו לכלול כאן עוד כל מיני דברים בלתי מוצדקים לחלוטין, ואני מאוד מקווה שבג"ץ יציל אותנו מהדבר הזה. אמר פה שר האוצר קודם לכן - ויושב-ראש הוועדה תיקן - שהתוכנית הזאת עברה בלי שום שינויים. זה לא נכון. בסעיף האחד והיחיד - אולי לא האחד והיחיד, אבל כמעט יחיד - שהתוכנית הזאת היתה בו מוצדקת לחלוטין, בסעיף הזה פגעו: הסעיף הזה שנותן הטבות מס ללא שום מבחן סוציו-אקונומי, ללא שום היגיון, ליישובים גם בגדה המערבית, גם ברצועת-עזה, גם בנגב, גם בגליל וגם בגולן, בלי שום מבחנים הגיוניים. חלק מהיישובים מוצדק אולי שיקבלו הטבת מס, אבל זה ניתן ללא שום מבחן. הסעיף הזה, שדרש קיצוץ של %50 בהטבות הללו, הופחת בהרבה ויצר חור של 360 מיליון שקל בתוכנית המקורית. רק לשם המחשה אציין, כי שר האוצר אמר שהוא כל כך דואג לחיילים. אנחנו ביקשנו שאולי לא יקפיאו את המענק לחיילים משוחררים; מדובר על 10 מיליוני שקל. החור הזה מדבר על 360 מיליון שקל. זה מותר. אבל 10 מיליוני שקל לחיילים המשוחררים - בוודאי ובוודאי אסור. דבר אחרון, אדוני היושב-ראש, ברשותך, מכיוון שאני מעריך ששמונה הדקות הולכות ואוזלות - - -
רק אמרתי - לקבל כסף מאדם מושחת, וכבר הם קופצים. אני לא יודע למה, כנראה יש לזה סיבה, אולי על ראש הגנב בוער הכובע. לקבל כסף מאדם מושחת, שהורשע על-ידי רשויות המס בארצו גם על עבירות פליליות, לדוגמה לצורך מימון בנייה ליהודים בחברון - - -
תחליט לתת את זה למתנחלים ולחרדים.
איך ייתכן מצב שלפי דוח של מערכת הביטחון הוקמו בשש השנים האחרונות 65 התנחלויות בלתי חוקיות. לדעתי המספר הוא גבוה בהרבה, אבל נגיד שזה 65. איך קורה דבר כזה לצה"ל, לצבא הגדול והחזק, שמאפשר דבר כזה? הרי כל פעם שיש הפגנה של "שלום עכשיו" מייד עוצרים אותה.
בא הצבא ומאפשר לפורעי חוק ללכת ולהיאחז בגבעות. איך ייתכן דבר כזה? איך ייתכן שהרמטכ"ל עדיין לא פוטר על דבר כזה?
איך ייתכן שבמצב שנוצר הצבא עוד שולח אנשים לשמור על אנשים שעלו לשם בניגוד לחוק?
הפקודה לשמור על מי שעלה לשם שלא כחוק, הפקודה הזאת בכלל חוקית? אני יכול להגיד דבר אחד, שצה"ל לא מוכן לבדוק את החוקיות של הפקודה הזאת. כשסירבו ארבעה חיילי נח"ל - ואני נגד סירוב, אני עצמי הולך לשטחים הכבושים בחודש הבא - אבל כשסירבו ארבעה חיילי נח"ל להגן על התנחלות בלתי חוקית וטענו, מה שנראה לי סביר, ואני כמ"פ בצבא כך מפרש את זה, שהפקודה להגן על התנחלות בלתי חוקית היא בלתי חוקית בעליל, סירב הצבא לשפוט אותם בבית-דין צבאי. הצבא התעקש שישפוט אותם קצין שאיננו מבין במשפטים, על מנת שיכריע את דינם, ולעוות בכך את הדין. זה המצב. כך הצבא מכפיף את עצמו לשיקולים של המתנחלים ולא לשיקולי הביטחון, וחיילים נהרגים, ולמתנחלים הללו לא אכפת. והם נהרגים, וגם לא אכפת להם. צריך להתחיל לפנות התנחלויות בצורה מסיבית. אם חפצי ביטחון אנחנו, אנחנו צריכים לשאול את עצמנו את השאלה: ביטחון או ארץ-ישראל השלמה. טוב ביטחון מארץ-ישראל השלמה.
אדוני היושב-ראש, חברי הכנסת, רבותי השרים, אי-אפשר לעלות הנה ביום כזה בלי לשלוח מפה את רגשותינו החמים ל-19 המשפחות השכולות, 18 בירושלים ואחת בכפר ברטעה, שקברו אתמול, קוברות היום ואולי חלק יקברו מחר את יקיריהן, ולשלוח מפה ברכת החלמה מהירה לפצועים, שחלקם עדיין נאבקים על חייהם. לצערי, הממשלה ממשיכה לנקוט פעולות מאותו סוג, שיחד עם הטעויות שביצעו הפלסטינים והטעויות שביצענו אנחנו הובילו אותנו למצב הטרגי הזה, תחת נקיטת קו שבעצם אומר כן ליוזמה הסעודית, כן לרעיון של שתי מדינות לשני עמים, כן לרעיון של שטחים תמורת שלום, כן לפינוי שטחים והתנחלויות. מעניין לעניין באותו עניין. אדוני היושב-ראש, בשש השנים האחרונות קמו בשטחים, לפי ספירתי, 80 מאחזים בניגוד לחוק.
לפי ספירתי קמו 80 מאחזים.
בשש השנים האחרונות קמו בשטחים - כמעט כולם בגדה המערבית, אבל אחד או שניים גם ברצועת-עזה - 80 מאחזים בניגוד לחוק.
המאחזים הללו קמו לא רק בניגוד לחוק שלנו, החוק הישראלי, אלא גם בניגוד לכל החלטה של כל הממשלות שהיו בשלטון מאז 1996, זאת אומרת, ממשלת נתניהו, ממשלת ברק וגם ממשלת שרון. יש לומר לזכותה של ממשלת ברק, שאין לי הרבה דברים לומר לזכותה, שבתקופתה לא הוקמו מאחזים לא חוקיים, אבל אולי הוועדה תמצא אחד שאני לא יודע עליו. זאת אומרת, הביצוע הזה היה לא רק מנוגד לחוק, אלא גם מנוגד להחלטות הממשלה, לקווי היסוד שלה ולהבטחותיה לבוחרים הישראלים, לחיילים שמשרתים במילואים, למי שמסכן את נפשו להגנת המקומות הללו. לא רק זאת, כמובן אין צורך לציין שההתנחלויות האלה הן גם מנוגדות לחוק הבין-לאומי. אבל זה, כידוע, ממש לא מעניין. אני אינני מבקש, בהקמת ועדת חקירה כזאת, לנהל את הדיון שאנחנו מקיימים על כל ההתנחלויות, בוודאי ובוודאי על התנחלויות בלתי חוקיות. עמדתי ידועה.
אם אתה רוצה, אני מוכן אחרי זה לעשות שעת שאלות בחוץ. ההתנחלויות הללו מהוות פגיעה באינטרס הלאומי של מדינת ישראל. הן פוגעות בצורה קשה בכלכלתה של המדינה והן פוגעות בביטחונה של המדינה בכלל ובביטחון החיילים המשרתים בשטחים בפרט. כמו-כן הן פוגעות כמובן גם בביטחונם של האנשים שהולכים ומקימים מאחזים כאלה על הגבעות, וחלקם, לצערי הרב, כבר אינם בין החיים.
לא על כך אני מבקש להקים ועדת חקירה. אני מבקש להקים ועדת חקירה סביב השאלה כיצד ייתכן שממשלת ישראל מחליטה החלטה - אני לא הייתי חבר אף לא באחת מהממשלות האלה, שתיים משלושתן או השתיים העיקריות גם מעולם לא קיבלו את אמוני; זאת אומרת, אני לא תמכתי בהן. אבל ממשלת ישראל מקבלת החלטה שלא יוקמו התנחלויות חדשות, אך בשטח הן קמות. זה מה שצריך לחקור. אגב, בניגוד למה שבשבוע שעבר הציעו לחקור, בעצם הצעה שהכנסת קיבלה, הציעו שהכנסת תחקור את עצמה. זה כמובן פסול. כאן צריך לחקור רק את השאלה כיצד קרה שבניגוד להחלטות הממשלה - יכול להיות, אגב, שהיו החלטות מוטעות, יכול להיות שהממשלה היתה צריכה לקבל החלטה על הקמת אלף התנחלויות בשטחים, יכול להיות, אני לא רוצה להיכנס לשאלה הזאת, יש לנו חילוקי דעות - כיצד קרה שהממשלה החליטה שלא יוקמו התנחלויות חדשות ובפועל הן קמו. לא זו בלבד שהן קמו, הן גם קיבלו מימון מקופת המדינה. הן קיבלו מקוואות, לדוגמה, על חשבון המדינה, ומעל לכול הן קיבלו חיילים שילכו לשם לחרף את נפשם, במקרה אחד לפחות גם ליהרג על הגנתן. זאת אומרת, מעל לכול, המדינה ידעה על קיומן ושלחה חיילים לשמור עליהן. זה כאילו המשטרה תשלח שוטרים לאבטח שוד בנק או משהו כזה. ממש על זה מדובר. איך קרה כדבר הזה, שצה"ל הגדול והחזק עם הלוויינים, עם צילומי האוויר, עם סיורים על הקרקע, עם סיורים בשטח, לא יכול היה למנוע את הדבר הזה? אני מתפלא, אדוני היושב-ראש. לפני כחודש ביקשתי להגיע עם קבוצת מפגינים מ"שלום עכשיו" לחברון להפגין. בא צה"ל ועצר אותנו, וכיבדנו את דעתו של הצבא.
כבר חבר הכנסת דרוקמן אמר שזה מפני שרצינו לבוא רק לחצי שעה. צה"ל עצר אותנו, וקיבלנו את החלטתו של הצבא. איך קרה שצה"ל לא מנע את העלייה הזאת על הקרקע, שהתרחשה, כאמור, לא רק בניגוד לאינטרסים הלאומיים שלנו אלא גם בניגוד להחלטת הממשלה, לחוק הישראלי ולחוק הבין-לאומי? לכן, אני מתאר לעצמי שלא יהיה פה איש שיתנגד לחקירה הזאת, כי בסך הכול זו חקירה של איך קרה שהופרו הדברים הללו.
אפשר אולי לצפות בקלטות וידיאו גם באוגנדה או במקום אחר. אין לנו מה לחפש פה, פשוט כך. שלא יספרו שאין כסף, כי זה סלע קיומנו, זה סלע קיומנו האמיתי. אני רוצה לקרוא מכאן, קודם כול לציבור, שפקד קצת פחות את האתרים האלה גם מסיבות מובנות, להתגייס על מנת להגיע לאתרים הללו, אבל בשום פנים ואופן אי-אפשר לתלות את העניין בציבור. הממשלה חייבת לפתור את הבעיה הזאת. "אין כסף" זה פשוט שטויות. מדובר פה בסכום שבסופו של דבר הוא שולי לחלוטין לעומת תקציבה של מדינת ישראל. אפילו לא פרומיל, משהו כמו רבע פרומיל מתקציבה של מדינת ישראל. המקומות הללו כשהם פתוחים חשובים יותר מהכול כמעט. הם חשובים יותר מעוד טנק, הם חשובים יותר מעוד מטוס, הם חשובים יותר מעוד התנחלות, הם חשובים יותר מעוד כביש, הם חשובים יותר מעוד ישיבה, הם חשובים יותר אפילו מעוד איזה מס קטן שהוטל על האזרחים.
למה נגד? ההתנחלויות. לא שמעת?
למה נגד? ההתנחלויות. לא שמעת?
אדוני היושב-ראש, אדוני השר, חברי וחברת הכנסת, אם נבחן את ההשתלשלות של מינהל מקרקעי ישראל והמעבר שלו בשנת 1996, עם הניצחון של ראש הממשלה אז נתניהו, ממשרד הבינוי והשיכון אל משרד התשתיות, ועכשיו את ההעברה ממשרד התשתיות אל משרד ראש הממשלה, לא נותר לנו אלא להציע אפילו בחוק את שינוי שמו ל"מינהל מקרקעי אריאל". פשוט מאוד, כל מקום שאליו הולך אריאל שרון, שם יהיה מינהל מקרקעי ישראל. הוא היה במשרד הבינוי והשיכון, הוא עבר למשרד התשתיות שהוקם במיוחד כדי שבתקופת נתניהו אריאל שרון לא ייעלב ואז תפרו לו משרד והעבירו לו את מינהל מקרקעי ישראל, ועכשיו כשהוא ראש הממשלה עוד הפעם חשקה נפשו במינהל מקרקעי אריאל ועוד הפעם הוא מקבל אותו. אני מציע שנקבע בחוק, שכל משרד שבו יהיה אריאל שרון מעתה והלאה - האיש לא מבטיח לנו שהוא יהיה ראש ממשלה לעולם - יקבל את מינהל מקרקעי ישראל. תגידו לי, זו התייחסות רצינית? זה מינהל תקין? ככה מנהלים מדינה, כשמעבירים מינהל ממקום למקום רק אם השר, במקרה הזה ראש הממשלה, דורש אותו? עוד דבר חשוב שאני רוצה לומר: מינהל מקרקעי ישראל הוא גוף שעושה הרבה דברים חיוביים מצד אחד, אבל מצד שני יש שם הרבה דברים מיותרים. אם ראש הממשלה רוצה לגלות אחריות למצבו של המשק ולמצבה של המדינה, יש לי הצעה. במינהל מקרקעי ישראל מוקצבים יותר מ-200 מיליון שקלים, לא פחות ולא יותר, כדי לממן הפקעות של אדמות בעיקר בהתנחלויות, בעיקר בהר-חומה ובמקומות אחרים. אם המשרד הזה, מינהל מקרקעי אריאל, כבר עובר לראש הממשלה ויש לו טיפה אחריות חברתית, ייקח את 200 מיליון השקלים הללו ויעשה בהם משהו יותר מועיל למשק. לדוגמה, איזו השקעה מעודדת צמיחה, אולי אפשר לחלק למיליון אזרחים שנמצאים מתחת לקו העוני - 200 שקל לכל אחד, או 1,000 שקל לכל משפחה; אולי בזה אפשר לקבל את החוק שיקבע שחייל שמשרת במילואים יקבל כתגמול מינימום שכר ממוצע במקום שכר מינימום.
אדוני היושב-ראש, אדוני השר, חברי וחברת הכנסת, אם נבחן את ההשתלשלות של מינהל מקרקעי ישראל והמעבר שלו בשנת 1996, עם הניצחון של ראש הממשלה אז נתניהו, ממשרד הבינוי והשיכון אל משרד התשתיות, ועכשיו את ההעברה ממשרד התשתיות אל משרד ראש הממשלה, לא נותר לנו אלא להציע אפילו בחוק את שינוי שמו ל"מינהל מקרקעי אריאל". פשוט מאוד, כל מקום שאליו הולך אריאל שרון, שם יהיה מינהל מקרקעי ישראל. הוא היה במשרד הבינוי והשיכון, הוא עבר למשרד התשתיות שהוקם במיוחד כדי שבתקופת נתניהו אריאל שרון לא ייעלב ואז תפרו לו משרד והעבירו לו את מינהל מקרקעי ישראל, ועכשיו כשהוא ראש הממשלה עוד הפעם חשקה נפשו במינהל מקרקעי אריאל ועוד הפעם הוא מקבל אותו. אני מציע שנקבע בחוק, שכל משרד שבו יהיה אריאל שרון מעתה והלאה – האיש לא מבטיח לנו שהוא יהיה ראש ממשלה לעולם – יקבל את מינהל מקרקעי ישראל. תגידו לי, זו התייחסות רצינית? זה מינהל תקין? ככה מנהלים מדינה, כשמעבירים מינהל ממקום למקום רק אם השר, במקרה הזה ראש הממשלה, דורש אותו? עוד דבר חשוב שאני רוצה לומר: מינהל מקרקעי ישראל הוא גוף שעושה הרבה דברים חיוביים מצד אחד, אבל מצד שני יש שם הרבה דברים מיותרים. אם ראש הממשלה רוצה לגלות אחריות למצבו של המשק ולמצבה של המדינה, יש לי הצעה. במינהל מקרקעי ישראל מוקצבים יותר מ-200 מיליון שקלים, לא פחות ולא יותר, כדי לממן הפקעות של אדמות בעיקר בהתנחלויות, בעיקר בהר-חומה ובמקומות אחרים. אם המשרד הזה, מינהל מקרקעי אריאל, כבר עובר לראש הממשלה ויש לו טיפה אחריות חברתית, ייקח את 200 מיליון השקלים הללו ויעשה בהם משהו יותר מועיל למשק. לדוגמה, איזו השקעה מעודדת צמיחה, אולי אפשר לחלק למיליון אזרחים שנמצאים מתחת לקו העוני – 200 שקל לכל אחד, או 1,000 שקל לכל משפחה; אולי בזה אפשר לקבל את החוק שיקבע שחייל שמשרת במילואים יקבל כתגמול מינימום שכר ממוצע במקום שכר מינימום.
אדוני היושב-ראש, אדוני שר הביטחון, חברי הכנסת. באוגוסט 1996 נודע לי על הקמתו של המאחז הבלתי-חוקי הראשון ליד ההתנחלות איתמר, וגיל ליטמן דיווח על זה ב"קול ישראל". באותו יום נתלה צו הריסה על הבית באותו מאחז, ומובן שהבית לא נהרס עד היום ולא נעשה דבר. מאז הקימו המתנחלים 109 התנחלויות בלתי חוקיות ביהודה ובשומרון, תוך התעלמות מוחלטת של השלטונות בכל הממשלות עד היום בצורה ממוסדת, מסודרת, תוך שימוש במשאבים של המדינה בצורה מאורגנת לחלוטין, שיש להשוותה רק למה שנקרא פשע מאורגן במדינות אחרות, פשוט כך, פשע מאורגן. הם לא רק עשו את הפשע המאורגן הזה, הם קיבלו תמיכה ממסדית ברורה ביותר מראש הממשלה היום, שהיה רק שר החוץ בשנת 1998, ואמר להם: לכו ותעלו על הגבעות. הוא אחראי לפשע המאורגן הזה, הוא אחראי לעבירה הזאת על החוק, הוא אחראי לפוטש הזה נגד הדמוקרטיה הישראלית. מדובר באנשים חסרי לב וחסרי מצפון, שלא מעניינים אותם החיילים שצריכים להגן עליהם, לא מעניין אותם החייל שנהרג בהגנה עליהם, לא מעניין אותם הנזק הכלכלי האדיר שהם גורמים למדינת ישראל, לא מעניין אותם הנזק הביטחוני החמור שהם גורמים, הנזק שהם גורמים לנו בעולם, מעודדים את האנטישמיות, מעודדים את כל מי ששונא אותנו.
לא אתם יש לנו שיג ושיח. הם פושעים. מקומם מאחורי סורג ובריח. לנו יש שיג ושיח עם הממשלה, אותה ממשלה, ממשלת האחדות הלאומית, שקבעה בקווי היסוד שלה שלא תוקמנה התנחלויות חדשות, כי גם בממשלה יודעים, כי גם ראש הממשלה מבין שההתנחלויות פוגעות בביטחון המדינה. כך קבעה הממשלה, לא מרצ, לא "שלום עכשיו", לא מפלגת העבודה. זו קביעה של הממשלה, ועל הממשלה לעמוד בה. ראינו היום את המופע הזה, מופע אימים של המתנחלים בחוות-גלעד. רוגמים באבנים חיילי צה"ל, פוגעים בעיתונאים, משחיתים רכוש. רבותי, זה קרקס פלשתינה. מה זה צריך להיות? הצבא לא יכול להתגבר על משפחה אחת שמתנהגת כך באכזריות, כך באלימות? הצבא לא יכול לעצור אותה, לא יכול להעמיד את האנשים האלה לדין? אני קורא לך, שר הביטחון, אני מאמין בך. אני מאמין שאין שום קשר פוליטי למעשים שלך. אני מאמין שאתה נחוש להגן על ביטחון מדינת ישראל, להגן על חיילי צה"ל ולשמור על החוק. אני מאמין שזה רק עניין של ימים עד ש-109 התנחלויות בלתי חוקיות יורדו ממפת הארץ הזאת, ואני מקווה מאוד שלא תאכזב אותי.
אדוני שר הביטחון, הייתי עם חבר הכנסת יוסי שריד בערב סוכות באחד המאחזים שציינת לאחר שפונה, ושוב היו שם אנשים.
אדוני היושב-ראש, אדוני סגן שר הביטחון, חברי הכנסת, לפעמים אני עומד פה פשוט נדהם מגודל החוצפה וגם מגודל הבושה - טוב ש=%90 מחברי הכנסת ברחו כדי שלא יהיו שותפים לבושה הזאת. אתמול באנו והצענו לתגמל את חיילי המילואים תגמול ראוי על השירות שלהם, לא באיזה סכום גבוה אלא בשכר ממוצע למובטלים, לסטודנטים שלוקחים אותם לשירות מילואים. מה אמרו לנו? - אין כסף. כנראה בלילה במשרד האוצר או במשרד הביטחון מישהו גילה איזה בור של זהב ופתאום יש כסף; יש כסף להאריך את שירות המילואים מ-30 ימים ל-37 ימים. החשבון הפשוט שלי אומר, שאם זו הארכה מ-30 ימים ל-37 ימים, כנראה מדובר כאן על הוצאה של כ-300 מיליון שקל בשנה - סגן שר הביטחון לא מסר לנו על כך. אתמול דיברנו בהצעה שלנו על 150 מיליון שקל בשנה, וגם הסכמנו לעשות אותה בשלבים, אבל לא היה כסף. זה מעניין מאוד. יש כאן עוד דבר מרגיז. יושבים פה אנשים ומנהלים דיון ואנחנו נחליט עכשיו לכמה זמן לשלוח חיילים לחזית, לעזוב את המשפחות שלהם ולסכן את חייהם. הם ילכו לקרב - אנחנו לא נתגמל אותם כראוי, כי לזה אין כסף, אבל כמובן יש כסף לשלוח אותם לחזית - ולא נמצא שום דרך איך לחסוך במשאב היקר הזה של כוח-האדם. אתם רוצים עצות? בבקשה, יש הרבה עצות. אנחנו צריכים לצמצם את ימי המילואים. אם זה אומר להיאבק במשתמטים - אחת היא אם הם חרדים, או חילונים, או דתיים, זה לא מעניין אותי - אז להיאבק במשתמטים. ברור שהצבא לא ייאבק במשתמטים אם הוא יכול לגייס את ה"פראיירים" שבאים ל-37 ימים, או יותר נכון, ל-43 ימים. למה לא? אם הוא יוכל לגייס כל אחד רק ל-30 ימים, הצבא יצטרך להתאמץ טיפה ולגייס גם את אלה שלא כל כך קל לגייס אותם. אבל הצבא לא רוצה להתאמץ, מה פתאום? יותר קל לשלוח צווים לאלה שבאים במהירות. אתם רוצים לדעת מאיפה אפשר להביא כוח-אדם? אפשר לבטל את חוק טל והדומים לו שמבטלים חלק גדול מכוח-האדם שלנו בסדיר ובמילואים. עוד דרכים לחסוך כוח-אדם? אפשר לפנות התנחלויות ששומרים עליהן עשרות אלפי חיילי מילואים. אין לנו כרגע הסדר עם הפלסטינים, אבל למה אנחנו צריכים לשמור על פגעים כאלה? אין לנו חיילי מילואים. הרי אתם אומרים: אין לנו כסף לשלם להם ואנחנו רוצים לגייס אותם עוד ועוד. למה אנחנו צריכים להחזיק כל כך הרבה נקודות? למה 600 חיילים צריכים להגן על הרבה פחות מזה היושבים בנצרים? למה יותר מ-100 חיילים צריכים להגן על כמה משפחות במורג? למה חיילים צריכים להגן על מאחזים בלתי חוקיים שקמו? הרי אין לנו חיילים, אתם בעצמכם אומרים את זה. זה לא שיש לנו צבא גדול חזק ועשיר שמתגמל את החיילים שלו. עד לאן נוליך את הבושה הזאת? עד לאן נוליך אותה? בואו נגיד היום לממשלה "לא" כדי שיהיה לנו כסף לתגמל את חיילי המילואים.
אדוני היושב-ראש, אדוני סגן שר הביטחון, חברי הכנסת, לפעמים אני עומד פה פשוט נדהם מגודל החוצפה וגם מגודל הבושה – טוב ש-90% מחברי הכנסת ברחו כדי שלא יהיו שותפים לבושה הזאת. אתמול באנו והצענו לתגמל את חיילי המילואים תגמול ראוי על השירות שלהם, לא באיזה סכום גבוה אלא בשכר ממוצע למובטלים, לסטודנטים שלוקחים אותם לשירות מילואים. מה אמרו לנו? – אין כסף. כנראה בלילה במשרד האוצר או במשרד הביטחון מישהו גילה איזה בור של זהב ופתאום יש כסף; יש כסף להאריך את שירות המילואים מ-30 ימים ל-37 ימים. החשבון הפשוט שלי אומר, שאם זו הארכה מ-30 ימים ל-37 ימים, כנראה מדובר כאן על הוצאה של כ-300 מיליון שקל בשנה – סגן שר הביטחון לא מסר לנו על כך. אתמול דיברנו בהצעה שלנו על 150 מיליון שקל בשנה, וגם הסכמנו לעשות אותה בשלבים, אבל לא היה כסף. זה מעניין מאוד. יש כאן עוד דבר מרגיז. יושבים פה אנשים ומנהלים דיון ואנחנו נחליט עכשיו לכמה זמן לשלוח חיילים לחזית, לעזוב את המשפחות שלהם ולסכן את חייהם. הם ילכו לקרב – אנחנו לא נתגמל אותם כראוי, כי לזה אין כסף, אבל כמובן יש כסף לשלוח אותם לחזית – ולא נמצא שום דרך איך לחסוך במשאב היקר הזה של כוח–האדם. אתם רוצים עצות? בבקשה, יש הרבה עצות. אנחנו צריכים לצמצם את ימי המילואים. אם זה אומר להיאבק במשתמטים – אחת היא אם הם חרדים, או חילונים, או דתיים, זה לא מעניין אותי – אז להיאבק במשתמטים. ברור שהצבא לא ייאבק במשתמטים אם הוא יכול לגייס את ה"פראיירים" שבאים ל-37 ימים, או יותר נכון, ל-43 ימים. למה לא? אם הוא יוכל לגייס כל אחד רק ל-30 ימים, הצבא יצטרך להתאמץ טיפה ולגייס גם את אלה שלא כל כך קל לגייס אותם. אבל הצבא לא רוצה להתאמץ, מה פתאום? יותר קל לשלוח צווים לאלה שבאים במהירות. אתם רוצים לדעת מאיפה אפשר להביא כוח–אדם? אפשר לבטל את חוק טל והדומים לו שמבטלים חלק גדול מכוח–האדם שלנו בסדיר ובמילואים. עוד דרכים לחסוך כוח–אדם? אפשר לפנות התנחלויות ששומרים עליהן עשרות אלפי חיילי מילואים. אין לנו כרגע הסדר עם הפלסטינים, אבל למה אנחנו צריכים לשמור על פגעים כאלה? אין לנו חיילי מילואים. הרי אתם אומרים: אין לנו כסף לשלם להם ואנחנו רוצים לגייס אותם עוד ועוד. למה אנחנו צריכים להחזיק כל כך הרבה נקודות? למה 600 חיילים צריכים להגן על הרבה פחות מזה היושבים בנצרים? למה יותר מ-100 חיילים צריכים להגן על כמה משפחות במורג? למה חיילים צריכים להגן על מאחזים בלתי חוקיים שקמו? הרי אין לנו חיילים, אתם בעצמכם אומרים את זה. זה לא שיש לנו צבא גדול חזק ועשיר שמתגמל את החיילים שלו. עד לאן נוליך את הבושה הזאת? עד לאן נוליך אותה? בואו נגיד היום לממשלה "לא" כדי שיהיה לנו כסף לתגמל את חיילי המילואים.
הוא טעה והטעה. - - בארץ ובשטחים הכבושים, גם פה וגם שם. הוא בא ואמר: יש לנו 2 מיליארדי השקלים הללו לתת, יש לנו לתת אותם, אתם לא יודעים, המשק הולך לצמוח, האבטלה הולכת לרדת. ואנחנו אמרנו: לא, אי-אפשר במצב כזה לתת 2 מיליארדי שקלים. אבל לזה היה, לקבלנים ולעשירים היה, למקורבים לצלחת הפוליטית, שגרים ביישובים הנכונים, אם בתוך "הקו הירוק" ואם מעבר ל"קו הירוק", היה. אבל לממשלה הזאת אין למשפחות החד-הוריות ולממשלה הזאת אין לגמלאים ולממשלה הזאת אין לילדים ולממשלה הזאת אין למי שנושא בנטל, ואז עוד באים ואומרים לנו, שבשם האחריות המפוקפקת צריך להצביע בעד התקציב הזה. לא, אני מסרב להאמין לבלוף הזה, כאילו בעולם מישהו לוחץ עלינו לבוא היום ולהצביע בעד 20 מיליון שקלים שילכו להתנחלויות. לא, אני לא מאמין שיש מישהו בעולם שאומר לנו את זה. לא, אני מסרב להאמין לבלוף, שכביכול יש מישהו בעולם שלוחץ עלינו היום להעביר 2 מיליארדי שקלים לחרדים. לא, אני לא מאמין שיש מישהו שלוחץ עלינו בכך. אנחנו צריכים לקבל תקציב, צריכים לקבל תקציב עוד היום, ודאי שזה יועיל לדירוג האשראי שלנו, ודאי שזה יועיל למעמד שלנו בעולם, אבל התקציב הזה צריך להיות מבוסס על כללים אחרים לגמרי. כלל ראשון: חידוש הצמיחה, יצירת מקומות תעסוקה. כלל שני: צמצום הפער בין אלה שיש להם לבין אלה שאין להם, ולצורך כך צריכה הממשלה הזאת לעשות שינוי מוחלט בסדר העדיפויות - להטיל שוויון בין המתנחלים לבין מי שגר בתוך "הקו הירוק", ובדרך זאת ייחסכו מיליארדים מההעדפות שניתנות להם; להטיל שוויון בין חרדים לבין מי שאינו חרד, ובדרך הזאת ייחסכו מיליארדים; לבטל את ההטבות שיש לקבלנים ולבעלי ההון, לבטל את הזיכויים במס הכנסה, ולהעניק לחינוך, לתשתיות, לצמצום הפערים, ליצירת מקומות תעסוקה, למשפחות החד-הוריות, לגמלאים, למגזר הערבי, לקצבאות הילדים, לנושאים בנטל, למשרתים במילואים. זה יהיה תקציב שישפר את מעמדנו בעולם, זה יהיה תקציב שיוכל למנוע ירידה בדירוג האשראי, זה יהיה תקציב שיוכל לעצור את העלייה החדה במספר המובטלים, זה יהיה תקציב שיוכל לעצור את הקריסה של המשק. נצביע היום בעד התקציב הזה, נמשיך לראות בשנה הבאה אותם תחלואים שראינו השנה - יותר מובטלים, פחות הכנסה לנפש, פחות צמיחה ופער הרבה יותר גדול בין עשירים לעניים.
אמרתי, שוויון בין מתנחלים לאחרים.
אדוני היושב-ראש, חברות וחברי הכנסת, משפחתי האהובה, אני רוצה להודות לזהבה גלאון, הקול הצלול והברור ביותר של השמאל בבית הזה ב-18 השנים האחרונות, שימשיך להיות הקול הצלול והברור ביותר של השמאל. אני בטוח שהיא עוד תחזור לכאן בראש סיעה גדולה. אני נרגש ושמח על החזרה לכאן לאחר 15 שנה, בדיוק כשכבר נקרעה לי התעודה של חבר הכנסת לשעבר. אני להוט להמשיך בעבודה החברתית שעשיתי בוועדת הכספים ובחקיקה להגנת הסביבה וזכויות אדם וחווה. כחבר כנסת, אני מתכוון לייצג את מצביעי מרצ ולהטיב עם אזרחי ישראל כולם: ערבים ויהודים, נשים וגברים, מזרחים ואשכנזים, דתיים וחילונים, להט"בים וסטרייטים. אני מתכוון גם, ללא בושה, לעשות כל שביכולתי כדי להיות קול לאלה שאינם יכולים לשלוח הנה נציגים, אף שההחלטות שלנו משפיעות עליהם. כן, אני מתכוונים לפלסטינים בשטחים הכבושים. הממשלה הנוכחית לא מציעה תקווה. לשיטתה, המתנגדים למלחמה הם קיצונים. אבל מלחמה היא לא דבר מתון, היא סיוט מתמשך. עם שנתון תחת כיבוש, הפרה של זכויות אדם, שלילת חירות, זו לא מתינות, זה טירוף. מתינות בארץ הזו, פירושה להבין שלא נצליח לחיות כאן ללא שותפות בין יהודים לערבים. מי שחושב שנוכל להתבצר לנצח בתוך חומות בטון של לאום ודת מסכן את עתידנו כאן. בממשלה הזו אוהבים לדבר על עקרונות המשפט העברי. הבית הזה עבר על "לא תגנוב" לפחות פעם אחת בשנה האחרונה. את הפסוק: "סור מרע ועשה טוב בקש שלום ורדפהו", מתארים אצלנו כדבר מגונה. במקום לרדוף שלום, רודפים כאן את המבקשים שלום, פעם ברימון, פעם בשלוש יריות אקדח ופעמים בחקיקה. את הדרך לשלום הורה לנו אברהם אבינו, בדברים שאמר לרועי לוט: אם תימינו ואשמיל, אם תשמילו ואימין. אברהם תמך בחלוקת הארץ. לו היה כאן, היה אומר ש-22 מדינות ערב מציעות כבר 16 שנה שלום ואנחנו מסרבים. אומרים שאין פתרון לסכסוך הזה. זה שקר. אפילו לשאלת הפליטים הוצעו פתרונות: בטאבה, בקמפ דייוויד, בז'נבה. הליגה הערבית אמרה: פתרון צודק ומוסכם, אבל ברחוב בלפור בירושלים יושב אדם שלא רוצה צדק, לא רוצה פתרון צודק ולא רוצה פתרון מוסכם. הממשלה בירושלים איננה פרטנר לשלום. הם יאשימו את הפלסטינים. אין שלום ואין ביטחון – זה באשמת הפלסטינים; יש חקירה משטרתית – זה באשמת התקשורת; יש עניים – הם אשמים בעוני כי הם נכים או גמלאים או מביאים יותר מדי ילדים. רק הממשלה שלנו אף פעם לא אשמה בשום דבר. להם אני אומר: אני חבר בבית הזה, אני משלם כאן מיסים, אני שירתּי כאן בצבא, לא מעניינת אותי אף ממשלה אחרת. את כל התשובות צריכה לתת הממשלה שאמורה לשבת כאן – ואין לה נציג ברגע זה, אדוני היושב-ראש.
מתנצל. למתנחלים אני אומר, אין דרך יותר נעימה לומר את זה: ההתנחלות היא פשע מלחמה. לא אתם הפושעים, מי ששלח אתכם אשם, ולכן הוא יצטרך למצוא את הפתרון. הפלסטינים וגם הליגה הערבית כבר הציעו חילופי שטחים שיאפשרו לחלק מההתנחלויות להישאר. צריך לשבת אל שולחן הדיונים ולהיות מוכנים לוויתורים כואבים. בצדק קובעים היהודים את יחסם למדינות העולם בהתאם ליחס שאותן מדינות נותנות ליהודים. מדינה שנותנת יחס טוב ליהודים היא מדינה טובה בעינינו, מדינה שנותנת יחס רע ליהודים היא מדינה רעה בעינינו. באותו אופן אנו נמדדים ביחסנו כלפי הפלסטינים אזרחי ישראל. אנחנו חייבים לבנות כאן חברה משותפת ושוויונית. מתוך העיקרון הזה גם אנחנו לא יכולים להמשיך להתיר סחר בנשק עם דיקטטורות רצחניות. אסור ש-Made in Israel יהיה סמל לשיתוף פעולה עם הגרועים שבעריצים. אסור שנשק ישראלי יופנה אל אזרחים חפים מפשע, לא בבורמה ולא בשום מקום אחר בעולם. המאבק לחברה צודקת עובר גם בפירוק מועדון ההון-שלטון והפחתת הריכוזיות במשק הישראלי. קבוצה קטנה ואקסקלוסיבית של בעלי הון שולטת במרבית נכסי הטבע שלנו, בחברות הציבוריות שכספי הפנסיה שלנו מושקעים בהן, בעיתונים שאנחנו קוראים – בכולם הם משתמשים אך ורק לטובתם האישית. לחברי הכנסת הדתיים והחרדים – אני לא רואה כאן כרגע כאלה – אני רוצה לומר: אתם ואנחנו – – –
שנית, אנחנו שומעים הרבה מראש הממשלה ומהליכוד שמאשימים את התקשורת על כל מיני דברים שהיא לא מדווחת. אני חשבתי שיהיה נכון פה לדווח על עוד דברים שהיא לא מדווחת, מעשים שנעשים בשמנו בשטחים הכבושים, ולכן הבאתי לפה סקירה של השבועיים האחרונים, שהסתיימו לפני כמה ימים: בשבועיים האלה מתנחלים פצעו חמישה פלסטינים, ובהם ארבעה ילדים; גרמו נזק ל-550 עצים; השחיתו מנעולים של עשר חנויות; פגעו בארבעה כלי רכב ובבית קפה אחד. בגדה המערבית הצבא פצע 38 פלסטינים, מהם 24 ילדים; הרשויות הרסו 20 בתים בתשעה יישובים שונים. 60 איש, מהם 35 ילדים, נשארו ללא קורת גג. ברצועת עזה – אני לא כולל את מה שהיה אתמול – נפצעו שישה פלסטינים, ובהם שלושה ילדים, בשני מקרים שונים. הצבא ירה 16 פעמים לעבר רצועת עזה, זו שאנחנו טוענים שיצאנו ממנה, החריב סירת דיג אחת והשחית בטיל, בירי טיל, סירת דיג אחרת. כל זה צריך להיגמר. די.
אדוני היושב-ראש, חברי הכנסת, חברות נשים עושות שלום היקרות מאחוריי, לפני ימים אחדים, ביום חמישי, הגיעו אנשים לביתם בקרבת ההתנחלות משכיות ומצאו מתחת לאבן צו שמורה ל-500 איש לעזוב את ביתם, בלי חקיקה של הכנסת, בלי פיצוים. חשבתי שזו הזדמנות להביא עוד כמה מהדברים שקרו בשבועיים האחרונים בשטחים הכבושים ואיש לא מדבר עליהם: סמוך לחלמיש פלסטיני שנהג ברכבו נורה למוות על ידי הצבא; אחותו שהייתה איתו נפצעה. בתקריות אחרות נפצעו מידי הצבא 41 פלסטינים. מתנחלים פצעו שני פלסטינים. מתנחל אחד נפצע בידי פלסטיני. בכפר א-דווא נהרס בשוגג מבנה על ידי פגז של טנק. תארו לכם שזה היה קורה בהרצליה, או אפילו בעמונה. בטובא, א-ספאי ומג'אז נפגעו בתים, לא תאמינו, מתרגיל של חיל האוויר. עפו גגות באוויר. מעניין שזה לא קורה ברמת דוד או במקומות אחרים ליד בסיסים של חיל האוויר. בשמונה מקרים נגנב יבול וכמובן, 179 פלסטינים נעצרו ב-66 מבצעים. הגיע הזמן להפסיק עם זה.
אדוני היושב-ראש, חברי הכנסת, ראש הממשלה, אני שמעתי על השערורייה הזו שאירופה מנעה כניסת 20 חברי כנסת לאירופה. זו שערורייה. אני חושב שצריך לטפל בזה. אה, בעצם אומרים לי שזה לא היה כך. ישראל מנעה כניסת 20 חברי פרלמנט אירופי. אחרי זה אנחנו נשאל מה אנחנו עושים כדי להיחלץ מבידוד מדיני. ראש הממשלה, שמענו פה כתרים – כמה הוא נחלץ מהבידוד המדיני. ביום חמישי האחרון, אדוני היושב-ראש, הגיעו אנשים לאזור כפרם וראו שמתחת לאבן – מתחת לאבן מונח פתק שאומר להם שהם צריכים לעזוב את המקום שבו הם גרו מדורי-דורות, 30 משפחות, 500 איש. הם פשוט צריכים לעזוב אותו. זה לא כמו גוש קטיף, שהיו פה שלוש קריאות ו-12 מיליארד שקל; זה לא כמו עמונה שהיו 100 בג"צים ו-70 מיליון שקל. מי הם בכלל? הם פשוט צריכים לעזוב. למה? כי מישהו החליט, אנחנו אפילו לא יודעים מי. האם הכנסת החליטה דבר כזה? האם הממשלה? האם ראש הממשלה? האם שר הביטחון? האם אלוף הפיקוד? מי מחליט דבר כזה, להורות לאנשים לעזוב את ביתם, אנחנו לא יכולים לדעת. אנחנו יכולים לדעת דבר אחד, שכששואלים אותנו על אתגר מדיני אנחנו יודעים ש-22 מדינות ערב, במשך 16 שנה, מציעות לנו הסדר שלום עם פתרון צודק ומוסכם לשאלת הפליטים, אבל בירושלים אין פרטנר, אין פרטנרים. מפני שבירושלים לא רוצים לא צדק, לא פתרון צודק, לא הסכמה, לא פתרון מוסכם, לא שלום ולא הסדר מדיני. ואפשר להצליח עם זה כמה שנים, ואפשר לצאת מהבידוד עוד כמה שנים, ואפשר גם להצליח עם זה כלכלית כמה שנים, כששודדים את המחצבות ואת המים ואת האדמות בשטחים הכבושים, אבל זה לא ילך ככה לעולם ועד. אם אנחנו לא נהיה מדינה מוסרית, אז אנחנו, עתידנו פה לוט בערפל, ומה שאנחנו עושים היום, מה שנעשה בשבוע שעבר בשטחים הכבושים, ומה שנעשה שם כל יום ב-50 השנה האחרונות, בתוספת הסירוב המדיני בירושלים, מסכנים את קיומנו.
אני רוצה לדבר מעט על משפט עברי, כי אני מבין שזה הסיפור שלנו כאן היום. אני חושב שאם אנחנו רוצים לקחת מהמשפט העברי, נתחיל וניקח את "ואהבת לרעך כמוך". בואו נראה כמה מאלה שמציעים את החוק הזה מוכנים להיעמד מאחורי המשפט הזה, "ואהבת לרעך כמוך", ולא להתחיל לפרש לי אותו בכל מיני פרשנויות שהרֵע הזה הוא רק יהודי או כל מיני קונצים מהסוג הזה. כמה מהאנשים שהציעו את החוק הזה, שרק לפני כמה – מתי זה היה? – פחות או יותר שנה, כשפינו 40 משפחות מהתנחלות לא חוקית שהקימו בעמונה, הרעישו עולמות ודאגו להעביר להם 70 מיליארד שקל, מוכנים לגזור אותה גזרה על 500 איש ששמו להם פתק מתחת לאבן בשבוע שעבר, שיאללה, תעופו מפה, רוּח מן הון; לא צריך בשביל זה לא לדבר בכנסת, לא בבג"ץ וגם לא 70 מיליארד שקל. אתם, מי שמציע את החוק הזה, עומד ב"ואהבת לרעך כמוך"? כמה ממציעי החוק הזה מוכנים לעמוד ולהתייחס ל"לא תגנוב"? אולי בכלל נשים את המשפט העברי הזה גם במידה מסוימת מעל חקיקה של הכנסת ונוכל לפסול את חוק ההסדרה, לדוגמה, כי הוא סותר את "לא תגנוב". אי-אפשר להגיד שהוא לא סותר, אלא אם כן עוד פעם יש פה איזה קונצים של לא תגנוב מערבים, לא תגנוב מיהודים, או קונץ כזה וקונץ אחר. כמה ממי שמחוקקים את החוק הזה מוכנים להתייחס ברצינות לפסוק "סור מרע ועשה טוב בקש שלום ורדפהו"? מה, פה, מציעי החוק הזה, אלה רודפים שלום? עם מי? רק הם שומעים שיש הצעת שלום הם בורחים. ראינו את ראש הממשלה קודם: נאם, נאם, נאם כמה המצב טוב וכבר פרס לו סוללה של טילי פטריוט; נבהל, לא יודע ממה. אתם מוכנים לעמוד בהצעות האלה שאתם מגישים, או שזה רק כדי – מה, מחלל שבת מות יומת? למה אתם מתכוונים בחוק הזה? בואו נגדיר את הדברים האלה. יש הרבה דברים נחמדים מאוד מהמשפט העברי שאפשר לקחת. אני מוכן לחתום עליהם כהצעות חוק – לא כמשפט עברי. הצעת חוק "לא תגנוב" – נראה לי ממש נהדר. הצעת חוק "ואהבת לרעך כמוך" – יופי. אני יכול לחשוב מהמשפט העברי על עוד הרבה דברים. בואו נגיש הצעות כאלה במקום לבוא להכפיף עלינו, בלי דיון מסודר, המון דברים שאף אחד לא יכול להביא אותם בחשבון עכשיו, מה הם כוללים ומה הם לא כוללים, את מה בחוק הישראלי הם סותרים ומה בחוק הישראלי הם לא סותרים ואיפה הם יכולים לבוא ולפגוע באורחות החיים שלנו בארץ הזאת.
– – עמד פה בשבוע שעבר ואמר, לא פחות ולא יותר, שהתושבים בעין אל-חילווה באו לאחרונה. לשאלה שלי אם הם באו ממאדים הוא ענה, לא פחות ולא יותר, את התשובה: כן. הוא ענה כן. אז אנחנו עכשיו, כשמטפלים באופטומטריה, אולי נעניק לו את צילומי האוויר שיש לנו מהאלף הקודם, שרואים אותם שם; אולי עכשיו, אחרי הבדיקה הזאת של האופטומטריסט הוא יראה יותר טוב שהוא מגרש אנשים שנמצאים בבתיהם עשרות שנים. רק בגלל שרימו אותו אולי, אני לא יודע מי – המינהל האזרחי, הצבא. מי זה פה שעושה את מלאכת הרמייה הזאת? מי עושה את המלאכה הזאת? ביקרתי שם בשבת יחד עם חבריי זוהיר ובהלול ועיסאווי פריג', והגענו לסדום, פשוט כך. סדום. יש שם חשמל, קווי מתח גבוה עוברים למתנחלים שזה מקרוב באו, אבל להם החרימו את המערכת שהם הביאו, מערכת שמש לארגן חשמל. יש שם מים, צינור למתנחלים שהגיעו לשם מייד לאחר פינוי קטיף יש, אבל להם מחרימים את המים שהם קונים ממכליות. זו סדום. הגיע הזמן שסגן שר הביטחון יתחיל לראות טוב יותר לפני שהוא עומד פה בכנסת ואומר דברים שהם פשוט שקר. פשוט שקר. בעוד סגנית שר החוץ מסיתה, סגן שר הביטחון משקר, וכל הליכוד עסוק בהסתה. הימין. והם אחרי זה יתעוררו ויגידו: לא ידענו, לא שמענו, לא ראינו מהמרפסת, לא ראינו את תצלומי האוויר. די, תפסיקו כבר עם המשחקים האלה. לכו, תראו יותר טוב מה שקורה כאן.
כאן מנסים לעקוף את בג"ץ, תוך אחיזת עיניים. לא קוראים לזה "פיצוי עונשי", פתאום זה פיצוי אחר. כל זה כדי לאפשר עוד פעם להטיל עונש ללא הוכחת נזק על מי שפעל בזדון. איך יוכיחו את הזדון? זה אני לא יודע. הרי אם יש בעיה כזו, למה שש שנים לא הביאו איש לדין, וגם לא אישה לדין? כי אין בעיה כזו. כל הבעיה היא הפריימריז של אותם חברי כנסת שהציעו את ההצעה הזו, שרוצים עוד קצת קולות למפלגה שלהם. הגיע הזמן שהממשלה הזאת תתעורר ותפסיק לאחז עיניים, לספר לנו סיפורים הזויים לחלוטין. שבוע שעבר שמענו פה סיפור על אנשים שנחתו מהמאדים, והממשלה רוצה לפנות אותם מהבתים שלהם. לא עוזרים להם צילומים מהאלף הקודם, בכל זאת מגרשים 500 איש מהבית עם פתק מתחת לאבן. היום ממציאים לנו חקיקה שאין לה שום רלוונטיות. לא מספרים לנו למה הביאו אותה; לא מספרים לנו שהיא נועדה לעקוף את בג"ץ; לא מספרים לנו שהיא נוגדת את כל הדין הקיים ולא מספרים לנו שהיא לא צריכה – סיפרו לנו פה על אנטישמים, כשכל המטרה של החקיקה הזו היא לפגוע בישראלים שקוראים להחרמת ההתנחלויות. להחרים את ההתנחלויות זו לא אנטישמיות, זו לא התנגדות למדינת ישראל. להפך, זו תמיכה במדינת ישראל. הציונות קבעה, אדוני היושב-ראש, בקונגרס הציוני הראשון שלה, שמטרת הציונות היא הגדרה עצמית, מימוש זכות ההגדרה העצמית של העם היהודי – –
– – על פי משפט העמים. ההתנחלויות קיימות בניגוד למשפט העמים ובניגוד לרעיון הציוני, ולכן הן ירדו בסוף.
פערים אחרים, אני מסתכל לדוגמה איך הצבא בוחן אנשים – חבר הכנסת אמיר אוחנה, אתה מתעניין בזה – אומרים להם: תגיעו ב-09:00, בבוקר – לילדים בני 18: תגיעו ב-09:00 בבוקר למבחן בתל אביב, נראה אתכם מגיעים מחלק מהמקומות בארץ שהם מאוד מרוחקים. הטעויות האלה, ותכף אני אתייחס ואצטט כמה ציטוטים משנות ה-50, נעשו לא רק בשנות ה-50; הם נעשו גם בשנות ה-80, לדוגמה, כשהקימו יישובים, כמו לדוגמה היישוב שאני גר בו – אני מראה את זה כדי להוכיח שאני לא מאשים מישהו ספציפי במחדלים האלה – שוהם, ויישובים אחרים. הקמת היישובים האלה רוקנה יישובים שהתחילו להתחזק, כמו, במקרה שלנו, לוד ורמלה; ההקמה של שוהם ושל מודיעין רוקנה את לוד ורמלה מהאוכלוסייה היותר-חזקה שלהם וגרמה להם עוול בלתי רגיל. לא מקרה שאחת ההחלטות הראשונות של ממשלת רבין, זיכרונו לברכה, ב-1992 הייתה לא להקים יותר יישובים חדשים. אני יודע, זה בניגוד לדנ"א של הציוניות עד אז, אבל הקמת יישובים היום היא פגיעה חברתית, היא פגיעה סביבתית. אני רוצה לחזור חזרה לשנות ה-50 ולהביא משם ציטוטים. אני בטוח שכשייפתחו התיקים, ואני חושב שהגיע הזמן שייפתחו התיקים, ואני קורא מפה לפתוח את הפרוטוקולים, אנחנו נקרא על הדברים האלה גם לגבי שנות ה-50, וגם לגבי עולי אתיופיה שהגיעו בשלבים מאוחרים יותר, שגם הם הוסללו למקומות מסוימים, ואפילו אפילו, הס מלהזכיר, על מהגרי עבודה שרק לפני יומיים היה פה רעש שלם בחקיקה סביבם. אז אני רוצה לקרוא כמה ציטוטים, שתבינו על מה אני מדבר ולמה אני חושב שצריך לחקור את הדבר הזה, למה אני חושב שצריך לפתוח את התיקים ולפתוח את הפרוטוקולים. אני אצטט לדוגמה את לובה אליאב, שכמו שאתם יודעים היה מזכ"ל מפלגת העבודה, חבר כנסת שנים רבות, והוא גם היה, כמו שאתם ודאי יודעים, יו"ר צוות ההקמה של חבל לכיש. הוא אמר: "הם לא רצו לרדת. נתתי הוראה לנהג שיפעיל את הכפתור, המשאית הייתה מתרוממת והם נשפכו על הרצפה. המשאית יצאה ואנשים נשארו על האדמה". כך שלחו אותם. מאוחר יותר, אני יכול להקריא לכם לדוגמה עדויות שאומרות: אה, פתאום הגיעו עולים מפולין, מה, אנחנו נשלח אותם לשם? פתאום אפשר לשלוח לרמת אביב, פתאום אפשר לשלוח למקומות אחרים. אני אקרא לכם עוד עדות. שלמה זלמן שרגאי, ראש מחלקת העלייה בסוכנות היהודית לשעבר: "עלינו לדעת שהארץ משוועת לעלייה כדי ליישב את הגבולות ולמנוע הסתננות" – עוד פעם חוזרת המילה – "והתפרצות ליישובים היהודיים. – – – העולים מסוגלים לילך להתיישבות. האנשים מהרי האטלס ומדרום תוניסיה שאיפתם ומגמתם חיי הכפר". הוא כבר קובע להם איפה השאיפה שלהם ואיפה המגמה שלהם. פרופ' אלישע אפרת, מאדריכלי התקופה, אומר בריאיון לדוד דרעי, שהפיק את הסרט "סאלח פה זה ארץ ישראל": "זה היה צירוף כוכבים מעולה. כלומר, באה אוכלוסייה בכמויות" – אגב, כמויות. לא מספרים; בכמויות מודדים קמח, סוכר, זבל, לא אוכלוסייה, לא בני אדם – "באה אוכלוסייה בכמויות. כוכב שני: הם היו חסרי הון וחסרי משאבים". למה? אנחנו יודעים. היה כאן איזה סכסוך שגרם להם לבוא בצורה כזאת. "זאת אומרת שאתה יכול לעשות איתם מה שאתה רוצה. כוכב שלישי: יש לך פתאום שטחים של מדינה" – אני משתמש במילים שלו – "שכבשת ב-1948, שטחים בלי סוף ואוכלוסייה בלי יכולת התנגדות, זה צירוף הכוכבים הטוב ביותר שהיה למדינת ישראל אי-פעם". אחר כך התחדשה העלייה ממזרח אירופה, כפי שציינתי גם קודם, ואז נכתב בסקירה של מחלקת הקליטה: "עם פתיחת שערי היציאה בכמה ארצות אירופה, ומצרים, חל שינוי מהותי" – איזה שינוי מהותי חל? פתאום אפשר לשלוח אנשים למקומות שלהם, פתאום אפשר לשלוח למקום אחר – "חל שינוי מהותי במבנה העלייה, שחייב פתיחת אזור רצועת החוף, שהיה סגור שנים אחדות בפני העלייה החדשה". בפרוטוקול הנהלת הסוכנות מ-1956 מצוטט יהודה ברגיניסקי, שהיה שותפו של יוספטל בראשות מחלקת הקליטה: "אנחנו לא עושים אפליה ברורה בין עולה לעולה, אבל נגיד במילים פשוטות, אינני יכול לשלוח כרגע פולני לפחון, מפני שזה תכף משפיע על מצב העלייה מפולין". ממקומות אחרים זה כמובן לא משפיע, הוא יכול לשלוח את מי שהוא רוצה לפחון. אז אלה פני הדברים. כך היה בשנות ה-50, כך היה בשנות ה-80 כשהקמנו יישובים חדשים. שוב, כדי לפזר את האוכלוסייה בצורה לא נכונה. כך היה כשעלתה העלייה מאתיופיה, וכך קורה אצלנו כל הזמן, וזו אחת הסיבות המרכזיות לעובדה שאנחנו מתקשים לסגור פערים. ראיתי איזה דיון בפייסבוק לדוגמה, שאפילו בין עולי ארגנטינה יש כאלה שטוענים שאת אלה עם ההשכלה שלחו לרעננה, את אלה בלי ההשכלה שלחו למגדל העמק. לא יודע אם זה נכון או לא. אנחנו חייבים לחקור את הדבר הזה. אני קורא לכם, חברי הקואליציה, אני יודע שיש אינפלציה של ועדות חקירה, אני יודע שזה עולה כסף, אני יודע שזה לא פשוט, ואני גם יודע שאתם קואליציה – –
בצדק חגגנו הקמה של מדינה יהודית, אף שאפילו לא היה ברור שיש בה רוב יהודי, אף שהיא הייתה רק בחצי מהארץ, אף שהייתה ללא ירושלים, אף שהיה ברור שקמה מדינה ערבית – כך כתוב, לא היה כתוב פלסטינית – לצידה. ואני שואל: בצדק נאמר פה קודם שטעו מדינות ערב – היו להן הרבה סיבות לעשות את זה – טעו מדינות ערב שלא קיבלו את ההחלטה הזאת; טעו מדינות ערב, אלה מהן שהחליטו לתקוף פה; טעו תושבי הארץ הפלסטינים שלא קיבלו את ההחלטה הזאת. היום בעצם התהפכו היוצרות, מפני שיש כאן מעשה הפוך לחלוטין. האו"ם, לא פעם ולא פעמיים – לדוגמה, ב-29 בנובמבר 2012, 22 מדינות ערב, ביוזמת הליגה הערבית, בעצם מציעות דבר הפוך: מציעים שישראל תיסוג לגבולות 67' – ולהזכיר זה יותר משלושה רבעים, כ-78% מהאדמה בין הים לירדן, זאת אומרת, כמחצית יותר ממה שקיבלנו אז – ותישאר בירושלים המערבית, ובתמורה נקבל הסכם שלום. והפעם אנחנו אלה שמסרבים; הפעם אנחנו אלה שטועים; הפעם אנחנו אלה שמפרים את ההחלטות הבין-לאומיות; הפעם אנחנו אלה שמפרים את ההחלטה של הקונגרס הציוני, שאמר שציונות משמעה הגדרה עצמית על פי משפט העמים, ואנחנו חורגים ממשפט העמים. מה שאנחנו עושים, מה שעושה הממשלה בירושלים – הכיבוש בשטחים – מנוגד להחלטת הקונגרס הציוני בדיוק כמו שהוא מנוגד להחלטת האו"ם, ולכן הוא צריך להסתיים.
אני בטוח שאתה יודע איפה יהודה ושומרון. עכשיו אני רוצה להגיד לך מה קורה כשמתחילים בפרקטיקה של גירוש אנשים כי הם לא באים לנו טוב בעין, לא מתאים לנו, הצבע שלהם לא נראה לנו. אז כיוון שאתה בוודאי מכיר טוב את יהודה ושומרון, נחלת אבותינו – אגב, יהודה ושומרון היא חלק מארץ ישראל, אבל צריך להתפשר.
יש גם בלבנון. גם שם גרים פליטים שגירשו אותם. גם שם. בעין אל-חילווה גרים אנשים מדורי-דורות. היינו שם ופגשנו איש בן 70. הוא אמר לנו שהוא נולד שם. היה פה איזה סגן שר שאמר שהם בכלל באו מהמאדים – במילים אלה. שאלתי אותו אם הם באו מהמאדים והוא ענה שכן. אחרי זה הוא אמר שהרשות הפלסטינית שילמה להם כדי לבוא. אז אני רוצה להגיד לך, יצא לי כשהייתי חייל בצבא להיות שם, וראיתי אותם. זה היה מזמן, לפני יותר מ-30 שנה. אז גם אם סגן שר יבוא לפה, ועל אף צילומי אוויר שיש לנו שמוכיחים לנו שהם היו שם לפני 20 שנה, ואף שאני ראיתי אותם לפני שנה, הוא אומר כאן שהם לא היו שם, זה לא יעזור; גם אם יבואו כל השרים, יעמדו פה בשורה ויגידו שהם לא היו שם ויחזרו על השקר הזה פעם אחר פעם, הוא לא ייהפך לאמת. יש צילומי אוויר, הם מראים. יש צילומי אוויר. לא צריך סגן שר שיבוא לפה ויגיד – ויבזה את הכנסת, אגב; אני עדיין חושב שהוא צריך לבוא לפה להתנצל, להגיד: שיקרתי בפני הכנסת, או אולי שיקרו לי – אולי הוא לא ידע, וזה בסדר – ובכל זאת אנחנו רוצים לגרש את האנשים האלה. למה אנחנו רוצים לגרש אותם מהבית? כי יש התנחלות – לא אוסיף את המילים "לא חוקית", כי כל ההתנחלויות לא חוקיות – ולהתנחלות הזאת קוראים משְׂכִּיות. הם פתאום הופיעו שם, וזה לא מתאים להם שיש להם רועים ליד הבית. בדיון הבא אקרא עדות ממשכיות. פשוט הקראתי כבר יותר מדי היום, ואני לא רוצה להקריא עוד, אבל בנאום הבא אקריא מה קורה הערב שם, מה הודיעו לרועים הערבים שם. אבל למה רוצים לגרש אותם? הם לא הגיעו מאפריקה; הם לא גרים בדרום תל אביב. למה אותם רוצים לגרש מהבית שלהם? הפרקטיקה הזאת של גירוש, כשמתחילים אותה, לא עוצרים. ואז עומד פה שר הביטחון ואומר לחברים בבית הזה – חברים בבית הזה – שהוא יגרש אותם לעזה. אני לא יודע אם הוא התכוון רק אליהם או לכל הערבים אזרחי המדינה, או לחלק, ואולי רק לאלה שגרים בוואדי עארה. הוא יגרש אותם לעזה. ברגע שמתחילים לגרש, זה לא נעצר רק באלה שבאו מאפריקה. אגב, כולנו באנו מאפריקה. אתם ודאי יודעים שההומו ספיאנס מקורו באפריקה, כך שכולנו באנו מאפריקה. אם נלך אלפי שנים אחורה, אף אחד מאיתנו לא היה פה. אני לא צריך ללכת כל כך רחוק כדי לומר שבין חברי הכנסת היהודים, אם אלך 100 שנה אחורה, ספק אם יש יותר מכמה בודדים שהורי-הוריהם היו פה, וזה בסדר גמור. אני ציוני, ואני חושב שטוב שבאנו לפה, טוב שהסבים והסבתות שלי באו לפה. אבל איך אפשר שאנשים שבאו לפה ממקום אחר ילכו לילדים ולילדות האלה שגרים שם ויגידו להם: אנחנו מגרשים אתכם, אנחנו מסלקים אתכם? לאן? לא יודעים. מה, זה מעניין אותנו לאן? אתם בסכנת מוות? נו, מה זה מעניין אותנו? שאירופה יקלטו. אה, אירופה קלטו מיליון השנה? רק גרמניה? לא נורא, שיקלטו עוד. אנחנו נגרש אתכם, כי יש לנו עבודה לעשות. אנחנו גומרים לגרש אתכם – אנחנו רוצים לגרש בעין אל-חילווה, וגומרים לגרש בעין אל-חילווה – אנחנו רוצים לגרש באום ג'מאל, וגומרים לגרש שם – אנחנו רוצים לגרש בוואדי עארה. את כולם אנחנו רוצים לגרש. כל זה רק מהיום, רק מהיום, פה, מהמליאה הזאת. ככה מגרשים אנשים. רק עכשיו באנו לפה, איך אנחנו יכולים? את סבתא שלי גירשו מפה. את סבא שלי גירשו מפה. אתה רוצה שאני אלך לילדים ואגיד להם שאנחנו מגרשים אותם מפה? איך אפשר? איך המוסר היהודי שלכם לא צועק? קראתם את התורה? על מה מדובר פה? מה, באו לפה מיליונים שמנסים להחליש את מדינת ישראל? הגדר סגורה, לא באים אנשים חדשים. לא באים לפה אנשים חדשים.
לכל מי שלא פה, ל-120 חברי הכנסת, כולל אופוזיציה: כל מי שלא מצביע נגד – הוא מצביע בעד. בלי שטיקים, בלי קיזוזים, בלי חופש הצבעה, בלי הימנעות, בלי יציאה החוצה, בלי שירותים, בלי ללכת לקפה. כל הקונצים האלה – שמענו עליהם. כל מי שלא ירים את ידו נגד הגירוש מצביע בעד לגרש מפה 50,000 או 45,000 איש, אנשים בשר ודם, עובדים שכל מה שהם רוצים זה מקלט, פרנסה, לינה, מזון ורפואה, עם הילדים שלהם. למי שיש עוז להרים יד בעד העוול המוסרי הזה – שיעשה. מי שרוצה להצביע נגד הדבר הנורא הזה, שיבוא נגד, שלא יתחמק, שלא יתקזז, שלא יימנע ושלא ייתן חופש הצבעה.
לא. אסור לפוליטיקאי לקבל צ'ק מאנשים. הוא יכול לאסוף תרומות בצורה מסודרת. לבוא ולהגיד: מי שנבחר יקבל, מי שלא נבחר לא יקבל; מי שיש לו פריימריז יקבל כך, מי שלא יקבל אחרת – השחיתות הזאת פושה בנו. זה הדבר שאמרתי גם קודם: הכיבוש משחית. הבטחתי לשר אקוניס לקרוא – בגלל שהוא אמר שהוא לא יודע איפה הגדה המערבית, הוא יודע איפה יהודה ושומרון. המעשים המושחתים והמטורפים והאלימים שנעשים שם בשעות האלה, כשאנחנו מדברים פה, כנגד אנשים שמנסים לגרש אותם מביתם – לא רק מהגרי עבודה בתל אביב, כן? גם אנשים שגרים שם מקדמת דנא. באים אליהם בשעות האלה מתנחלים מההתנחלות שהיא בלתי חוקית – כמו שאר ההתנחלויות – משכיות, ומאיימים עליהם שאם הם יצאו למרעה, כמו שעשו ב-50 השנה האחרונות, יאונה להם רע. כי השחיתות שמתחילה כאן, היא נמשכת לכל מקום. היא נמשכת לכל מקום. הסתכלו על מה שקורה שם. אני קורא מפה לחברי הכנסת של כולנו – שאני מבין למה יצאו החוצה, כי הם לא יכולים יותר לראות את השחיתות הזאת, הם לא יכולים לראות את הגועל הזה יותר – שהמפגינים שהגיעו במוצאי שבת האחרונה ובמוצאי השבת שלפניה הם גם מצביעים שלהם, לא רק של מרצ, לא רק של המחנ"צ – –
לא, לא הפרעתי לך. – – שקראנו עליו הבוקר, שמראה את האבסורד של ההתנהגות שלנו. הכפר ולג'ה הוא חלק מירושלים בירתנו הנצחית, אבל כשהקימו את הגדר לא חשבו כנראה שהוא חלק מירושלים, השאירו אותו מחוץ לגדר, כי יש דיבורים ויש מעשים. רק שבחרו בית אחד בכפר להשאיר בתוך ירושלים, מה שחייב כמובן בינוי של מנהרה במיליוני שקלים לתושבי אותו בית, למשפחה שגרה באותו בית, עם פיקוח על מי האורחים שלהם ומתי הם באים. כל זה, כל האבסורד הזה מתרחש כשהכפר ולג'ה אומנם מוקף בחומה, אבל החומה מסתיימת בסיומו, זאת אומרת כל מי שרוצה לעקוף יכול ללכת מאות מטרים ולעקוף אותו.
אדוני היושב-ראש, חברי הכנסת – אין חברות כנסת היום – זכריה אל-כפארנה ונביל אל-מחסן, שנהרגו ביום שישי בעזה, מעלים את מספר ההרוגים הפלסטינים בהפגנות ברצועה בשבועיים האחרונים לחמישה. בתגובה על ירי רקטות כמעט יומיומי על הנגב הפציץ חיל האוויר בעזה כמעט מדי ערב. בהפצצות אלה נהרגו שני פעילי חמאס ועובר אורח בן 54. בגדה המערבית מתה פלסטינית בת 60, שחטפה התקף לב לאחר שהתפוצץ לידה רימון הלם במהלך ביצוע מעצרים. מפגין נהרג ואחד נורה למוות כשניסה לדקור חייל. בסך הכול נהרגו 11 פלסטינים בעימותים בשבועיים האחרונים וכמעט 3,000 נפצעו, מתוכם 305 מאש חיה והיתר משאיפת גז וכדורי גומי. אדם אחד נפצע מאבנים שהשליכו מתנחלים. בכפרים קוסרא ובורין מתנחלים השחיתו 45 עצי זית, מכלי מים ולוחות סולריים. הוצאו 17 צווי הריסה. 364 פלסטינים נעצרו. די.
תתייחס למה שקורה בשטחים הכבושים עכשיו כתוצאה ממה שקרה – ההתבטאות של טראמפ והעובדה שירושלים המערבית בירתנו הנצחית – –
גברתי היושבת-ראש, אדוני השר, שתי חברות הכנסת וחבר הכנסת, הצופים, אנחנו מתכנסים כאן לדון בחוק שהוא חוק מושחת, שנולד בחטא, והלוואי שהיינו יכולים גם להמית את החוק הזה כאן היום, ואולי נצליח לעשות את זה, אם לא היום אז מחר. אני לא יודע מתי תהיה ההצבעה. בעצם יש כאן קואליציה שהגיעה למסקנה שהיא יכולה לעשות כל מה שהיא רוצה, ולכן היא תעביר חוקים מהסוג הזה. ויש פה אופוזיציה שפשוט קצה בדברים האלה. אי-אפשר לסבול את זה יותר. אני מגיע לפה מכנס באוניברסיטה העברית של סטודנטים נהדרים, שלא יכלו לעמוד אל מול החקיקה שקיבלנו פה לפני שבועיים – למעשה אני כבר יכול להגיד שבועיים ויומיים – בנושא שאני לא יודע מי הצליח לקרוא לו בצורה כזאת, "מסתננים", אבל בעצם בנושא אותם פליטים, מהגרי עבודה שהגיעו לארץ, ברחו מאימת מוות במקומות שמהם הם באו, בעיקר ממקומות מאוד ספציפיים, ונתקלו כאן בממשלות שכל פעם ניסו להטיל עליהם, וגם על מי שיעזור להם, עונשים חדשים. בהתחלה רצו להעביר פה חוק – העבירו אותו גם בקריאה טרומית – שמי שיושיט להם יד, מי שיסייע להם, דינו עד 20 שנות מאסר. אחרי זה רצו לכלוא אותם בבית כלא, שזרקו בשבילו מיליארד וחצי שקל – שזה בסדר, כמובן, לזרוק מיליארד וחצי שקל, אבל להגיד שזה שאדבר עכשיו זה בזבוז כספי מדינה? הקואליציה הזאת מסוגלת לכל דבר. ועכשיו רוצים לגרש אותם.אנחנו עם של פליטים, עם שהגיע הנה אחרי שסבל, מי יותר, מי פחות, מאנטישמיות, מרוע, לפעמים ממוות. אני אמרתי פה כבר פעם – אני נכד של פליטים שהגיעו לפה וגם גורשו מפה על ידי המנדט הבריטי לאחר שישבו בכלא. אנחנו נגרש פליטים? ועוד לאן – למדינה שגם היא חוותה את הנושא הזה של רצח עם רק לפני שני עשורים – לא כל כך מזמן במונחים היסטוריים – ועוד נשלם להם, העיקר שניפטר מהאנשים האלה. אז אני חוזר מכנס באוניברסיטה העברית של סטודנטים שלא יכולים לשאת את זה עוד. מחר תהיינה הפגנות בשמונה אוניברסיטאות, בשמונה קמפוסים, ואני חושב שהעם הזה הוא הרבה יותר מוסרי מהממשלה הזאת, והוא לא ייתן לעוול כזה לקרות. העם הזה הרבה יותר מוסרי מהממשלה הזאת, ולכן גם עשרות אלפים יוצאים בהמוניהם מדי מוצאי שבת כדי לעצור את השחיתות של הממשלה, את הזלזול בציבור, שהגיע – אני לא רוצה להגיד לשיא, כי אי-אפשר להגיד על החוק הזה שהוא שיא השחיתות; הרי השחיתות הזאת, יש לה כל כך הרבה שיאים, אבל זה אחד המופעים היותר-מכוערים של השחיתות הזאת. בעצם מה החוק הזה רוצה לומר, החוק שנמצא על סדר-היום? חוק בנימין נתניהו. אני לא יודע. יש אולי משפטנים שקוראים לו תיקון לחוק סדר הדין הפלילי, ואולי יש עיתונאים שקוראים לו חוק ההמלצות. זהו חוק בנימין נתניהו. החוק הזה בעצם רוצה שלא יפרסמו מה ממליצים לעשות לגביו. כמובן, נאמר לנו בהטעיה מאוד ברורה: החוק לא יחול על חקירות קיימות. בסדר, אבל אנחנו יודעים שצפויות עוד חקירות, גם לגביו וגם לגבי אחרים. אני רוצה לאתגר את מציעי החוק, וכבר עשינו את זה, גם חברתי תמר זנדברג שיושבת פה וגם חברים מיש עתיד ואולי מעוד שלא שמעתי: הרי אם באמת רוממות זכויות האדם בפיהם, כפי שהם מציגים את החוק הזה, שהוא נועד לעזור לאזרחית הפשוטה ולאזרח הפשוט כשהם נתקלים בטיפול המשטרתי – שאנחנו יודעים שזה לא כך, כי רבים מהם למעשה כבר הוחרגו מהחוק בדרך כזאת או אחרת, אבל אם באמת מה שמעניין אותם זה האזרחית והאזרח הפשוט, בואו נוסיף לחוק הסתייגות אחת פשוטה, שאומרת שהוא לא יחול על אישי ציבור: הוא לא יחול על ראש ממשלה, לא זה וגם לא הבאים בתור; הוא לא יחול על חברי כנסת, שמקבלים את החוק הזה, שמצביעים עליו; הוא לא יחול על שרים בממשלה; אולי גם לא על ראשי ערים. בואו נראה, האם אז כל כך ימהרו בקואליציה להעביר את החוק הזה מהר מהר לפני שתהיינה המלצות לגבי מישהו שהשם שלו מתחיל בבי"ת, והוא במקרה ראש ממשלה? גם אז הם ימהרו כל כך? אם כן, יש אפשרות לעשות את זה, משום שיש הסתייגויות שהונחו. אנחנו נצביע עליהן בעוד כמה שעות, אולי בעוד כיממה, ואפשר להצביע בעד הסתייגות כזאת, ואז, אם החוק הזה כל כך באמת תורם לציבור, נקבל אותו בלי שיוחל על אישי ציבור. אבל הרי ברור שלא זו הכוונה. בכלל, מה כוונת חוק ההשתקה הזה? האם הכוונה שלו היא באמת לטפל בסוגיה הזאת של ההמלצה? אני טוען שלא. הרי מה בעצם אומרים לנו? נאמר שהמשטרה תחקור – ואני יודע שחלק מהדברים הוחרגו מהחוק, אבל בכוונה אני נותן את כל הדוגמאות. לדוגמה, המשטרה תחקור אדם x, והיא תכתוב בתיק שיש הוכחות, גברתי היושבת-ראש, שהאדם הזה, x, שדד בנק – אני חלילה לא מדבר על מישהו מחברי הכנסת; לא על איש ציבור – שדד בנק. יש שני עדים שראו אותו שודד את הבנק, ויש סרט צילום שמראה שהוא שודד את הבנק. הוא הודה בחקירה שהוא שדד את הבנק, אבל אסור להמליץ; אסור להגיד אם להעמיד אותו לדין או לא להעמיד אותו לדין. זה נשמע סביר למישהו? זה נשמע הגיוני למישהו? או אפשר לומר שאדם בשם י' – הוא ירה שלוש יריות בכיכר ורצח ראש ממשלה. ויש סרט, רואים שהוא ירה ורצח ראש ממשלה. והוא גם מודה בחקירה, וגם יש עדים שראו. הוא נתפס במקום. אז האם המשטרה תצטרך להגיד שכן, יש סרט שהוא ירה ורצח ראש ממשלה – או אדם פשוט, לא חייב להיות ראש ממשלה – יש עדויות, יש האקדח, יש סרטון, יש עדויות, הוא מודה, אבל אנחנו לא ממליצים שום דבר. וכן הלאה וכן הלאה – אני יכול לתת דוגמאות. הרי לא זו מטרתו של החוק. מטרתו של החוק היא להלך אימים על המשטרה. המטרה של החוק היא לגרום לחוקרים להבין: רגע, גם אנחנו יודעים לעשות דברים. אנחנו חזקים. אנחנו נבצע כאן את מה שאנחנו רוצים. אנחנו לא שואלים אתכם, החוקרים, מה לעשות. עמד כאן לפניי חבר הכנסת יאיר לפיד ואמר, בצדק, שחלק גדול ממטרת החוק מיוחס לחקירות הבאות שכנראה תהיינה. הוא דיבר שם על פגיעה בביטחון ישראל. ארצה לדבר גם הערב, הבוקר, הלילה הזה על פגיעה בביטחון ישראל, אבל לפני זה אני רוצה להגיד: אי-אפשר להשלים עוד עם הדבר הזה. אני חושב שחברי כנסת ושרים הגונים בקואליציה צריכים לצאת אל מול ראש הממשלה, אל מול הדברים שנאמרו עד עכשיו, ולומר לו: די. הרף לך. תעזוב את התפקיד. תתפטר. אי-אפשר לשמוע עוד את הדברים האלה. נכון, כל אדם הוא חף מפשע עד שהוכח אחרת, אבל על כל ראש ממשלה מותר להגיד דברים, והוא יצטרך להוכיח שלא רק שהם אינם פליליים אלא שהם לגיטימיים, שלגיטימי שראש ממשלה יעשה אותם. ומה ששמענו עד עכשיו זה כבר די והותר. הרי כולם זוכרים, אז לא אזכיר פה את מה שאמר ראש הממשלה המכהן על ראש הממשלה הקודם כשהוא עמד בחקירות, וכל הדברים האלה זכורים. ואז אני יודע שאומרים: כן, טוב, ראש הממשלה המכהן הוא מהימין, וראש הממשלה הקודם – אני לא יודע אם הוא היה מהימין או מהשמאל, עוד לא כל כך החלטתי; לא כל כך חשוב. אז הוא אמר. אני רוצה להגיד: אני, כידוע, חבר כנסת מסיעת מרצ. אני רוצה להגיד מה אמרה חברת הכנסת לשעבר, ואני מקווה בעתיד הקרוב, אחרי שנתניהו ייפול מהר, זהבה גלאון, שהיא לא בימין, נכון? מה היא אמרה לגבי אולמרט. היא אמרה: לא היו לי ציפיות מראש הממשלה, והוא אכן לא אכזב. אולמרט כמו אולמרט ממשיך להתחמק מאחריות ולגלגל אשמה על אחרים. עד היום ראש הממשלה נכשל בכל מבחן מוסרי, ולכן המבחן היום הוא של ברק ושל מפלגת קדימה. אם הם יותירו אותו בתפקידו, הם יהפכו לשותפיו בהשחתת הנורמות הציבוריות והדמוקרטיות בישראל. אני קוראת לברק ולמפלגת קדימה להביע אי-אמון בראש הממשלה ולפעול להקמת קואליציה חלופית. אני גם רוצה להזכיר לכם מה קרה. ברק וקדימה למעשה עשו את זה. ברק וחברת הכנסת היום ציפי לבני, שהייתה אז שרה, עשו את זה, והם אלה שגרמו לראש הממשלה אולמרט ללכת הביתה. לכן, בעצם צריך לקרוא עכשיו את הקטע הזה בצורה טיפה אחרת, רק לשנות את השם. אגיד את זה בשמי, אבל אני מניח שזה מייצג רבים: לא היו לי ציפיות מראש הממשלה נתניהו, והוא אכן לא אכזב. נתניהו כמו נתניהו ממשיך להתחמק מאחריות ולגלגל אשמה על אחרים. עד היום ראש הממשלה נבחן בכל מבחן מוסרי, ולכן המבחן היום הוא של כחלון ושל האחרים בממשלה ובקואליציה, ושל מפלגת כולנו בעיקר. אם הם יותירו אותו בתפקידו, הם יהפכו לשותפיו בהשחתת הנורמות הציבוריות והדמוקרטיות בישראל. אני קורא לכחלון, לשר משה כחלון, ולכל השרים בממשלה ולכל חברי הכנסת בקואליציה, להביע אי-אמון בראש הממשלה ולפעול להקמת קואליציה חלופית, או לחלופין – להקדמת הבחירות, מה שמתאים לכם יותר. אולי בכל זאת, לאחר שאמרתי את הדברים האלה, אזכיר מה אחרים אמרו על אולמרט מהימין, ובסוף גם מה אמר עליו ראש הממשלה נתניהו. השר, היום, גלעד ארדן אמר כבר ב-2007 – יש לציין שהוא עשה את זה מוקדם מאוד: שום מקום עבודה, ודאי לא משרד ראש הממשלה, אינו יכול להרשות לעצמו שמי שאמור לנהל אותו יקדיש את מרב זמנו להתייעצויות עם עורכי דין ויועצים אחרים בניסיונות להיחלץ מזרועות החוק. הציבור לא ישכח לשותפיו הקואליציוניים של אולמרט ולשריו את מדיניות שתיקת הכבשים שהם נוקטים אל מול החשדות הפליליים נגדו. אז אולי להגיד את זה בשפה שלו בתרגום לימינו: שום מקום עבודה, ודאי לא משרד ראש הממשלה, אינו יכול להרשות לעצמו שמי שאמור לנהל אותו יקדיש את מרב זמנו להתייעצויות עם עורכי דין ויועצים אחרים בניסיונות להיחלץ מזרועות החוק. הציבור לא ישכח לשותפיו הקואליציוניים של נתניהו ולשריו את מדיניות שתיקת הכבשים שהם נוקטים אל מול החשדות הפליליים נגדו. גם השר לשעבר, חבר הכנסת לשעבר, אולי ראש הליכוד בעתיד – אני לא יודע – גדעון סער אמר: אולמרט אינו ראוי ואינו יכול להמשיך בתפקידו	 שוב, כל זה – לפני הגשת כתב אישום: ממשלת קדימה שקועה עד צוואר בחקירות שחיתות סדרתיות, ונכשלת יום-יום בניהול ענייני המדינה. אז בואו נגיד את זה בשפה של ימינו: נתניהו אינו ראוי ואינו יכול להמשיך בתפקידו. ממשלת נתניהו שקועה עד צוואר בחקירות שחיתות סדרתיות, ונכשלת יום-יום – אפילו הייתי מוסיף שעה-שעה – בניהול ענייני המדינה. חבר הכנסת לשעבר זבולון אורלב, היום הבית היהודי, אז מפד"ל: החשדות נגד ראש הממשלה יגרמו לרעידת אדמה שלא תאפשר לו להמשיך להיאחז עוד בקרנות המזבח. העם איבד את האמון בראש ממשלה שמובא לחקירות ומעורב בסדרת פרשיות שחיתות. אם יש בקואליציה מפלגות, שרים וחברי כנסת הגונים, חובתם להביא לסיום כהונת ראש הממשלה לאלתר. הדברים האלה נכונים גם היום, תשע שנים אחרי; הרבה יותר. וגם, כפי שאמרתי, ראש הממשלה נתניהו, שאז לא היה ראש ממשלה, רק רצה להיות ראש ממשלה; היה ראש ממשלה לשעבר, לאחר שב-17 במאי 1999 סילק אותו העם מהשלטון, ופרצו חגיגות ברחובות שמעולם לא היו בישראל, ואולי מעולם לא היו במדינה דמוקרטית לאחר נפילה של ראש ממשלה. הוא אמר – שימו לב, דמיון לדברים הקודמים: "ראש ממשלה ששקוע עד צוואר בחקירות, אין לו מנדט מוסרי וציבורי לקבוע דברים כל כך גורליים למדינת ישראל. קיים חשש", אני חייב להגיד, "אמיתי ולא בלתי מבוסס שהוא יכריע הכרעות על בסיס האינטרס האישי של ההישרדות הפוליטית שלו, ולא על בסיס האינטרס הלאומי. אנחנו רואים שזה כבר קורה היום. הדבר הנכון שהיה צריך להיעשות זה שהממשלה הזאת תלך הביתה" – וואו, כמה הוא צדק פעם, נתניהו – "שנחזיר את המנדט לבוחר. במצב הזה, של ממשלה שהגיעה לסוף דרכה, כשראש הממשלה נמצא במצוקה המיוחדת הזאת, הכל-כך ארוכה, הרי צעדים נעשים כאן כדי להסיח את הדעת. ברור שהפרסום, עיתוי הפרסום, האצת המשא ומתן, קשורים כמובן להתפתחות בחקירה, ואני חושב שכך לא מנהלים משא ומתן. אז אני מציע לראש הממשלה נתניהו ללמוד מאותו בנימין נתניהו שהיה לפני תשע שנים; ללמוד מהשר ארדן לפני עשר שנים, שכבר אמר את הדברים; ללמוד מהשר לשעבר סער, שאמר את הדברים לפני תשע שנים, והשר חבר הכנסת לשעבר זבולון אורלב, ואם לא זה, לפחות שילמד מחברת הכנסת לשעבר ולעתיד זהבה גלאון. אם הוא לא רוצה ללמוד את הדברים האלה זה משום שהוא מצפצף עלינו, ולכן הציבור יוצא לרחוב. הציבור מביע את מחאתו, והמחאה הזאת לא תיפסק. הציבור שואל אותנו לפעמים: למה אנחנו עושים את הדבר הזה? למה אנחנו בעצם עומדים על הזכות שלנו לדבר את מלוא הדקות המותרות לנו, ומעכבים את החוק הזה? אני אגיד לכם למה: קוראים לזה דמוקרטיה. אבל אני רוצה להוסיף על הדבר הזה. אנחנו מאמינים שהקואליציה מנסה להביא כמה שיותר מהר את החוק הזה להכרעה משום שהיא יודעת שבעוד ימים, או שבועות, המצב ישתנה. גם את זה אנחנו יודעים. אבל אנחנו יודעים עוד דבר – שבכל יום רביעי, כשיושבת כאן הכנסת, הקואליציה מצליחה להעביר הצעות חוק שבמהותן נוגדות את הדמוקרטיה, נוגדות את הרוח הפלורליסטית של המדינה, נוגדות את הרצון שלנו לשוויון, פוגעות ביחסים בין האזרחים לאזרחיות במדינה, מסכסכים בין חרדים, דתיים, חילונים ומסורתיים, מעצימות את הכפייה הדתית; ואנחנו מבינים, לדוגמה, שאם אנחנו נדבר עד מחר בחצות, יכול להיות שהרווחנו יום רביעי בלי הצעות החוק האלה. נכון שגם בכל שבוע מובאות כמה הצעות חוק מאוד ראויות ומאוד חשובות על ידי האופוזיציה, אבל הממשלה מפילה אותן בצורה אוטומטית, בלי לחשוב עליהן בכלל, כי האופוזיציה הביאה אותן, אז זה בכלל לא משנה מה הן אומרות, זה לא משנה כמה הן תעזורנה לאזרחים, זה ממש לא חשוב. הממשלה מפילה אותן באופן אוטומטי. אז אולי עיכבנו – לא עיכבנו; אולי אפילו מנענו חקיקות, חקיקה לא דמוקרטית, שהייתה צריכה להגיע בהמשך היום הזה, יום רביעי. בטוח שאתמול – כבר יום שלישי – היה על סדר-היום של ועדת הפנים ואיכות הסביבה של הכנסת חוק המרכולים. החוק הזה, בא להתגרות ולפגוע – ובזה ודאי תסכימי איתי, גברתי היושבת-ראש – לפגוע בציבור החילוני, להתגרות בו, לפגוע באורחות חייו ללא שום תועלת – לא לעובדים ולעובדות בשבת, לא לציבור הדתי, לא לציבור החרדי, לא לציבור המסורתי – אלא רק כדי לעשות מעט כותרות של שנאה והרס. החוק הזה, שהיו צריכים לדון עליו אתמול בוועדת הפנים ואיכות הסביבה של הכנסת, נדחה לפחות ליומיים, ליום חמישי – עכשיו אני שומע מחברתי חברת הכנסת זנדברג – ליום חמישי ב-10:30. אז אולי ראוי שנמצא את הדרך להאריך בדברים עוד יותר ולהגיע גם ליום חמישי ב-10:30, על מנת שהחוק הזה ימשיך להידחות, על מנת שבזמן הזה הרשויות המקומיות בארץ – לפחות שש רשויות מקומיות, שכבר במרוץ הזה – שהאזרחים שלהן ונבחרי הציבור בהן לא מוכנים לקבל את רוע הגזרה שמנסים להנחית עליהם מכאן – הם מנסים לקדם חוקי עזר עירוניים שבעצם יחסנו אותם בפני החוק הזה, והם יוכלו להמשיך להפעיל מערך חיים מינימלי, פתוח בשבתות, מרכולים שמוכרים מוצרים בסיסיים. על מנת שהם יספיקו לעשות את זה, לחוקק את הדברים האלה בזמן, אז אם אנחנו יכולים לעכב את חוק המרכולים, עזרנו הרבה לאזרחי ישראל. אפילו אם רק עיכבנו אותו, ודאי וודאי ואם הצלחנו ואם נצליח למנוע אותו. אז בערך זו הסיבה שאנחנו מממשים את הזכות שלנו לדבר על הצעת החוק. לצערי, רוב חברי הכנסת מהקואליציה לא טורחים לבקר פה, חוץ מבהצבעה עצמה. יכול להיות שאם היו מגיעים לפה הם היו מבינים שהם נותנים יד למעשה מושחת, שהם נותנים יד למעשה לא מוסרי, שהם נותנים יד למעשה שחברים בקואליציה לפניהם, עם ראש הממשלה הקודם – לא רק מהאופוזיציה – חברים מהקואליציה הם שמנעו אותו, ושלחו את ראש הממשלה הביתה. יכול להיות שאם הם ישמעו את זה הם ישתכנעו, אבל הם לא באים הנה להקשיב, אז לפחות נממש את הזכות שלנו לעכב את הדברים, ואולי גם נצליח לבטל אותם פה ושם. אמר לפניי חבר הכנסת יאיר לפיד, ועכשיו אני רוצה לחזור לזה, כי אני חושב שזה חשוב, שלהבנתו – הוא העיד במשטרה. אני לא מכיר את הפרשה בכאלה פרטי פרטים, אבל הוא בעצם טוען שהשחיתות פגעה בביטחון מדינת ישראל. ואני רוצה להגיד: יש עוד שחיתות שפוגעת בביטחון מדינת ישראל יותר מכל דבר אחר. השחיתות הזאת היא הכיבוש. ואני רוצה להוכיח את הדברים שלי. חבר הכנסת יאיר לפיד עמד כאן קודם, ראש מפלגת יש עתיד, עמד כאן קודם ואמר שמעולם עוד לא תקפו את ישראל בגלל שהיא הייתה חזקה מדי. המשפט הזה סתר 30 דקות של באמת סקירה מדינית מבריקה שהוא נתן, באמירה שכל כך תלושה מהמציאות, שאם מישהו למד שלוש דקות את ההיסטוריה של מדינת ישראל היה יודע שבמדינת ישראל, כמו בהרבה מקומות אחרים בעולם, קרה בדיוק הפוך. הרי מה קרה כשכבשנו את השטחים ב-67'? הכול השתנה. הייתי לפני שלושה ימים, ביום ראשון, במכינה קדם-צבאית ביישוב שקף, שנמצא בשפלת יהודה, וראיתי שם את החומה שנבנתה – חומה יפה, יש לציין, מאוד יפה – ובעצם נזכרתי שאנשים גרו שם, באזור הזה, באזור חבל לכיש, גם לפני 67'. דלתות הבתים היו פתוחות. חומה לא הייתה. אנשים נסעו בטרמפים ללא חשש. השירות הצבאי, אף שהיינו רבע ממה שאנחנו היום, היה קצר יותר, למרות שלא היה לנו הסכם שלום עם ממלכת ירדן, שהייתה קילומטר משקף וגם שני קילומטר מכאן. האם היה ביטחון במאה אחוז? התשובה היא לא. האם היה כאוס? האם הייתה קטסטרופה כמו שאנחנו חווים ב-50 השנה האחרונות? התשובה היא לא. לא היה הדבר הזה. אני שמעתי כאן, בכנסת, את שר הביטחון ליברמן אומר שהשנה הייתה השנה עם הכי פחות נפגעים מאז 67' משום שלפני 67' – הוא לא יכול להתחרות במה שהיה אז. הוא פשוט לא יכול להתחרות במה שהיה אז, כי מאז שכבשנו את השטחים, איבדנו את הביטחון. קודם כול, קיבלנו את מלחמת ההתשה, וקיבלנו את מלחמת יום הכיפורים. הרי אם הטענה הזאת של לפיד וליברמן – סליחה, ליברמן לא טען את זה; לפיד טען את זה – הייתה נכונה, שלא תוקפים אותנו אם אנחנו חזקים, הרי מתי ישראל הייתה, או לפחות נתפסה, כיותר חזקה מאשר לאחר מלחמת ששת הימים, מלחמה שבה בשישה ימים היא הכריעה שלושה, למעשה ארבעה, צבאות ערביים, כי גם העיראקים שלחו כוח משלוח? מתי היא נתפסה כיותר חזקה מאשר אחרי המלחמה הזאת? אף פעם בהיסטוריה, והיא גם אף פעם לא תיתפס כך. אבל מה יצא לנו מהמלחמה הזאת? יצא לנו את מלחמת ההתשה, את מלחמת יום הכיפורים, את הפיגועים – שמייד אדבר עליהם – את הטילים, את הקטיושות, את האינתיפאדות, את מלחמת לבנון. אני אציין את הכול, משום שיש לי היום זמן לדבר על הכיבוש המשחית, על הכיבוש שגורם לנו גם לאבד צלם אנוש, הכיבוש שגורם לנו לירות ללא הבחנה – לא בגלל שאנחנו רעים, אלא בגלל שיש לנו כוח, ולהם אין כוח; הכיבוש שגורם לנו לבזוז אדמות. הרי לאחר 67' נתפסנו כחזקים יותר מאי פעם. ישנה טענה – בעיקר של אנשים שלא מכירים את המזרח התיכון בכלל, ואולי לא מכירים בכלל את ההיסטוריה, אבל ודאי לא מכירים את המזרח התיכון – הם כל הזמן משתמשים בעניין הזה של הרתעה; אנחנו צריכים כוח הרתעה. אין דבר שיותר סותר את ההיסטוריה שלנו מאשר הביטוי המצחיק הזה, של אנשים שלא למדו כלום על המזרח התיכון, שלא למדו כלום על ההיסטוריה שלנו. הרי בדיוק כשהיה לנו את הכוח הזה חטפנו יותר ועוד יותר ועוד יותר, משום שאין דבר כזה הרתעה. אין דבר כזה הרתעה. לא ניתן להרתיע עם שקם להילחם על חירותו. לא ניתן להרתיע אותו. זה לא קיים, זה לא היה אף פעם, וזה לא יהיה קיים אף פעם. לא ניתן להגיד: ניצחנו אתכם במלחמה – אתם תשתקו. עובדה שזה אף פעם לא קרה. עובדה שקרה תמיד בדיוק הפוך מהדבר הזה, משום שבתודעה של הצד השני זה נתפס כבושה שצריך להתקומם נגדה. כך היינו גם אנחנו. כך עשינו גם אנחנו כשהיה פה אפילו לא כובש, משום שהמנדט הבריטי לא היה כובש, הוא היה מנדט בין-לאומי. הוא, המנדט הבריטי, בעצם התקבל בברכה על ידי הציבור היהודי והציבור הציוני בארץ ובעולם כשהחליף את האימפריה העות'מאנית. המנדט הבריטי אומנם היה פה סוג של שליט זר, אבל אנחנו מדברים, לדוגמה, על שנות מלחמת העולם השנייה. הרי הוא שנלחם עם כוחות האור נגד כוחות החושך, ורבים מהציבור היהודי היו כאן, שירתו אפילו בצבא הבריטי, אבל בכל זאת ראינו אותם ככובשים, והתקוממנו מולם בכוח. בכל זאת התקוממנו בכוח גם מול הערבים. ולכן הציפייה, המחשבה ההזויה כאילו כוח ההרתעה הזה ירתיע את העם הנכבש מלמחות, אין לה שום מקום, אין לה שום שחר. ובאמת, מה קרה? דיברתי על המלחמות. יש ישראלים שחושבים, בשל התעמולה של הימין, שטילים התחילו לנחות על ישראל בשנת 2005, לאחר הנסיגה מעזה, אבל מה לעשות שזו לא המציאות? טילים מעזה התחילו ליפול כבר בשנת 2001, אבל טילים בכלל על ישראל נורו מספר שבועות לא רב או מספר חודשים לא רב לאחר הכיבוש ב-67'. נורו טילים מלבנון אל יישובי הצפון, אל קריית שמונה, נורו טילים מירדן לעבר בית שאן, אפילו מבית לחם לירושלים ומהשומרון לפתח תקווה, משום שזה לא עובד. ולא היו לפני זה. אני עומד על כך. לא היו לפני זה. אז כשמתווכחים עם אנשי ימין, הם אומרים: תרפ"ט. תרפ"ט – לא הייתה לנו מדינה. איזה מין השוואה? ברגע שמישהו אומר לי תרפ"ט, משמע, מבחינתי, שהוא אומר לי: אתה צודק – אם הוא צריך לחזור עד תרפ"ט כדי להוכיח איזושהי אמירה שלו. אבל לא רק זה. עוד דבר הופיע מייד לאחר הכיבוש ב-67' – הופיעה תופעה שלא הכרנו אותה עד 67', שזה פיגוע ביישובים עירוניים. נכון, היה פיגוע אחד במעלה העקרבים, שזה לא יישוב עירוני, באוטובוס. נכון, היה פיגוע אחד כזה. אבל פתאום התחילה תופעה – שהתחילה בפעם הראשונה ב-11 באפריל 1974, בקריית שמונה – שנכנסים ופוגעים ורוצחים בתוך יישובים עירוניים בתוך מדינת ישראל, ואחרי זה במעלות, וזה התפשט כבר לכל מקום. הדבר הזה ערער עוד יותר את ביטחוננו. אבל למען הכיבוש, למען זה שיוכלו המתנחלים לגור באדמותיהם של הערבים, שאותן הם לקחו, של הפלסטינים, שאותן הם גנבו, אנחנו מוכנים להיהרג, להרוג. הכול בסדר. זה גם לא נפסק מאז. בשום שלב זה לא נפסק. לכל אורך הדרך, לכל אורך הדרך זה נמשך, עד שהגענו כבר לשנת 1994. ב-1994 מבצע ברוך גולדשטיין את הטבח במערת המכפלה, ולאחר הטבח הזה, 40 יום לאחר הטבח הזה, אנחנו נתקלים פעם ראשונה בתופעה שלא נתקלנו בה עד אז בתוך שטחה הריבוני של מדינת ישראל.
חבר הכנסת גליק, תודה על דבריך. אני מדייק בדבריי. ההתנחלות משואה בבקעת הירדן איננה בשטח הריבוני של מדינת ישראל. לכן, אמרתי, ודייקתי: לא היה פיגוע התאבדות בתחום השטח הריבוני של מדינת ישראל לפני מעשה הטבח הזה של ברוך גולדשטיין, ותודה לך שחיזקת את דבריי. משואה איננה במדינת ישראל, וגם לא תהיה במדינת ישראל, ותהיה חלק ממדינת פלסטין בעתיד הקרוב. עכשיו, אם בעבר – – –
אני שמח שאני מבדח אותך. טוב שאתה תצחק. אגב, ליד ההתנחלות משואה – אם כבר אני עומד על הפודיום הזה ואם כבר הזכרתי, אני לא התחלתי, אתה התחלת עם משואה – נמצא הכפר עין אל-חילווה. הכפר עין אל-חילווה, שאני ביקרתי בו לאחרונה, אבל אני מכיר אותו עוד משירותי בשירות סדיר לפני יותר מ-30 שנה – השתחררתי כבר לפני יותר מ-30 שנה משירות סדיר – מהכפר עין אל-חילווה מבקשת מדינת ישראל לגרש את התושבים – תושבים שנולדו שם לפני 67', כ-350 איש. אני זוכר אותם מלפני 30 שנה. ועמד פה, במקום שבו אני עומד, ואני עדיין מצפה להתנצלות של הממשלה ושל סגן שר הביטחון על הדבר הזה – עמד כאן סגן שר הביטחון, ובתשובה על שאילתה לפני חודש וחצי אמר: האנשים האלה, הם לא היו שם. וכששאלתי: האם הם הגיעו מהמאדים, הוא אמר: כן. ואז תפס את עצמו ואמר: לא, הרשות הפלסטינית שילמה להם כסף כדי שילכו לשם. לכן, יום לאחר שהוא אמר את דברי ההבל האלה, שהוא הוטעה על ידי מערכת הביטחון, פרסמנו תמונות מלפני 20 שנה שמוכיחות שהם היו שם כבר לפני 20 שנה; לא באו אתמול ולא שלשום וגם לא לפני 20 שנה. פשוט אין לי תמונות עתיקות יותר, אבל לו לי היה תצ"א כזאת, היה ניתן להוכיח את זה, שהאנשים האלה היו שם. ועכשיו השתנתה עוד יותר התמונה – השתנתה התמונה, משום שאנחנו לא נמצאים באותו מצב היסטורי שיכלו לספר לי כשאני הייתי ילד, שבו אנחנו רוצים שלום, אבל הערבים, השכנים שלנו, לא רוצים שלום. צעקה פה קודם חברת הכנסת ענת ברקו שביום שבו הפלסטינים ירצו שלום, יהיה שלום. אז אני תוהה איך היא תדע. ביום שהם ירצו, איך היא תדע שהם רוצים? ואולי הם כבר רוצים והיא לא יודעת? ואולי אני גם יכול להוכיח את זה שהם רוצים והיא לא יודעת? ואולי זה בעצם אנחנו שלא רוצים? הרי ישבו 22 מדינות הליגה הערבית בביירות ב-28 במרס 2002 והחליטו החלטה מאוד פשוטה. הם אמרו: אנחנו רוצים שלום ויחסים נורמליים עם ישראל, ואנחנו נקיים שלום ויחסים נורמליים עם ישראל אם זו תיסוג מהשטחים שכבשה ב-67' ותמצא פתרון צודק ומוסכם לשאלת הפליטים. 22 מדינות ערב – זה מה שהן אמרו. אבל טוב, חברת הכנסת ענת ברקו כמובן הרי יודעת יותר טוב מכל מדינות ערב מה מדינות ערב רוצות. הם מקבלים ממנה הוראות. היא חקרה שניים שרצו להתאבד, אז היא כבר מכירה כמובן יותר מכל הנציגים של מדינות ערב מה הם מעוניינים. היא תנהל להם. אולי בכלל נשלח אותה, שתהיה בליגה הערבית וזהו. 22 מדינות ערב הללו כוללות, לדוגמה, גם את מדינת פלסטין, גם את הנציגים הפלסטינים. אז הפלסטינים הצהירו על כך שהם רוצים שלום ויחסים נורמליים – לא רק שלום, גם יחסים נורמליים; עם מצרים וירדן יש לנו שלום, אבל אין לנו יחסים נורמליים – שהם רוצים שלום ויחסים נורמליים עם מדינת ישראל. יש להם תנאי, שהוא תנאי הגיוני, שראש הליכוד לשעבר, ראש הממשלה, זיכרונו לברכה, מנחם בגין, כבר ביצע אותו בהצלחה עם המצרים, שזה נסיגה משטחים כבושים. גם אז אמרו לו שהוא לא מבין; גם אז היו כאלה שהתבצרו על האנדרטה; גם אז היו כאלה שחשבו שהוא טועה. מסתבר שהוא צדק מאוד, ומסתבר שזה עבד יפה מאוד, בדיוק כמו שאמרו לאהוד ברק שאם רק יצא מלבנון, אז החיזבאללה צועד לירושלים, ומסתבר שהוא צדק והיה צריך לצאת מלבנון. זה לא רק ש-22 מדינות ערב החליטו על הדבר הזה, כפי שאמרתי, ב-2002; לאחר מכן התכנסה הוועידה האסלאמית, 57 מדינות האסלאם. קודם נאמר פה – מדינות האסלאם העוינות; אחד מחברי הכנסת אמר כך קודם. והם החליטו – אגב, איפה הם התכנסו? לא פחות ולא יותר מאשר בטהרן, בירת איראן. והם החליטו, 57 המדינות, שהן מוכנות לקבל את היוזמה הזאת של הליגה הערבית, שלום ויחסים נורמליים עם ישראל. הליגה הערבית, יש להם ויכוחים על הרבה דברים, אבל הם יושבים בכל שנה, ובכל שנה מאז 2002 – בכל שנה מאז 2002 הם התכנסו שוב ושוב, ובכל שנה הם אישרו את היוזמה הזאת: אנחנו רוצים שלום ויחסים נורמליים עם ישראל. נכון, הייתה שנה אחת שלוב נמנעה בהצבעה. בכל שאר השנים זה היה 22 מול 0, והחל מהוועידה בקטאר הם אפילו הוסיפו דבר נוסף – הם מוכנים לחילופי שטחים עם ישראל. כי נכון, זו באמת בעיה, לחזור לגבולות 67'. הרי מעבר לגבולות 67' גרים היום מאות אלפי ישראלים, וצריך לבצע חילופי שטחים. אני לא חושב שרמת אשכול תישאר בשליטה פלסטינית, בניגוד למשואה; בניגוד גם לאריאל, וגם בניגוד לעתניאל, חבר הכנסת גליק. אז אפשר לעשות חילופי שטחים. הם הוסיפו את זה. אפשר לעשות חילופי שטחים. כיצד מגיבה ממשלת? אגב, לאחרונה ישבו גם מדינות האסלאם – אני לא זוכר אם זה באנקרה או באיסטנבול, אבל בטורקיה – וקיבלו את אותה החלטה, ואיראן שותפה להחלטה הזאת. זו החלטה של כולם. עכשיו תוכלו לומר: מהשפה אל החוץ. אני לא יודע מה אתם רוצים לומר, זה גם לא כל כך חשוב, אבל איך מגיבות על זה ממשלות ישראל? הרי במשך 16 שנה – עוד שלושה חודשים 16 שנה – 22, יותר נכון 57 מדינות, מושיטות לנו יד, ומדוע יד מושטת לא פוגשת יד אחות? מדעו הבקשה שלהם לפתרון צודק ומוסכם לשאלת הפליטים אינה נענית על ידי ממשלת ישראל, לדוגמה, ב"בואו נדבר"? מדוע הבקשה הצודקת שלהם לחזרה לגבולות 67' עם חילופי שטחים תמורת שלום ויחסים נורמליים לא נענית על ידי ממשלת ישראל ב"כן", או לפחות ב"בואו נדבר"? מדוע? למה? למה זה קורה? איך זה יכול להיות? מדינה שחינכה את אזרחיה שאנחנו רוצים שלום והצד השני לא. אולי עדיין מחנכת. צריך לעצום עיניים, לסגור אוזניים כדי להאמין בזה, אבל אולי עדיין מחנכת כך, לפחות בחלק מהאוכלוסייה. קשה לי להאמין שאנשים שקוראים עיתונים יכולים להאמין לזה. איך קורה שהממשלה לא מוכנה לדבר על זה בכלל? אז נכון, יש משהו מאוד מרגיז בדרישה לפתרון צודק ומוסכם. הרי הממשלה הזאת קיימת שלוש שנים, ועוד לא עשתה שום דבר צודק, ועוד לא עשתה שום דבר מוסכם, אז דווקא השלום שתעשה צודק ומוסכם? דווקא עם הערבים תעשה משהו צודק ומוסכם? לאזרחי ישראל היא לא עושה משהו צודק, לאזרחי ישראל היא לא עושה משהו מוסכם, אז מה, דווקא לערבים היא תעשה את זה? זה באמת לא כל כך סביר, הדרישה הקיצונית הזאת לפתרון צודק ומוסכם. הרי ראש הממשלה ברחוב בלפור – שדיברנו קודם על השחיתות – הרי הוא גם לא רוצה צדק; הוא לא רוצה פתרון צודק; הוא לא רוצה הסכמה; הוא לא רוצה פתרון מוסכם. הרי את זה אנחנו יודעים, זה לא דבר חדש. זה לא דבר חדש. אבל מה מפחיד כל כך את הממשלה בלבוא ולהגיד: הצעתם – בואו נדבר על זה, בואו נשמע מה הצעתם, בוא ננהל משא ומתן? למה זה מפחיד כל כך את הממשלה? האם זה בגלל מאות אלפי ישראלים שגרים מעבר לקו הירוק, ובעצם הנציגות הפוליטית שלהם פה בכנסת היא ששולטת בממשלה, ולא ראש הממשלה עצמו? מאוד יכול להיות שהתשובה היא כן. האם זה בגלל שממשלות ישראל הצליחו, במידה רבה בזכות שליטתם הרבה מאוד בתקשורת, להצניע את העובדה שיש הצעה כזאת על ידי מדינות ערב? יכול מאוד להיות שהתשובה היא כן. אני הולך ופוגש אנשים, והם בכלל לא יודעים שיש הצעה כזאת, כי ממשלת ישראל לא מעוניינת שיידעו שיש הצעה כזאת, שמציעה לנו שלום. הרי זה מחריב את כל האתוס שלנו. אנחנו מנהלים פה הכול על הבסיס של מלחמה. מה פתאום אנחנו נעשה איתם שלום? אנחנו נפלנו על הראש? השתגענו לגמרי? אז כן, מצליחים להצניע את הדבר הזה – גם בתקשורת, גם כמובן בבתי הספר, כן? הרי לא מלמדים את זה שהציעו לנו הסכם ואנחנו לא מתייחסים. זה לא שענינו בשלילה; פשוט לא ענינו. לא צריכים לענות בשלילה. אז לא מלמדים את זה בבתי הספר. כמעט לא מדברים על זה בתקשורת, שרובה המוחלט הוא בשליטת הממשלה בצורה כזאת או אחרת. אז אלה התוצאות. וגם התקשורת, שהיא כביכול פרטית, היא מתעניינת ברייטינג – היא לא תכתוב על ההצעה של הערבים. בקושי כותבת. יודעים מה? אתן לכם דוגמה משבוע שעבר. טוב עשה העיתון ידיעות אחרונות שפרסם בכותרת הראשית שלו, בעמוד הראשון, את הירי של רקטה לעבר חצר בבית, נדמה לי במושב – טוב, אני לא יודע אם מותר להגיד את שם המושב, לא חשוב, אבל בחוף אשקלון; זה נאמר בתקשורת, אז אני יכול להגיד שבמועצה האזורית חוף אשקלון. בצדק. הסבל שעוברים תושבי מערב הנגב הוא סבל שאנחנו חייבים להזדהות איתו, אנחנו חייבים לקרוא עליו, אנחנו חייבים לשמוע עליו, אנחנו חייבים למחות נגדו, אנחנו חייבים להפסיק אותו. אנחנו חייבים להפסיק אותו.
אני בטוח. טוב שאנחנו מעכבים את הדברים, אם כך. אני לא נכנס בכלל לשאלה – אין ספק שאסד הוא רוצח המונים שלא צריך לעשות איתו שום הסכם בשום מקרה. זה אסד. עכשיו, לגבי רמת הגולן, רמת הגולן אף פעם לא הייתה חלק, אפילו לא חלק מארץ ישראל, שלא לומר מדינת ישראל. אני ממליץ לך – וזה דווקא כן היה בתקשורת – ללכת לקרוא את הריאיון שערך העיתונאי רמי טל עם משה דיין. משה דיין לא היה שמאלן כמוני. הוא אפילו היה שר ביטחון, זאת אומרת, יכול להיות שהוא ידע קצת על מה הוא מדבר, לפחות על התקופה שהוא היה שר ביטחון, בדברים שנוגעים לביטחון, למרות שאתם יודעים מה, כשאני רואה מה קורה בממשלה הזאת, בעצם לא בטוח, אבל אולי פעם זה היה אחרת. הוא אמר לרמי טל – הוא הצביע בריאיון הזה על שתי הטעויות הכי גדולות בחיים שהוא עשה, לדעתו, הוא, משה דיין. הטעות הראשונה – טוב, קל לראות את זה גם היום בראי ההיסטוריה – הוא אומר: טעיתי שאפשרתי להקים את ההתנחלות בחברון. הוא עוד דיבר על מלון פארק, 1968, פינו אותם, נתקעו בקריית ארבע, בתמיכת מפלגת העבודה – כן, זו התנחלות שהקימה מפלגת העבודה, לא הליכוד – ונשארה לנו הצרה הצרורה הזאת, שהלכה והסתבכה, עד היום. אז זה לא כל כך מפתיע שמשה דיין יגיד דבר כזה.
אני יכול לפרגן לממשלה בעוד דברים. אפילו ניסיתי לפרגן לך, אבל דפדפת הלאה למקום שאת רוצה שאני אתווכח איתך. אבל השאלה היא אם ההתיישבות ברמת הגולן – אפשר להתווכח אם היא טובה או לא – היא חלק מהציונות. התיישבות במקום שהוא איננו ארץ ישראל – בניגוד ליהודה ושומרון, שהם ארץ ישראל. אני יכול להתווכח ולהגיד שהשליטה ביהודה ושומרון מזיקה לנו. מזיקה לנו. כמעט אי-אפשר להתווכח על זה. היא מזיקה לנו. טוב, את תתווכחי ותגידי שלא, אבל רמת הגולן היא לא חלק מישראל. לכי תסתכלי במפות – במפות שלכם, של המחנה שלך. זה לא – זה סופח למדינת ישראל, אבל זה לא חלק מארץ ישראל.
בסדר, בשביל זה אני מביא כאן את דבריו, כי אני חושב שהם חשובים. ואני לא רואה את המציאות עין בעין איתך, ותכף אגיד לך גם למה. אבל הוא בעצם ענה, ורמי טל אמר לו את מה שאת אמרת. לאחר שהוא אמר על הפרובוקציה, הוא שאל אותו: אז בעצם למה רצו לכבוש את רמת הגולן? הוא אמר לו את התשובה האמיתית, שהיום אנחנו יודעים שהיא האמת – זה בסדר שאת חושבת שזה נותן ביטחון, אבל היום אנחנו יודעים שזאת האמת: הם רצו אדמה חקלאית. עכשיו, מה ההוכחות לכך? יש לכך שתי הוכחות מאוד בולטות וברורות: האחת, הצעד הראשון שנעשה עם כיבוש רמת הגולן – שאגב, נכבש תוך 24 שעות, בלי שום בעיה אמיתית. סליחה, היו גם הרוגים, אבל באופן יחסי למה שמתארים את רמת הגולן – הצעד הראשון שנעשה היה לגרש את כל תושבי רמת הגולן מלבד תושבי ארבעת הכפרים הדרוזיים. 135,000 איש במספר גורשו, כפריהם פוצצו – בצורה רשלנית. לפעמים אנחנו הולכים בגולן רואים איזה מסגד עומד או כמה בתים. גם חלק מהם לא גרו בבתים מפוארים במיוחד – אנחנו מדברים על שנת 1967, סוריה. גם בישראל לא גרו אז בבתים מפוארים. זה היה הצעד הראשון. ומה היה הצעד השני? כמובן, הקמת התנחלויות חקלאיות. מרום גולן עלה על הקרקע ב-14 ביולי 1967, חמישה שבועות לאחר המלחמה.
כל אחד ייתן לזה את הפרשנות המוסרית שהוא רוצה לתת לזה, אבל אנחנו פחות או יותר הסכמנו על העובדות. לאחר חמישה ימים של מלחמה – אני לא כל כך רציתי לדבר דווקא על זה, אבל את גררת אותי; זה בסדר, דווקא מעניין. לאחר חמישה ימים של מלחמה בין ישראל לבין מצרים וירדן עלו האנשים שגרו בעמק – ולפעמים ספגו אבדות, וגם רצו אדמות – לפגוש את ראש הממשלה ושכנעו אותו לתקוף מדינה שלישית, את סוריה, לכבוש חלק מאדמתה, לגרש משם מאות אלפי אנשים – או ליתר דיוק 135,000 איש; לפחות אלה הנתונים שיש בידינו – ומייד לקחת את האדמה הזאת ולהפוך אותה לאדמה חקלאית שלנו. את רואה בזה דבר מוסרי, ואני לא בטוח שאני רואה בזה דבר מוסרי. כל אחד והמוסר שלו, ועם זה אפשר להמשיך. אני חוזר למקום שהתחלנו בו את הוויכוח הזה בזה שמטרתה של הציונות כפי שהגדירה את עצמה – הקונגרס הציוני הראשון – והלגיטימיות הבין-לאומית – ואת שאלת על רמת הגולן כי את יודעת טוב מאוד שאין לרמת הגולן, לכיבוש שלנו ברמת הגולן, וגם לא לסיפוח של רמת הגולן לגיטימציה בין-לאומית, את יודעת טוב מאוד שזה לא על פי החוק הבין-לאומי, לכן זה סותר את מטרות הציונות, לכן זה לא ציוני; בדיוק כפי שהקמת ההתנחלויות, שהן לפי החוק הבין-לאומי פשע – – –
אין שום בעיה, זכותך לפרש מה שאת רוצה, אבל גם זכותי לראות את זה איך שאני רוצה. אני לא באתי אלייך, לא תייגתי אותך ולא אמרתי לך שאת לא ציונית או כן ציונית – זה לא כל כך מעניין אותי – אבל אני כן הגעתי לדבר הזה לאחר שסקרתי את מה שקרה לנו ב-67'. קרו לנו שני דברים בולטים: האחד – איבדנו את הביטחון שהיה לנו עד 67'. לפרק הזה עוד לא נכנסתי, אני יכול לתת את התקציר. קיבלנו כמה תופעות שלא ידענו אותן לפני 67' – קודם כול כמה מלחמות, אם זה מלחמת ההתשה, יום הכיפורים; לא יודע אם לכלול בזה אינתיפאדות, כן או לא; מלחמת לבנון הראשונה והשנייה, שקשורות בקשר ישיר לדבר הזה. 2. קיבלנו טילים על ישראל, שלא ידענו דבר כזה לפני 67'. היו הפגזות, כמו שאמרת, אבל יש הבדל ניכר בין הפגזה כזאת של תותח ארטילרי לבין טילים, שהתחילו ב-1968, מייד לאחר הכיבוש. קריית שמונה לא ידעה מה זה קטיושות עד הרגע שכבשנו את הגולן; בית שאן לא ידעה מה זה קטיושות עד הרגע שכבשנו את הגדה המערבית. אז זה דבר שני שעמדתי עליו. אמרתי שבהמשך, לאחר הטבח של גולדשטיין, קיבלנו דבר חדש שלא ידענו עד אז בתחומי מדינת ישראל הריבונית, שזה פיגועי התאבדות, ותיקן – לא תיקן, חיזק – חבר הכנסת גליק, שדיבר על זה שהיה במשואה, שאיננה במדינת ישראל אלא בשטח המדינה הפלסטינית העתידית; בכל מקרה בשטח כבוש שמעולם לא הוכר בבית הזה כשטח ריבוני של מדינת ישראל. וקיבלנו גם פיגועים מסוגים כאלה ואחרים: חטיפות מטוסים – כל הדברים האלה באו לעולם אחרי 67'. יש כאלה שחושבים שזה בא במקרה, ואני חושב שזה בא כי עם כבוש מתקומם, כפי שעשינו גם אנחנו וכפי שעשו עמים אחרים. הדבר השני שנגעתי בו – ולכן גם בעצם הגעתי לזה, כי התחלתי ואת החלק הראשון של הדברים שלי ייחסתי לחוק בנימין נתניהו, שיש כאלה שקוראים לו תיקון לחוק סדר הדין הפלילי או חוק ההמלצות או לא משנה מה, והתייחסתי לדברים של חבר הכנסת לפיד, שאמר שמדובר בשחיתות שפוגעת בביטחון המדינה. ואני טוען שהכיבוש המשחית פוגע בביטחון המדינה, בנוסף. אני מסכים למה שאמר חבר הכנסת לפיד, אבל בנוסף לפגיעה שהוא הצביע עליה יש כאן פגיעה. ואם אנחנו נעשינו אטומים בזה שאנחנו מגרשים אנשים – לא רק בשטחים הכבושים, עכשיו גם בדרום תל אביב, ויפה שנגרש אותם – – –
עכשיו את מעלה סוגיה אחרת. את לא מעלה סוגיה של גירוש, משום שיהודים לא גורשו מחברון. יהודים חיו בחברון.
מפקיעין כן, אבל מחברון לא. מחברון לא. בחברון גרו משפחות. המשפחה האחרונה עזבה ב-1947, עם ההחלטה על הקמת שתי מדינות בפלשתינה.
תראי, חברת הכנסת השכל, הסיפור הזה של המתנחלים הוא סיפור מאוד יפה. יש בו רק בעיה אחת: הוא לא נכון. לכי למשפחת עזרא, המשפחה של החלבן שגרה בבית הדסה – ואגב, נדמה לי, אני מקווה מאוד, פגשתי אותו לפני כמה שנים, אני מאמין ומקווה שהוא עדיין בחיים; ברח לי השם הפרטי שלו – הוא יספר לך שהם חיו שם עד 1947. והם לא היחידים. הם המשפחה האחרונה שעזבה, יום לאחר החלטת החלוקה. אבל יהודים חיו בחברון במספרים גדולים הרבה לאחר הטבח ב-1929. זה שזה לא מסתדר בנרטיב השקרי – – –
זה לא קשור. יהודים גורשו מהרבה מקומות. יהודים לא גורשו מחברון, ומי שאומר שיהודים גורשו מחברון, או שלא יודע את ההיסטוריה או שמשקר; בדרך כלל לא יודע את ההיסטוריה, כי הרי לא מלמדים אותנו את ההיסטוריה. גם אני, לימדו אותי בבית הספר שיהודים גורשו מחברון ב-1929, ואז הלכתי ופגשתי את חיים הנגבי, לדוגמה, והוא אומר לי: אבל אני נולדתי בחברון ב-1935; ואני פגשתי את עזרא, והוא אומר לי: אבל אני הייתי בחברון עד 1947.
אני לא נלחם על זכותם של הסורים לחזור לרמת הגולן, ואני לא נלחם על זכותם של הפליטים הפלסטינים לחזור דווקא לכאן. את מדברת איתי עכשיו על זכות השיבה. אני כציוני חייב להאמין בזכות השיבה, משום שאחרת – אני חייב להאמין בזכות של סבא שלי וסבתא שלי, שחזרו לפה אחרי אלפיים שנה; אני חייב להאמין בזכות הזאת, ולכן אני מאמין גם בזכות של יהודי לחזור לחברון וגם בזכות של ערבי לחזור לכאן. אבל יש את העניין של הזכות ויש את עניין מימוש הזכות. מימוש הזכות של היהודים צריך להיות לתחום מדינת ישראל; מימוש הזכות של הפלסטינים צריך להיות לתחום מדינת פלסטין. עכשיו, אפשר לעשות כל מיני משחקים: אפשר להגיד שבחברון יקבלו כך וכך יהודים, מדינת ישראל תקבל כך וכך פלסטינים. זה סבבה בעיניי, אני מאוד בעד זה, אבל זה צריך להיות בהסכמה בין הצדדים. את הזכות – זכות השיבה – של היהודים ושל הפלסטינים אי-אפשר לקחת, היא קיימת. כל מי שמתכחש לה – תסבירי לי, איך בן אדם ציוני יכול להתכחש לזכות השיבה? הרי בזכות הזכות הזאת סבא שלי בא לפה. גם אצלך, אני לא יודע – אבא, סבא, סבא-רבא, האבא של הסבא-רבא, לא יודע מה. הרי בזכות הזכות הזאת אנחנו חזרנו לכאן, וגם בזכות החלטות בין-לאומיות כאלה ואחרות, כמו הצהרת בלפור, כמו החלטת החלוקה של האו"ם. אנחנו כל כך אוהבים היום לזלזל באו"ם, ואנחנו אומרים שהענישו את הערבים כי הם לא קיבלו את החלטת החלוקה, כאילו שאנחנו מקבלים כל החלטה של האו"ם. פעם בחיים קיבלנו החלטה של האו"ם והערבים לא קיבלו, ואנחנו אומרים: ואללה, הם קיבלו עונש. נכון, הם קיבלו עונש – ואגב, מוצדק – אבל אנחנו? החלטות של האו"ם? מה פתאום. האו"ם הוא אנטישמי. אנחנו נקשיב להחלטות של האו"ם? למה מה קרה שנקשיב? האו"ם יכול לתת הוראות רק לערבים, לא לנו.
בסדר. אני אומר לך שזה לא, אבל אני לא כאן כשגריר אונסק"ו, למרות שאני מוכן לחשוב על זה; זה נראה לי יותר מעניין מלדבר פה למליאה ריקה. ירושלים המערבית היא בירת ישראל לנצח-נצחים – נתווכח על הגבולות, נסכים על הגבולות בסוף – וירושלים המזרחית תהיה בירתה של המדינה הפלסטינית. אין ירושלים שהיא רק לנו או רק להם. ירושלים היא קדושה ליהודים, לנוצרים ולמוסלמים. ירושלים, פה בירושלים יצאו סבא וסבתא שלי לחגוג ברחוב את ההחלטה של האומות המאוחדות לפני 70 שנה, להקים מדינה יהודית בלי ירושלים. הם יצאו פה לחגוג, לחגוג מדינה יהודית בלי ירושלים, יחד עם כל תושבי ירושלים. זה לא שהם היו איזה – – –
אדוני היושב-ראש, גברתי השרה, חברי הכנסת, אומנם אני שומע שחוק המרכולים נדחה, אבל כמו במרכול הממשלה מוכרת פה את האינטרסים של אזרחי ישראל אחד אחרי השני. בכל חוק מוכרים עוד כמה אינטרסים. ובחוק הזה היום רוצים למחוק את האינטרס שלנו להגיע להסדר מדיני בצורה דמוקרטית. אני לא יודע ממה בדיוק נבהלו בקואליציה. כנראה הם יודעים משהו שאנחנו לא יודעים על זה שאולי מגיע הסדר בקרוב, והם הציעו כאן איזשהו חוק רשלני – שאגב, אני חושב שלא יכול לעמוד בשום מבחן – שבו מציעים, בעצם, מדברים על העברה לגורם זר. אדוני היושב-ראש, ירושלים הן שתי הערים שאני הכי אוהב בעולם. אבל הן שתי ערים. אסור להתבלבל בזה. ובירושלים גם הישראלים וגם הפלסטינים קיימים, ואף אחד מהם הוא לא גורם זר. ולכן כשאומרים "גורם זר" – זה לא רלוונטי בכלל. אני לא מאמין שזה יכול לעבור פירוש של ילד. בירושלים, להגיד שמסירה לפלסטינים של ירושלים המזרחית זה מסירה לגורם זר? זה בדיוק כמו שמסירת ירושלים המערבית לישראל איננה מסירה לגורם זר. אבל כך או אחרת, ממה בדיוק מבוהלים בממשלה ובקואליציה, שיזמו את החוק הזה? האם הם מבוהלים מיוזמת השלום של הליגה הערבית, שבעצם כבר 16 פעמים מתכנסים ומציעים הסדר שלום וממשלת ישראל מתעלמת מהיוזמה הזו – לא מגיבה, לא: כן, לא: אולי, לא: בואו ננהל משא ומתן, לא: לא מאמינים לכם, פשוט לא מגיבה. כי למה להגיב? הם הרי בסך הכול ערבים, מה, איתם נעשה שלום, עם הערבים? יותר נוח לנו לעשת שלום עם עצמנו. גם את זה אנחנו לא יודעים לעשות – אז נעשה שלום עם הפלסטינים? לא מתאים לנו. בעצם מה מציעים לנו כאן, מתוך בהלה שמחר יתפכחו 80 מתוך 120 חברי הכנסת ויגיעו למסקנה שאפשר להגיע להסדר, ואין הסדר בלי פשרה בירושלים? מתוך בהלה שזה עומד לקרות, הם באים ואומרים, לא, גם 41 חברי כנסת זה מספיק; רוב של שליש מספיק כדי למנוע הסדר. מספיק רוב של שליש כדי לפעול נגד האינטרסים של אזרחי ישראל, כי מכרנו אותם, מכרנו את האינטרסים האלה. הם באים ואומרים את זה כי הם מפחדים שמחר יהיו פה אנשים שיתפכחו ויצביעו בעד זה. לא רק משאל עם הם רוצים, גם 80 חברי כנסת. אבל אני אומר, אם אתם מבוהלים כל כך; אם אתם כל כך חושבים שירושלים חשובה; אם אתם חושבים שטובה שליטה בכפר עקב מהביטחון והשלום של אזרחי ישראל – גם הפלסטינים וגם היהודים – אם אתם חושבים שהשליטה במחנה פליטים היא יותר חשובה מטובת האזרחים כאן – אז למה 80? אולי תציעו 121 חברי כנסת, לוודא שזה לא יעבור וזהו? הרי זו מטרתכם, מטרתכם להגיד, אנחנו בהווה, 61 ח"כים בהווה, חכמים יותר מ-80 בעתיד. הרי זה מה שאתם אומרים כאן. אנחנו נמנע מהח"כים בעתיד, בדור הבא – שהוא בדרך כלל יותר חכם מהדור הזה – נמנע מהם לקבל החלטות ברוב נורמלי של כנסת במדינה דמוקרטית, כי אנחנו יותר חכמים מהם. אז אם זו הכוונה, למה 80? למה לא 120? למה לא 121? למנוע את זה טוטלית וזהו. הרי זה מה שמעוניינים כאן. אדוני היושב-ראש, מאז כבשנו את ירושלים המזרחית, אין ביטחון לתושבי ירושלים. אין ביטחון. מאז היו פיגועים בכיכר ציון, באוטובוסים, בקו 18, באוטובוסים אחרים, פיגועי דקירה, פיגועים מכל הכיוונים. נכון, גם לפני כן לא היה מושלם, אבל אין מה להשוות. אין מה להשוות, בין מספר ההרוגים שיש לנו עכשיו למה שהיה קודם. מאז כבשנו את מזרח ירושלים, איבדנו את המוסר הבסיסי ביותר שלנו.
מצידי אתה יכול, אדוני היושב-ראש, לחשוב שמזרח ירושלים או ירושלים המזרחית נפלה אלינו מהאוויר, ללא קרבות. ודאי שכבשנו. מה זאת אומרת? אבל אתה יודע מה? בוא נגיד: מאז שחררנו את ירושלים המזרחית, יותר ישראלים נהרגים בירושלים. יש על זה הסכמה. נכון? אני לא חושב שיש פה מישהו שיגיד אחרת, אלא אם כן גם רוצים ברוב של 80 לזייף את המציאות. אולי החוק הבא יגיד שרוב של 80 חברי כנסת צריך גם כדי להגיד את האמת. לא יודע, אולי, זה יכול להתקרב, עם רמת ההזיה של החוקים שאני רואה כאן. אז אתה יודע מה, שחררנו. אבל תסכים איתי שמאז איבדנו את הביטחון? תסכים איתי שמאז מספר ההרוגים הישראלים בירושלים – עוד לא דיברתי על הפלסטינים – גדל פי כמה עשרות? והפצועים? והנדקרים? ומי שהתפוצץ באוטובוסים? ומי שהתפוצץ בכיכר ציון וכן הלאה וכן הלאה? אפשר להסכים על זה? אדוני היושב-ראש, מאז שאנחנו שם אנחנו מחזיקים עיר בירה, כשבמרחק קטן מאוד מכאן, מספר קילומטרים, יושבים אנשים במחנה פליטים, יושבים אנשים ללא זכויות בסיסיות. הם לא אזרחים של המדינה הזו. הם יכולים, תיאורטית, להכריע על עתידה של העיר, הם בוחרים לא לעשות זאת. אני לא כאן כדי לשפוט אותם אם הם עושים נכון או לא נכון. אני לא מסוגל. אנחנו לא היינו במקומם ולא יכולים לתת להם עצות בעניין הזה. אני חושב שזה לא הגון, אבל מה יצא לנו מזה? אז כן, אנחנו יכולים ללכת ולשבת בשכונות מסוימות, וכבר נאמר לנו על ידי יוזמת הליגה הערבית ועל ידי משלחת פלסטינית רשמית בטאבה, ועל ידי יוזמת ז'נבה, ומקומות כאלה ואחרים, שאפשר להגיע להסדר שבו השכונות היהודיות של ירושלים יהיו חלק ממדינת ישראל, אז אנחנו לא מדברים על זה, אנחנו מדברים על השכונות הפלסטיניות, על מאות אלפי אנשים שאינם חלק מההוויה הישראלית, שאינם אזרחי ישראל, מעולם לא נתנו להם את האזרחות הזו. יכול להיות שלא כל חברי הכנסת או לא כל אלה שצופים בי בבית מבינים מה פירוש מעמד התושב הזה, שיש לתושב מזרח ירושלים, שבעצם נולד במקום מסוים אבל בגלל שאנחנו באנו למקום הזה הוא רק תושב בו. ואם הוא עובר קילומטר מזרחה, מעבר לגדר – בגלל מצוקת דיור, בגלל ששכר הדירה שם יותר זול, אולי בגלל תעסוקה – וגר שם שנה או שנתיים, הוא איננו יכול לחזור לעיר כי התושבות שלו נשללה, משום שהוא לא גר בעיר. יכול להיות שאזרחי ישראל אינם מודעים לדבר הזה. יכול להיות שפה בבית לא כולם מודעים לדבר הזה. אבל הזכויות הבסיסיות האלה נשללות מהם. אז אנחנו רוצים לבוא ולהגיד לדורות הבאים: אתם לא תחליטו; אתם לא תחליטו מה טוב לכם; אנחנו כבר החלטנו בשבילכם. 61 חברי כנסת הערב הם יותר חכמים מ-80 חברי כנסת בעוד חודש או בעוד שנה – אבל לא רק 80 חברי כנסת, 80 חברי כנסת ומשאל עם – זאת אומרת, אדוני היושב-ראש, תאר לך מצב של התפכחות, מגיעים להסדר ובמשאל עם ברוב גדול מחליטים ללכת לוויתור הזה – נגיד 60%, נגיד 50% פלוס 1%, נגיד 70%; ובבית הזה יש 65%, נאמר 79 ח"כים, שחושבים שצריך ללכת להסדר הזה. לא, 61 הגאונים שישבו פה הערב, הם כבר חרצו את גורלה של ישראל שהיא איננה מעוניינת לא בצדק ולא בשלום ולא בביטחון ולא בהסדר, כי 61 החברים שישבו פה הערב, הם יותר חכמים, הם יותר חכמים מ-79 בעוד שנה, הם יותר חכמים ממשאל העם, שהם מחויבים כבר היום לעשות, יותר מחויבים מכל העם זה, ה-61 שישבו כאן הערב. אז בעצם אולי בכלל צריך לתת איזה עיטור לחברי הקואליציה – 61 או 62 או כמה שיצביעו בעד החוק האנטי-דמוקרטי הזה, שאולי הם באמת פשוט אנשים גאונים ואנחנו צריכים להכיר בזה שלא צריך דמוקרטיה: שיחליטו רק ה-61 האלה לתמיד, והם יישארו. גם נבטל את הבחירות לכנסת, שהם ירכיבו את הכנסת הבאה. עד לאן זה מגיע, אדוני היושב-ראש? אין לסבול דבר מהסוג הזה. אין לסבול יכולת של רוב של 61 לכפות על עם שמחליט במשאל. לא היה כדבר הזה. קורה במדינות שמשריינים חוקה ברוב של שני-שלישים. זה קורה. אני לא בעד זה בשום מקרה, דרך אגב. זה קורה בעניינים של זכויות יסוד, אבל גם אז לא מונעים מהעם לשנות את זה. כאן בעצם באים ומונעים מהעם לשנות את זה. זה דבר חסר תקדים במדינות דמוקרטיות, ולדעתי גם חסר תקדים במדינות טוטליטריות. אי-אפשר לקרוא לישראל דמוקרטיה אם החוק הזה עובר.
משהו כזה. אבל בהנחה שאתה רוצה להקשות כאן ואתה אומר 80 ואתה אומר 61 – על מה אנחנו מדברים? שוו בנפשכם שמחר תהיה ממשלה בישראל שתגיע למסקנה שמה שעשינו עד היום לא נכון. והיא תגיע – חבר הכנסת לוי, תשים לב למה שהוא אומר, אתה בצדק אמרת שועפאט – היא תגיע נגיד להסכם שאומר: מגיעים להסכם לשתי מדינות; הפלסטינים מקבלים לא את גבולות 67', והם מקבלים משהו, משהו קטן נגיד, את שטחי A ו-B ואת שועפאט, בסדר? והם מסכימים לשלום. לפי החוק הזה, אתה תצטרך גם משאל עם. ונגיד שהעם, ברוב של 99%, יחליט שהוא רוצה את זה – זה לא מספיק, אתה תצטרך גם 80 חברי כנסת. או, אם אין לך 80 חברי כנסת, אז תכנס 61 חברי כנסת שיבטלו את החוק של 80 חברי הכנסת. תראה כמה חגורה ושלייקס ודברים, רק שלא נצליח להגיע להסדר. כמה קונצים עושים פה רק שלא נצליח. החוק הבא יהיה שיחפשו 62 חברי כנסת שיבטלו את ההחלטה של 61 חברי כנסת לבטל החלטה של 80 חברי כנסת, לבטל החלטה של משאל עם. מה זה פה, חד-גדיא? כל זה כדי לא להגיע להסדר? ושוב, זה ההסדר הכי קטן, עם הפשרה הכי קטנה. עד כדי כך הם מפחדים שהעם הזה יתפכח ויבין שהטעו אותו והשלו אותו. ובכלל, אני לא מבין איך אתם מביאים חוק כזה, כל כך מתון אחרי ההצבעה אתמול, שנהיה כבר שלשום, במרכז הליכוד. הרי הם רוצים לספח את כל יהודה ושומרון. אולי תציעו החלטה שכל ויתור על אבן ביהודה ושומרון ידרוש גם משאל עם ורוב של 120 ח"כים? למה רק ירושלים? אני לא מבין. חברת הכנסת מועלם, באמת שועפאט קדוש יותר מהמקום שבו את גרה, מגוש עציון? באמת ערב א-סוואחרה – יותר מאפרתה? באמת ולג'ה – יותר מהר גילה? לפי איזה היגיון? לפי איזה שכל? אפילו שלכם, אני הולך לשיטתכם. ולג'ה – באמת יותר מהר גילה? אני לא מבין. עיסאוויה היא באמת יותר ממעלה אדומים? לפי איזה היגיון? אני הולך עם ההיגיון שלכם. היגיון שלכם; אתם מדברים איתי על התיישבות, אתם מדברים על התנחלות, אתם מדברים על לבוא לשם, אתם מדברים על יהודה ושומרון. לפי איזה היגיון זה עובד? באמת ראס אל-עמוד יותר מקדר? באמת, לפי איזה שכל, של מי? בטח לא השכל של המתיישבים שאותם אתם מייצגים. גם לא השכל של אלה שגרים בישראל, שאותם מייצגות פה שאר המפלגות. לפי איזה היגיון אתם עושים את הדבר הזה? אז מחר תבואו ותדרשו לגבי הכול לקבל את ההחלטות האלה? לא יעזור שום דבר, שתי הערים שנקראות ירושלים הן שתי ערים נפרדות. הן שתי ערים – עליי – אהובות. לא ניתן לבצע במהלכים כאלה, מקבילים; לא ניתן לבצע מעשים כנגד תושבי העיר, כנגד אזרחי ישראל, כנגד התושבים הפלסטינים שרוצים להגיע להסדר. אני גם לא מבין שנאמר כאן לוותר על גורם זר. אני רוצה להבין, יכול להיות שאם השגרירות האמריקנית עולה לירושלים המערבית ומקימה שם, במחנה אלנבי, את השגרירות, אז זה אולי שטח אקס-טריטוריאלי, זה אולי להעביר לגורם זר. יכול להיות שמישהו יוכל להגיד שזה אסור, צריך בשביל זה אולי משאל עם – לא יודע, לפי ההיגיון של החוק הזה. לפי ההיגיון של החוק הזה, הפלסטינים הם גורם זר בשועפאט, ובכפר עקב ובדחיית אל-בריד, אבל האמריקאים הם לא גורם זר במחנה אלנבי. ואללה, אני לא מבין. באמת אני לא מצליח להבין. זה מה שכתוב פה? או שמה שכתוב פה לא מייצג את המציאות? לפי ההיגיון הזה, תעלה שגרירות גואטמלה, היא לא גורם זר – שטח אקס-טריטוריאלי, היא לא גורם זר – אבל הרשות הפלסטינית שנמצאת היום ברמאללה, ושטח A מגיע עד גבולה של ירושלים – אם תתרחב מטר אחד דרומה, זה גורם זר. תהרגו אותי אם אני יכול להבין את הדבר הזה. איזה מין שכל הכתיב ניסוח כל כך אידיוטי. באמת, תנסו לחשוב על הדבר הזה. זה הרי בלתי אפשרי אפילו לחשוב על זה. 61 חברי כנסת היום רוצים להחליט לעם כולו – שהתחייב לעשות את זה במשאל עם – לא לוותר על מטר. אם הוא יוותר על מטר מהשטח – ואתם יודעים, דיברנו על מחסום קלנדיה. מחסום קלנדיה, אל תתבלבלו, זה בשטח ירושלים. הגבול הצפוני של ירושלים הוא הרבה מצפון. אם יצאו שם מטר ואף אחד לא ישים לב, עשרה מטרים, בשביל זה צריך משאל עם. אבל גם כשהעם יחליט, גם כשהעם יחליט, אין לו זכות להחליט. כי פה 61 חברי הכנסת החליטו שלעם אין זכות להחליט. גם אחרי שהוא מחליט, שיבוא לפה, יתכבד ויקבל 80 חברי כנסת, או 61 חברי כנסת שיבטלו את החוק בשלוש קריאות. אם זה לא טמטום, אני לא יודע מה זה טמטום.
אבל אני חושב שיש להסתכל לא על מה אנשים אומרים אלא על מה אנשים עושים. משום שאנחנו בשנה האחרונה הרסנו 400 בתים בשטחים. אז אולי לא אמרנו, אבל החרבנו.
אם אתה רוצה, אני מוכן לספור גם את הכמה של עמונה שלך – –
– – שהקמתם בניגוד לחוק, תוך סיכון כל דבר אפשרי: תוך סיכון אזרחים, תוך סיכון אזרחים, תוך סיכון חיילים, תוך סיכון ישראלים, תוך סיכון פלסטינים.
אני מוכן. אבל איך אתה אומר, ספרתי גם את עמונה שלך. גם היום, בשעה שאנחנו יושבים פה, נהרג פלסטיני בן 24 מאש הצבא. אני עדיין לא יודע מה היו הנסיבות. אבל מאז נאום טראמפ נהרגו 19 איש, מתוכם נרצח ישראלי אחד ו-18 פלסטינים, ואנחנו ממשיכים את האלימות הזו, ממשיכים את האלימות הזו בלי שום תועלת. אנחנו נמשיך להגיד שאבו מאזן הוא לא פרטנר – למה? משום שהוא רוצה שתי מדינות לשני עמים, משום שהוא רוצה גבולות 67', משום שבירושלים אין פרטנר, ולכן הוא ימשיך להגיד על כל אחד שהוא לא פרטנר. בירושלים ברחוב בלפור, ופה בקריית הממשלה, יושבת ממשלה ויושב ראש ממשלה שלא רוצים פתרון צודק ומוסכם. לא פתרון צודק ולא פתרון מוסכם. לא צדק ולא הסכמה. לא זה מעניין אותם ולא זה מעניין אותם. מעניין אותם להמשיך את תהליך ההתנחלויות, גם אם זה עולה בדמים, תרתי משמע, לעם שלנו וגם לעם הנכבש. זה לא מעניין, העיקר שהמתנחלים יקבלו עוד בית. וגם אם יהרסו להם איזה בית, העיקר שיבנו להם עוד כמה בתים. רק זה מה שמעניין את ממשלתנו. אם הצליחו לבזבז 13 שנה של האיש הזה, ששב וחזר על מחויבותו להסדר איתנו ומעולם לא התייצב מולו פעם אחת ראש ממשלה ישראלי – –
אדוני היושב-ראש, כשנבנתה גדר ההפרדה, שהייתה אמורה להפריד בין ישראל לבין השטחים – אבל חלק גדול ממנה נבנה בשטחים – היא נבנתה בצורה כזאת שבמקומות מסוימים היא מפרידה בין חקלאים לבין אדמותיהם. במקומות אלה הוצבו שערים – החקלאים צריכים להתייצב בשעה מסוימת על מנת שיאפשרו להם להיכנס ולעבוד בשדה שלהם, ולהתייצב בשעה מסוימת כדי לזכות לחזור בחזרה הביתה. כך לדוגמה בכפר דיר אל-ע'וסון. לידו ניצב מחסום 623, שבו מאפשרים לחקלאים – מי שבא בזמן – לעבור לשטח החקלאי שלו, ומאפשרים למי שחוזר בזמן לחזור בחזרה. לאחרונה אנחנו שומעים תלונות מהמחסום הזה, וגם ממחסומים אחרים, שמחזירים חקלאים ולא נותנים להם להיכנס, כי הם באים, אדוני היושב-ראש, בבגדים נקיים מדי, והחיילות והחיילים שם מתרשמים שאלה לא חקלאים. אני חושב שפשוט יש גבול להתעמרות באנשים, וצריך לקרוא מפה את הקריאה להפסיק את ההתעמרות הזאת.
אדוני היושב-ראש, לאחר יומיים שבהם כלי התקשורת עסקו בפרובוקציה שלא הייתה מול בית הכנסת בפתח תקווה – ועוד לא התנצלו על העלילה שבדו על המפגינים – אני רוצה לציין ולהעריך שכך כנראה גם קורה בהפגנות במקומות אחרים, לדוגמה בשטחים. אני מציע לכלי התקשורת שאם אין להם על מה לכתוב, אז יכתבו על מה שקורה שם. אני אספר מה קרה בשבועיים הראשונים של השנה בשטחים הכבושים: נהרגו חמישה אנשים, מתוכם ארבעה פלסטינים וישראלי אחד. בין הפלסטינים ההרוגים שני ילדים בני 17 וילד בן 15. 269 נפצעו. חיל האוויר הפציץ את עזה ארבע פעמים וארבע פעמים ריססו את אזור הגדר בעזה בקוטלי עשבים – לא חיל האוויר, חברה פרטית; הפרטנו כבר את חיל האוויר. צה"ל ירה לעבר רצועת עזה 13 פעמים. ארבע רקטות נורו לעבר ישראל. מתנחלים השחיתו 115 עצים ושבעה כלי רכב. פלסטינים יידו אבנים ופגעו בשישה כלי רכב. שלושה בתים נהרסו והוצאו צווי הריסה ל-13 מבנים בכפר דומא. 261 פלסטינים נעצרו. אבל צעקה שלא הייתה מול בית הכנסת היא כנראה מעניינת יותר.
אדוני היושב-ראש, אדוני סגן השר, חברי הכנסת, ביום 2 באוגוסט 1996 החליטה ממשלת נתניהו – כן, גם אז לפני 22 שנה הוא כבר היה ראש ממשלה – החליטה ממשלת נתניהו הראשונה שלא ייבנו בשטחים יישובים חדשים. בכך היא בעצם אימצה את ההחלטה של ממשלת רבין השנייה ושל ממשלת פרס. ההחלטות ההן גם קבעו שלא ייבנו בשטחים הכבושים יישובים חדשים. וכיוון שכך החליטה הממשלה, החליטו בעיקר הדור הצעיר של המתנחלים, לעשות הבה נתחכמה להם – כמובן בעידוד של פוליטיקאים; ידועה האמירה של מי שאחרי זה זכה לכבוד לפנות התנחלויות והפך לראש ממשלה, אריק שרון, שאמר להם: מה אתם באים אליי, תעלו לגבעות, יש עוד גבעות פנויות; וידועות אמירות של חברים בבית הזה; וידועה כמובן התמיכה הנפשעת של המועצות האזוריות שם בדברים הללו. בעצם קם הדור הצעיר של המתנחלים ופשוט הלך וטיפס על הגבעות, ללא כל אישור, ללא כל חוק, תוך כדי שהם מסכנים ישראלים ופלסטינים, תוך כדי שגם קרו מקרים שחיילי צה"ל נהרגו כדי להגן עליהם, ובנו יותר מ-100 מאחזים בלתי חוקיים שפרוסים בכל רחבי יהודה ושומרון. גם בית המשפט העליון בשבתו כבג"ץ נשאר חסר אונים אל מול המרד הזה בשלטון, אל מול התופעה הזו של ביזוי הממשלה והצבא בשטח הכבוש. וכשהוגשו לו עתירות – הראשונה, שזכיתי להגיש אני באמצעות עורכת דין גבי לסקי ב-1998, כנגד 35 המאחזים הלא-חוקיים הראשונים – הוא בעצם מסמס את העתירה; והשנייה, שהוגשה לו בשנת 2000 כנגד 102 המאחזים הלא-חוקיים שהיו אז – גם את העתירה הזו הוא מסמס. ובעצם הוא קבע בהמשך כלל אחד: הוא לא מתעסק עם מאחזים לא חוקיים, הוא לא מפנה מאחזים לא חוקיים, לבד ממקרה אחד שבו מתברר שהמאחזים הלא-חוקיים קמו על אדמות פרטיות; אגב, החלטה שערורייתית של בג"ץ, כי תחשבו בעצם מה הוא אומר. הוא אומר: למתנחלים מותר ללכת ולקחת כל אדמה בתנאי שהיא לא פרטית של מישהו אחר. הרי אילו הייתי עושה את זה כאן בירושלים המערבית או בהרצליה או במקום אחר, ברור שהיו מטיסים אותי לכל הרוחות. אבל למתנחלים מותר הכול. והוא קבע שבקרקע פרטית אסור לעשות את זה. שומו שמיים, בג"ץ החליט שהוא מאמץ – – –
גברתי היושבת-ראש, הצעת החוק הזאת, כמו הצעות חוק אחרות שאנחנו נאלצים להתמודד איתן כאן – שלכאורה באות כדי לחזק את ביטחוננו אבל למעשה רק פוגעות גם בביטחון שלנו וגם בצורה שאנחנו מתנהלים כמדינה מוסרית – גרמה לי להיזכר בזה שהיום הוא יום הולדתו של פרופ' ישעיהו ליבוביץ, היום לפני 115 שנה הוא נולד. רציתי לקרוא משהו שהוא כתב כבר ב-1967, עם הכיבוש, ותראו כמה שהוא צדק. הוא כתב: "לא הטריטוריה היא הבעיה, אלא האוכלוסייה של כ-1.25 הערבים היושבים בה" – מיליון ורבע אז – "ושעליהם נצטרך לכפות את מרותנו. הכללתם של ערבים אלה, נוסף על 300,000 שהם אזרחי המדינה" – אז היו רק 300,000 – "בתחום שלטוננו, פירושה – חיסול מדינת ישראל כמדינת העם היהודי" – אני לא בטוח שרק זה, אני חושב שפירושה חיסול מדינת ישראל – "חורבן העם היהודי כולו, התמוטטות המבנה הסוציאלי שהקימונו במדינה והשחתת האדם היהודי והערבי כאחד. כל זה יקרה אפילו אם הערבים לא ייהפכו לרוב במדינה, בעקבות ריבוים הטבעי הגבוה, אלא יישארו שליש או 40% של אוכלוסייתה. המדינה לא תהיה עוד מדינה יהודית אלא מדינה 'כנענית' – – – המדינה השלטת על אוכלוסייה עוינת של 1.4–2 מיליון זרים, תהיה בהכרח מדינת ש.ב., עם כל מה שמתחייב מזה כהשלכות על רוח החינוך, על חופש הדיבור והמחשבה על המשטר הדמוקרטי – – – לפיכך, אין לנו ברירה – מתוך דאגה לעם היהודי או למדינתו – אלא להסתלק מן השטחים המיושבים 1.25 מיליון ערבים, וזאת ללא קשר לבעיית השלום". עוד הוא טען באותה הזדמנות: לאחר מלחמת ששת הימים, פסקה ישראל מלהיות מדינה דמוקרטית. החוקים האלה שאנחנו מעבירים כאן כמעט כל יום שני, עוד חוק ועוד חוק, הולכים בדיוק ברוח הזאת של חיסול מדינת ישראל כמדינה דמוקרטית, פגיעה בביטחון המדינה – לא עזרה לביטחון המדינה – וזו הסיבה שמביאים עוד כאלה ועוד כאלה עוד פעם ועוד פעם; פגיעה באזרחים הפלסטינים והיהודים שחיים כאן, ופגיעה בפלסטינים בשטחים הכבושים. זה לא טוב לאף אחד ובטח לא למי שיושב כאן.
אדוני היושב-ראש, חברות וחברי הכנסת, אתמול נמסר שצה"ל ייכנס לשכונות מסוימות בירושלים המזרחית. בכך יכול להיות שמסתיים עידן של 51 שנה שבו אף מדינה בעולם לא הכירה בסיפוח שלנו של ירושלים המזרחית, חוץ מישראל. בעצם, כנראה החל מאתמול גם אנחנו לא מכירים בסיפוח הזה ומכניסים את הצבא לשכונות של ירושלים המזרחית, מחזירים את הממשל הצבאי. כיוון שאני שומע פה לא אחת מראש הממשלה ומהשרים שבעיניהם ירושלים היא מאוחדת והיא בירת ישראל, אז נשאלת השאלה כמה רחוק הרגע שחיילים גם יקיפו את בניין הכנסת ויסדרו כאן את העניינים כפי שמסדרים בשטחים הכבושים. אני חושב שהכניסה של החיילים לירושלים המזרחית במקום המשטרה היא ההוכחה לקריסת הקונספציה של ירושלים המאוחדת, והיא מסכנת, בעצם – אם המדינה לא תודה בזה ולא נעשה הכול כדי לשנות את המציאות בשטח – את כל ישראל, שאל כולה יכול להיכנס הצבא ולהחזיר פה משטר צבאי.
אדוני היושב-ראש, חברי הכנסת, קראנו היום על תקנון של עיריית ההתנחלות מודיעין עילית שלפיו בהסעות נשים תשבנה מאחור. מחזירים אותנו 60 שנה לעידנים במקומות אחרים שהם לא אנחנו – אצלנו אף פעם לא היה כך – שאנחנו לא רוצים לחזור אליהם. ואני רוצה לקרוא מפה קריאה מאוד פשוטה לרוזה פרקס חרדית, שתעז לשבת כאדם, שווה מול שווה, עם הגברים מקדימה.
אדוני היושב-ראש, הצעת החוק הזו היא הצעת חוק נגד אזרחי ישראל, ויותר מאשר נגד ישראל בכלל, היא הצעת חוק נגד האוניברסיטאות ומוסדות המחקר בישראל. הרי אנחנו יודעים מה קורה בעולם, במנותק מהשאלה של הדיון שאנחנו מקיימים כאן. העולם, בצדק, רואה את השטחים הפלסטיניים הכבושים כשטחים שאנחנו צריכים לנהוג בהם על פי אמנת ז'נבה הרביעית, על פי אמנת רומא הבין-לאומית, שאגב, חתמנו עליה, ועל פי החלטות אחרות, על פי החלטות מועצת הביטחון. רק היום אושרה פה הצעת חוק שבעצם אנחנו נקיים את החלטות מועצת הביטחון בנושא המאבק בטרור, שזה בסדר גמור, אבל מה עם נושאים אחרים, עם החלטות אחרות של מועצת הביטחון? העולם יראה, מרגע זה והלאה, בזכות החקיקה המוזרה וההזויה הזאת, את כל מוסדות המחקר במדינת ישראל כאילו הם חלק מהכיבוש, כאילו הם חלק מההתנחלויות, ויתחיל לפגוע בהם. דברים כאלה כבר התחילו לקרות. מי שעיניו בראשו רואה את זה. אלא שמציעי החוק, הדבר הזה לא מעניין אותם. הם פועלים רק למען 400,000 או 500,000 איש שגרים מעבר לקו הירוק. אזרחי ישראל בתוך הקו הירוק פשוט לא מעניינים אותם. לכן הם מעיזים להציע הצעות חוק מהסוג הזה. לו היינו הולכים ובודקים בגדה המערבית היכן המקום במרכז הגדה המערבית שהכי רחוק מהקו הירוק, שהכי בעייתי להקים שם התנחלות, היינו שמים את האצבע על הנקודה אריאל. זו בדיוק הסיבה שמי שהקים את ההתנחלות הזאת כבר אמר בעבר שהוא הקים אותה על מנת למנוע הסדר בין ישראל לבין הפלסטינים. זו גם לא התנחלות גדולה, בניגוד למה שחושבים. בהתנחלות ביתר עילית, לדוגמה, חיים פי שלושה אנשים. בהתנחלות מודיעין עילית גרים פי שלושה אנשים. גם במודיעין גרים פי שניים וחצי אנשים. זו לא התנחלות גדולה, אריאל, אבל יש לה יחסי ציבור, והם רוצים עכשיו, באמצעות יחסי הציבור האלה, לסבך את מדינת ישראל כולה, את ההשכלה הגבוהה כולה, בהזיות שלהם, בהזיות הלאומיות שלהם. זה לא יכול להיות בצורה הזו, אנחנו הולכים ומסתבכים. אנחנו צריכים להיות נאמנים לעמדה שלנו שיש להגיע להסכם עם הפלסטינים ועם מדינות ערב. נכון, הצד הזה של הבית לא מעוניין בהסכם. תיאר את זה יפה מאוד אתמול הנשיא טרמאפ, שאמר: ישראל לא בעניין של שלום. זה נכון. זה לא בדיוק נכון מה שהוא אמר; מה שמדויק הוא שממשלת ישראל לא בעניין של שלום, שמי שיצביע בעד החוק הזה היום הוא לא בעניין של שלום. פשוט כך. אז אולי ראש הממשלה נתניהו – שדמיין והזה שבבית הלבן מישהו מסכים לרצונות הסיפוח שלו, בדיוק כמו שהוא דמיין והזה שראה חיילים בריטים – אולי עכשיו, לאחר שקיבל הכחשה מהבית הלבן, אולי הוא ישנה את הגישה שלו לחוקים מהסוג הזה. עוד חוק ועוד חוק, בזחילה: פעם זה חוק ריבונות, פעם זה חוק על המתנחלים, פעם זה חוק ירושלים, פעם זה חוק המל"ג. לאט-לאט יוצרים מציאות בשטח שתמנע מאיתנו את הסיכוי לחיות פה בשלווה, תמנע מאיתנו את הסיכוי לחיות פה בביטחון, תמנע מאיתנו את הסיכוי לחיות פה בשלום. ההצעות האלה רק מזיקות לנו. 16 שנה, עוד מעט, בסוף החודש הבא, ימלאו להצעות החוזרות ונשנות של הליגה הערבית. 16 פעמים שהם מציעים למדינת ישראל הסכם שלום אם ישראל תיסוג מהשטחים שכבשה ב-67' ותמצא פתרון צודק ומוסכם לשאלת הפליטים. לא חייבים להסכים להצעות האלה. אפשר אבל לפחות לדבר, אפשר לפחות לענות, אפשר לפחות להסביר למה אנחנו מתנגדים לשלום, אפשר לבוא ולהתייחס לדברים האלה? או שנמשיך להיות סרבני שלום ונגיד: לא, לא, לא, לא – מה שעושה הממשלה הזו. אסור לנו להשלים עם הדבר הזה. החקיקה הזו היום היא פגיעה חמורה במוסדות המחקר במדינת ישראל, שעוד תילמד בעתיד. ומי שיצביע בעדה, יישא באחריות.
אדוני היושב-ראש, חברי הכנסת, חברות הכנסת, ראשית אני רוצה להתחיל בלהשתתף בצערם של אותם אנשים שפונו מגוש קטיף. אני בטוח שלחלק מאוד גדול מהם זה גרם צער רב, ואני לא רוצה לזלזל בזה. אני גם בטוח שמדינת ישראל צריכה להיערך ולדעת איך לקלוט בצורה חכמה יותר מפונים בעתיד, ולא זה המקום לדון בנושא הזה היום. אני ישבתי כאן, והאמת שדי נדהמתי מהדיון, כי יצא לי לשרת ברצועת עזה, אפילו אגיד שיצא לי לשרת ברצועת עזה הרבה; שירתי גם בגוש קטיף ושירתי גם במחנות הפליטים ושירתי בעזה. ואני, מה לעשות, יש לי זיכרונות אחרים לגמרי. היום אנחנו מציינים 12 וחצי שנים לחילוץ יהודי עזה – אין מילה אחרת להגיד את זה. אני רוצה להזכיר שלדוגמה, בארבע וחצי שנים, או כמעט חמש שנים מרגע שפרצה האינתיפאדה השנייה ועד שבוצע הפינוי הזה מגוש קטיף, החילוץ הזה של היהודים מגוש קטיף, נהרגו ונרצחו שם 124 ישראלים, וכמעט כולם, חוץ משניים-שלושה, כשבראש הממשלה עומד חבר תנועת הליכוד אריאל שרון. 124, בהרבה פחות מחמש שנים. אנחנו זוכרים את האוטובוס של ילדי המתנחלים שהתפוצץ ונשארו ילדים בלי רגליים ובלי ידיים; אנחנו זוכרים את הנגמ"ש של החיילים שהתפוצץ, והעמידו את החיילים בשורה – –
אנחנו מדברים עכשיו על מורשת גוש קטיף; זו מורשת גוש קטיף. – – אולי תהיה איזו ציפורן להחזיר הביתה להורים. ואנחנו יודעים שמאז, לשמחתנו, לא נפגעו מתנחלים בגוש קטיף, לא נפגעו תושבים בגוש קטיף. יש ירידה חדה. ירידה חדה, ואני גם יכול להביא נתונים. לדוגמה, אם בארבע וחצי שנים לפני הנסיגה, החילוץ הזה של תושבי עזה היהודים, נרצחו ונהרגו 124 ישראלים, ב-13 שנים כמעט, או 12 וחצי שעברו מאז, מדובר על 107 הרוגים – – –
אם זה היה ממשיך לפי הקצב שהיה בפחות מחמש שנים, ב-13 השנים הללו היו נהרגים שם עוד 300 מתנחלים וחיילים. הם לא יודעים שהם חייבים את חייהם לאריאל שרון שהוציא אותם משם, אבל הם חייבים את חייהם לאריאל שרון שהוציא אותם משם. נכון, זה יכול וצריך היה להיות הרבה יותר טוב, זה יכול וצריך היה להיות בהסכם. יש פרטנר להסכם. החילוץ הזה של תושבי עזה בוצע לאחר שהוצגה יוזמת ז'נבה על הבמה, בוצע לאחר שהוצעה יוזמת הליגה הערבית על הבמה, בוצע לאחר שהוצגו הפרמטרים של קלינטון, לאחר תוכנית איילון-נוסייבה. היה ברור וידוע לראש הממשלה אריאל שרון שיש פרטנר לשלום, אבל הוא בחר באופציה קטנה יותר של היערכות ביטחונית טובה יותר, כדי להבטיח את ההתנחלויות בגדה המערבית הכבושה. אבל אל תבואו ותספרו את האגדות שלכם. עוד דברים זה מורשת קטיף. מורשת קטיף זה 6,000 אנשים שחיים במקום שבו יש יותר ממיליון פלסטינים, אבל הם מקבלים 25% מהאדמות וכמעט 50% מהמים. זו מורשת קטיף. העוול המוסרי הזה, סדום המוסרית הזו, זו מורשת קטיף. ואתם יכולים לבוא לפה ולספר את אגדות העם שלכם עד מחר. תודה לאריק שרון שהציל את האנשים האלה, שיושבים פה למעלה, כי בלעדיו מאות מהם היו מתים.
אדוני היושב-ראש, אדוני ראש הממשלה, רבותיי השרים, חברי וחברות הכנסת, אני יכול להבין גם למה ראש הממשלה יוצא. הוא כנראה יוצא לדווח להם, לבית הלבן, על החוק הסיפוחיסטי שעבר פה אתמול, שמספח איכשהו את אריאל, עושה אותה אוניברסיטה ופוגע בזה בהשכלה הגבוהה.
התקציב הזה משמר גם מיליארדים שהולכים להתנחלויות, הולכים לאבטחה במזרח ירושלים. בניגוד למה שאמרת, אדוני השר, יש הבדל בתקציב הזה בין מי שגר ברבבה לבין מי שגר בטייבה. אני מוכן שייתנו לרבבה כמו לטייבה. יש הבדל בתקציב הזה. אתה יודע כמוני: יש תחבורה ציבורית בחינם, יש קונצים אחרים. נשארה לי דקה, אני לא יכול לפרט את כל הדברים. אבל אתה יודע כמוני שיש הבדל, וצריך להפסיק אותו. בתקציב הזה גם הוקצב כסף, לא מעט כסף, לאחד המעשים הלא-מוסריים ביותר שממשלת ישראל רוצה לבצע כאן בחודשים הקרובים, וזה גירוש האוכלוסייה היצרנית של מבקשי המקלט מהארץ לאפריקה, למקום שבו לא יהיה להם שום מעמד – –
זה לא בישראל, נקודה. עובדה שאתם מנסים לספח ולא מצליחים.
אדוני היושב-ראש, חברות וחברי הכנסת, ביום שישי הלך לעולמו ידידי חיים הנגבי, שגם עבד במקום הזה. לזכרו אני רוצה לקרוא מודעה שהוא חתם עליה כבר בספטמבר 1967 יחד עם חברים שלו: "זכותנו להתגונן מפני השמדה אינה מקנה לנו את הזכות לדכא אחרים. כיבוש גורר אחריו שלטון זר; שלטון זר גורר אחריו התנגדות; התנגדות גוררת אחריה דיכוי; דיכוי גורר אחריו טרור וטרור נגדי. קורבנות הטרור הם בדרך כלל אנשים חפים מפשע. החזקת השטחים הכבושים תהפוך אותנו לעם של רוצחים ונרצחים. נצא מהשטחים הכבושים מייד". כמה שהם צדקו.
אדוני היושב-ראש, גברתי השרה, חברות וחברי הכנסת, אני רוצה להמשיך את דבריו של חברי חבר הכנסת עיסאווי פריג'. בעצם, במה אנחנו חוזים כאן? אנחנו כאן יושבים במליאה הזו, ועולים פה כמעט כל שבוע חברי כנסת מהימין, מהמרכז, ואומרים: למה בחוץ-לארץ? טוב, שוברים שתיקה אומרים את מה שהם אומרים, אבל למה בחוץ-לארץ? ופתאום מתברר שלבזבז כספי ציבור כדי שמשרד ממשלתי יתמוך בהתנחלויות – שהן לא מוסריות, שהן הפרה של החוק הבין-לאומי, שהן שוד קרקעות ושהן פוגעות בביטחון המדינה – זה פתאום מותר בחוץ-לארץ. לדבר לאזרח פשוט בחוץ-לארץ זה אסור, אבל שהמדינה שולחת משרד ממשלתי להזיה הזאת בחוץ-לארץ – זה מותר. אז אני כבר לא מבין שום דבר. מותר בחוץ-לארץ או אסור בחוץ-לארץ? איך קורה דבר כזה שההתנחלויות, שכל כך הרבה אזרחים ישראלים ופלסטינים שילמו בחייהם בגלל ההזיה המשיחית הזאת, פתאום הפכו לנכס אסטרטגי שעליו עושים כנס בחוץ-לארץ? במקום שיתעסקו בשאלה איך מפסיקים את הפרת החוק הזאת, איך מפסיקים את הפגיעה הזו, היריקה הזו בפרצופם של הפלסטינים והישראלים, ויקיימו את הדיון הזה פה בארץ – איך עוצרים אותן – עושים את ההזיה הזו בחוץ-לארץ על חשבון כספי ציבור, כאילו שההתנחלויות לא עלו לנו מספיק עד היום בדמים, תרתי משמע. איך קורה דבר כזה? אבל כשאזרח ישראלי יוצא ואומר משהו בחוץ-לארץ, ישר אומרים לו: היי, אני מסכים איתך, אבל למה בחוץ-לארץ? צביעות כזאת אני לא ראיתי בחיים שלי. בפעם הבאה שיעלו פה להגיד את הדבר הזה, "למה בחוץ לארץ", יהיה צורך להזכיר להם את הדבר הזה. הרי זה לא הולך ברגל. מה זה בכלל הוועידה הזו, איפא"ק, שנסעו אליה כל כך הרבה חברי כנסת? זה בסדר, אני בעד זה, אני בעד זה – גם ממפלגתי נסעה חברה, זה בסדר גמור. מה זה הדבר הזה, אם לא קיום הדיון בחוץ-לארץ? וטוב שהוא מתקיים בחוץ-לארץ, כי גם ההתנחלויות הן בחוץ-לארץ, הן בשטח כבוש, מחוץ לשטחה של מדינת ישראל. ההתנחלויות אינן עניין ישראלי פנימי בלבד, הן עניין בינינו לבין הפלסטינים ולבין העולם כולו, משום שהן מתרחשות בשטח כבוש שאיננו שטחנו, ומעתה שיפסיקו להגיד לנו לא לדבר על הכיבוש בחוץ-לארץ כי הכיבוש הוא בחוץ-לארץ.
– – שישראל תיסוג מכל שטחי הגדה המערבית למעט התנחלויות ובסיסי צבא. גמרנו לצחוק? חה, חה, חה. בהסכם אוסלו כתוב שישראל תפתח ארבעה מעברים בטוחים בין הגדה לבין עזה. בהסכם אוסלו כתוב שלא יבוצעו הפרות – –
– – שלא יבוצעו הפרות חד-צדדיות של המצב בשטח, זאת אומרת לא יבנו התנחלויות. אלה שעכשיו עושים להם כנס בחו"ל, שהם כאילו אסטרטגיים, אלה שגרמו לכל כך הרבה הרוגים בשני הצדדים – כאילו אסטרטגיים. בהסכם אוסלו כתוב, לדוגמה – כי שמעתי פה מה אומרים. אז חתם נתניהו – עכשיו אנחנו כבר לא מדברים על השמאלנים האלה ממפלגת העבודה – נתניהו חתם על פרוטוקול חברון. מה כתוב בפרוטוקול חברון? כתוב: ישראל תצא מכל שטח הגדה המערבית למעט התנחלויות ובסיסי צבא. ואמר נתניהו: ייתנו – יקבלו. מה ייתנו? הם היו צריכים להיאבק טיפה בטרור. ושאלו אותו: מי יקבע? הוא אמר: מזכירת המדינה האמריקנית מדליין אולברייט. והיא אמרה: הם נתנו. אבל הם לא קיבלו. בהסכם אוסלו ב', שנחתם בטאבה, היה כתוב שהאסירות הפלסטיניות ישוחררו באותו יום. הן לא שוחררו. עכשיו, מה תספרו, באותו יום מה בדיוק היה שגרם להפרת ההסכם הזו? הסכם אוסלו הופר כל הזמן.
הוא הופר כל הזמן על ידי כל הצדדים, בעיקר על ידי הצד שלנו, שהוא הצד היותר-חזק. אז עכשיו באים ואומרים: יש לנו הסכם, לא בראש שלנו לעשות אותו. כאילו שעד עכשיו ביצענו את ההסכם. תהיו רציניים. כשחתמנו על הסכם אוסלו היו 100,000 מתנחלים – היום יש 450,000. אנחנו כתבנו שלא ייעשו צעדים חד-צדדיים שישנו את המצב בשטח. בואו נהיה רציניים, אנחנו קיימנו את הסכמי אוסלו? יש לכם בדיחה יותר טובה לספר? לא קיימנו שום דבר בהסכמי אוסלו, אתם יודעים את זה טוב מאוד. ועכשיו באים ומעקמים עוד יותר את הדבר הזה. אז בסדר, יש לכם את הרוב, אתם יכולים לשנות כל הסכם בין-לאומי.
אדוני היושב-ראש, אני רוצה, בהמשך לדבריו של חברי חבר הכנסת אחמד טיבי על משרד הפנים בירושלים המזרחית, בוואדי ג'וז, ועל המראות הקשים שרואים שם, של אנשים שבאים ובמקרים רבים מאוד אינם מטופלים, אני פשוט רוצה להציע הצעה אחת מאוד מאוד פשוטה, שאני חושב שיכולה לפתור את הבעיה הזו. כי להגיד: תקימו עוד משרדים – נו, זה קצת יותר מסובך. אני מציע שיותר לתושבי ירושלים המזרחית, כמו שמתירים לכל ישראלי, לגשת למשרד הפנים בכל מקום, אז הם יוכלו לגשת למשרד הפנים גם בירושלים המערבית או גם בעיר אחרת בארץ, ובכך יווסת הלחץ הזה, ואולי יהיה ניתן להתמודד עם הבעיה בצורה הגונה והולמת ומכבדת.
אדוני היושב-ראש, באמת, אני לא רוצה לפרגן לממשלה, אז אני אפרגן לחבר הכנסת אמיר אוחנה, שהצליח להביא לנו חוק כל כך פנטסטי, באמת – חוק הכניסה לישראל. ומה אומר החוק הזה? הוא אומר שבאותה ירושלים שהממשלה נשבעת לנו כל הזמן שהיא כל כך חשובה לה והיא בירת ישראל לנצח נצחים – ורק היום, אגב, ראינו דוגמה מתחום אחר, של הוותמ"ל שהממשלה הזאת כל כך מקדמת, שבירושלים לא בונים, אבל לגרש אפשר בירושלים – שבאותה ירושלים אין שוויון. הפעם הם מודיעים את זה בצורה ברורה. התושבים הערבים הפלסטינים בירושלים, שאזרחות, הממשלה הזאת לא מוכנה ולא רוצה להעניק להם – ואגב, פה, כיוון שהצטלמתי עם חברת כנסת אחת לפחות שלא ידעה את זה, אני מנחש שיש עוד חברי כנסת בימין שאפילו לא יודעים את זה, כי בשביל מה לדעת? לגרש אפשר גם בלי לדעת. אפשר פשוט לזרוק שנאה לכל הכיוונים. ובעצם, מה הם מציעים? שאנחנו, שבעצם סיפחנו אלינו במהלך לא חוקי את תושבי מזרח ירושלים הפלסטינים ולא נתנו להם אזרחות, נוכל עכשיו גם לשלול להם את התושבות. איזה יופי של פטנט.
– – לא בירה של ישראל ולא של אף אחד אחר; להמשיך את האי-שוויון הזה, שמתחיל במילה שמתחילה באל"ף – ולא רוצה להגיד אותה עוד פעם, לא כי אני פוחד, אלא כי אתם יודעים טוב מאוד מהי – ואתם עושים את זה עכשיו גם בחקיקה. פשוט מאוד בחקיקה. אתם מכניסים את זה לחוק – מה שעד עכשיו זה היה בכאילו. לא נתנו להם אזרחות, אבל לא היה חוק שקובע את זה. עכשיו בעצם גם ישללו את התושבות. הרי אתם לא מאמינים בזה בעצמכם. עכשיו, מה קורה עם אותם תושבי ירושלים? העלה פה אתמול חבר הכנסת אחמד טיבי, בצדק, את העובדה שאותם אנשים שהולכים למשרד הפנים, נתקלים בזלזול הגדול בשיח' ג'ראח בירושלים המזרחית, שמעמידים אותם בחוץ, והם לא יכולים לקבל שם שום שירות כפי שאזרחי ישראל מקבלים. ואתם טוענים שירושלים מאוחדת, אבל לאותם תושבים – עזוב רוצחים, אמרת, תפסת שלושה רוצחים, יופי – יש 360,000 איש שרוצים שירות. האם מותר להם לקבל את השירות הזה בתל אביב? מה פתאום, הם תושבי ירושלים המזרחית, אסור להם לקבל, כי הם לא אזרחים, הם תושבים. האם מותר להם לקבל בירושלים המערבית? הרי ירושלים היא עיר אחת, היא בירת ישראל, היא מאוחדת – לא, מה פתאום. ירושלים מאוחדת בעיני הממשלה הזאת רק במקום שזה נועד להפלות את תושביה הערבים. בכל מקום אחר היא איננה מאוחדת, ואתם יודעים את זה. בכל מקום אחר אתם מחוקקים את החוקים האלה שנועדו להגביר את האפליה כאילו שהאנשים האלה באו לכאן – חוק הכניסה לישראל, כאילו שהם נכסו לישראל. הרי מדובר על אנשים שנולדו, לא זזו מהמקום שבו הם נולדו. בצורה הזאת אתם פשוט מכניסים לחקיקה בצורה ברורה את האפרטהייד. אם אתה רוצה, חבר הכנסת אוחנה, להילחם בטרור כפי שאתה טוען – ומה לעשות, החוק הזה מראה שאתה לא צודק בטענה שלך – בבקשה, תציע להחיל את זה גם על יהודים.
אם עשית עבירה ביטחונית שהעונש עליה שבע שנים – זה יכול להיות זריקת אבן נגיד, זריקת בקבוק – 14 שנים לא תוכל להיבחר. אתם יודעים מה? אני בסדר עם זה. אבל אם עשית עבירה פלילית לא לפי חוק הטרור, אפילו אם אולי רצחת או אנסת או שדדת, גנבת, הרגת, כל עבירה אחרת, וקיבלת גם 20 שנות מאסר או 25 שנות מאסר, אז מותר לחזור אחרי שבע שנים. זה ההיגיון של הכנסת הזו. נו, בטח – כנסת שרוצה מלחמה עם בן אדם אחד ושלום עם חצי מהעם זו גם כנסת שמפלה כך בין יהודים לערבים, מעדיפה את הרוצח על זורק האבן. הכנסת הזו איבדה כל היגיון, כל שכל, כל הבנה, כל טיפת היגיון, ועכשיו נעבור לחוק הבא, חוק הלאום, וגם נאסור על מי שלא יהודי לגור ביישובים לא יהודיים. הכול נפלא פה, פשוט נהדר. ממש אפשר להתפעל.
בחוק הלאום הזה שמביאים לפה היום יש הרבה דברים. כמובן, המטרה העיקרית שלו, כמו רוב החקיקה שמופיעה כאן בשנים האחרונות, היא להוציא עין כזה, לנדנד, להראות: תראו אותנו, אנחנו השליטים פה, אנחנו נגיד לכם מה אנחנו עושים. אבל אחד הדברים בו הוא העליונות של השפה העברית. ורציתי לשאול – שאלתי פה גם קודם האם יוכנס לחוק הלאום גם איזשהו סעיף שאומר שנאום לאומה של ראש הממשלה צריך להיות בשפה העברית; או שזה צריך להיות באנגלית, כי בעולם אין אף מתורגמן מעברית לאנגלית ואף אחד לא יוכל לתרגם לעולם את הדברים שהציג ראש הממשלה – שהעולם כבר קרא אותם במקומות אחרים לפני זה, כמובן, אבל אף אחד לא יוכל לתרגם את זה. אז אם רציתם עברית, הינה קיבלנו היום עברית מראש הממשלה. חוק הלאום הזה, בעצם כבר התראיינו בסיעות החרדיות – אני לא רואה אותם כאן, ואני אגב חושב שזה גם לא מקרה שהם לא היו ביום הרצל, כן? שמתי לב גם לנקודה הזו – הם כבר אמרו, אמר חבר הכנסת אייכלר: אנחנו בקריאה הבאה נדאג שזה לא יהיה חוק הלאום של העם היהודי. ישראל היא לא מדינת הלאום של העם היהודי, היא מדינת העם היהודי. הוא כבר לוקח את זה צעד אחד הלאה. אני לא יודע אם ייתנו לו, מדינת הלכה גם – אני לא בדיוק מה הוא רוצה – אבל תסמכו על הקואליציה הזו שגם כשהיא תעביר חוק אחד כזה שמזיק, היא תמצא את החוק הבא שיזיק עוד יותר. מול החוק הזה, אני חייב להגיד שאני וחברי חבר הכנסת עיסאווי פריג', הצטרפנו להצעה שיזם חבר הכנסת ג'בארין – אני לא יודע בדיוק מי עוד חתום עליה – אבל כן, מדינת ישראל הזו, שקמה מזכותו של העם היהודי להגדרה עצמית, ואין על זה שום ספק, היא צריכה להיות מדינת כל אזרחיה; מדינה דמוקרטית. היא בסדר גמור, היא קמה מהזכות הזו, היא התוצר של הציונות, ויש בה מיעוט ערבי לאומי פלסטיני, שצריך גם להכיר בו. זו הדרך שצריך ללכת בה, לא הדרך ההפוכה של לסכסך אחד בשני ולהכות אחד בשני. אז החוק הזה גם מציע לנו, לדוגמה, שיהיה אפשר להקים יישובים ליהודים בלבד. לא שעד עכשיו היו צריכים חוק כדי לעשות את זה, אבל עכשיו זה גם יהיה בחוק – גם אם מישהו יתחכם ויגיד לי שזה לא כתוב שם.
שוכרן, סייד א-ראיס. חברות הכנסת, חברי הכנסת, אדוני השר, אולי טוב שחבר הכנסת גליק איננו כאן להגיד את הדברים שרצה להגיד. בפתח דבריי, עוד לפני שאני אתייחס לנאום במועצת הביטחון של חגי אלעד, חברי, מנכ"ל בצלם, אני רוצה להגיד שאני מצטער שאני נאלץ לעמוד פה, מול המליאה הזאת, ולציין שאתמול – כך נודע לי לפני זמן קצר – חיילי צה"ל או חייל אחד לפחות רגם באבנים את כתב הארץ יותם ברגר ואת הצלם שלו משום שנודע לו שהם עובדים בעיתון הארץ ובטח צריך להעניש אותם על זה. אז ספרו לי עוד קצת על ההסתה בשני הצדדים ועל הקיצונים בשני הצדדים, כמו שאתם רגילים. זה מקרה מאתמול, ואנחנו יכולים להביא מכל יום מקרה כזה. חגי אלעד עומד בראש ארגון בצלם, שהוקם לפני כמעט 30 שנה. המנכ"לית הראשונה שלו הייתה זהבה גלאון, שעמדה בראש מפלגתנו מרצ, חברת כנסת שנים רבות. הארגון הזה, לולא היה קם, מדינת ישראל הייתה צריכה להמציא אותו. היא הייתה צריכה להמציא אותו, משום שלא ייתכן שאנחנו מקיימים כיבוש 52 שנה, שבו מופרות כל זכויות האדם – מחופש תנועה ועד הזכות לחיות, במקרים רבים – ואין אפילו מי שפוצה פה, אין מי שמצפצף, אין מי שמנסה לעצור את זה, אין מי שמוחה. ארגון בצלם – שמעתי שהייתה כאן סגנית יושב-ראש שהציעה לסגור אותו – אכן צריך להיסגר. זה צריך להיות מייד לאחר שיסתיים הכיבוש בשטחים. אני אשמח אם הדבר הזה יהיה כבר הערב או מחר. אכן, כך צריך להיות, אך כל עוד אנחנו שולטים בכוח צבאי בשטחים צריך להיות ארגון – לא רק אחד, הרבה יותר: שוברים שתיקה ואחרים ובצלם, אני לא אמנה את כולם עכשיו – שיפקחו, וידווחו לנו על מה שקורה שם. כי אנחנו מממנים את זה, אנחנו משלמים את זה, אנחנו נקראים לשרת שם ואנחנו משלמים את המחיר בדמים, תרתי משמע. אני רוצה להגיד עוד דבר: נמאס מהדיון הזה על למה בחוץ-לארץ. הדיון הזה צבוע כל כך. דיברת, אדוני השר, על אלוהי הצביעות. הוא עכשיו נצבע לחלוטין – דיברת בהקשר שבו הסכמתי איתך, אני חייב לציין. הוא נצבע עכשיו לחלוטין. מה זאת אומרת, כשאני עומד על הבמה הזאת כל אחד יכול לצפות בי בחוץ-לארץ, ואותו דבר כשעומד חגי אלעד ואומר דברים אמיצים במועצת הביטחון. אפשר להסכים, ואפשר לא להסכים, לא זו השאלה בכלל – ואני מסכים. הוא אומר את הדברים האלה. נגמר העניין הזה של בחוץ-לארץ ולא בחוץ-לארץ. אומרים: שוברים שתיקה יכולים לדבר, אבל לא בחוץ לארץ. בצלם יכולים לדבר, אבל לא בניו יורק. הם יכולים לדבר, אבל לא בבתי הספר; הם יכולים לדבר, אבל לא בכנסת; הם יכולים לדבר, אבל לא בצבא. אז איפה יכולים לדבר? האם יש כאן חופש דיבור? האם מותר לפתוח את הפה במקום כלשהו במדינת ישראל, בחו"ל? האם יש חופש אחרי הדיבור? אנחנו רואים את האיומים. עמד פה לפני יומיים אדם, שאני חושב ש-119 חברי כנסת היו מעדיפים שלא יהיה חבר כנסת, וקרא דברי הסתה נוראיים שאני לא רוצה לחזור עליהם בכלל, הוגשה תלונה לוועדת האתיקה. זה חופש דיבור? כך להתייחס לאדם, שאתה יכול לא להסכים איתו, רק בגלל שדיבר? מכל הסיבות האלה – וחבל שאין לי יותר זמן – אני רוצה להגיד לחברי הכנסת מהימין שמציעים הצעות כאלה: שלו נעליכם מעל רגליכם לפני שאתם מדברים על בצלם.
מאז שכבשנו את השטחים – – –
אדוני היושב-ראש, אדוני השר, חברות וחברי הכנסת, ראשית, אני רוצה להגיב על הדברים הנפשעים שנשמעו פה קודם. עאישה א-ראבי, שנסעה ברכב עם בעלה ועם בתה בת השמונה, נפגעה מאבנים ונהרגה, נרצחה. אינני יודע מי הרוצח, אבל אני כן יודע, וזה דווח, שפעילי ימין נסעו בשבת לתדרך פעילי ימין אחרים איך להגיב על חקירת השב"כ. אני רוצה להתייחס להצעת החוק הזאת. היה לנו חוק הלאום, וזה חוק הגן הלאומי. אמרו כבר לפניי, באמת תיארו את זה יפה מאוד: באמת היו שם אנשים, פלסטינים, אז עשו גן לאומי כדי שלא יבנו. באו יהודים, אבל איך באו היהודים האלה? קודם כול, יש לנו כאן מקרה קלאסי. מי שראה את הפרק הנחמד בעבודה ערבית עם בית מאיר – יש שכונה פלסטינית, אין בה שום שירותים, שום דבר, ואז נכנס מאיר, שמתחתן עם הבחורה הפלסטינית, והוא מצלצל: כאן בית מאיר וזה – מתחילים לדאוג לכבלים, לכל השירותים. קודם כול, זה בדיוק מה שקרה בסילוואן ומה שקורה בהתנחלויות אחרות בירושלים המזרחית: פתאום המתנחלים מקבלים שירותים. אבל איך הם הגיעו לשם? יש כמה דרכים. דרך אחת זה על ידי האפוטרופוס על נכסי נפקדים. כפי שאתם יודעים, החוק שלנו, החוק הישראלי, שודד ממי שלא היה שם בעת הכיבוש את נכסיו. אם הוא, נגיד, היה בירדן בטיפול רפואי או בלימודים או בביקור, אין לו נכסים; החוק שודד אותם ממנו. עכשיו, החוק לא רק שודד אותם ממנו – האפוטרופוס על נכסי נפקדים, בלי שום הצדקה לכך – –
– – העביר ללא תשלום, העביר ללא תשלום, את הנכסים הללו – סליחה, תשלום של שקל בשנה – את הנכסים הללו לידי העמותה הפרחחית, העבריינית הזאת, שמקבלת פטור, פטור מגילוי מי התורמים שלה, ואני בכלל לא רוצה לחזור על השם של העמותה העבריינית הזאת, שהלכה ושדדה את האדמות האלה. וממי היא שדדה? גם מהפלסטינים המקוריים וגם מהאפוטרופוס על נכסי נפקדים. אז הם באו לשם בשוד, בגזל וברמייה, ולאחר שבאו בשוד, בגזל ורמייה, פתאום הם רוצים שיותר להם לבנות, אחרי שהם לקחו את הגן הזה ועושים ממנו ביזנס לצורכיהם, לוקחים לשם אנשים ובונים שם מתקנים מתחת לאדמה תוך סיכון האנשים שגרים שם.
מנסים – לא מנסים; מרוויחים מזה כסף, מאותו גן לאומי כביכול. אם יש סדום, אלה אנשי סדום, המתנחלים שגרים שם ועושים את המעשים הללו. ולהם אתם מחוקקים עכשיו את חוק הגנבה הזה? חרפה.
והדבר הזה קשור לחלוטין לאותם מתנחלים – –
– – שבאו ובזזו אדמה בכפר סילוואן.
קודם כול, אדוני חבר הכנסת עודד פורר, כדאי שתדע שההתנחלויות אינן במדינת ישראל.
ממש ממש לא. אתה יודע בדיוק את החוק, ואתה יודע שאין כך הדבר, והגיע הזמן שתבינו לא לגרור את כל מדינת ישראל לאותה תהום מוסרית שבה נמצאות ההתנחלויות. הן נמצאות בתהום מוסרית.
– – אותו ציווי שרמסתם בחוק ההסדרה, אותו ציווי שאתם רומסים גם היום, בחוק הזה. מה אתם אומרים? "הגן בא לשכונה". אבל שכחתם מי בא. זה כמו המערכון של בית מאיר – חבר הכנסת פריג', אני לא יודע אם ראית "עבודה ערבית". בית מאיר – הוא הולך לגור בשכונה הפלסטינית. לא היה בה שום דבר, אבל מאיר אומר: כאן בית מאיר – חושבים שזו התנחלות חדשה, מחברים אותו לכבלים, מביאים אוטובוס, מחברים את כל הדברים. הם הלכו לרכוש שאיננו שלהם וישבו בו. פעם צריך לדבר על החוק המעוות הזה לנכסי נפקדים, אבל ודאי ובוודאי שהאפוטרופוס לנכסי נפקדים לא צריך לחלק להם את הרכוש הזה ככה סתם, וללא תשלום, במקום לתת את זה לתושבים המקוריים של השכונה. ואז הם אומרים: "הגן בא לשכונה". נאפשר להם לבנות שם, נאפשר להם לעשות מיזמים שם, לעשות שם הון, לעשות שם כסף. הדבר הזה איננו מתקבל על הדעת. עובדה שבמשך כמעט 71 – אנחנו כבר 70.5 שנה של קיום המדינה – אף אחד לא חשב, לא העלה על דעתו, לאפשר דבר כזה שבגן לאומי ייתנו לבנות. למה? כי בעבר הגנים הלאומיים היו או איפה שיש גן או איפה שיש ערבים, כדי למנוע מהם את הבנייה. אבל עכשיו התהפכו היוצרות. פתאום, פעם ראשונה אחרי 70 שנה – זה כבר קרה לפני 25 שנה – פעם ראשונה אחרי 70 שנה יש יהודים בגן לאומי. החוק הרי נועד שערבים לא יבנו. מה, אנחנו נעשה חוק שיהודים לא יבנו? אז אנחנו נתיר להם לבנות – נתיר להם, יותר נכון, להרוס, לגרום נזק. כל יום נעוות משהו אחר בספר החוקים שלנו רק כדי שהם יוכלו לעשות את הדבר הזה. אני רוצה להגיד לכם, חברות וחברי הכנסת: מי שמצביע בעד החוק הזה מצביע נגד ירושלים. הוא מצביע נגד גן לאומי בירושלים. שלא יבוא לפה ראש מפלגה ויגיד: אני מצביע בעד החוק הזה, כי אני לא מצביע נגד ירושלים. הפוך. כל חברי הכנסת של הקואליציה, וגם הבודדים מהאופוזיציה, שיצביעו בעד החוק הזה – הם פוגעים בירושלים; הם פוגעים בגנים לאומיים בירושלים. לא הפוך, שלא ינסו להציג את זה הפוך. בדרך הם גם מעודדים אנשים שבאו לשם בצורה בלתי חוקית, והם גם מעודדים בנייה שהורסת – זה נכון – אבל הם מצביעים נגד ירושלים, והדבר הזה, אנחנו נתנגד לו.
אדוני היושב-ראש, שרים יקרים, חברות וחברי כנסת, בשבוע שעבר התפתחה פרשה מעניינת סביב Airbnb, ושר התיירות, שעומד כאן, בעצם החליט לנקוט נגדם אמצעים. יש מדינות בעולם שנוקטות אמצעים נגד Airbnb, משום שטוענים – במידה מסוימת של צדק גם, אדוני היושב-ראש – שהמיזם הזה, Airbnb, פוגע בעובדים בענף המלונאות ובגללו אנשים מאבדים את עבודתם. יש גם ערים בעולם, יש ערים באירופה, שפועלות נגד המיזם הזה, Airbnb, משום שהמיזם הזה, לפי הטענה – שהיא כנראה גם נכונה – מעלה את מחירי השכירות של דירות להשכרה. אבל אצלנו, שר ה-BDS, שיצא החוצה, שמעודד את ה-BDS כל הזמן במעשיו – ושר התיירות יצאו נגדם בגלל סיבה אחרת לגמרי. הם יצאו נגד המיזם הזה, Airbnb, בגלל שהוא העז להתנהג כמו ממשלת ישראל. הרי ממשלת ישראל היא זו שחתמה על הסכמים עם האיחוד האירופי שמחריגים את ההתנחלויות. לממשלת ישראל מותר, אבל היא דורשת מחברה פרטית בשם Airbnb – היא חייבת להשקיע בהתנחלויות. ולא זאת אף זאת, מה הודיעו שרינו? הם הודיעו, לא פחות ולא יותר, שהם יחרימו את החברה. זאת אומרת – הבנתם את זה? חרם הוא לא בסדר, אז אנחנו נחרים. את ההיגיון הזה אני לא מבין. אבל בעצם הם אומרים שהם ילכו להחרים חברה שמשקיעה בישראל, מפרסמת אלפי דירות בישראל, דירגה את תל אביב בין 23 הערים המבוקשות – כל זה בגלל שאותה חברה הלכה בעצם לפי קווי הממשלה. גם הממשלה הזו מעולם לא סיפחה את ההתנחלויות; ההתנחלויות היו ונשארו בלתי חוקיות; חרם על ההתנחלויות היה ונשאר לגיטימי; ועם Airbnb צריך להתעסק כמו שמתעסקים איתם במדינות סוציאל-דמוקרטיות אחרות – על ידי מיסוי ואמצעים אחרים.
אדוני היושב-ראש, אדוני השר, חברות וחברי הכנסת, אירועי הטרור של הקבוצה הטרוריסטית שמתקראת "תג מחיר", שאפיינו מאוד את החודשים האחרונים בשטחים הכבושים – וחברתי חברת הכנסת יעל גרמן, שאני מסכים לכל מילה שאמרה, וגם להקשר לשנאה אחרת, מנתה אחדים מהם מהשבוע האחרון, או מהימים האחרונים – פלשו בתקופה האחרונה גם לתוך הקו הירוק. השיא היה לפני שלושה ימים בכפר קאסם: פגיעה בכלי רכב של אזרחים ישראלים שכל חטאם הוא שהם גרים בכפר קאסם והם ערבים, ועוד מכל המקומות בכפר קאסם, עם כל המשמעויות של פגיעה בכפר קאסם – המקום שבו היה טבח היסטורי. שם. המשטרה וכוחות הביטחון מפגינים אוזלת יד מדהימה. יצא לי להגיע עם הקבוצה הנפלאה של תג מאיר, שאתמול הייתה בכפר קאסם – וחברתי חברת הכנסת מיכל רוזין וחברי חבר הכנסת עיסאווי פריג' היו איתם – יצא לי להגיע איתם למקומות אחרים פעמים רבות בתקופה האחרונה; גם לביתה של עאישה א-ראבי, שנרצחה על ידי אבן, ועדיין לא תפסו את זה שעשה את זה. אני אהיה זהיר בהאשמה, אבל שמענו שפעילי ימין דתיים נסעו בשבת לתדרך נחקרים, כך שכנראה היה להם ממה לחשוש, אם חיללו את השבת על מנת לתדרך. המשטרה וכוחות הביטחון מגלים רפיסות ואוזלת יד שצועקות לשמיים. כל מטרתם של האנשים האלה היא לסכסך ולגרום לשפיכות דמים, בדיוק כפי שעשו קודמיהם, שבראשם, כמובן, ברוך גולדשטיין, שהצליח לפוצץ את השטחים לאחר חתימת הסכמי אוסלו, והביא לפיגועי ההתאבדות שלא היו לפני הטבח שניהל גולדשטיין. זו מטרתם – לסכסך בין יהודים לערבים; לגרום לכך שהאזרח הערבי ירגיש מפוחד ושהפלסטיני בשטחים הכבושים ירגיש מפוחד; לגרום לכך שאזרחים ותושבים ירימו נשק אחד על השני. ואת הדבר הזה אנחנו חייבים לעצור. המשטרה חייבת להבין שזה חשוב מאוד. הגיע הזמן למבצע מגן נגד הטרור של תג מחיר.
אדוני היושב-ראש, חברות וחברי הכנסת, רבותיי השרים, היה מעניין פה לפני דקות אחדות. רק אתמול ראינו את שרי הממשלה יוצאים להפגנה נגד מצב הביטחון בתקופתו של ראש הממשלה ושר הביטחון בנימין נתניהו. כן, הפגנה של שרי ממשלה, ממשלה יוצאת להפגנה, לא יודע אם נראה דבר כזה בתולדות הדמוקרטיות בעולם. אבל היום, כמו שפנים, כל האצבעות הורמו – או לא האצבעות, הקולות, כי הייתה הצבעה שמית. כל השרים כולם תמכו במינויו של בנימין נתניהו לשר הביטחון, אותו בנימין נתניהו שרק אתמול הם הפגינו נגד המדיניות שלו. באמת, עקביות זה הצד החזק של שרי ממשלת ישראל ושל חברי הקואליציה, בעיקר מהמפלגות שהן לא ליכוד. לליכוד יש בעיות אחרות, קשות יותר, אבל לפחות הם עקביים. כל פתרונות הפלא שהם מציעים לנו לנוכח מה שקורה – אחמד, אתה מפריע לי. אחמד. אחמד – כל פתרונות הפלא שמציעים לנוכח מה שקורה, לא רק שהם לא מוסריים, לא רק שידרדרו אותנו לעוד אלימות ואלימות שכנגד, הם גם לא ישימים. הם יודעים את זה בעצמם. אבל למה לא? הרי להסית זה קל. להציע הצעות בלתי אפשריות זה קל, מקבלים על זה קולות בפריימריז, אולי אחרי זה – גם בקלפיות. לא צריך להוכיח את היישום של זה. זוכרים את ההצעה של שר החינוך היום, אז מועמד לחבר כנסת ראש הבית היהודי בנט, לספח את אזור C? הייתה לו הצעה כזאת. עוד מעט שש שנים כאן, בבית הזה; כמובן שהוא לא הביא את ההצעה הזאת, כי הוא יודע, כמו כל אחד מ-120 חברי הכנסת שיושבים פה, גם אלה שלא יושבים פה כרגע, שההצעה הזאת תביא לנו עוד אלימות, עוד דם בשני הצדדים, עוד צרות, עוד בידוד מדיני. אבל להציע, לעשות סרטונים יפים, זה קל. אותו דבר בהצעות שהם יביאו הנה בקריאה טרומית ביום רביעי. הם הרי יודעים שהדברים האלה לא יהפכו לחוק. הם יודעים שהם לא חוקתיים. הם יודעים שאי-אפשר לגרש אנשים. מה אתם רוצים? חבר הכנסת יוגב רוצה לגרש ילדים מהבית שלהם בגלל שמישהו מהמשפחה שלהם עשה משהו. הרי זה לא יקרה, זה לא יהיה. זה לא מוסרי לגרש ילדים מהבית שלהם, והכי חשוב – זה רק יקטין את הביטחון; משום שכשאתה מתעלל באוכלוסייה, כשאתה תוקף חפים מפשע – וזו ההצעה שתובא הנה ביום רביעי, לתקוף חפים מפשע, לפגוע בחפים מפשע – אחרים פוגעים בחפים מפשע גם מבני עמנו. וכך אחד הורג את השני, וזה בדיוק מה שקורה עכשיו בשטחים. לא רק זה, פתאום אנחנו רואים ריקוד על הדם: על הדם של התינוק עמיעד ישראל, שנרצח עוד לפני שנולד; ריקוד על הדם של החיילים שנפלו במלחמה על הגנת ההתנחלות הבלתי-חוקית גבעת אסף. ופתאום בשמם של האנשים הללו מציעים לנו כל מיני הצעות, לדוגמה להפוך 60 התנחלויות לא חוקיות לחוקיות. ומה אתם חושבים תהיה התוצאה? מה הייתה התוצאה בגבעת אסף, מקום שאליו הלכו המתנחלים לאחר שנרצח אסף הרשקוביץ, והקימו התנחלות לא חוקית? מה הייתה התוצאה? שני חיילים הרוגים. האם אנחנו רוצים שני חיילים הרוגים כפול 60 התנחלויות שאתם רוצים להכשיר? זה מה שאנחנו מחפשים? האם הכשרת התנחלויות בלתי חוקיות – הכשרה, מה זה הכשרה? העולם לא יראה בהן חוקיות. האם אתם חושבים שהנאבקים נגד הכיבוש יגידו: יופי, הוכשרו ההתנחלויות הבלתי-חוקיות, נפסיק את המאבק נגד הכיבוש? האם אתם חושבים שזה יפסיק את האלימות? או שאתם מבינים, כמו כל בר-דעת, שזה יוסיף אלימות, אבל זה לא מעניין אתכם?
זה בדיוק החוק שרציתי לציין. גנבת לי את הדברים מהראש. הכנסת הזאת חוקקה חוקים שהופכים סדרי עולם – ומקלקלים סדרי עולם, יש להגיד – ויכול להיות שבראשם – יש תחרות קשה – יכול להיות שבראשם אותו חוק הסדרה, שבעצם משאיר אותנו עם רק תשעה דיברות, כי הוא מוחק את הדיבר "לא תגנוב", למעשה, מספר החוקים שלנו, או יש "לא תגנוב", אבל אם זה יהודי שגונב מערבי זה בסדר. ויכול להיות שבראשם חוק הלאום, שהוא חוק הצהרתי מאוד מאוד משמעותי כנגד המיעוט הערבי הפלסטיני בישראל, וראינו גם את התגובות לו ברחוב; ראינו גם את האלימות שפרצה בעקבות החוק הזה כלפי מיעוטים. היה איתי חבר הכנסת איל בן ראובן בשפרעם, במקום שתקפו שם אנשים. ויכול להיות שיש עוד חוקים רעים שמתחרים; לא מגיעים לרמה של שני החוקים הרעים הללו, אבל עברו פה חוק המרכולים, וחוק ההמלצות – חוקים שמשחיתים ומקלקלים ומכתימים את ספר החוקים שלנו שוב ושוב ושוב, פעם אחר פעם. ואולי זה גם טוב שאנחנו מתפזרים לפני שמספיקים מהאגף הימני להעביר עוד חוקים שהולכים ומקלקלים, הולכים ומרעים, הולכים ומגדילים פה את הפערים בין מי שיש להם למי שאין להם, בין יהודים לערבים; הולכים ומחילים בצורה הדרגתית סיפוח של השטחים הכבושים, שלא נעלמו במהלך ארבע השנים שהממשלה הזאת התעלמה מהם, וגם לא במהלך 50 השנה שממשלות ישראל התעלמו מהם. עדיין אנחנו צריכים לפתור את השאלה הזאת בדרך של סיום הכיבוש ושתי מדינות. עדיין עומדת לנגדנו יוזמת הליגה הערבית ועדיין עומדת ההצעה לפתרון צודק ומוסכם של השאלה. אבל ברחוב בלפור עדיין יושב אדם שלא מעוניין בצדק ולא מעוניין בהסכמה, אלא מעוניין במועד בחירות שיהיה הכי נוח למטרות המשפטיות שלו, כדי להגן על עצמו מכתב אישום. וזה הדבר המחפיר – שזה קורה דווקא היום. אבל טוב שזה קורה סוף-סוף.
אדוני היושב-ראש, רבותיי השרים, חברי הכנסת, ראשית, אני רוצה לברך את חבר הכנסת החדש, פנתהון סיום. אני מקווה מאוד שתהיה ביותר מכנסת אחת, כי אחרת זה יהיה קצת מאכזב. אני רוצה לשאול את הממשלה – אני בטוח ששר האוצר משה כחלון, שאני מאוד מעריך, כבר זוכר מיהו איזה שר, אבל הייתי רוצה לדעת אם שאר השרים זוכרים מיהו איזה שר בערבוביה הזאת שנוצרה. אני לא רוצה לתקוף כרגע אף אחד. אני רוצה לברך את חברת הכנסת יפעת שאשא ביטון בכניסתה לתפקיד, שאני מודה – אני לא יודע מה אפשר לעשות בתקופה כזאת. מה, יבואו אלייך אחרי זה בטענות שמחירי הדיור גבוהים? אני לא יודע אם אפשר לזקוף לזכותך, השר גלנט, את זה שכבר קלטנו עולה חדש נוסף בכנסת; בעצם כן, אפשר לזקוף לזכותך כשר עלייה וקליטה. אבל תשמעו, אני אומר לכם את האמת, זה לא רציני. אתה ייצרת פה, אדוני השר, מפלגה שחצי ממנה הולכת – בינתיים אתה ייצרת שכל השרים שלך הולכים למפלגות אחרות. אני חושב שאתה צריך להיזהר בבחירת השרים, ואני מציע שתביא את זה בחשבון בעתיד. מעבר לדברים האלה, אני רוצה להגיד – מעבר לחיוכים האלה – יש לי רק דקה וחצי, אז אני אעשה את זה בקיצור נמרץ. אני עמדתי כאן, או יותר נכון בקומה שלוש, לאחר הרצח של עאישה אל-ראבי, ואמרתי שבוצע רצח שאני לא יודע להצביע על מי שעשה אותו, אבל ככל הנראה עשו אותו קיצונים יהודים. ובא אליי סגן שר הביטחון ואמר לי: איך אתה לא מתבייש להגיד דבר כזה? יהודים לא זורקים אבנים, בטח לא ביום שישי. אני אומר את הדברים האלה: אני מבחינתי עדיין לא יודע מי ביצע את הרצח. יש חשודים, ובחשודים צריך לטפל כמו בחשודים, ואני אומר כאן: מגיעות להם כל הזכויות. אסור לפגוע בזכויות שלהם – כל הזכויות שיש לחשודים. אבל הגיע הזמן שנתעורר ונדע שזריקת אבנים היום בשטחים הכבושים היא נחלתם של מתנחלים לא פחות – ואני עומד מאחורי זה – מאשר נחלתם של פלסטינים. באותו מקום שבו נזרקה האבן הקטלנית אל עאישה אל-ראבי נזרקו לפני כשבועיים אבנים לא קטלניות – כי בדרך כלל אבנים אינן קוטלות; לפעמים הן לא פוגעות, לפעמים גורמות נזק קל – אל ראש הממשלה הפלסטיני. ופעם אחר פעם, באותם מקומות בדיוק, נזרקות אבנים גם לעבר שוטרים שלנו, וראינו שבפינוי המאחז עמונה נפצעו 23 שוטרים. אני יכול לעמוד כאן ולהזכיר מה אמרו שרים בממשלה ומה אמר ראש הממשלה על זריקת אבנים – שזה כמו ניסיון לרצח, שיש להתייחס לזה כמו אל ניסיון לרצח, יש לשפוט כמו ניסיון לרצח. אני לא בטוח שהם צדקו אז, ולכן אני לא אומר שצריך לעשות כך היום. אבל זריקת אבנים, לא משנה לעבר מי, ולא משנה מי הזורק, היא דבר שצריך להתייחס אליו במלוא החומרה, עם העובדה שצריך לתת זכויות לחשודים.
חברות וחברי הכנסת, אתמול ביום האבל נדלקו שוב השטחים. אני רוצה לאחל מכאן איחולי החלמה מהירה לשלושת תלמידי הישיבה מאיתמר שנפצעו. קודם לכן, בבוקר, אישה בת 60 שהחזיקה סכין התקרבה לחיילים של צה"ל ונורתה למוות, למרות שנמסר שהיא נורתה ברגל. כנראה זה חלק מהנושא הזה של התאבדות באמצעות חיילי צה"ל, הידיעה שחיילי צה"ל ישר יורים. ובערב מוסרים לנו תחקירני יש דין על פוגרום בכפר ג'אלוד, שפגעו שם ברכוש, באנשים, רגמו באבנים. כנראה צריך להזכיר את גילוי הדעת שנכתב בהארץ ב-29 בספטמבר 67', שלושה חודשים לאחר שנכבשו השטחים: זכותנו להתגונן מפני השמדה אינה מקנה לנו את הזכות לדכא אחרים. כיבוש זר גורר אחריו התנגדות, התנגדות גוררת אחריה דיכוי, דיכוי גורר אחריו טרור וטרור נגדי. קורבנות הטרור הם בדרך כלל אנשים חפים מפשע. החזקת השטחים תהפוך אותנו לעם של רוצחים ונרצחים. נצא מהשטחים הכבושים מייד.
אדוני היושב-ראש, חברות וחברי הכנסת, נכחתי ביום שישי בהפגנה בשכונת שייח' ג'ראח; נכחו בה חמישה חברי כנסת, מאות אזרחים ישראלים, יהודים וערבים. פעם ראשונה לאחר כמעט 12 שנים שההפגנה הזאת מתקיימת – בשבועות הראשונים עשו את זה, אבל מאז לא עשו את זה – המשטרה חסמה במחסומים את הכניסה לשכונה; לדעתי, חסימה לא חוקית ולא חכמה, אבל אני עוזב את זה בצד. מה מצפה בן אדם כשהוא רואה מחסום? שמותר לו להגיע עד המחסום. אלא שחברי הכנסת והאזרחים שהגיעו למחסום נענו מייד באגרסיביות, בדחיפות של המשטרה, ומייד זריקה של רימוני הלם לתוך הקהל, ארבעה רימוני הלם, וזה המשיך בחברים פצועים שהייתי צריך לבקר בחדר מיון בהדסה הר הצופים. את ההתנהלות הזאת של המשטרה אנחנו חייבים לתקן, כי כפי שאמרתי פה גם בעבר, היא פוגעת בכל אזרחי ישראל, דתיים וחילונים, יהודים וערבים. חייבים לעצור את האלימות הזאת של המשטרה.
אדוני היושב-ראש, חברות וחברי הכנסת, אני רוצה לקרוא עדות: בסביבות השעה 01:00 פתחתי את הדלת וראיתי ג'יפ צבאי עומד על דרך העפר שמעל ביתי; קבוצה גדולה של מתנחלים זורקים אבנים על הבית. אמרתי לצבא: המתנחלים זורקים אבנים על הבית, עצרו אותם, תעשו משהו. החיילים אמרו: היכנס הביתה. אם לא תיכנס, נירה בך. כולם היו רעולי פנים, צעירים בני 16, 17. עם המתנחלים הגיע רכז הביטחון של יצהר, הרבש"ץ. ראיתי אותו עם החיילים. הם נתנו לו להסתובב עם כלי הרכב בשכונה – –
מאוד פחדנו. העברתי את כל המשפחה לחדר האורחים, שם אין חלונות. מה עשה הצבא? ירה רימוני הלם נגד התושבים שבאו לעזור לנו ולא עצר את המתנחלים. גם אני באופן אישי, אדוני היושב-ראש, נזרקו לעברי רימוני הלם על ידי המשטרה בשבועות האחרונים כמה פעמים במדיניות הזאת של לזרוק רימונים על מפגינים. העדות הזאת מהכפר מדמא היא חלק מדוח חדש של עמותת יש דין. בעקבות התיעוד הוגשו 60 תלונות, הסתיימו 38 חקירות, אבל לא הוגש אפילו כתב אישום אחד. רק לפני שבועיים ראינו אוטובוסים מיצהר עמוסים בחמושים נכנסים לערים המעורבות. ח"כים מהמשכן ליבו שנאה ואלימות לאומנית, בעוד אחרים פעלו באדישות והתפלאו שהאלימות גואה, במפתיע. כך נראה הכיבוש. הכיבוש נכנס לכל בית, מייצר לאומנות ומוביל לאלימות. בשטחים וגם בתוך ישראל הוא מביא לאלימות. בסוף השבוע נציין 54 שנים לתחילתו של הכיבוש. אולי הגיע הזמן לסיים אותו.
אדוני היושב-ראש, חברות וחברי הכנסת, לפעמים די לקרוא בהצעת החוק כפי שהיא מוצעת לנו, בלי לקרוא את ההצעה, לקרוא את הכותרות, כדי להבין איזה אבסורד מציעים לנו כאן ולמה צריך להתנגד לו. בעצם מה אומרים לנו? אומרים לנו: חוק להארכת תוקפן של תקנות שעת חירום. זוכרים שב-1948 הקמנו מדינה והכריזו על שעת חירום? היא טרם הסתיימה, 73 שנים אחרי. למרות שאז היינו 600,000 והיום אנחנו יותר מתשעה מיליון, יותר מפי 15, למרות שאז נלחמנו בשבעה צבאות והיום אנחנו לא נלחמים באף אחד, עדיין אנחנו בשעת חירום. ומה אומרת שעת החירום הזאת? האם צריך לבנות מקלטים לתושבי אשקלון? לא לא לא, לא צריך להגזים, זה לא עד כדי כך חירום. לא עד כדי כך. האם צריך לעזור ליהודים וערבים שנפגעו בערים המעורבות? לא לא לא, זה לא עד כדי כך שעת חירום. לא על זה מדובר. מדובר במה? לשלוח עצורים ישראלים החשודים בעבירות ביטחון למתקן כליאה באזור יהודה ושומרון. למה אי-אפשר לשלוח את העצורים האלה למתקן כליאה באזור יהודה ושומרון? למה היום זה לא חוקי? משום שיהודה ושומרון, 54 שנים, מעולם לא הוכרזו על ידי הכנסת הזאת כחלק מישראל, כי הם לא חלק מישראל. הכנסת לא סיפחה אותם.
אם כל כך שעת חירום, מדוע לא עשיתם את זה ב-44 השנים שאתם בשלטון? 44 שנים היו לכם לקבוע שזה חלק מישראל. פתאום אתם – אבל אתם גם לא מציעים כאן לקבוע שזה חלק מישראל. גם אתם יודעים שזה לא חלק מישראל. אתם אוהבים, לפעמים, לבוחרים – אתם בסך הכול מציעים שיהיה מותר לקחת – – –
אני יודע דבר אחד: מה שלא היה כל כך חירום 73 שנה וגם לא 54 שנה, מאז שכבשנו את השטחים, הוא גם לא חירום עכשיו ויחכה.
אדוני היושב-ראש, חברות וחברי הכנסת, אני שמח, פעם ראשונה אחרי 21 שנה, להיות כאן ולתמוך, להביע אמון בממשלה. אני רוצה להביע אמון בממשלה שראש הממשלה החליפי שלה אמר רק השבוע שאביתר – הכוונה למקום הזה שהקימו הגנבים על ג'בל צביח – הוא מאחז בלתי חוקי והוא יפונה. ואני תומך בכוונת הממשלה לפנות את העבריינים משם – –
אדוני היושב-ראש, חברות וחברי הכנסת, גברתי השרה, ביקרתי הבוקר בכפר ליפתא בכניסה לירושלים. אני בטוח, אדוני היושב-ראש, שאתה כירושלמי, ועוד ככורדי, בוודאי ובוודאי מכיר אותו, ואני בטוח שאין ירושלמי אחד שלא מכיר אותו, וגם רבים ברחבי הארץ. פנינה יפה מאוד. יש שם גם שמורת טבע, מעיין שתושבי ירושלים מהשכונות הסמוכות – בעיקר חרדים, אגב – עשרות אלפים, אולי מאות אלפים שגרים ממש בקרבת מקום, מתרחצים במקום ונהנים מהצל, מעצי הפרי, מהמעיין. בכפר הזה מתוכננת תוכנית בנייה שעלולה לרמוס את כל היופי שבו, וזו לא תוכנית בנייה שיכולים להגיד לנו: וואו, עכשיו יבנו שם מיליון דירות ויפתרו את בעיות הדיור, או 1,000 דירות; מדובר על 200 ומשהו יחידות דיור שימחקו לחלוטין את המקום. התארגנה קואליציה של שומרי טבע של תושבי הכפר המקוריים, פלסטינים, של תושבים שגרו שם מאז 48' ממוצא כורדי וממוצא תימני ששוכנו שם, קואליציה של תושבי האזור, כדי למנוע את הטעות הזו שאנחנו עלולים לעשות, טעות כזאת שתשמיד את הפנינה הזו בכניסה לירושלים, שכל אחת ואחד מאיתנו יכול ליהנות ממנה. פשוט חבל שזה יקרה. אם היו אומרים לי שעם זה פותרים איזו בעיית דיור ענקית, בונים שם 10,000 יחידות דיור, 20,000 יחידות דיור, הייתי אומר: נו, מה אפשר לעשות? אנחנו צריכים מקום לגור. בשביל 200 יחידות דיור לא שווה להרוס פנינה שכזאת.
אני מאוד מודאג מההשלכה על הסביבה של הסכם כזה שמוביל נפט – הופך את ישראל לצינור נפט. אדוני ראש הממשלה, אני סמוך ובטוח שאתה, כמוני, לא רוצה שנחיה בעולם שבו ילד קטן חוטף חמישה כדורים בגב ונהרג בלי שאיש יתעניין בכך. יש עיתונים שאפילו לא פרסמו את זה. אני פונה אליך להתערב כדי לעצור את ההרג בשטחים הכבושים. רק בשבוע האחרון נהרגו ארבעה פלסטינים חפים מפשע שם. אני גם בטוח, אדוני ראש הממשלה, שאתה לא רוצה שבעולם שבו אנו חיים, בעיר שבה אנחנו חיים, בירושלים, תאבד ילדה את ביתה בחסות חוק גזעני ומיושן, תמצא את עצמה ברחוב. זה מה שעלול לקרות בשייח' ג'ראח אם המדינה תתעקש על פינוי המשפחות הפלסטיניות משם. אני שמח על רוח הפשרה שנושבת היום מבית המשפט העליון, שבאה לפתור את הפרשה העגומה הזו, שמביכה כל כך את מדינת ישראל – רוח פשרה, בדומה לממשלת הפשרה הזו. אדוני ראש הממשלה, אולי אתה ואני לא מסכימים על המינוח, אבל אני חושש שהכיבוש בשטחים מקהה לנו את החושים; שאנחנו מדברים על גלידה במקום על הרג של ילדים. בכך אנחנו מאבדים כל רגש כלפי הזולת ואנושיותו. אנחנו יכולים לעשות מהלכים מדיניים מרחיקי לכת – –
אני לא יכול לרדת מפה בלי שאזכיר את מה שקרה לפני שבוע, בעיצומו של חג שמחת התורה, במופאקרה שבדרום הר חברון – פוגרום שבו באו עשרות רעולי פנים, פגעו באנשים, פגעו בכלי רכב, פגעו בבתים, יידו אבן ופגעו בראשו של ילד בן שלוש ועשרה חודשים – –
– – גם כשהיה באמבולנס, ברכב הפינוי בדרכו לבית החולים. לסדום היינו, לעמורה דמינו. כך היה. ביקרתי את הילד בן השלוש ועשרה חודשים, מוחמד חממדה. ההורים שלו לא היו איתו. תבינו עד לאן מגיע הכיבוש שצריך לשנות – הם אפילו לא חשבו שמישהו ייתן להם אישור כניסה לישראל כשהם גרים מחוץ לישראל, בשטחים הכבושים. הם לא חשבו אפילו שיסכימו לתת להם אישור כניסה לישראל, אפילו שילדם בן השלוש שוכב פצוע בבית החולים. תבינו עד כמה הדברים האלה נוראיים. אני מודה לאלוף שמייד סידר את הדבר הזה, אבל תראו איך חיים תחת כיבוש – אותו כיבוש שחייבים לסיים. אני קורא גם מכאן לשר הביטחון בני גנץ: השמע את קולך המוסרי. נמאסה עלינו השתיקה שלך.
אדוני היושב-ראש, חבריי השרים, חברות וחברי הכנסת, בבואי להתייחס להצעות האי-אמון שנשמעו כאן מצד מפלגות הימין והימין הקיצוני, אני מודה שאני מסוכסך בתוך עצמי, אדוני היושב-ראש. לא מדובר בממשלה פשוטה, לא מדובר בממשלה פשוטה בכלל. כשאני רואה את מדיניותה של הממשלה בשטחים הכבושים היא איננה ראויה לאמוני. לצערי הרב, בשטחים הכבושים נבנות התנחלויות, נכנעים לעבריינים שמשתלטים על שטח ומקימים מאחזים, מאפשרים לקצין להכות פעילי זכויות אדם – ישראלים, במקרה הזה; פעילי זכויות אדם פלסטינים – כלפיהם אומרים דברים אחרים, חמורים יותר. ובשטח המצב הולך - - -
אדוני סגן שר הביטחון – השאילתה – כמובן, שאלתי את שר הביטחון: ב-22 במאי 2021  תועד מקרה חמור של זריקת אבנים והצתת שרפה בשדות על ידי מתנחלים, באזור מעון וא-תוואני. למרות נוכחות צה"ל והמשטרה במקום, לא נמנע המקרה. רצוני לשאול: 1. כיצד פועל צה"ל למניעת מקרי אלימות כאלה? 2. האם נעשה בירור משמעתי לחיילים שעמדו מנגד?
אדוני סגן השר, ראשית תודה על התשובה המנומקת והנחרצת. אני גם יודע כמה הנושא חשוב לך באופן אישי וכמה אתה עונה לפניותינו בצורה מהירה ויעילה, ורוצה להודות לך על כך. אמרת שהנהלים חודדו. אני אפילו לא יודע אם זו שאלה או אם תוכל לענות לי. ההרגשה היא שבשטח זה לא מורגש. אולי אולי בשלושת הימים האחרונים הייתה איזו רגיעה, אבל אני לא חושב שאפשר לשפוט משלושה-ארבעה ימים, כי החל ממאי וכלה בשבוע שעבר אנחנו רואים את המקרים האלה שוב ושוב ושוב מתועדים, והשאלה היא האם אתה מרגיש שחידוד הנהלים הגיע גם לדרגים בשטח, וביום שישי ושבת הקרובים לא נראה את התמונות שאנחנו רואים כמעט מדי שבת, של התפרעויות אלימות של מתנחלים רעולי פנים – וכמובן אינני מכליל על כל המתנחלים; ברור שכמעט כולם לא מעורבים בזה – שעומדים מולם חיילים או חסרי אונים או שלווים אבל ודאי לא מתערבים.
אדוני סגן השר, ב-23 ביולי שודרה כתבתו של יגאל מוסקו באולפן שישי על הנעשה בדרום הר חברון, וגם יצרה הדים. רצוני לשאול, בהמשך לכתבה הזאת: 1. כמה הריסות וניתוקי מים של פלסטינים יש בשנה, לעומת שכניהם המתנחלים? 2. מה מספר אישורי הבנייה של אלה לעומת אלה?
אדוני סגן השר, ראשית, אני חושב שיכול להיות ששאלתי לא הובנה עד תומה. אבל לפני זה, אני רוצה להתייחס לאותו שטח אש. אני חושש שהוכרז – זה בכלל לא בקדנציה שלך כסגן שר, וגם לא בקדנציה של השר – אני חושש שהוכרז כדי לסלק מהמקום את תושביו הפלסטינים, ואנחנו יודעים שהם נמצאים שם עשרות שנים. לעומת זאת, המתנחלים שם הקימו מאחזים לא חוקיים על שפת שטח האש. כוונתי הייתה לשאול שאלה כללית הרבה יותר: מה מספר אישורי הבנייה לפלסטינים, מול מתנחלים, בכל הגדה המערבית הכבושה בשנה, לעומת מספר הריסות הבתים לאלה וגם לאלה. אם הנתונים לא בידך, אני אשמח אולי להגיש את השאילתה שנית, או שתמצא דרך אחרת להשיב לי, כשהנתונים יהיו בידך.
אמסלם, זה שופט מתנחל. זה מה שקורה.
אדוני היושב-ראש, אדוני השר, חברות וחברי הכנסת, חבר הכנסת לוין הזכיר אותי, ואני רוצה להגיד כאן דברים ברורים. ממשלת נתניהו, בישיבתה ביום 2 באוגוסט 1996, לפני יותר מרבע מאה, החליטה שלא יוקמו יישובים חדשים ללא החלטת ממשלה. הסיבה הייתה ברורה מאוד: הקמת התנחלויות חדשות – –
– – וחבר הכנסת אורבך היה שם כדי להכשיר את ההתנחלות הבלתי-חוקית אביתר, ואתם, האופוזיציה, נשארתם בלי נושא לפעול עליו, מפני שהמדיניות הימנית קיצונית שלכם נתפסה על ידי הממשלה. מה תעשו? תגידו: לא חיברו אותם לחשמל. הלו, הייתם 25 שנה בממשלה עכשיו, 12 ברצף, ראש הממשלה היה נתניהו. למה לא חיברתם אותם? משום שאתם יודעים כמוני – הסיפור איננו חשמל. ראשית, רובם מחוברים. אולי לא מספיק, אולי לא מספיק – רובם מחוברים. אבל אתם רציתם להשאיר אותם בני ערובה, כי זאת תמיד השיטה שלכם: להשאיר את הפלסטינים בני ערובה, להשאיר את אזרחי ישראל בני ערובה, ואפילו את המתנחלים, ששלחתם או לא שלחתם. יום אחד נגלה אם הם הלכו לשם בקריצה שלכם או סתם בניגוד לחוק; אם חיברו אותם המועצות האזוריות לכל התשתיות בקריצה שלכם, או סתם בניגוד לחוק. יום אחד עוד זה יתגלה, ונדמה לי שאנחנו פחות או יותר יודעים. אז אף אחד לא קונה את הדמעות האלה. היו לכם 25 שנים לפתור את הבעיה הזאת. וההשוואה לבדואים היא השוואה לא הולמת, לא הוגנת, ואתם יודעים את זה. הם חיים בבתיהם, בתוך מדינת ישראל, במקומות שלעיתים האדמה הופקעה על ידי המדינה. מה משמעות ההפקעה?
משמעות ההפקעה היא שאני מודה שזה שלך, לכן אני מפקיע. מה קרה באביתר? למי הלך לסייע חבר הכנסת אורבך? למי שעשה את ההפך הגמור – הוא הלך לאדמות בלי שהיה ידוע של מי הבעלות, אבל כן היה ידוע שאלה אדמות פלסטיניות של שטח C. מהו שטח C? ההגדרה של שטח C זה השטח שנתניהו התחייב באוסלו – גם בפרוטוקול חברון – לסגת מכל הגדה המערבית, למעט מהתנחלויות ובסיסי צבא. זאת אומרת, מאביתר היה אמור לסגת לו היה מקיים את ההסכם שהוא, הוא, נתניהו, חתם עליו. אבל מה לו ולקיום הסכמים? הוא לא שמע בכלל על המושג הזה, קיום הסכמים. הוא שמע רק על הפרות הסכמים, רק על הפרת חוק. וזה מה שאתם עושים שוב ושוב. אז לנטע יש לי להגיד שאני כואב את זה שאין לה חשמל, ואני בעד שחברת חשמל תבוא ותחבר אותה לחשמל, אבל אני בעד שגם יבוא הצבא קודם ויאכוף את החוק שם ויפנה אותם מהבתים שלהם ושיפנו אותם למרכזי קליטה בישראל – יעלו אותם לגור בישראל, יעלו אותם לגור בישראל – –
משמעות ההפקעה היא שאני מודה שזה שלך, לכן אני מפקיע. מה קרה באביתר? למי הלך לסייע חבר הכנסת אורבך? למי שעשה את ההפך הגמור. הוא הלך לאדמות מבלי שהיה ידוע של מי הבעלות, אבל כן היה ידוע שאלה אדמות פלסטיניות של שטח C. מה הוא שטח C? ההגדרה של שטח C זה השטח שנתניהו התחייב באוסלו – גם בפרוטוקול חברון – לסגת מכל הגדה המערבית, למעט מהתנחלויות ובסיסי צבא. זאת אומרת, מאביתר היה אמור לסגת לו היה מקיים את ההסכם שהוא, הוא, נתניהו, חתם עליו. אבל מה לו ולקיום הסכמים? הוא לא שמע בכלל על המושג הזה, קיום הסכמים. הוא שמע רק על הפרות הסכמים, רק על הפרת חוק. וזה מה שאתם עושים שוב ושוב. אז לנטע יש לי להגיד שאני כואב את זה שאין לה חשמל, ואני בעד שחברת חשמל תבוא ותחבר אותה לחשמל, אבל אני בעד שגם יבוא הצבא קודם, ויאכוף את החוק שם, ויפנה אותם מהבתים שלהם, ושיפנו אותם למרכזי קליטה בישראל – יעלו אותם לגור בישראל, יעלו אותם לגור בישראל - -
אדוני סגן השר, בחודשים האחרונים דווח פעמים רבות על הריסות וניתוקי מים בשטחים. ברצוני לשאול: 1. כמה ניתוקי מים של פלסטינים אירעו בשטח, לעומת שכניהם המתנחלים, בחמש השנים האחרונות? 2. כמה אישורי בנייה ניתנו לאלה לעומת אלה בחמש השנים האחרונות? 3. כמה הריסות בתים של אלה לעומת אלה היו בחמש השנים האחרונות?
אדוני סגן השר, בתאריך 17 בדצמבר המשטרה השתמשה באופן לא מידתי ברימוני הלם בשכונת שייח' ג'ראח בירושלים נגד צעירים פלסטינים. אגב, אני גם רוצה להגיד שבכמה מקרים בשנה האחרונה הייתי נוכח בשימוש ברימוני הלם כלפי פלסטינים וישראלים. גם ביקרתי ישראלים שנפצעו והובהלו לבתי חולים. ברצוני לשאול: 1. מה הנוהל הקיים לשימוש ברימוני הלם בעת הפגנות והפרות סדר? 2. באילו מקרים נעשה שימוש כזה בשנה האחרונה? 3. איך בכוונתך לפעול כדי להקטין את השימוש בכלי הזה?
כשהגעתי ביום שישי בשעה 10:00 בבוקר להתנחלות העבריינים באביתר, שלא היו מעיזים להקים התנחלות כשהיו בממשלה נתניהו וסמוטריץ', גם אז אני חושב שאולי אין זכות קיום לממשלה הזו.
כשאני מגיע עם חבריי לבורין אחרי פיגוע שביצעו בהם מתנחלים, אני חושב שאולי אין זכות קיום לממשלה הזו. אבל אז אני נזכר בתמונה שראיתי בשבוע שעבר, בחבר הכנסת הכהניסט שהורשע בטרור ובחברים מפה שעולים אליו לרגל כאילו שהוא מכה – –
חבל עזה זה גם האזור. הוא כבוש – – –
אני לא אגיד שעצם זה שהם ביצעו רצח זה אומר שהם מסוכנים. חס וחלילה. אותו דבר כאן. למעשה חישובים פשוטים יכולים להראות – מהנתונים שפרסם שירות הביטחון בוועדה עולה שאם ביצעת מעבר לשהייה בתוך ישראל, הסיכוי שתהיה מעורב בטרור קיים, אך נמוך יותר מאשר לא היית מבצע. זאת אומרת, החוק הזה שמביאים היום לא רק פוגע באופייה הדמוקרטי של מדינת ישראל, הוא גם פוגע בביטחון המדינה. צריך להגיד את זה. מי שיצביע היום בעדו, כולל חלק גדול מהקואליציה, פוגע בביטחון המדינה למען אג'נדה פוליטית של הסיעה המתכנה "הציונות הדתית". זה העניין. עכשיו, כדי להמחיש את הדבר הזה, אדוני היושב-ראש, אני רוצה להדגיש עוד כמה דברים. אני רוצה להמשיך את הקריאה. קודם כול, כשאנחנו מדברים על זה שתהיה הגבלה על האזרחות – אמרתי שאין הגבלה, יש איסור על אזרחות – אז אומרים: תוך היתרי שהייה. אבל לפני זה אדון באותו אזור שדיברנו עליו. למה קוראים לו "אזור"? למה אי-אפשר להגיד "השטחים הכבושים"? למה אי-אפשר להגיד "השטחים המשוחררים"? הרי כאן מגדירים את האזור "יהודה והשומרון וחבל עזה". ממערב לנו כאן עכשיו נמצאת המועצה האזורית מטה יהודה. הרי יש בן אדם נורמלי שיכול להגיד שמטה יהודה איננה נמצאת ביהודה? מובן שהיא נמצאת ביהודה, אבל היא לא בשטח הכבוש. החוק לא מתייחס אליה, החוק מתייחס אך ורק לשטח הכבוש. אז יואילו המנסחים הרשלנים, יואילו המנסחים הרשלנים לכתוב כאן: שטח כבוש, ואם יש להם עמדה פוליטית אחרת, שיכתבו: שטח משוחרר. מה זה אזור? מה זה יהודה והשומרון? גם פה זה יהודה, אדוני היושב-ראש. הרי אם אנחנו חוזרים עכשיו 55 שנים אחורה לתחילת שנת 1967 – שפה יושבת הכנסת – וישאלו אותך באיזה חבל ארץ אתה נמצא, תגיד: יהודה. פה הייתה יהודה אלפיים שנה. איך אומרים שרק שם זה יהודה? זאת אומרת, החוק הזה חותר גם נגד המסורת של העם היהודי. לא רק שהוא פוגע בביטחון המדינה, לא רק שהוא פוגע בדמוקרטיה, לא רק שהוא לא שוויוני, הוא גם חותר נגד המסורת של העם היהודי ומכחיש את זה שאנחנו נמצאים ביהודה. הוא מצמצם את יהודה. ועוד אומר החוק הזה שהוא מתייחס לתושב האזור. תושב האזור – אני, יש לי שאלה. אם ברחוב השוהדא בחברון – רחוב שבו עדיין מענישים את התושבים הפלסטינים; 28 שנים אחרי שבוצע בהם הטבח הם עדיין בעונש, אסור להם שם לצאת אפילו לרחוב. אם אני לוקח את רחוב השוהדא בחברון, הרי יש שם תושבים פלסטינים נטולי זכויות, ויש שם גם תושבים יהודים באותו רחוב. האם החוק הזה מתייחס לתושבים היהודים? לא, הוא לא מתייחס לתושבים היהודים. אליהם הוא לא מתייחס. זאת אומרת, אמור מעתה, אדוני היושב-ראש: מדובר בחוק שמיועד לפלסטינים שהם תושבי האזור, קרי, פלסטינים שהם תושבי השטחים הכבושים, בעוד שכנם היהודי בבית על יד, עליו החוק הזה לא חל. אני יודע על הרגישות למילים, אז אני לא יודע איך בדיוק מגדירים מקום שבו יש שתי מערכות חוק, אחת ליהודים והשנייה לערבים, עם עליונות יהודית. אני לא יודע. אין לי כל כך מילה בעברית לדבר הזה. אני לא רוצה להשתמש במילים משפות זרות, אבל דבר אחד בטוח, שוויון זה לא; דמוקרטי זה לא; יהודי זה לא. קשור לביטחון זה גם כן לא, ממש ממש לא. אמרתי, אדוני היושב-ראש, שאנחנו לא מדברים על אזרחות, כי כתוב: "השר לא ייתן אזרחות". נקודה. אבל מה רשאי שר הפנים כן לתת? רשאי שר הפנים, לפי שיקול דעתו, לאשר בקשה של תושב האזור לשהייה באזור – לשהייה בישראל, סליחה. אני שמח, אגב, שהחוק אומר מה הכוונה: שהייה בישראל – שהייה בישראל של הקו הירוק. אני לפחות שמח שבנושא הזה, החוק הזה שוב מכיר שישראל היא בגבולות 67'. אף מדינה בעולם לא מכירה בשטחים הכבושים כחלק מישראל, כולל לא ישראל, כולל לא בהצעה הזאת – הצעת החוק אולי הימנית ביותר שהוגשה והגיעה לקריאה שנייה ושלישית בכנסת ישראל אי פעם. גם היא לא מכירה בשטחים הכבושים כחלק מישראל. היא אומרת: רגע רגע רגע, אם אתה גר בחברון זה לא ישראל; אם אתה גר בחיזמה, מטר מפסגת זאב בירושלים, זה לא ישראל; אם אתה גר בכפר פלסטיני בגוש עציון, זה לא ישראל; אם אתה גר בבידיא שליד אורנית, זה לא ישראל; אם אתה גר במסאפר-יטא שבדרום הר חברון, בצפון הנגב, זה לא ישראל; אם אתה גר ביריחו שבבקעת הירדן זה לא ישראל. זאת אומרת, יש כאן גם דבר אחד טוב בחוק הזה. החוק הזה מאשר שוב שהשטחים הכבושים אינם חלק מישראל. אבל מה הוא אומר כאן? "רשאי השר – – – לתת היתר שהייה בישראל" – למי? ל"תושב האזור שגילו מעל 35 שנים, לשם מניעת היפרדותו מבת זוגו" ו"לתושבת שגילה מעל 25 שנים". זאת אומרת, אדוני היושב-ראש, נניח שאנחנו מדברים על תושב פלסטיני בן 34 שנשוי כבר עשר שנים לישראלית, ואין לשב"כ שום טענה לא נגדו, לא נגד קרוב משפחתו לא שום דבר אחר, עדיין, לפי החוק הזה, השר לא רשאי לתת לו היתר שהייה בישראל. לא אמרתי אזרחות, לא אמרתי תושבות, לא אמרתי ביטוח לאומי, לא אמרתי רישיון נהיגה, לא אמרתי ביטוח בריאות – אסור לו לשהות בישראל עם אשתו ועם ילדיו, למרות שהוא נשוי לאשתו כבר אולי עשר שנים ואולי יותר, ולמרות שאין שום טענה ביטחונית כלפיו. כך כתוב בחוק הזה. זאת אומרת, אם מישהו אומר לי שזה חוק ביטחוני, אז אחת משתיים: או שהוא לא קרא את החוק או שהוא שקרן. אין אפשרות שלישית. עכשיו אמשיך: "על אף הוראת סעיף 3, רשאי שר הפנים, לפי שיקול דעתו" – עוד פעם: שר הפנים נהיה לנו שר הביטחון. כל השיקולים הם שלו. הוא אחראי לשב"כ, הוא אחראי לשטחים הכבושים, הוא נהיה לנו שר הביטחון. רק שיקול דעתו – "לתת רישיון לישיבת ארעי בישראל לתושב האזור, שבן זוגו אזרח ישראלי או תושב ישראל, אם יש בידו היתר לשהייה בישראל מאת מפקד האזור – – – והתקיימו בו שני אלה: 1. גילו מעל 50 שנים; 2. הוא שוהה בישראל כדין עשר שנים לפחות". זאת אומרת, אדוני היושב-ראש, נגיד שיש תושב בן 49 ששוהה בישראל כבר 29 שנים מאז שהתחתן; אין לשב"כ כל טענה נגדו, אין לשב"כ כל טענה נגד קרוב משפחתו – האם שר הפנים רשאי לתת לו רישיון לתושב ארעי? לא תושב קבע, לא אזרח. לא. שר הפנים לא רשאי. עכשיו, עוד דבר: נגיד שיש תושב בן 59 שנשוי כבר תשע שנים לרעייתו הישראלית – הוא בן 59, זה לא בדיוק גיל שמבצעים פיגועים – אבל גם לשב"כ גם אין שום דבר נגדו ולא נגד אף אחד מבני משפחתו, האם רשאי שר הפנים לתת לו מעמד של תושב ארעי? לא תושב קבע, לא אזרח. תושב ארעי. לא. שר הפנים לא רשאי. האם זה קשור לביטחון? לא קשור לביטחון. עוד פעם: מי שאומר שהחוק הזה קשור בביטחון – אחד משניים: או לא קרא את החוק או שקרן. אני ממשיך עם הדבר הזה הלאה, אדוני היושב-ראש. פנה אלי אתמול אדם והוא אומר לי: תשמע, אני נשוי לאשתי 20 שנה. הוא נשוי יותר מ-17 שנה בוודאות, נגיד, 17 שנה. אני נשוי לאשתי 17 שנה ויש לי היתר שהייה. כאן בא הסוויץ': אשתי יהודייה, הילדים שלי יהודים, אנחנו מגדלים אותם כיהודים, הבת שלי עומדת להתגייס לצבא. על פי החוק הזה, האם הוא יכול לקבל מעמד של תושב ארעי בישראל? התשובה היא לא. הילדים שלו מתגייסים לצבא, מסכנים את חייהם, וגם זה לא מתיר לו לקבל מעמד של תושב. הוא באמת לא מקבל, זה לא איזה משהו תיאורטי. אני יכול לתת שם, אני יכול לתת תעודת זהות. יש לי את זה בווטסאפ. אז אני אומר עוד פעם: האם זה קשור לביטחון ישראל? התשובה היא: כן, זה קשור לביטחון – החוק הזה פוגע בביטחון ישראל; הוא מונע מילדים ללכת לצבא. גם הנתונים שנתן השב"כ הראו שמי שנכנס לישראל מבצע פחות פיגועים. אז מעכשיו אני אומר את זה – ואמרתי לחבר כנסת שמחה רוטמן: הוא שכנע אותי. ישבתי בוועדת חוץ וביטחון שוב ושוב, כשחשבתי בהתחלה שהחוק הזה לא קשור לביטחון ישראל, והשתכנעתי: החוק הזה קשור לביטחון ישראל – הוא מזיק לביטחון ישראל. את הניצחון הזה הקואליציה הולכת לתת לאופוזיציה מהימין הקיצוני כפרס על הקיצוניות שלהם, על המאחזים הלא-חוקיים, על זה שרק לפני יומיים ביצהר שרפו עמדה של הצבא. זה הניצחון שהולכים לתת. והינה, המנצח הגדול שניצח את מדינת ישראל – כל הכבוד לו – חבר הכנסת רוטמן. אבל אני רוצה להמשיך גם מכאן הלאה אדוני, היושב-ראש, ואני רוצה לעסוק בסעיף מאוד מעניין כאן, סעיף 11. שים לב מה אומר הסעיף הזה. הוא אומר: "לא יינתן היתר לשהייה בישראל או רישיון לישיבה בישראל לתושב האזור לפי סעיפים 4, 5, 6(2), 7" – כל הסעיפים שהקראתי קודם – "ולא יינתן רישיון לישיבה בישראל לכל מבקש אחר שאינו תושב האזור" – זאת אומרת גם מה שאמרנו קודם: גם אם הוא עבר את גיל 50, גם אם הוא פה עשר שנים, גם אם אשתו יהודייה. לא יודע מה – "אם קבע שר הפנים או מפקד האזור, לפי העניין, בהתאם לחוות דעת מאת גורמי הביטחון המוסמכים, כי תושב האזור או המבקש האחר או בן משפחתם עלולים להוות סיכון ביטחוני למדינת ישראל". טוב, אדוני היושב-ראש, אני חושב שאם השב"כ או מפקד האזור קבעו שאם אדם הוא סיכון ביטחוני – זה אומנם לא פופולרי, ואולי לא תשמע אנשי שמאל בעולם שאומרים את זה – שלא ייכנס לארץ. אני מוכן שבמקום כל הדבר האנטי-ישראלי הזה, שהחוק הזה יהיה: מי ששירות הביטחון התיר את כניסתו ייכנס. מה שאני מציע זה הרבה יותר ביטחוני, נכון? אבל תשים לב מה אומרים כאן: "או בן משפחתו עלול להוות סיכון ביטחוני למדינת ישראל". בסעיף זה, מיהו בן משפחה? בן זוג, הורה, ילד, אח, אחות ובני זוגם. זאת אומרת אם הבן אדם, נאמר, בן 60, והוא בארץ כבר 30 שנה, והילד שלו כבר הולך לצבא, ולשב"כ אין שום טענה נגדו, הוא אזרח טוב או היא אזרחית טובה, אבל מה? הם אומרים שבן הזוג של אחותו, גיסו, הוא לא מחבל, הוא לא הורשע בעבירה – עלול להוות סיכון ביטחוני, אז הלך עליו, הבן אדם, בגלל גיסו. זה לא עוזר לו שהילד שלו הולך לצבא; זה לא עוזר לו שהוא פה 30 שנה והתנהג יפה מאוד; זה לא עוזר לו שהוא כבר בן 60 ולא הולכים לעשות פיגועים בגיל הזה. יכול להיות שהגיס שלו עלול להוות סיכון ביטחוני. אגב, מה זה סיכון ביטחוני? גם את זה אני לא יודע. אני חושב שסיכון ביטחוני הוא מי שמצביע בעד החוק. "לעניין זה" – שים לב, אדוני היושב-ראש – "רשאי שר הפנים לקבוע כי תושב האזור או המבקש האחר עלולים להוות סיכון ביטחוני למדינת ישראל, בין השאר" – תשים לב, אדוני היושב-ראש – "על סמך חוות דעת מאת גורמי הביטחון המוסמכים ולפיה במדינת מושבו או באזור מגוריו של תושב האזור או המבקש האחר מתבצעת פעילות העלולה לסכן את ביטחון מדינת ישראל או אזרחיה". למישהו יש ספק שאפשר להגיד שבשטחים הכבושים מתבצעת פעילות העלולה לסכן את ביטחון מדינת ישראל או אזרחיה? אז לפי החוק הזה אפשר לפסול את כולם. זאת אומרת, גם אם הוא בן 60 וגם אם הוא נשוי 30 שנה וגם אם לשב"כ אין שום טענה נגדו או כלפי אף אחד מקרובי משפחתו – אפילו לא גיסו – יכולים להגיד שבאזור שהוא גר יש פעילות, איזה ילד זרק אבן. זה הזוי, אני יודע, אבל זה כתוב פה. אני יודע, זה הזוי, אבל זה כתוב פה. הדברים האלה כתובים כאן. לא אני המצאתי אותם, אני קורא אותם, שחור על גבי לבן. עכשיו, אני חושב שאם בכנסת היה מתקיים דיון אמיתי, ואם אנשים היו יודעים על מה הם מצביעים, אין סיכוי בעולם שהחוק הזה היה עובר. זה חוק שפוגע בביטחון המדינה, זה חוק לא דמוקרטי, לא שוויוני, לא הגון, שאין שום סיבה שהוא יעבור במדינה כמו שלנו. אני אפילו לא רוצה להגיד במדינה דמוקרטית. אני לא מכיר מדינות לא דמוקרטיות שיש בהן חוקים כאלה. מה זה החוק הזה? אני מכיר מדינות לא דמוקרטיות שמקבלות פליטים, מקבלות איחוד משפחות, אז אני בכלל לא מדבר כאן על מדינה דמוקרטית. אין לחוק הזה קשר חיובי לביטחון, אני אגדיר את זה כך. יכול להיות שהוא מזיק לביטחון; ודאי אין לו שום קשר חיובי לביטחון. עכשיו תראה, אדוני היושב-ראש, מה קורה כאן, כי בעצם אולי קצת אמרתי את הדברים – הרי אמרנו שאזרחות לא ניתנת. היתרי שהייה – כיוון שיש לנו שרת פנים מאוד ימנית, אז אני יכול להגיד לך שבעוד שר הפנים הקודם, אריה דרעי, לפי הנתונים שנמסרו בוועדה – גם כן "נתונים" –  לפי נתונים שנמסרו בוועדה ב-27 בפברואר השנה הוא אישר 70% מהבקשות להיתרי שהייה, להיכנס לארץ. לפי נתונים שנמסרו יומיים אחר כך זה כבר ירד ל-55%, אז אני לא יודע בדיוק, יכול להיות שמחר מה שהוא אישר כבר ירד ל-5%. אני לא יודע אם משרד הפנים יודעים מה הם מאשרים ומה הם לא מאשרים. לעומת זאת השרה שקד אישרה פחות מ-3%. 97% מהבקשות סורבו. 70 איש קיבלו היתר שהייה – לא אזרחות, לא תושבות, לא תושב ארעי, לא ביטוח לאומי, לא זכות הצבעה ולא שום דבר אחר. 70 איש קיבלו את ההיתר הזה במשך יותר משמונה חודשים, מאז שנפל החוק בכנסת. 70 איש יערערו את המאזן הדמוגרפי של ישראל. אנחנו רועדים מפחד מ-70 איש שעברו את כל המבחנים הביטחוניים והכול – מהם אנחנו רועדים מפחד. ולפי הנתונים שהוצגו בוועדה, בארץ נמצאים כ-13,000 איש שבעצם ב-19 השנים מאז עבר החוק בפעם הראשונה, למרות כל המכשולים, אושרה השהייה שלהם בארץ. עכשיו אני שואל, אדוני היושב-ראש: יושבים פה בארץ אנשים 19 שנה. הם יושבים פה. השב"כ קבע שמותר להם, שר הפנים קבע שמותר להם. את כל המבחנים האלה שאמרתי קודם, שאני לא יודע אם אני הייתי עובר וכמה בכנסת פה היו עוברים, הם עברו. למה לא ניתן להם מעמד של תושב? שיוכלו לעבוד כמו בני אדם, שלא תהיה להם בעיה בחשבון הבנק, שיוכלו, אם רוצים, לטוס לחו"ל, שיהיה להם חופש תנועה. למה לא ניתן? מה מפריע לנו? אני לא מדבר על אזרחות, בסדר? למרות שאני גם לא מבין מה הבהלה מאזרחות. הרי בקלות סיפחנו פה בירושלים המזרחית שטח של 90 ומשהו קמ"ר, ויש בו היום כ-360,000 איש, שגם הם לא מקבלים אזרחות, הם מקבלים תושבות. יש להם מעמד של תושב קבע. מדוע האנשים האלה לא יקבלו את המעמד הזה של תושב קבע? מה בדיוק הבעיה? הרי איש לא טוען כלפיהם שיש להם בעיה ביטחונית. לא טוענים את זה. הרי הם קיבלו אישור זמני ומאשרים להם את האישור הזה לפעמים פעם בשנתיים, לפעמים פעם בשנה. מדוע הם לא יקבלו מעמד של תושב? מה זה קשור לביטחון? מה זה קשור לדמוגרפיה גם? אוקיי, הבנתי שזה חוק דמוגרפי. מה זה קשור לדמוגרפיה? הרי הם כאן. ובכלל, איך יכול להיות שאנשים שמאמינים בארץ ישראל השלמה, ואומרים שחברון זה כמו לוד, אומרים שיכול להיות שבן אדם יהודי מחברון יתחתן עם יהודייה מלוד ויעבור לגור בלוד, אבל אם ערבי מחברון יתחתן עם ערבייה מלוד או ערבי מחברון יתחתן עם יהודייה מלוד, זה יהרוג את המדינה. הרי אתם אומרים שחברון זה ארץ ישראל, אז תחליטו מה דעתכם, שאני אבין לפחות מה הדעה שלכם. מהקשקוש הזה שכתוב כאן, שאיזה סטודנט שנה א' באוניברסיטה לא היה כותב דבר כזה, אי-אפשר הרי להבין כלום. בעצם מה שכתוב כאן זה שאין שום קשר לביטחון. מה שכתוב כאן זה ששר הפנים ייתן למי שבראש שלו אישור שהייה, לא אזרחות. גם אם בראש שלו לתת אזרחות הוא לא כל כך יכול, לפי החוק הזה. יש פה אולי כל מיני קונצים בחוק שאולי כן, אבל זה גם ממילא לא ניתן. הוא ייתן למי שבראש שלו אישור שהייה, הוא יקבע או היא תקבע מה ביטחוני ומה לא ביטחוני. איזה מין ספר חוקים זה שאנחנו רוצים דבר כזה במדינת ישראל? למה? בשביל מה אנחנו צריכים את הדבר הזה? למה ללכלך את ספר החוקים שלנו? אז אני רוצה באמת לברך את חבר הכנסת שמחה רוטמן, שאחרי 32 ניצחונות של האופוזיציה על הקואליציה בהצבעות חסרות חשיבות לחלוטין הוא הולך להוביל פה ניצחון אדיר של האופוזיציה על הקואליציה, על ההיגיון, על הצדק, על הביטחון, על הדמוקרטיה, על השוויון, ניצחון אדיר, והקואליציה פשוט מרימה ידיים. גם בוועדה בסעיפים רבים אמרו כל חברי הקואליציה שהיו שם בצד: תשמע, זה לא הגיוני, אבל פה רוב חברי הכנסת לא מכירים את החוק ויצביעו. ואני חוזר על מה שאמרתי: יש לחוק הזה קשר לביטחון מדינת ישראל: החוק הזה פוגע בביטחון מדינת ישראל. לכן צריך להסיר אותו מסדר-היום ולמנוע את הבושה הזאת של הכנסת.
אני רוצה להודיע מכאן שיש בממשלה הזאת גם דברים טובים; בעיקר דברים טובים דיברתי עד עכשיו. אני רוצה לברך את השר, שר הביטחון, שהודיע שבבוא העת יפונה המאחז הלא-חוקי בחומש, ולהודיע כאן שאני אגיע עם אנשי שלום עכשיו המצוינים – –
– – למה שאירע ביום שישי ליד מאחז העבריינים מצפה יאיר. פעילי שלום – – –
עבריין, אבל את לא תוכלי לצעוק את זה לאחרים, כי אמרת "יחיד". ליד המאחז במצפה יאיר הותקפו באבנים פעילי שלום שבאו מישראל. נעשה להם לינץ' וניסיון לרצח, בזמן שמפקד חטיבת יהודה נמצא שם וחובק ידיים ללא הושיט עזרה. הדבר הזה קורה כבר פעם שנייה באותו מקום. אני הייתי נוכח שם לפני ארבעה שבועות כשניסו לרצוח אותנו מתנחלים ממצפה יאיר. ואני אומר: אם יש צה"ל – יופיע מייד, ומפקד כזה לא ראוי להיות מפקד בצבא ההגנה לישראל, שמסייע לטרור – מסייע לטרור, אני חוזר על זה שוב. אני לא אחזור בי מהאמירה הזו. ואני רוצה מכאן לעבור לממשלה, שמציינת היום שנה, ממשלה עם הצלחות רבות, בשותפות יהודית-ערבית. בזה שהיא חוסמת את אותם אנשים שמתפרעים שם מלהגיע לשלטון – גם בזה ההצלחות שלה, הצלחות גדולות מאוד. אני רואה מה קורה בתחום הלחימה בפשיעה בחברה הערבית – ירידה משמעותית ביותר; אני רואה מה קורה בבריאות, בסביבה, בחוץ, בתחבורה, במקומות אחרים – הישגים יפים ביותר. נפסקה השנאה, נפסקה ההסתה נגד בית המשפט, התקשורת, השמאל, כל העולם.
אדוני היושב-ראש, אדוני סגן השר, ב-29 במאי הוגשה תשובת המדינה לבג"ץ בעניין פינוי המאחז הבלתי חוקי בחומש, ובה מודה למעשה משרד הביטחון שהוא מאפשר פעולה בניגוד לחוק ההתנתקות ומבצע אכיפה בררנית. ברצוני לשאול: 1. מתי יפונה המאחז? 2. מה הסיבות לעיכוב הפינוי?
ראשית, אני חייב לציין במלוא הידידות, אדוני סגן השר, שלא הייתה תשובה לשאלה מתי, וודאי ובוודאי לא הייתה תשובה לשאלה מה הסיבות לעיכוב הפינוי. אבל אני אנסה שאלה נוספת: בשבועות האחרונים עלה קמפיין שבעצם רוצה להוציא לפועל הקמה של התנחלויות חדשות ב-20 ביולי. לפי הקמפיין, מדובר בניסיון הקמה של לפחות עשרה מאחזים בלתי חוקיים חדשים בשטחים הכבושים. מי שמצהיר בגלוי על כוונה כזו לבצע עבירה על החוק, הוא תנועת "נחלה". יש גם פרסומים כתובים שלה. האם משרד הביטחון מתכוון לעצור את העבריינים האלה לפני שהם יבצעו את העבירה, או שמא מתכוון לאפשר להם, בדיוק כמו בחומש, לגזול עוד אדמה מפלסטינים, עוד משאבים יקרים, עוד שעות של חיילים, ואולי לפנות אותם רק אחר כך?
אדוני היושב-ראש, גברתי השרה, חברות וחברי הכנסת, אנחנו שומעים שהכנסת עומדת אולי להתפזר, ובכל זאת: ביום חמישי נודע לנו שתיאטרון באר שבע ביטל הצגה – "אינסטינקט בסיסי", אגב, הצגה מאוד מאוד מומלצת, צפיתי בה לפני שנה – בגלל שהיא מבוססת על עדויות של שוברים שתיקה. כן, זה לא עדויות, זה "מבוססת על עדויות", בגלל זה היא לא יכולה להיות הצגה. אני הייתי רוצה לשאול איפה שר התרבות, שאני כל כך מכבד, אם יש לו מה להגיד בנושא, אבל כיוון שאי-אפשר לקרוא את זה בתיאטרון באר שבע, אז אני אקרא קטע קטן כאן, כפי ששלחה לי אחת השחקניות, יעל טל. "חלמתי חלום: שם יחידה – נח"ל. מיקום – חברון. בתור מש"קית ישנתי אצל אחת הפלוגות שישבה במתקנים בחברון. בגלל שלא היה מקום לבנות, הייתי ישנה בחדר עם הבנים. אני זוכרת שבאיזה לילה אחד, ב-04:00, מגיע אחד המפקדים במחלקה, הוא היה סמל אני חושבת, ומתיישב לי ככה על המיטה, מעיר אותי. אני קופצת ככה, הוא מתיישב, כולו עם האפוד הקרמי, עם קסדה, עם נשק, ירד הרגע מהשמירה, ואני אומרת לו: קרה משהו? והוא יושב ככה, עם מבט קצת מזוגג בעיניים ואומר לי: חלמתי חלום. אני אומרת לו: איזה חלום חלמת? חלמתי שיהודים מביאים לי מכות וערבים מביאים לי מכות ואני עומד באמצע ואין לי מה לעשות. ואז שאלתי אותו: זה לא היה חלום, אה? ירדת עכשיו משמירה וקרה משהו. ואז הוא אמר: כן. הייתי צריכה ממש – החייל היה המום. הם בדיוק פינו מתנחלים שנכנסו לחנויות של פלסטינים בחברון. הפלסטינים באו להגן על החנות שלהם, המתנחלים ניסו להיכנס אליה בכוח. החיילים היו שם בתווך, חטפו מכות גם מהם וגם מהם. החייל פשוט היה מזועזע. אני הייתי צריכה ממש לעזור לו להוריד את הקסדה, להוריד את האפוד, ללכת לישון, לשכוח מזה. הוא חזר המום מהסיטואציה הזאת. זה אחד הדברים שנחקקו לי ככה טוב". עדות כל כך קשה שקשה להעלות אותה בתיאטרון בבאר שבע. אז לא ניתן להסתיר את הכיבוש, והינה, אני מקריא את העדות הזאת כאן בכנסת. די לכיבוש. תודה, אדוני.
