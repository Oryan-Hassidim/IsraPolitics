שלום. אדוני השר, יש לי שאלה אליך בנוגע לתפקידה של המשטרה והאחריות שמוטלת עליה במדינה דמוקרטית. כמו שאתה בוודאי יודע, בשנה שחלפה מאז המחאה החברתית, מאז ההפגנות הגדולות, פעילי המחאה המשיכו לחוות תחושות קשות והתנהגות מאוד אלימה מצד משטרת ישראל. המחאה הציבה לעצמה מהתחלה את רעיון האי-אלימות כרעיון מנחה וכרוח וכדרך, ובצעדות – כולנו פה יודעים, והרבה מאתנו היינו בהן – צעדנו עובדים סוציאליים, מורים, מורות, קצינים במילואים, אנשים שומרי חוק. אבל בשלב מסוים התקבלה התחושה כאילו המשטרה פתאום שינתה את פניה. התחילה לנקוט אלימות מאוד קשה. את התחומים אנחנו מכירים. אנחנו מכירים את ההכנסה של ה"רקון", רכב הריגול, לתוך ההפגנות. אנחנו מכירים מכות ואגרופים ואלימות קשה, מעצרים לא הוגנים של אנשים שפשוט הלכו ברחוב. ויותר מזה, היום מתנהלים עדיין תיקים מול 40 מפעילי המחאה. חלק מהמעצרים האלה אנחנו ראינו. ראינו את המעצר האלים של דפני, ראינו את המעצרים של אנשים אחרים על לא עוול בכפם. השופטים כבר התבטאו בעניין הזה ואמרו שהמשטרה מתבקשת לשחרר את האנשים האלה לפני שהם בכלל מגיעים למשפט, אם כבר נעצרו. ופה השאלה שלי: האם המדיניות הזו היא מדיניות שקבעו שוטרים בשטח, או שהיא מדיניות שנקבעה מלמעלה, מדרגים גבוהים יותר? האם הייתה פה איזושהי יד מכוונת שדרשה להפעיל אלימות קשה יותר כלפי המפגינים במטרה לעצור את המחאה, או אולי במטרה פשוט לשוות לה ניחוח של מחאה אלימה, של מחאה אנרכיסטית? ובנוסף, מדוע ממשיכים להתנהל גם בימים אלה משפטים כנגד אותם פעילים? ואם אתה, אדוני, מאמין שהמעצר באמת נעשה באופן אלים ולא בצדק, האם תוכל להורות לבטל או למשוך את ההאשמות האלה? אני אומר ממש במשפט אחרון – הדבר הזה יוצר תחושה מאוד לא נעימה בציבור הרחב בקשר למשטרה ולמדינת ישראל, מדינה שאמורה לשמור על הדמוקרטיה. ואם נעשה פה מעשה שממשלה שרצתה לעצור תנועת מחאה שפעלה נגד המדיניות שלה והשתמשה לשם כך בגוף שאמון על ביטחוננו האישי, זה מעשה מאוד קשה, ואני אשמח לברר את הפרטים על כך. תודה.
שאלתי שאלות אחרות. שאלתי אם הייתה – – –
אני מתכוונת לשנה שלמה, לא לאירוע אחד.
חיפושים בבתים, טלפונים מאיימים מהמשטרה, כל הדברים האלה נעשו.
אדוני היושב-ראש, תודה רבה, כנסת נכבדה, חברים, משפחה, זו זכות גדולה להיות הצעירה ביותר שעומדת על הבמה המכובדת הזאת. רבים ממי שהיו פה לפני לא מאמינים שלבני ובנות דורי יש את הניסיון הנדרש כדי לעמוד כאן. זה מסתדר די טוב עם העובדה שרבים מבנות ובני דורי לא מאמינים שיש להם את הציניות הנדרשת כדי לעמוד כאן. קשה לנסח את קולו של הדור הזה. אם לא היו אלה ימים צפופים כל כך, הייתי נוסעת, כמו פעם, לכתוב את הנאום הזה במדבר. מנסה להיזכר איך היינו לפני שהכול התחיל, כששקענו בשיחות עד אור הבוקר, בטיולי זריחה בחוד-עקב, שואלים את עצמנו שוב ושוב מה מקומנו בעולם. הרבה דברים קרו מאז. לימודים ועבודה ועוד עבודה וניסיונות להאיר ולשנות ולהפעיל ולפעול. ופתאום, הקיץ המופלא הזה, קיץ של שינוי. מאות אלפי אנשים שיוצאים לרחובות. אבל מה שנצרב בי יותר מכול לא היה הקיץ אלא דווקא החורף. בימים אלה לפני שנה, כבר לא לאור הזרקורים והמצלמות, אנחנו הפגנו במקומות אחרים, קשים יותר. באותה תקופה מאהל שכונת-התקווה, שהורכב ממשפחות שלמות מחוסרות דיור, עמד לקראת פינוי. אנחנו הרגשנו שדיירי המאהל האלה הם חלק מהמאבק שלנו, בדיוק כפי שאותם אנשים שמוגדרים כמעמד הביניים, בצדק או שלא בצדק, הם חלק מאותו מאבק. וישבנו בדיונים מתישים מול העירייה בניסיון להסדיר פתרון ומקלט זמני למשפחות האלה, ללא הועיל. ואז, בוקר אחד, בא הפינוי. מאות שוטרים ויס"מניקים היו שם מול קומץ קטן של הורים וילדים. ואנחנו רק עמדנו, מנסים לתמוך במשפחות ללא אלימות, בשקט. רבים מאתנו נעצרו שם, וגם אני. כשהגענו לתחנה הופרדתי מהיתר, אזקו אותי, תחילה בידיים ואחר כך גם ברגליים. אחרי רצף ארוך של חקירות הודיעו לי הקצינים שעכשיו הם יעזרו לי להרגיש מה זה להיות עצורה והתחילו להוביל אותי במסע בתחנת המשטרה; לגרור אותי למעלה ולמטה, הלוך ושוב. יצא לכם פעם לצעוד ברגליים אזוקות? אני הבנתי אז בפעם הראשונה מה זה כוח. אין בי תלונות כלפי אותם שוטרים; אני יודעת שתפקידם לא פשוט והתנאים לא פשוטים. וזה גם לא ניסיון להתחרות בסבל. יש רבים פה בקהל, במליאה, שעברו דברים קשים וחמורים יותר, שעברו מלחמות. אבל אני חושבת שהמשטרה במקרה הזה התבקשה, ישירות או שברמיזה, למלא תפקיד שאינו תפקידה הטבעי. זה נכון, ממשלה יכולה לדכא או לנסות לדכא מחאה בכוח, אבל לא כאן. אני לא מוכנה שידכאו במדינה שלי חלומות של מיליוני אזרחים. במדינה שלנו, אני לא מוכנה שידכאו גם חלום של אדם אחד. הניסיון הזה משקף יותר מהדברים האלה גם את ההבדל המהותי בין תפיסות העולם שלנו. בין התפיסה של אותה ממשלה, שנגד המדיניות שלה יצאנו למאבק, לבין התפיסה שלנו, במחאה ובמפלגת העבודה. בין תפיסת הכוח המדומה, שעסוקה בלרסן את האזרח, לבין תפיסה שמעמידה את האזרח במרכזה, שמבררת איך הופכים את עולמו לטוב יותר, שמקדמת זכויות חברתיות, וכלכלה שמיטיבה עם אנשים, עם בני-אדם, לא עם גרפים. עם העובדים, עם הסטודנטים, עם תושבי הפריפריה ולא רק עם תאגידי הענק שיש להם את המספר של ראש הממשלה בחיוג המהיר בפלאפון. אנחנו, דור שלם, חונכנו להשלים עם הקיים. לימדו אותנו לשבת בתור, תורים ארוכים ומשתרכים. תורים בבתי-החולים, תורים בתחנות האוטובוס, תורים בהמתנה לאבחון, בהמתנה לטיפול, בהמתנה בביטוח הלאומי, בהמתנה בבנק, בהמתנה, בהמתנה, בהמתנה. לימדו אותנו איך לראות אישה זקנה מלקטת ירקות מסריחים מרצפה של סוף יום בשוק ולהסיט את המבט. לימדו אותנו גם איך מריח ליטר דלק ב-8 שקלים על עורו של אדם מיואש, שכדי לכבות את כאבי חייו מבעיר את גופו באש. ובזאת מסתכם ניסיוננו. מה יש לנו ללמד אותם? הדבר היחידי שצברנו בו איזשהו ניסיון הוא בידיעה הזו שמאוהל קטן ובודד ברחוב אפשר להוציא שאגה של מיליונים מבלי שהתכוונו. ואומנם, רק לרגע קטן בהיסטוריה היינו לדור התקווה; דור שמביט לתקווה בלבן של העין, שמביע תקווה חבר אל חברו בהפגנות, בעצרות, שמדבר על סולידריות וצדק ותיקון עולם גם מתוך שינה, ובעיקר ללא שינה. דור שעומד בשם תקווה שאינה רק מילים בשיר, ושלא מגדירה את הנפש על-פי דתה או נפח ארנקה. ולא, לא דיברנו שם על כסף. המחאה הזו, חברים, לא הייתה על כסף. לא שאלנו איפה הכסף – הרי את זה אנחנו יודעים. שאלנו, אם כבר, איפה אנחנו? איפה היינו בזמן שהמדינה הזו הלכה מאתנו? זו מחאה שבראשה ערכים, לא חשבונות בבנק. לכן גם אי-אפשר למדוד את הצלחתה אחרי שנה או שנתיים או עשר. על-פי מה למדוד את חוזקה של החברה הישראלית – על-פי התזוזה בשכר הממוצע במשק? על-פי מה נמדוד את עושרו של אזרח אחד – על-פי העלייה בתמ"ג? בכל פעם שניסינו לצמצם את התחושה הנוראה הזאת של היעדר מיקום, של חוסר אוריינטציה, לכדי דרישות קונקרטיות, חטאנו לתפקידנו, כי זה לא רק כסף. כסף הוא רק תשתית, כמו שקירות ותקרה הם תשתית, ואחרי ששוכרים דירה צריך לעבור כברת דרך כדי לבנות בה בית. אנחנו זקוקים לקורת גג כדי שנוכל לבנות חיים תחתיה. אנחנו זקוקים למיסוי הוגן, פרוגרסיבי, כדי שנוכל לאחד את החברה המפולגת שלנו, שהפערים ההולכים וגדלים בה סוחטים את יכולתה לבנות ולהיבנות. הרבה אנשים מסתכלים על הרגע הזה עכשיו, שבו אני מנסה לפרום את חוט התיל שעומד בינינו, בין המוחים לפוליטיקאים, בין החולמים לפרגמטיים, והרבה אנשים מניחים שמדובר באשליה, אולי אפילו בבגידה. זה מובן, העולם שלנו מלא בבגידות: הבגידה שבגד מיעוט כוחני ברוב העובד; הבגידה של נבחרי הציבור שרבים מהם שכחו מהר מי שלח אותם; הבגידה של דור ההורים שלנו, שטיפחו  דמיונות בסיפורי גבורה על מדינה אוהבת, אך את מגש הכסף שקיבלו מהוריהם החליטו למכור בשעת משבר; הבגידה שבתחושה שנעשה שימוש אינטרסנטי בדת ובמורשת שלנו כתירוץ להדרת נשים ולהדרת מי שנטיותיו המיניות או אורחות חייו לא כתובים בדף ההפעלה; תחושה של בגידה שכמדינה שמקימיה עדיין מתהלכים בין יושביה, ודווקא אצלנו ניצולי שואה ולוחמים אמיתיים לא יכולים ליהנות מזיקנה שלווה, מאושרת, בארצם. תחושה עמוקה של בגידה כשגם הדמוקרטיה החזקה שהאמנו בה, זו שמודעת לחולשותיה ועדיין לא מהססת להביט ישר בעיניים, פתאום גם היא מסתגרת. ושהציונות, התנועה הדינמית, הצודקת, המתחדשת הזו, הופכת בידיהם של פוליטיקאים מסוימים לתנועת ההסתגרות. כולנו עטופים בתחושה הזו של החלום ושברו, של ההבטחה ושל הפרתה, ובמצב כזה כמעט מופרך לדרוש ממישהו להאמין. אבל אני מוכרחה ואנחנו כאן מוכרחים להאמין, כי יש לנו המון עבודה. אנחנו מוכרחים להיות כאן בשביל החלומות שהביאו את הסבים והסבתות שלנו לבנות את הבית הזה. בשביל הסבים והסבתות של כולנו, שהיום מושלכים בודדים בבתיהם עם קצבאות של 1,502 ש"ח בחודש; בשביל המורים והמורות, שנמדדים היום לא על-פי החוכמה והכישורים שלהם אלא על-פי יכולתם לייצר ציונים, ונקראים לשימועים מסתוריים כשהם עושים את המעשה החינוכי העמוק ביותר: להטיל ספק; למען הרופאים והאחיות, שמביטים בתורים חסרי אונים ויודעים שכבר מזמן הטיפול לא נקבע ברוח שבועת הרופא אלא בשבועת המבטח; למען ההורים שרוצים להעניק לילדים שלהם את החינוך הכי טוב ולא יודעים איך ירשו את זה לעצמם; למען הדמוקרטיה, למען עיתונאים ועיתונאיות שזקוקים לתנאי העסקה הוגנים ולהפרדה בינם לבין כל מניפולציה פוליטית או כלכלית. כדי שכפי שכבר הצלחנו להבין שכלכלה היא לא איזה מופע מטאורים תועים וניתן ללמוד ולחזות את ההשלכות שלה, נבין גם שיש פתרונות לסוגיות הביטחוניות שעל הפרק, שיש דרכים לשלום. והרי אתם יודעים בדיוק כמוני שמה שאנחנו צריכים עכשיו זה לא עוד משא-ומתן; יש לנו אלפי שעות ניסיון בזה. מה שאנחנו צריכים זה להגיע להכרעות כאן. לחדול להתנהג כמדינה מבוהלת ופסיבית ולהתחיל להיות אמיצים מספיק, עוצמתיים מספיק, כדי להגדיר את הגבולות שלנו במתווים המוסכמים; להסדיר את היחסים שלנו עם הפלסטינים ועם שכנינו במזרח התיכון; להחליט היכן אנחנו לא מוותרים, אבל יותר מזה – להחליט איפה כן אחת ולתמיד. האם באמת נעשו כאן בכנסת כל המאמצים, כל הפעולות כדי להבטיח את הדרכים האלה? רק אתמול הגיעו אלינו לישיבת הסיעה ראש המועצה המקומית בירוחם מיכאל ביטון וראש עיריית באר-שבע רוביק דנילוביץ. הם ביקשו את עזרתנו, כפי שביקשו את עזרתן של סיעות אחרות, במניעת העסקה בין "כימיקלים לישראל" לבין החברה הקנדית "פוטאש", שתעביר מפעלי ענק בפריפריה לבעלות זרה ותפגע בתנאיהם ובמעמדם של אלפי עובדים מקצועיים, מהנדסים ומנהלים, עמוד השדרה של הכלכלה בנגב. העסקה הזו תעביר גם את גורל הכלכלה של הפריפריה הדרומית וגם את אוצרות הטבע של ים-המלח לידיו של תאגיד קנדי. הסדר מוכר: המדינה מגלגלת את משאבי הטבע של כולנו מהידיים שלנו לידיים פרטיות, ואז אותן ידיים פרטיות מגלגלות אותם לידיים זרות. אתם מבינים את האבסורד? מצד אחד מדינה שמיליוני תושביה מוכנים בכל רגע נתון ללכת לצבא כדי להילחם למענה, ומצד שני בעלי הכוח באותה מדינה מוכרים את תכולתה למדינה אחרת. זו הציונות שלנו? הרבה משימות הבאתי אתי, ויהיה קשה להגשימן, אך אעשה כמיטב יכולתי לדאוג שבכל פרויקט חדש ייבנו דירות להשכרה לטווח ארוך, מפוקחות, לזוגות צעירים וגם למי שידם אינה משגת, כדי ליצור תמהיל חברתי ולצמצם פערים; להסדיר את סוגיית הדיור גם אצל הערבים, את תוכניות המתאר וההרחבה; להשוות את רמות התקצוב של מערכת הבריאות והחינוך בכל חלקי הארץ – מרכז ופריפריה; לעצור את הפרטת המורים והאחיות ולפעול לשילוב מגמות חדשות במערכת החינוך הציבורית: שפות, אמנויות ומדע; לדאוג לשוויון אפשרויות, למניעת אפליה במקומות תעסוקה לנשים, לציבור החרדי ולציבור הערבי בישראל ואפליה בנגישות תחבורתית ותשתיתית; למנוע אפליה נגד הקהילה הגאה ואפליה בחוק בחתונה ובאימוץ; לפעול מהר למען נגישות לנכים ולבעלי מוגבלויות, לנגישות מלאה לכולם, לכל מוסד ושירות, לכל מוסד לימודים ותרבות; ולפעול גם לנגישות אחרת – נגישות רוחנית לידע, למידע, לפתוח את הדלתות ולאפשר לכולם ללמוד וליצור ממה שימצאו מאחוריהם. אני מתכוונת להמשיך ולפעול למען הציונות של מקימי המדינה הזו, ולא של מי שמנסים לטשטש אותה; לפעול בשם מי שזכותם להשמיע את קולם נשללה ולמען שותפינו בכל העולם שנענשים כי העזו לחלום בקול רם; בשביל החברים שלי שצעדו לצדי ברחובות ויצעדו שוב, שמילותיהם וחלומותיהם מתערבבים בכל מילה ומילה שלי; למען הילדים והילדות שהמילים הראשונות שהגו היו "העם דורש צדק חברתי", ושעד שיגדלו אני רוצה שיגלו במו עיניהם למה הייתה הכוונה. אני כאן אחת מתוך דור גדול ממני שלא מפחד להאמין. אני מתחייבת להמשיך את הדרך הזו בנאמנות, בעבודה קשה ובלמידה מאומצת מהמבוגרים ממני וגם מהצעירים ממני. חברים, המסורת הגדולה של "כל ישראל אחים" נמצאת בסכנה. גם אם נקרא זה לזה "אחי" או "אחותי" לא נטשטש את העובדה המרה הזו, כי לא נהיה אחים רק מכוח המילה אלא מכוח המעשים. "נהיה לאחים ואחיות" כזה יתבטא בחוקים, בתקציבים, במדיניות, כי רק ממצב של שוויון – ואתם יודעים את זה – בונים משפחה. וזאת זכותנו, זאת חובתנו, לבנות פה בית טוב יותר. תודה.
אדוני היושב-ראש, לפני שנה וחצי ראש הממשלה הקים את אותה ועדת-טרכטנברג והציב בה את האנשים שהוא בחר – לדבריו, כדי לפתור את מצוקותיה של החברה הישראלית כפי שחווינו אותן עם פרוץ המחאה החברתית. הפרוטוקולים של אותה ועדה הוסתרו במשך שנה וחצי מעינו של הציבור, נחשפו על-ידי העיתון "כלכליסט" ולא על-ידי הממשלה, ומעיון בהם ברור לגמרי למה. אותם אנשים בכירים באוצר ובממשלה מודים שם באשמה: מדיניות האוצר חיסלה את מדינת הרווחה; "שברנו את גבם של 500,000 איש". הדברים האלה כתובים שם. המדיניות של הממשלה היא שהובילה לפערים החברתיים, לאי-שוויון ולריסוק של החברה שלנו. ועכשיו נשאלת השאלה: מאחר שאנחנו יודעים מדוע הוסתרו הפרוטוקולים האלה, האם אין לציבור הזכות לדעת – כמו שעכשיו אנחנו מגלים שוועדה הוקמה על מנת למסמס מחאה חברתית – האם אין לציבור זכות לדעת מה נבחריו עושים מאחורי דלתיים סגורות? אולי אנחנו צריכים לשקול לפתוח פרוטוקולים של ועדות נוספות, למשל ועדת השרים לענייני חקיקה. אולי אנחנו צריכים לברר איפה עוד הציבור לא רואה את מה שנבחריו מעוללים לו, בעיקר היכן שאותם נבחרים יודעים היטב שהמדיניות הזו גורמת לכולנו נזק יקר. תודה.
אדוני היושב-ראש, כנסת נכבדה, אתמול כשיצאתי מהמליאה פגשתי במסדרון את שירה כהן. אתם בטח מכירים את שירה מקריית-מלאכי שכבר 12 שנה עובדת ממש כאן, במזנון. חברת הקבלן שבה שירה מועסקת מתחלפת בתדירות מאוד גבוהה, ובזמן שאנחנו יוצאים לפגרה, את שירה ואת חבריה וחברותיה לעבודה מפטרים ומחזירים רק אחר כך. ארבעה חודשים וחצי בלי משכורת בכל שנה. לפני שלוש שנים שירה גילתה שהיא יכולה להיאבק על הזכויות שלה. היא החתימה את חבריה העובדים והעובדות ואיגדה אותם. היא פוטרה מעבודתה כאן במזנון בגלל שיצאה למאבק הזה והוחזרה רק לאחר שהדבר הגיע לבית-המשפט. שירה ממשיכה היום להיאבק. בגלל זה היא מסתובבת כאן במסדרונות ומנסה לגייס את התמיכה שלנו, חברי וחברות הכנסת. היא דורשת שישלמו לה פיצויים. היא רוצה להפסיק את ההרגל הזה שבו הקבלן מתחלף כל הזמן ועם כל מכרז חדש מתחלפים גם תנאי ההעסקה. היא דורשת שכנסת ישראל, המוסד המכובד הזה, שאמור להוביל ולהנהיג, יעסיק אותה ואת חבריה בתנאים הוגנים, כמו התנאים שאנחנו זוכים להם. למה אני מספרת לכם את זה? רק כי זה יום האישה ושירה היא במקרה לא רק עובדת אלא גם אישה? לא. כמעט כולנו בחברה הישראלית ובכלל יודעים מה זה ליפול קורבן לאפליה. העניים שבינינו יודעים איך זה מרגיש כשהם רוצים לאפשר לילדים שלהם את החינוך הכי טוב אבל הם מודרים ממנו – מהחוגים, מהשיעורים הפרטיים, מהמסע לפולין, כי הם לא יכולים לשלם על כך. ערבים בישראל יודעים מהי אפליה כשהם לא מצליחים להתקבל לעבודה כמורים בבתי-ספר ברעננה, בהרצלייה. אתיופיות יודעות מהי אפליה כשהן מגלות שהמדינה שלהן, זאת שקיבלה אותן לפה בזרועות כאילו פתוחות, דוחפת להן זריקות שמצמצמות את שיעורי הילודה שלהן. כמעט כולנו, נשים וגברים, יודעים מה זו אפליה. אם זה לא אנחנו, זה האחים שלנו. אם זה לא הם, זה מישהו בעבודה. ואנחנו, הנשים, השחורים, ההומואים, רגילים להיאבק למען ייצוג הוגן באקדמיה, בצבא, בדירקטוריונים, בממשלה; לפרוץ עוד ועוד תקרות זכוכית. אבל בעוד אנחנו מביטים ומביטות למעלה, אל התקרות הרבות מספור האלה, חשוב מאוד שנמשיך להתהלך גם כאן על הקרקע. כי בעוד אנחנו מצליחות להתקדם ולהגיע לתפקידים מדהימים בכנסת ובממשלה, אנחנו לא יכולות לאפשר שלידנו נשים אחרות, וגם גברים אחרים, ימשיכו להיות מופלים לרעה. אם כאן, בבית הזה, נשים וגברים – אך בעיקר נשים, כי רוב עובדי הקבלן הם בעצם עובדות – יועסקו בתנאים לא הוגנים, אז גם אם תהיה פה שרת אוצר או ראשת ממשלה, המשימה שלנו ממש לא הושלמה. כמעט 70% מהעובדים הסוציאליים שהתקבלו לעבודה בשנים האחרונות הם עובדי קבלן; ו-90% מהעובדים האלו הם נשים. רוב השירותים שמספק משרד הרווחה, 86%, כבר הופרטו, ובתוך חברות הקבלן שמעסיקות את העובדים, רוב המועסקים הן מועסקות. והמועסקות האלה מקבלות שכר נמוך מהשכר של המועסקים. דווקא במקצועות החשובים ביותר, דווקא אלה שעובדים יום-יום עם הקשישים – עובדות, ליתר דיוק, עם הקשישים – ומי שמטפלות בילדים ובילדות שלנו, פסיכולוגיות, אחיות, המטפלות הסיעודיות, המדריכות החברתיות, הן רובן נשים. 87.8%, ליתר דיוק. אז רבותי, או גבירותי, סלחו לי שאני קצת מצמצמת את חגיגות יום האישה. בטח הרבה מכן זכו לברכות שונות היום: כל הכבוד שהתקדמתן ככה, שהגעתן כל כך גבוה. אבל ההתקדמות שלנו, נשות המשכן הזה, לא שווה שום דבר אם היא חד-פעמית. את פריצת הדרך אנחנו חייבות לעשות. אנחנו חייבות את זה לעצמנו, ואנחנו חייבות את זה לחברה הישראלית. אבל כל עוד שירה כהן מהמזנון, ממש כאן בכנסת, זו שתגיש לנו את המרק מחר בבוקר או בצהריים, כל עוד היא לא תזכה לתנאים שאנחנו השגנו לעצמנו, כל עוד היא וחברותיה יופלו לרעה כאן בביתנו, המהפכה שלנו לא הושלמה, לא עשינו שום דבר. זו המשימה שלנו.
שלום, כבוד השר. כולנו בעניינים דומים פה. שאלה שהפנו אלי שותפים מארגון "מגמה ירוקה". לפני שלושה חודשים הודעת כי בכוונתך להעניק לחברות "דלק" ו"נובל אנרג'י" רישיון לאחסון גז טבעי במאגר "ים תטיס" למרות שהרישיון היה אמור לחזור למדינה. נתת את הרישיון בלי מכרז ובלי לקבוע או להתנות מראש את דמי השימוש שישולמו למדינה ואת תנאי הרישיון. שאלותי בנושא: מה הם התגמולים שבוודאי דרשת שישולמו למדינה עבור מסירת משאב ציבורי בשווי של מיליארדים? מאחר שמאגר "תמר" התגלה כבר ב-2009, מדוע לא השכלת להתחיל את תהליך המכרז לשימוש במאגר "ים תטיס" כאתר אחסנה – צורך שהיה ברור כבר אז, מאחר שהאופציה של אחסנה יבשתית בכרמל נפסלה בגלל התנגדות הארגונים הסביבתיים כבר אז, בעת הגילוי – והתמהמהת עד לרגע האחרון, עד שמצאת את עצמך בסיטואציה שבה אתה נאלץ לקבל החלטה חפוזה ולחלק בחינם משאב לאומי?
אבל אפשר היה לעשות את זה קודם.
אדוני היושב-ראש, כנסת נכבדה, חברות או חברי הקואליציה, או מי שנותר מכם במליאה, הרבה ברכות ואיחולי הצלחה איחלו לכם כאן, ואני מצטרפת לאיחולים. הצלחתכם הצלחתנו. אני אומרת זאת בשיא הרצינות ובשיא הכנות. אבל כדי להצליח צריך לזכור גם כמה דברים שנדמה שנשכחו בחודשים האחרונים. שמענו הרבה, בדיונים הקואליציוניים האין-סופיים, על משרות, על תיקים, על ג'ובים. שמענו מעט מאוד על פתרונות, על שינוי סדר עדיפויות. מעט מאוד על שיקום השירותים החברתיים, מעט מאוד על הקטנת האי-שוויון. זה לא משהו חדש מתחיל, זה משהו ישן ממשיך, וממשיך וממשיך. זו פוליטיקה של ג'ובים ושל אינטרסים ושל קומבינות. נדמה שבלהט המשרות שכחתם שכל הסיפור הזה הוא לא עליכם; הסיפור פה הוא על מיליוני האזרחים ששלחו אתכם, אותנו, לכאן, כדי לשרת אותם בבית הזה. ולצערי, לא התחלתם כל כך טוב. ראש הממשלה פתח את נאומו הראשון ואמר רק עכשיו שבראש סדר העדיפויות נמצא, איך לא, הגיוס לכול. אז אני מבקשת לקחת אתכם כמה צעדים קדימה, למעשה שנתיים או שלוש קדימה. אחרי אותו גיוס מיוחל, מה אתם מבטיחים לאותו אדם צעיר ששוחרר, ששירת את מדינתו, שהקדיש את מיטב שנותיו, חוץ מכמה מתנות שחרור צנועות? איך אתם באמת מתכוונים לפעול כדי לאפשר לו להפוך לאדם עצמאי, לאדם חופשי? דוגמה קטנה: לפני ארבע שנים בדיוק התגלה לנו כי מדינת ישראל התברכה במשאבי טבע אדירים, במרבצי גז שעשויים לשמש בסיס לתשתית האנרגיה. זו ערובה אמיתית, הפנסיה, אם תרצו, של הצעירים בישראל – הגז הטבעי. וההחלטה המיידית של ממשלת נתניהו הייתה, כמובן, לייצא אותו לחו"ל. השותפות הקואליציוניות החדשות, הצעירות, כבר התחייבו בהסכמים לתמוך בתוכניות בתחום האנרגיה ומשאבי הטבע שהביא ראש הממשלה לשולחן הממשלה – למכור, עבור בצע כסף, בהתאם להמלצות ועדת צמח, את חשבון הבנק, את הכסף בבלטות של הדור הצעיר בישראל, וזה לא רק שם. אחת מנקודות האור הבודדות, מההישגים היחידים שהיו בממשלה הקודמת, הייתה תוכנית החומש להצלת ההשכלה הגבוהה. המערכת הזאת רק מתאוששת מהעשור הקשה ביותר שעבר עליה מאז קום המדינה, העשור האבוד המפורסם. והנה, רק התחלנו לראות סימני התאוששות, וכבר התבשרנו שתקצוב ההשכלה הגבוהה בסכנה, ושכחלק מההתייעלות הכלכלית מתכננים השותפים הקואליציוניים החדשים לפגוע גם באקדמיה, במרכז החוסן של התעשייה והביטחון הישראליים, בעתיד של הדור הצעיר, של הצעיר מחיפה והצעירה משדרות. אז את משאבי הטבע שלנו מוכרים, את ההשכלה מקצצים, ואפילו את הדיור, את הדיור – הרי פסגת השאיפות שלנו – ממשיכים לשחוק, כאילו לא למדנו שום דבר. ההסכמים הקואליציוניים מאריכים את חוק הווד"לים הכושל, שהניב עד כה אפס יחידות דיור בר-השגה, אפס, לשנה וחצי נוספות. הם מפרטים תוכניות דיור שאין בהן שום מענה על הצורך בדיור בר-השגה אמיתי. זה מדהים איך שוב ושוב תוכניות לדיור בר-השגה לא עונות על ההגדרה הבסיסית של מה זה דיור בר-השגה. אז הרשו לי לעזור לכם: הכוונה בדיור בר-השגה איננה לדירות קטנות שנמכרות במחירי שוק, ולא לדירות להשכרה ללא קריטריוני זכאות, כפי שמופיע בתוכנית הדיור של הממשלה, ובטח לא להורדת חסמים ביורוקרטיים בשביל בנייה קבלנית פרטית ללא פיקוח, ובטח לא להפרטת קרקעות המדינה. לא, תפיסה ראויה ומלאה של דיור בר-השגה חייבת להיות מבוססת – –
תודה רבה. – – כמו בעולם, על שכר כקריטריון לזכאות, חייבת לכלול התייחסות לתמהיל החברתי הרצוי, לענות על הצרכים של זוגות צעירים ומשפחות גדלות לקרבה למרכזי תעסוקה ופנאי, לשירותים ציבוריים, ולגן, ולקופת-החולים, ולצמוח מתוך ההבנה הבסיסית והיסודית שלפיה דיור – וכדאי להקשיב לזה – דיור הוא לא רק קירות ותקרה שנמכרים במחיר הכי גבוה שאפשר לחלץ; דיור זה בית, זה מרחב מחיה, זה מענה – שהממשלה אחראית וערבה לו – לצרכים הבסיסיים ביותר של האזרח. השבעה של ממשלה חדשה היא רגע חגיגי, אבל היא גם רגע של אמת. אז אני רוצה להציב לכם אתגר קטן לסיום, אנשי הפוליטיקה החדשה. קדימה, חברי, בואו נעביר את הפוליטיקה החדשה מהפייסבוק אל המציאות; הכריזו כבר עכשיו על בניית התשתית. למשל, שקיפות בצעדי הממשלה. חברי הקואליציה החדשים, אתם שומעים? זו דרישה מאוד קטנה מחברת הכנסת הצעירה. תודה. הכריזו כבר עכשיו על שקיפות בצעדי הממשלה. פתחו לציבור ולחברי הכנסת את הפרוטוקולים של ועדת השרים לחקיקה, כדי שלהבא נדע מה קידמתם ומה גנזתם עוד לפני שזה הגיע בכלל לדיון. בטלו מייד את התקציב הדו-שנתי המטופש, הרי ממילא מי שהמציא אותו עכשיו הולך להיות עסוק ביחסים בין-לאומיים. עשו בירור רציני בתוצאות ובעלויות של ההפרטות הכבדות שנגזרו עלינו בשנים האחרונות – בחינוך, בצבא, במשטרה, בבריאות. עשו את כל אלה. אני יודעת, זה עבודה, אבל תאמינו לי, זה יחסוך לנו המון המון כאב. ואז, לראשונה, אחרי זמן רב נדאג לתשתית הזאת, אולי נעביר פה תקציב מדינה אחראי, רציני, דמוקרטי, שמושקעת בו מחשבה אמיתית, שלכל סעיף בו יש תחזית כלכלית ברורה – –
– – מה הוא מנסה להשיג, לאן הוא שואף להגיע, מה ההשלכות, והכי חשוב – מה הציפיות. זו התשתית, חברי, לפוליטיקה חדשה. תבנו אותה, ותוכיחו לציבור את הרצינות שלכם. אתגר ראשון – אנחנו נחכה כאן בסבלנות, נשתף פעולה כשנראה לנכון, ובינתיים נבנה את האלטרנטיבה הכי טובה שנוכל, אלטרנטיבה של הגינות ואחריות הדדית של דמוקרטיה, של שוויון. תודה, ובהצלחה.
אדוני היושב-ראש, כנסת נכבדה, הממשלה שלנו מאמינה שמה שעם ישראל זקוק לו יותר מכול זה ריסון. נהדק חגורות ובסוף הכול יסתדר. אבל תקציב, חברים, הוא מתמטיקה. אפילו מתמטיקה פשוטה. אז בבקשה, בואו נפתח פנקס ונעשה איזשהו חישוב. אתם אתי? יש לנו זוג, יעל ויותם, לצורך העניין. בני 30 פלוס, הילד בן שלוש. היא עובדת כמורה ומשלימה תואר שני, הוא עורך-דין במשרד ממשלתי, מרוויח יותר ממנה; מרוויח 9,000 שקלים בחודש ברוטו, והיא – 6,000. הנטו שלהם עומד על 13,100 שקלים בחודש בניכוי ביטוח לאומי, מס בריאות והפרשה לפנסיה. הם משלמים 3,500 שקלים על שניים וחצי חדרים בראשון-לציון. 2,000 שקלים יוצאים על דלק וביטוח, ונקווה שלא נצטרך יותר מדי תיקונים. 128 שקלים על החופשי-חודשי סטודנט של אימא. הגן של הילד – 2,300, 700 שקלים לבייביסיטר פעם בשבוע. 2,400 בחודש לסופרמרקט, 150 על מים, 398 שקלים על חשמל וגז, 327 שקלים ארנונה, 328 על ועד-בית ותחזוקה. אתם מחשבים? 1,100 פלוס על ריהוט, ציוד, ביגוד. 780 על שירותי בריאות, שיניים, תרופות. 614 שקלים על אינטרנט וטלפון. את הנתונים האלה קיבלתי מהלמ"ס, לא המצאה. עשיתם חשבון? אני אעשה בשבילכם: אנחנו עומדים על הוצאות בסך 14,785 שקלים בחודש. זה לפני ששלחנו את הילד לחוגים – –
– – לפני הספרים של אימא לאוניברסיטה, בלי חופשות, ולמשפחה הזאת חסרים עדיין 1,700 שקלים כדי לסגור את החודש. 1,700 שקלים שהולכים למינוס. עכשיו הוספתם למשפחה הזאת 1% במע"מ, 1.5% במס הכנסה, ייקרתם בעשרות שקלים את חשבון החשמל שלהם, קיצצתם בנקודות המס לסטודנטים שסיימו לימודים, עשיתם קיצוץ רוחבי בכל השירותים שמקבלים, ייקרתם את ביטוח הבריאות, ביטלתם את החינוך חינם לגילאי שלוש, וחכו, יום אחד הם גם ירצו – – –
– – – יום אחד הם גם ירצו לקנות דירה, המפונקים האלה. הם ירצו דירה, ואתה יודע כמה משכורות זה יעלה להם? זה יעלה להם 118 משכורות לדירת שלושה חדרים בראשון-לציון, אם הם כמובן לא יבזבזו שקל מהמשכורות האלה. אתם גיבורים גדולים על המשפחה הזאת, על מאות-אלפי משפחות שלא יכולות לחלום על לסגור את החודש. אותן אתם מאשימים בגירעון. שר האוצר הקודם, שטייניץ, התראיין אתמול בגל"צ ואמר שהמחאה אשמה בגירעון. ביקשתם תקציבים? ביקשתם חינוך חינם? הנה לכם. כדאי שתקראו שוב את מה שאתם כתבתם בעמוד 11 של התוכנית הכלכלית: הפער בין הגירעון המתוכנן ל-2012 לבין הגירעון בפועל נובע רובו ככולו מחוסר בהכנסות. ככה אתם כתבתם. מה שהביא לגירעון זה היעדר הכנסות, וזה חסר גם בתקציב החדש שלכם. חסרה העלאה של מס חברות; חסרה העלאה של מס רווחי הון, צמצום הפטורים בחוק לעידוד השקעות הון; מס עיזבון; העלאה פרוגרסיבית של מס ההכנסה, שמי שמרוויח מעל 40,000 שקלים משלם קצת יותר, לא מי שמרוויח 7,000. חסרים הרווחים הכלואים, חסרים תמלוגים, מים, מינרלים, פוספטים, אשלג – – –
– – – אם נחיל את מסקנות ועדת-ששינסקי על כל משאבי הטבע, נקבל מיליארדים בשנה. הוא הפריע לי. ובואו נגיד את המילים שאסור להגיד, עד כדי כך שאני אפילו לא מצליחה למצוא אותן בתקציב: איפה הקיצוץ בהעברות עודפות מתקציבי המדינה להתנחלויות, שעומדות על עוד מיליארד בשנה – מענקים וסבסוד בארנונה והטבות בחינוך? איפה הכסף הזה? למה הוא לא מושקע בפתרונות דיור בכל רחבי הארץ? בסוף זה הציבור שאשם בגירעון? אתם לא מתביישים להגיד את זה?
דקה אחת, חצי דקה, עשר שניות. 10,000 איש יצאו לרחובות השבוע שוב. מחר תגידו שהדרישות שלהם לא ברורות, שהם לא יודעים מה הם רוצים, שהם חסרי אחריות, בזמן שאתם, הממשלה, חסרי אחריות. גיבורים על חלשים. ממשלה של פחדנים. מפחדים לריב עם המתנחלים בגלל אינטרסים פוליטיים; מפחדים לקצץ בתקציב הביטחון; מפחדים לגעת בבנקים; מפחדים לגעת בבעלי ההון – – –
שורה אחרונה. הציבור ראוי למנהיגים, לא למי שמעמידים את האינטרסים שלהם מעל הצרכים של ילדים, מבוגרים וקשישים במדינה הזאת. הציבור שיוצא לרחוב, למרות ההכפשות שלכם, הוא הגיבור כאן והוא ימשיך. יש לכם עוד הזדמנות להוכיח אחרת. תוכיחו.
מיקי – – – קשה אז הולכים לעניינים פוליטיים? פעם אחת תענו לתוכן, אנשי יש עתיד. תודה.
דבר נורא קרה היום – רצח מתועב בסניף בנק בבאר-שבע. מחקירות המשטרה עולה שהרוצח, אדם כבן 40, ביצע את הטבח הנורא הזה לאחר שקיבל תשובה שלילית מהבנק בנוגע להסדר חוב של 6,000 שקלים. שעות לאחר מכן הוא חזר אל הבנק עם אקדח והתחיל לירות. יש פה מי שמתרעמים והתרעמו ויתרעמו, שאסור לקשר בין מעשה מתועב שכזה לבין מצב כלכלי, ובטח יגידו שאסור לקשר בין אותו מצב כלכלי פרטי לבין מדיניות כלכלית, לבין מדיניות תקציבית. זו בדיוק אותה בגידה של קובעי מדיניות באזרחים שאותם הם באו לשרת – ההתעלמות מההקשר הזה שבין סבלו הפרטי של אזרח לבין מדיניות מלמעלה, לבין מדיניות מכוּונת. זה הפשע האמיתי. זו הדרך של הממשלה שלנו לברוח מאחריות: להציב חומה בין הפרט, בין הפרטי, לבין המקרו. כן, הרי הממשלה מודעת למה שקורה בתחתית הסולם החברתי. כולנו מודעים לכך שאצל העניים ביותר גם הרגלי התזונה לקויים, יש חשיפה גבוהה יותר לזיהומים, אנחנו מודעים לפערים בתוחלת החיים, אנחנו יודעים ששיעורי תמותת התינוקות שונים בין המרכז לפריפריה, בין יהודים לערבים, בין עולים מאתיופיה לבין ילידי הארץ, אנחנו יודעים שיותר משליש מאזרחי ישראל נאלצים לוותר על תרופות כי אין להם כסף. אנחנו מודעים להכול, אבל את הקישור – מהקישור אנחנו מתחמקים, ועד היום אנחנו ממשיכים להתעלם מההשלכות של העוני ושל האי-שוויון על החברה כולה. ב-2009 פורסם בבריטניה ספר מרתק, The Spirit Level, של ריצ'ארד ווילקינסון וקייט פיקט. מתוך בדיקה של עשרות מדינות מערביות הם הוכיחו את הקשר בין פערים חברתיים לבין חולי, פשע, מחלות נפש, בעיות אמון, פירוק משפחות, אלימות וכדומה. אבל הדבר המעניין ביותר שהם גילו הוא שהמחלות האלה לא נופלות רק על המעמדות הנמוכים; הן מטפסות גם למעלה. במילים אחרות, כשהפערים גדלים כולם נופלים יחד, כי בסופו של דבר, כמה שרק ננסה להתעלם מזה, אנחנו חלק מקהילה אחת. והנה, תראו את החברה הישראלית. מ-1980 עד 2007, שנים שבהן האי-שוויון התגבר משמעותית, שיעור העבירות האלימות עלה ב-30%, עבירות תקיפה עלו ב-80%, עלייה של עשרות אחוזים בניסיונות לרצח וברצח של ממש. ובאמת אפשר להגיד שאין שום קשר? באמת אפשר להפריד בין התפוררות חברתית, בין החלשתם של העובדים, בין החלשתן של המשפחות הצעירות, החלשתם הכפולה והמכופלת של המבוגרים, רמיסת הזכויות של ילדים וילדות ברוב חלקי הארץ לחינוך הגון והוגן – אפשר להפריד בין אלה לבין ההשלכות על נפשה של חברה? על מה שאפשר לקרוא לו הבריאות החברתית שלנו? החברה שלנו נמצאת במקום כואב, נורא, במדד האי-שוויון. רק בשבוע שעבר גילינו שישראל היא המדינה הענייה ביותר במערב לפי מדד ה-OECD. אחד מכל חמישה אזרחים הוא עני. לפי הדוח של מינהל ההכנסות, המאיון העליון מרוויח בממוצע כמעט 184,000 שקלים ברוטו, בעוד שכמעט 60% מהעובדים משתכרים פחות מ-7,000 שקלים, וחצי מהעובדים פחות מ-6,000 שקלים בחודש. אבל מה שיותר מעניין מהנתונים היבשים האלה זה הניידות החברתית, אותו כלי לצמצום פערים. לפי מחקר של מינהל ההכנסות מהשנה שעברה, הניידות בין עשירוני ההכנסה בישראל נמוכה מאוד בהשוואה למערב. למעשה, 80% מהישראלים שנולדו למשפחה ענייה יישארו כאלה. 80%. התקציב הנוכחי לא עושה דבר וחצי דבר כדי לצמצם פערים חברתיים; הוא מעלה את מס ההכנסה באופן רגרסיבי, הוא מעלה את המע"מ ולא מבדיל בין מי שמרוויח 4,800 שקלים בחודש למי שמרוויח 40,000 – מיסוי עקיף ונורא שמשפיע יותר מכול על מי שהכנסתו נמוכה ביותר. הקיצוץ בהוצאות המדינה יפגע בצורה הכי קשה במי שנמצא למטה. קיצוצים בתקציבי הרשויות המקומיות, בחינוך, בתחבורה – כולם ירגישו בהם, ולמי שקשה ממילא יהיה קשה עוד יותר. מעמד הביניים ילך ויקרוס, הפערים יורחבו עוד ועוד ועוד. אז יש פה מי שמדברים בלי הפסקה על כך שהמדינה "לא יודעת", היא לא יכולה, היא לא יכולה לנהל, היא לא יכולה לדאוג פה, זה לא תפקידה; האנשים האלה, ממשלת ישראל, שוכחים מה התפקיד, מה באמת התפקיד של מדינה, שוכחים מהו תפקידם של מנהיגים. בתוך סבך של אינטרסים פוליטיים קטנים ואישיים, של פחד לקבל החלטות אמיצות, של פחד לפגוע בחזקים ביותר, של פחד מהתמודדות עם בעלי האינטרסים הכוחניים ביותר, הם לוקחים אותנו אחורה. התפקיד שלנו, נבחרי ציבור, משרתי ציבור, הוא לקבוע את הכיוון. התפקיד שלנו הוא להסתכל מעבר לאיומים ולאתגרים הנקודתיים ולמקד בכל רגע את המבט באופק, במטרה שאליה אנחנו מצעידים את החברה הישראלית. התפקיד שלנו הוא להחליט לאיפה החברה הישראלית הולכת – אם היא צועדת אל עבר עתיד שוויוני יותר, עתיד שבו אין ילד עני ואין ילדה שלא זוכה לחינוך מצוין; אם אנחנו צועדים אל עבר עתיד של שלום או של מלחמה; אם אנחנו צועדים אל עבר עתיד של חברה מפורקת, אלימה ופושעת, של טבח בבנקים ושל רצח במשפחה, או אל עתיד של בריאות חברתית, של עוצמה אמיתית לחברה כולה. הבריחה מאחריות מחסלת אותנו. הפחד לקבל החלטות אמיצות ולשנות את הסטטוס קוו מאיים לשבור אותנו לרסיסים. הגיע הזמן לבחור – ולפני שיהיה מאוחר מדי – לאן אנחנו מחליטים ללכת. תודה.
ערב טוב. התקציב החדש מבקש להעלות, בין היתר, גם את המס על משפרי הדיור. היום יש לגבי זה לבטים. המס הזה אומר שזוג שגר בדירת סטודיו, נניח, נולד לו ילד או שנולדים לו שני ילדים והוא רוצה לעבור לדירה גדולה יותר, יצטרך לשלם עשרות אלפי שקלים מס. איך התהליך הזה נקבע? בואו נחשוב לרגע. חשבתי: מה הייתה התועלת? מה הייתה התועלת לשוק הדיור? מה הייתה התועלת לאזרחי ישראל? אז שמעתי לפני שבוע ציטוט, שבוודאי גם אתם שמעתם, ממנהל אגף מיסוי המקרקעין ברשות המסים. כך הוא אמר: פקיד אוצר התקשר אלי ושאל כמה דירות מוחלפות יש. אמרתי: 30,000, אז הוא הכפיל ב-3.5% שהוא יגבה כמס רכישה, וכך הוא פתר עוד מיליארד שקלים בבור התקציבי. כך מקבלים החלטות – לא מה יעזור לשוק הדיור, לא מה יחזק את אזרחי ישראל; ככה, כי צריך לסגור בורות. אותו דבר לגבי המע"מ. הרי כולם יודעים שהעלאת המע"מ היא העלאה לא הוגנת לאזרחי ישראל. כולם יודעים שזה לא הגיוני להעלות את המס על אנשים שמרוויחים 4,000 שקלים או 3,000 שקלים או 5,000 שקלים. כולם יודעים שהיה אפשר במקום זה להעלות מס חברות באופן פרוגרסיבי, לגבות תמלוגים ממשאבי הטבע, לגבות מס מאנשים שבאמת יכולים לשלם. אבל מה? זה מס קל, זה מס לעצלנים, כמו שאמרה חברת הכנסת אורלי לוי, דווקא מהקואליציה. זה מס שגובים אותו בגלל שאפשר; לא כי צריך, לא כי זה נכון, לא כי זה יועיל לכלכלת ישראל – כי אפשר. כי הקבוצות האלה של אזרחי ישראל הפשוטים שלא יכולים על כל דבר לקום ולהיאבק באותם כוחות שקיימים מנגד, עליהם קל להנחית גם את המכה הזאת.
– – ויושב-ראש נכבד, ציטוט: כבר בינואר הקרוב הם יעלו למעמד הביניים את מס ההכנסה. מייד אחר כך הם יעלו את מחירי החשמל ויעלו את מחירי מוצרי המזון ויעלו את תעריפי המים ויעלו את מחירי הדלק. למה? כולכם בטח יכולים לדקלם: כי מעמד הביניים הישראלי תמיד סופג הכול. ואני אומר לכם, עד כאן, אנחנו לא ניתן לזה לעבור. יאיר לפיד, דצמבר 2012, לא הרבה זמן לפני הבחירות. שר האוצר, איך ייתכן שהיום, חמישה חודשים אחרי שאמרת את זה, אתה משקיע יותר מאמצים בלהתחבב על שלדון אדלסון, ועל מנכ"ל "טבע", ועל הטייקונים ועל המתנחלים במקום לעזור למגזר האחד שאותו התחייבת לייצג, המגזר האחד שהביא אותך לפה? יאיר לפיד, אני רוצה לבקש ממך דבר אחד: תתקפל. הרי זה מה שעשית מאז נבחרת – התקפלת; התקפלת לגבי הקיצוץ במשרד הביטחון והסכמת לקחת מיליארד אחד מהרזרבה – איזשהו מעיין כספים מסתורי שמצאת פתאום כדי להעביר אותו למשרד; התקפלת לגבי השוויון בנטל, הבטחת לבוחרים שלך גיוס לכולם מגיל 18, אבל פתאום אתה מתפשר על 21, שלא לדבר על חיילי ישיבות ההסדר שהתקפלת ולא החלת את השוויון בנטל עליהם; לא על הנשים הדתיות, שאחיך היקרים לא כוללים משום מה בין אזרחי ישראל בכלל; התקפלת לגבי לימודי הליבה, כשבדקה התשעים גילית שיש ביטול בתקנה 93א, או אלוהים יודע מה, שפתאום נפלה עליך כאילו אתה לא מדבר על השינוי במערכת החינוך כבר שנים, ולכן לא מימשת את הבטחתך לחייב גם את "מעיין החינוך התורני" בלימודי ליבה; התקפלת לגבי מספר השרים, מישהו זוכר את זה בכלל? זה מעולה שנפתלי בנט הוא ורק הוא גם שר הכלכלה, גם שר הדתות, גם השר לענייני ירושלים, אבל הקיצוץ במשרדים הוא לא באמת קיצוץ אם עבור כל תפקיד יש לו משרד, יש לו מנכ"ל, יש לו תקנים. התקפלת בנושאי האזרחות והחופש. בוועידת כנסת הרבנים העולמית, לא לפני הרבה מאוד זמן, הבטחת להעניק שוויון מלא לכל הזרמים ביהדות ולאפשר גם נישואים אזרחיים. איזה זרמים, איזה? במציאות כבר דאגת להעביר כסף למינהלת הזהות היהודית, שכנראה צריך להתפלל ממש ממש טוב כדי להבין מה התקציב שלה. את התפקיד שלה אנחנו הבנו מאנשי הבית היהודי: היא הולכת לבצע הנחלת ערכים יהודיים לציבור הרחב וחיזוק הזהות היהודית. האם הזהות היהודית שלנו זקוקה לאיזושהי העצמה? אזרחי ישראל הם לא מספיק יהודים? ואיזה סוג של יהדות? הרי בעיני הבית היהודי הרפורמים הם לא ממש יהודים והקונסרבטיבים הם לא יהודים, ותכל'ס גם החרדים הם לא כאלה יהודים, ואת הערבים הם כנראה פשוט מתכוונים לייהד מתישהו. ועוד לגבי בנט האח: התקפלת וחזרת בך מההבטחות לגבי תקציב ההתנחלויות. בפייסבוק, ב-14 בינואר, רק שבועיים לפני הבחירות, אתה כתבת סטטוס כזה: מוקדש לנפתלי בנט – "אני רוצה לשאול את נפתלי, עם יד על הלב, מה עם ההתנחלויות? האם המיליארדים שהולכים על כבישים חדשים להתנחלויות מבודדות מחוץ לגושי היישובים הם לא חלק מהבעיה? האם גדוד מילואים ששומר על שלוש משפחות במאחז בלתי חוקי הוא לא ניצול פוליטי של משאבי המדינה? הפכתם את ההתנחלויות ביהודה ושומרון לעוד סקטור סחטני שלוקח את כספו של מעמד הביניים רק כי הוא יכול". "חרב הקיצוצים", אמר לפיד לבנט, "לא יכולה לפסוח על המתנחלים. הם צריכים לשאת בעול כמו כל מעמד הביניים הישראלי". באמת? אז איך בריאיון שלך, יאיר, ל"ניו-יורק טיימס" לפני שבוע, טענת שאתה לא מאמין שצריך לבטל את ההטבות לישראלים בעבור מעבר לשטחים? למה, מה קרה? מי שעובר לקרני-שומרון צריך לקבל הנחות במס? צריך לקבל תקציב חינוך גבוה יותר מילד שחי בדימונה? בקיצור, התקפלת. אז הנה, יש לך עכשיו הזדמנות נהדרת – תמשיך להתקפל, רק עוד פעם אחת, הפעם בשביל אזרחי ישראל, מגזר קטן. אני לא צריכה לחזור על הסיבות מדוע המע"מ הוא המס הכי פחות צודק, מדוע העלאה שלו היא הדבר הכי אכזרי, הכי הרסני כלפי מעמד הביניים והשכבות החלשות. הפעם הלוביסטים שלוחצים עליך, יאיר, הם לא בעלי ההון, הם לא טייקונים, הם לא אחיך המתנחלים, הם לא חבריך שרי הממשלה; הפעם זה העם כולו. יאיר, אל תעלה את המע"מ, תן עוד התקפלות אחת בשביל כולנו.
ויקר, נושא מאוד יקר. פורסם כי משרדך הסתיר חוות דעת מקצועית התומכת בשמירה על עתודות הגז במקום ייצואן. ברצוני לשאול: 1. האם נכון הדבר? 2. אם כן – מדוע הוסתר המסמך? 3. מה ייעשה להעמדת מסמכים כאלה בעתיד לעיני הציבור ולעיני חברי הכנסת? 4. האם משרדך חוזר – חזר, יחזור – בו מעמדתו לגבי יצוא הגז ויבהיר את עמדתו לציבור סוף-סוף?
תודה על תשובתך. אני מניחה שהאוצר מבין שבסוגיה שעלולה לעלות לציבור ויכולה גם להרוויח לטובת הציבור כל כך הרבה כסף, סכומים דמיוניים, ואפילו אי-אפשר לנקוב במספר, הציבור היה מאוד רוצה שההחלטה באמת תהיה פתוחה. יותר מ-60 חברי כנסת חתמו על דרישה שההחלטה תעבור בכנסת, ולא בדלתיים סגורות, והציבור הישראלי חושש ממחטף בנושא הזה. על כן, שאלתי: ראשית, האם יש "דד-ליין" לסיום אותה טיוטה של ד"ר מיכאל שראל? מהו ה"דד-ליין"? והאם אחרי שיגיע גם נקבל ונוכל לזכות לראות את המסמך השלם? מתי נקבל רמז לחוות הדעת של האוצר בעניין? אנחנו ניזונים משמועות, ואולי כדי להפריך את אותן שמועות יוכל האוצר להואיל ולהגיד לנו מה עמדתו, והאם האוצר מתכוון להעביר את הדיון הזה, והממשלה מתכוונת להעביר את הדיון הזה, אל הכנסת, כדי שנוכל לקבל החלטה דמוקרטית בסוגיה שהיא כל כך משמעותית לעתידה של מדינת ישראל?
הוא אמר בפייסבוק מה החלטתו לפני יותר מחודש.
כבוד היושבת-ראש, כנסת נכבדה, אני רוצה לספר לכם על ירוסלב, סטודנט למדעי המדינה ברוסיה, בן 21 ואב לתינוק בן שנתיים, שהגיע במאי לפני שנה להפגנה נגד הנשיא פוטין, ומאז נעצר ומוחזק כבר שנה בדיוק במעצר, יחד עם פעילים נוספים. אם הם יורשעו בכל הסעיפים שמופנים נגדם, סעיפים שסרטוני הווידיאו מאותה הפגנה מפריכים כמעט בזה אחר זה, הם עלולים להיות מוחזקים במאסר 12 שנים. בטורקיה נעצרו בשבוע החולף יותר מ-500 מפגינים, 25 מהם נעצרו על ציוץ דיווחי שווא בטוויטר. בסוריה, בשיא ההפגנות, לפני פרוץ הקרבות, נעלם בממוצע מפגין אחד בשעה. אבל ישראל היא לא כזאת. ישראל, הדמוקרטיה היחידה במזרח התיכון, פה יש חופש הפגנה, ויש חופש עיתונות, ויש חופש ביטוי. בשנים האחרונות השימוש בחופשים האלה גם הביא לקיומה של אחת מתנועות המחאה הכי גדולות והכי חוצות מגזרים שנראו כאן אי-פעם, מחאה שמבשרת את אי-שביעות הרצון של הציבור הישראלי ממדיניות הממשלה, והיא מבשרת גם דבר אחר: מודעות ציבורית שהולכת וגדלה, שהולכת ומתרחבת, לנעשה במדינה. יש מי שיקרא לזה דמוקרטיה. אבל יש בממשלה מי שמעדיפים, כנראה, להחזיר אותנו אחורה, או מי שהיו רוצים שנהיה קצת יותר דומים לטורקיה, לסוריה, לרוסיה. נבחרי ציבור, אנשים שנבחרו בזכות הדמוקרטיה, אבל הדמוקרטיה מפחידה אותם, היא לא נעימה להם, הדרישה הציבורית לשקיפות בעניין ההחלטות על יצוא הגז לא כל כך נוחה להם, הדרישה לחלוקה הוגנת של נטל המסים, לשינוי בסדר העדיפויות, לדיור בר-השגה, לשלום, מתנגשת עם השאיפות הפוליטיות הקטנות שלהם. יש כאן מספר לא קטן של פוליטיקאים שעמלים יום ולילה על חקיקה והסדרים להגבלת חופש הביטוי, שמערערים על כוחם של בתי-המשפט, שמשדרים לתקשורת הישראלית שהמפקד בוחן, והוא לא מרוצה משאלות מסוימות או משואלים מסוימים, אנשים שרוצים לגרום לתקשורת להבין שכדאי לה לאזן את עצמה – או שיאזנו אותה בכוח. הסכנה היא לא רק בחקיקה, שהאופוזיציה מצליחה לעצור לא פעם, אלא בהפנמת הכוונות; העיתונאים, כמו השופטים, כמו השוטרים שממונים על פיזור ההפגנות של המחאה החברתית, עוד עלולים להפנים את המסר הזה של הממשלה. וכך לגבי המחאה. בחודשיה הראשונים של המחאה משטרת ישראל פעלה באופן מופתי בדרך כלל; השוטרים השקיעו מאמצים רבים, ניכרים גם על-ידי המפגינים, בהגנה על זכותו של הציבור למחות. אך כשהמחאה התחזקה בהשפעתה, היה נדמה שמישהו בממשלת ישראל החליט ללחוץ על הכפתור. פעילים קיבלו שיחות טלפון מאיימות מהמשטרה, שדורשות מהם לא להגיע להפגנה; שוטרים דפקו על דלת והזמינו פעילים לחקירות – –
אני עצרתי כי עשיתם פה חילופים, אז אני מבקשת לקחת עוד קצת זמן.
– – אזרחים טובים שנאלצו להעביר את הלילה בחדרי חקירות וחניקת מפגינים והפלתם על הארץ, אגרופים, דריסה של מפגינים על-ידי כוחות משטרה – כל אלה הפכו לפרקטיקה, וגם מעקבים בפייסבוק והזמנה לחקירות בגלל סטטוסים שהמשטרה לא אהבה. מעניין מה היה קורה אם כמה נבחרי ציבור היו מוזמנים לחקירה על סטטוסים לא הולמים. חברים, אל תטעו, מעשי האלימות שהמחאה החברתית נתקלת בהם אינם מעשי ידיה של המשטרה. אלה לא השוטרים, ששכרם נמוך מדי ביחס לעבודה הקשה שהם עוסקים בה, ששעות הפעילות שלהם הן מהארוכות שיש בהשוואה לכל שוטר בעולם המערבי, שרמת הסיכון שהם צריכים לעמוד בה היא קשה מאוד; אלה לא השוטרים, שרובם המכריע לא מגיעים מהעשירון העליון של החברה הישראלית – לא הם אלה שחובטים בציבור. כל אגרוף שחוטף מפגין מייצג את עמדת הממשלה. לראש הממשלה מאוד משתלם לשלח במפגינים את השוטרים; מאוד משתלם לו, לראש הממשלה, שהתמונות שייראו ביום למחרת בעיתונים – –
דקה. – – יהיו תמונות של מפגינים אנרכיסטים, כביכול, במקום כותרות שחורות על התקציב האכזרי שהוא מנהיג. מאוד משתלם לו, לראש הממשלה, שבמקום שיכעסו עליו יכעסו על השוטרים; שיכעסו על מי שלובש כל יום מדים ומרוויח בקושי 6,500 שקל נטו על עבודה שאין לה שעות התחלה ואין לה שעות סיום – – –
כמה מילים. משפט אחרון. אז אתם רוצים לספר לנו שראש הממשלה, שמכיר את השיטה הזאת היטב, של הפניית אזרחים טובים נגד אזרחים טובים אחרים, לא עשה בה שימוש? שהאלימות המשטרתית היא מקרה? שהיא תוצר של חולשה של השוטרים? של חוסר היכרות שלהם עם החוק? אני לא מאמינה לתירוצים כאלה, לא כשאני רואה איך הטקטיקה הזאת עובדת; לא כשאני רואה שברור לכולנו שהדיון מוסט שוב ושוב מהגזירות הכלכליות, מהתקציב, מהשיח השקרי בעניין יצוא הגז, ובזמן שכל אלה עוברים מתחת לרדאר, ראש הממשלה שלנו יכול להמשיך לשבת בביתו ולאכול גלידה בשקט.
אני חברת כנסת ולא חבר כנסת.
כבוד היושב-ראש, כנסת נכבדה, בכל שנת בחירות אנחנו מביעים תדהמה על הירידה בשיעור המצביעים. מייד מועלים רעיונות לחקיקה שתחייב את אזרחי ישראל להצביע, ומספרים שבאוסטרליה כבר מוטל קנס על סרבני הצבעה, בסינגפור מוחקים אותם מספר הבוחרים. אך בעוד שאחוז ההצבעה במדינות האלה אכן עולה, אי-אפשר לומר שהדמוקרטיה שלהם חזקה יותר. הרי גם הזכות שלא להצביע היא זכות דמוקרטית, ומה נגיד למי שהאי-הצבעה שלו היא למעשה הצבעת אי-אמון? אני מציעה שבמקום שנדבר על אדישות הציבור, נשאל את עצמנו אם דאגנו להכשיר את הציבור הזה בכלים הבסיסיים להשתתפות בדמוקרטיה. שיעורי האזרחות בבתי-הספר עוסקים כבר שנים בעניינים פורמליים ובעיקר סטריליים: מבנה השלטון, הפרדת רשויות, ובין המלחמות בין השמאל לימין אם הם מספיק ציוניים, מספיק יהודיים, מספיק דמוקרטיים, אף אחד לא עוסק בשאלה אם הם מכשירים את הנוער להשפיע. האם מישהו לימד את תלמידי בית-הספר כיצד, למשל, לשלוח מכתב לראש העיר? היכן לחפש נתונים בתקציב המדינה? על התפקדות למפלגות? על לובי בכנסת? לא. לצערי, מערכת החינוך עשתה לפעמים אפילו את ההפך; מחנכת לעקוב אחרי מה שכתוב בספר בלבד, לא להטיל ספק בדברי המורה, לא לערער. דיון פוליטי של ממש אסור. בתי-הספר חוששים לעסוק בפוליטיקה ומעבירים את הרתיעה הזאת גם לתלמידים. במקומות מסוימים שבהם פועלת מערכת חינוך לא רשמית שמבינה כוח פוליטי רואים את ההשפעה גם בקלפיות. שני היישובים עם שיעורי ההצבעה הגבוהים ביותר הם יישובים חרדיים; במקום השלישי עומד היישוב היהודי בחברון – 87% הצבעה. מתוך 600 תושבים בלבד שחיים שם ארבעה התמודדו לכנסת. כך נראית השתתפות פוליטית במקום שמודע למשמעותו של כוח פוליטי ולדרכי השימוש בו. קהילות שמכשירות את החברים בהן לשימוש בכלים פוליטיים גם מגיעות להישגים פוליטיים ולהישגים פוליטיים יפים מאוד. לא ייתכן שהידע החשוב הזה מוחזק אך ורק בידיהם של סקטורים מסוימים קטנים. הידע הזה אינו מפחיד או מרושע – הוא זכות יסוד בדיוק כפי שהדמוקרטיה עצמה היא זכות יסוד, וחייב להיות נחלתו של הציבור כולו ולהילמד גם ובעיקר בבתי-הספר. מדינת ישראל תהיה יותר דמוקרטית לא בזכות הפרסומות של משרד הפנים בטלוויזיה שבוע לפני הבחירות; היא תיהנה משלטון נקי, איכותי, מחובר לאינטרסים של רוב הציבור רק אם מערכת החינוך תשקיע מאמצים גדולים בהכשרת הנוער לאזרחות תקינה, משתתפת, מודעת, פעילה, משפיעה. תודה רבה.
– – – שבבחירות הכלליות לא מדובר פה רק – – –
עובדה. משמע יש פה איזו בעיה יותר גדולה מרק יום שבתון.
אני מבקשת לוועדת החינוך – – –
כבוד היושב-ראש, כנסת נכבדה, כבוד ראש הממשלה, הבאתי לכם לכאן מסמך מעניין. זה חוזה השכירות שלי. אני שואלת את עצמי, מי מכם ראה חוזה כזה בפעם האחרונה? את החוזה הזה מחזיקים יותר מ-2 מיליון שוכרים במדינת ישראל. החוזה הזה יכול להשתנות פלאים היום, בהחלטה, במקום להמשיך ולמרר את חייהם של אותם שוכרים. כל ממשלה שבאמת רוצה לפתור את בעיית הדיור הייתה כבר מזמן מעבירה החלטה כזאת. אבל אתם לא רוצים. אתם נתתם לאזרחי ישראל לחכות 150 ימים למסקנות של צוות 90 הימים רק כדי לספר לכולנו בסוף שנצטרך לחכות עוד עשור לפחות עד שנרגיש את השינוי בכיס. בקיצור, מה שאתם רוצים לעשות זה להשאיר את המצב כמו שהוא. תגידו את זה. בזמן שאתם מושכים זמן המחירים עולים. אנחנו בדרך כלל מדברים על מחירי הרכישה, אבל צריך לדבר גם על מחירי השכירות. מנתוני הלמ"ס עולה שהשכירות הממוצעת עלתה בכמעט 50% מאז 2007 – מבאר-שבע ועד צפת. עשרות אלפי דיירים משלמים יותר מחצי מהמשכורת החודשית שלהם על שכירות, ובכל זאת נגררים בכל שנה מדירה אחת לאחרת עם כל המשפחה. מחליפים כתובת, מחליפים גני-ילדים, מחליפים את הרופא המשפחתי, שלא לדבר על הוצאות אדירות על שיפוצים, תיקונים והעברות. כל זה רק כי אף אחד לא מגן על הזכות שלהם לשכירות הוגנת, ארוכת-טווח, במחיר שפוי. ממשלה שבאמת רוצה לשנות את שוק השכירות יכולה להעביר היום חוק שיפקח על העלאת שכר הדירה כחלק מחוזה השכירות. פיקוח שמבטיח ששכר הדירה לא יעלה ביותר מ-5% בשנה; פיקוח שיבטיח שבעל הדירה לא יוכל לזרוק את השוכרים בהתראה של שבועיים רק כדי להקפיץ את המחיר ב-400%; פיקוח בטיחותי, שמוודא שהגג של הדירה הזאת לא יקרוס מעל ראשם של הדיירים. לפני שתגידו לי שהתערבות כזאת בשוק הדיור תביא עלינו אסון, אספר לכם שבגרמניה, צרפת, לוס-אנג'לס – אפילו בניו-יורק כבר עושים את זה. למעשה ישראל ממוקמת בתחתית רשימת מדינות ה-OECD בפיקוח על מחירי השכירות ועל יחסי שוכר–משכיר. רק אצלנו מזלזלים ככה בציבור של מיליוני בני-אדם. מי שרציני לגבי משבר הדיור היה מעביר חוק כזה כבר לפני שלושה חודשים, במקום להקים עוד ועדה ולדחות פתרונות. וזאת לא הדרך היחידה; יש עוד הרבה מאוד פתרונות שאפשר ליישם מייד. למשל, לעגן בחוק את החובה לבנות דירות בהישג יד בכל פרויקט חדש. הממשלה מוכרחה להעניק לרשויות המקומיות כלים זמינים כדי לתמרץ יזמים לבנות דירות בנות-השגה בגדלים משתנים, גם באזורי הביקוש. סט הכלים הזה צריך לכלול הענקה של זכויות בנייה ואפשרות להפחתת מסים, וכמובן, לחייב את היזמים להקדיש אחוז מסוים של דירות – 10%, 20%, בואו נתווכח על זה אבל שיהיה אחוז כלשהו – לדירות בנות-השגה. חוק כזה יכול לייצר בתוך שנה מהיום אלפי יחידות דיור בהישג יד מבלי להוציא שקל אחד מקופת המדינה. אם באנגליה ובצרפת ובארצות-הברית אפשר לעשות את זה, בטח שאפשר גם כאן. מי שלוקח ברצינות את משבר הדיור היה מעביר חוק כזה כבר לפני שלושה חודשים. ועוד הזדמנות שאתם עלולים לפספס: בשנים הקרובות מתפנים אלפי דונמים ממרכז הארץ בשל פינוי מחנות צה"ל והעברתם לנגב. יש לי הצעת חוק בעניין, שדורשת שב-50% מהשטחים האלה, קרקעות מדינה, ייבנו דירות בהישג יד. קחו את הרעיון הזה ותהפכו אותו לפרויקט הדגל שלכם. מי שבאמת רוצה להקל על מעמד הביניים היה מחבק את הדבר הזה בחום ורץ אתו קדימה. ויש עוד. הטילו מס על דיירי חוץ, ארנונה על דירות ריקות. והכי חשוב, במקום לבנות בשולי הערים, שקמו את פנים הערים, את מרכז נתניה, את מרכז רחובות, את מרכז באר-שבע. לא חסרים פתרונות נוספים שאפשר לאמץ עכשיו. זאת מילת המפתח – עכשיו. אין צורך בוועדה של 90 יום, אין צורך בוועדה של אלפי ימים. צריך להחליט ולבצע. החוזה של האנשים האלה נמצא בידיים שלכם, והאנשים האלה מחכים להחלטה.
תודה. שאלה קצרה שלא על הנושא הזה. אני ביקשתי אישור. אני מקווה שתוכלי לענות. לגבי עמדתך בנוגע לרפורמת הסיעוד שקידם סגן השר ליצמן ומופיעה גם במצע של יש עתיד. האם זה הולך להיות מקודם? מתי וכיצד? תודה.
אדוני היושב-ראש, כנסת נכבדה, לפני תשעה חודשים הושבעה הכנסת – וחברי הממשלה. עד עכשיו אולי היה מוקדם מדי לשפוט אותם, מוקדם מדי לבקר. אבל תשעה חודשים הם כבר תקופת היריון בריא, מספיק זמן כדי לאפות תינוק קטן בבטן, מספיק זמן כדי לבחון מה מצבו הבריאותי של הילד שהולידה לנו הממשלה החדשה שלנו. אם תשעה חודשים הם מספיק זמן כדי להביא ילד לעולם, נראה שהם גם זמן מספיק כדי לגבש תוכניות ולהראות אפילו קצה, התחלתי לפחות, של מימוש. השינויים שחברי הממשלה הבטיחו לפני הבחירות היו צריכים כבר להבשיל. לפי אותן תוכניות והבטחות היינו צריכים להרגיש אותם בכיס שלנו: ליהנות ממסים מופחתים, מתקציבי חינוך מוגברים, ממוצרי מזון מפוקחים, משכר דירה יציב. אבל אזרחי ישראל לא מרגישים שינוי. הדבר היחידי שמרביתם עדיין מרגישים זה מינוס הולך וגדל בבנק. הכול אותו דבר. במילים אחרות, התינוק הזה, שהממשלה החדשה הביאה לנו, דומה באופן מעורר חשש לתינוק של הממשלה הקודמת. מאות אלפי האנשים שצעדו אתנו ברחובות לפני שנתיים לא מבינים איך זה יכול להיות. איך יכול להיות שאחרי כל זה, וכבר כמעט שנה אחרי הבחירות, שום דבר לא קרה? הרי הממשלה הוחלפה, והססמאות הוחלפו, וחצי מחברי הכנסת התחלפו. איך ייתכן שהמצוקה היא אותה מצוקה? התחושה הזאת, שחוצה מחנות וחוצה מפלגות, היא בראש ובראשונה מסוכנת. היא מסוכנת כי בין אם בכוונה ובין אם לא, היא עלולה להוביל לייאוש. מיליוני האנשים שתמכו במחאה כי חשבו שתביא שינוי, עלולים להיכנע לרעיון הרסני שאולי אי-אפשר; שזהו דינם: לקרוא בעיתונים על יציבות הכלכלה הישראלית ועל חסינות המשק ואילו בתצהיר הבנק הפרטי שלהם לקרוא רק רצפים של אזהרות אדומות והתראות, להתפעל מהגרפים העולים ומשגשגים של נתניהו ולפיד ולדעת שהם בעצמם יראו גרפים עולים רק בחשבונות החשמל והמים שלהם. חברה דמוקרטית לא יכולה להתקיים מתוך ייאוש ומתוך תפיסה אזרחית של תבוסה פוליטית ידועה מראש. חברה דמוקרטית לא יכולה לשגשג אם היא לא מאמינה ביכולתו של הרוב השפוי להשפיע על בחירת מנהיגיו ועל בחירת דרכם, לקבוע את עתידה. אומרים שלישראלים לא אכפת יותר מפוליטיקה. אבל אל תשכחו שלפחות 540,000 איש הצביעו בבחירות האחרונות בהצבעת מחאה, נגד הפוליטיקה, בצורת הצבעה למפלגה החדשה, הלא-פוליטית כביכול, יש עתיד. המפלגה הזו נשבעה להם בקמפיין הבחירות שלה שהיא מפלגה של לא-פוליטיקאים, שמתכוונת לא לעשות פוליטיקה – רק להילחם יום-יום, כאזרחים מן השורה, למען מעמד הביניים. מחקר מעניין שפורסם בשבוע שעבר על אופיים של אותם מצביעי יש עתיד, של 540,000 האיש האלה, הוכיח לנו שלא הקמפיין לגיוס חרדים עמד בראש מעייניהם. הסיבה העיקרית להצבעתם הייתה רצונם לתמוך במעמד הביניים ולהביא לשינוי כיוון בחברה הישראלית. לא פחות מ-80% מהמצביעים האלה מתנגדים להטבות הכלכליות שניתנות למתנחלים. אגב, יותר מ-60% מהם גם תומכים בהסכם שלום, שכולל פינוי התנחלויות מבודדות ואפילו – בניגוד לעמדת יושב-ראש המפלגה הזאת – חלוקת ירושלים. הנתונים האלה מסבירים מדוע הרבה מאוד אנשים, 540,000, זה המינימום, מרגישים שבגדו בהם. איך הם אמורים להרגיש כשממשלת נתניהו משקיעה בתושבי השטחים כמעט 70% יותר מההשקעה שלה באזורים הכי מוכי מצוקה חברתית, בפריפריה שבתוך שטחי ישראל? רוצים את זה במספרים? ההשקעה השנתית בתושב ממוצע ביהודה ושומרון עומדת על 3,269 שקל, ואילו באזרח ישראלי ממוצע – 1,931 שקל בלבד. איך הם אמורים, המצביעים מלאי התקווה האלה, להרגיש אחרת אם ההבטחות שהבטיחו להם על דאגה למעמד הביניים וחתירה לשינוי מסתיימות חמש דקות אחרי הבחירות, בצורה של כריתת הברית בין מפלגת מעמד הביניים לבין מפלגת המאחזים הבלתי-חוקיים? ליש עתיד אין שום דרך לשנות את העתיד כל עוד הם תקועים באותה הסירה עם מפלגה שהאידיאולוגיה, המדיניות והרעיונות שלה תקועים עמוק, עמוק, עמוק, בעבר – מפלגת הבית היהודי. כל עוד הכסף שיאיר לפיד קיצץ מהישיבות של ש"ס עובר עכשיו באופן שיטתי לישיבות הסדר, כל עוד כל החוקים האזרחיים שנועדו לקדם הפרדה בין דת ומדינה מסונדלים ברגע האחרון באמצעות זכות הווטו של בנט, כל עוד התקדמות במשא-ומתן עם הפלסטינים תלויה ביחסים בין שר השיכון למתנחלים, המצביעים שלו, בחברון – שום שינוי לא יכול להתממש. החיבור של לפיד ובנט הוא לא חיבור טבעי. הוא לא גוש חוסם שנועד לנטרל את החרדים או לנטרל את השמאל, הוא גוש חוסם שינוי. לא יעזור כל הרצון הטוב שבעולם, לפיד לא יכול לממש את ההבטחות שלו לבוחריו; לא בהרכב הממשלה הנוכחי. אפילו אנשי ימין מנוסים מבינים היום את מה שלפיד מסרב בכל כוחו להבין, את הסכנה שבשילוב הזרועות עם הבית היהודי. שמעו ציטוט: "הדבר היחיד שמעניין את האנשים האלה זה השטחים״. זה לא אני אמרתי, זה גם לא הגיע מפיהם של חברי כנסת מהשמאל, אלא דווקא מפיו של נסיך הימין דן מרידור. במתקפה על שרי הליכוד הוא אמר ממש לא מזמן, במילים פשוטות, כך: ״דברים כמו דמוקרטיה, זכויות אדם, שוויון – זה פשוט לא קיים אצלם". המדיניות של ממשלת נתניהו השלישית לא שונה מזו של ממשלת נתניהו השנייה, וזו הסיבה שלא השתנה פה שום דבר. לא כי אי-אפשר – אלא כי פשוט לא רוצים. אני חוזרת: לא כי אי-אפשר אלא כי הם לא רוצים. חברי הממשלה אולי התחלפו אבל המדיניות לא השתנתה במילימטר. אפשר לראות את זה בכל החלטה שהממשלה מקבלת, מהקטנה ביותר לגדולה ביותר. רק השבוע שעבר סיפק עשרות דוגמאות לכך: שבוע שבו קבינט הדיור הלאומי אישר תוכנית שאפילו מגבשיה בעצמם מודים שבמקרה הטוב, אולי בעוד עשור נראה איזה שינוי. במקביל אליה מקודמות תוכניות נוספות ממשרדי הממשלה השונים, שמעבר לעובדה שאף אחת מהן לא נועדה לחיות בשלום עם התוכנית האחרת, הן גם לא מכילות את שילוש המילים החיוני שלמענו יצאנו לרחובות: דיור בר-השגה. הסיכוי שבתוכניות האלה יציפו את השוק בדירות בגדלים משתנים לתמהילים חברתיים משתנים, במחירים יציבים, הוא לא רק קלוש, הוא פשוט מצריך נס. ומובן שבינתיים, כל החסמים הביורוקרטיים שהממשלה כביכול מנסה להיפטר מהם בדרך לפתרונות הדיור האלה לא מפריעים לה לאשר עוד בנייה בהתנחלויות, בשפע, בלי גבולות דיפלומטיים, כלכליים או ביטחוניים. שם, משום מה, הכול זז. אז איפה השינוי? איפה העתיד? כל מי שצעד אתנו ברחוב וצעק צדק חברתי ביקש דבר אחד פשוט – שיתייחסו לכסף שלנו בצורה הוגנת, בכבוד. אני עומדת כאן היום ואני מתביישת להסתכל לאנשים האלה בעיניים כשאני יודעת באיזה זלזול מתייחסים לכסף שלהם. אני מתביישת בקלות שבה מוותרים לחברות הענק על מס שהן הבטיחו לשלם ומתגאים בזה שהצלחנו לקושש איזה רבע אחוז. אני מתביישת בסדר העדיפויות הקלוקל שנשאר בתקציב המדינה האחרון שאושר ומבטיח כי המצוקה של מיליוני האזרחים היא כאן כדי להישאר. אני מתביישת בקלות שבה מאושרים באותו תקציב שינויים שמונעים מהסדרים פוליטיים, חשוכים, סודיים, שמאחוריהם רק אמת אחת: יש כסף. יש כסף, יש מלא כסף. הוא פשוט לא הולך לכיס של רבים מאזרחי ישראל שמשלמים אותו במסים; הוא הולך לקבוצות קטנות ואינטרסנטיות שיש לממשלה הזאת הרצון להתחבב עליהן. הוא לא הולך להיכן שרוב אזרחי ישראל היו רוצים לראות אותו הולך. אני יושבת בוועדת הכספים ורואה כמה קל לאשר העברות של מאות מיליונים מדי שבוע, כשרוב חברי הכנסת אפילו לא יודעים מה הם מאשרים; כמה קל לזרוק ככה עוד 14 מיליון שקלים למינהלת הזהות היהודית, שאף אחד לא יודע מה היא עושה ואיזו זהות יהודית היא מקדמת; כמה קל לאשר פיצוי של 36 מיליון רק בשבוע שעבר על הקפאת בנייה שהסתיימה לפני ארבע שנים, ולזרוק פה עוד קצת לגרעינים התורניים, עוד קצת שם לישיבות ההסדר. כמה פשוט. כמה קל להמשיך ולאשר עשרות הבטחות בשווי של מאות מיליונים שמשום מה לא נכללו בספר התקציב כשזה הובא לאישור. אני מתביישת כשאני רואה מה עושים עם כספי המסים של אזרחי ישראל. רק בחודש האחרון – כמה דוגמאות: אישרנו 315 מיליון שקלים לבניית כיתות לימוד ולשיפוץ כיתות קיימות בחינוך ההתיישבותי, 14 מיליון שקל למשרד הביטחון לתקצוב ישיבות הסדר; 4.8 מיליון שקל למימון מענקי פרישה לעובדים של המועצות הדתיות; 8 מיליון להטסה של מסתננים. הרבה מאוד סכומים. אפשר להגיד שחלקם מוצדקים, חלקם לא מוצדקים, אבל איפה הפיקוח עליהם? איפה רואים אותם? למה זה לא היה ידוע בזמן הגשת התקציב? למה זה לא בתוך בסיס התקציב? מה אתם מסתירים? 2 מיליארד שקלים כאלה מונחים על השולחן בוועדת הכספים מדי שבוע, זזים ומוזזים לכל עבר בלי שאזרחי ישראל יוכלו לדעת מה עלה בגורלם, 2 מיליארד שקלים שמתייחסים אליהם בזלזול, כלאחר יד. אני מתביישת בזלזול הזה. אני רוצה להישיר מבט אל המיליונים שצעקו לצדק חברתי ולהבטיח להם שהשינוי קרוב, שאפשר אחרת. אני רוצה להסתכל על הילד שהממשלה הזאת הולידה אחרי תשעה חודשים ולדעת שיש לו עתיד טוב יותר. אני רוצה לראות בו משהו אחר. הילד הזה לא היה אמור להביא רק שפה חדשה וסטטוסים חדשים בפייסבוק; הוא היה אמור להביא רוח חדשה. צריך להבדיל: לא מדובר בשינוי בטרמינולוגיה, מדובר בשינוי מדיניות. תודה.
כבוד היושב-ראש, כנסת נכבדה, יושב-ראש ועדת הכספים חבר הכנסת ניסן סלומינסקי, החוק שאנחנו עומדים לאשר היום הוא חוק חשוב, ויש לנו כל הסיבות להתגאות בו. אני מצטרפת לברכות. זו הייתה גאווה להיות חלק מהוועדה שהעבירה – שמעבירה ועבדה על החוק הזה, חוק שיכול להיטיב באופן משמעותי, בהרבה, גם את מצב הכיס של הישראלי הממוצע וגם את עקרון התחרות ההוגנת בתוך העולם העסקי. יחד עם זאת, ואת זה חשוב שכל הציבור הישראלי ידע, החוק הזה במידה רבה גם סורס. לפני שאנחנו מצביעים על החוק ההיסטורי הזה חשוב מאוד שכולם כאן במליאה ידעו, והציבור הרחב יהיה מודע לכך, שהחוק הזה נכתב על-ידי חברי כנסת אבל לא רק על-ידינו. החוק הזה נכתב גם על-ידי השותפים הנראים והבלתי-נראים שישבו בוועדת הכספים והסתובבו במסדרונות – השדלנים, או הלוביסטים, בשפה העממית. הם, שמשוחחים באופן חופשי עם חברי הכנסת ומעמידים את חלקם תחת לחצים כאלה ואחרים, עזרו לעצב, לשכתב, להשפיע מאחורי הקלעים, לפני הקלעים, ממש סביב שולחן הוועדה לפעמים. עד כמה השפיעו? על מי השפיעו? למי מחברי הכנסת הם סימסו תוך כדי הצבעה? איזה דרישות היו להם? איזה תובנות? את כל זה אי-אפשר לדעת, ועד שהכנסת הזאת לא תשכיל לערוך שינוי מקיף ביחסה ללוביסטים, לא אנחנו ולא הציבור הרחב נדע את התשובה. אני רוצה להחזיר אתכם כמה חודשים אחורה, לאחת ההצבעות הראשונות על החוק בוועדת הכספים. בתחילת ההצבעה ביקשתי מיושב-ראש הוועדה בקשה פשוטה, לקרוא את שמות הלוביסטים שנכחו בחדר בעת ההצבעה. במבט ראשון, לא היו סביבנו לוביסט אחד או שניים, היו יותר מעשרה, כנראה באזור ה-20, וזה רק אלה שראינו שהיו מזוהים. הייתה שם, למשל, נציגת משרד הלובינג "אימפקט", שמייצג את איגוד החברות הציבוריות הנסחרות בבורסה; היה שם נציג של "פוליסי", שמייצג את "שיכון ובינוי" של שרי הריסון; היה שם הנציג של "גלעד יחסי ממשל ולובינג", שמייצג את איגוד לשכות המסחר, וגם נציגים של איגוד קופות הגמל, של "אסם", של "סלקום", של בנק הפועלים, של בנק דיסקונט, של חברות הדלק, מי לא היה שם. דרישתי לקרוא את שמותיהם של הלוביסטים אל הפרוטוקול נענתה בקול צעקה מצד יושב-ראש הוועדה ומצד חברי כנסת נוספים, שמשום מה נורא הוטרדו מכך. צעקות ומרמורים. אף חבר כנסת לא מושפע על-ידי לוביסטים, אמרו לי, החוק הזה לא קשור אליהם בכלל, טען מישהו אחר. אני מכבדת מאוד את חברי וחברותי לוועדת הכספים, אני בטוחה גם שרובם, רובנו, פעלו בניקיון כפיים, וכלל לא הושפעו, דיברו, אפילו לא החליפו מבטים עם הלוביסטים שבחדר. אך דווקא בשל כך, ממה יש לחשוש? מדוע רק עצם חשיפת שמות הלוביסטים לפרוטוקול מעוררת כזו תרעומת? להפך, הרי אם הלוביסטים האלה עוסקים רק במעשים טובים, אז אדרבה, בואו ניתן להם קרדיט בפומבי, לפרוטוקול, למען יראו כולם מי נכח ומי עבד למען החוק החשוב הזה, ועוד אלפי חוקים אחרים. ורק למקרה השולי שמישהו מהאנשים האלה אולי, במקרה, באופן נדיר, עסק באינטרסים שהם לא לטובת הציבור הרחב, רק במקרה כזה, רק אז, שהציבור ידע מכך, וידעו מכך חברי הכנסת, שידעו מכך כולם. באותו שבוע, כשאנחנו ישבנו להצבעה, קיבל יושב-ראש הכנסת, חבר הכנסת יולי אדלשטיין, שני מכתבים; מכתב אחד היה ממני, אני ביקשתי ממנו לאכוף את הוראות התקנון ולהורות ליושבי-ראש הוועדות להקפיד על רישום מסודר ומדוקדק של כל הנוכחים בישיבות הוועדה. ביקשתי גם שיפורסמו השמות האלה במקום שבו הציבור יכול לראות אותם, ויפורסמו בפומבי גם המסמכים שהעבירו לחברי הוועדה או לחברי הכנסת בכלל. המכתב השני שהגיע לחבר הכנסת אדלשטיין נכתב על-ידי פורום הלוביסטים, שמייצג את משרדי הלובי החזקים ביותר. הם טענו, בעקבות הוועדה, שמתנהלת נגדם מתקפה מפלה וחסרת רסן, שהיא כמעט בבחינת התרת דמם. אפילו את הפוסט שאני העליתי לפייסבוק הם העלו כדוגמה שלילית לאיך תוקפים אותם על לא עוול בכפם, הרי מה הם עשו שם? חברים, הדיונים על חוק הריכוזיות היו מקושטים בשרוכים כתומים, אותם שרוכים שהלוביסטים מחויבים ללבוש כשהם נכנסים לכנסת, שרוך שמקבלים עבור ענידתו הרבה מאוד כסף. במאמר מוסגר אני אספר לכם סיפור שסיפרה לי אחת מהעוזרות הפרלמנטריות שמסתובבות כאן. יום אחד התיישב לידה בוועדה נציג של חברת לובי גדולה ואמר לה: אם את תסכימי לעבור אלינו, תעזבי את עבודתך כעוזרת פרלמנטרית ותעברי לעבוד אתנו, המשכורת הראשונית שלך, ההתחלתית שלך, כבר תהיה כפולה ממה שהיא היום. ונחזור לשרוכים. כשהלוביסטים האלה שוכחים את אמצעי הזיהוי שלהם, לא מוטלת עליהם שום סנקציה. באחד הדיונים, העוזרים שלי פנו ללוביסטית שלא טרחה לענוד את הסרט הכתום, והיא ענתה שהיא לא עושה את זה משום שהשרוך הכתום לא מתאים לה ל"לוק". גם התשובה המבזה הזאת לא גררה אחריה ענישה. שמעתם פעם על דבר כזה? אתם יכולים לדמיין מצב שבו אזרח ישכח לשלם את חשבון החשמל או המים שלו ולא ייקנס? אתם יכולים לדמיין מצב שמישהו לא ישים תו חניה בכחול-לבן כי זה לא מתאים לו לצבע של האוטו והוא לא ישלם על כך? אז למה כשנציגי חברות הלובי הגדולות שוכחים, או שלא מתאים להם לעמוד בחוקים שקבעה הכנסת הזאת, לא קורה להם דבר? ההפקרות שקיימת באופן שבו הלוביסטים פועלים כיום היא מסוכנת. היא מסוכנת לנו והיא מסוכנת לאזרחי ישראל. אני מבינה מה הם עושים, ויש ביניהם גם כאלה שאמונים על עבודה חשובה באמת, לטובת הציבור הרחב. אני גם לא רוצה לחלק אותם לטובים ולרעים, או להגיד שהם האשמים בשחיתות של מקבלי ההחלטות. שחיתות היא אשמתם של המושחתים, לא של מי שגררו אותם לשם. אבל אני רוצה להגיד דבר אחד פשוט; מי שמגיע אל בית-המחוקקים כדי לעשות טוב, כדי לקדם יוזמות חשובות ובריאות, לא יתבייש במעשיו ולא יהסס לפרסם אותם, במלוא השקיפות המתבקשת. מי שעוסק בעבודת קודש לא יתבייש להגיש דין-וחשבון מסודר על עבודה זו. אינני רוצה לפסול, חלילה, כניסה של אזרחים טובים ושומרי חוק אל המשכן הזה, או למנוע מהם גישה לחברי הכנסת. אני רק רוצה לוודא שטובת הציבור הישראלי מוגנת, שאנו שומרים מכל משמר על פועלה של הכנסת ופועלם על חבריה, על ניקיון מקסימלי בהליכי קבלת החלטות ועל הגינותן. חוסר הפיקוח על פעילות הלוביסטים כאן יוצר מצב חסר היגיון, שהופך את המבנה הזה לפרוץ – לא לטובתם של אזרחים ואזרחיות, אלא לטובתם של גופים בעלי ממון, כוח ואינטרסים. בהרבה ממדינות המערב כבר קיים חוק רישום לוביסטים שכולל סנקציות, גם בארצות-הברית ובקנדה. לאחרונה הצטרפו אליהן גם מוסדות האיחוד האירופי. בקנדה מחויבים לוביסטים לדווח בתוך עשרה ימים על כל לקוח חדש שהם מייצגים: מה הם פרטי ההתקשרות ביניהם, אילו נושאים הם עומדים לקדם, ולאחר מכן לדווח מדי חודש על כל מגע עם נבחר ציבור. מי שלא עומד בחוק נקנס בעשרות אלפי דולרים כסכום התחלתי. רק בישראל אף אחד לא יודע כמה כסף משקיעים בלהטות את הקולות שלנו, ואין שום דבר שבכלל מחייב לעשות את זה. אף אחד לא יודע גם כמה חברות כל משרד לובי מייצג. אפילו את החוקים הקיימים פה לא מקפידים לקיים, ורוב ראשי הוועדות מאפשרים ללוביסטים להיכנס ולהתחמק מרישום, כמו שקרה שוב ושוב בדיונים על הריכוזיות. בכנסת – רק כדי לסבר את האוזן – היו רשומים בסוף יולי 132 לוביסטים, מהם 81 קבועים מטעם חברות הלובינג ו-35 לוביסטים קבועים עצמאים. על-פי הנתונים של העמותה לדמוקרטיה מתקדמת, שנאבקת למען חקיקה שתגביל את משרדי הלובי, יותר מ-60% מהגופים שחברות הלובי האלה מייצגות הם מסחריים. רק שתבינו, לשכה של חבר כנסת מקבלת שני אישורי כניסה קבועים לכנסת. עמותות, מלכ"רים, איגודים, מוסדות אקדמיים, גם הם מוגבלים באישורי כניסה. משרדי ממשלה מוגבלים לשישה אישורי כניסה. ורק חברות הלובי – תביאו כמה שבא לכם. תראו, צריך להדגיש שזה לא שלא נעשו ניסיונות. ערב הבחירות האחרונות פרופסור מרדכי קרמניצר הגיש לכנסת המלצות להסדרת פעילותם של הלוביסטים. שנה חלפה מאז ושום דבר לא השתנה. לפני חמישה חודשים אושרה כאן בקריאה טרומית הצעת חוק של חברת הכנסת עדי קול, שמעגנת את עיקרי המלצותיו, אבל מאז ההצעה פשוט נעלמה, התאדתה מעל פני האדמה, ועוד בטרם נעלמה כבר ראינו איך נעקרו ממנה כל הסנקציות והאמצעים שנועדו להבטיח שחברות הלובי ינהגו כחוק. האם מדובר בצירוף מקרים? או שיכול להיות שגם כאן הכוח הגדול של חברות הלובי הצליח להפחיד מישהו? את חוק הריכוזיות אנחנו נעביר היום למרות הלוביסטים. זה ממש לא צריך להיות ככה. אנחנו לא צריכים לפחד מלחצים, פשוט לקבוע מדיניות ולאכוף אותה, להכפיף את תעשיית הלובינג כולה לשקיפות מוחלטת בכל פעילויותיה, לחייב את חברות הלובי לדווח על כל מפגש ומגע שלהן עם חבר כנסת או עובד ציבור, לדאוג שהתיעוד הזה יופיע במקום שקוף ונגיש לציבור, כך שכל מי שמעוניין יוכל למצוא את החומר באופן מיידי בלחיצת כפתור. יש לדאוג שעובד ציבור יצטרך לעבור תקופת צינון של לפחות שנתיים, וזה כולל את העוזרים הפרלמנטריים היקרים שלנו ואת עובדי הכנסת, לפני שהם מושכרים על-ידי חברת לובי. יש לפרסם כל מסמך שחברה כזאת כותבת עבור חבר כנסת, לבקשתו או שלא לבקשתו, ולהגיש דיווח שנתי שכולל פירוט כל החוקים שהיא הייתה מעורבת בהם. ומעבר לכל זה, יש לדאוג שחברות הלובי לא יוכלו לייצג אינטרסים סותרים. אם הן מייצגות את חברות הסיגריות, הן לא יכולות גם לדברר את העמותה למלחמה בסרטן; אם הן מייצגות חברת תרופות, לא ייתכן שהן ייצגו גם את קופות-החולים או את איגודי הרופאים. שיבחרו. ומעל לכל זה, צריך להיות תלוי איום כספי רציני, מפחיד באמת, ומי שלא יציית לחוק, ייקנס. ובנוסף, וזה יכול להתחיל כבר עכשיו, חברה שתימצא כעוברת על החוק, צריך לשלול לה את כל אישורי הכניסה הקבועים, ומייד. הפעולות האלה דחופות, והן קשורות לחוק הריכוזיות הרבה יותר ממה שאתם אולי חושבים. משק ריכוזי הוא תולדה של חקיקה ורגולציה, כשהרבה פעמים חברות הלובינג עומדות מאחורי קידומה. אסור לנו להמשיך ולהתעלם מחלקן של החברות האלה בחיזוק הריכוזיות במשק ובפגיעה בתחרותיות. המצב הזה פשוט אבסורדי וחייבים לשים לו סוף. תפקידנו כחברי כנסת הוא לא רק להיות רחוקים ככל האפשר מאינטרסים זרים, להתרחק מהשתדלנים ולדאוג להצבעות נקיות, תפקידנו הוא גם לנקות מהמשכן הזה, עד כמה שניתן, את האינטרסים הזרים. השקיפות עוזרת לנו, לא רק כי היא מוסיפה לציבור ידע; היא עוזרת לנו כי היא מרחיקה מאתנו את מי שחוששים שמעשיהם והאינטרסים שלהם ייוודעו ברבים. החוק החשוב שאנחנו מעבירים פה היום מוכיח שאנחנו כנראה לא כאלה פחדנים כמו שמספרים עלינו. בואו ניקח את האומץ הזה עוד כמה צעדים קדימה ונדאג לשקיפות אמיתית על כל היבטיה. תודה.
כבוד היושב-ראש, כנסת נכבדה, תרשו לי רגע לדבר על סדרי עדיפויות. 560 תקנים יקוצצו ממשרדי הממשלה בחודש הבא כדי לטפל בתופעת המסתננים – 113 תקנים במשרד האוצר, 42 במשרד הבריאות, 28 במשרד החינוך. אם ה"טיפול" הזה היה רלוונטי או אפקטיבי, אם היה בכוחו לפתור או לפחות להקל על תושבי דרום תל-אביב, אז אולי אפשר היה להצדיק את הקיצוץ הזה בשירותי המדינה. אבל אין פה שום יעילות. כלום. סתם פופוליזם זול, ועוד על חשבון התושבים האומללים האלה, שרק חוטפים מכות; לא עשר מכות – עשרת-אלפים מכות. את המכה הראשונה הם חטפו בצורת הזנחה פושעת מצד הממשלה, שממונה על ביטחונם הפיזי והכלכלי המינימלי. אחר כך הם חטפו את המכה בצורת גל ההגירה האדיר שנפל עליהם ממדינות אפריקה. ואת המכה השלישית הם חטפו כשנבחרי הציבור שבגדו בהם עוד באו וביקשו מהם להצטרף למחאות סרק נגד גורם שלישי וזר. והרי זה תמיד עובד. הדבר שהממשלה הזאת מצטיינת בו יותר מכול הוא הפניית אוכלוסייה חלשה אחת נגד אוכלוסייה חלשה אחרת. זה קורה כל הזמן, וככל שיותר מחלישים את שתי האוכלוסיות האלה כך קל יותר להשתמש בזעם שלהן, תוך שמסתירים בהצלחה את המדיניות הפוגענית שהובילה אותם לשם. בואו נדבר רגע על דרום תל-אביב. אני גרה בשנתיים האחרונות ביפו, ולפני כן גרתי בשכירות ליד שוק לוינסקי, לא רחוק ממה שהפך להיות שכונת הפליטים, המסתננים, מהגרי העבודה – איך שתחליטו לקרוא להם. מה שקרה לשכונות של דרום תל-אביב בשנים האחרונות הוא פשוט בושה, ואין לממשלה הזאת אף אחד להאשים חוץ מאת עצמה. תחת ראש הממשלה הנוכחי והמדיניות האנטי-חברתית שלו הלכו השכונות האלה והוזנחו צעד-צעד, ותחת אותו ראש הממשלה גם הגיעו לשכונות האלה עוד ועוד פליטים, ללא מעצורים, והתושבים, שפנו לעזרת הרשויות, המשטרה, המדינה, נענו בשלילה. הפתרונות היו רבים. זה כל כך מרגיז לדבר על זה בדיעבד, אבל במקרה הזה חייבים. כי הרי הבעיה הייתה ידועה, זה לא שלא ראו אותה. וגם התוצאות שלה היו ידועות מראש. את מספר הפליטים שזרמו לתוך שטחי הארץ הרי הכרנו מזמן. מדוע לא פעלה הממשלה בזמן? מה גרם לה לא לייצר מדיניות ולהחליט להמשיך ולהזניח ולהזניח ולשכוח ולברוח, כאילו זה לא קיים? למה בדיוק המתינו שם? הדבר שהיה צריך לדאוג לו בראש ובראשונה זה מנגנון יעיל ומהיר לסינון, מנגנון ראיונות שירשום ויפזר את כל מי שנקבע הסטטוס שלו כפליט ברחבי הארץ, בקרבת מקומות תעסוקה אפשריים. הגדרה ברורה של פליט ושל מהגר עבודה היא הכרחית, וכך עושה כל מדינה מערבית. רק אצלנו החליטו שלא צריך מדיניות. הפיזור של מי שהוחלט שכן יקבל כאן מקלט בכל רחבי הארץ הוא דחוף. הרי לא יכול להיות שכל המאסה הזאת תגיע לדרום תל-אביב ופשוט תישאר לישון שם ברחובות ובפארקים, מדירה שינה מעיניהם של התושבים. אף מדינה מתוקנת לא יכולה לאפשר לדבר כזה לקרות. היה צריך למצוא פתרונות תעסוקה וטיפול הולמים כבר מזמן, והיה אפשר לעשות את זה, למשל, במקום להמשיך ולהביא לפה עובדים זרים. אבל הצד השני של הבעיה – ובו אני רוצה להתרכז – הוא אותן השכונות בדרום תל-אביב שהממשלה הזאת וקודמותיה פשוט שכחו שיש להן איזו אחריות כלפיהן. שכונות שהמדינה הזניחה במשך שנים – הזניחה אותן כשקיצצה בשירותים חברתיים, הזניחה אותן כשחיסלה את הדיור הציבורי, כשלא השקיעה בדירות חדשות לדיור ציבורי, כשלא שינתה את תנאי הזכאות והפכה אותם לנורמליים והוגנים, כשלא שיפצה דירות שלא ראויות למגורי אדם; הזניחה את השכונות האלה כשלא דאגה לגנים ולבתי-הספר ולאנשי הצוות שם; הזניחה אותן כששכחה את העובדים והפכה יותר ויותר מהם לעובדי קבלן בתנאים בלתי אפשריים; הזניחה אותן כשהפריטה כל שירות ושירות חיוני שהיה תחת אחריותה, ואפילו – בצעד שהוא לא פחות מאידיוטי – את המים, וכך גרמה לנסיקה של המחירים בעשרות אחוזים, ונוסף על החטא הזה גם לא מנעה מהתאגידים לנתק את המים למי שלא יוכל לשלם. כמה ניתוקי מים היו לאחרונה בדרום תל-אביב – בדקתם? הממשלה הזאת הזניחה את תושבי דרום העיר כשבנתה וטיפחה מסלולים נפרדים בבתי-חולים, אחד לעשירים ואחד לעניים; הזניחה אותם כששכחה לדאוג לתשתיות נורמליות, לתחבורה ציבורית במחירים מסובסדים, וכשסגרה עליהם את הדלת כשבאו לבקש עזרה. הזניחה והזניחה והזניחה, בשיטתיות, במשך שנים, בלי לתת דין-וחשבון. מה היא עשתה למענם לאורך כל הזמן הזה? כלום. הפתרון החדש של הממשלה, הפתרון למען תושבי דרום תל-אביב, הוא לסגור בכלא כמה אלפי אנשים אומללים אחרים. האם הוא יפתור את הבעיה של שכונות הדרום? לא. הוא גם לא יפתור חלק ממנה. כי הרי כבר יש עשרות-אלפי מהגרים שנמצאים בתוך שטחי ישראל. לפחות 50,000 מתוכם נמצאים בתוך השכונות בדרום תל-אביב. לאיפה בדיוק זה יבריח אותם? לאן הם אמורים ללכת? כאמצעי הרתעה ומעצור, הפתרון הכי טוב, שכבר בוצע, הוא הקמת החומה – יעיל כדי לא לאפשר כניסה של מהגרים נוספים. אבל איך הפתרונות האלה עוזרים להרחיק את אוכלוסיית המהגרים שכבר נמצאת בשכונות? רוצים שאני אספר לכם למי הפתרון הזה יעזור? הוא יעזור רק לממשלת ישראל. הוא יעזור לה לספר לתושבי דרום תל-אביב שהיא עוזרת להם, בזמן שלמעשה היא תמשיך שלא לעשות בשבילם שום דבר, כרגיל. וגרוע מזה – תושבי דרום תל-אביב עוד ישלמו בעצמם: מכספי המסים שלהם, שאמורים ללכת לשירותים חברתיים, הם ישלמו על מתקן הכליאה הזה, שיבוא על חשבון תקנים חשובים במשרדי הרווחה והבריאות ועל חשבון כל פתרון אמיתי בעתיד. זו פשוט בדיחה. זו בדיחה, והיא עצובה לא רק בגלל מצבם של הפליטים – שאליו אני עוד אתייחס – אלא בראש ובראשונה בגלל שהיא באה על חשבונם של תושבים מוחלשים, אזרחי מדינת ישראל, שעל לא עוול בכפם מרמים אותם בפעם המי-יודע-כמה. ועכשיו הסיפור הזה גם ייתן לממשלה תירוץ לחוסר מעש עתידי, להתבטלות מוחלטת בכל הנוגע להם ולאוכלוסייה המוחלשת בישראל בכלל. ספין ריק ואכזרי. בואו נדבר קצת על החוק הזה. בגרסתו המעודכנת, חוק המסתננים מאפשר לכלוא את מבקשי המקלט לשנה במקום לשלוש, ובמקום לכנות את אותו מחנה "מתקן כליאה", קוראים לו עכשיו "מרכז שהייה", כאילו שיש לאן לברוח בין שהייה לשהייה כשאתה תקוע באמצע המדבר. זוהי הצעה שפשוט צועקת מאכזריות ומחוסר מחשבה. הממשלה בזה לשופטי בג"ץ, שאמרו חד וחלק שמדובר בהצעה בלתי חוקית. היא בזה לאמנות הבין-לאומיות, היא בזה לאוכלוסייה אומללה שברחה מאזורים מוכי אסון ונכלאת עכשיו כמו אחרון העבריינים, ללא טיפול רפואי וללא אפשרות לשילוב, לפתרון או לעתיד. ויותר מכול, היא בזה למי שהיא טוענת להגנה עליו: לתושבי דרום תל-אביב הישראלים. ככה, מצד אחד הממשלה מסרבת להחליט על מדיניות מסודרת למבקשי המקלט שכבר נמצאים בערי ישראל ויוצרת במו-ידיה את הכאוס הבלתי-נסבל הזה בדרום תל-אביב, ומצד שני מעמידה פנים שהיא פועלת למען תושבי השכונות; מצד אחד היא מחליטה שהיא לא מגרשת את מבקשי המקלט, ומצד שני היא לא מאפשרת להם לחיות בכבוד; מצד אחד היא לא מאפשרת להם לעבוד, ומצד שני מחליטה שלא לאכוף את החוק האוסר זאת עליהם. הגמגום הזה הוא מה שיוצר את ברית הדחויים: מבקשי המקלט, שאין להם שום מקום ללכת אליו, אל מול תושבי השכונות, שהחיים שלהם הפכו בן-לילה לסיוט. המשותף היחיד לשתי הקבוצות האלה זה העובדה ששתיהן פשוט שקופות, ולכן הממשלה מצליחה להתעלם מהזעקה שלהן פעם אחר פעם ולא להציע שום פתרונות, רק פתרונות דמה – פתרונות דמה שמבטיחים שעשרות-אלפי מבקשי מקלט ימשיכו לחכות מדי בוקר בצומת שאני עוברת בו מהיציאה מתל-אביב לכנסת ויתחננו לעבודה של יום אחד כדי להכניס לפה קצת אוכל. רבים מהם יעברו עוד התעללות בדרך, נוסף על מה שעברו בדרך הקשה לפה, כולל הטרדות מיניות ואלימות פיזית קשה. הם יעמדו לבד, בלי יכולת להבין את השפה, בלי אף כלי אחד של תרגום או סיוע, מול חקיקה שמשתנה באופן תדיר בלי שאף אחד מודיע להם, ללא שום היגיון, ועוד מול בוסים נצלנים ומול רשויות אילמות. בעלי הבתים ימשיכו לנצל את המצב ולהשכיר להם דירות שלא ראויות למגורי אדם, ואלפי ילדים ימשיכו לחכות להורים שלהם במחסנים, שבהם הם יכולים לבכות במשך שעות בלי שאף אחד שומע אותם; וכל זה בזמן שתושבי דרום תל-אביב ימשיכו לסבול מפשע ומחוסר ביטחון. חוק המסתננים החדש, שמשאיר אלפי אנשים כלואים בתת-תנאים באמצע המדבר, הוא לא אנושי, הוא לא מוסרי, הוא לא צודק, הוא לא תואם את המורשת שאנחנו גדלנו עליה, הוא לא נכון, אבל חשוב להבין שיותר מכל אלה, הוא פשוט לא פתרון. עשרות-אלפי המהגרים שחונקים את דרום תל-אביב בגלל היעדר מדיניות של הממשלה לא ילכו לשום מקום מחר בזכות החוק הזה. אין להם מקום ללכת אליו. ולכן החוק הזה לא יסייע לתושבי דרום תל-אביב בשום צורה, לא מחר ולא מחרתיים ולא בעוד חמש שנים. אסור להאמין לספין הזה. הוא בא על חשבון התושבים האלה; הוא בא על חשבוננו כמדינה מתוקנת; הוא בא על חשבון בני-אדם אומללים שלא פשעו בדבר כשנסו על חייהם, בדיוק כמו שהסבים והסבתות שלנו ברחו על חייהם לא לפני כל כך הרבה זמן; הוא בא על חשבון תוכנית אמיתית שנדרשת היום כדי להתמודד עם בעיית המהגרים והפליטים, תוכנית שהממשלה הזאת הייתה צריכה להתיישב מזמן ולכתוב, בלי ציניות, עם מחשבה על העשור הבא ולא רק על הסקר הבא שישדרו בטלוויזיה. זה מה שממשלה אחראית הייתה צריכה לעשות. אך כמו עם כל כך הרבה דברים, הממשלה הזו שוב מגלה חוסר אחריות, שוב מגלה את חולשתה בכל הנוגע לתוכניות ארוכות טווח, שוב מגלה את חוסר האכפתיות שלה כלפי בני-אדם, ובעיקר כלפי בני-האדם החלשים ביותר, כלפי מי שאין להם שום יכולת להתנגד לה. תודה.
חוק ברית הזוגיות לבני ובנות אותו מין שהעליתי לפני יותר מחצי שנה ביחד עם כל הסיעה שלי נדחה בוועדת שרים לחקיקה. הצעת החוק החדשה של יש עתיד באותו נושא נעלמה מאז מסיבת העיתונאים האחרונה. וגם איסור הפליה מטעמי מגדר בקבלה למקום עבודה וחוק להשוואת תנאים במשכנתאות לזוגות חד-מיניים – כולם נדחו. והחוק להשוואת הטבות המס להורים חד-מיניים הופל כאן על-ידי הקואליציה לפני הצבעה. זה ברור, הממשלה הזו לא תומכת בקהילה הגאה. בזמן ש-70% מהציבור נמצא ב-2013, ממשלת ישראל משתרכת איפשהו במאה ה-19. הספין החדש של יש עתיד הוא להאשים בכישלון המוחץ שלהם את הבית היהודי. זה שכיח בין אחים שהם מתאמים ביניהם תחבולות, אבל חברי יש עתיד יקרים וגם שרי הליכוד שהביעו תמיכה בקהילה ושרי התנועה, יש דרך אחרת. השבוע שלחנו לכם, אני וכל סיעת העבודה, מכתב מפורט שכולל את כל השינויים שאתם יכולים להעביר כבר היום ללא צורך בחקיקה ואשר יקדמו שוויון זכויות לקהילה הלהט"בית. הרבה מאי-השוויון לקהילה הגאה מרוכז בתקנות ונהלים עתיקים, שנמצאים תחת אחריותכם הישירה – שרת הבריאות, שר הרווחה, שרת המשפטים, שר הפנים. אתם לא צריכים את הבית היהודי כדי לקדם שוויון. אתם יכולים פשוט לקום ולעשות את זה. כך נמצאת תחת אחריותכם היכולת לבטל את נוהל האימוץ שקובע כי זוגות מאותו מין יוצגו כמועמדים חד-הוריים – –
– – הנוהל שיכיר בהורות מכוח פונדקאות בחו"ל, שינוי רישום המין בתעודות רשמיות ועוד ועוד. חברי הסיעה שלי יפרטו בפניכם נהלים נוספים שאפשר עכשיו לעשות ולנקות מספר החוקים שרידים היסטוריים עוקפי-שוויון שלא מתאימים לנו. אני קוראת לכם לאמץ את ההצעות האלה באופן מיידי ולהוכיח לכולם אם אתם באמת תומכים בקהילה או שכל הדבר הזה הוא סתם דיבורים.
להגיד דיור בר-השגה זה לא – – –
דירות קטנות זה לא דיור בר-השגה.
גם זה לא דיור בר-השגה. אז איפה דיור בר-השגה בסיפור הזה?
כבוד היושב-ראש, כנסת נכבדה, חוק הווד"לים שאנו דנים בו היום, ה"סופר-טנקר" של ראש הממשלה לפתרון מצוקת הדיור כביכול, אושר לראשונה בדיוק שבועיים אחרי פרוץ המחאה החברתית. אבל אל תטעו, החוק הזה לא הומצא כדי לפתור את הבעיה המרכזית שזעקה המחאה, היא בעיית הדיור. להפך, הממשלה ההיא הוכיחה שהיא אינה פותרת בעיות; היא בעיקר עסוקה בניצול מומנטומים תקשורתיים כשהיא מזהה כאלה, וכך היא עשתה גם כלפי המחאה עם החוק הזה בדיוק. במקום להביט היישר אל המציאות ולחשוב מחדש, במקום לאמץ פתרונות הגיוניים, מעשיים, שכבר נוסו ברחבי העולם, במקום לחוקק לראשונה סוף-סוף חוק לדיור בר-השגה שיגדיר זכאות לדיור על-פי גובה ההכנסה של הדייר, במקום לקדם ולפתח שוק לשכירות ארוכת טווח בערים הגדולות, במקום לעדכן את הקריטריונים לזכאות לדיור ציבורי ולחדש את מלאי הדירות לזכאים – במקום כל זה הממשלה ראתה את מאות האלפים צועדים אתנו ברחובות והחליטה שזו הזדמנות ממש חד-פעמית לעוד ניצול ציני של מצוקה אמיתית של הציבור הישראלי כדי לקדם עוד חוק טפל שלא יבנה פה ולו יחידת דיור אחת לדיור בר-השגה. אנחנו לא נפלנו בפח הזה, לא אז ולא היום. ה"סופר-טנקר" הזה, קראנו לו אז כבר סופר-בלוף, ואמרנו את זה לפני שהחקיקה יצאה לפועל; התנגדנו לה בכול הכוח. היום, שנתיים וחצי אחר כך, אני יכולה להגיד בדיוק את אותו דבר שאמרנו אז, רק שהפעם יש לנו גם הוכחות: 80 דירות להשכרה – זו הבשורה שהביא עמו החוק הזה. 80, 80 דירות להשכרה. ואנחנו לא מדברים על דירות בהישג יד. אלה 80 דירות להשכרה ש-2,000,000 השוכרים בישראל יכולים להתחיל לריב עליהן. ומובן שאין פה מה לדבר בכלל על מחיר מפוקח, ומבחינת הממשלה אפשר להשכיר שם דירת שני חדרים של 40 מטר ב-7,000 שקל, כי זה מה שקורה כשאין פיקוח. והעיקר שנגיד שבנינו דירות להשכרה, כפי שאמרה מירי רגב רק לפני שעה קלה. לפני שנתיים הכריז נתניהו כך, ממש במילים אלה, ואני מצטטת: מדינת ישראל פתחה את הברזים לכל אותה אוכלוסייה צמאה לדירות במחיר הגיוני. עד היום נבנו במסגרת חוק הווד"לים אפס יחידות דיור בר-השגה. אפס. אז זה מה שנקרא לפתוח את הברזים לאוכלוסייה צמאה לדירות? לצערי, הברזים היחידים שראינו מאז ההבטחה ההיא הם אלה שמציפים את הבריכה בבית ראש הממשלה, לא את שוק הדיור. שנתיים אחרי המחאה, ואפשר לומר שאולי שירותים חברתיים תקינים עוד אין פה, אבל שתי מדינות לשני עמים כבר יש: יש מדינה אחת שבה חיים ראש הממשלה וממשלתו, ומתחתיה יש מדינה אחרת ליתר אזרחי ישראל משלמי המסים, ובה אנחנו חיים. במדינה שאני גרה בה ביחד עם שאר אזרחי ישראל צריך לעבוד 135 חודשים ברצף, בלי להוציא שקל, כדי לקנות דירה, וזה על-פי חישוב של משרד השיכון, כלומר אם אתם מרוויחים משכורות של 9,000 שקל. במדינה שאנחנו חיים בה, כדי לגור בדירה שכורה – כי אין לנו הרי כסף לקנות דירה – צריך להפוך לקורבן של שוק מופקר ופרוץ, בלי שום הגנה, בלי הבטחה מינימלית שתוכל להמשיך לגור בדירה הזאת אפילו חודש אחד נוסף. זו המציאות. ממשלת ישראל לא רוצה להכיר במציאות, אז היא מקימה ועדות שעוקפות את המציאות, ואם להשתמש בטרמינולוגיה של ראש הממשלה: עברו שנתיים מאז חקיקת חוק הווד"לים, וישראל עדיין צמאה לדירות. מה זה צמאה, מתייבשת. מחירי הדיור לא רק לא הגיוניים, הם גם ממשיכים לעלות. רק השבוע נתבשרנו כי ישראל שובצה גבוה גבוה בדירוג בין-לאומי של עליית מחירי הנדל"ן, והיום מבקשת הממשלה לאשר את הארכת הוועדות לא-לנו האלה. תראו, אל תבינו אותי לא נכון. בחוק החדש כן נכנסו כמה שינויים, בזכות מאבק עיקש של חברי הכנסת מהאופוזיציה ושל הארגונים החברתיים – של הקואליציה לדיור בר-השגה ועוד ועוד; הוכנסו בחוק הזה כמה תיקונים מבורכים. הוא קובע לראשונה, למשל, כי 25% מסך הדירות שיאושרו יהיו קטנות, להשכרה, או לדיור בהישג יד להשכרה עם פיקוח לזכאים, במחיר מוזל. אבל מה הבעיה? שהחוק נמנע, במכוון, מלקבוע מדדים לעקרונות האלה. זאת אומרת, אין פה בכלל מדדים של ביצוע. כך, בדיוק כפי שקרה עם חוק הווד"לים המקורי, הממשלה יכולה למסמס את הכוונה המקורית, ושום דבר לא יכול לעמוד בדרכה. כדי לדאוג באמת לזוגות הצעירים שצריכים לעצור את האוויר במשך 135 משכורות, כדי שיוכלו להתחיל בכלל לחלום על דירה משלהם, נדרשת פה קבלת החלטות אמיצה. ממשלה שלוקחת ברצינות את משבר הדיור הייתה דואגת שבחוק הזה תהיה חובה להקצות נתח גדול מיחידות הדיור בכל פרויקט חדש לדיור בר-השגה. היא לא הייתה משאירה את זה לשיקול דעת או לפרשנות. דיור בר-השגה הוא האפשרות היחידה לשלב אנשים מאוכלוסייה בינונית וצעירה באזורי בנייה חדשים, והחוק הזה, כמו שהוא, פשוט מאפשר להתעלם מהם. והם לא היחידים. גם הזכאים לדיור הציבורי הושמטו מהצעת החוק המתוקנת, כאילו שהם לא זקוקים לסיוע באופן מיידי. חברי ועדת הפנים דרשו מהממשלה שחלק מהדירות שייבנו יימסרו למדינה, וזו תקצה אותם לזכאי הדיור הציבורי, אבל גם הבקשה הזאת נדחתה. והכי גרוע – החוק בגרסתו החדשה בכלל לא מגדיר מה זה "דיור בר-השגה". הוא מסמיך את ידיו של צוות חיצוני לקבוע תקנות. כמובן שאין "דד-ליין" בחוק לקביעת התקנות, אין בכלל חיוב לאישור התקנות על-ידי שר הפנים, שום דבר. אז מה זה משנה שעובדים על קביעת תקנות אם אף אחד לא חייב לקבל אותן? צריך כנראה להסביר שוב, ולהסביר את זה ברור: ההגדרה המקובלת היום בעולם ל "דיור בר-השגה" היא זו שגוזרת את הוצאות הדיור הנורמטיביות מתוך המסוגלות של הדייר, כלומר מתוך רמת ההכנסה שלו. זה אומר שלא יותר מ-30% מההכנסה הפנויה תלך להוצאות דיור. זאת אומרת, אתם מרוויחים 6,000 שקל בחודש? הוצאות הדיור הכוללות לא עוברות את ה-2,000. זו ההגדרה. כך מגדירים את זה בעולם. כך מגדירים את זה בצרפת, באנגליה, בגרמניה, במקומות שונים בארצות-הברית. זו ההגדרה. למה רק ישראל לא יכולה לעשות את זה? מה היה כל כך נורא אם היינו מגדירים זכאות חדשה לדיור בר-השגה? האם הבעיה היא שאז הממשלה הייתה צריכה להתמודד, חלילה, עם הממדים האמיתיים, הקשים, של מצוקת הדיור? האם אז לא הייתה ברירה לממשלה אלא לקחת אחריות על העתיד של האזרחים שלה? כל ההישגים שנכנסו להצעת החוק לאחר חודשים של דיונים מתישים והסתייגויות – הממשלה הזאת יכולה למסמס, למזמז, למרוח, ובסופו של דבר גם לקבור. אז בשביל מה הייתה כל העבודה הזאת? תראו, הממשלה עכשיו תעביר את החוק הפחדני הזה, למרות ההתנגדות שלי ושל חברי סיעתי ושל חברי לאופוזיציה. זה בסדר, אנחנו נעקוב. בשנים הקרובות אנחנו נעבור תוכנית-תוכנית ונספור: כמה דירות בהישג יד תצליחו לבנות הפעם? מתי תסתיים העבודה על הקריטריונים לדיור? מתי הם יתקבלו, אם יתקבלו? כמה שקרים תצטרכו בינתיים לספר לאזרחי המדינה שלכם, שמחכים, מחכים למוצא פיו של הבית הזה? אולי תנסו פעם אחת להפגין אומץ? קחו ברצינות את ההבטחות שאתם, ממשלת ישראל, הבטחתם לציבור הישראלי. פעם אחת קחו את זה ברצינות. קחו את הקריטריונים האלה, תאמצו אותם, תקבעו להם "דד-ליינים" אמיתיים. תוודאו שבכל פרויקט חדש יהיו דירות לדיור בר-השגה, אפילו אם זה לא בחוק הקיים. עשו זאת. זו הדרישה שהוציאה לרחובות חצי מיליון איש לפני רק שנתיים. זו הדרישה שעדיין אנשים מחכים בבתיהם לראות אותה מתקיימת. תודה.
למה אתה מתעלם מההצעות שלנו – – –
טיבי, מוסיפה: נגד. לא הספקתי להצביע.
כבוד היושב-ראש, תודה רבה, כנסת נכבדה, חבר הכנסת אופיר אקוניס, התייחסת אלי באופן ספציפי בנאומך עכשיו. אתה מתייחס לא בפעם הראשונה. בכל פעם שאתה עולה פה במסגרת נאומי האי-אמון, אתה מתייחס בדיוק לאותם פרטים. והאמת שנמאס לי קצת לשמוע את השקרים האלה – – –
אני אחשוף. חבר הכנסת אקוניס – –
– – אני לא גרה ברוטשילד, אני גרה בדירת שותפים ביפו. עלות כל הדירה היא 7,000 שקל, אף שהעלו לנו השנה את השכירות – – –
– – – עם עוד שלושה שותפים – – –
חבר הכנסת שמולי, שהזכרת גם אותו, מתגורר בלוד. אולי זה מפתיע אותך, גם לוד לא נמצאת ברוטשילד.
חבר הכנסת אקוניס, דיברת על מקורות המחאה – – –
חברי, מקורות – כבוד היושב-ראש.
חברי סיעתי היקרים, אני מבקשת שגם אתם תקשיבו לי. חבר הכנסת אקוניס, אתה בזת למקורות המימון של המחאה החברתית. אני מבינה שהמחאה החברתית – שחצי מיליון אזרחים ישראלים יצאו אליה – יש בעיה עם מקורות המימון שלה. אז בוא, תן לי לספר לך. את הפגנות המחאה החברתית מימנו, בין היתר, תנועות הנוער והתאחדות הסטודנטים – –
– – גופים לא לגיטימיים, אולי גם נגדם תוציא חוק. יכול להיות שצריך להרחיב את חוק העמותות ולחוקק חוק נגד כולם – –
– – כי כל מי שמממן מחאה נגד המדיניות האכזרית של ממשלת ישראל, צריך להוציא חוק נגדו. באופן כללי אולי צריך גם להוציא חוק נגד מחאות חברתיות. הרי מחאות חברתיות פוגעות באמון הציבור, כנראה, בממשלה. אבל תן לי לספר לך, חבר הכנסת אקוניס: אני לא ראיתי, מאז שאנחנו יצאנו לרחובות במאות אלפים, שבוע אחרי שבוע, שינוי אחד חיובי שהממשלה הזו, שעדיין עומד בראשה אותו ראש הממשלה, בנימין נתניהו – שהממשלה הזו עשתה משהו לטובת אותם מוחים. לא ראיתי עדיין צעד אחד. ועל זה אני שואלת אותך, חבר הכנסת אקוניס, איך אתה לא מתבייש? איך אתה לא מתבייש לעמוד פה ולפזר שקרים – שקרים – על המוחים – –
– – על חברי כנסת שיושבים כאן שיצאו מהמחאה.
איך אתה לא מתבייש, בזמן שכל השקרים האלה נועדו להסתיר מדיניות שלא השתנתה במילימטר, במילימטר. שום דבר לא השתנה מאז שאנחנו יצאנו לרחובות. ובגלל זה אנחנו נמצאים כאן, כדי לדרוש מכם לעשות את השינוי הזה ולהחליף אתכם ולעשות את השינוי בעצמנו. תודה.
תודה רבה, כבוד היושב-ראש. מפרסומים עולה שהוועדה למלחמה בעוני נעזרת בחברת "מקינזי". ברצוני לשאול: 1. האם חברה פרטית ומוּנעת רווחים הנה גורם מתאים לייעוץ על מלחמה בעוני? 2. מה הם פרטי ההסכם בעל-פה או בכתב עם החברה בתמורה לייעוץ שתיתן לוועדה? תודה.
תודה לך, כבוד השר. אני רוצה, ראשית, כמובן, לברך על הקמתה של הוועדה. הסיטואציה כמובן דורשת פתרון דחוף ומיידי. אבל אני מוכרחה לחדד את השאלה שלי. אחת הסיבות הברורות שהביאו לעלייה בעוני – וכבודו בוודאי מודע לכך – היא העובדה שהשכר בישראל נשחק ולא עלה בעשור האחרון, ומהצמיחה שהייתה פה לכאורה, מי שנהנו היו רק קומץ מאוד קטן של בעלי הון. בנוסף, ההפרטה של השירותים החברתיים הובילה להידרדרות באותם שירותים וכיוצא בזה. האם אתה סובר שחברה פרטית בעלת אינטרסים כלכליים ברורים, שאינה בכלל חברה ישראלית – האם אין סתירה בין האינטרסים של אותה חברה לבין האינטרסים שלנו במלחמה בעוני? האם לא היו חברות ישראליות, גופים ממשלתיים, מכוני מחקר ציבוריים, שהיו יכולים לבצע את המשימה הזאת באמינות גבוהה יותר ובתוך שירות לחברה הישראלית, ולא, חלילה, לאינטרסים אחרים? פה אומר משהו על הפרו-בונו: מאוד יפה, ואני הראשונה לברך עסקים שתורמים לחברה ורוצים להעניק לה תרומה משמעותית מהידע שלהם ומניסיונם. אבל יש פה קרבה אדירה למקבלי החלטות בולטים שהחברה הזאת זוכה בה בתמורה לאותה מתנה, כביכול, שהיא נותנת, כך שאי-אפשר לדבר על יחסים שלכאורה נובעים אך ורק מטוב לב. אנחנו חייבים, אף-על-פי שאנחנו מברכים על התרומה – אנחנו חייבים לבדוק ולברר שאין פה מניעים שהם לא אך ורק לטובתו של הציבור הישראלי.
אין בעיה. תודה, כבוד היושב-ראש, כבוד השר, במסגרת אותה העברה למשרד הביטחון שדיברה עליה חברת הכנסת אורלי לוי אבקסיס – העברה שגודלה עומד על יותר מ-5 מיליארד – 5.1 מיליארד שקלים – אכן הועברו כספים גם ממשרד השיכון, אבל הועברו גם 1.4 מיליארד שקלים ממה שהוגדר בוועדת הכספים כעודפים בביטוח הלאומי. הביטוח הלאומי, כולנו יודעים, נמצא בגירעון אקטוארי אדיר ונכנס לגירעון שוטף של 2.8 מיליארד שקלים בשנה. ב-2012 זה עמד על 3 מיליארד שקלים. כמו כן, בדוח שביקשנו ממרכז המחקר של הכנסת נכתב, שחור על גבי לבן, שבשנת 2054 לא יהיה יותר כסף בביטוח לאומי בכלל. על הסכנה הזאת כבר דובר, גם בוועדה המשותפת וגם בוועדת טרכטנברג, ונגזרו ממנה כל מיני השלכות וצעדי ביצוע, כמו למשל העלאת הפרשות המעסיקים לביטוח לאומי ודברים אחרים; גם ההעלאה הזאת בוטלה או לפחות הוקטנה רק לפני שבועיים, על-ידך, אדוני – – –
השאלה שלי: מה המלצתכם או מה עמדתכם לגבי המשך קיומו של הביטוח הלאומי? איך אתם מבטיחים שלא יוקטנו הקצבאות או יבוטלו הקצבאות לחלוטין? מה הם הצעדים שאתם הולכים לנקוט? ומדוע הביטוח הלאומי משמש כמה שנראה כקופה קטנה של משרד האוצר, כדי להעביר כספים למטרות שכרגע גיליתם עליהן? תודה.
אני שאלתי שאלה מאוד ספציפית על תקציב ביטוח לאומי ולא על תקציבים אחרים.
זאת לא השאלה. כבוד השר, השאלה שלי הייתה על הביטוח הלאומי, שאלה מאוד מאוד ספציפית על 1.4 מיליארד שקלים שיצאו מהביטוח הלאומי ועברו למשרד הביטחון. שאלתי אותך כמה שאלות מאוד מאוד ברורות, מה התשובה עליהן? לא על העברות תקציביות באופן כללי, בית-המשפט כבר יכריע בשאלה הזאת.
פשוט אין לך תשובה ביחס להעברה הספציפית הזאת.
בגנים שיש בהם 35 ילדים או 40 ילדים, ויש בהם גננת או סייעת אחת, זה לא אומר שזה חוק חינוך חינם; זה אומר שיש פה זילות והפקרות של הילדים האלה.
אבי, למה אנחנו עושים את החוק הזה לכתחילה? אנחנו עושים אותו כי אכפת לנו מהחינוך בגיל הרך, כי אנחנו יודעים שזה מה שמשפיע על ההתפתחות של הילד בעתיד.
מה שאני אומרת, שצריך פעם אחת ולתמיד, אחרי 30 שנה שהדבר הזה מתעכב, לבצע את זה כמו שצריך. זה מה שאני אומרת. זה הכול.
לא, זה לא מה שאני אומרת. מה שאני אומרת זה לעשות כמו שצריך במקום לעשות ככה, על הדרך.
כבוד היושבת-ראש, כנסת נכבדה, חוק חינוך חינם חובה נחקק ב-1984. לי זה מרגיש כאילו זה היה לפני הרבה מאוד זמן, אבל יכול להיות שזו תחושה סובייקטיבית, פשוט עדיין לא נולדתי ב-1984, אבל נראה שלממשלת ישראל, לממשלות ישראל, לא מדובר במספיק זמן, לפחות לא במספיק זמן כדי ליישם חוק שכבר נחקק. כמעט 30 שנה. אז יכול להיות שצריך לחכות עוד 30; בסך הכול שהורים ייאזרו בסבלנות. מה זה חוק חינוך חינם? מה זה אומר? במדינה שיש בה חברה מתוקנת, הצורך לתת, לספק שירותי חינוך מגיל צעיר – ופה אני אוסיף את התקווה שזה לא יסתיים בגיל שלוש אלא יתחיל מגיל אפס, כפי שזה צריך להיות – –
– – כך זה צריך להיות – מבוסס על הרצון שלנו לכונן חברה טובה, מתוקנת, בריאה, שבה כל ילד וילדה יכולים למצות ולממש את הפוטנציאל שלהם, ללא קשר למקום שבו הם נולדו, ללא קשר לרמה הכלכלית של הוריהם וכו' וכו'. בישראל, בעקבות הפרטה מכוונת, אטית אבל ברורה, של מערכת החינוך, אנחנו יוצרים מערכת נפרדת – מערכת אחת לעשירים ומערכת אחת לעניים. זו המגמה שבה אנחנו הולכים, והחוק הזה הוא משהו שנועד להקל במעט את הסיפור הזה. ולמה הוא מתמסמס? הוא מתמסמס בגלל ביורוקרטיה, בגלל היעדר נורמות בחקיקה עצמה, בהגבלות ובמגבלות שנמצאות על החוק הזה, בחוסר יכולת לקבל החלטות. פשוט סחבת. משרד החינוך, אבי – אני שמעתי את חבר הכנסת וורצמן, שמעתי את טענותיך, אני גם מכירה את מה שנאמר בתקשורת. משרד החינוך טוען שהחוק מתקיים היום על 92% מהילדים, אבל המצב הזה פשוט לא נכון, מאחר שהחוק לא מתקיים כפי שהוא צריך להתקיים. היום מה שקורה זה שאנחנו רואים גני-ילדים שיש בהם 35 ילדים ולפעמים 40 ויש בהם גננת אחת וסייעת אחת. שני אנשים מבוגרים – –
– – על כל כך הרבה ילדים. זה פשוט לא ייאמן.
תן לי לומר לך, זה לא חוק חינוך חינם; זה חוק חינוך זול. זה חינוך רע. ואני גם אסביר לך למה זה חינוך רע. כי כשילד מבין שהוא צריך לבכות ממש ממש חזק כדי שישמעו אותו, זה חינוך רע; וכשילד מבין שאין לו מה לדבר כי אף אחד לא ישים אליו לב, זה חינוך רע; וכשילדים חוזרים הביתה עם מכנסיים מלוכלכים מצרכים בגלל שהגננת לא החליפה להם כי היא לא שמה לב, זה חינוך רע. ואני מקבלת פניות כאלה מהורים שהסייעת התקשרה אליהם באמצע היום בגלל שהיא לא יכולה להחליף את החיתול והיא מבקשת מההורים לבוא לגן ולעשות את זה. זה חינוך רע, זו פשוט הפקרות. וזה עוד לפני שהתייחסנו לסייעות, הסייעות שנכנסות לאותם גני-ילדים. מה נדרש מאדם על מנת להפוך לסייעת? 12 שנות לימוד, זה הכול. זאת אומרת, תנסו לחשוב על ההקבלה הבאה, שהרופא לתינוקות יהיה סטודנט לרפואה בשנה הראשונה, כאילו שלגיל צעיר אפשר לתת מישהו עם פחות ניסיון. הרי זה בדיוק הפוך – הגיל הצעיר הוא הרבה הרבה הרבה יותר חשוב. אנחנו מוכרחים לשים את מיטב המשאבים לאותו גיל. ממש הבוקר שוחחתי עם כלת פרס ישראל לחינוך פרופסור רינה קליין, והיא פורסת בפנינו ומפצירה בנו להסתכל באותם מחקרים שמוכיחים שחור על גבי לבן שמה שאנחנו מקדישים והמשאבים שאנחנו נשים לאותם ילדים בגילים הצעירים ביותר הם שיקבעו את עתידם, התפתחותם הקוגניטיבית – –
– – התפתחותם החברתית; אפילו התפתחותם הנפשית תלויה במה שנשקיע בהם באותן שנים רכות. זו האחריות שלנו, זה מה שהמדינה חייבת לעשות. ב-OECD הבינו את זה, ולכן בשנים האחרונות משקיעים תקציבי עתק בחינוך לגיל הרך. בארצות-הברית הבינו את זה, ולכן אובמה שופך כספים על חינוך בגיל הרך ועל טיפול בגיל הרך. זה מה שיראה מה שיקרה, וזה מה שיטפח את הילדים האלה לשנים הבאות. דאגה לעתידה של החברה הישראלית זו דאגה לחינוך בשנים המוקדמות. זו חובתנו כמדינה. למסמס את החוק הזה במשך 30 שנה זה פשוט בושה. זה לא סתם שאנחנו דרשנו את החוק הזה במחאה החברתית כאחת הדרישות המובילות. זה לא סתם שדוח טרכטנברג המליץ על יישום ההחלטה הזאת. הכול לא קרה סתם. לא סתם, סליחה, מפלגת השלטון התפארה בחוק הזה בקמפיין הבחירות האחרון שלה. זה לא סתם. אנחנו יודעים כמה זה חשוב. הגיע הזמן שתיישמו. תודה.
מדברים ומדברים, ומה עושים? – – –
– – למה לא לפרסם גם את הדיונים?
אם זה ענייני, מה הבושה בפרסום הדיון?
דיון אמיתי, אז זה משוחרר מפרוטוקול? אי-אפשר לנהל לעיני הציבור דיון אמיתי – – –?
לעיני הציבור. כל הציבור – – – דיונים אמיתיים?
איזה דיון יש פה על ההצעה?
אם מדובר בעניין שהוא לא פוליטי – – –
אם מדובר בעניין שהוא לא פוליטי, מה הבושה?
מול הציבור אי-אפשר להגיד את האמת?
– – זה לא עסק, זה מדינה. זה לא עסק.
לא, זו מדינה, אתם אנשים נבחרים – –
– – הציבור משלם לכם משכורת, אתם חייבים לתת לו דין-וחשבון.
– – זו לא חברה, זו מדינה – –
– – זו מדינה. בחברה לא בוחרים אותך – – – משלמים לך משכורת.
זה אנשים שמשלמים את השכר שלך, כל העולם ואשתו.
תודה רבה. בתחילת החודש הכריז שר האוצר כי הוא מתכוון להקפיא את כל העברות הכספים להתנחלויות בגין הקפאת בנייה, בעקבות תחקיר של ערוץ 2 שהוכיח שמועצת יש"ע השתמשה בכספים האלה, שהיו אמורים לעבור לרשויות, לצורכי תעמולה פוליטית, ולעתים בניגוד למדיניות הממשלה. כל הדבר הזה הותנה בתחקיר שהיה אמור להיערך במשרדכם, והיה אמור גם להסתיים לפני שבוע, לפי מה שטען שר האוצר בתקשורת. איפה עומד התחקיר הזה? מתי בכוונתכם לפרסם את תוצאותיו?
תודה לך. כבוד סגן השר, שאלה שגם היא בהמשך לסוגיית השוויון בנטל. במהלך הדיונים דרשתם בתוקף הארכה של שירות הנשים בצה"ל. אני שואלת מהי עמדתך ומהי עמדת השר לגבי הפטור שמקבלות נשים דתיות, הפטור האוטומטי שהן מקבלות מהשירות. האם הן לא צריכות לשאת כמונו בנטל? ובתוך כך – – –
לא קשור, גם נשים דתיות ציוניות רגילות. האם הן לא צריכות או לא יכולות לשאת בנטל בדיוק כמוני? ומתוך כך אני גם רוצה לשאול לעמדתכם לגבי אותו פטור שיקבלו כל בוגרי החינוך הממלכתי-דתי במסגרת הישיבות הציוניות הגבוהות עד גיל 23, מה שכמובן אומר שלאחר מכן מי יודע כבר כמה זמן הם ישרתו ואם בכלל; וכמובן גם על ישיבות ההסדר, שגם תלמידיהן מקבלים פטור מרוב השירות הצבאי, בזמן שאנחנו כל כך מתעקשים לגייס את החרדים. הייתי רוצה לדעת מדוע כל אלה מנסים לקצר את השירות שלהם ולהתחמק משירות, וכמובן מה עמדתכם האישית בסוגיה הזאת. תודה.
בוא נדבר גם על זה. אבל אני שואלת אותך עכשיו ספציפית.
הצבא רוצה לגייס עכשיו גם – – –
אני לא מדברת עליהן, אני מדברת על נשים שהן באמת דתיות. למה הן לא יכולות לשרת? אם אתם רוצים להאריך את השירות לנשים חילוניות, אתם אומרים שצה"ל צריך את הנשים, למה שהנשים הדתיות לא ישרתו?
מה מונע מהן גם להחזיק נשק?
אבל היית באמצע התשובה שלך.
תודה. כבוד סגן השר, החלטות ממשלה 3610 ו-167 קובעות שמשרדך יפרסם אחת לשנה דוח שסוקר את כלל המשאבים שהועברו בשנה למוסדות חינוך ברמת המוסד וברמת התלמיד, כפי שמופיעים בנתוני משרדך וכפי שהתקבלו מהרשויות המקומיות ובעלויות החינוך. רצוני לשאול: מדוע לא פורסם הדוח מעולם? כאן גם המקום להגיד שהחלטת הממשלה הראשונה התקבלה באוגוסט 2011, ותאריך היעד שנקבע היה דצמבר 2011. תודה.
זה היה אמור להתפרסם בדצמבר 2011.
אבל החלטת הממשלה הקודמת דרשה שזה יפורסם עד – – –
המערכת שאמורה לפרסם את הנתונים כבר הייתה אמורה להיות מוכנה לפני שלוש שנים.
אני מבקשת – – – שאלה בבקשה.
קודם כול, המערכת שאמורה לפרסם את הנתונים האלה הייתה אמורה להיות מוכנה כבר בדצמבר 2011. זה לא היה בתקופתכם, אבל כשאתם נכנסתם למשרד ההחלטה הזאת עמדה על השולחן ונדחתה כבר במשך שנתיים, ויש לתת על זה את הדעת. שנית, מאחר שאנחנו רוצים להיערך לקראת התקציב הבא, כדאי מאוד שאנחנו נוכל להכיר את הנתונים ושהציבור יוכל להכיר את הנתונים של השנה הקודמת, ובשביל זה אי-אפשר לחכות עד לסוף השנה העברית. צריך לקבל את הנתונים האלה של דצמבר האחרון, וגם את הנתונים האלה אנחנו לא קיבלנו. אני רוצה לקבל ממך איזשהו תאריך יעד: מתי זה יפורסם, וגם כן, אם תוכל לעזור, איפה זה יפורסם. אני חושבת שיש חשיבות רבה – ואני מודה לך על שאמרת שאתם מדגישים את השקיפות – שהדבר הזה יפורסם באופן שכלל הציבור יוכל לראות אותו ולפני שיתקבלו החלטות עתידיות.
אתה רוצה להגיד לי שאין לכם נתונים של כמה – – –?
לא, היא הייתה באוגוסט 2011.
– – – על התקציב הבא. כשאתם תגישו את בקשת תקציב 2015, אתם הולכים לעשות את זה בלי שיש לכם הנתונים הקודמים? הרי יש לכם הנתונים.
דיון התקציב יהיה עכשיו. הוא יהיה באפריל, הוא לא יהיה בסוף השנה.
מאיר, איפה נתקע היום משרד האוצר? הם גם לא הגיעו לוועדה.
אדוני היושב-ראש, תודה, כנסת נכבדה, בגיל 18, בדיוק שבוע לאחר שסיימתי את התיכון, הלכתי להתנדב לשנת שירות כמדריכה לנוער בסיכון. בתום השנה התגייסתי לקורס טיס. הודות לבג"ץ אליס מילר, שעבר רק כמה שנים לפני כן, זכיתי להתגייס לקורס הזה. למעשה, אנחנו הנשים היינו צריכות להתחרות על זכותנו לשרת בשירות מסוכן יותר מהרגיל. זכינו, בנות ישראל, בזכות היסוד שלנו לשאת בנטל. כמו זכויות רבות אחרות גם על הזכות הזאת היינו צריכות להילחם. כמה משונה שבמקביל למלחמה הזאת שלנו יושבים פה, בבית הזה, פוליטיקאים אינטרסנטים ונלחמים בדיוק על הזכות ההפוכה: לשמוט את בניהם ובנותיהם מהשירות הצבאי והלאומי, לפטור אותם מהנטל. סקירה קצרה של הישגי הוועדה הזאת, לשוויון בנטל: יש כמה חרדים שאולי יגויסו ב-2017; הדתיים יגויסו אם ירצו, אבל גם יקבלו כל מיני פטורים על בסיס הישיבות הגבוהות או שירות מקוצר בישיבות ההסדר; הנשים הדתיות ימשיכו להיות פטורות משירות וינותבו לשירות לאומי לשנה עם אופציה. בעצם, אם לומר זאת בפשטות, בבואם ללשכת הגיוס יצהירו הנער או הנערה עד כמה הם מאמינים באלוהים. מאמינים מאוד? פטור מלא, בעזרת השם; מאמינים אבל אחרת? פטור חלקי; לא מאמינים מספיק? יאללה, למלחמה. הציבור הדתי מזדעק כשהוא שומע את הנתונים האלה, ובצדק. הנתונים האלה מביישים את הצעירות והצעירים הדתיים הרבים שמקריבים את שנותיהם היפות ביותר לטובת שירות המדינה רק כדי לראות קבוצה קטנה באה וסוטרת על פניהם. הרי ערך השירות למען הכלל הוא ערך עליון ביהדות גם לגברים וגם לנשים. אין עוררין על כך שבשורות הקצונה הצה"לית עומדים המון חובשי כיפה ושבנות השירות הלאומי מקדישות את נפשן למען האוכלוסיות החלשות ביותר. אבל יש הבדל משמעותי, וההבדל הוא בעצם הבחירה; בפריבילגיות שמקבלים צעירים וצעירות דתיים, שלחילונים אין. על-פי החוק החדש, כל בוגר של החינוך הממלכתי-דתי יוכל לקבל פטור עד גיל 23 לטובת הישיבות הגבוהות. 1,500 חיילים יגויסו בכל שנה למסלול ישיבות ההסדר שבו ישרתו בפועל רק 17 חודשים, מקסימום. בזמן המסלול הזה הישיבות מתוקצבות מקופת משרד הביטחון בעבור כל תלמיד, שגם זכאי לנסיעות מוזלות בתחבורה הציבורית ולזכויות בביטוח הלאומי. חיילים נשואים יקבלו סיוע חודשי נוסף של כמה אלפי שקלים. רבים מהם יספיקו ללמוד לפסיכומטרי, להרוויח כמה נקודות לתואר, וכל זה בזמן השירות. ומי שיצאו לקצונה יחתמו רק על עוד חצי שנה – 22 חודשים בסך הכול. לא סתם אמר הרב לאו כבר לפני זמן רב ששירות ההסדר תם לפני 40 שנה; או הרב סדן, מייסד וראש המכינה הקדם-צבאית בעלי, שאמר שבהסדר עושים "צבא מהצד". וכמה זה יעלה לנו?
22 מיליון, ועוד 14 מיליון שעוברים בשקט דרך ועדת הכספים, שלושה חודשים אחרי שאושר התקציב, ועוד 6 מיליון בשנה הוצאות על המשפחות. זה לפני הטבות הביטוח הלאומי והתחבורה הציבורית. וכל זה לא למען ביטחון המדינה, אלא רק למען חוזקן של מפלגות מסוימות בבית הזה. ומה עם הנשים? 25% מהנשים הדתיות מתגייסות לצבא, ורוב האחרות לשירות לאומי, אבל רק 20% מהן ממשיכות לשנת שירות שנייה. הן רוצות לשרת בצבא, אבל באים אליהן לבית-הספר ואומרים להן שבצבא הן יהפכו למזרן הפלוגתי. מרחיקים אותן – – –
רק עוד כמה שניות, בבקשה, זה נורא נורא חשוב לי לדבר על כל הפרטים, ולא לשמוט. צה"ל מדווח שלא פעם בתי-ספר ואולפנות לא מאפשרים לנציגיו להסביר לנערות על התפקידים השונים שיוכלו למלא בצבא, להנגיש בעבורן את השירות. במקביל השירות הלאומי נתפר כך שיוכל לפתות אותן אל המסלול הזה. וכך אנחנו יוצרים מערכת שירות נפרדת – אחת לבנים ואחת לבנות. אחת לבנים דתיים מול אחת לחילונים, שמשרתת בעיקר אינטרסים פוליטיים. בעוד המדינה מזרימה תקציבי עתק לחיילי ישיבות ההסדר היא מאפשרת למפלגות הימין לבנות לעצמן את הגייסות העצמאים בתוך צה"ל, כאלה שברגע האמת יעשו את דבר המפלגה או הרב, ולא את דבר המפקד. אז תגידו לי, איך קרה שדווקא "מר שוויון בנטל", ראש מפלגת יש עתיד, הפך למשרתם של האדונים האלה? איך קרה שמפלגת הבית היהודי, המפלגה הקרבית כל כך, מסיתה את חיילי צה"ל כך שיהיו נאמנים לרבנים ולא לצה"ל? ואיך שני הפוליטיקאים שכרתו ביניהם ברית אחים הולכים ומשסים את הציבורים שלהם זה בזה, מחפשים להם פטורים, מפרידים ביניהם?
פה אני אסיים באמת. אני לא פונה אליכם בהצעת אי-אמון רגילה, אני רוצה לפנות אל לבכם. עצם הדיון הזה כואב. הוא כואב לי, משום שבדיוק אותם ציניקנים גם מבדילים בין דם לדם, משסים ציבור אחד באחר, סופרים גופות, שואלים כמה נהרגו בכל צד, אבל לא מדברים על כמה איבדנו מול מי שאיים להורגנו, אלא אם ההרוגים חבשו כיפה או באו מקיבוץ; אם יש לנו יותר הרוגים מתל-אביב או מכפר-עציון. את השאלות האלה אני שמעתי כאן לא פעם בשבועות האחרונים, וזה, חברים, שיח שמטיל בכולנו בושה גדולה. זו לא החברה שאנחנו רוצים לחיות בה.
שוויון זה שכולם משרתים זמן אחיד, שנתיים, שירות צבאי או שירות בקהילה; שוויון זה גם שכולם זכאים לאותן זכויות אזרחיות, ככל אזרח אחר – –
– – ושוויון אחד כרוך בשוויון השני. וככל שנאחר לקיים את הדיון הזה, חברים, ככל שנכפה על הדור שלנו – –
– – ועל הדורות הבאים את הקרע ואת ההפרדה, כך נפגע בביטחונה של מדינת ישראל; בביטחונה הפיזי – –
– – אבל בעיקר בביטחונה האנושי. תודה.
כבוד היושב-ראש, תודה, כנסת נכבדה, לפני קצת יותר משנה אימץ הרמטכ"ל בני גנץ את מסקנות ועדת הבדיקה של ראש אכ"א, האלופה אורנה ברביבאי, וקבע: כל החיילים נדרשים להשתתף בטקסים רשמיים, גם אם מופיעות בהם זמרות. הרמטכ"ל הכריע בסוגיה הרגישה הזאת החלטה אמיצה, לא נכנעת, לא מתחנפת. החלטה כזאת, למרבה הצער, כנראה לא הייתה עוברת בעוד חמש שנים מעכשיו. למה? כי צה"ל הולך לשנות את פניו מן הקצה אל הקצה. כולם עסוקים בימים אלו ברמות השוויון שיביא אתו חוק השוויון בנטל. אבל כשהם אומרים "שוויון בנטל" הם מתכוונים לשוויון בנטל בין גברים, כי אף שיושבת-ראש הוועדה לשוויון בנטל היא אישה, בדיון עצמו הנשים הן שקופות, נעלמות. אנחנו הנשים הרי ממילא נישא בנטל בסוף, בדיוק כפי שאנחנו נושאות בנטל הפערים בשכר, בדיוק כפי שאנחנו נושאות בנטל המחסומים בשוק העבודה, בדיוק כפי שאנחנו נושאות בנטל מטלות הבית, בדיוק כפי שאנחנו נושאות בנטל ההפרדה המגדרית במדדים לזכאות לסיוע מהמדינה בעת הצורך. אנחנו הנושאות בנטל. ועכשיו נישא בעוד נטל. את אחד המאבקים העיקריים שלנו, על שבירת תקרות הזכוכית והגעה לעמדות כוח, אנחנו נמסמס כאילו לא היה. הדיונים על השוויון בנטל השמיטו שאלה קריטית: איך ייראה צה"ל, הצבא שלנו, ביום שאחרי? אחרי שנים שבהן נשים מופלאות ואמיצות דאגו לפרוץ למעננו את הדרך לתפקידים בכירים, למען כל חיילת שחפצה בהם, העבודה הזאת עלולה לרדת לטמיון. נקודת המוצא שממנה יצאה הוועדה לשוויון בנטל היא שהמחיר לשילוב חרדים הוא יצירת מסגרות נפרדות לגברים ולנשים, או במילים אחרות, הסתרת הנשים מטעמי צניעות. צה"ל מפנים את הנחת העבודה הזאת כבר היום ביחידות מיוחדות לחיילים חרדים, יחידות שאין בהן בכלל נשים – לא מפקדות, לא פקידות, לא מש"קיות ת"ש, לא מדריכות ספורט. במציאות הזאת לא צריך יותר מדי כדי להבין מהי המשמעות האמיתית של חוק השוויון בנטל: יותר יחידות לחרדים בלבד, יותר תפקידים שנסגרים בפני נשים. חייבים לדבר על זה עכשיו, לפני שנמצא את עצמנו במסע חזרה אל ימי הביניים בלי ששמנו לב. צריך למתוח איזשהם גבולות. ההשלכות של ההפרדה הזאת כמובן לא יסתיימו בצבא; אם אכן יתממשו ההבטחות של יש עתיד, והחיילים החרדים המתגייסים ישתלבו לאחר מכן באקדמיה, בשוק העבודה, מי מבטיח לנו שההפרדה וההדרה לא יחלחלו גם לשם? זה קורה כבר היום: במערכות ההשכלה הגבוהה הוקמו בשנת הלימודים האחרונה עשרה קמפוסים חרדיים בתוך מוסדות אקדמיים מוכרים: באוניברסיטה העברית, בטכניון, ב"בצלאל" ועוד. ההשתלבות של סטודנטים חרדים במערכת ההשכלה הגבוהה היא מבורכת, היא משמעותית מאין כמוה לחברה הישראלית, אבל צעד קדימה לא חייב תמיד לבוא במחיר של שלושה צעדים אחורה. מוכרחים להבין מה המשמעות האמיתית של ההחלטות האלה: העמקת חוסר השוויון בין גברים לנשים, וזה רק בגלל האופן שבו הן מתבצעות, לא בגלל ההחלטות עצמן. סטודנטים חרדים לא מוכנים ללמוד אצל נשים, כך שהן היום פשוט מודרות ממערכות שלמות. 5,000 סטודנטים חרדים לומדים היום במוסדות להשכלה גבוהה, בעוד שנתיים המספר שלהם צפוי לעלות ב-60%, אז בעצם יש לנו 8,000 סטודנטים חרדים, שלא מוכנים ללמוד אצל נשים. תבינו, במוסדות לנשים גברים כן יכולים ללמד; פשוט במוסדות לגברים נשים לא יכולות ללמד. זו פגיעה של ממש בסיכוי של נשים להתקבל לעבודה במקומות כאלה, כי יגיע מועמד גבר ותגיע מועמדת אישה – הוא יכול לעבוד בכל מקום, והיא – מה לעשות, מוגבלת. מי תיזרק בסוף ותלך הביתה? וזו רק ההתחלה. מוסדות שונים חייבו נשים לחתום על הצהרה בכניסה למוסד: סטודנטית יקרה, כתוב בטופס שקיבלתי מסטודנטיות בקריית-אונו, הקמפוס חרדי, ובהתאם לכך את מתבקשת לכבד כללים. בין הדרישות חותמת הסטודנטית על כך שתתלבש כיאה לבת ישראל: החצאית באורך שמכסה את הברכיים; אישה נשואה עם כיסוי ראש; נעליים עם פלטפורמות מגושמות, לא ראויות לשימוש, ועוד דרישות כאלה וכאלה. אישה שלא חותמת על הטופס – מורחקת; גבר – אין טופס. אוניברסיטת בר-אילן הקימה מתחם נפרד לחרדים בפאתי הקמפוס, עם כניסה ויציאה נפרדת. לא קשה לנחש שנשים לא ייכנסו למתחם הזה. גם בשוק העבודה כבר אפשר לראות את ניצני השינוי; הממשלה מקדמת ומטפחת מקומות עבודה נפרדים לגברים ולנשים. שוב, חשוב להדגיש, אנחנו כן נאבקים על התאמת מקומות העבודה לנשים, לבעלי מוגבלות, ועוד ועוד, זה חשוב, אבל למה שהממשלה תטפח – – –
חלילה, חלילה, אבל אפשר גם וגם. תראה – –
– – כאן אנחנו מקום עבודה שיש בו נשים וגברים, חרדים וחילוניות – –
– – זה מקום עבודה שבו כולנו – – –
כבוד שר הפנים, פה יש שילוב ראוי, מופתי, של ממש, בין יהודים לערבים, בין דתיים לחילונים, בין חרדים לחילונים, הכול בסדר; למה אי-אפשר במקומות אחרים?
למה להוציא את הנשים? למה?
לא, הגישה שלי מגינה על זכויותיהן של נשים. למה לקחת אותנו אחורה? אתן לך דוגמה, כבוד השר. אין פה אפילו הליכה אחורה למעשה, כי בישראל, מדינה שהוקמה על-ידי נשים לא פחות משהוקמה על-ידי גברים, מעולם לא היה מצב כזה, של הפרדה. הוא לא היה, הוא מתחיל בשנים האחרונות, הוא דבר חדש. אנחנו מציבים את עצמנו ככה לא אחורנית, היסטורית, מבחינת מדינת ישראל – –
– – להפך, לצד כל מיני מדינות עם משטרים חשוכים, שבהן יש הפרדה, שנגדן אנחנו נלחמים, אנחנו נאבקים.
יש פתרונות חלופיים, ואת זה אני רוצה להדגיש. יש קמפוסים שחייבו למשל ששנת הלימודים הראשונה תהיה מופרדת בהתניה בכך ששנות הלימודים הבאות יהיו משולבות, כדי לקבל את התואר. זו למשל הסכמה. אנחנו רואים גם בהרבה מאוד מקומות עבודה חרדיים עבודה משותפת, למשל באמצעי התקשורת החרדיים – עבודה משותפת של נשים וגברים. ובראש ובראשונה אנחנו רואים כאן נשים וגברים, ואין שום בעיה של צניעות, אנחנו מסתדרים נפלא. הפרדה כזאת היא הפרדה מסוכנת. היא לוקחת אותנו אחורה, והיא תשפיע על כולנו, גם חילונים וגם חרדים. זה מתחיל בקטנה, בחוק שאף אחד לא מבין מה ההשלכות הרחבות שלו לעתיד, זה ימשיך בזה שיוקמו בתי-קפה נפרדים באוניברסיטאות, ואז מקומות בילוי נפרדים, בתי-קולנוע נפרדים, והשם יודע מה. אנחנו לא עבדנו כל כך קשה כל השנים האלה כדי ליפול אחורה במעידה של חוסר תשומת לב. הממשלה חייבת לעצור עכשיו את המגמה המסוכנת הזאת, להתנגד באופן גורף לכל מסלול שמאפשר הפרדה בין גברים לנשים, ולמצוא את החלופות.
התפקיד שלנו כחברי – ובטח כחברות – הכנסת הוא לא לתת להפרדה הזאת יד. אפשר להתקדם גם בלי ללכת אחורה. תודה.
– – – בעד נשים – – – אנטי-חרדים.
בעד נשים – – – אנטי-חרדים.
מה עם חרדיות? חרדיות קיימות, או שרק חרדים?
זה שלנו, חבר הכנסת חיליק בר. שר האוצר, מסתבר, אכן אימץ את החוק שלנו להגנה על שוכרי הדירות, אבל סגנו של שר האוצר, כפי שנודע לנו היום בבוקר, לא מכיר את החוק.
לנוכח התפטרויותיהם הרבות כל כך – נורא קשה לספור – של אנשי האוצר, נראה שבאמת משרד האוצר לא יודע איפה הידיים ואיפה הרגליים, ובטח ובטח לא יודע איפה הראש. הדבר הזה – אני אומרת לך, חיליק, כאזרחית ולא רק כחברת הכנסת – הדבר הזה אותי מאוד מאוד מפחיד, ואני באמת רוצה לתת פה כמה דוגמאות. הסיפור שאנחנו דנים בו עכשיו, אנחנו מדברים על נוסחה שהשתנתה בעשור האחרון – שוב, מי כבר יכול לספור כמה פעמים; נוסחה שאין בינה לבין מתמטיקה או חשבון בכלל שום קשר, ובינה לבין המציאות גם אין הרבה קשר. בואו נחזור עוד קצת אחורה ונחשוב על מה דנו פה רק לפני כמה חודשים. לפני פחות משנה סיפרו לנו שיש גירעון נוראי, מטורף, גירעון שהולך להביא לחורבן גדול של מדינת ישראל, חלילה, אם לא נטפל בו. ואז, בספטמבר נאלצנו בוועדת הכספים, נתבקשנו להעביר העברות תקציביות של עודפים. התגלו עודפים בתקציב, העברות תקציביות של עודפים בסך 17 מיליארד שקלים, עודפים שאפשר להעביר ולגלגל משנה לשנה. היום בוועדת הכספים נאלצנו להצביע על עוד חוברת כזאת, לכל המעוניין להסתכל, ובה יותר מ-11 מיליארד שקלים, גם הם בעודפים. חלק מהעודפים התגלו דווקא בתוך משרד האוצר. 370 מיליון שקלים משרד האוצר ביקש להעביר בתוך עצמו בגלל התחייבויות קודמות. אני יודעת שזה נשמע נורא משעמם, חברי חברי או חברות הכנסת, אבל אני מייד שאלתי מה הן אותן התחייבויות קודמות שהאוצר נדרש להעביר והתחייב בגינן, ועל כן צריך להעביר עכשיו, מה שגרם לו לשמור בתוך הקופה שלו, כקופת סתר כזאת, קופה סודית קטנה, 370 מיליון שקלים. לא יושבים פה נציגים או שר הרווחה, הממונה על הוועדה למלחמה בעוני. אני בטוחה שהוועדה למלחמה בעוני הייתה יכולה להיעזר ב-370 מיליון השקלים האלה. בטח גם משרד השיכון יכול היה להיעזר בזה לסיוע לזכאים בשכר דירה, ועוד ועוד. אבל משרד האוצר יושב מולנו בוועדת הכספים – יש פה כמה עדים מהוועדה שיכולים לחזק את עמדתי – ואומר שהוא לא ממש יודע איפה הכסף הזה, ומנסה להסביר לנו מה היו ההתחייבויות הקודמות, ומצליח להסביר רק לגבי 10 מיליון. נשארו לנו 360 מיליון שקלים שאי-אפשר להסביר איפה הם נמצאים, לאיפה הם הולכים; על מה התחייבנו? איפה זה צריך להיות? זה רק חלק קטן, קטנצ'יק, מאותם עודפים שהתגלו בקופה. עודפים אדירים שיושבים שם בצד בזמן שהאוצר סיפר לנו שצריך לקצץ, שאין מה לעשות, אין ברירה – השירותים החברתיים הולכים לסבול, ומה לעשות, עכשיו כשתצטרכו לחכות יותר זמן בתור לרופא, ועכשיו, כשתצטרכו לחכות הרבה הרבה יותר זמן עד שתוכלו להרשות לעצמכם דירה – כנראה שנים, עשרות שנים, אם אי-פעם – כל הדברים האלה הם הכרחיים, כי אם אנחנו לא נטפל עכשיו בגירעון אנחנו נתפרק. אבל מה? במקום לטפל בגירעון הזה, שכבר לא ברור לי אם הוא קיים או לא קיים, משרד האוצר לוקח את הכספים, מחביא אותם בצד, לא מאפשר למשרדים בכלל לגעת בהם או להשתמש בהם, ומייצר פה איזו קופה דמיונית שכל מטרתה קיצוצים וגלגול של כספים ממקום למקום. עכשיו, חבר הכנסת סלומינסקי, יושב-ראש הוועדה, באמת, את ההעברה הספציפית הזו הצלחנו לעצור בזכות – – –
– – – בזכות זה שהרוויזיה שלנו עברה ממש בטעות, לרוע – – –
תראו, חברי, אני יודעת שיש בינינו חילוקי דעות. אני יודעת גם שהשיטה הזו היא שיטה ישנה, או אפשר אפילו לומר שיש לה היסטוריה – אם לנסח את זה במילים נעימות יותר – היסטוריה ארוכה שבה יושבים ועוברים חברי כנסת בוועדה ורואים את הדבר הזה כדבר מובן מאליו, שכך ימשיך להיות. אבל, חברי, אזרחי ישראל לא מוכנים יותר שכספי המסים שלהם יעברו ככה ממקום למקום ללא ידיעתם. מה שקרה היום בוועדת חוקה, שם הופלה הצעת חוק שניסתה לקדם שרת המשפטים ציפי לבני, לחשיפת התקציב של החטיבה להתיישבות – אגב, בשבוע הבא בוועדת הכספים החטיבה להתיישבות הולכת לבקש מאתנו להצביע על העברה של 177 מיליון שקלים לטובתה. החטיבה להתיישבות, שמתביישת להראות לציבור מה קורה בתוך התקציב שלה, שהממשלה מאפשרת לה להסתיר את התקציבים שלה, באה אל הציבור הישראלי ומבקשת ממנו 177 מיליון שקלים? איזה מין חוצפה זאת? אתם רוצים את כספי הציבור הישראלי בכספי מסים, שהציבור עובד למענם כל כך הרבה זמן. מקדיש את חייו, משלם כל כך הרבה כסף במסים. אתם רוצים את הכסף הזה? בבקשה, תתכבדו ותספרו לציבור הישראלי מה אתם עושים עם הכסף הזה. אם אתם לא מסוגלים לספר, אם אתם לא יודעים, אם אתם מנסים להסתיר – אל תבקשו. זה לא עובד ככה. השיטה הזאת לא יכולה להימשך. אין לה סיכוי, כי בסופו של דבר הציבור היום הוא לא אותו ציבור שהיה פה לפני כמה שנים. הציבור של היום לא מוכן לראות את הנזילות הזו, שנעשית בכספים שהוא עובד לטובתם כל כך הרבה זמן. השיטה הזו לא הולכת להימשך. תודה.
תודה. אני מקווה שהציבור ששומע אותנו עכשיו, או צופה בנו, כבר יודע היום שיש במדינת ישראל שני תקציבים: יש התקציב שעובר פה בכנסת, ואנחנו מצביעים עליו, ואם אנחנו נצביע נגדו הממשלה תיפול, זה הבעת אמון בממשלה; ויש התקציב הסודי, שעובר דרך ועדת הכספים. בשקט בשקט, מדי שבוע אנחנו מתבקשים בוועדה להצביע על מאות מיליוני שקלים, ולפעמים על עשרות מיליארדים, שעוברים בתוך התקציב ומשתנים ממשרד למשרד, ולא פעם עוברים לכל מיני מטרות שהציבור הישראלי לא מכיר אותן, לא מכיר בהן, לא היה מסכים אתן, וכך הממשלה יכולה להסתיר את סדר העדיפויות האמיתי שלה. אז מעכשיו, בכל שבוע שבו יש העברות תקציביות אני אסקור בפניכם את המספרים, כדי שהציבור יוכל לשפוט, וגם חברי הכנסת שלא מגיעים לוועדה. היום העברנו 619 מיליון שקלים, מתוכם 50 מיליון שקלים עברו למשרד ראש הממשלה לטובת מטה הסייבר ותוכנית הסייבר הלאומית; 176 מיליון שקלים – למשרד התיירות; 2.5 מיליון שקלים – להילולת קבר הרשב"י; 112.6 מיליון שקלים לטובת משרד התיירות להוצאות שיווק, ועוד הרבה מאוד מספרים ארוכים. מעכשיו, בכל שבוע נסקור מחדש את המספרים, כדי שנבין באמת איפה נמצא הכסף שלנו ואיפה הכסף של אזרחי ישראל.
תודה רבה, כבוד היושב-ראש. גם השבוע עברו בוועדת הכספים מיליארדי שקלים הרחק מעין ציבור, כמובן מכספי הציבור, בלי שמשרד האוצר מסכים לשנות את השיטה האיומה הזאת של סחר בכספים, כאילו מדובר פה בקומבינות פוליטיות ותו לא. בין היתר עברו 2.7 מיליון שקלים לחינוך יהודי בתפוצות, 7 מיליון שקלים לתרבות יהודית, 74 מיליון שקלים למאגר הביומטרי, 78 מיליון שקלים למשטרה, 2 מיליון שקלים למימון מפלגות, 2 מיליון שקלים לאסטרטגיה במשרד התיירות, 33 מיליון שקלים בעודפים למשרד הביטחון, 23 מיליון שקלים לתיאום הפעולות בשטחים, 17 מיליון שקלים לפיתוח מבני דת, ועוד, ועוד, ועוד. בסך הכול יותר מ-4 מיליארד שקלים עברו השבוע. אני אמשיך לסקור את הכספים האלה מדי שבוע, עד שמשרד האוצר יתחיל לגבש נוהל שקוף, אמיתי ויעיל להעברת תקציב המדינה. תודה.
כבוד היושב-ראש, תודה רבה, לפני קצת יותר – כמעט שנה, בעצם, נלחמנו ממש כאן נגד גזירות התקציב האיומות שהפילה עלינו הממשלה הזאת: על קצבאות הילדים ונגד הפגיעה במעמד הביניים, נגד הפגיעה בהורים צעירים, בקשישים בישראל. 4,700 הסתייגויות הגישה האופוזיציה נגד התקציב האכזר הזה, וניהלה פה מאבק אימתני. חודש אחרי שהתקציב הזה עבר גיליתי לתדהמתי שכל המאבק הזה לא רק שהיה לחינם, כל התקציב הזה היה לחינם, כי תקציב המדינה שעובר פה, בכנסת, במליאה הזאת, הוא לא ממש תקציב המדינה. למעשה, בישראל יש שני תקציבים: יש התקציב שמדווח לציבור, התקציב שעליו אנחנו יכולים לריב ולהתגושש פה, במליאה, ויש התקציב הסודי, הנסתר, שעובר דרך ועדת הכספים. חודש וחצי אחרי שהעברנו את תקציב המדינה במליאה, התבקשנו להגיע באמצע הפגרה לחדר ועדת הכספים כדי להצביע על העברות תקציביות. קיבלנו לידינו ערמה של טבלאות שבתוכן היו סכומים של כמעט 17 מיליארד שקלים, שינויים בתקציב. 17 מיליארד שקלים פתאום, חודש וחצי אחרי העברת התקציב, היה צריך לשנות. מה קרה בחודש וחצי הזה, בשיאה של עונת המלפפונים בקיץ? מה קרה שהיה צריך פתאום לשנות את התקציב? שאלתי את חברי לוועדה, ואמרו לי: ככה אנחנו עושים כל הזמן. ככה זה עובד. ועדת הכספים מצביעה על העברות תקציביות. כבר שנים שככה הדבר הזה מתבצע. חברי הכנסת לא מכירים בכלל את הפרטים שבטבלאות ההעברות התקציביות, ורק נדרשים להצביע. לפעמים הצבעות על מיליארדי שקלים אורכות לא יותר מעשר דקות. לפעמים יושב רק יושב-ראש הוועדה בחדר הוועדה ומצביע עליהן. לפעמים אין שם אף אחד. זה הסיפור וזה התקציב שהממשלה מנסה להסתיר מאתנו – התקציב האמיתי של מדינת ישראל. הסיפור הזה חושף צביעות איומה של הממשלה הזאת, שאומרת לציבור דבר אחד אבל למעשה עושה דבר אחר: מעבירה כספי מסים ליעדים עלומים ונסתרים שהציבור לא מכיר בהם. בחודשים האחרונים התבקשנו בוועדת הכספים להצביע, למשל, על 6 מיליון שקלים שעברו לצורך קשרים רוחניים עם התפוצות. שאלתי, מה זה הדבר הזה? אמרו לי פקידי האוצר שמדובר בכמה עמותות שמקבלות תמיכה מהממשלה, פועלות בחו"ל. מתנדבי היקרים בלשכה הלכו ובדקו וחיפשו מי הן העמותות האלה, וגילו להפתעתם שהעמותות בכלל לא רשומות; ארבע עמותות שלא רשומות מקבלות 6 מיליון שקלים מכספי המסים שלנו? על מה? יש לי רעיונות די טובים למה היה אפשר לעשות עם 6 מיליון שקלים; אני חושבת שגם לכם. 50 מיליון שקלים שעברו בשבוע שעבר למטה סייבר בגין החלטת ממשלה, מאות מיליוני שקלים שעוברים למשרדי הממשלה, לאחר שאלה מתוקצבים בתחילת השנה בגירעון, ואז במהלך השנה הם צריכים להתחנן על נפשם כדי לקבל את התקציב הזה, ועוד ועוד ועוד ועוד. בזמן ששאלתי את פקידי האוצר שאלות רבות על אותן העברות תקציביות במשך חודשים ארוכים גיליתי כל מיני פרטים מעניינים על ההעברות האלה. גיליתי בעצם איך המדינה מייצרת תיקונים אפורים לחוק כדי להפוך מה שהוא ללא ספק שחיתות לשחיתות חוקית; להלבין את השחיתות. הרבה שיטות יש לאוצר כדי לשחק עם הכסף שלנו. אבל כששאלתי את אותם רפרנטים של האוצר שאלות, גיליתי שלא כל השיטות האלה באמת יכולות להיכנס לתחום האפור; חלקן ממש לא חוקיות. ואני אסביר: חוק-יסוד: משק המדינה מגדיר מפורשות שהתקציב יהיה לשנה אחת, ויביא את הוצאות הממשלה הצפויות והמתוכננות. כלומר, כל ההוצאות שהאוצר יודע שהוא עומד להוציא צריכות להיות כלולות בחוק התקציב שמגיע לכאן, לכנסת, להצבעה. נורא נורא פשוט. לא צריך להיות גאון כדי להבין את זה. אבל כששאלתי את אותם פקידי אוצר על העברות ספציפיות, על כל מיני סכומים, למשל על ההעברה התקציבית לרשויות מקומיות – ראיתי בדפי ההיסטוריה של הכנסת שכבר מ-1992 הן מתוקצבות לא בתקציב המדינה אלא בהעברות תקציביות שצריך לאשר; עכשיו, מה הדבר הזה עושה לאותן רשויות מקומיות אומללות, בכל רחבי הארץ, אגב? זה אומר שלאורך כל השנה הן יודעות שהן אמורות לקבל תקציב מהמדינה, אבל לא בטוחות שהן יקבלו אותו. ראשי הרשויות האלה צריכים להתקשר לכל אחד מחברי הכנסת ולהתחנן על נפשם כדי לקבל את הכסף הזה, במקום שהאוצר פשוט ישים אותו בתקציב, כי הכסף הזה הובטח להם מזמן. אם מ-1992 עובר אותו סכום בדיוק מדי שנה, למה הוא לא נכלל בתקציב המדינה? הוא הרי צפוי ומתוכנן. כנ"ל לגבי תקצוב של משרדים בגירעון: משרד – למשל משרד התקשורת – מתוקצב בגירעון; המשרד יודע שהוא צריך ללכת ולנהל משא-ומתן כל הזמן, על כל שקל, כשמעת לעת האוצר יכול בצורה הזאת לקחת תקציבים חברתיים ולערוך בהם קיצוצים שקטים, שאף אחד מאזרחי ישראל לא ידע עליהם. ואז גיליתי עוד כל מיני דברים. למשל, 36 מיליון שקלים שעברו – מענק ביטחוני זה היה נקרא – בגין הקפאת בנייה ביהודה ושומרון. שאלתי: רגע, הקפאת הבנייה, למיטב זיכרוני, הייתה ב-2009, הסתיימה אחרי תשעה חודשים. בדקתי שוב בדפי ההיסטוריה של ההעברות התקציביות וגיליתי שבכל שנה מאז 2009 מקבלות הרשויות ביהודה ושומרון בין 36 ל-40 מיליון שקלים מכספי ציבור, הוראת קבע, מענק הקפאת הבנייה הזה. למה מקבלים אותו, שאלתי. אמרו לי פקידי האוצר: מכיוון שהייתה הקפאת בנייה, הרשויות הפסידו כסף. גם באזור שבו אני גרה, במרכז הארץ, יש הקפאת בנייה בפועל. לא ראיתי שקיבלנו אי-פעם פיצוי על הדבר הזה. אבל אז גיליתי משהו עוד יותר חמור: בעיון בפרוטוקולים של המועצה המקומית אפרת, גילה מכון המחקר "מולד" מידע מאוד מעניין. הפרוטוקול נפתח במשפט המדהים: אולי אתה רוצה לכבות את הטייפ? והפרוטוקול ממשיך בזה. אגב, הפרוטוקול הזה נכתב יום לאחר הפגנת המיליון, ב-2011, ישיבה שנערכה באותו היום. ואז הוא אומר שבעצם מענק הקפאת הבנייה הזה בכלל אינו מענק ביטחוני, כפי שאמרו לנו פקידי האוצר. בעצם יש דיל עם עמותת מועצת יש"ע, שמענק הקפאת הבנייה הזה עובר לעמותת מועצת יש"ע מהרשויות המקומיות ביהודה ושומרון כדי לממן תעמולה פוליטית. אזרחי ישראל מעבירים כספים למדינה, שמעבירה אותם לרשויות ביהודה ושומרון, בידיעה שזה הולך לעמותה שעושה הפגנות נגד מדיניות הממשלה. זה המידע. הדברים האלה הם לא פחות מהזויים. עוד לא פחות מהזוי זה הסיפור של החטיבה להתיישבות. החטיבה להתיישבות היא זרוע הביצוע של משרד ראש הממשלה לבנייה, לרוב מעבר לקו הירוק. כבר מתחולל פה דיון ארוך בגין בקשה של שרת המשפטים ציפי לבני לחשיפת החטיבה להתיישבות לחוק חופש המידע. הדיון הזה הגיע לוועדת החוקה. יושב-ראש ועדת החוקה, חבר הכנסת דודו רותם, שיושב כאן, דחה את ההצבעה שוב ושוב ושוב ואמר מפורשות לפרוטוקול שהוא לא מעוניין לתת לשמאל כלים למניעת בנייה בשטחים. זאת אומרת, ידוע לאן הכסף הזה הולך וגם למה מונעים את השקיפות על הכסף הזה. עכשיו, אומרים לנו בישיבת ועדת הכספים שהחטיבה להתיישבות בונה בכל רחבי הארץ. זה אכן נכון, אבל הרוב, רוב מה שהיא עושה, קורה ביהודה ושומרון. ויודעים איך אנחנו יודעים את זה? בגלל שכשמסתכלים, חברי, בתקציב החטיבה להתיישבות ומפרקים אותו למחוזות, אנחנו מגלים שהגידול הגדול ביותר בכספים שעוברים לחטיבה להתיישבות וגדלים – התקציב המתנפח שלה מדי שנה מתרחש במחוז מרכז, המחוז שאחראי בעיקרו לבנייה ביהודה ושומרון. ב-2013 התקציב של מחוז מרכז של החטיבה להתיישבות התנפח, מאז אישור התקציב פה ודרך ועדת הכספים, ב-2,333%. התקציב של מחוז הר-חברון גדל ב-2,515%. זו ממש לא שאלה של עמדות מדיניות, זו לא שאלה של שמאל וימין, זו שאלה של חלוקה הוגנת. לאזרחי דימונה ובאר-שבע מגיע שיבנו אצלם דירות, שיהיו להם כיתות קטנות, שידאגו להם לסבסוד בתחבורה הציבורית, לא פחות משמגיע לאזרחי אלקנה וחברון. אבל הם מקבלים פחות. ההשקעה באזרח בהר-חברון עומדת על כמעט 11,000 שקלים; ההשקעה באזרח בשדרות – 3,490 שקלים. מה, אזרחי שדרות לא עומדים תחת איום ביטחוני? השקעה בתלמיד בדימונה – 3,717 שקלים, בהר-חברון – 24,500 שקל. מה ההסבר לפערים האלה? הפער הזה זה הפער שהורס אותנו, זה הפער שקורע את העם שלנו לגזרים, שפוגע בביטחון האישי, החברתי, הכלכלי שלנו, שמונע מכל ילד בישראל למצות את מלוא הפוטנציאל שלו. כמה היה מדהים לשמוע אתמול את ההצהרה של לפיד: איפשהו בין איתמר ליצהר קבור הכסף שיכול לשמש אותנו לכיתות קטנות יותר. שר האוצר גילה לתדהמתו שמישהו העביר בשנה האחרונה מאות-מיליוני שקלים להתנחלויות, במקום לחלק אותם שווה בשווה בין אזרחי ישראל. מישהו פשוט לקח את כספי הציבור, זרק 170 מיליון לחטיבה להתיישבות שבונה מעבר לקו הירוק, 28 מיליון לישיבה בבית-אל, 15 מיליון לגרעיני התיישבות ביו"ש, 36 מיליון מענקים ליישובים, 2 מיליון לוועד היהודי בחברון, 65 מיליון שקלים להתיישבות חדשה ביו"ש, 27 מיליון מענקים ביטחוניים. מה שמדהים הוא שהמישהו הזה הוא לא אחר משר האוצר יאיר לפיד. זאת אומרת, יאיר לפיד מתנגד למדיניות הכלכלית של יאיר לפיד. יכול להיות שהתעורר איזה משבר קואליציוני בין יאיר לפיד ליאיר לפיד. אולי יאיר לפיד יבוא לפה כדי לתמוך בהצעת האי-אמון הזו בממשלה שיאיר לפיד הוא חלק ממנה. חבר'ה, הדבר הזה פשוט אבסורד. מפלגת יש עתיד חייבת לציבור הרבה מאוד תשובות על העברות הכספים האלה. חלק מהתשובות האלה יינתנו ביום רביעי הבא, בדיון הראשון בעתירה שהגשתי נגד משרד האוצר וועדת הכספים לבג"ץ. אני מאוד מקווה שהתשובות האלה יהיו טובות. תודה.
יש גם החלטות מ-2010 ומ-2009.
מה לגבי הדברים שדיברתי עליהם?
מיקי, מה לגבי הדוגמאות שניתנו פה?
זה ממש חדשות. בזמן הפגרה נקבל את הצעת התקציב?
כבוד היושב-ראש, תודה רבה, וברכותי, נחמן, על ישיבתך הראשונה.
במפגש עם התא הגאה בליכוד, שהתקיים בפברואר השנה, אמר שר הביטחון משה יעלון: תראו אותי כמי שמגויס למען הקהילה ההומו-לסבית בכל מה שקשור לזכויות, בכל מה שקשור למניעת אפליה, בכל מה שקשור ללחימה בהומופוביה. אני מגויס, ולא מגמגם בזה, לא מהסס בזה ולא מתלבט בזה. יש לי קו ברור, מצפון ברור. בריאיון לאתר "מאקו", בינואר 2013, לפני הבחירות, אמרה שרת התרבות לימור לבנת: אנו מאוד רוצים שלא נהיה תלויים בש"ס כדי לקדם את זכויות הלהט"ב ונושאים נוספים שחשוב לקדם, שראש הממשלה לא יהיה תקוע ולא יהיה תלוי בש"ס, במפלגות שלא מכניסות נשים לרשימה כהגדרה, ובוודאי ברשימות שקהילת הלהט"ב היא בעיניהם דבר פסול מכול וכול. השרה לבנת מצאה לנכון גם להדגיש: בליכוד מרגישים מחויבים לשוויון לקהילת הלהט"ב. נפעל יחד עם כוחות אחרים בממשלה רחבה, ונוכל לבצע את זה. אם נהיה בקואליציה רק עם גורמים כמו ש"ס, שיפריעו, לא נוכל לבצע זאת. באירוע שהתקיים באותו חודש אמרה לבנת באופן חד-משמעי: אני אישית מתכוונת לתמוך בנישואים חד-מיניים. שר אחר ממפלגתה, גדעון סער, אמר ביולי 2010: החברה הישראלית חותרת לשוויון זכויות לכל בניה ובנותיה. עלינו לחסום את הדה-לגיטימציה של הקהילה הגאה, את הלגיטימציה של ההומופוביה, מאבק קשה וארוך שכרוך בזכויות. השר לעניינים אסטרטגיים יובל שטייניץ אמר בפגישה עם התא הגאה של הליכוד: אסור להתעלם מכל כך הרבה אזרחי מדינת ישראל. לפני 15 שנים חשבתי שלא נכון לאפשר נישואים גאים, היום אני מבין את הנקודה הזאת הרבה יותר מאשר בעבר.
חבר הכנסת בועז טופורובסקי כתב בחשבון הפייסבוק שלו ב-10 באוקטובר, לצד תמונה מהחתונה של אחותו, שהתחתנה עם אישה: שלי ולירון, אני מבטיח לכן שלא אנוח עד שהמדינה תכיר בנישואים שלכן כמו שמכירים בשלי.
שרת הבריאות יעל גרמן אמרה: באנו לשנות – –
– – חופש דת ומצפון. הבוקר, בישיבת השדולה הגאה של עפר שלח וניצן הורוביץ, אמרה: כולנו שווים, זכותם של כולם להיות הורים. ויש עוד, ואני יכולה להמשיך לצטט – יאיר לפיד שאמר: אני רוצה להגיע ליום שבו הקהילה הגאה בישראל לא תצטרך עוד להיאבק על זכויותיה, משום שהיא תקבל אותן באופן ברור מאליו.
באותו ערב אמר ראש מפלגת יש עתיד כי יפיל – – –
סוף-סוף אני רואה שיתוף פעולה בין יש עתיד לבין החרדים.
– – – כי יפיל הצעת חוק לנישואים אזרחיים שלא תכלול הומואים ולסביות – –
– – כך אמר יאיר לפיד – – –
– – – כל חוק נישואים אזרחיים מוכרח לכלול את הזכויות של הקהילה הלהט"בית, כמו שכל חוק פונדקאות מוכרח גם כן לכלול את הקהילה. במצעד הגאווה, חברים – בדיוק עוד יומיים חל מצעד הגאווה שוב – במצעד הגאווה בדיוק לפני שנה אמר שר האוצר: אני רוצה לדבר על הזכויות של זוגות בקהילה הלהט"בית להינשא האחד לשני. לכל זוג מותר להתחתן ולהיות מקודשים זה לזה וזו לזו. לפיד הוסיף ואמר: אני רוצה לדבר על הרצון שלי למשוך את מדינת ישראל, את כנסת ישראל ואת ממשלת ישראל לעגן את הנישואים החד-מיניים בחוק הישראלי. בנאום אחר, עוד לפני הבחירות, לפיד הבטיח לאנשי הקהילה הגאה שהוא תומך בימים אלה בכל דבר: הוא ילך להפגנות, הוא יקים תא להט"בי, תומך בכנסת בכל הצעה שתקדם את הקהילה הגאה. אז רגע, אני לפני שנה הגשתי יחד עם חברי מפלגתי, כל סיעת העבודה, ויחד עם חברת הכנסת מירי רגב וחבר הכנסת דוד צור מהליכוד ומהתנועה, הצעת חוק שתאפשר להומואים ולסביות להינשא באמצעות מוסד ברית הזוגיות, מחוץ למוסד הרבנות – לא פוגעים במוסד הזה, רק מאפשרים להם לזכות באותן זכויות שזוגות סטרייטים יכולים לקבל, זה הכול.
ומה הן הזכויות האלה? הזכויות האלה, חברים – –
– – עם כל הרומנטיקה – – –
– – – עם כל הרומנטיקה שיש פה בחדר, זכויות שכרוכות בנישואים כוללות זכויות כלכליות וחברתיות רבות: הטבות במשכנתה, בבנק, בזכויות עירוניות, בזכויות חברתיות, בהורות, בביטוח לאומי, זכויות בירושה, הכרה על-ידי מדינות אחרות לצורכי ויזה לצורכי לימודים בחו"ל. כל הזכויות האלה נשללות היום מהקהילה הלהט"בית, כי אין להם דרך להינשא בישראל. עשרות מדינות ברחבי העולם כבר התקדמו בשנה או בשנתיים האחרונות לעבר נישואים להומואים ולסביות. כמעט כולן. אנחנו נמצאים הרחק הרחק, לצד מדינות כמו איראן. אלה המדינות שאנחנו מעמידים את עצמנו בשורה אחת אתן, במקום להצטרף למערב. ולמה? בעוד כמה דקות תעלה פה הצעת חוק שיכולה לאפשר כבר ממחר להומואים ולסביות להינשא. זה לא יפריע למוסד הרבנות, זה לא קשור להפרדת דת ומדינה, זה יאפשר להם פשוט לזכות באותן זכויות שאנחנו היום יכולים לקבל בנישואים, זה הכול; יאפשר למדינת ישראל להצטרף למדינות המערב, להצטרף למאה ה-21, לא להיות תקועים במאה ה-19, זה הכול. זה החוק הזה. איך יכול להיות שהחוק הזה לא יעבור כאן? איך יכול להיות שהקואליציה הולכת להתנגד להצעת החוק הזאת? איך? הרי בדיוק חברי הקואליציה, שאני מסתכלת עליכם, אני יודעת מי אתם: אתם תומכים בזכויות הקהילה, אתם תומכים בלהט"בים – חלק מהעוזרים הפרלמנטריים שלכם הם הומואים ולסביות, אני יודעת כמה אתם מחוברים לקהילה – איך תוכלו להצביע נגד ההצעה הזאת? איך? ההצעה הזאת מייצרת מצב שכבר ממחר – – –
חבר, אם זה לא מוצא חן בעיניך, אתה לא מוכרח להצביע.
אני מבינה את מי שמתנגד. יותר מזה, חבר הכנסת זאב, יותר מזה: אני מבינה את מי שמתנגדים מטעמי דת – –
– – אני לא מבינה את מי שלא מתנגדים ויצביעו נגד, את זה אני לא מצליחה להבין. איך מי שלא מתנגד להצעה כזאת – הרי ברור שאתם לא מתנגדים, איך אתם תצביעו נגד? לפני שנה, כשהחתמתי פה חברי כנסת על ההצעה הזאת, לא הסכמתם לחתום, הבטחתם שיש לכם הצעה משלכם – –
– – הבטחתם לפני שנה. לפני שמונה חודשים, כשהבאתי את ההצעה הזו לוועדת שרים לחקיקה, שוב הבטחתם. יש לכם הצעה משלכם? מה קורה עם ההצעה הזו?
כמה זמן צריך לחכות? כמה זמן צריך לחכות עד שההצעה הזאת תעבור? האם גם במצעד הגאווה של 2015 נחכה להצעת החוק הזו? האם גם במצעד הגאווה של 2016 נגיד "מה קרה אתה"? אנשי יש עתיד יקרים, יש לי הפתעה בשבילכם: נפתלי בנט לא הולך להגיע למצעד הגאווה ואורית סטרוק לא הולכת לרקוד על המשאיות עם דגלים צבעוניים, זה פשוט לא הולך לקרות – –
– – אתם נכנסתם לקואליציה הזו, שבה סיכלתם מראש את האפשרות לקדם הצעות חוק שיביאו אותנו קדימה. עזבו את זה. אתם, בתוקף המשרדים שלהם אתם אחראים: משרד האוצר, משרד החינוך, משרד הבריאות, משרד התרבות כמובן, משרד הפנים – אתם יכולים היום לקדם שלל הצעות למען הקהילה הלהט"בית, למען לסביות, הומואים וטרנסג'נדרים; אתם יכולים לקדם את זה באמצעים מינהליים, באמצעות שינוי תקנות, חקיקה שתשנה – – –
חוק הפונדקאות, על עיקריו אני מברכת, אף שגם שם, לצערי, יש בעיות. אני מברכת על המצב, וגם בירכתי אותך פעמים רבות על האומץ לעשות זאת. אני אתן לך עוד דוגמאות לדברים שניתן לעשות. גם אנחנו, גם מפלגת העבודה, גם כשהיא ישבה בקואליציה הרבה יותר קשה מהקואליציה שאתם נמצאים בה היום, הצליחה לקדם. כשיושב-ראש מפלגתי כיהן כשר הרווחה הוא הצליח לקדם, בשינוי מינהלי, מבלי להביא את זה להצבעה פה, בשינויים מתוקף תפקידו כשר, את מה שהיום אפשר לך לקדם את חוק הפונדקאות – –
– – אישור לבני זוג הומואים לאמץ ילדים בישראל.
אני ביקשתי לשתף פעולה. אומרת לי השרה גרמן: בואי נשתף פעולה.
אני מסכימה לחלוטין, ולכן פניתי אליכם לפני שנה בבקשה לעשות את התיקון הקטן הזה, תיקון מזערי בדרך, אני מקווה, לנישואים אזרחיים לכולם. בינתיים – תיקון קטן שיכול להביא לשינוי מדהים כבר היום, בדרך לשינוי הגדול. אני ממש מבקשת מכם: אחרי שנה שהמתנתי להתקדמות בנושא הזה, וחיכיתי ולא הבאתי את ההצעה הזאת למליאה, אני מבקשת שהיום תפעלו לפי המצפון, לא לפי קואליציה–אופוזיציה, אלא לפי האינטרס המשותף של כולנו. רגע לפני מצעד הגאווה, בואו נביא בשורה אדירה לקהילה הגאה בישראל. תודה.
מתי אתם מתכוונים לעשות? מתי אתם מתכוונים להפוך את זה – – –? מתי זה יקרה?
תודה רבה, כבוד היושב-ראש. השרה לבנת והשרה גרמן, יש לי הרבה מאוד הערכה כלפי פועלכן ומסירותכן לקהילה, ומתוך ההערכה הזו אני פונה אליכן היום. את הטיעון על כך שאתם מתנגדים להצעה הזו מכיוון שהיא לא חלק מהצעה כוללת לנישואים אזרחיים או ברית הזוגיות, שזה דבר שתלוי בעיני המתבונן – גם יש שיגידו פה, חלק מחברי, שברית הזוגיות זה לא מספיק ושצריך נישואים אזרחיים. את הטיעון הזה שמעתי לפני שנה, הקשבתי לו, ולכן גם לא הבאתי אותה להצבעה עד כה. לכן חיכיתי. אמרתי: גם אני תומכת בנישואים אזרחיים לכול, אני רוצה לראות את זה קורה. העניין הוא שלא ראיתי את זה קורה, ואני גם לא מאמינה ואני לא יודעת אם בקואליציה הזו תצליחו להעביר את ההצעה הזאת.
ועדיין, הדבר הזה נמצא בבישול בתנור כבר שנה. ואני אומר לך משהו אחר. תחשבו אחרת: אפשר היום לקדם את התיקון הזה, שהוא תיקון קטן. תיקון קטן, שלחלק מאזרחי ישראל הוא לא יהיה משמעותי, אבל הוא יהיה משמעותי ליותר מ-10% מהקהילה הישראלית, שנקראת הקהילה הגאה. יותר מ-10% מהציבור הישראלי יזכו לזכויות שוות בכל הנושאים החברתיים והכלכליים שתיארתי עכשיו, זה הכול. אחרי התיקון הזה הדרך אל ברית הזוגיות לכולם תהיה הרבה יותר קלה, כי אז יבואו יתר אזרחי ישראל – הסטרייטים, ההטרוסקסואלים – ויגידו: אנחנו מופלים לרעה, כי אנחנו לא יכולים להינשא דרך ברית הזוגיות. הדרך תהפוך להיות הרבה יותר פשוטה בשביל כולנו, אם נרצה, אם יהיה האומץ הפוליטי. אבל עד אז, מה המניעה לאשר חלק קטן בחוק הגדול של כולכם? למה להתנגד לו?
למה שתצביעו עכשיו נגד? החוק הזה נוסח על-ידי החוג הגאה של מפלגת העבודה, החוק שפועל רבות לטובת הקהילה הגאה, שבראשו עומדים גם יו"ר וגם יו"רית. אנחנו הולכים להמשיך ולהיאבק על הדבר הזה, כמו שניאבק בעתיד למען החוק שלכם ולמען החקיקה שמקדמות שלי יחימוביץ ומרב מיכאלי ממפלגתי לברית הזוגיות ונישואים אזרחיים, למען החקיקה שיקדמו סיעת מרצ, למען כל חוק שיקדם את כולנו. אנחנו נבוא ונצביע בעד. אנחנו לא נצביע נגד משהו שאנחנו מאמינים בו. כמו שאנחנו מצביעים בעד חקיקה שלכם מהקואליציה, בלי קשר להיותנו אופוזיציה – –
– – וכמו שבוועדת הכספים אני לעתים אצביע ביחד עם הקואליציה, כי אני מצביעה עניינית ולא פוליטית, לא על קרדיטים ואגו, אלא על העניין. אבל חברים שמחכים לכם כמעט שנה, בדיוק שנה השבוע, ודברים לא מתקדמים – זה תפקידנו לבוא ולעשות מאמץ גדול – –
היא עכשיו מבודלת, היא לא יכולה עכשיו להינשא. עכשיו אין לה זכויות.
היא בין כך ובין כך מבודלת.
השרה, כשאת עושה חוק למניעת גזענות ומכניסה פנימה את הקהילה, שלא תהיה גזענות נגד הומואים ולסביות, את גם מבדילה אותה, מפני שהיא עכשיו מבודלת – –
– – את מקדמת אותה ומשלבת אותה בכל החברה.
תודה רבה. כבוד היושב-ראש, חדשות טובות וחדשות פחות טובות. החדשות הטובות הן שהאחוז באוכלוסייה שזכאי ללימודים גבוהים בישראל, לתואר ראשון ושני, הוא מהגבוהים שיש היום במדינות המפותחות. אנחנו במצב טוב. הבשורה הפחות-טובה, או אפילו רעה, היא שבעשור האחרון ישראל, בניגוד למדינות העולם המערבי, במקום להעלות את ההשקעה שלה בהשכלה הגבוהה החליטה לעשות בדיוק את ההפך – להוריד. איך שני הנתונים האלה מסתדרים אחד עם השני? מדינה שרואה שיש בה יותר סטודנטים, יש בה תשוקה גדולה להשכלה גבוהה – שלא נשתמש גם ונאמר שאנחנו, כמובן, עם הספר וכו' וכו' וכו' וכו' – מחליטה להשקיע פחות דווקא במקום שבו היא מצטיינת: מעצמת ההיי-טק, המקום של החדשנות והיצירתיות, שמשקיע בשכל ובמוח, מחליטה לקצץ בדיוק שם. אם תרצו – נתונים: ב-2010 בישראל ההשקעה לסטודנט עמדה על 10,700 דולר – אנחנו משתמשים בדולרים בהשוואה בין-לאומית – לעומת 13,500 דולר בממוצע ב-OECD. אנחנו רק לצד שלוש מדינות אחרות ב-OECD שהחליטו להוריד את ההשקעה שלהן, בניגוד לעלייה. מי שכן הגדילו את ההשקעה בסטודנטים הן כרגיל – וכבר נמאס לציין אותן לטובה – מדינות סקנדינביה: שבדיה, נורבגיה, דנמרק, פינלנד, שהעלו והגדילו באחוזים ניכרים, והתוצאות כמובן שם. כדי להצטרף לאיחוד האירופי מוכרחות מדינות אירופה להציג תוכנית למדיניות צעירים. זה דבר מאוד יפה. כל מדינה שמצטרפת מוכרחה להגיש את התקציב שהיא משקיעה בצעירים. ההגדרה של צעירים זה גילאי 20–35; זו ההגדרה המקובלת בעולם. ובתוך התקציב הזה – מה היא עושה עם הצעירים: איך היא מעודדת תעסוקה, איך היא עוזרת להם להשתלב במקומות עבודה, איך היא עוזרת להם בסוגיות של דיור, של תחבורה ציבורית – כל הסוגיות שעומדות על הפרק. לישראל אין מדיניות צעירים. לא רק שאין לנו מדיניות צעירים, בקדנציה הקודמת החליטה הממשלה שכן יהיה שר, סגן שר – זו הייתה גילה גמליאל – שיעסוק בנושא הצעירים. בקדנציה הזאת מי שקיבל את התיק הוא חבר הכנסת אופיר אקוניס. אבל עברו כבר שלושה חודשים או ארבעה חודשים מאז אופיר אקוניס עזב את תפקידו כאחראי למדיניות צעירים ולתחום הצעירים, ומאז לא נמצא לו מחליף. יש פה הרבה מאוד אנשים שפעלו למען הצעירים. רק היום הייתה שדולה.
בדיוק באתי להזכיר אותך. בדיוק היום הייתה שדולה – תראי איך אנחנו קוראות מחשבות – של חברת הכנסת יפעת קריב ושל חבר הכנסת עמר בר-לב בנושא צעירים. אני ערכתי שדולות בענייני צעירים. אני יודעת על יוזמות נוספות ורבות שנמצאות ממש במשכן הזה של חברי כנסת שמבינים שזה נושא חשוב, ועדיין, מכל הדברים האלה שכולנו שותפים להם, מה שצריך להיווצר בסופו של דבר זה פורום אחד, מדיניות אחת. ישראל היא מדינה שבה הצעירים מתחילים את חייהם בשלב הרבה יותר מאוחר מהפרטנרים שלנו ברחבי העולם. אנחנו הולכים לצבא ומשרתים ומתחילים ללמוד רק בגיל 22, 23, 24 לפעמים, ועוד תוך כדי הלימודים גם צריכים כבר לממן לעצמנו שכירות – –
רק אסיים את הפסקה. – – לממן לעצמנו שכירות, לממן לעצמנו את הדיור, את האוכל, ולעבוד תוך כדי – מה שמושך את התואר שלנו עוד ועוד שנים. אם למדינה, דווקא למדינה הזאת, שדורשת כל כך הרבה מהצעירים שלה, לא תהיה גם מדיניות סדורה איך לסייע להם להיכנס לחיים העצמאים, אנחנו נכשלים בתפקידנו, ובראש ובראשונה – באחריות שלנו, בין אזרח לבין המדינה שלו. תודה.
בסדר, אם זה בסדר מצד יעל.
שלוש שאילתות, בבקשה. 179. המחלקות הפנימיות בבתי-החולים
בדוח מבקר המדינה לשנת 2011 נמצא כי המחסור בתקנים במחלקות הפנימיות גורם לטיפול רשלני בחולים. כמו כן, הדוח מנה שורה ארוכה של ליקויים במחלקות אלה. ברצוני לשאול: כיצד פעל המשרד כדי לטפל בסוגיות אלה? לשאול את כל השאלות, או אחת-אחת?
900 מיטות כבר הוכנסו למערכת?
תודה רבה. השאילתה הזאת נוגעת למוות מזיהומים בבתי-החולים. מדוח מבקר המדינה שפורסם במאי 2013 עולה כי מדי שנה מתים בישראל בין 4,000 ל-6,000 בני-אדם כתוצאה מזיהום שמקורו בבית-חולים, בין היתר בשל חוסר היגיינה. כל מי מאתנו שנאלץ לבלות בבית-חולים נחשף לתנאים האלה ומכיר את זה, לצערנו הרב, לעומק. ברצוני לשאול: 1. אילו צעדים נוקט המשרד כדי למנוע מקרי מוות בשל זיהומים? 2. מה הם הנתונים המעודכנים בעניין לשנה שחלפה מאז פרסום הדוח?
אפשר להרחיב רק בנושא הזה? כי, גברתי השרה, את יודעת שהסיבה לזיהומים היא לא רק חוסר היגיינה. ברגע שנכנסים שמונה, עשרה חולים לחדר בפנימית, עם בעיות שונות ועם מקרים שונים, והם נמצאים באותו מרחב סגור במשך ימים או שבועות ארוכים, כשיש מיעוט של אחיות ושל רופאים; בעיקר, כמובן, אם מדברים על סופי השבוע, אז המצב הזה רק הולך ומחמיר. הדבר הזה לא יסתיים בניקוי של הווילונות; צריך להוסיף שם תקנים, צריך לייצר עוד חדרים ועוד מיטות, צריך להפריד בין החולים האלה. הסיבה שאנחנו מגיעים לאלפי מקרי מוות בשנה מהדבר הזה, דווקא במקום שבו חולים אמורים להינצל ממחלתם ולא לקבל מחלה נוספת, מעידה על בעיה הרבה יותר עמוקה במערכת.
תוספת של כמה תקנים את חושבת שזה יהיה?
יש עוד שאילתה אחרונה – – –
עדיף שלא יתפתחו. תודה, כבוד היושב-ראש. בדוח מבקר המדינה לשנת 2012 נמצא שהמדינה נדרשת לשלם מיליארדי שקלים בשנה כתוצאה ממקרים של רשלנות רפואית. שאלותי: 1. מה הייתה עלותם של מקרים שכאלה בשנת 2013? 2. אילו צעדים ננקטו על מנת לצמצם את הישנותם של מקרים מסוג זה?
תודה רבה, כבוד היושב-ראש.
כבוד היושב-ראש, תודה, ותודה לך, השרה. שבוע הספר חשף בפנינו מציאות קיום עגומה של סופרי ישראל, שלא מצליחים להתפרנס בכבוד. זו עובדה ידועה שכולנו מכירים, ובוודאי את, שקידמת את חוק הספרים החשוב בעניין זה. אך כעת הוצאות הספרים נדרשו לתספורת של 30% בעקבות רכישת "סטימצקי", והן צפויות לקצץ בהתאם דווקא בתמלוגי הסופרים. שאלתי: האם ואיך משרדך פועל למניעת משבר?
אם זה מביא חדשות טובות לתשובה על השאלה שלי – – –
מה העמדה של משרד המשפטים?
השאלה, אם במקרה – נוצר כאן מצב שזה לא – – –
השאלה היא אם במצב שזה לא יצליח – – –
ממש רק בקצרה. במקרה שזה לא מצליח, האם המשרד מתכוון לשים שם חוצץ על מנת להגן על הסופרים עצמם, שהגלגול של החובות האלה לא ילך באמת לקיצוץ בתמלוגים של הסופרים – שגם ככה אנחנו יודעות כמה הם מרוויחים – ושל עובדי – – –
אדוני, המשטרה יודעת היטב – – –
לא, אבל כשהמשטרה מעלימה עין ממצב כזה, המסר שעובר לציבור הוא מסר מאוד בעייתי.
– – – והוחזקו סתם בבתי-משפט במשך שנה שלמה.
כשהמשטרה מעלימה עין, המסר שלה הוא מסר מאוד מאוד שלילי.
בסדר. מה העמדה שלכם – – –
כבוד היושב-ראש, תודה רבה, חבל מאוד שחברי הקואליציה, הרבה מהם לא הואילו להגיע לדיון כל כך חשוב על עתידו של הדרום בישראל; לא טרחו להגיע למשכן הכנסת – –
– – ורק מעטים נמצאים כאן. הממשלה הזאת מתביישת להסתכל לציבור בעיניים. אתמול קיבלתי טלפון מבחורה צעירה, בת 22, שחיה באחד הקיבוצים בעוטף-עזה. היא סטודנטית, שוכרת שם דירה. במהלך הקיץ היא הייתה אמורה לעבוד כסייעת בקייטנות, בוטלה לה העבודה. במקום זה היא ישבה במקלטים ועזרה לילדים קטנים; עזרה להורים שלהם, נכנסה לבתים של משפחות שלא יכלו להתרחק מהבית מפני שהילדים פחדו, וסייעה להם בכל דבר שהיו צריכים, מרכישת מזון ועד כביסה; עזרה להאכיל את החיילים ולכבס להם את הבגדים. היא עברה לשם כי היא רוצה לחיות בקהילה, כי היא רוצה לחיות בדרום. ציונית אמיתית. היא שואלת אותי: איך אנחנו אמורים להמשיך? מה אני אמורה לעשות? לא הצלחתי לחסוך שקל כדי לשלם את שכר הלימוד שלי לשנה הקרובה, אין לי מיגון אפילו בדירה, את שכר הדירה אני לא יודעת איך להחזיר. מה אני אמורה לעשות? סגרתי את השיחה והלב שלי פשוט נקרע. מה ממשלת ישראל מבטיחה לבחורה הזאת? מה ממשלת ישראל מבטיחה לדור שלם של צעירים שבמלחמה הזו רצו, ברגע שזימנו אותם לצו 8, כדי לשרת את המדינה ולהגן על כולנו, בלי לשאול שאלות, בלי לחשוב אם יהיה להם אחר כך כסף לשלם שכר-דירה. פשוט הלכו מהר כי זימנו אותם, כי הם רוצים להגן על הביטחון שלנו. מה הממשלה הזו מבטיחה להם כשהם חוזרים הביתה? כלום. קיבוץ נחל-עוז – היאחזות הנח"ל הראשונה, ההיסטורית, בישראל, שמוקמה שם במיוחד בשביל לספק ולשרת את הצרכים הביטחוניים של המדינה, והופגזה משנותיה הראשונות במשך עשורים, וסבלה מטרור, והופגזה עכשיו שוב ואיבדה גם בן כל כך צעיר, ילד שעוד לא ראה שום דבר בחיים שלו; ועוד תוך כדי כל המבצע הזה, נערכו גם 2,000 חיילים בקיבוץ. והם מחזיקים שם את התושבים – ואני לא דואגת, הם לא יברחו משם – אבל מה הממשלה הזו מבטיחה להם? מה? כלום. שקל אחד אתם לא העברתם לדרום. אחד. הכול דיבורים. מתחילת המלחמה הזו אנחנו רואים את כל השרים יושבים באולפני הטלוויזיה ומחבקים את הדרום: כולנו צבע אדום, כולנו אתכם, אנחנו שומרים עליכם, אתם העורף היציב שלנו, נותנים לכם גב איתן. איזה גב ואיזה נעליים.
אנחנו יוצאים עכשיו מישיבה בוועדת כספים – –
– – 3.5 מיליארד שקלים עומדים שם על הפרק. 3.5 מיליארד שקלים כל שנה, שלא הולכים לתושבי הדרום, לא. הם הולכים לאיזשהו חוק פופוליסטי שהמטרה שלו היא להעלות את מספר המנדטים של יש עתיד, שאף אחד חוץ מהמפלגה הזו לא חושב שהוא טוב. בכירי הכלכלנים בארץ מתנגדים לחוק; הכלכלן הראשי של משרד האוצר אפילו התפטר במחאה על החוק הזה. התיישבנו והתייעצנו עם מומחים לדיור בעלי שם עולמי, ושאלנו: האם החוק הזה יכול לסייע? האם הוא יעזור במשהו למצוקת הדיור? כלום. כולם מתנגדים מקצה לקצה. לא רק שהוא לא יעזור, הוא יעלה את מחירי הדיור. והכול בשביל מה? בשביל כמה כותרות בעיתון? האם לא היה עדיף לקחת את הסכום הזה, 3.5 מיליארד שקלים, ולהעביר אותם עכשיו כמו שהם, כתוכנית רצינית לשיקום הדרום? תוכנית שתהפוך את דרום הארץ לאזור האטרקטיבי ביותר בישראל; לא אזור שבורחים ממנו – אזור שבאים אליו, אזור שרבים על לגור בו. כמה בקלות אפשר לעשות את זה. אפילו בפחות מ-3.5 מיליארד שקלים, רק תעבירו: לבנייה של דירות חדשות ולהנחה על הדירות האלה, מענקים למשפחות צעירות, עידוד תעסוקה, הגדלה של מעגל הפיצויים הכל-כך מפוקפק הזה. באמת, מתווה פיצויים שמבוסס על "עמוד ענן" למלחמה כל כך ארוכה? אנחנו יושבים – אנחנו, חברי מפלגת העבודה, נסענו לדרום פעמים רבות במהלך המלחמה הזו וישבנו עם אנשים ושאלנו אותם: קיבלתם את הפיצויים? מה אתם צריכים? ונדהמנו לגלות בעלי מפעלים שקיבלו על "עמוד ענן" 20% ממה שהובטח להם, ממה שהם היו זקוקים לו. על "עופרת יצוקה" הם בכלל כבר לא מדברים. ומה עכשיו? כמה מאות שקלים הועברו לחשבון הבנק שלהם. איך הם אמורים לשלם משכורות לעובדים? מה אתם רוצים לעשות? אתם רוצים שהכלכלה בדרום תתמוטט? אתם מבינים מה יהיה הנזק של דבר כזה? אתם מבינים שאת הכסף שנח היום בקרן הפיצויים ניתן להעביר ולמנוע אסון כלכלי? או שבכלל אין מחשבה כזו כי אין מחשבה קדימה, כי הקדימה לא מעניין. מה שמעניין – וזו המחלה הקשה ביותר של הממשלה הזו – זה רק מה קורה הרגע, מהי הכותרת הבאה, מה יהיה במהדורת החדשות. ואתם יודעים מה? בסופו של דבר, לשקם את הדרום זו תוכנית ארוכת-טווח. הרי יהיה מאוד קשה להצטלם ליד בית שעוד לא נבנה ולגזור עליו קופון פוליטי. הרבה יותר קשה לעשות מעשים נועזים, רציניים, שדורשים אומץ פוליטי, לעמוד אל מול מתקפות, לסלק את כל הפיתויים. יודעים לאן כן עבר כסף במהלך המלחמה הזאת, בזמן שאמרו לנו, התותחים רועמים אז על תדברו ואל תתלוננו? גם אמרו את זה לתושבי הדרום. 70 מיליון שקלים עברו למועצות הדתיות – היה מאוד דחוף להעביר את זה לפני שלושה שבועות במקום להעביר את זה לדרום. 20 מיליון שקלים עברו לחיזוק החוסן החברתי ביהודה ושומרון. זה עוד עניין, איזה ריקוד על הדם, מבזה. שתי דקות אחרי חטיפת הנערים והרצח הנורא, הולכים הפוליטיקאים של הימין לאולפני הטלוויזיה ודורשים היאחזויות חדשות ולהעביר תקציבים ליהודה ושומרון. אבל לא, הם בכלל לא מעבירים אותם לתחבורה ציבורית או לביטחון; לזה כבר עבר תקציב בנפרד. הם מעבירים את זה לפסיכולוגים, לקייטנות, לשיפור החיים. למה לא העבירו בכזאת דחיפות 20 מיליון שקלים לדרום? למה עד היום הם לא קיבלו שקל אחד מכם? איך אתם לא מתביישים להגיע לוועדת כספים ולדרוש העברות כספיות כל כך מלוכלכות פוליטית, כל כך מלוכלכות, אל העמותות שלכם והחברים שלכם, אל המקורבים שלכם בימין, במקום לדאוג לדרום? איך אתם מעזים לרקוד על הדם של הנערים שנחטפו, וככה על הדם של החיילים שנפגעו? הרי הדרום לא סופג רק עכשיו בעיה. מכירים את מערכת הבריאות בדרום? אתם יודעים שתוחלת החיים בדרום היא הנמוכה ביותר בישראל? זאת אומרת, אנשים מתים שם יותר לא רק בזמן מלחמה, גם בכל יום רגיל. למה? כי אין מספיק מיטות; כי הגישה לבתי-החולים היא הקשה ביותר והיקרה ביותר; כי אין מספיק רופאים מומחים; כי אין מספיק אחיות; התפוסה הגדולה ביותר בבתי-חולים בארץ. ואלה בתי-החולים שקיבלו אליהם את הפצועים שלנו, שטיפלו בהם במסירות כזאת ובהצטיינות כזאת. איך אתם לא מתביישים שלא לשקם את מערכת הרפואה הזאת, שכבר קורסת מזמן, עוד לפני "צוק איתן", ולא על זה לשים את הדגש? במקום זה אתם מעבירים לקייטנות בשטחים. זה הצורך המיידי? ותראו, זה כבר לא עניין של שמאל וימין, זה ממש לא מעניין מה עמדתנו כרגע – התנחלויות, לא התנחלויות. את עמדתי אתם מכירים. זו שאלה של הוגנות. אם השקעה בחינוך בילד בשדרות עומדת על 6,064 שקלים והשקעה בחינוך בילד בעותניאל שבהר-חברון עומדת על 24,500 שקלים, יש פה שאלה של חוסר הוגנות שהיא כבר הרבה מעבר לעמדות פוליטיות. כל אזרח בישראל צריך לקבל את הסכום הבסיסי היציב, השווה. כולם. לא ייתכן שאזרח אחד יקבל יותר מאזרח אחר כי הוא משרת אינטרסים פוליטיים של קבוצה מסוימת. שכחתם את התפקיד שלכם כחברי כנסת ושרים. כשאנחנו נכנסים למשכן הזה אנחנו כבר לא משרתים רק את האנשים שבחרו בנו. בנו – כנראה במפלגת העבודה לא בחרו הרבה אנשי ימין קיצוני, ובטח גם לא הרבה מאוד חרדים, ערבים – –
– – ואנחנו משרתים את כולם, דואגים לכל אזרח בישראל – –
– – לא רק למקורבים שלנו, לא רק לחברים החזקים במפלגה; לא עושים אפליה כזאת, דואגים לכולם. זה התפקיד של חבר כנסת. ואתם יודעים מה עוד התפקיד של ממשלה נבחרת? התפקיד שלה הוא לא להפחיד ולזרוע אימה, התפקיד שלה הוא לתת תקווה. והדבר היחידי שלא שמענו באף אחד ממבזקי החדשות, שלא שמענו לרגע אחד לאורך כל המלחמה הזאת, זה שמץ של תקווה – –
– – איך אנחנו מחזקים את עצמנו – –
– – איך אנחנו באמת מחזקים את העורף, מה התוכניות שלנו, איך אנחנו מגיעים להסדר מדיני יציב שיפסיק את מעגלי הדמים האלה, שיוציא אותנו ממבצע מלחמה שנה אחר שנה אחר שנה אחר שנה; איך אנחנו מחזקים את הכלכלה הישראלית ומעודדים צמיחה ולא מרסקים אותה פעם אחר פעם עם גזירות קשות. לא. במקום, אתם מקצצים: 480 מיליון שקל ממשרד החינוך מקוצצים; 175 מיליון שקלים מההשכלה הגבוהה. להזכירכם, גם בשנה שעברה קיצצתם 100 מיליון שקלים, בלי מבצע. 43 מיליון שקלים מהבריאות; 243 מיליון שקלים מפיתוח התחבורה; 40 מיליון ממענקי משרד השיכון; 62 מיליון מרווחה – –
– – ועוד לא הזכרנו את 125 מיליון השקלים מתחבורה ציבורית, שכבר קיצצתם לפני שבועיים; ועוד 300 מיליון שקלים ממשק המים. מקצצים ומקצצים ומקצצים מאותם כספים שהיו יכולים עכשיו להגיע לתושבים ולעזור להם. אתם אומרים שאתם לא מעלים מסים, אבל בקיצוצים האלה אתם הופכים את כספי המסים שלנו ללא חשובים בכלל.
אנחנו משלמים יותר מסים ומרוויחים פחות. התגובה – – –
משפט אחרון. שמענו הרבה על התגובה הציונית ההולמת על מתקפת ה"חמאס", ואגיד לכם מהי התגובה הציונית ההולמת באמת על המתקפה הזאת: לחזק את הדרום; לקחת עכשיו את מיליארדי השקלים שיושבים על השולחן ברגעים אלה בוועדת הכספים ולבנות אתם תוכנית רב-שנתית למענקי דיור, ליצירה של מקומות עבודה, לסבסוד שכר-דירה לסטודנטים, למלגות, למשפחות צעירות. זו המשימה הגדולה ביותר שעומדת כרגע בפני הממשלה הזאת. וכל דקה שאתם מתחמקים מלמלא אותה היא דקה של ביזוי העורף שמגן עלינו – –
– – וביזוי אזרחי מדינת ישראל.
מה קורה פה? הוא לא משיב על – – – שום דבר, אין לו תשובות. תענה על השאלות שלנו.
דבר, דבר במספרים, אקוניס.
הוא עוד לא ענה על טענה אחת שאני העליתי.
אני מעריצה את הסבלנות של היושב-ראש, באמת אני אומרת, כי אני מאבדת את הסבלנות. לשמוע את האמירות השקריות האלה, בלי תשובה אחת לטענות – – –
אז תחתכו לו את זמן הדיבור – – –
מתי העיריות הולכות לקבל את הכסף?
הם לא קיבלו. כמה כסף קיבלו?
מתי עוברים הכספים לעסקים? מתי?
איפה זה? ועדת הכספים עכשיו יושבת – – –
כמה מחיילי הסדיר יש להם מיליון וחצי שקלים?
כמה אפשר לשמוע את השטויות האלה, באמת. איזה חייל סדיר שמשתחרר יש לו מיליון וחצי שקל?
החוק הזה יעלה את מחירי הדירות.
אז תן מענקים לחיילים משוחררים.
עוד לא הספקתם לכתוב תזכיר חוק, אף-על-פי שהבטחתם שלפני ארבעה חודשים זה יהיה מוכן. על מה אתה מדבר? כמה אפשר לנפנף בהישגים שמעולם לא קידמת אותם?
בחוק שכירות הוגנת הבטחת שתעלה הצעת חוק. חצי שנה, עד עכשיו, אין לך אפילו תזכיר, אין לך טיוטה של הצעת חוק. במקום לאמץ את החוק שאנחנו הצענו, אתה אומר: שום דבר לא קרה מאז.
שאני אלמד לכבד? תכבדו את הציבור – – –
מה קרה, העם מרגיש שמתייחסים אליו – – –
לא, יש תקציב נפרד – – – ורק שם זה מופיע. בתקציב של המדינה יש מינוסים ואצלך יש פלוסים.
די, מיקי, אתה יודע שהתקציב הזה הוא בולשיט, והצעת החוק שמגיעה לפה לכנסת היא בולשיט, ואין לה שום קשר – – –
הצעת החוק שמגיעה לפה, על התקציב, היא שקר מוחלט, והטעיה של הציבור לגבי סדר העדיפויות של הממשלה, ואין שום קשר בינה לבין התקציב האמיתי, שמועבר דרך ועדת הכספים. אתה יודע את זה, וכבר עמדת מעל הדוכן והבטחת שזה ישתנה, וזה לא משתנה.
87% מהסעיפים משתנים בוועדת הכספים.
אדוני היושב-ראש, גם אני רוצה להירשם.
תודה, כבוד היושב-ראש. כבוד סגן השר אבי וורצמן, בפברואר האחרון ענית פה על שאילתה בעניין חשיפת תקציב משרד החינוך, בעקבות החלטת ממשלה שהתקבלה באוגוסט 2011 ואמרה שמשרד החינוך אמור לבנות מערכת ממוחשבת שתחשוף את תקציב החינוך. לפני שנתיים התקבלה החלטה נוספת, שקובעת שהמערכת הזו תחשוף גם את התקציב שמזרימים לא רק משרד החינוך אלא גם הרשויות המקומיות, עד לרמת בית-הספר ממש, שנוכל לראות כמה תקציב מושקע בכל בית-ספר. הבטחת לי בפברואר הקודם שהמערכת הזאת תהיה מוכנה עד סוף שנת הלימודים שהסתיימה לפני כמה חודשים, וכבר התחלנו שנת לימודים נוספת. שאלתי אליך: מה קורה עם זה? כבר עברו שלוש שנים וחצי מאז החלטת הממשלה הראשונה. מתי נזכה לראות את התקציב שלכם בצורה המפורטת על-פי כל החתכים כפי שהובטח?
כבוד היושב-ראש, תודה רבה, כבודו סגן השר, צר לי שתמיד שולחים אותך לכאן וששר האוצר לא מגיע לענות בעצמו. שאלתי: החלטת הממשלה 2323 מאוקטובר 2010 קבעה הקצאה של מיליארד שקלים על פני עשור, 100 מיליון שקלים בשנה, לשיקום התשתיות ביישובים הכפריים, זאת אומרת, הקיבוצים והמושבים. נושא זה נמחק מהתקציב ללא הסבר ראוי. עד לשנה זו, בעצם, עברו בסך הכול 100 מיליון שקלים; עד לשנה זו הסכום שהיה צריך לעבור הוא כבר מעל 400 מיליון שקלים לפחות. התקנה הזאת עברה בין משרדים שונים בתוך התקציב וקשה מאוד להבין לאן היא נעלמה, ומה בכוונת הממשלה להעביר. שאלתי אליך: כיצד הממשלה מתכוונת ליישם את ההחלטה בשנים הקרובות?
בוטל? יש לי שאלת המשך, כבוד היושב-ראש.
אבל אז עלולה להיות לי עוד אחת.
תודה רבה על התשובה. קודם כול, רק אציין שההחלטה על תוספת התשתיות בקיבוצים ובמושבים עד 2,000 איש התקבלה בישיבה חגיגית ומיוחדת בדגניה על-ידי אותו ראש ממשלה שמכהן גם היום, לכבוד 100 שנה לתנועה הקיבוצית. מדובר בתשתיות הכרחיות ולא בפינוקים כלשהם. לכן העובדה שההחלטה בוטלה כעבור שנתיים על-ידי אותה ממשלה, פחות או יותר, היא החלטה מאוד מצערת, שהופכת את ההחלטה הראשונה לסוג של מסיבת עיתונאים ולא ממש להחלטה רצינית. אומר לך דבר נוסף: לפי הבדיקה שערכו עוזרי הפרלמנטריים היקרים, ההחלטה הזאת לא בוטלה, אלא התקבלה החלטת ממשלה חדשה נוספת ב-2013.
ההחלטה הזאת אמרה שביישובים של 2,000 נפש, הקו הזה יוגדל ל-5,000, ובעקבות אותה החלטה, ממה שאנחנו רואים בנתוני התקציב, עבר התקציב הזה לתקנה אחרת של החטיבה להתיישבות.
אני רואה שהחטיבה להתיישבות אכן הוציאה 87 מילון שקל.
אבל הכסף הזה איכשהו לא הגיע לקיבוצים ולמושבים. זאת אומרת, לקחתם החלטת ממשלה שהמשמעות שלה והמטרה שלה הייתה ללכת ולחזק את הקיבוצים והמושבים בארץ, הסטתם את התקציב לגוף עלום, שהוא כמו חור שחור תקציבי – החטיבה להתיישבות. אין עליו שום פיקוח, לא חלים עליו שום כללים של מינהל תקין, הוא לא חוסה תחת חוק חופש המידע; אנחנו נאבקים על זה כבר הרבה מאוד זמן בכנסת. והתקציב הזה אכן יצא מהחטיבה להתיישבות, רק שהוא לא מגיע לקיבוצים ולמושבים. איך אתה יכול להסביר את זה?
סכום אחר. אבל 87 – צריך לציין שהחטיבה להתיישבות משקיעה 75% מהתקציב שלה ביהודה ושומרון, כך שאנחנו יכולים להטיל ספק אם יגיע אי-פעם מהכסף הזה תקציב לקיבוצים ולמושבים בגליל, בנגב, בגולן.
אבל החלטת הממשלה שאתה מדבר עליה לא בוטלה, היא שונתה.
זה כתוב מפורשות. בהתאם לאותה החלטת ממשלה קודמת, היא לא בוטלה. כתוב מפורשות. בהתאם להחלטת ממשלה מפורשת.
זה כתוב בהחלטת הממשלה שהתקבלה אחר כך, ב-2012, והועברה בתקציב 2013; כתוב מפורשות שלא התבטלה ההחלטה הקודמת אלא רק שונתה, וזה הורחב מ-2,000 איש עד ל-5,000 איש. ובעקבות זה אנחנו פועלים – – –
זה לא מה שכתוב בהחלטת הממשלה.
אתה אומר שהתקציב הזה פשוט בוטל, נמחק?
אז מי החליט להעביר את התקציב לגבי היישוב הוותיק לחטיבה להתיישבות?
2013. החלטה שלכם, המשרד שלך.
אלה סכומים אדירים של כסף. אתה אומר: ביטלנו החלטה אחת וחסכנו למשק מיליוני שקלים. לא חסכתם, העברתם את זה למקום שאנחנו לא יודעים מה קורה בו.
אבל זו הייתה השאילתה הזאת.
אתם עושים צחוק מכספי ציבור. זה כסף, וזה סכומים אדירים של כסף שהעברתם למקום שאין לכם שמץ של מושג לאן אחר כך הוא הולך, ואתה יודע את זה. זו הסיטואציה.
זה אותו נאום של פעם קודמת, מה השתנה מאז 2013? זה בדיוק אותו נאום.
לא נבחרת אתמול, זה כבר התקציב השני שאתה מעביר.
כבוד היושב-ראש, אין פה שר.
חברים, תודה רבה. כבוד היושב-ראש, חברי הכנסת, מכובדי – – –
אני חייבת להראות לציבור הישראלי מה זה אומר. בארגז הזה מונחות חוברות התקציב. לנו, חברי הכנסת, ניתנו – – –
אני חושבת שמותר לי לקחת – – –
אין בעיה, בסך הכול יש לנו שלוש דקות.
חברים, מותר לי על-פי התקנון לקחת מה שאני רוצה. זה מסמך של הכנסת.
זה מסמך רשמי של הכנסת, סליחה.
למה? אבל זה לא פרובוקציה. זה פרובוקציה – – –
סליחה, לציבור לא מגיע לראות איך נראה התקציב שניתנו לנו שבע שעות לקרוא אותו? שבע שעות. מותר לנו להשתמש בו. כמו שמותר לנו להחזיק אותו במליאה מותר לנו גם להביא אותו לדוכן.
זה המסמך, המסמך מגיע בארגז מפני שיש שם 10,000 חוברות וסעיפים.
כבוד היושב-ראש, תחזיר בבקשה את הזמן.
כבוד היושב-ראש, אנחנו ביום מאוד קשה, והזוועות שאנחנו שומעים עליהן כאן – – –
למה? אני מבקשת מהסדרן. אם הסדרן, בבקשה, יכול לקחת מגפני את החוברות ולהעביר לי אותן, אני רוצה להראות – – –
אבל זה מותר. זה מותר. איפה כתוב בתקנון שאסור לי לקחת את זה? גם את – – –
אבל זה לא משקף את מה שקורה – – –
באמת, עושים פה צחוק מהכנסת. חברים – אני מבקשת את הזמן שלי בחזרה.
אנחנו ביום מאוד מאוד קשה, וקשה מאוד לדון בתקציב כשאנחנו שומעים כאלה בשורות נוראיות מבחוץ. אבל היום הולך לעבור פה בקריאה ראשונה התקציב. הספר הזה, הארגז שהחזקתי בו קודם, זה ספר שנמצאים בו אלפי סעיפים תקציביים שלחברי הכנסת ניתנו שבע שעות בלבד כדי לקרוא אותם. שבע שעות כדי לקרוא ולנבור באלפי סעיפים, מאות עמודים, של תקציב מדינה.
איזה פרלמנט, איזה פרלמנט בעולם מבקש מחבריו להצביע על משהו שאין להם שמץ של מושג מה מסתתר בתוכו? איזה פרלמנט? זה פשוט בושה. רק פרלמנט שמתנהג כמו מאפיה יכול לעשות דבר כזה. מה שקורה פה זה פשוט שבירה של כל כללי ותקנוני הכנסת. כל חוק שמגיע לכנסת מחויב להיות מונח מול חברי הכנסת למשך 48 שעות. רק במקרים חריגים אפשר להשתמש בטריק הזה של פטור מחובת הנחה, בטח שלא בחוק כמו חוק התקציב, שהוא לא סתם חוק. חוק התקציב הוא החוק שמכיל את סדרי העדיפויות של הממשלה; הוא קובע איך ייראו החיים של אזרחי ישראל בשנה הקרובה: אם יהיה יותר כסף לחינוך, אם יהיה יותר כסף לדירות חדשות, ומה ילך לביטחון ומה יעשה את הכיתות שלנו פחות צפופות, ומה יספק שירותי רווחה, ומה יפתור את בעיית העוני. כל זה נכלל בתקציב, ובגלל זה מוגדר בחוק שאם הכנסת מצביעה נגד התקציב הממשלה נופלת והולכים לבחירות. לא מדובר בסתם חוק, מדובר בחוק הכי חשוב שהכנסת הזו מעבירה, ואת החוק הזה נתנו לנו פחות משבע שעות לקרוא. אנחנו פנינו לכל מי שניתן לפנות בבקשה לדחות את הדיון הזה. מה היה רע לדחות את זה ביומיים כדי שנוכל לדבר על התקציב?
אבל הכנסת סירבה לעשות כל דבר על מנת למנוע, ולכן עשינו – אנחנו בסיעת העבודה, ביחד עם חבר הכנסת גפני וחברת הכנסת מיכל רוזין – מאמץ, והלכנו לבית-המשפט העליון כדי לנסות למנוע את ההחלטה הזאת, שפוגעת בכבודה של הכנסת, בכוחה של הכנסת, בזכותם של חברי הכנסת.
הולכים לשבת פה היום חברי כנסת ולהצביע על משהו שאין להם מושג מה יש בו. זה מה שהולך לקרות פה היום.
אם מישהו בבית הזה לא מרגיש בושה גדולה שכך מתנהלת כנסת ישראל, אז זה פשוט מביך לעמוד פה, כי זה המצב: הולכים לשבת נציגי ציבור שנבחרו באופן דמוקרטי ולהצביע בשם הציבור מבלי להבין על מה הם מצביעים, וזו לא פעם ראשונה. כל השנה האחרונה אנחנו עוקבים בוועדת הכספים אחר השינויים התקציבים והקומבינות הפוליטית – 87% מסעיפי התקציב הזה הולכים הרי להשתנות בוועדה. ולמה התקציב הזה הגיע אלינו כל כך מאוחר, אתם שואלים, זה בגלל המלחמה? לא. זה לא בגלל המלחמה. באפריל הקודם עמד פה סגן שר האוצר וענה על שאילתה שלי ואמר שכבר בספטמבר אנחנו נקבל את התקציב. זאת אומרת שישיבת הממשלה הייתה צריכה להיערך כבר הרבה לפני הקיץ. אבל זה הלך ונדחה, כי היה פה לכמה פוליטיקאים בוער לסגור עוד כמה קומבינות פוליטיות ועוד כמה דילים ולהפוך את כספי המסים של הציבור הישראלי למסחרה פוליטית, להעביר את זה לעמותות הפרטיות שלהם, להעביר את זה לחברי המפלגה שלהם, לסגור לעצמם את הפריימריז הבאים. זה מה שקורה פה – שחיתות בחסות המדינה, כשהכנסת במקום לעמוד ולהילחם על זכותה, במקום לעמוד ולהילחם על זכותם של חברי הכנסת להצביע על דברים שהם עומדים מאחוריהם – גם אם מצביעים נגד, אבל לדעת על מה הם מצביעים – במקום לעשות פה מאבק ענייני על התקציב, הכנסת פשוט מרוקנת את עצמה מתוכן, ובעיני אנחנו לא יכולים להיות חלק מהדבר הזה. אני מזכירה לכם שלפני כמה חודשים בלבד, כשהאופוזיציה הלכה ויצאה מהמליאה כדי, שוב, להביע מחאה על כך שלא ניתנה לנו הזכות לדון בחוקים באופן דמוקרטי, אז ישבו פה חברי הקואליציה ואמרו: מה אתם יוצאים? זה לא מכבד. אבל הנה, חברי הקואליציה שותפים להשחתה של המוסד הזה, לריקון שלו מכל תוכן – –
– – לפגיעה במעמדה של הכנסת, ועל זה בסופו של דבר כולם ישלמו – כל אזרחי המדינה. זה לא יהיה קשור בימין או בשמאל, כולם ישלמו על הטירוף הזה, על ההשתוללות הזאת שלכם, שבשביל לקחת עוד כמה פירורים ולגרוף לכיסכם עוד קצת כסף, אתם מוכנים לזרוק את המוסד הזה לפח.
מותר לי להעלות. כמו שמותר שהוא יהיה מונח פה, מותר שהוא שיהיה על הדוכן.
ברור שמותר. זה מוצג שחולק פה במליאה.
תראה לי, תראה לי. תראה לי שזה אסור.
מי שלא שומר על כבוד הבית הזה זה מי שמחייב את הבית הזה להצביע על תקציב שהוא לא קרא. זה לא לשמור על כבוד הבית, עם כל הכבוד. הבעיה היא לא להציג מוצגים.
הבעיה היא לחייב אותנו להצביע על משהו שאין לנו מושג מה יש בתוכו.
כן, מה קורה עם החוק הזה? עוד לפני שבעה חודשים – מפלגת העבודה הגישה את ההצעה לפני עשרה חודשים. אתם מעכבים אותה.
נכון. תודה רבה, כבוד היושב-ראש.
סגן השר יודע מה אני שואלת מכיוון שבחודשים האחרונים אני שואלת זאת שוב ושוב ועדיין ממתינה לתשובה, ולכן אני אחזור על השאלה שלי.
בשנת 2011 ולאחר מכן שוב ב-2012 התקבלה החלטת ממשלה לחשוף את תקציב החינוך בחלוקה מגזרית, בחלוקה על-פי בתי-ספר, בשילוב עם התקציב שמגיע מהרשויות המקומיות. למיטב ידיעתי, ומפרסומים שראינו, כמו למשל ב"כלכליסט", אצל שאול אמסטרדמסקי, נראה שהמערכת הזאת כבר בנויה, שקיימת מערכת של שקיפות, אבל שאולי מישהו לא אהב את הנתונים שהשתקפו ממנה. אני רוצה, כבוד סגן השר, להצטרף לאמירה היפה שלך על הציונות. אחד הדברים היפים והחשובים בציונות הוא דאגה לכולם, לכל אזרחי המדינה, לא משנה מאיזה מוצא הם וכמה כסף יש להורים שלהם בבנק. והמערכת הזו לבנייה של תקציב שקוף, שתראה לנו באמת כמה מקבל תלמיד בכל בית-ספר, היא צעד כל כך חשוב ליצירה של חברה כזו.
אני מלאה באופטימיות שהיום אקבל תשובה שונה ממה שקיבלתי עד עכשיו.
כבוד היושב-ראש, תודה, ותודה לך, כבוד השר, במהלך "צוק איתן" החליטה הממשלה על הקמת קרן הוקרה, סיוע ותגמול לחיילי מילואים ששירתו במבצע והקצאת 30 מיליון שקלים לטובת העניין. למרות החשיבות של סיוע מיידי זה, על בסיס פניות שאנחנו קיבלנו ממילואימניקים, טרם נעשה דבר בעניין וטרם גובשו קריטריונים, וגם טרם הועבר התקציב. שאלתי: מתי מתכננת הממשלה ליישם את ההחלטה הזאת ומה יהיו הקריטריונים?
ראשית, אני רוצה לברך אותך על ההחלטה. זו החלטה מאוד מאוד חשובה. רק שאלה: אחרי מלחמת לבנון הוקמה קרן פיצויים דומה, עם סכום כסף יותר גדול – אם אני זוכרת נכון, באזור 45 מיליון שקלים, ומהם נוצלו 29 מיליון שקלים. לאחר שהקרן ההיא הוקמה התקבלו תלונות של חיילים שהם לא הצליחו לקבל את הפיצויים ושהם נגררו בביורוקרטיה במשך הרבה מאוד זמן. האם בעקבות המסקנות שהוסקו לאחר המלחמה, מלחמת לבנון השנייה, טיפלתם בנושאים האלה, ועשיתם גם אולי איזה שימוש בכסף שנותר באותה קרן על מנת להגדיל את הפיצוי, כך שהפעם חיילים לא יצטרכו להיתקל בחסמים כאלה ואחרים לפני שיקבלו את הכסף שמגיע להם?
אז אנחנו מדברים אל החלל הריק, ללא תשובה.
כבוד היושב-ראש, תודה לך, על-פי דוח הכנסות המדינה האחרון שפורסם, בין 2003 ל-2010 חל זינוק של 140% בהטבות המס שהמדינה מחלקת במסגרת החוק לעידוד השקעות הון. מ-2.3 מיליארד שקלים זה קפץ ל-5.6 מיליארד שקלים. כי"ל היא אחת מארבע החברות שמקבלות יותר מ-70% מסך הטבות המס שמחולקות במסגרת החוק הזה. למעשה, אותן ארבע חברות – יחד עם "טבע", "אינטל" ו"צ'ק פוינט" – משלמות מס של בערך מיליארד שקלים, ומקבלות הטבות בסך 4 מיליארד שקלים. חסר פרופורציה לחלוטין, אלא אם כן היינו רואים את התוצר של זה במה שהוגדר כמטרות החוק. בחוק לעידוד השקעות הון כתובות שלוש מטרות: פיתוח כושר הייצור של המדינה; שיפור יכולתו של המגזר העסקי להתמודד בתנאי תחרות בשווקים בין-לאומיים; וכמובן, יצירת תשתית למקומות עבודה חדשים בני-קיימא. אני אזכיר לכם שבסוף השנה שעברה אמר מבקר המדינה שאין שום מעקב ובדיקה על מה שקורה עם הטבות המס האלה – האם המדינה מקבלת מהן יותר? האם באמת יש תעסוקה רבה יותר של עובדים? במה בעצם – כמה ההשקעה הכלכלית הזאת היא השקעה שטובה לנו? ובתור דוגמה, אני רוצה לקחת את שיטת העבודה של כי"ל. בשנים האחרונות אנחנו בדיון שעכשיו מגיע כבר כמעט לקצו, סביב שדה-בריר – האם לכי"ל תינתן האפשרות להשתמש בפוספטים שבשדה-בריר שסמוך לערד? משרד הבריאות – ישבה פה קודם השרה גרמן, שבהודעה, בהחלטה אמיצה מאוד, קבעה שמשרד הבריאות מתנגד למהלך הזה מאחר שכריית פוספטים סמוך למקומות מגורים עלולה להביא לעלייה דרמטית במקרי הסרטן באותו מקום. התושבים מתנגדים, משרד הבריאות מתנגד, אבל כי"ל מתחילה לאיים. יצאתי להפגנה יחד עם עוד כמה חברי כנסת – ובהם תמר זנדברג, שהיא שותפה להצעה הזאת לסדר-היום – מול המשרדים של מנכ"ל חברת כי"ל נגד שדה-בריר הזה. יש לציין שיש לשדה-בריר חלופות; אפשר לכרות את הפוספטים האלה גם באזורים אחרים, פשוט מרוחקים יותר, ועל כן יקרים יותר לחברה. במקום להשיב לנו בצורה הגיונית ומסודרת בחר המנכ"ל דווקא לשלוח את העובדים, וככה מצאנו את עצמנו עומדים יחד עם תושבי ערד מול עשרות מעובדי כי"ל שבאים ואומרים לנו: למה אתם לוקחים לנו את מקומות העבודה? אבל זה לא המצב. כי"ל משתמשת באיומים האלה פעם אחר פעם. עכשיו אנחנו מקבלים את ההודעה שכי"ל החליטה לפטר 600 עובדים. במפעל הברום היא החליטה לפטר 150 עובדים, ואף-על-פי שנקבע לה משא-ומתן לשבוע זה, היא כבר שלחה להם היום, ממש היום, את המכתבים לקראת שימוע שלפני פיטורים. 90 אנשים מעל גיל 50 יפוטרו במסגרת ההחלטה הזאת; בן-אדם אחד שעוד רגע כבר היה אמור לצאת לפנסיה. זו שיטת העבודה. מה אנחנו מקבלים בעצם מהטבות המס האלה? האם הדבר הזה הגיוני? האם לא צריך להשתמש במצב הזה דווקא עכשיו, אחרי המלחמה הקשה בדרום, כדי לשנות את המצב הזה ולהעניק את הטבות המס, או לחלופין, מענקים כספיים של ממש למפעלים ישראליים שיכולים לספק מקומות תעסוקה אמיתיים ובאמת בני-קיימא? כאלה שעובדים בהם בשכר הוגן עם תנאי העסקה הוגנים, עם זכויות סוציאליות, עם פנסיות הוגנות? כאלה שבאמת יספקו מקומות עבודה לתושבי הדרום? עוד גילוי שיצא אז באותו מחקר אחרי פרסום דוח הכנסות המדינה היה שרק 28% מאותן הטבות מס באמת מגיעות לתושבי הפריפריה; ב"תושבי הפריפריה" מתכוונים לתושבי הצפון והדרום. האם הדבר הזה הגיוני? יש פה הזדמנות לקחת את המצב הזה ולבנות מערך חדש, גם מערך של פיקוח ומעקב אחרי הטבות המס האלה, כפי שביקש מבקר המדינה, אבל גם החלטה לפזר את הטבות המס בצורה יותר הגיונית, לוודא שאותם מקומות שמקבלים את ההטבות גם באמת מעסיקים עובדים מהפריפריה בתנאים הוגנים, ולא הופכים אותם לעובדי קבלן ומשתמשים בהם אחר כך כדי לאיים על הממשלה כשהיא מנסה לקבל החלטות אמיצות. תודה.
אני מציעה את ועדת הכספים.
אני רוצה לדבר על מערך הפיקוח על הטבות המס.
רק שאתה לא היית חותם עליה היום.
לא, היום אתה לא היית חותם.
לא, לא היית מקבל את החלטת העצמאות.
אין לך איך לדבר על היום, אתה חייב – – –
מה עשית ב-20 השנים – – –?
כבוד היושב-ראש, תודה רבה, חברי, חברותי, כבר שבועיים שהדיונים על הצעת החוק הכי חשובה, הכי משפיעה על החברה הישראלית, הצעת חוק התקציב, ממוסמסים ומעוכבים. לא רק שניסו להביא את התקציב לכנסת והצליחו בהצבעה בקריאה ראשונה, מבלי שנתנו לנו, חברי הכנסת, אפילו יום לעבור על התקציב וללמוד אותו, עכשיו גם לא מאפשרים לציבור לקיים דיון רציני על התקציב הזה תחת הסוואות כאלה ואחרות. וההסוואה החדשה, תוכנית ב' להסתרת התקציב, זה הספין שנקרא "חוק הלאום". כאילו לא המשכורות העלובות הן שמטרידות את הציבור הישראלי, כאילו זו לא התחושה האיומה של אובדן הביטחון האישי; זה לא המחירים בסופרמרקט, זה לא המצב של שוק הדיור, זה לא הצפיפות בבתי-החולים, הצפיפות באוטובוסים, הצפיפות בכיתות, הצפיפות במיון. לא, הבעיה הכי קשה, על-פי הממשלה הזו, של מדינת ישראל זו הבעיה שאנחנו לא מספיק יהודים. דווקא מדינת ישראל – אנחנו לא מספיק יהודים, וצריך לקבל על זה אישור וצריך לחזק את היהדות. זו הבעיה הכי גדולה. תתעלמו מיוקר המחיה, צדק חברתי, פערים, אי-שוויון – הבעיה היא זהות יהודית. וכמה שהנרטיב החדש הזה הוא נרטיב טוב לממשלה, הוא משרת הרי כל כך הרבה תחומים. הוא, למשל, משרת את התקצוב העודף שמקבלים כל מיני עמותות וארגונים, שלרוב חוסים תחת מפלגת הבית היהודי, מתקציב המדינה, על מנת לספק שיעורים לזהות יהודית בבתי-ספר. תראו מה זה, רק השנה, יושב-ראש ועדת החוקה של הבית היהודי, העמותה שלו נהנתה מ-600,000 שקלים דרך החטיבה להתיישבות לחיזוק זהות יהודית; העמותות של סגן שר החינוך אבי וורצמן, "אורות ישראל", "בית מוריה" – עוד 250,000 שקל מהחטיבה להתיישבות.
הרב רחמים נסימי, מרשימת הבית היהודי – עוד 800,000 שקל מהחטיבה להתיישבות. עוד פעם זהות יהודית; מינהלת הזהות היהודית, גוף שתחתיו יש רק ארגונים אורתודוקסיים, דתיים, שקשורים כמעט כולם לבית היהודי – 17 מיליון שקלים. ולא סיימתי עם זה: שיעורי תורה ותרבות – 20 מיליון, זה בחינוך הלא-פורמלי; מרכזים להעמקת החינוך היהודי – 7 מיליון. אגב, זה תקציב שב-2013 תוקצב בחצי מיליון ובמהלך השנה הוא קיבל עוד 11 מיליון. בונוסים על גבי בונוסים על גבי בונוסים. בחטיבה להתיישבות, אגב, גם מתוקצבים 14 מיליון שקלים לגרעינים תורניים. כמעט כולם – מפתיע – בזיקה ברורה לבית היהודי. אז יש פה נרטיב שבעצם מספק שירות פוליטי בכסף לפלח מסוים מתוך הפוליטיקה הישראלית. ולא פה זה נגמר, כי התירוץ הזה, שכאילו אנחנו זקוקים לאיזו הכרה, גם השתמש בו ראש הממשלה במהלך המשא-ומתן עם אבו מאזן. כל המשא-ומתן הזה פוצץ מפני שאבו מאזן לא הכיר בנו, כאילו אנחנו עדיין יושבים עכשיו – – –
שנייה, אני אסיים. – – – יושבים ליד המקלטים ומחכים, והתאריך הוא כ"ט בנובמבר, ואנחנו מחכים לכך שמדינות העולם יכירו בנו. המצב הזה הסתיים. מדינת ישראל היא מדינה חזקה; היא מדינה שיש לה צבא חזק ויש לה איכות ברורה ויש לה חברה חזקה. והבעיות האמיתיות של מדינת ישראל מוסתרות פעם אחר פעם על-ידי ספינים שאין להם שום בסיס במציאות.
במקום להתמודד עם הבעיות החמורות והחריפות בחברה הישראלית – –
– – עם התקיעות במצב הביטחוני והמדיני, עם התקיעות במצב החברתי והכלכלי, הממשלה הזו אומרת לנו שאנחנו לא יהודים מספיק.
אנחנו לא יהודים מספיק. פשוט לא ייאמן. תודה.
תודה רבה ליושבת-ראש. אחת הבעיות הקשות ביותר בפוליטיקה היא חוסר יכולת של פוליטיקאים בכירים לחשוב כמה שנים קדימה. הרבה אנשים פה מוטרדים בעיקר ממה שקורה היום, מחר, עם הכותרת הבאה בעיתון, ולא ממה שיקרה פה בעוד עשר שנים, בעוד 20 שנה, בטח שלא מתהליכים ארוכים יותר. וזה הסיפור של מה שקרה עם מבקשי המקלט בישראל. לא מדובר בבעיה חדשה, מדובר בבעיה שאם היו נדרשים לה כבר בהתחלה היה אפשר להקדים תרופה למכה ולטפל בה ולטפל בצרות שיגיעו אחריה. מדינת ישראל, עד השנה האחרונה, לא בדקה בכלל בקשות של מבקשי מקלט מסודאן ומאריתריאה. בניגוד לאמנה הבין-לאומית שישראל חתומה עליה משנות ה-50, בניגוד לאחריות הלאומית שלנו, בניגוד גם למהות של מי שאנחנו, להיסטוריה שלנו, הממשלה פשוט זרקה את הבעיה הזאת הלאה, לא בדקה, והגענו למצב שיש פה מבקשי מקלט שמספרם מוערך ב-48,000 אנשים, כולם מרוכזים באותו אזור, בתנאים שאינם תנאים, ובמקום לטפל בבעיה, גם עכשיו הממשלה מתחמקת. אז מצאו פתרון, פתרון יוקרתי, פתרון שעלותו כבר עברה את מיליארד השקלים מזמן: הקמת כלא ודחיסה של בערך 3,000 מבקשי מקלט לתוכו. ומה יקרה ל-45,000 האחרים? איפה הם אמורים להסתובב? איזה פתרון הממשלה מציעה להם? איך הממשלה בכלל עוזרת לדרום תל-אביב בכך שהיא משאירה שם 45,000 מבקשי מקלט ללא טיפול, וגם בלי גישה לעבודה, כי כל הזמן מקשים את התנאים של העסקתם? מה הפתרון שהממשלה מציעה פה חוץ מעוד פופוליזם חסר תכלית? שום דבר, וזה מה שבאמת עצוב בסיפור הזה. כי את המיליארד-פלוס שקלים שאנחנו משקיעים בפתרונות שווא שלא באמת יספקו פתרון ארוך-טווח לבעיה הזאת, שלא הולכת להיעלם – אין מה לעשות, אי-אפשר להעלים בני-אדם – היה אפשר להשקיע בדרום תל-אביב, היה אפשר להשקיע בפיתוח דיור ציבורי. הלוואי שהייתי רואה את אותם חברי כנסת מהימין שמתלהמים בלי סוף נגד אותם מבקשי מקלט, הלוואי שהייתי רואה אותם משקיעים את אותה אנרגיה בפיתוח פתרון לבעיית הדיור הציבורי בקרב תושבי דרום תל-אביב. הלוואי שהייתי רואה אותם משקיעים את אותה אנרגיה בפתרון של תשתיות ישנות, בתחבורה ציבורית, בהכשרה תעסוקתית, בפיתוח של מערכת הרווחה, בפיתוח של מערכת החינוך. אם היה חצי מהלהט שמושקע בכותרות פופוליסטיות ובהפחדה שאין מאחוריה שום דבר – חצי מהלהט הזה, אם היה מושקע בפתרונות אמיתיים, דרום תל-אביב ותושביה היו מרגישים אחרת לגמרי היום. אבל לא, זה פשוט לא חלק מהעניין, וזה מה שכל כך עצוב בחוק האיום והנורא הזה שאנחנו צריכים להצביע עליו היום. ואני רוצה להגיד עוד דבר אחד שעצוב בעניין הזה, וזה עניין מהותי. תהליך גיבוש האמנה שנחתמה בסוף ב-1951, כדי להבטיח הגנה על אנשים שנאלצו לברוח מהמדינות שבהן נולדו וחיו – תהליך גיבוש האמנה הזאת החל ב-1920. ב-1939 הוא עדיין לא הסתיים. תארו לעצמכם מה היה קורה אם הייתה אמנה כזאת בשנים האלה. האמנה הזאת נחתמה בסופו של דבר ב-1951, בראש ובראשונה כדי למנוע מסיפורי האימים שהסבים והסבתות נאלצו לעבור להתרחש שוב. ודווקא אנחנו, שחתומים על האמנה הזאת – מדינת ישראל מעולם לא עיגנה את האמנה הזאת בחוק. חברי משה מזרחי מנסה להעביר הצעת חוק כזאת בכנסת הזאת, ועד כה הניסיון הזה נכשל. הממשלה מפחדת מעיגון משמעותי של אמנה שאנחנו מחויבים לה, גם היסטורית, גם מוסרית, מכל בחינה אפשרית, והדבר הזה חייב להתבצע. אנחנו לא יכולים לחטוא גם לסיפור ההיסטורי שלנו.
ההצעה הזאת לא תעזור לדרום תל-אביב. היא לא תעזור לפתור את בעיית הפליטים. הפתרון היחידי מכניס תשתיות רציניות וכסף אמיתי לדרום ולתושבי הדרום, ולצד זה מתחיל למיין את הבקשות למקלט, ומבין למי אנחנו יכולים לסייע ולמי אנחנו לא יכולים לסייע, בשיתוף פעולה אזורי ובין-לאומי. אני מייד אסיים. בעולם כולו בעיית הפליטים מוערכת ב-15 מיליון אנשים, 15 מיליון פליטים. הבעיה הזאת לא הולכת להסתיים, להפך, היא רק מחריפה. אנחנו צריכים לגבש את הקואליציה הרצינית עם המדינות השותפות לנו כדי לפתור את הבעיה הזאת ולא להתחמק ממנה. תודה.
זה לא יקרה בפעם הבאה – – –
שטייניץ, אתה מקבל שעות נוספות על הדבר הזה?
כבוד היושב-ראש, תודה, מדינת ישראל באמת נמצאת במצב חירום, אבל היא לא נמצאת במצב חירום בגלל איומים מבחוץ; היא נמצאת במצב חירום, אנחנו נמצאים במצב חירום, דווקא בגלל איומים מבפנים, בגלל התפוררות פנימית ארוכת שנים, בגלל חוסר תפקוד של הממשלה הזו שאמונה על ביטחון אזרחיה, גם ביטחונם החברתי וגם ביטחונם הפיזי. תראו את מה שקרה הבוקר בוועדת הכספים: העברות תקציביות לכאורה שאמורות לעבור למשרד הביטחון, אבל למעשה פתאום, ברגע האמת, מתגלות בתוכן עוד העברות שעוברות לצרכים פוליטיים, כסף פוליטי. מפלגות הימין הקיצוני משתוללות וגונבות את כספי הקופה הציבורית, את הכסף שלנו. מהתחבורה הציבורית – 350 מיליון קוצצו היום מהתחבורה הציבורית; 900 מיליון שקלים קוצצו מהתחבורה הציבורית בשבוע שעבר; 125 מיליון שקלים קוצצו מהתחבורה הציבורית בזמן "צוק איתן", כי התחבורה הציבורית, איכשהו, בתפיסת הממשלה הזו היא לא חלק מהביטחון שלנו; כי ילדים שנוסעים בטרמפים מפני שאין להם אוטובוסים זמינים או כי זה יקר מדי, ועלולים להיפגע, להיחטף, להירצח, זה לא חלק מהביטחון, על-פי ממשלת ישראל, אלא אם הם חיים בשטחים, ואז זה בסדר, אבל לא בתחומי הקו הירוק. הממשלה הזאת כושלת פעם אחר פעם, והבעיה שלנו, מצב החירום האמיתי של ישראל הוא שמדינת ישראל לא מתנהגת כמדינת ישראל. ממשלת נתניהו גנבה את הישראליות מהמדינה הזו. כי מה זו ישראליות? שאל פעם מישהו שהיה כתב טורים בכיר ב"ידיעות אחרונות": מה ישראלי בעיניך? מה שישראלי באמת זה להיות חלק מקהילה אחת; זה להיות סולידריים אחד כלפי השני; זה להיות אכפתיים אחד כלפי השני. בגלל זה אנחנו משלמים מסים כל כך גבוהים, כי אנחנו רוצים שיהיו פה שירותי בריאות ציבוריים, ושבכניסה לבית-החולים לא ישאלו את סבתא שלנו אם יש לה כסף בארנק וכמה, כדי להחליט איזה ניתוח היא תקבל; כי אנחנו רוצים שכל ילד בבתי-הספר שלנו, אם הוא יהודי, ערבי, חילוני, דתי, יקבל את אותו שירות, יקבל חינוך מצוין ויוכל להתפתח ולממש את הפוטנציאל שלו. להיות ישראלי זה להיות אכפתי. להיות ישראלי זה להגן האחד על השני. כמו שאנחנו מוכנים להגן האחד על השני בצבא, כך אנחנו גם מגינים האחד על השני בחיי היום-יום; כך אנחנו בונים דירות לדיור הציבורי כי אכפת לנו מהחלשים; כך אנחנו בונים דיור בר-השגה ומעבירים חקיקה לשכירות הוגנת, כי אכפת לנו מהצעירים. בגלל זה אנחנו רוצים להעלות את השכר, כי אכפת לנו מהמשכורת של אזרחי ישראל. בגלל זה אנחנו רוצים לחלק תקציבים בצורה פרופורציונלית בכל רחבי הארץ, כי אכפת לנו מכל מי שחי פה, לא משנה למי הוא מחובר פוליטית ואיזה לוביסטים מפעילים את חברי הכנסת שלו. כי אכפת לנו. זו ישראליות. וממשלת נתניהו חטפה את הישראליות הזאת, והתחילה למחוק אותה. מדינת ישראל – היום אנחנו דנים פה בחקיקה שהולכת לרמוס את תושבי דרום תל-אביב, ולצדם לרמוס אוכלוסייה של מבקשי מקלט, שאף אחד מעולם לא ערך להם סינון ובירר אם בכלל מגיע להם ואם אפשר לעזור להם ולסייע להם פה – אני מייד אסיים. מדינת ישראל, ממש היום ממשלת ישראל קיצצה מיליארדים בשירותים חברתיים. זה ישראלי? זו ישראליות? תגידו, צריך פה בכלל חוק לאום? צריך להגדיר מחדש על מה אנחנו נלחמים. אנחנו – אני – אנחנו נלחמים על הישראליות האמיתית, על הישראליות שסבא וסבתא רצו להביא לפה ורצו לבנות פה – –
– – על כלכלה נורמלית שמציבה את האדם במרכז; על משא-ומתן מדיני שיביא להגדרה של הגבולות שלנו אחת ולתמיד ולשלום עם השכנים שלנו; על מלחמה בגזענות המכוערת שהתחילה להתפשט פה ברחבי המדינה, באלימות הנוראית שאנחנו רואים ברחובות, בתחושת חוסר הביטחון של כל מי שלא עונה על הדוגמטיות ועובד בדיוק לפי כללי הספר שקבעה הממשלה הזאת. זה לא ישראלי. ואת הדבר הזה חייבים לתקן. אם יש פה מצב חירום אמיתי, זה מה שקורה פה בפנים, בתוך הבית הזה ובתוך המדינה שלנו.
אתם העברתם את התקציבים האלה כל השנה, מיקי. כל השנה אתם העברתם – – –
מפלגת יש עתיד העבירה את התקציבים האלה לבית היהודי.
אתם העברתם 1.2 מיליארד להתנחלויות.
אתם הייתם שותפים לזה. שבועיים אחר כך אתם שוכחים?
איך אתה לא מתבייש להפיץ שקרים?
איך סגן שר בישראל מפיץ שקרים. שקר. כמו שהפצת שקרים לאורך כל המחאה.
– – ובספרד כמעט 40%, חברת הכנסת לוי.
היה רצוי שהשר בנט, שהעז לעלות על הבמה כדי להפיץ שקרים, שיהיו לו הכבוד והפנים – –
– – לעמוד פה מולנו ולענות על שאלות. חברים, חברי מהימין, הפחד ניכר מעיניכם. אתם פשוט מפחדים. אתם מפחדים מפני שבשנתיים האחרונות חשפנו את השחיתויות שלכם. חשפנו איך מאחורי המעטה האידיאולוגי אתם לקחתם את כספי הציבור הישראלי, את כספי המסים שהציבור עבד כל כך קשה בשבילם, והעברתם אותם לחברים שלכם לחלוקת ג'ובים, למקורבים, לפעילים, לעמותות פרטיות; איך מפלגת הבית היהודי, שמעמידה פנים שהיא יותר ציונית מבן-גוריון – איך המפלגה הזאת לקחה את כספי הציבור, ובמקום להעביר אותם למפעלים הקורסים בפריפריה, במקום להעביר אותם ל"פרי הגליל" ולערד, במקום להעביר אותם לבתי-החולים כדי להגדיל את מספר המיטות, במקום ללכת ולרווח את כיתות הלימוד, במקום לעשות פה תחבורה ציבורית מצוינת – לקחתם את הכסף שלנו וזרקתם אותו, חילקתם אותו במתנה לחברים שלכם, לעמותות פרטיות שבראשן עומדים אנשי הבית היהודי. איפה נפתלי בנט שיגיב על הפרשה של העברת מענק של 36 מיליון שקלים לעמותת מועצת יש"ע בשעה שהוא עמד בראשה, ובאופן לא חוקי דרך ועדת הכספים? איפה? תגיבו ותענו. אל תתווכחו אתנו על הציונות. כי ציונות אמיתית, חברים, זה לחלק את התקציב באופן שווה בין כל אזרחי המדינה; ציונות אמיתית זה לדאוג לחלשים; ציונות אמיתית זה סולידריות לא רק בקרב, אלא ביום-יום, לשמור האחד על השני. זאת ישראליות, זאת ציונות – לדאוג לעתידם של אזרחי ישראל בבית-החולים, בבית-הספר, בכבישים, ברווחה. זאת ציונות. ואתם לוקחים ומחריבים אותה. אתם לוקחים והופכים את הקופה הציבורית לסחר-מכר, לקומבינה פוליטית, בידיים שלכם, במקום לדאוג למדינה. אתם שכחתם מהנגב ומהגליל כדי להעביר 1.2 מיליארד שקלים להתנחלויות בבונוסים. אתם שכחתם את ישראל. אתם איבדתם את הציונות כבר מזמן. חברים, כשאנחנו שרים את "התקווה", אנחנו שרים אותו ומצייתים באמת להוראה של ההמנון: תקווה. פוליטיקה של תקווה, פוליטיקה שיש בה עתיד, פוליטיקה שמסתכלת קדימה ורוצה לעשות את החיים פה טובים יותר, בטוחים יותר, שרוצה לעשות שלום, שרוצה לתקן את היחסים הרעועים בין החלקים השונים בחברה הישראלית, שמאמינה בשוויון זכויות, בשוויון תקציבי, שחושבת שלכל אזרח ישראלי מגיע לקבל שווה בשווה, מגיע לחיות פה חיים טובים באמת. זו הציונות האמיתית, זו התקווה. אם נתניהו היה כותב את המנון המדינה, כנראה היה צריך לקרוא לזה המנון הייאוש. נגד הפוליטיקה שלכם אנחנו נלחמים, נגד ההכפשות ונגד השקרים, ובעד פוליטיקה של תקווה, של עתיד, של טוב. תודה.
אתה לא מתבייש לעמוד ולדבר על שקרים, שקרים והכפשות?
מה אתה – – – איזו תקווה אתה מעביר? כל מה שאתה מדבר עליו זה ייאוש, ייאוש, ייאוש; הפחדה, הפחדה, הפחדה. כל מה שאתה עושה פה שנים זה רק לייאש ולהפחיד את אזרחי ישראל. אתה צריך להתבייש.
כבוד היושב-ראש, תודה, אני מצטרפת לברכות לחברי הכנסת החדשים, ומבקשת אולי גם, בהזדמנות זו, שאנחנו כחברי הכנסת נחיל על עצמנו בראש ובראשונה כללים, שאחד מהם יהיה לעשות את העבודה הקשה ביותר והנחושה ביותר למניעה של גזענות, הסתה ואפליה בחברה הישראלית. חברים, אני השתתפתי אתמול בשעות הראשונות של ההפגנה שערכו צעירי הקהילה האתיופית, וראיתי הפגנה מאוד מרגשת שחברו אליה בני-נוער ממכינות קדם-צבאיות ומשנת שירות ומתנועות נוער, ואזרחים טובים שפשוט באים ואומרים: ישראל שלנו, ישראל שהיא לא גזענית, ישראל שהיא של כולם, שבה כל אזרח מקבל שוויון בתקציב, שוויון בזכויות ושוויון במערכת החינוך, ושוויון בגישה לדיור, ושוויון למול החוק – זאת ישראל שלנו. אבל לבוא פה ולדבר ולהצהיר ולהשתתף בתמונות ממלכתיות עם אותם נציגים של הקהילה האתיופית, בזמן שאנחנו מתכחשים לפעילות האמיתית שעושה הממשלה הזו ביצירה של גזענות, בהתעלמות מוחלטת מהזעקה של ציבורים שלמים בחברה הישראלית שמופלים לרעה, שסבלו מהסתה לא רק לאורך השנים, אלא ממש במערכת הבחירות שיצאנו ממנה לפני שבועות ספורים; הסתה אמיתית מצד פוליטיקאים, מצד הממשלה הנבחרת. בדבר הזה אנחנו חייבים להילחם בכל הכוח. ועכשיו הפתרון צריך להיות במדיניות, לא בתמונה ממלכתית: מדיניות שתכניס תוכנית למלחמה בגזענות לכל בית-ספר בישראל; מדיניות שתקפיד על כללים נוקשים ביותר למניעה של אפליה בתקציב ובכל מקום שבו אנחנו נוגעים. תודה רבה.
תודה רבה לך, כבוד היושב-ראש. פגשתי הבוקר את גנטו מנגיסטו, יו"ר ארגון הסטודנטים של יוצאי אתיופיה. אחד הסיפורים שהוא סיפר היה סיפור קצת מעורר צמרמורת – על איך בכל פעם שהוא יוצא למסיבה, חבריו יכולים לבוא עם תעודת זהות כדי שיוודאו את הגיל שלהם בכניסה, אבל הוא צריך להביא גם את תעודת החוגר הקרבי שלו, כדי להוכיח שהוא ישראלי באמת, כדי שלא יעשו לו בעיות. והוא אמר: אני מתבייש להגיד את זה, הרי לא בשביל זה עשיתי צבא. אני בטוחה שהדבר הזה גם מעורר בכולנו תחושה מאוד לא נעימה, כמו שמעוררת אותה הפגנה קשה תחושה מאוד לא נעימה, כמו שזה עורר לפני חצי שנה, כשאותה קהילה יצאה לרחובות בדיוק מאותה סיבה, ולפני שנה, ולפני שנתיים, כשהם ערכו צעדה גדולה אל הכנסת, וגם לפני שלוש שנים, וכל פעם אנחנו נורא נורא מופתעים. וממש באותו זמן, במשרד החינוך פועלת תוכנית מבורכת, "האחר הוא אני". אבל איך תוכנית כזו בכלל יכולה לעבוד אם במדיניות אין פה שום דוגמה לאיך האחר הוא אני? אם בכל תחום בחיים, אם במערכת החינוך – בבתי-ספר מופרדים, בית-ספר לציבור מסוים, בית-ספר לקהילה מסוימת – אפילו באותה העיר, אפילו באותה שכונה – שני בתי-ספר, כזה ואחר, הפסקות בשעות שונות, מורים אחרים, כיתות אחרות, הזדמנויות אחרות. אם בתחום הדיור – אנחנו לא מביאים סוף-סוף לחקיקה שתאפשר הטרוגניות בבנייה ובדיור בר-השגה שיאכלס קבוצות שונות מהאוכלוסייה ולא שכונות שמחולקות על-פי שכבה סוציו-אקונומית, מפרידות את האוכלוסייה, מחסלות את האפשרות לניידות חברתית ולשילוב אמיתי של החברה. אם בתקציב – אתם יודעים כמה תקציב הושקע בתוכניות לשילוב הקהילה האתיופית? 3 מיליון שקלים. תקציב שקוצץ ב-90%. איך אנחנו מצפים שמשהו באמת ישתנה פה? זה לא קשור רק לקהילה כזאת או אחרת. אחרי מערכת בחירות, שבה ראינו את מפלגות הימין ובהן את ראש הממשלה בכבודו ובעצמו יוצא באופן אישי נגד ציבורים שלמים בחברה הישראלית, פעם נגד עובדי מדינה ואחר כך, על-פי המסורת, נגד אזרחים ערבים, ונגד, כמובן, כל ציבור שלא מסכים אתו – אנשי שמאל, אנשי אקדמיה, שופטים. איך אנחנו יכולים להיתמם? למה אנחנו כל כך מופתעים? כדי להביא לשינוי אנחנו צריכים לשנות מדיניות. אנחנו צריכים לקחת את הדבר הזה לא רק כאחריות של כל אחד מחברי וחברות הכנסת, אלא גם לדאוג איך אנחנו מדברים, איך אנחנו פועלים, מתי אנחנו מסיתים, ולעצור את ההסתה הזו בכל מפלגה ומפלגה. זה לא אפשרי שהדבר הזה יסתיים עוד הפעם באיזו תמונה נחמדה עם ראש הממשלה. הגיע הזמן לשנות מדיניות, להכניס תוכנית רצינית למניעת גזענות בכל בית-ספר בישראל, לשלב בבתי-ספר מהקהילות השונות, לא לאפשר שום סוג של אפליה, לא נגד האתיופים ולא נגד הערבים ולא נגד החרדים ולא נגד אף ציבור בישראל. כולנו ציבור אחד.
רק משפט אחרון. הקהילה הזו יצאה להפגנה כביכול על הסיפור האישי שלהם, אבל בעצם על הסיפור של כולנו, על איזו חברה אנחנו רוצים להיות. בגלל זה כולנו צריכים להיות חלק מהסיפור הזה. אף אחד לא יכול להישאר פה בחוץ. תודה רבה.
כבוד היושב-ראש, תודה רבה, כנסת נכבדה, חברים, אנחנו עוסקים בנושא שהוא משמעותי – גודל הממשלה, העברה של החוק הזה כמחטף, אבל אני לא רוצה שהנושא הזה, שבסופו של דבר עלותו הכללית תהיה כמה מיליוני שקלים לתיק, יסתיר את הפשע הגדול שנמצא פה מאחור. והפשע הזה לא עוסק בהכרח בגודל הממשלה. הפשע הזה עוסק במונח המעוות הזה, המושחת מיסודו, וזה הכספים הקואליציוניים. לפני חודשיים, מייד אחרי הבחירות, היועץ המשפטי לממשלה הוציא שורה של המלצות בנוגע לכספים הקואליציוניים, אותו עניין משונה שבו הממשלה מבקשת לעקוף את – אני אודה לשר בנט אם לא יצא מהמליאה ממש ברגע זה, כי זה גם נוגע לך; ממש במקרה – לעקוף את הממשלה, לעקוף את עבודת הכנסת ואת הפיקוח של הכנסת, ובעצם להעביר כספים שלא בתוך בסיס התקציב למטרות אישיות. אפילו להגיד סקטוריאליות זה גדול מדי, כי זה ממש למטרות פוליטיות. תסתכלו, למשל, על ההסכם של הבית היהודי עם הממשלה הזאת, הסכם שמעניק למפלגת הבית היהודי 640 מיליון שקלים, כסף בזבוזים, שכל חבר כנסת – 20 מיליון שקל בשנה – יוכל לעשות בו כאוות נפשו, להעביר את זה למי שהוא רוצה, למקורבים, לעסקנים; לתת את זה פתאום לאיזו עמותה פוליטית שבראשה עומד חבר מפלגה בכיר, או לגרעין התורני של רב שאחר כך יתמוך בו בפריימריז, לראש מועצה שרוצים לפתות אותו להסכים אחר כך לאיזה הסכם. מה הדבר הזה? איך יכול להיות שכספי המסים של אזרחי ישראל יעברו ככה, כאילו זה בסדר, כאילו זאת בכלל לא בעיה, כאילו מותר לממשלה, הממשלה שנבחרה – תסלחו לי, אבל הציבור שבחר בכם לא בחר בכם כדי שתיקחו את הכסף שלו ותחלקו אותו לעסקנים כדי לשמר את השלטון שלכם. הוא בחר בכם כדי שהכסף הזה יושקע בבתי-חולים, בכיתות לימוד מרווחות יותר, בשכר הוגן לעובדים. לא בזה, ממש ממש לא בזה. ההסכם הזה הוא פשוט הסכם מעוות. 50 מיליון שקלים לחטיבה להתיישבות, גוף שעד היום אנחנו לא מצליחים להבין מה הוא עושה בכספי הציבור שלנו; גוף שהמשנה ליועץ המשפטי לממשלה דינה זילבר דרשה שלא יועבר לו תקציב בעקבות פרשת ישראל ביתנו ובעקבות החשיפה של התקציבים המעוותים שהועברו לעמותות פרטיות דרך הגוף הזה. עוד 640 מיליון שקלים לבזבוזים. עוד 630 מיליון שקלים להחלטתו של נפתלי בנט, שיבחר איפה לשים את זה. העצמה של החינוך הממלכתי-דתי, בשעה שאנחנו יודעים שהחינוך הממלכתי-דתי מקבל יותר כסף מכל זרמי החינוך האחרים, והוא יקבל העצמה בצורה של מאות-מיליוני שקלים. תסלחו לי, אבל ככה זה לא עובד. המעקף הזה של הכנסת לא בא לידי ביטוי רק במה שקורה פה, שזה עוד בלוף קטן, אבל לבלוף הזה אנחנו רגילים, אלא בזה שמשתמרת פה שיטה מעוותת של חלוקת כספי ציבור לגורמים אינטרסנטיים, והממשלה הזאת, על כל החברים בה, מוכנה לשתף עם זה פעולה, בניגוד להחלטת בית-המשפט העליון לגבי כספים ייעודיים, בניגוד להמלצות היועץ המשפטי לממשלה ממש מלפני חודשיים. אני שלחתי מכתב ליועץ המשפטי לממשלה בדרישה לבטל את ההסכם הקואליציוני עם הבית היהודי – –
– – ואני מאוד מקווה שהוא יבחר לעשות זאת, מאחר שאם הוא לא יעשה, זה יזרוק את כל ההמלצות שהוא עצמו כתב לפח, ואנחנו נמשיך לראות כספי ציבור מתגלגלים ליעדים שלא משרתים אף אחד מאזרחי ישראל. תודה.
– – – הגרעינים התורניים זה הגרעינים היחידים שיש? – – –
החלפת נושא כי אין לך מה להגיד על זה.
כבוד היושב-ראש, תודה רבה לך, כנסת נכבדה, שיש בה מעט מאוד אנשים, לצערי, לפני יומיים ישבתי באיזשהו ריאיון באולפן טלוויזיה מול חבר כנסת מכובד מהליכוד, ודיברנו על החוק הזה שעכשיו אנחנו דנים בו, ואמר אותו חבר כנסת: מה העניין, רוצים להרכיב ממשלה, צריך להוסיף שרים, אתם הייתם עושים את אותו הדבר. זה מה שעושים, אין פה שום בעיה. ככה הוא הציג את העניין. עכשיו, יכול להיות שאנחנו באמת היינו עושים את אותו הדבר, אבל השאלה היא לא אם היינו עושים את אותו הדבר, אלא בשביל מה היינו עושים את אותו דבר, למען מה היינו שמים או מציבים, מייצרים עוד תפקידים, עוד תיקים, עוד משרדים. בשביל מה, בשביל איזה תוכן, כדי לספק איזה שירות לציבור הישראלי? זו השאלה שצריכה להיות על הפרק. אבל משום מה, לאורך השבוע האחרון, ובכלל בחודשיים האחרונים מאז שהסתיימו הבחירות, אנחנו לא שומעים ולו שמץ מהשיח שמדבר על מטרות, על ערכים, על הדברים שאנחנו רוצים לספק לציבור הישראלי. שום דבר. רק על זה שביבי צריך להרכיב ממשלה, ויש סחטנות, ואז נותנים לאנשים תיקים כדי לסתום להם את הפה. השיח הזה כל כך מרגיז, כי אין פה בכלל שום שאלה מהותית. היו גם, הרשו לי להפתיע אתכם, שרים ללא תיק שעשו עבודה מדהימה. מיקי איתן, למשל, שר בלי תיק, שהיה ממונה על שיפור השירות של הממשל מול האזרח, עשה דברים נפלאים: עבד למען יצירה של קוד פתוח ושל טכנולוגיות שמייצרות שקיפות – חוק חופש המידע, פתח למעננו את האפשרויות לראות את תקציב המדינה, עשה פה ממש מהפכות.
מהפכות – אנחנו חבים לו תודה גדולה על הדברים שעשה בשביל לייצר מעמד, ולחזק את מעמדה של הכנסת כגוף שיכול לפקח על עבודת הממשלה, לפקח על התקציב. זאת אומרת שבדיון המהותי יכול להיות שהיינו אומרים שצריך גם 50 שרים, מי יודע, אבל אנחנו בכלל לא עורכים את הדיון המהותי הזה. אנחנו מדברים פה על משחק הישרדות ושום דבר מעבר לזה, וזה מה שכל כך עצוב. יש פה שורה של הרגלים בעייתיים מאוד, הרגלים שהציבור הורגל בהם והרגלים שהשלטון הורגל בהם. פשוט הרגלים רעים. המערכת התרגלה למחדלים של עצמה ולא מצליחה להיפטר מהם. תראו את מה שקורה בוועדת כספים. אני זוכרת איך בימים הראשונים של המאבק שלי בהעברות התקציביות אמרו לי כל מיני חברי כנסת ותיקים: עזבי אותך, ככה זה, מה את רוצה? אנחנו עושים את זה כך כבר 30 שנה; כשמדובר על העברות של מאות מיליוני שקלים, לפעמים במשהו שנמשך חצי דקה. הייתה פעם אחת העברה של 888 מיליון שקלים שנמשכה פחות מ-30 שניות. אף אחד לא ידע לאיפה הכסף הזה עובר. אף אחד. אבל זה היה הרגל, כך עושים את זה. התרגלנו, ככה עובדים, ככה הכנסת עובדת. זה הגיוני שאנחנו נתרגל למחדלים האלה? זה הגיוני שאנחנו נתרגל לזה שהאוצר מנהל מונופול שלם על תקציב המדינה, ולשרים בממשלה בכלל אין יכולת להשפיע על התקציב שלהם? זה הגיוני שאנחנו נתרגל לכך שמסתתרים להם עשרות סעיפים תקציביים שאי-אפשר לעשות אתם שום דבר, שנולדו אך ורק כאסטרטגיה לקיצוץ בשירותים חברתיים, לקיצוץ בתקציבים חברתיים? ראו מה שנאמר בדוח מבקר המדינה בענייני משרד הבריאות רק לפני כמה ימים; איך האוצר מחביא תקציבים, מעביר למשרד הבריאות תקציבים שהובטחו לו בסוף השנה, כך שהמשרד בכלל לא יכול להשתמש בהם, ואז פתאום הוא לא מבצע, הוא לא משתמש בתקציבים ולא צריך להעביר לו אותם לאחר מכן. התרגלנו. התרגלנו לזה שעשרות מיליוני שקלים מועברים באופן לא חוקי לעמותות פרטיות כדי לשרת מקורבים ועסקנים; התרגלנו לקיומם של גופים כמו החטיבה להתיישבות. יושב פה השר אורי אריאל, שלוקח עכשיו את החטיבה להתיישבות עוד פעם בחזרה למשרדו, למשרד החקלאות, בניגוד להחלטת – – –
לא דרשת את החטיבה להתיישבות?
אתה מוכן לוותר על החטיבה להתיישבות? יכול להיות שאנחנו יכולים לקבל פה החלטה יותר נכונה.
השר אריאל, החטיבה להתיישבות, שהיא גוף שמטרתו מצוינת – המטרה שלו היא לדאוג להתיישבות בכל רחבי הארץ. החטיבה אמורה לפתח את הגליל והנגב, מטרות שאני בטוחה שאנחנו מסכימים עליהן. שנינו יודעים שהחטיבה הזאת נגועה היום במקרים שמעידים לכאורה על שחיתות. שנינו יודעים שהחטיבה נמצאת היום תחת חקירה משטרתית. שנינו מכירים את החלטת המשנה ליועץ המשפטי דינה זילבר – – –
אין לי טענה אחת כלפי עובדי החטיבה להתיישבות.
יש לי טענות כלפי הפוליטיקאים שמנהלים את החטיבה להתיישבות – –
– – ואתה ומפלגתך ביניהם. ההחלטות שהתקבלו בנוגע להעברות התקציבים לחטיבה להתיישבות – – –
לא, אני אשמח לדבר על הדוגמאות עצמן. בוא תענה לי אתה, מדוע החטיבה להתיישבות – – –
אני לא משמיצה. אני מדברת במספרים ובנתונים, ואני מצפה לתשובות בהתאם. האם החטיבה להתיישבות לא נמצאת תחת חקירת משטרה? האם לא נכנסה המשטרה למשרדי החטיבה והחרימה מסמכים?
האם לא נסגר אגף בחטיבה להתיישבות בעקבות חקירת המשטרה?
אני מצטערת, כך היה בפרסומים – –
– – כך על-פי הודעות המשטרה. אז יש לך בעיה עם המשטרה, ככל הנראה.
יש לך כנראה בעיה עם המשטרה עצמה, משום שזה מה שהמשטרה מדווחת. זו הסיבה גם שעורכת-דין דינה זילבר, המשנה ליועץ המשפטי לממשלה, פרסמה מסמך שלם של המלצות, שאומר שלא צריך להעביר יותר תקציבים לחטיבה להתיישבות, מאחר שהחטיבה להתיישבות בעצם הפרידה – – –
לא, לא, לא, אני מציעה לך לקרוא את ההמלצות האלה, שאני בטוחה שעיינת בהן. אני גם מציעה לך לקרוא ולהסתכל על הטענות שהיא משמיעה פה במשך קרוב לשנה, למשל על העברה של עשרות מיליוני שקלים לעמותות פרטיות ולגרעינים תורניים שאין להם שום קשר להתיישבות. עמותה שפועלת ברמת-אביב ג' ומספקת שירותים להחזרה בתשובה – – –
– – – עמותה שפועלת בשינקין – שום קשר – –
העומדים בראשן של אותן עמותות, העומדים בראשם של אותם גרעינים, הם בכירים במפלגת הבית היהודי. תסביר לי מדוע הם מקבלים כספים באמצעות הצינור הזה שנקרא החטיבה להתיישבות – – –
למה החטיבה להתיישבות לא משקיעה את כל כספה בדאגה להתיישבות, בדאגה לפיתוח הנגב והגליל? למה?
למה היא לא משקיעה את כל כספה באמת בלהעביר כספים לאותן רשויות שמחכות לכספים? למה היא לא משקיעה את כל כספה בהתיישבות, בבנייה, בתשתיות ובפיתוח פתרונות דיור? למה?
למה גרעין, או עמותה שמחזירה בתשובה מקבלת ממנה אפילו שקל אחד?
אורי, אם כך זה היה, אם כך זה היה, כנראה המשנה ליועץ המשפטי לממשלה לא הייתה מפרסמת כזה מסמך חריף וחד בנוגע לתקציב שלה. כנראה היא לא הייתה דורשת שהחטיבה תפסיק לקבל תקצוב מהמדינה. ואני אגיד לך עוד דבר שקרה עם החטיבה להתיישבות – – –
הזלזול הזה הוא לא הולם – – –
אני משתמשת במספרים ובעובדות – –
– – ואתה רק אומר: את משמיצה, את משמיצה, אבל אתה לא עונה.
אז למשטרה אתה לא מאמין. גם יש לך בעיות עם המשטרה?
אני סומכת על המשטרה. כן. אני גם חושבת שכולנו צריכים לתת אמון במשטרה – –
אני אשמח רק לסיים את העניין.
אני באופן אישי חושבת שאנחנו לא צריכים לפרק את החטיבה להתיישבות. אני חושבת שהמקצועיות והידע והכלים שרכשו אנשי החטיבה צריכים להמשיך ולשמש את מדינת ישראל. מה שצריך לקרות זה שאותם אנשים יהפכו להיות עובדים במשרדים הרלוונטיים כדי לעזור ולפתח את ההתיישבות בכל רחבי הארץ. הדבר הזה חייב להיות מפוקח, עם פרסומים שוטפים של התקציב, של כל המכרזים, של ההוצאות, של הפרויקטים, של ההלוואות. כל פסיק, כל שקל שאזרחי ישראל מעבירים למדינה מכספי המסים שהם עובדים כל כך קשה בשבילם, הם חייבים לקבל על זה דיווח מלא ומוחלט. וכל עוד החטיבה להתיישבות לא מוכנה לפרסם את הדיווח הזה, וכל עוד היא עובדת כגוף בלתי תלוי, אבל כן תלוי – מקבל מכספי מדינה ומוציא אותו במקומות אחרים מבלי שלנו יש איזשהו מושג מה קורה אתו – הדבר הזה לא יכול להתקיים, ולא יכול לעבור לשם שקל אחד.
אז איך יכול להיות שמפלגת הבית היהודי דורשת בהסכמים הקואליציוניים 50 מיליון שקלים לחטיבה להתיישבות, למרות שהיועץ המשפטי לממשלה אומר: אל תתקצבו אותם, כי יש שם סימנים של שחיתות? איך זה יכול להיות?
סליחה, רגע. הפריעו לי הרבה, אני מבקשת ממך עוד חצי דקה.
אני מאוד שמחה על הדיון הזה, שהתפתח, כי אני במשך הרבה חודשים – – –
– – – אני במשך הרבה חודשים – – –
זה בסדר. במשך הרבה חודשים אני פניתי, גם לשר, ורציתי לקבל את התשובות – –
– – ואני דווקא שמחה על הדיון שהתפתח – –
– – למרות שהוא נעשה בנימה מזלזלת, אבל ככה זה כנראה כשיש דברים שרוצים להסתיר. הבעיה שלנו היא בעיה לא רק פה, של הבית הזה, אלא זו בעיה ציבורית גדולה, שהיא גדולה מאתנו, והיא אותם הרגלים רעים שהגיע הזמן שיעברו מהעולם. מגיע לציבור הישראלי לדעת מה קורה עם כל שקל שהוא מוציא מכיסו ומעביר למדינה במטרה שהמדינה תדאג לכסף הזה – תעביר אותו לקיצור התורים בבתי-החולים, כדי לרווח את הכיתות שלנו, כדי לדאוג לדיור ציבורי, כדי לדאוג לדיור בר-השגה. מגיעה לציבור הזכות הבסיסית הזו. מגיע לציבור לקבל דין-וחשבון מנציגיו. מגיע לציבור שהדיון שיהיה פה יהיה דיון על למה אנחנו צריכים את המשרדים האלה ומה מטרתם ומה היעדים של הממשלה שמתכנסת, ולא רק ההישרדות המכוערת והמעוותת הזאת של אנשים שמנסים לשמור על הכיסא בכל מחיר. מגיע לציבור שהמערכות שאנחנו פועלים עמן ייבדקו וייבחנו כל יום מחדש: האם תקציב המדינה נכתב כמו שראוי לעשות זאת היום, בשנת 2015? האם הדיווח הוא דיווח הוגן ותקין? האם הכנסת יכולה בכלל לפקח על עבודת הממשלה? האם מתקיימת הפרדת רשויות? מה קורה פה? מגיע לציבור דין-וחשבון. מגיע לנו להיפטר מהרגלים רעים ולהתחיל לעבוד – –
– – בצורה שהולמת את התקופה הזו, את הזמן הזה, את הצרכים האמיתיים של מדינת ישראל. תודה רבה.
כבוד היושב-ראש, תודה רבה לך, נראה שהנושא שהסעיר כמעט את כל חברי הכנסת והמפלגות ממש ימים ספורים לפני הבחירות, פתאום כבר לא כל כך מעניין את הממשלה החדשה, הנבחרת, על-פי כמות הנוכחות פה.
בזמן הבחירות היה לרגע תעתוע שגרם לחלקנו להאמין שאולי זה כן מעניין מישהו, אבל ככל הנראה נשארנו בדיוק באותו מצב. לפני כמה חודשים עמדתי כאן ובהצעה נוספת לסדר-היום, קודמת, בדיוק באותו נושא: פיטוריהם של מאות עובדים במפעלי הדרום – בזמנו דיברנו על עובדי כי"ל, ומאז מצטרפים, לצערי, לשורה הזו עוד ועוד מפעלים שנסגרים, שמפטרים – והממשלה עדיין לא נקפה אצבע כדי לשנות את המצב הזה. אני אזכיר לכולכם שב-8 במרס, ממש רגע לפני הבחירות, נפגשו ראשי ועדי העובדים של מפעלי כי"ל עם ראש הממשלה. נדמה לי שזה היה לפני הפגנה של המחנה שלנו, שעוררה חרדה במחנה הימין, וראש הממשלה הבטיח להם שהוא ישקול להפעיל את מניית הזהב ולעצור את הפיטורים האלה. ומאז – שום דבר. אף מילה. מאות עובדים הלכו הביתה. עיריית דימונה הכריזה על שביתה ביום ראשון הקרוב, עיריית ערד הצטרפה לשביתה הזאת. בדימונה 13% אבטלה, 40% מעובדי כי"ל הם תושבי דימונה. מה אנחנו מצפים שיקרה לנגב, לדרום הארץ? מה התוכניות של הממשלה החדשה שנבחרה לתושבי הדרום? איך יכול להיות שתושבי הדרום הם אנשים שמסתכלים עליהם אך ורק בזמן מבצע צבאי או מלחמה, ובזמן רגיל, של שקט, ברוך השם, פתאום הם כבר לא כל כך משמעותיים? איך זה ייתכן? איך אפשר להסתכל להם בעיניים? מישהו חשב להכניס את הדאגה לדרום להסכמים הקואליציוניים? מישהו חשב, במסגרת הסחטנות הסקטוריאלית הבלתי-נתפסת שהתנהלה פה בחודשים האחרונים – מישהו דאג לדרום? מישהו חשב על מערכת הבריאות בדרום? שתוחלת החיים בדרום הארץ היא עדיין הנמוכה ביותר בישראל – מישהו חשב לעשות משהו כדי לשנות את זה? כל מה שחשוב זה הצרכים הקטנים והעסקניים של כמה מפלגות הקואליציה, או שחשובה המדינה? איפה המדינה נכנסת בכלל לעניין הזה? מה יעלה בגורלם של העובדים האלה? אני רואה שבכלל מי שאמור להגיב על ההצעה שלי לסדר-היום נמצא בטלפון; גם השר שיושב פה במשכן, אני לא בטוחה שהוא נמצא בקשב. כנראה הנושא הזה לא כל כך מעניין גם את שר הכלכלה הקודם. מאוד עצוב, המצב הזה. אני חושבת על העובדים שיושבים עכשיו ומחכים, ולא יודעים מה הולך לעלות בגורלם, ומסתמכים על תקווה שאולי משהו השתנה. רוב האנשים האלה, אגב, הצביעו לראש הממשלה שנבחר.
40%, ולא רק שהצביעו – הרי זה לא שראש הממשלה אמור לשרת רק את מי שהצביע בעבורו, הוא אמור להיות ראש הממשלה של כולם. אז של כולם אנחנו כבר יודעים שהוא לא. כבר ראינו את הסרטון שהוא הוציא לפני הבחירות, שבו הוא משווה עובדים מאורגנים לטרוריסטים מה"חמאס". ראינו את זה, ואנחנו זוכרים את זה היטב, ואנחנו לא נשכח. אבל מה מתכנן עכשיו ראש הממשלה, אחרי שנבחר, אחרי שנתנו לו את הקולות שלהם – מה הוא מתכנן לעשות למענם? אני מלאה בתקווה ששר האוצר החדש משה כחלון יחליט להתערב ולהפעיל את מניית הזהב ולעצור את הפיטורים האיומים האלה. אני מלאה בתקווה שראש הממשלה יתעורר ויחליט לעשות תוכנית לאומית לפתרון הבעיה בדרום ולחיזוק דרום הארץ. שמענו את ההבטחות האלה כל כך הרבה פעמים לפני הבחירות, ופשוט עצוב לראות באיזו מהירות הן נשכחות. תודה.
– – – יודעים איך הם רוצים להתייעל.
– – – בו זמנית – – – אנשים באירופה.
אבל למה – – – שלא נאמרו פה? תראה לי בן-אדם שרואה ביזמות הפרטית – – –
תראה לי בן-אדם שרואה ביזמות הפרטית את אויב האומה. נו, ברצינות, חבר הכנסת אקוניס.
אבל הוא אומר כאן דברים שלא קשורים – – –
אתה מכפיש פה – – – להגן על העובדים – – –
בוא ננסה לנהל דיון – אין פה אף אחד, בוא ננסה שנייה לנהל דיון.
– – – מקבלת הטבות אדירות מהמדינה, אתה יודע את זה היטב, יותר מכל חבר – – –
– – – חברה שמקבלת כאלה הטבות, חברה שחמשת המרוויחים בה קיבלו בשנה האחרונה 90 מיליון שקלים, יפטרו מאות עובדים, והמדינה תמשיך לחלק את ההטבות – – –
– – – עמדת הממשלה, שהממשלה מתכוונת – – –
מישהו אמר הלאמה? על מה אתה מדבר, אקוניס? מישהו אמר הלאמה של החברה הזאת? מישהו התנגד ליזמות? להפך, אני אומרת תבטל את הטבות המס. מה זאת אומרת?
אוי, באמת, אקוניס, אתה מרדד את הדיון. במקום לבוא ולהגיד למנהיג המפלגה שלך ולראש הממשלה, אדוני, בוא תטפל ותדאג לעובדים האלה, בוא נעשה משהו טוב לטובת דרום הארץ, כפי שהבטחתם במשך כל השנים, כמו שהבטחתם – – –
– – – במקום לטפל אתה מנסה להכפיש אותי.
אני מקווה – – – רואים מה אתה עושה וכמה אתה מעוות את הדיון במקום להגיע להחלטה.
אתה אומר שתפיסת עולמי היא דבר אחד, שהיא לא; כנראה אתה לא מכיר את תפיסת עולמי. עד לרגע זה שמענו – – –
עד לרגע זה שמענו שתפיסת עולמך זה שאתה מתחבר לרגשות – – –
כבוד היושב-ראש, אדוני ראש הממשלה, חברי חברי הכנסת, פניתי הבוקר ליושב-ראש הכנסת ולמזכירת הכנסת בנוגע לגילוי והנחה של כל ההסכמים וההסכמות הקיימים בין הבית היהודי לליכוד. סעיף 1 לחוק הממשלה, 2001, קובע: "נעשה הסכם בכתב בקשר לכינונה של ממשלה או בקשר להבעת אי-אמון בה או בקשר להצבעה על חוק התקציב, או בקשר לצירוף שרים נוספים לממשלה לאחר כינונה, או בקשר למינויו של סגן שר, ימסרו הצדדים להסכם את נוסחו המלא למזכיר הכנסת, בתוך שלושה ימים מיום החתימה ולא יאוחר מ-48 שעות לפני הבחירות או 24 שעות לפני כינון הממשלה או ההצבעה בכנסת – – – ". בשבוע האחרון פורסם בכמה כלי תקשורת כי נציגי הבית היהודי והליכוד הגיעו להבנות מסוימות אשר לא נכללות בהסכמים הקואליציוניים, בין היתר בנוגע לפיתוח ביהודה ושומרון, לכספים נוספים שעתידים לעבור, ועל כן אבקש לשאול את ראש הממשלה, ברשותך: האם כל ההסכמים שנעשו הונחו בפנינו? תודה רבה.
תודה לך, כבוד היושב-ראש. ב-2010 התקבלה החלטת ממשלה שאמורה לבנות מערכת לשקיפות תקציב משרד החינוך – כידוע, התקציב השני בגודלו, וקשה מאוד להבין מה מתרחש בתוכו. המערכת הזאת הייתה אמורה להתפרסם כבר שנה לאחר מכן, בעקבות אותה החלטת ממשלה. היא לא התפרסמה, ושנה לאחר מכן יצאה החלטה נוספת, שדרשה שהמערכת תפרסם תקצוב – ממש על-פי בית-ספר נוכל לדעת כיצד מתקצבות הרשויות וכיצד המדינה מתקצבת, בחלוקה מדויקת ביותר, שתוכל להסביר לנו את הפערים בחינוך. גם אז הדבר הזה נדחה. בשנה שעברה אני פניתי כמה פעמים לשר החינוך הקודם, ובסופו של דבר, אחרי פניות נוספות, מצד חברי כנסת נוספים ומצד התקשורת, התפרסמה המערכת. אבל מה? היא מפורסמת אך ורק לשנת 2012. השנה היא 2015. אני חושבת שמאחר ששר החינוך החדש, נפתלי בנט, כבר הודיע כי הוא שר החינוך של כולם, ראוי שהמעשה הראשון שהוא יעשה יהיה לפרסם את המערכת הזאת ולחשוף בפנינו כיצד מתחלק תקציב החינוך. מהפרסומים שאנחנו כבר מכירים אנחנו יודעים שהחלוקה רחוקה מאוד מלהיות הוגנת: חלוקה שאומרת שהחינוך הממלכתי-דתי מקבל הכי הרבה תקציב, החינוך הממלכתי הרגיל נמצא איפשהו באמצע, והחינוך הערבי מקבל את התקציב הנמוך ביותר. הדבר הזה לא ייתכן. אני הגשתי שאילתה דחופה השבוע לשר, ולצערי היא נדחתה, ולכן אני מעלה את הנושא פה, ומקווה מאוד שהשר יפעל בהקדם. תודה.
יחסית לשעה זה נראה די ערני. כבוד היושב-ראש, תודה, תראו, חייבים להודות שהמצב הנוכחי הוא מאוד – – –
חברי עיסאווי. המצב הנוכחי הוא מאוד טוב לממשלה, שמצליחה איכשהו גם בזמן שיש תקציב בעצם לשנות ולהפוך את כל התקציב הזה לחלוטין. הרי בשנה שעברה העבירה הממשלה מחוץ לתקציב, באמצעות העברות תקציביות של ועדת הכספים, יותר מ-64 מיליארד שקלים, כך שלומר שהתקציב הזה הוא באמת תקציב זה לא לחלוטין נכון. אנחנו כולנו כבר יודעים שבמדינת ישראל במשך שנים ארוכות יש תקציב סודי, תקציב שלם שעובר באמצעות ועדת הכספים ללא כל פיקוח. אנחנו מקווים שהדבר הזה ישתנה כמה שיותר מהר, וסומכים על חברנו באופוזיציה לשעבר ויושב-ראש הוועדה הנוכחי, חבר הכנסת גפני, שיתמוך בשינוי המשמעותי של העניין הזה.
אבל בואו נדבר על המצב שמתרחש כרגע. עשרה חודשים שתקציב המדינה מנוהל למעשה על-ידי הפקידות. בידיים של החשבת הכללית מונחת האפשרות, מתוקף חוק-יסוד: משק המדינה, לנהל את התקציב על-פי 1 חלקי 12, בתוספת מה שנקרא ועדת חריגים. אגב, הוועדה הזאת העבירה 4 מיליארד שקלים בחודשים האחרונים מחוץ לתקציב שלה, 1 חלקי 12. אבל לא רק הדבר הזה. החשבת אמורה לדווח לציבור מדי חודש על הוצאות הממשלה. חיכינו את ינואר, חיכינו במשך פברואר, ולא הגיע דיווח כזה. בסוף פברואר אני פניתי לחשבת הכללית, ובאמצע מרס היא פרסמה את הדיווח על ינואר ופברואר. את הדיווח על אפריל עדיין לא קיבלנו. זה נשמע אולי כאילו מדובר בעניין טכני קטן, אבל למעשה מה שקורה פה זה שבמשך עשרה חודשים יש תקציב שמתנהל בסכומים של מיליארדי שקלים, ואנחנו, הגוף שאמון על הפיקוח על עבודת הממשלה, אין לנו שמץ של מושג מה קורה שם. ועדת החריגים אישרה, למשל – אני לא יודעת, אולי זה יעניין אתכם – 9 מיליון שקלים לטיסות לחו"ל של משרדי הממשלה, לא כולל משרד החוץ; 2.5 מיליארד לרשות מקרקעי ישראל; 200 מיליון שקלים למשרד השיכון. כל זה באמצעות ועדת החריגים. מישהו יודע לאן הכסף הזה עבר? מה קורה עם הכסף הזה? כיצד עומדים להשתמש בו? שום דבר, אין פיקוח פרלמנטרי. בעצם, החשבת הכללית, שאינה נבחרת ציבור, יכולה לאשר את הסמכויות האלה. ועדת החריגים לא מפרסמת את השיקולים שלה, את ההחלטות שלה, את הפרוטוקולים שלה, שום דבר. הדבר הזה נראה למישהו תקין? נראה לכם שככה מדינה יכולה להתנהל, שבמשך קרוב לשנה לא יהיה פה תקציב ולא יהיה פיקוח על מה שקורה בהיעדרו? תראו, כשנכנסתי לוועדת כספים לפני שנתיים, ידעתי שצפויים להתרחש שם כל מיני דברים אולי מעט עקומים בשימושים בכספים – תהיתי לאיפה הולך הכסף של אזרחי ישראל – אבל לא תיארתי לעצמי עד כמה; כמה השיטה הזאת, שבמשך עשרות שנים השתכללה לידי ממש שחיתות בכספי ציבור, לאיזו קיצוניות היא יכולה להגיע. משרד האוצר, לא רק שהוא לא מפרסם פרוטוקולים על אותן החלטות בשווי של מיליארדי שקלים, גם כשחברי הכנסת מבקשים – אני ביקשתי באופן אישי כמה עשרות פעמים לקבל פרוטוקולים על החלטות בנוגע להעברתם של מיליארדים. מעולם לא קיבלתי פרוטוקול כזה, ואני בספק אם הוא בכלל נכתב, שזה מה שבאמת מדהים. גם כשיגיע התקציב לאישורנו, והוא יגיע אי-שם במהלך הקיץ, בזמן הפגרה, קצת לפני החגים, לא יתאפשר לכנסת לקיים דיון משמעותי על אותו תקציב, כמעט כרגיל. נזכיר לכם שתקציב 2015 שלא עבר, הגיע לידינו פחות משבע שעות לפני ההצבעה. זמן מדהים לקריאת התקציב. אני מאוד מקווה שאם הדבר הזה יחזור על עצמו, יראו לנו חברי הממשלה כיצד הם מתכננים לקרוא תקציב כזה בטווח של שבע שעות. אבל לא רק זה. נוסף על כך, התקציב הזה יגיע אלינו בלי שום תוכניות עבודה. אנחנו לא נזכה לראות מה מתכנן האוצר שיגיע כתוצאה מהתקציב הזה. כיצד התקציב ישפיע על מדדי העוני? כיצד התקציב ישפיע על מדדי האי-שוויון? מה התקציב יעשה באמת לאזרחי ישראל? במה הוא יעזור להם? במה הוא יתקן את התלאות ואת הכאבים במדינה היקרה שלנו? כל הדברים האלה צריכים להיות חלק מהתקציב. התקציב הזה הוא חוזה – – –
רק משפט אחרון, אם תרשה לי. התקציב הזה הוא חוזה בין המדינה לבין אזרחיה, החוזה המשמעותי ביותר שאנחנו עורכים כאן בכנסת, חוזה שאומר: זו ההתחייבות שלנו, זה מה שאנחנו מתכננים לעשות בשבילכם בשנה הקרובה. כחוזה כזה הוא חייב להיות חוזה לשנה והוא חייב להתחדש מדי שנה. בגלל זה החוזה הזה מביא להפלת הממשלה אם אנחנו מצביעים נגדו; הוא עד כדי כך משמעותי.
אם אנחנו מזלזלים בתקציב הזה, בחוזה הזה, חלילה, אם אנחנו מזלזלים במה שקורה בין הדפים שלו, בכל סעיף וסעיף, אנחנו חוטאים בתפקידנו לאזרחי ישראל. תודה.
שלי, אבל היית צריכה לעלות לנאום עם – – –
גרשון מסיקה ישב לידך בוועדה.
משפחות יקרות, משפחת פרנקל, משפחת שער, משפחת יפרח, כבוד יושב-ראש הכנסת, חברים, אנחנו פוחדים שישכחו אותם – זה מה שאמרו לי חבריהם של גיל-עד ונפתלי כשביקרתי בישיבת "מקור חיים" לפני שנה, שמשם יצאו שבוע קודם לכן ונחטפו, ביחד עם איל, אל מותם הנורא. אנחנו פוחדים שישכחו אותם, הם אמרו, בזמן שחיכו בקוצר רוח לבשורות טובות, וחיכינו גם אנחנו. באותם רגעים עוד היינו מלאים בתקווה. ביחד עם עַם שלם התפללנו – מי מאתנו שמתפללים באופן קבוע ומי שמתפללים בדרכם – לשובם בריאים ושלמים. התפללנו שהפרשה הזאת תסתיים כסיפור גבורה של צה"ל שיחזיר את הנערים הביתה, אך הסוף היה רע, ולבי נשבר ביחד עם לבה של אומה שלמה. שנה חלפה מאז הלילה הארור הזה. הורים יקרים, לא אני ולא אף אחד אחר יכולים להתנסות בתחושות שלכם. כל אחד ואחת מכם גידל את הילדים האלה מרגע יציאתם לאוויר העולם. כל אחד מכם למד יחד אתם ללכת, ולדבר, ולחשוב ולדעת טוב ורע, ואיבדתם עולם מלא ויקר מכול. בשעות הקשות האלה ישראל הייתה אחת. אותה האחדות נתגלתה גם בהמשך של אותו הקיץ, במשלוחי האוכל והציוד ללוחמים, ביריד ממכר התוצרת החקלאית של יישובי הדרום, וכמו תמיד – ברגעי הצער: בהלוויות, בטקסי הזיכרון, בניחומי האבלים. אך, חברים, אנחנו לא התכנסנו כאן כדי לציין קיומה של אחדות, כי לו הייתה האחדות קיימת, כנראה היינו רואים אותה כמובנת מאליה ולא היינו מדברים עליה בכלל. התכנסנו כי האחדות שלנו עומדת בפני סכנה. חייבים להבין, אחדות העם בישראל איננה רק פריבילגיה או איזה צורך מוסרי, היא מהווה צורך בעל השלכות חברתיות-כלכליות מרחיקות לכת, כולל בעניינים של חיים ומוות, היא מהווה צורך ביטחוני שיכריע את ביטחוננו עוד שנים ודורות הלאה. בתחילת החודש רחובות ירושלים ותל-אביב בערו מזעמם של הישראלים יוצאי אתיופיה. רבים צקצקו בלשונם, גם במשכן הזה, בשל גילויי הוונדליזם שליוו את המחאה הזאת. רק מעטים מאתנו, נבחרי הציבור, העזו לומר בגלוי את מה שאומר כעת, שזעמם של יוצאי אתיופיה מוצדק מאין כמותו, שמדינת ישראל העלתה את הוריהם ואותם בהירואיות מרשימה לפני שלושה עשורים, אבל הפקירה אותם מאז לקיפוח, הדרה, הזנחה וזלזול. "מבצע שלמה" ו"מבצע משה" היו מופת לאחדות ישראל, אך הטיפול במטען האנושי הכל-כך יקר הזה הוא פשוט חרפה. ולא רק העולים וילדיהם סובלים מהתפוררות הסולידריות, ישראל כולה נאנקת מן ההפרדה החדשה שמשתרשת בה, הפרדה שלא נחלקת רק לפי צבע עור וארץ מוצא ודעות פוליטיות. ההפרדה הישראלית של תקופתנו היא הפרדה של מעמדות, שהולכים ומרחיקים ומתנתקים לנקודת הקיצון. האי-שוויון בישראל רק הולך ומחריף, כשבקוטב האחד של הישראליות ניצב קומץ אזרחים שמחזיקים בעושר בלתי יתואר ובקוטב השני ניצבים אנשים שאין להם כלום, קוטב שגדוש במובטלים ובעניים, אנשים עובדים שהם עניים, בנשות מעמד ביניים ובקשישים, בחרדים, בערבים, במסורתיים ובחילונים. דעו לכם שאם אנחנו לא נתקן את המצב הזה, את הסולידריות של היום-יום, של החיים עצמם, לא ירחק היום שבו גם אחדותנו בשעת צרה תיסדק. הכוח של האחדות הזה לא יעמוד אם אזרחי ישראל ירגישו שהמדינה מפקירה אותם ברגעים האלה של היום-יום. אסור לנו להסתפק בגילויי אחדות בשעת צער, לדאוג לפצועי הקרב אבל להתעלם לגמרי מהפצועים שמגיעים לבית-החולים ומגלים בכניסה שהם יקבלו טיפול טוב יותר ומהיר יותר רק אם יהיה להם עוד קצת כסף. ולאחדות הזאת יש עוד צד, והוא החופש לדבר והחופש לחשוב. בזמן המלחמה, בזמנים הקשים כל כך של פחד ושל אובדן חיים, היינו עדים גם למתקפות מילוליות ואלימות כנגד כל אזרח שהביע עמדה מנוגדת לעמדת הממשלה. באגרסיביות חסרת תקדים חילקו שרים בממשלה את המדינה לנאמנים ולבוגדים. כל מי שהעז לדבר על הסכם מדיני, על פשרה טריטוריאלית, על שלום, הפך לבוגד, וזה לא נגמר בפוליטיקאים. אזרחים ישראלים ערבים שהותקפו ברחובות, רצח של נער חף מפשע, קבוצות נערים שעלו על אוטובוסים בירושלים וביקשו תעודות זהות באופן ספונטני, כדי לחלק ולשפוט. מה קרה לנו? באותם ימים בוטלה האפשרות לדיון ציבורי אמיתי, ואת ההמשך הישיר לזה אנחנו ראינו גם במערכת הבחירות, מערכת בחירות שנחתמה באמירה כל כך אומללה של ראש הממשלה: הערבים נעים לקלפיות, השמאל מביא אותם באוטובוסים, והוצפה בסרטונים רשמיים מטעם מפלגת השלטון שמשווה פוליטיקאים – חלקם ממפלגתי, מהמחנה הציוני – לטרוריסטים; והמפלגה האחות, המפלגה שמכנה את כולם "אחים", היא זו שהחליטה לצאת בקמפיין הסתה חסר תקדים, מלא בשקרים, ולקרוע את העם. מה אתם מצפים שיקרה לנו? לאיזה עתיד אתם מכוונים אותנו אם לא לעתיד שבו כולנו בסופו של דבר בכל זאת ביחד? רק להזכירכם – אני אבקש עוד דקה, ברשותך – התנועה הציונית הוקמה ונבנתה מתוך הוויכוחים האלה, הוויכוחים האידיאולוגיים על הדרך ועל היעד, רק מתוך זה היא השתפרה והפכה להיות מה שהיא, וזכינו ואנחנו זוכים לחיות במדינה הנהדרת הזאת. האם אנחנו כבר לא מסוגלים לוויכוח? הדבר הזה מטריד אותי, הוא ממש גורם לי לחרדה. כי השיח הזה, לא רק שהוא רחוק ומסכן את מטרתנו המשותפת, השיח הזה הוא גם נורא לא ישראלי. ישראל שאני מכירה ואוהבת היא מדינה שהוקמה באומץ מעורר הערצה על-ידי אנשים שהבינו על בשרם מהי המשמעות של היעדר בית אמיתי, של היעדר עצמאות לאומית; מדינה שהוקמה על בסיס של סולידריות, על בסיס של אחדות, של קהילתיות, של אחריות אחד כלפי השני. כפי שכולנו מוכנים להקריב גם את חיינו בקרב, כך גם ביום-יום – אנחנו מוכנים להקריב ולשלם כדי שלכל אזרח תהיה הזכות לגדול, להיות אדם עצמאי ועובד, ולכך שאלה שלא יצליחו, או שייפלו חלילה מהמירוץ, לא יישארו לבד. אנחנו מדינה שמעמידה את אושרו של האדם במרכז, את היכולת לגבור על כל המכשולים, את הכבוד לזהויות השונות של אחד ואחת מאתנו; מדינה שיודעת לחבר אנשים מאפריקה, מאירופה ומהמזרח התיכון, דתיים, חילונים, יהודים, ערבים, חרדים, עולים וותיקים לכדי אומה אחת – אומה שהופכת והצליחה להפוך למעצמה צבאית, למעצמה טכנולוגית, למעצמה של ידע, של חוכמה ושל מדע. זה מה שמעורר בי גאווה כל כך גדולה להיות ישראלית. את המתנה האדירה הזאת, שעבדנו כל כך קשה בשבילה, אנחנו חייבים לשמור בכל הכוח. את האחדות הזאת חייבים לשמור באומץ, בלי לפחד להגן על עצמנו בכל הכוח מול האויב, אבל גם בלי לפחד מעצמנו, בלי לפחד כלל. עוד נכונים לנו מאבקים רבים, לצערי, על ביטחוננו, אבל במאבקים האלה אנחנו נעמוד אך ורק אם נדע לשמור על האחדות שבתוכנו, זאת שמביאה גם לעוצמתנו הגדולה כלפי פנים וכלפי חוץ. גיל-עד, איל ונפתלי היקרים, אין סיכוי שאנחנו נשכח אתכם, לעולם. הלוואי שהמאבקים והקונפליקטים הכל-כך קשים שאנחנו עדים להם בחברה הישראלית היום ייפתרו בכך שאנחנו נלמד ונשכיל להפוך את המדינה היקרה שלנו למדינה של אחדות אמיתית, של שוויון, אחדות של אמת. תודה.
כבוד היושב-ראש, תודה לך, אני מאוד שמחה ששרת התרבות החדשה נוכחת פה, וגם שרת המשפטים איילת שקד, שהקימה את השדולה לספרות עברית, שלה הייתי שותפה ביחד עם חברת הכנסת לשעבר רות קלדרון. המפגש בשדולה שנערך רק כמה חודשים לפני הבחירות עסק בדיוק בסוגיה הזו, של חוק הספרים, שכולנו היינו מאוד רוצים לראות אותו עומד ומתקיים וממצה את הפוטנציאל שטמון בו. אבל, לצערנו, אנחנו רואים את הירידה הגדולה בכמות ספרי הביכורים, אנחנו רואים את הירידה במכירות הספרים, וכולנו עומדים שם מעט לחוצים מהנושא. אולם, אני לא חושבת שכעת זה הזמן הראוי כבר לבטל לחלוטין את החוק; רק התחלנו. מה שצריך לעשות בחוק הזה זה כמה תיקונים שיאפשרו את קיומו בצורה המיטבית. אבל החוק הזה לבדו הוא לא העניין היחיד, וזה כנראה הסיפור פה. מצבה של התרבות הישראלית, שהספרות העברית היא חלק, היא נתח חשוב מתוכה, הוא המצב שעליו אנחנו צריכים לדבר כרגע. והמצב הזה לא עוסק בשוק אחד מסוים, אלא במכלול. בשנה האחרונה ראינו מחאה מאוד יפה שהרימו ארגון השחקנים בישראל ואיגוד אמני הבמה ביחד עם פורום מוסדות תרבות ואמנות; מחאה שעסקה בהגדלת תקציב התרבות לכדי 1% מתקציב המדינה, נושא חשוב ביותר כשלעצמו. בפולין ובדנמרק, למשל, תקציב התרבות מגיע ל-4%–6% מתקציב המדינה. יכול להיות שאנחנו לא מסוגלים לעלות עד לרמה כזאת, אבל היה ראוי בהחלט להשקיע 1%. כבוד היושב-ראש, יש פה רעש גדול במליאה, אם אפשר – תודה.
התקציב הזה הוא לא תקציב פריבילגיה. זה תקציב שמטרתו לפתח מוסדות תרבות ואמנות בפריפריה, כך שהפריפריה הישראלית לא רק תקבל משלוחים מהתרבות שמיוצרת בעיקר בתל-אביב ובירושלים אלא תייצר תרבות ואמנות משל עצמה, ותשתף ותייצא את אותה תרבות אל יתר אזורי הארץ; תמיכה ביצירה עצמאית ובאמנים עצמאים; הרחבת הפעילות המסובסדת לילדים ונוער בבתי-הספר ובמוסדות לא פורמליים לחינוך, וזו רק ההתחלה. תראו, דובר באותה שדולה שהתקיימה לפני כמה חודשים על נושא שהוא מעט שנוי במחלוקת פה, וזה ביטול המע"מ על רכישת ספרים. אני אשתף אתכם במעט נתונים: בספרד המע"מ על ספרים הוא 4%, לעומת המע"מ הכללי, שעומד על 16%; באוסטריה המע"מ על ספרים הוא 10%, לעומת המע"מ הכללי, שעומד על 20%; גרמניה – 7%, לעומת הכללי, שעומד על 17%, ועוד ועוד ועוד. זאת אומרת, ניתן לעשות צעדים שכאלה על מנת לייצר את ההנחה מכיוון אחר. אפשר גם לחשוב על חלופה, ואת הדבר הזה אנחנו גם – – –
בשמחה. אז אני אדבר רק על נושא אחד אחרון שמאוד מאוד חשוב לעניין, והוא החינוך. שר החינוך מדבר לא מעט על חשיבות החינוך למתמטיקה, ואני מסכימה עם זה לחלוטין. אבל האם החינוך לתרבות ולאמנות הוא חשוב פחות? האם לימודי אמנות, מוזיקה, תנועה, בבתי-הספר בגילים הצעירים, השפעתם על התפתחות הילד, על התפתחות המוח ועל מימוש הפוטנציאל של הילד והילדה חשובים פחות מהלימודים הריאליים? אנחנו צריכים להיזהר מאוד מאוד כשאנחנו מקדשים את הלימודים הריאליים על פני הלימודים ההומניים ולימודי האמנות והתרבות. הדרך לחזק את התרבות הישראלית – ובין היתר, את הספרות העברית – היא בכך שנסתכל על כך כמכלול; מכלול שמתחיל במערכת החינוך בגילים הצעירים ביותר ומתקדם להסתכלות על היוצרים הצעירים והסופרים הצעירים וכיצד אנחנו מאפשרים להם לעסוק ביצירתם. תודה רבה.
תודה רבה, כבוד היושבת-ראש, ובהצלחה בתפקידך.
חברים, בואו נניח על השולחן הנחת יסוד אחת, שעליה אני בטוחה שכולנו מסכימים: כשמדינה מחליטה לפנות אנשים מביתם, צעד קשה וכואב, שאין מישהו, לא בימין ולא בשמאל, שלא יכול שלא לחוש אמפתיה וכאב כלפי האנשים האלה; כשהמדינה מחליטה לעשות את זה היא מחויבת לאותם מפונים, ונדרשת לדאוג לצורכיהם הבסיסיים ולוודא שאותם אנשים זוכים לחיות פה חיים מאושרים תחת קורת-גג, עם תעסוקה הוגנת, עם חינוך כמו שצריך, עם שירותים תקינים. מאז ההתנתקות בעשור האחרון הושקעו במפוני גוש-קטיף 12 מיליארד שקלים. אתם מכירים את הנתון הזה? 12 מיליארד שקלים שהועברו לטיפול במפונים. איכשהו נוצר מצב – כך זה לפחות נראה מהנתונים היבשים, מכמות מפוני גוש-קטיף שעדיין אין להם קורת-גג יציבה מעל ראשם, מכמות האנשים שעדיין נמצאים באבטלה וללא תעסוקה – נראה שהכסף הזה איכשהו לא הגיע ליעדו. 12 מיליארד שקלים. אנחנו ישבנו בדיון בוועדת הכספים – חברתי, יש פה רעש נורא גדול. מאוד קשה להתרכז.
אנחנו ישבנו בוועדת הכספים לפני שנה בדיון שעסק בנושא הזה, ושמענו מקרוב מאוד את הטענות שעלו בנוגע לשימוש באותם כספים – 12 מיליארד שקלים. חברים, בכסף הזה, בחישוב פשוט, יש בערך 1.5 מיליון שקל שהיו יכולים לעבור לכל מפונה אבל משום מה לא הגיעו. ומשום מה, וזו השאלה הנוספת שממש מעלה תמיהה, אנחנו בוחרים לתת לאותו בן-אדם להמשיך ולטפל בתחום הזה, לשר אורי אריאל. אותו שר שבמסגרת ההסכמים הקואליציוניים לא הסתפק רק במשרד המכובד שהוא קיבל, הוא רצה עוד. שגם הנושא של הטיפול במפונים יעבור לידיו, עם כל מיליארדי השקלים, שעדיין חלקם לא נוצלו וחלקם פשוט הועברו לכל מיני – אלוהים יודע לאן. נוסף על כך הוא רצה גם את החטיבה להתיישבות, עוד גוף שמקבל חצי מיליארד שקלים בשנה מכספי ציבור ולא ברור לאיפה הכספים האלה בסוף מגיעים. ובואו לא נשכח עוד סיפור קטן שמצטרף לעניין הזה, ואני בטוחה שכולכם תכעסו בדיוק כמוני. אתמול בבוקר שמענו את הידיעה הכל-כך מרגיזה שהחליטו לבטל את תקציב משרד החינוך לשירותי הפסיכולוגים שמטפלים בטראומות של ילדים בעוטף-עזה ובדרום בעקבות "צוק איתן". תקציב קטנטן שמשרד החינוך החליט פשוט להיפטר ממנו. אין יותר כסף. הילדים בדרום לא נחשבים. אז אני רק אזכיר לכם שבמהלך "צוק איתן" החליט אותו בן-אדם, נפתלי בנט, להעביר 40 מיליון שקלים לשירותי בריאות נפש בהתנחלויות. לזה היה כסף. אבל אתמול, במשך שעות ארוכות, היו צריכים אנשי הדרום להיאבק כדי לקבל – – –
רק שנייה בבקשה. – – – כדי לקבל את הסכום הפעוט הזה, שבסופו של דבר הועבר להם, 3 מיליון שקלים. אבל זה מתוך תקציב של שר – שוב, מאותה מפלגה של אורי אריאל – שבמסגרת ההסכמים הקואליציוניים לא הסתפק בתיקים המכובדים שקיבל. הוא דרש עוד 600 מיליון שקלים למשרד החינוך שהוא מחלק לפי אחריותו.
עוד 640 מיליון שקלים שיכולים חברי המפלגה שלו לחלק. ובתוך כל התקציב האדיר הזה, אוקיינוס של כסף, הוא לא מצא כמה מיליונים כדי להעביר לשירות פסיכולוגי כדי לעזור לילדי הדרום להתמודד עם הטראומה הקשה בעקבות המלחמה.
אני פשוט לא מאמינה עליכם, על החמדנות הזו. להעביר כל כך הרבה כספים מבלי שאתם מטפלים – –
שנייה, רק משפט אחרון. – – אפילו בנושא שלכאורה כל כך קרוב ללבכם. אבל רק לכאורה, כי במציאות הדברים האלה לא מזיזים לכם.
אתם פשוט תמשיכו להזרים את הכסף הזה לעמותות שלכם ולמקורבים שלכם.
אזרחי ישראל, תושבי הפריפריה, זה פשוט לא נוגע לכם. תודה.
כבוד היושב-ראש, תודה לך, כנסת נכבדה, שבעה שבועות ויום – זה היה אורכו של מבצע "צוק איתן", של מלחמת "צוק איתן". 73 הרוגים ספגנו; יותר מ-80,000 מילואימניקים שגויסו; עשרות אלפים שהיו בחרדה, בהמתנה, שנאלצו לברוח מבתיהם אל המקלטים, להתחבא, להגן על הילדים, למצוא להם תעסוקה, תוך כדי גם לשמור על העסק, לנסות שכמה שפחות ייפגע. בדאגה אין-סופית לקרובי משפחה ולחברים שנמצאים בשדה הקרב במדים. להתמודד גם עם הרקטות, לפעמים מאות ביום, וגם עם אימת המנהרות מתחת לאדמה. בזמן הזה, אני אזכיר לכם, חברי, לא היה פוליטיקאי בבית הזה שלא הלך ודיבר וחיבק את תושבי הדרום. לא היה אדם אחד בממשלה שלא דאג לדבר ולספר כמה שאנחנו שומרים על הדרום ומגינים על הדרום ומחבקים את התושבים האמיצים של הדרום. סליחה, כבוד היושב-ראש, קצת קשה לי עם הדיבורים פה במליאה. אני חושבת שהנושא מספיק חשוב כדי שהבית הזה יכבד אותו – –
– – אף שמדובר באי-אמון. וכולם דאגו וכולם חיבקו וכולם היו שם. ואני עמדתי כאן, במשכן הזה, באולם שנפתח בשבילנו לדיון מיוחד שכינסנו במהלך פגרת הכנסת, וביקשתי, התחננתי שנתחיל כבר עכשיו לטפל. זה היה ימים, שבועות אולי אחרי המלחמה. כבר עכשיו שנתחיל להעביר את הפיצויים. שנדאג לפרק את הביורוקרטיה ולדאוג לבעלי עסקים שיקבלו את הכסף שמגיע להם בטווח מיידי, בלי ללכת ולהתחנן בשביל זה. שהמענקים והפיצויים לרשויות המקומיות יעברו מייד, בלי שהם יצטרכו ללכת ולחפש ולבקש מאותו פקיד באוצר שיעביר להם את הכסף לפני כבר מי-יודע-מה שיקרה; שוועדת הכספים תתכנס ותעביר את כל הפיצויים שהובטחו. וביקשנו. ומה קרה? כלום. ועדת הכספים באותם ימים – היו דברים אחרים שהיא דאגה לעשות. הפיצויים עברו באטיות מבזה. מתוך 3 מיליארד שקלים שהממשלה נהנית להשוויץ שהיא הבטיחה להעביר בתוך כמה שנים, עברו בינתיים בקושי 70 מיליון שקלים. יש כל מיני בעיות בספירה, כי בשלב מסוים הועברו עוד 125 מיליון שקלים אבל כמה ימים לאחר מכן ההעברה הזאת בוטלה והוחזרה ליעד אחר. פחות מ-70 מיליון שקלים. הרשויות עדיין לא קיבלו את מה שהובטח להן; 3,000 בעלי העסקים שביקשו פיצויים עדיין מחכים לראות את הפיצויים, ומאלה שכן זכו לטיפול, יש כאלה שקיבלו פשוט פיצוי זעום, ועוד יש נוספים שבכלל לא היו זכאים. כאלה, למשל, שעובדים בעסקי התיירות או הטיולים או ההסעות ואינם ממש מעוטף-עזה אבל העסקים שלהם נפגעו לחלוטין ולא הצליחו להשתקם מאז. אמר לי הבוקר בעלים של מפעל שמעסיק מאות אנשים, שקיבל חלק קטן מאוד מהפיצויים; הוא אמר לי: המהירות שבה הפוליטיקאים ביקרו אותנו בזמן המלחמה פשוט לא תואמת את מהירות הטיפול ואת הביקורים לאחר המלחמה. שלא לדבר על הפיצויים. יש עוד חלק ממבקשי הפיצויים האלה שעוד מחכים לפיצויים שלהם על "עמוד ענן". ואנחנו מדברים על עסקים שזו לא הפעם הראשונה שהם נפגעים. הם הרי נפגעו גם שנה וחצי קודם ושנתיים לפני כן. ופעם אחר פעם, מבצע אחר מבצע, מערכה אחר מערכה הם צריכים להתמודד מול ערימה וחומות של ביורוקרטיה וחסמים. אבל משום מה הם – למה דווקא הם צריכים לעמוד מול החסמים האלה? אתם יודעים, היה לנו דיון, כבוד היושב-ראש, בוועדת הכספים ממש לפני שבועיים, עם החשבת הכללית באוצר. אותה אישה, פקידה באוצר, שהיא היום אחראית לכל תקציב המדינה. היא תהיה האחראית לתקציב המדינה במשך קרוב לעשרה חודשים. אנחנו לא מתכנסים להצביע על תקציב, משרד האוצר לא מגיש תקציב, רוצים לדחות את זה ולדחות את זה ולדחות את זה. אגב, אנחנו אפילו לא יודעים איזה תקציב זה הולך להיות, אם חד-שנתי, דו-שנתי; ראש הממשלה, אני שומעת, רוצה תלת-שנתי. אז אותה פקידות במשרד האוצר קובעת לאן יחולק הכסף. ומתכנסת לה ועדת החריגים, ועדה שמורכבת אך ורק מפקידים – לא יושב שם נציג ציבור אחד, נבחר ציבור אחד – והיא מעבירה כספים. ואותה ועדת חריגים גם החליטה שהיא לא מפרסמת את היעדים של אותם כספים. אני נאלצתי לדרוש מהם לפרסם את הדוחות כמקובל בחוק, ובאיחור של חודשיים הם פרסמו את הדוח הראשון. את הדוח על מאי עדיין לא ראינו – אנחנו כבר או-טו-טו בסוף יוני. אבל מה שראינו שם באפריל, למשל, היה שאותה ועדת חריגים אישרה כל מיני העברות מאוד מאוד משונות: 4 מיליון שקלים ביקש משרד האוצר לטובת יועץ אסטרטגי כלשהו. אני מאוד מסוקרנת לדעת מיהו אותו יועץ אסטרטגי שמקבל 4 מיליון שקלים בחודש, לפני חודשיים, לטובת מה ואיך, ואיך הדבר הזה התקבל; משרד השיכון קיבל 750 מיליון שקלים לטובת כל מיני התקשרויות שהוא לא טורח לספר מה הן. אותה ועדת חריגים גם לא מפרסמת פרוטוקולים. למה לפרסם פרוטוקולים? שאלתי את החשבת הכללית אם הם מתכוונים לפרסם אותם, אז היא אמרה לי שלא בטוח. זאת שאלה אחרת, היא ענתה. אתם יכולים לראות את זה בפרוטוקול. פשוט בושה. ובינתיים מי יושבים ומחכים? אותם תושבי הדרום. תושבי הדרום שסובלים ממערכת בריאות שיש בה הכי פחות תקנים, הכי פחות אחיות, הכי פחות רופאים מומחים, הכי פחות מכשור רפואי, הכי הרבה זמן הגעה לבתי-חולים; תוחלת החיים הנמוכה ביותר בישראל. אלה תושבי הדרום שלנו. אלה בתי-החולים שלנו, שטיפלו ולקחו עליהם במהירות וביעילות מרשימה את פצועי המלחמה לפני שנה. איך יכול להיות שהממשלה הזו לא דואגת לכתוב כבר עכשיו תוכנית חירום להתמודדות עם המצב בדרום? איך יכול להיות שלא יושב צוות מיוחד שכל תפקידו להעיף את הביורוקרטיה מהדרך ולהעביר כמה שיותר מהר את הכסף כדי שזה יטופל? איך יכול להיות שאף אחד לא נדרש לבעיה הזו? ומה קורה בינתיים בגופים שכן קיבלו חלק מהכסף? בדקתי את זה ממש היום וראיתי שהחטיבה להתיישבות, למשל, קיבלה סכום מאוד מאוד גבוה של כסף על מנת להעביר אותו לתמיכות אך ורק במחוז דרום; בערך 140 מיליון שקלים. 140 מיליון שקלים – סכום מכובד לתמיכות לצרכים שונים. הייתי מאוד רוצה לראות מה התמיכות האלה, אלא שבדקתי וגיליתי שמתוך הכסף הזה, רק 1.5 מיליון שקלים אכן הועברו לתמיכות. ומה אנחנו שומעים במקביל? אני יודעת, חברים, שאולי כל דיוני הכספים האלה נשמעים טיפה משעממים, אולי טיפה אפורים, אבל מדובר בחיים של בני-אדם, ובשבוע שעבר משרד החינוך החליט פתאום לבטל את התמיכה בשירות הפסיכולוגי בדרום, ככה סתם כי ילדי הדרום כבר לא נזקקים לפסיכולוגים ולשירותי בריאות הנפש על מנת להתמודד עם הטראומות ועם החרדות שלהם. ובתוך כמה שעות משרד החינוך, בעקבות הלחץ הציבורי, חזר בו והעביר את הכסף, 3 מיליון שקלים עלובים. הרי אנחנו בעוד כמה חודשים נידרש שוב לבעיה הזו, כי שוב יפסיקו את התמיכה. כי תושבי הדרום צריכים להתחנן על כל שקל. אני אזכיר לכם שבמהלך "צוק איתן", במהלך המלחמה, ביהודה ושומרון קיבלו לא 3 מיליון שקלים לשירותי פסיכולוגים ועזרה נפשית, קיבלו 40 מיליון שקלים בשביל השירות הזה. 40 מיליון שקלים. ובתקופה מאז "צוק איתן", כמה קיבלו בהעברות תקציביות? קרוב ל-200 מיליון שקלים. האם אלה סדרי העדיפויות של הממשלה הזו? האם אלה ההחלטות שאתם מקבלים כאן? האם זה החיבוק הגדול לדרום, לגיבורים השקטים שלנו שישבו שם ונשארו נאמנים, ישבו על הגבול ולא עזבו ולא נטשו, וגם אחרי המלחמה, למרות הכול, נשארים שם, בציונות אמיתית? האם זה מה שיש לכם להגיד להם? וזה לא הכול, כי בסוף כל זה יש גם הפקרה ביטחונית, וזה מעבר למיגון שעוד לא הושלם ומעבר לתשתיות. זו פשוט הפקרה. אמר את זה אלוף פיקוד הדרום ממש לפני חודש, שצריך להתרגל לזה שתהיה מערכה – פעם בכמה זמן תהיה מערכה, זה המצב. זה הסטטוס-קוו של ממשלת נתניהו: מערכה אחרי מערכה אחרי מערכה, פיגוע טרור ועוד פיגוע טרור, ואפס התמודדות. אפס התמודדות בביטחון, הפקרה לאיומי הרקטות, הפקרה למנהרות – בדיוק כמו שהיה לפני המלחמה – במשך שנים ידעו על קיומן של המנהרות, ולא נעשה דבר; הפקרה של פתרון מדיני. לא יהיה סוף למציאות הזאת אם אנחנו לא נחתור לפתרון. לא יהיה סוף למציאות ולסטטוס-קוו של טרור אם אנחנו לא נחתור לסיים את הסיפור הזה, לייצר פתרון של שתי מדינות לשני עמים כך שאנחנו נוכל להמשיך ולהיות מדינה יהודית ודמוקרטית שמכבדת גם את כל מיעוטיה. לא יהיה ביטחון אמיתי בלי זה. אם לא נגיע לשם, זה יהיה סופו של החלום הציוני, איך אתם לא רואים את זה? ככל שנדחה ונחכה, ככל שניפרד וניבדל, נפריד את עצמנו מהשותפות החזקות ביותר שלנו בעולם המערבי. נתנהג כמו ילדים קטנים במקום להתנהג כמו שאבות הציונות הראו לנו והדריכו אותנו בתחילת הדרך – באומץ, בפתרונות פרגמטיים, ביצירתיות, כפי שאנחנו יודעים בכל דבר: יודעים להיות מעצמה של היי-טק, ויודעים להיות מעצמה צבאית, ויודעים להיות מעצמה של מדע, ויודעים להיות מעצמה כלכלית ויודעים לעשות הכול. איך יכול להיות שכאן אנחנו נופלים, בהבטחת העתיד שלנו? איך יכול להיות שכשנקבע מתווה והסכם עם איראן אנחנו לא שותפים בכלל, כי ראש הממשלה החליט להסתכסך עם נשיא ארצות-הברית בשביל להשיג קצת הון פוליטי? איך יכול להיות שאנחנו שנה אחר שנה ניכנס לעוד מערכה צבאית בלי להציב פתרון, בלי להיפרד סופית מהמצב הזה, ולייצר ביטחון מלא לאזרחי ישראל, ותושבי הדרום ביניהם?
אדוני, אני רק מבקשת בשוּרה. חולפת שנה, אנחנו ממש לפני ה"דד-ליין". כואב לי לשמוע את אמירותיהם של אותם תושבים שפשוט לא רוצים להגיד שנטשו אותם, כי הם לא רוצים ליצור לעצמם תדמית כזו של אנשים נטושים. הם אנשים גאים, הם אנשים שנמצאים שם – מעבר לזה שמדובר באזור הכי יפה שיש במדינת ישראל, לדעתי לפחות – אבל נמצאים שם ומיישבים את הנגב הישראלי והופכים אותו למקום מדהים, והם לא רוצים להיראות כמו אזרחים מופקרים ונטושים. הם רוצים לעמוד פה עם כל הגאווה שלהם. ואני רוצה שהם יקבלו את הדבר הזה. מגיע להם לקבל את הגאווה הזו, לא מגיע להם שממשלת ישראל תפקיר אותם. תודה, אדוני.
– – – על – – – שדיברתי עליהם.
שאתם עומדים לבטל – – – הקרוב.
כמה עשרות? כמה עשרות? דבר במספרים.
כמה עברו? כמה הועברו בפועל?
אתה מדבר על החלטות ממשלה קודמות, על "צוק איתן", ולא על כסף שעבר – – –
תודה רבה, כבוד היושבת-ראש. אני בדיוק חוזרת, כמו רבים אחרים כאן, מכנס מצוין שארגנה חברת הכנסת שלי יחימוביץ בנושא הגז, ואשתמש בהזדמנות זו כדי להזכיר את מה שהזכרתי גם בכנס. לפני 21 ימים, בישיבת ועדת הכספים, אמר סגן יושב-ראש המועצה הלאומית לכלכלה מוריס דורפמן – שיושב בצוות חסר הסמכויות, שמונה ללא שום כתב מינוי ומבלי שפרטי מעשיו נחשפו לציבור, ואמור לעסוק בניסוח המתווה – התחייב בפנינו מוריס, מעל שולחן ועדת הכספים, שהוא יפרסם את המתווה, גם את הראשון, גם את השני, גם את הפרוטוקולים ואת השיקולים שהובילו לכתיבת המתווה הזה, על מנת שחברי הכנסת והציבור יוכלו לערוך דיון מהותי ולהבין את השיקולים שהובילו להכרעה שתשפיע על גורל המדינה ועל עתידנו הכלכלי, הביטחוני, המדיני לעוד שנים ארוכות. המתווה הזה לא פורסם. חבר הכנסת ויושב-ראש ועדת הכספים משה גפני שלח עכשיו, לבקשתי, מכתב למועצה הלאומית לכלכלה בדרישה שישלחו את המתווה כפי שהבטיחו. אנחנו מקווים שהדבר הזה יתבצע כבר היום, מאחר שאם הקבינט המדיני-ביטחוני נפגש השבוע, ראוי שהכנסת תהיה חלק מקבלת ההחלטה. תודה.
תודה רבה. שאלת המשך בנושא התקציבי, אבל מכיוון אחר: אני מקבלת פניות רבות מאנשים, מארגונים וגופים שאמורים לקבל תמיכות, אך התמיכות האלה לא מאושרות על-ידי ועדת חריגים במשרד האוצר. ועדת חריגים – החשבת הכללית במשרד האוצר היא היום מי שממונה ואחראית לתקציב המדינה, באופן מעוות ביותר; יושבת פקידות והפקידות קובעת איך מתנהל תקציב המדינה במשך תקופה של קרוב לעשרה חודשים. בתקופה הזאת, שאנחנו עובדים על תקציב של 1 חלקי 12, כידוע, יכולה החשבת הכללית לאשר תקציבים נוספים במסגרת ועדת חריגים. בוועדה הזאת יושבים אך ורק פקידים, אין שם נבחר ציבור. אני נאלצת לפנות מדי חודש אל החשבת הכללית בבקשה לפרסם את דוח ההוצאות של ועדת החריגים. ביקשתי ממנה בוועדת הכספים לפרסם גם את הפרוטוקולים של הוועדה, מאחר שחשוב שנכיר את השיקולים בהוצאות התקציביות האלה, שיכולות להגיע למיליארדים בחודש, אך היא ענתה לי בוועדת הכספים שזאת כבר שאלה אחרת. אדוני סגן השר, היא לא בטוחה, או היא לא מתחייבת לפרסם את אותם פרוטוקולים. אני אמתין שתסיימו להסתודד, זה בטח חשוב. אבקשך, בבקשה, גם להגיד את עמדתך בנושא הזה, ובבקשה גם לפנות אליה ולדרוש ממנה לפרסם את הוצאות ועדת החריגים לחודש הקודם, לחודש מאי, שעדיין לא פורסמו, וכמובן, מייד עם סוף החודש – גם לחודש הזה, בתוספת הפרוטוקולים של אותה ועדה – –
– – כי אנחנו חייבים להכיר את השיקולים שמובילים להוצאות של תקציב המדינה, בעיקר כשמדובר ממש בתקציב כמעט שנתי – עשרה חודשים של תקציב שמנוהל על-ידי הפקידות בלבד. תודה.
היינו רוצים לראות את עבודתה היוצאת מן הכלל, אבל אנחנו לא יכולים לראות – – –
– – – ועדת החריגים אישרה הוצאות של מיליארדים נוסף על התקציב של 1 חלקי 12. ברור לי – – – האוצר – – –
תפרסם את ההוצאות האלה – – –
לא, נחמן, אתה לא צריך להתנצל. בכל מצב שדואגים לאנשים אחרים – – – כי כל דבר הופך להיות עניין, שדואגים – – –
תודה רבה. גם אני מודה לך על הדברים. אני הגשתי שאילתה דומה, ועל כן הייתי רוצה להסתכל עכשיו על המצב הרחב. קרה משהו בצבא. אנחנו רואים בשנים האחרונות יותר ויותר דוגמאות כאלה, כמו בטקס הספציפי הזה. זו אכן הייתה בעיה בשיקול דעת, כפי שאמרת, לגבי מצב של הדרת נשים ממקומות, מהמרחב הציבורי בתוך הצבא. האם קרה משהו? האם יש הבדל בין הצבא של היום לצבא שהיה לפני 40 שנה, ששילב נשים בצורה רגילה, כמובן עם בעיות בשילוב במקצועות מסוימים? האם יש פה מגמה? האם צה"ל נדרש ומטפל במגמה הזו? האם מתוכננים שינויים נוספים, או קביעת נהלים ונורמות שיגנו על הנשים המשרתות בצבא מאפליה ומהדרה מהסוג הזה? תודה.
אבל היא לא פה. על מה היא תשיב?
איך היא תדע על מה דיברתי?
זה מעט מוזר. מאחר שלא כתבתי את הטקסט מראש, היא גם לא יכולה לחזות במה הוא יעסוק. כבוד היושב-ראש, תודה לך, לפני חודשים מספר ראיתי ידיעה בעיתון: נער אוטיסט הוצא מן השיעור כי הפריע בשיעור. יצא מהכיתה, זה היה יום שמש לוהט. אחרי כמה שעות החזירו אותו לכיתה וגילו שהוא סובל מכוויות בכל הגוף, מהשמש, הוא פשוט עמד בחוץ במשך שעות בשמש הקופחת וחטף כוויות בכל גופו. זה סיפור שכששומעים אותו, אין לב שיכול שלא להתכווץ. אנחנו יכולים להאשים את המורה ויכולים להאשים את בית-הספר, בטח שיש שם אשמה ובטח שיש שם בעיה. אבל אנחנו צריכים להסתכל ולחשוב רגע אם לא מדובר בבעיה רחבה יותר. איך אזרח ישראלי היום, אדם שאין לו מוגבלות שכלית או פיזית, אמור להבין כיצד הוא אמור להתייחס, כיצד הוא אמור להתנהג? מהו היחס ההולם לאדם אחר שהוא כן עם מוגבלות כזאת או אחרת? כשאנחנו מסתכלים על המרחב הציבורי בישראל אנחנו לא רואים, לא את האנשים עם המוגבלות ולא את ההנגשה, הדבר המינימלי, המעט שאפשר לעשות כדי לאפשר להם עצמאות מרבית בתוך הסיטואציה הזו. תיקון מס' 2 לחוק נציבות שוויון זכויות לאנשים עם מוגבלות אושר ב-2005. הוא היה אמור לדאוג לכך שכל מוסדות הציבור יונגשו לאנשים עם מוגבלות, גם הנגשה כללית של המרחב וגם הנגשה פרטנית, במקרה שיש דרישה כזו. מאז הוא כל הזמן נדחה. הוא נדחה פעם אחת בשנה ואז בשנתיים. כרגע זה נדחה ל-2017. ברשויות המקומיות מדובר בדחייה עד 2021. דחייה של דבר שהיה אמור להתבצע כבר מזמן. איזה מין שאלה זאת, מוסדות ציבור לא יהיו מונגשים? אני מקבלת פניות ציבור בעשרות: אדם נכה שנשלח על-ידי הביטוח הלאומי לקבל חוות דעת רפואית מרופא שעובד עם הביטוח הלאומי, נכנס לבניין כדי לקבל את חוות הדעת וגילה שהוא צריך לטפס כמה קומות במדרגות. זוג מבית-הכרם, שהאישה סובלת מנכות וקשה לה ללכת, רצה להמשיך ולהשתמש בספרייה הציבורית במתנ"ס אבל גילה שיש עלות להקמה ובנייה של מעלית לספרייה, ויש בה רק מדרגות; העלות הזאת היא בסביבות 200,000 שקלים, אין לעירייה הכסף לעשות את זה והדבר הזה מתעכב. זה כנראה הכי מכעיס: הגורם שבו רמת הנגישות והאטיות, ההתמהמהות בהנגשה היא הבעייתית ביותר, הוא דווקא משרד החינוך. המשרד שאמור לחנך אותנו ולייצר ציבוריות ואזרחות מכילה ואחראית ודואגת וסולידרית, דווקא שם יש כל הזמן דחיות בהנגשה, ועד לרגע זה המשרד עדיין לא התקין את התקנות הנדרשות על מנת לקיים את החוק, מה שלא מאפשר לנציבות בכלל לפעול בנושא הזה.
סליחה, יש לי עוד כמה משפטים, אם תרשה לי.
לא רק זאת. במסגרת ההסכמים הקואליציוניים, גם בהסכם עם הבית היהודי, מפלגתו של שר החינוך, וגם בהסכם עם יהדות התורה ועם ש"ס, הוסיפו סעיף קטן, אף אחד כמעט לא שם לב אליו, והסעיף הזה אומר כך: הממשלה תתקן בחוק את מועד חובת ההנגשה במוסדות חינוך הקבוע בחוק שוויון זכויות לאנשים עם מוגבלות, כך שחובת ההנגשה במוסדות חינוך ששוכנים בבניינים שנבנו שלא במימון מדינה תחול בכפוף לקיום מקורות מימון מתאימים. אני אוסיף על הדבר הזה, שבהסכם עם הבית היהודי היה גם ניסיון לפטור את הממשלה מהרחבת התקנים לאנשים עם מוגבלויות בשירות הלאומי – עוד סעיף קטן שכמעט ולא הבחינו בו. איך יכול להיות שכאן בישראל מפלגות מעזות להכניס לתוך הסכמים קואליציוניים דרישה כל כך מעוותת, דרישה שגורמת לאנשים שיש להם מוגבלות ממילא לחוש עוד יותר מוגבלים? הרי מה זה נגישות? נגישות זה החופש להתקיים, להתהלך בעולם באופן חופשי עד כמה שניתן; להיות חלק מעולם התעסוקה, למצוא עבודה; להצליח להגיע לקבל טיפול ושירות רפואי כשצריך; לקבל חינוך. אתם יודעים שאנשים עם מוגבלויות, בממוצע, מספר שנות החינוך שהם מקבלים עומד על תשע, תשע שנות לימוד; לעומת אנשים ללא מוגבלות, שזה עומד על 12.9 – זה נשמע הגיוני למישהו? זה נשמע כמו מדינה מתוקנת, מדינה שמכבדת את אזרחיה? חברים, מדובר בחוזה הבסיסי ביותר בין האזרח לבין המדינה, הכי בסיסי שיכול להיות; דאגה לייצר את התשתיות כדי שכל אחד יוכל לנוע בחופשיות ולממש את עצמו כאדם חופשי ועצמאי. זו חובה, ואני מבקשת שהדבר הזה יגיע לוועדת הרווחה בהקדם. יכול להיות שצריך לכנס פה ועדה משותפת, יחד עם ועדת הפנים וועדת החינוך, ולדאוג לזמן לשם גם את השרים המדוברים. לדאוג שיתקינו את התקנות בהקדם ולא לדחות. לא לאפשר את דחיית החוק עד לעשור הבא. תודה רבה.
למה הכנסתם להסכם הקואליציוני שלכם דחייה של הנגשת מוסדות ציבור?
לא, לא, לא. ברווחה, רווחה – – –
תודה. קודם כול, אני רוצה לבקש, לפרוטוקול הכנסת, מאחר שכחברי כנסת יש לנו כלים מסוימים שבהם אנחנו יכולים להשתמש כדי לקדם את עמדותינו ולקדם את המטרות שבשבילן נשלחנו לכאן, וכדי שהכלים האלה יעבדו בצורה נכונה, ראוי שכשמשיבים על הצעות לסדר-היום שאנחנו מגישים גם תהיה נוכחות של השר המשיב ושנוכל – אני מבינה שהייתה פה איזו אי-הבנה, ואת קיבלת עמדה אחרת מהעמדה שהגשנו להצעה לסדר-היום, אבל חשוב מאוד שנתייחס לדברים שנאמרים כאן כדי שנוכל לקדם את המטרות המשותפות. הציע את זה חבר הכנסת מאיר כהן בצורה נכונה. צריכה לקום פה ועדה משותפת, ולא לעסוק בנושא הזה רק בוועדת הרווחה, מאחר שכרגע המשרדים שלא הנגישו, שלא התקינו את התקנות, הם משרד הפנים, משרד הבריאות ומשרד החינוך, במיוחד, ומשרד הביטחון, וכדאי מאוד לכנס את מנכ"לי המשרדים האלה. היה ראוי לעשות את זה גם עם השרים האחראים, ולייצר פה – אין פה עניין פוליטי ואין פה עניין מפלגתי ואין פה עניין של אופוזיציה וקואליציה, ונושא כזה אסור גם שיהפוך לעניין של אופוזיציה וקואליציה. ועל כן ראוי להביא את כל האנשים הרלוונטיים ואת נבחרי הציבור הרלוונטיים לחדר אחד ולסגור את זה. הפניתי פה גם שאלה נוספת, וגם היא לא עניין של אופוזיציה וקואליציה, אבל עניין שעלה ממנו ריח מאוד בעייתי, מההסכמים הקואליציוניים, גם עם הבית היהודי, מפלגתך, גברתי השרה, וגם עם מפלגת ש"ס ומפלגת יהדות התורה, שהחליטו להכניס לתוך ההסכמים עם הליכוד סעיף שמעכב בזמן נוסף את הנגשת מוסדות החינוך, והדבר הזה חורה לכולנו בצורה מאוד קשה. אני חושבת – – –
– – שמגיע לבית-הספר, או שחלילה נפצע וצריך להמשיך בבית-הספר שלו, ראוי שבית-הספר, אם פרטי או ציבורי, יפעל לאפשר לו את הדבר הזה. אין פה – שוב, זאת לא שאלה מגזרית.
היכן שיש בעיות תקציביות, בגלל זה בדיוק – – –
אני לא בטוחה ששמעתי את כל הדברים שאמרת, אבל – – – היכן שיש – –
– – בעיות תקציביות, בדיוק בגלל זה צריכה לקום פה ועדת הוועדות, ועדה משולבת, איך שתרצו לקרוא לזה, שתעסוק בנושא הזה ותנסה להסיר את החסמים, אבל דברים כאלה ראוי שלא יהיו, ואני אשמח מאוד אם אנחנו נוכל בוועדה לקבל תשובה מקיפה על השאלות שעלו פה. תודה.
כבוד היושב-ראש, תודה לך, באמת קצת מצער שאנחנו עורכים דיון על נושא כל כך כל כך חשוב, מהנושאים החשובים ביותר שהכנסת עוסקת בהם, והדיון מתקיים במליאה ריקה ודלה כזו.
מעטים מדי. ולא רק שאנחנו מעטים מדי כאן במליאה, גם הידע שמונח לפנינו, במה התקציב הזה בעצם עוסק, הוא הרבה יותר דל עוד ממה שקורה פה. בתקציב הקודם שעבר, תקציב 2014-2013, אנחנו באופוזיציה הגשנו 4,700 הסתייגויות נגד התקציב ועשינו מאבק נורא גדול ונלחמנו בכל הכוח כדי לעצור את התקציב האנטי-חברתי הזה. כשלנו והתקציב עבר, וכמה שבועות לאחר מכן גיליתי שזה לא התקציב – שהתקציב שעבר פה במליאה, התקציב שאם הכנסת מצביעה נגדו הממשלה נופלת והולכים לבחירות, הוא פשוט לא תקציב המדינה. רגע אחרי שהתקציב הזה עובר, ועדת הכספים מתכנסת ומתחילה לשנות את אותו תקציב. במהלך השנה היא מעבירה אחוזים ניכרים מהתקציב. קרוב ל-15% מהסכום, מהתקציב עצמו, משתנים; 87% מסעיפי התקציב עוברים שינויים, והופ, הדבר הזה שהצבענו עליו כאן בכבוד רב, במאבקים, בפיליבסטר מפה ועד הודעה חדשה – מסתבר שהצבענו על שום דבר. זה לא תקציב בכלל, זה מסמך זמני ורגעי שלא משקף באמת את הוצאות הממשלה. ואולי צריך להציע שינוי מאוד מאוד משמעותי לתקציב, שהוא בכלל לא נוגע לכסף, הוא נוגע לשם שלו. התקציב הוא לא סתם עניין טכני, התקציב הוא חוזה; הוא החוזה הכי חשוב שהממשלה עושה עם האזרחים שלה. חוזה שבו הממשלה, שבאה ונכנסת לכיסים שלנו ולוקחת משם כספים, את כספי המסים, אומרת: אנחנו ניקח את הכסף הזה וככה אנחנו הולכים להשקיע אותו. אנחנו הולכים להשקיע כך וכך בפיתוח בתי-החולים; אנחנו הולכים להשקיע כך וכך בפיתוח תחבורה ציבורית ובסבסוד שלה; הולכים להשקיע כך וכך בהתיישבות חדשה; הולכים להשקיע כך וכך בתשתיות וכך וכך בביטחון. מדובר בחוזה. מכיוון שמדובר בחוזה, החוזה הזה נחתם פעם בשנה. כך הוא אמור להיות. והחוזה הזה נחתם כך שאם הכנסת מסרבת לו, נציגי הציבור אומרים לא לחוזה, הממשלה נופלת והולכים לבחירות כי החוזה נשבר ואין חוזה. ובהיעדר חוזה אין משמעות לממשלה, והיא הולכת הביתה. זה התקציב – חוזה עם אזרחי המדינה. אבל מה קורה כאן? אין כאן באמת תקציב. בשנה שעברה הועברו 64 מיליארד שקלים מהתקציב הזה למקומות אחרים לחלוטין. לאיפה הכסף הזה עבר? חלק מהכסף הזה עבר למשרדים שאנחנו יודעים את שמם, חלק מהכסף הזה עבר למשרדים שקוראים להם "שונות", בתוכם יש סעיפים שנקראים "תוכניות שונות", ואז תתי-סעיפים שנקראים "פרויקטים שונים" – אני ממליצה לכם מאוד להסתכל על התקציב הזה, הוא מרתק. יהיה מאוד נחמד למי שיהיה השר לענייני הוצאות שונות. חלק מהתקציב הזה עבר לכל מיני ספקים וחברות ייעוץ שמספקים ייעוץ בעלות של מיליונים לשנה לפרויקטים שלא ברור מתי הם מתקיימים. חלק מהתקציב הזה עבר לעמותות פרטיות שהמתנדבים שלי, שעוזרים לי כבר שנתיים בתחקיר התקציב הזה, לא הצליחו למצוא עד היום, עמותות שמקבלות מיליוני שקלים מהמדינה, והיכן הם? חלק מהתקציב הזה הועבר דרך גופים עלומים שבעצם הפכו לחורים שחורים של כסף, למשל החטיבה להתיישבות, גוף שמטרתו מבורכת אבל לצערי הרב לקח הרבה מהכספים – – –
החטיבה להתיישבות, אמרתי. גוף שמטרתו מאוד מאוד חשובה, אבל הגוף הזה, לצערי, לקח כספים והעביר את הכספים האלה ליעדים מאוד לא ברורים. מעבר לחלוקה לא הוגנת של הכספים האלה, להעביר 75% מהם להתנחלויות, ורק את השאריות להעביר לפריפריה, לדרום ולנגב, לגליל ולגולן, הגוף הזה החליט להעביר מיליוני שקלים לעמותות פרטיות שעוסקות בכלל בשירותי החזרה בתשובה במרכז תל-אביב. במקרה אותם ראשי עמותות מחוברים למפלגות שנמצאות ממש כאן, בממשלה. במקרה, או שלא במקרה, החטיבה להתיישבות נמצאת היום תחת חקירה משטרתית במסגרת הפרשה המכונה "פרשת ישראל ביתנו", פרשה שאני בטוחה שתתרחב למפלגות נוספות בקואליציה, אבל ככה הדבר הזה עובד. הכאוס המאורגן הזה, הבלבול שאנחנו קוראים לו "תקציב", המהלכים שאנחנו מכנים כמהלכים אנטי-דמוקרטיים, כמו התקציב הדו-שנתי, הדברים שאנחנו מוצאים בתוך התקציב, כמו כיסים סמויים, כל מיני תקנות שלא ניתן בכלל להשתמש בהן. המשרדים שבתוך התקציב שלהם נמצאות התקנות האלה לא יכולים להשתמש בכסף – התקנות כבר לא בשימוש במשך שנים, אבל הכסף הזה נועד להיות קופה קטנה של האוצר, שבשעת הצורך עוברת למקום אחר. כך קרה עם הביטוח הלאומי, למשל, שאיבד בשנתיים האחרונות 3 מיליארד שקלים, כי משרד האוצר החליט להעביר אותם במקרה הזה למשרד הביטחון, אבל מבלי לפרט. מדוע דווקא מהביטוח הלאומי, שנמצא בגירעון, למה דווקא משם? אין חלופות? או תקציבי רזרבות משרדיות, כשהרזרבה בכלל לא מחוברת למשרד שאותו היא אמורה לשרת. ועוד כיסים ועוד קופות קטנות, כאוס שלם. ואת מי הכאוס הזה משרת באמת? הוא משרת בעלי אינטרסים, הוא משרת העברה של כספים לעמותות הפרטיות, הוא משרת העברה של כספים ליעדים שהממשלה לא רוצה לדבר עליהם עם הציבור. חברים, פה מהקואליציה – אתם רוצים להעביר יותר כספים להתנחלויות מלנגב ולגליל; יש לכם רוב, תביאו את זה להצבעה. תעבירו את הכסף, אבל תעבירו אותו אחרי שאתם עושים הצבעה כאן, במליאה, אחרי שאתם עושים דיון. תסבירו לאזרחי ישראל שזו כוונתכם וככה אתם רוצים לחלק את תקציב המדינה. בבקשה, זה התפקיד שלכם. אבל למה להסתיר? ואם להסתיר, למה לקרוא לדבר הזה "תקציב"? הרי לא מדובר בתקציב, מדובר במסמך שלא מתאר בכלל את מה שקורה מאחוריו, וזה עוד לפני שנכנסנו לפרטים. תקציב משרד החינוך, למשל – התקבלו החלטות ממשלה, שתי החלטות ממשלה, על חשיפת תקציב משרד החינוך, לא רק חשיפתו לפרטים אלא ממש חשיפתו פר-בית-ספר, שנוכל להבין כמה כל בית-ספר במערכת מקבל מהמשרד. ומה קרה? הדבר הזה התעכב במשך שלוש שנים. אחר כך הוא פורסם, אבל הוא פורסם אך ורק לשנה אחת. מאז אנחנו לא רואים שום עדכון, שום דבר, שום פירוט, אי-אפשר לקבל גישה. מה התגלה מהמעט שכן פורסם? שהחינוך החילוני הממלכתי הציבורי הרגיל מקבל פחות כסף מהחינוך הממלכתי-דתי, והחינוך הערבי מקבל הכי פחות כסף בפערים אדירים. אבל מדוע הדברים האלה לא נמצאים פשוט לרשות הציבור, לראות אותם ולבחון אותם? מדוע אנחנו כחברי כנסת לא יכולים להיכנס לפרטים האלה לפני שאנחנו מצביעים? איך יכול להיות שאנחנו מקבלים את הקופסה האדירה הזו של התקציב – בפעם הקודמת כשהגיע התקציב ניסיתי להציג אותה פה במליאה, ולא אפשרו לי לעשות זאת – אנחנו מקבלים אותה כמה שעות לפני ההצבעה. איך ייתכן שכל הזמן שוועדת הכספים הולכת לדון בין הקריאות, לפני ההצבעה בקריאה השנייה והשלישית, הוא פחות מחודש? לדון בתקציב שלם שיקבע את עתידם של אזרחי ישראל, בהבטחה האמיתית של הממשלה לאזרחים. איזה מין דבר זה? וזה עוד לפני שהגענו להיעדר תוכניות עבודה. לי ולחבר הכנסת אלי אלאלוף יש הצעת חוק שאנחנו נביא להצבעה בקרוב, שמדברת על פירוט היעדים של התקציב הזה, כלומר איך התקציב הולך להשפיע על מדדי העוני, איך התקציב הולך להשפיע על מדדי האי-שוויון. מאוד מאוד פשוט. מאוד מובן מאליו שכשממשלה מגישה תקציב, ראוי שהיא תראה מה ההשפעות של אותו תקציב, מה התוכניות שלה לגבי מדינת ישראל, מדוע דווקא תקציב כזה ולא אחר. בתגובה של משרד האוצר לעתירה שהגשתי לפני שנה וחצי על כך שמשרד האוצר עובר על חוק-יסוד: משק המדינה ומביא לוועדת הכספים העברות תקציביות לא חוקיות, העברות תקציביות שהיו צפויות ומתוכננות, ועל כן עוברות על החוק, על חוק-יסוד, ענה לי משרד האוצר כי – אם אבל לא יהיה שר במליאה – – –
תודה. – – – ענה לי משרד האוצר בצירוף של כל מיני דוגמאות איך הוא מנהל את הפרויקטים שלו, ואיך הוא מחליט מה לתקצב ומה לא לתקצב, ואחת התשובות הייתה באמת מאוד מאוד משונה. הוא דיבר על מדוע יש פרויקטים שהוא מבטיח אבל מחליט בסופו של דבר לא לתקצב. אתם בטח מכירים את זה, לפחות חברי מוועדת הכספים, איך מגיע איזה גוף או איזה משרד, אומר: אנחנו נכנסנו לפרויקט כזה וכזה, למשל, שבמסגרתו היינו צריכים להעסיק 200 איש, אבל משרד האוצר לא מעביר לנו עדיין את הכסף. זה לא נמצא בעצם בבסיס התקציב, זה מגיע מאוחר יותר.
שנייה. אני רק, ברשותך, אסיים את הטיעון. מה גם שהשרה בטלפון, אז נחכה שהיא תסיים.
ורציתי להבין איך יכול להיות שהדבר הזה מתרחש בצורה כזו, כי אתם חייבים להבין מה קורה פה. זה לא רק בלגן. ברגע שרשות מקומית, למשל, יודעת שהיא אמורה לקבל ממשרד האוצר עוד 2 מיליון שקלים במהלך השנה, אבל היא לא מקבלת אותם כי זה לא נמצא בבסיס התקציב, אבל היא יודעת – היא כבר 20 שנה מקבלת אותם בהמשך השנה, אבל היא לא מקבלת את זה בבסיס התקציב. אז מה קורה לראש הרשות המקומית הזאת? קורה שהוא צריך במהלך השנה כל פעם לבוא ולהתחנן, להגיע לפה, לפוליטיקאים, לבקש, לוודא שהשר מביא את הבקשה להעברה תקציבית, לוודא שהפוליטיקאים הולכים להצביע בעד בוועדת הכספים, לראות את הדחיות ואת המלחמות הפוליטיות בין לבין, ולהבין שהדבר הזה עלול להידחות. כל זה כשהוא כבר בזבז את הכסף; הוא הרי יודע שהכסף אמור לעבור. ובעצם, אותו ראש רשות או פקיד בכיר נמצא כל הזמן כפוף לסחיטה, כי כל פעם אחד הפוליטיקאים יכול להגיד לו: אנחנו נעביר לך, אבל אם אתה רוצה שנעביר לך אז כדאי שתשקול העסקה של בן-אדם כזה או אחר, שתשקול להביא את הפרויקט הזה או האחר, או אולי – פשוט תביא את אותו פוליטיקאי לנאום באחד הטקסים המרכזיים. הדברים האלה הם עניינים שלא גובלים בשחיתות, הם ממש שחיתות. וניהול של תקציב בצורה כל כך מפוקפקת מאפשר לשחיתות הזו להמשיך ולהתקיים בתוך הבית הזה. אז נכון שהשחיתות הזו היא קצת אפורה, והיא בדרך כלל מגיעה בצורה של חליפות מהודרות, ועם הרבה מאוד יועצים משפטיים מסביב והרבה מאוד סעיפים קטנים, וזה נראה לכאורה בסדר. אבל זה ממש לא בסדר כשמתנהל מונופול מלא על קבלת ההחלטות במדינה דמוקרטית, על-ידי משרד האוצר, ומונופול מלא על אלפי גופים וספקים ורשויות מקומיות וחברות חיצוניות ועמותות שאמורות לקבל את הכסף הזה, ויודעות שהן אמורות לקבל את הכסף הזה, אבל נסחטות לאורך השנה כי הכסף שהובטח להן בעצם לא מגיע. ועכשיו, בתקופה הזאת, של ה-1 חלקי 12, אנחנו רואים את זה במגוון של צורות אחרות. אז מה שאנחנו מנהלים פה זה לא תקציב – זו מסחרה. והמסחרה הזו מתנהלת לעתים כמו מאפיה, והדבר הזה לא יכול להיות במשכן הזה. אני מבקשת מכם, חברי, שאנחנו נתחיל לערוך דיון מחודש על התקציב, אבל לא סתם דיון שמטרתו למשוך זמן, אלא דיון אמיתי על איך עושים את הרפורמה הכי חשובה ששר האוצר החדש שלנו, שר שכוונותיו נראות טובות מאוד ונראה שהוא גם חובב רפורמות, אבל הרפורמה הכי חשובה שהוא יכול להעביר היא לקחת את התקציב הזה ולבחון את כל-כולו מחדש, מההתחלה ועד הסוף. תודה.
זה לא נכון. היום אין שום פקודה שאומרת שאסור לנסוע על אופניים ביד אחת – – –
בניגוד לנסיעה במכוניות, אנחנו בעד נסיעה באופניים. אנחנו רוצים – – –
מעבר למילים – – – מעשים – – –
אני רוצה להוסיף את הערכתי לדברים החשובים שאמר השר וכמובן לדברים החשובים שאמרו מגישי ההצעה, וגם, פשוט צר לי שאין פה יותר אנשים במליאה בדיון כזה. לא צריך להוסיף על זה במילים. לצערי הגדול, אנחנו רואים בשנה האחרונה – – –
בשנה האחרונה אנחנו רואים – – –
אתה מוכן לשמוע את מה שאני אומרת או שבא לך רק לדבר?
לצערי, אנחנו רואים בשנה האחרונה ובפרט בחודשים האחרונים עלייה בכמות הרציחות החמורות, הטרוריסטיות, של אזרחים בישראל. ואנחנו לא צריכים לבוא ולהתנות פה באמירות של מי אומר ומי גינה ומי עשה. אין לדבר הזה מקום. לנו יש אחריות. האחריות שלנו היא לדאוג שבמערכת החינוך שלנו מחנכים לערכים של סובלנות, של הקשבה, של אי-אלימות, של כבוד לאדם וכבוד לאחר. ואת ההשלכות שצריך לקחת מתוך המקרה של רצח אבו ח'דיר לפני שנה, צריך גם ליישם. מילים הן חשובות ומילים גם יכולות להרוג, אבל גם מילים הן לא הכול. מאחורי מילים חייבים לעמוד גם מעשים. מי שטען קודם – אורן וחברים, אני אשמח להקשבתכם כי באמת יש פה דיון חשוב.
מאחורי מילים יש גם מעשים, וזה אומר שאנחנו צריכים ליישם את המעשים האלה במערכת החינוך שלנו באמצעות, אם אתם רוצים, ועדת החינוך או ועדת הפנים, מה שחושבים המציעים שצריך לעשות, אבל ראוי מאוד לגבש בעקבות הדיון הזה גם מסקנות אופרטיביות וליישם אותן במדיניות הממשלה. תודה.
תודה. כבוד היושב-ראש, כנסת נכבדה, כמעט שבוע אחר שבוע אנחנו עולים עם אסופה ארוכה של בעיות שקשורות בעצם בשורש אחד, והוא: האם המדינה מוכנה לקחת אחריות על התייחסותה וחובותיה כלפי אחת האוכלוסיות הכי מוחלשות, הכי, אפשר להגיד, שקופות בישראל, וזו האוכלוסייה של אנשים עם מוגבלויות. אנחנו פוגשים את זה בהרבה מאוד תחומים שנוגעים לחיים שלהם; אנחנו פוגשים את זה בסוגיות של הנגשה, ואנחנו פוגשים את זה בסוגיות של חינוך, ואנחנו פוגשים את זה שוב ושוב בסוגיות של רווחה. הנושא של מעונות-היום, שבגללו נדרשנו לכאן היום, חוזר לכאן שנה אחר שנה. מעונות-היום השיקומיים שמטפלים בפעוטות מגיל שנה עד שלוש, ילדים עם מוגבלות, לפעמים מוגבלויות קשות מאוד, כל שנה מגיעים וצריכים להתחנן לתקציב. איך הדבר הזה עובד? המדינה עצמה היא לא הגוף שמטפל בנושא; היא מטפלת בו באמצעות עמותות חיצוניות שאמונות על הפעלת המעונות. כבר כאן יש בעיה מאוד חמורה. זה לא צריך להתרחש בצורה כזאת. העמותות, בסופו של דבר, צריכות לייצר מאזן כלכלי כלשהו. הן מקבלות את הכסף שלהן מתרומות ומתקצוב מהמדינה, ואז שנה אחר שנה הן מגלות שהן לא מקבלות מספיק תקצוב, שהתקציב לא מתעדכן בצורה הגיונית, ואז נוצר מצב מעוות לחלוטין שבו מעון לפעוטות שיוצב מול מעון של ילדים מעל גיל ארבע, שהוא כפוף למשרד החינוך – הוא מקבל תנאים פחות טובים, לפעמים בעשרות אחוזים, מהמעון שהוא תחת תקציב משרד החינוך. כלומר, הסייעות, הגננות, המטפלים, העובדים הסוציאליים, כולם יקבלו פחות, תנאים מופחתים מהתנאים שהם יקבלו אם הם יעברו ממש מעבר לכביש, או לצד השני של הבניין, כדי להיות במעון שכפוף למשרד החינוך, שבו יש תנאים אחרים – מה שמייצר מעבר תדיר של העובדים אל המעונות שבהם ניתן לקבל תנאים נורמליים. המעונות השיקומיים לפעוטות נפגעים. העמותות צריכות להוסיף כסף על מנת לשפר את התנאים, על מנת לענות על השינויים בתנאי הרגולציה, על מנת לענות על השינויים בעניינים של הסעדה, של שמירה, אבטחה, ביטחון, של שכר דירה, של שיפוצים, של מה לא, והן לאט-לאט קורסות. מי נמצא שם, מאחורי כל הביורוקרטיה והעיוותים האלה? מי יושב? יושבים להם פעוטות עם מוגבלות קשה, שבמקום לקבל את הביטחון הבסיסי ששומרים עליהם, ובמקום שההורים שלהם יקבלו את הביטחון הבסיסי שהילדים שלהם נמצאים במקום בטוח, יודעים שכל שנה זה פשוט יכול להיגמר, הם יכולים להיזרק לאיזו למסגרת אחרת, זמנית, כי המעון ייסגר, העמותה תתחלף וישתנו התנאים. איזה מין דבר זה? איך אפשר להתנהל במדינה, שיש לה אחריות בסיסית, כל כך בסיסית לאזרחיה, והיא פשוט לא עומדת בה? איך יכול להיות שנוצר פה מנגנון שמחייב את הגופים שמטפלים באנשים החלשים ביותר בחברה לבוא שנה אחר שנה ולהתחנן בשביל תקציבים שהם היו אמורים לקבל מראש?
שנייה, אני כבר אסיים. מה זה הדבר הזה? אני כל פעם עולה לפה ונחרדת מחדש כשאני רואה את ההתייחסות הזאת, בכל פעם, כי אלה לא שאלות של שמאל וימין, אלה לא שאלות של קואליציה ואופוזיציה – – –
אני שמחה לשמוע אותך אומר את זה, שר הרווחה.
אני אלחם ביחד אתך על כל שקל שיועבר לשם, אבל לא רק על הכסף, כי אני חייבת להגיד לך משהו, כבוד שר הרווחה: הסיפור פה הוא לא רק סיפור של תקציבים, שלזה אתה יודע שאנחנו שותפים מלאים, וההתנהלות של משרד האוצר בעניין הזה – שלפעמים רואה את עצמו כמי שאמור לחסוך כסף וממש לעצור את הכסף, בשעה שהוא אמור לקחת את כספי המסים של אזרחי ישראל ולחלק אותם בצורה הנאותה ולוודא שהשירותים הבסיסיים ביותר מתקבלים, ראייה פשוט מערכתית, שלא קשורה במטרה האמיתית של מה אמורה לעשות מדינה מתוקנת. אבל זה לא רק זה. זו גם שאלה של אחריות, והמשרד שאתה לקחת על עצמך, אדוני, הוא משרד שדורש רפורמה מקצה לקצה, בכל דרך ההתנהלות שלו.
וצריך גם לשנות ולעדכן אגפים בתוך המשרד, שמתנהלים באותה צורה כבר עשרות שנים, והיו צריכים לזכות בעדכון, וצריך לבחון שיטות חדשות לניהול שלהם, וצריך גם להחליט על מטרה. ואני חושבת – אני מקווה שאתה מסכים אתי, אדוני, ואני מקווה שכולכם מסכימים אתי – שבמקומות האלה אסור להתחמק, ואסור לה למדינה, בטח לא למדינת ישראל, שהיא מבוססת על ערכים של סולידריות, של אחריות חברתית, של שמירה האחד על השני, לתת לאנשים החלשים ביותר פשוט ליפול בין הכיסאות ולהידרדר עוד ועוד. מגיע לילדים האלה שאנחנו נדאג לכל הצרכים שלהם, ומגיע למשפחות שלהם שידעו שהילדים שלהן נמצאים בידיים בטוחות. תודה.
– – – העסקנים שלכם. בצלאל – – –
– – – קשורה בהתיישבות – – –
תודה לך, כבוד היושב-ראש. אני ביקשתי להשתמש – – –
אני חושבת שאפשר להקדיש לנושא הזה מעט יותר מדקה, מאחר שיש פה הרבה עניינים שעל הפרק – –
– – ואני אעשה את זה בקצרה. אני שמחה מאוד שחבר הכנסת סמוטריץ נכנס בחזרה למליאה, כי הנושאים האלה מתייחסים אליו. חבר הכנסת סמוטריץ דיבר מאוד מאוד יפה על ההתיישבות, אבל חבל שתוך כדי דבריו הוא שכח לספר שמתוך התקציבים האדירים שקיבלה – – –
חברי, קשה לי לדבר כשלא מקשיבים לי.
– – – אבל חבל שתוך כדי הדברים שאמר, החליט חבר הכנסת סמוטריץ שלא לציין – – –
חברים בקואליציה, אני יודעת שזה לא נוח לשמוע את הדברים האלה ולכן הייתם מעדיפים שהם לא יישמעו.
סגן יושב-ראש הכנסת כנראה התבלבל מאחר שאני ביקשתי מספר פעמים לעלות ולהתנגד לחוקים שעברו – –
– – כי לא יכולתי לשבת בשקט ובשלווה לנוכח השקרים שאני שמעתי פה מהדוכן, ולא בפעם הראשונה. מגיע חבר כנסת ממפלגה שפעיליה מקבלים כסף מהמדינה, מכספי ציבור, באמצעות גוף שנקרא החטיבה להתיישבות, אבל במקום להתעסק בהתיישבות הוא מתעסק בהעברת כספים לא חוקית.
בסדר גמור. אני רוצה – – –
אתם לא תלמדו אותי שיעור על מה מותר לדבר במליאה.
אתם לא תלמדו אותי שיעור באיך – – –
אני אגיד במשפט אחרון. אתם אישרתם פה – – –
אתם אישרתם פה הצעה שמאפשרת להמשיך את השחיתות בגוף שאתם אלה שמאפשרים את השחיתות בו ממילא.
והדבר הזה חייב להיפסק, ואנחנו נילחם בו בכל צורה ובכל דרך, עד שנחזיר את ההתיישבות למדינה. תודה.
כבודו שר הכלכלה, אם אתה רוצה להוסיף משהו בעניין החטיבה, אני אשמח לשמוע אותך. כנראה שהנושא כבר ירד מהפרק. כבוד היושב-ראש, תודה לך, ושלום, חברי – – –
זה לא מצליח לך. אפילו לך, חיליק, זה לא מצליח.
שרון גל הוא אכן דמות מעניינת, אבל אני אשמח גם – – –
אני מבקשת את הזמן האבוד בהמתנה בחזרה.
תודה, כבוד היושב-ראש. חברים, אנחנו עוסקים פה בעוד אחד מני חוקים שמטרתם לעסוק בסוגיה מבנית שכביכול מעידה על חוסר משילות או על בעיית המשילות של ממשלת ישראל – בעיה שאנחנו חוזרים אליה בכל פעם: פעם אחת בהסכמים קואליציוניים, פעם אחת בדרישה להגדיל את כמות השרים. עכשיו אנחנו חוזרים לזה עוד פעם בסוגיית החוק הנורבגי; איזה שם יפה לחקיקה שכל מטרתה לסדר עוד כמה ג'ובים למפלגות הקואליציה וקצת לחסוך לכם עבודה בוועדות הכנסת, כשגם ככה, לצערי, העבודה מתבצעת בהן בצורה עילגת ולא מספקת, שלא מספיק מכבדת את כבודה של כנסת ישראל. הייתם באמת רוצים להגדיל את המשילות, הייתם באמת רוצים לעשות פה רפורמה אמיתית, שהייתה מחזקת הן את עבודת הממשלה והן את עבודתה של הכנסת – הרי הייתם בוחרים לעשות משהו אחר, כבוד השר דרעי. הייתם מסתכלים על הנתונים, על כמות החלטות הממשלה שקיבלתם אבל מעולם לא התממשו, ובודקים מדוע הן לא התממשו; הייתם מסתכלים על האופן שבו מתנהל תקציב המדינה, תקציב שהוא כולו אסופה של הטעיות, שהרי אין שום קשר בין התקציב שאנחנו נצביע עליו פה, ביום מן הימים, מתישהו בשנה הקרובה, לבין התקציב האמיתי שאתם בסוף מעבירים בהעברות תקציביות – בשנה שעברה זה היה 64 מיליארד שקלים – הנה, נכנס בדיוק בתזמון מושלם יושב-ראש ועדת הכספים משה גפני – לבין התקציב האמיתי שהעברתם פה. החוזה הבסיסי שאתם עושים מול אזרחי ישראל על הכסף שלהם, על כספי ציבור, נשחק ונרמס על-ידי הממשלה בטענה של חוסר משילות, בשעה שזה עודף של העודף של העודף של המשילות שיכול רק להיות. איזה חוסר? ועדיין אנחנו מתעסקים פה בכל מיני מבנים מדומיינים, בזמן שצריך להתעסק בָּאמת. עלה פה חוק – והזכרת את זה נכון, השר דרעי – על החטיבה להתיישבות. לא סתם אנחנו מתעקשים להעלות את הנושא הזה, ולא סתם אנחנו מתעקשים להיאבק בחוק מזלזל כמו החוק של סמוטריץ שעלה פה היום, ולצערי הקואליציה הצביעה בעדו. אני יודעת שהרבה מחברי הקואליציה לא רצו להצביע בעד החוק הזה, כי החוק הזה מגלם בתוכו את הנושא שאנחנו מדברים עליו פה, נושא המשילות, ואיך צריכה לעבוד ממשלה מתפקדת בישראל. כי מה עושה הממשלה באמצעות הגוף הזה שנקרא החטיבה להתיישבות – גוף שמשוחרר מחובת מכרזים, גוף שמשוחרר מחובת דיווח, גוף שמשוחרר מביקורת? מה היא עושה? היא מקיימת באמצעות הגוף הזה את כל הפרויקטים שלא נעים לה להגיד כאן במליאה שהיא מקיימת אותם. כי אם הממשלה הזאת הייתה רוצה באמת לפתח את מפעל ההתנחלויות ביהודה ושומרון, הייתה הממשלה הזאת – ממשלת ימין טהורה – יכולה להעביר: תעבירו חוק שאתם רוצים להעביר עכשיו חצי מתקציב המדינה להתנחלויות. למה אתם לא מעבירים? אתם רוצים שזה מה שיהיה – תעבירו. תעבירו את זה בשלוש קריאות, תאשרו את זה ברוב הקואליציוני הקטן שלכם – אומנם הצר שלכם, אבל אתם תאשרו את זה. אין שום בעיה. אבל אתם לא רוצים הרי לעשות דבר כזה כי אתם יודעים שבשנייה שתספרו לציבור כמה כסף אתם מחליטים לרכז באזור אחד, פוליטי, למטרותיכם הפוליטיות, במקום להעביר את הכסף הזה לגליל, ולנגב, ולגולן, וליישובים החלשים יותר, וליישובים שתוקצבו בחוסר בשנים האחרונות, אתם יודעים שהציבור יזעם. ולכן אתם מעדיפים לעשות את זה בעקיפין, דרך צינורות שאורגנו עוד לפני זמן רב, ושגם למפלגתי, כן, יש יד בהם. העניין הוא שהמפלגה שלנו – ובאמת אנחנו היינו קצת קרועים, כי המפלגה שלנו צריכה להכריע באיזו דרך היא הולכת. למפלגה שלנו יש כוח ויכולת, בין היתר בגופים כמו הקרן הקיימת לישראל – יש לה כוח ויכולת להשפיע על דרכם של גופים כאלה, שהיסטורית אנחנו לקחנו חלק גדול בהרכבתם, ויש לנו גם אינטרסים גדולים במימוש היעדים החיוביים והחשובים של הגופים האלה, כמו חיזוק מפעל ההתיישבות, כמו חיזוק הפריפריה. אבל אנחנו חייבים לקבוע דרך שתוביל רפורמה מאוד מאוד משמעותית בתוך הגופים האלה, שתכניס לתוכם כללים של מינהל תקין, של צדק, של שקיפות; שתחייב אותם לעבוד לפי כללים שמתאימים ל-2015, עם שקיפות לציבור, עם שיתוף ציבור, עם מחויבות להעביר תקציבים, כספי ציבור – לנהל אותם בהגינות המרבית. לא יכול להיות שכסף של אזרחי ישראל יועבר למטרות מושחתות. לא יכול להיות שהוא ישמש לחלוקת ג'ובים ולפיטום של כל מיני עסקנים במפלגות. זה פשוט לא ייתכן. ואנחנו פה, אנחנו, גם בתוך המחנה הפוליטי שאני מגיעה ממנו, צריכים להגיע להכרעה הזאת, וצריכים להחליט מי אנחנו ואיזו דרך אנחנו מובילים. ונכון, היו פה האשמות שהן נכונות לחלוטין – –
שנייה, בבקשה, אני אסיים. – – כי הימין וסמוטריץ – שהביא היום את החוק הזה בשם מפלגתו, שמקבלת הרבה מאוד כסף דרך החטיבה להתיישבות כדי לפטם את המפעל הפוליטי הפרטי שלה, ושלא כחוק – הם יודעים מה הם עושים. יש להם שיטה: הם לקחו את הגוף הזה, שמטרתו מאוד מאוד חשובה – –
– – שמו בגוף הזה כסף מכספי המדינה, העבירו מתוך כספי המדינה כספים לכל מיני עמותות של החזרה בתשובה ושל שירותי דת במרכזי הערים, במרכז הארץ, בתל-אביב – רמת-אביב ג', בשינקין יש ארגון כזה – ברעננה ובהרצליה, גופים שאין להם שום קשר להתיישבות. הגליל והנגב משמשים עלה תאנה, כי הם מקבלים פחות מ-25% מהתקציבים של החטיבה להתיישבות. אם החטיבה להתיישבות הייתה היום עוברת את הרפורמה הזאת של שקיפות ושל מינהל תקין, בגליל ובנגב היו מקבלים פתאום כל כך הרבה תקציבים, שהם לא היו יודעים מאיפה זה נפל עליהם – תקציבים שמגיעים להם כחוק, שהועברו אליהם בהחלטות ממשלה, שהתקבלו כאן בהחלטות דמוקרטיות, אבל במקום להגיע לשם הם נבלעו בתוך מעטפת השחיתות הבלתי-נתפסת הזאת – –
– – שהתקיימה בתוך החטיבה להתיישבות.
והמפלגה שהרימה את הדגל הזה, דגל השחיתות, היא זו שגם מנסה להנציח את השחיתות באמצעות החוק של סמוטריץ, ולזה אנחנו התנגדנו. אבל גם אצלנו צריכים ללכת את הדרך הזאת; גם אצלנו צריכה להיות הגדרה של דרכה של התנועה שלנו – –
– – ולאן אנחנו מובילים, ואיך אנחנו הולכים לקחת את הכוח החשוב שיש לנו בתוך הגופים האלה, הגופים שהיו חלק מהקמתה של המדינה, הגופים שלוקחים חלק במפעל החשוב ביותר של מדינת ישראל, מפעל ההתיישבות, ואיך אנחנו מעניקים להם דרך חדשה ונקייה, כזאת שמהווה דוגמה, כזאת שמשתמשת ביכולות ובכישורים הנהדרים שנרכשו לאורך הדרך כדי לעשות פה, כדי לבנות ולבנות פה את הארץ שלנו בצורה הטובה ביותר. זו השאלה, וזו אחת השאלות החשובות ביותר שאנחנו, בתוך השיח על מהי ציונות ומהי ישראליות ומהי מדינת ישראל שאנחנו רואים אותה בחזוננו – זאת השאלה שאנחנו צריכים לשאול, ובשאלה הזאת אנחנו צריכים להכריע. תודה רבה.
בעד. הצבעה מס' 26 בעד הודעת הוועדה – 45 נגד – אין נמנעים – אין הודעת ועדת העבודה, הרווחה והבריאות על רצונה להחיל דין רציפות על הצעת חוק אומנה לילדים, התשע"ה–2014, נתקבלה.
ראשית, הגדלת המכסות והכנסת הסעיף האיום ונורא בהסכם הקואליציוני עם הבית היהודי, שלא מרחיב את כמות המכסות לאנשים עם מוגבלות.
שנית, לגבי שירות של ערבים. יותר ויותר צעירים ערבים ישראלים רוצים לעשות שירות לאומי, או שירות אזרחי, תקרא לזה איך שאתה רוצה. מבחינת המדינה זה דבר מבורך, שיעשו כולם. למה לא להגדיל את המכסות ולפתוח אותן באופן חופשי? מדוע יהודי בשירות הלאומי מקבל הכשרה יותר עמוקה ויותר רצינית מערבי בשירות לאומי כיום?
שלישית, שירות לאומי לנשים דתיות; א. הפטור הזה, של נשים דתיות משירות צבאי, הוא פטור אנכרוניסטי שכבר לא צריך להיות היום.
– – – לשאול את השאלות. מדוע – – – במקום שנתיים?
אני מבקשת שהזמן הזה לא ייספר לי, כשחברי הכנסת לא נמצאים בקשב.
תודה רבה. חברים, אל תטעו, לא מדובר פה בעוד הצבעה טכנית על העברת סמכויות. אנחנו אומנם התרגלנו שפעם בשבוע מעבירים עוד סמכויות לבית היהודי, כי זה אף לא מספיק להם: פעם הם צריכים את החטיבה להתיישבות, אחר כך הם צריכים את מינהלת "תנופה", והיום זה השירות הלאומי. אבל במקרה הזה, כמו במקרים אחרים, לא מדובר בפעולה טכנית. השירות הלאומי הוא מפעל ממלכתי, שאמור להגיע למצב שבו כל צעיר וצעירה שלא יכולים להתגייס לצבא ירצו ללכת לשירות אזרחי התנדבותי – מרצונם ומתוך רוח ההתנדבות ורוח השירות כלפי המדינה וכלפי החברה הישראלית. אבל מה קרה פה? ממפעל ממלכתי שאמור לשרת את כולם במידה שווה ולעשות את אחד הדברים החשובים ביותר שצריך לעשות במדינה – וזה לחבר את האזרחים למטרה משותפת ולהפוך אותם לחלק מקהילה אחת – המפעל הזה הפך להיות מפעל מגזרי, כמו כל דבר שהבית היהודי שמים עליו את היד. ומה קורה שם בתוך השירות הלאומי? מה קורה שם בפנים? רוצים אנשים עם מוגבלויות להצטרף לשירות ולשרת, אז הבית היהודי מכניסים סעיף להסכם הקואליציוני שעוד פעם מבטל את ההגדלה במספר בעלי המוגבלויות שיוכלו להיכנס לשירות לאומי. איזה מין דבר זה? איך אתם לא מתביישים להכניס כזה סעיף להסכם? איך? רוצים צעירים ערבים להתגייס לעשות שירות בקהילה, אז במקום לעודד את הדבר הזה ולתת לזה תנופה, תמריצים, ולהכניס עוד ועוד צעירים ערבים לשירות הזה, לשירות התנדבותי, מחליטים להגביל את המכסות ולא לתת להם להיכנס. ולאלה שכבר נכנסו – ויש אלפים שכן נמצאים היום בשירות האזרחי – לא נותנים את ההכשרה שנותנים לבני השירות היהודים. סייעת יהודייה בגן-ילדים בשירות לאומי תקבל יותר הכשרה מסייעת ערבייה בגן-ילדים בשירות אזרחי. זה נשמע למישהו הגיוני? זה נשמע למישהו תקין? ועל חשבון כל זה עומדת גם הנחת היסוד שהשירות נבנה כדי לתת חלופה לשירות צבאי לבנות המגזר הדתי. תגידו לי, חברים, יש איזו סיבה להשאיר את הפטור הזה לנשים דתיות משירות צבאי? ומילא השארתם את הפטור – יש איזו סיבה שאישה דתייה תשרת שנה בשעה שאני וחברותי צריכות לשרת שנתיים? ואנחנו עושות את זה בגאווה ובשמחה, ואני עשיתי גם שירות אזרחי – שנת שירות – וגם שירות צבאי מלא, והדבר הזה רק נתן לי הרבה יותר כוח והרבה יותר מוטיבציה והרבה יותר יכולת. למה לא לאפשר את הדבר הזה גם לנשים הדתיות? במה הן שונות? למה צריך לכפות עליהן פטור אנכרוניסטי משירות של שנתיים, ובטח ובטח משירות צבאי? למה? במקום לקחת את המפעל הזה ולהפוך אותו למפעל ממלכתי, שמאפשר לכולם, יהודים וערבים, חילונים, חרדים, דתיים, לעשות שירות למען הקהילה ולתת תרומה משמעותית – שאני חייבת להגיד לכם, יותר משהיא משרתת את הקהילה, היא הופכת אותם לאנשים טובים יותר והיא הופכת את החברה הישראלית לחברה טובה יותר – במקום לעשות את זה – –
– – גם את זה חברי הבית היהודי הפכו לעוד מפעל מגזרי שמשרת רק את הציבור שלהם, שלא מסתכל על החברה הישראלית בכלל, ושלא אכפת לו מעתידה של החברה הישראלית. תתביישו לכם. השירות הלאומי חייב להפוך להיות מפעל ממלכתי שאינו עובר מיד ליד כשירות פוליטי. תתביישו. תודה.
תודה רבה לך, כבוד היושב-ראש – – –
תודה לך. יש פה שואלים נוספים שמרימים את היד, רק תרשמו אותם ונוכל להתקדם. תודה. אדוני השר, חוק ההסדרים צפוי לכלול הקלות במכסים על ייבוא דגה, שעשויות לגרום לירידה בשיעור של כ-30% במכירות הדגה המקומית, וכמו כן צפויים אלפי פיטורים. אנחנו מדברים בעיקר על אוכלוסייה שגרה באזור עמק בית-שאן ועמק-המעיינות. ברצוני לשאול: מה ייעשה כדי לדאוג ליציבות הכלכלית של ענף הדגה המקומי? אבקשך גם להתייחס בהקשר זה לעובדה שמסתבר, לפי דוח שנעשה על-ידי ה-OECD בשנה שעברה, שישראל, אחוז התמיכה שלה בחקלאות המקומית הוא מהנמוכים בקרב מדינות ה-OECD, הרחק מהממוצע הנהוג בארגון. תודה.
אדוני, בכל זאת אומר שמאחר שעולה פה נושא שלא נדון מספיק, או שלא נדון מספיק לעומק כאן במליאה, כן חשוב לאפשר לשאול את השאלות מאחר שהשר כבר טרח להגיע. פה אני רוצה להוסיף משהו על אמירתך. לא מדובר פה רק בפיצוי. אנחנו עומדים בפני הכרעה, האם אנחנו רוצים שבישראל תהיה חקלאות מקומית ותוצרת מקומית, או שאנחנו אומרים שהכול פה הולך להגיע מבחוץ, ושהמשק שלנו יקרוס. עכשיו, השאלה הזאת תלויה בתמיכה עקבית של הממשלה, אם באמצעות סבסוד ואם באמצעות הרחבה של המשקים האלה ובחינה איפה ניתן להרחיב. מי שהדבר הזה – – –
אדוני, נכון. אני מסתכלת פה על נתונים ממדינות אחרות באיחוד האירופי וב-OECD, ואני רואה איך כמעט בכל מקום יש סבסוד גם במחיר, ויש סבסוד לעבודה, וגם הנחות במיסוי ומה לא. ופה, דווקא המדינה שהתוצרת החקלאית שלה והמשק הישראלי הם מהדגלים החשובים ביותר שאנחנו מניפים – ישראל מדשדשת בתחתית הרשימה. אני לא מבינה איך הדבר הזה הגיוני. וזה לא רק פיצוי על האובדן, אנחנו גם צריכים להבין במה האנשים האלה אמורים לעסוק, האם הם הולכים להמשיך לפעול ולהגדיל את המשקים שלהם, או שהדבר הזה הולך לקרוס? זאת השאלה שיש לי לאדוני. אני רוצה גם, בבקשה – שאלה נוספת, מאחר שכבוד השר כבר כאן, ואנחנו לא יכולים להתעלם ממה שקורה כרגע מחוץ למליאה. יושב-ראש הסיעה שלך נסע אתמול כדי לנאום מעל מכולה וקרא לחיילי צה"ל "קיצוניים" ו"פזיזים" בשעה שהוא משלהב בני-נוער לעבריינות, וחבר הסיעה שלך היום – – –
הוא אמר שצה"ל הגיב בפזיזות ובקיצוניות. ובשעה שחברך לסיעה – – –
אני רק אסיים, ברשותך, רק אסיים את המשפט, יבחר השר אם לענות או לא לענות.
– – – בשעה שחברך לסיעה מוטי יוגב אמר ש-D9 צריך לעלות על בית-המשפט העליון. אני חושבת שראוי לא להתעלם מהאירועים האלה, ואשמח לתגובתו של השר גם בנושא הזה. תודה.
אתם גם מטיפים על האמירה של – – – ואתם עוד תגידו שאנחנו – – –
נתת פטור לנשים משירות צבאי, לכל הנשים במגזר – – – על מה אתה מדבר?
רק לשנה. לשנה אחת במקום שנתיים. למה אנחנו – – –?
רק 25% מהן. אתם המגזר המשרת?
הוא מפריע? עומד פה חבר כנסת ומעז להשמיץ ציבור שלם – – – שירות צבאי – – –
חבר הכנסת ינון מגל, אני מבקשת שלא תברח מהמליאה דווקא עכשיו, כי אני הולכת להתייחס לדבריך, ברשותך. כבוד היושבת-ראש, זה פשוט מביש בעיני שעולה פה לדוכן חבר כנסת מטעם מפלגה, מפלגת הבית היהודי, מפלגה שאתמול היושב-ראש שלה, נפתלי בנט, הלך ועמד על מכולה בבית-אל, והתסיס צעירים עבריינים, לגרום להם לחשוב שהם מעל החוק והם יכולים לעשות מה שהם רוצים – לירוק על חיילי צה"ל, להרביץ לחיילי צה"ל.
איזה מין חוצפה זאת – שר חינוך בישראל.
אתה חבר מפלגה – השרה הבכירה במפלגה שלך, איילת שקד, עדיין לא שמענו אותה מגנה בחריפות – אומרת שהיא יודעת – את חבר הכנסת השני מהסיעה שלכם, מוטי יוגב, שהחליט שהוא צריך לעלות עם 9D על בית-המשפט העליון. תגיד לי, אתם התחרפנתם? אתם פשוט התחרפנתם? איבדתם את זה לגמרי? אתם מפלגה שנמצאת בשלטון; אתם רוצים להעביר חוק במדינת ישראל, תעבירו חוק במדינת ישראל – – –
אתם הולכים להתסיס בני-נוער? לגרום להם – להסית אותם לעבריינות?
אתם הולכים ומסיתים נגד בית-המשפט? שופט, נשיא בית-המשפט העליון לשעבר אשר גרוניס, מקבל מכתב איומים, שאם יהיו פינויים הוא יקבל פצצה באוטו שלו. ואתם, במקום לבוא ולעמוד מול הציבור ולהגיד, חבר'ה, תירגעו, לציבור שלכם, להגיד להם: תירגעו, מה זה הדבר הזה? אתם באים ומתסיסים עוד – מי אתם?
שהבית היהודי – באמת, זה כבר בית-המשוגעים, זה בית-הסוהר, צריך להיות. מה הבית יהודי? מה הקשר?
חברים, ואתה עוד מעז לבוא לפה ולספר לנו שאנחנו, יש לנו בעיה עם שירות. ידידי, אני עשיתי גם שירות לאומי וגם שירות צבאי מלא.
ומה הנשים של המגזר שלך עושות? הן מסכנות, הן רוצות לעשות שירות צבאי, אבל אתם כפיתם עליהן את הפטור הזה משירות צבאי כדי לשלוח אותם לשירות הלאומי. רק 25% מהן ממשיכות לשנה שנייה בשירות לאומי, אבל זה מבחינתכם ערך הגיוס.
אתם פשוט מביכים. אתם מפלגה מביכה. שכחתם לחלוטין מה זה לאומיות. שכחתם מה זה ממלכתיות. שכחתם שאתם אמורים לפעול לטובת כל אזרחי מדינת ישראל.
הפכתם להיות מפלגה שדואגת אך ורק למגזר שלה ולעסקנים שלה, ולמקורבים שלה; פשוט תתביישו. וללכת עכשיו ולהסית ככה בני-נוער לעבריינות, במקום לשמור על שלטון החוק, במקום להגן על הדמוקרטיה, במקום להגן על עתידה של מדינת ישראל ועל עתיד הציונות. זה פשוט מביך, אתם צריכים להתבייש. יותר מזה, השרים שלכם צריכים להתפטר מהממשלה. איזה מין דבר זה? להגיד לאנשים פה, אנשים שמשקיעים את החיים שלהם בשירות ציבורי, להגיד להם שהם לא משרתים? להשוות בין חייל קיבוצניק לחייל דתי, אתם מפרקים עכשיו את צה"ל – מי אתם שתעשו דבר כזה? מי אתם, באמת?
אנחנו הולכים לצבא, אנחנו שומרים על הצבא – – –
– – – גורמים לאנשים צעירים ללכת ולירוק על חיילי צה"ל – –
– – אנשים שעוד שנה אמורים להתגייס לצה"ל, מי אתם? אני מציעה לכם להירגע. כבר עכשיו להתנצל בפני הציבור, להתנצל בפני הכנסת, לחזור בך מהדברים החמורים שאתה אמרת כאן, ומהר מאוד להתחיל להבין שאתם מפלגה שאמורה להגן על הדמוקרטיה הישראלית, על הציונות – –
– – על עתיד מדינת ישראל, שכן אתם אמורים לדאוג שכספי ציבור יחולקו בצורה הוגנת, לכל אזרחי ישראל, זאת החובה שלכם. ואני אומר מילה אחת על החוק הזה, שעומד פה עכשיו, שהוא חוק מאוד חשוב.
החוק הזה, אם הוא יונח עוד הפעם בידיים של אנשי המפלגה הזאת, הם ימשיכו להשתמש בשירות הלאומי כאיזה כלי מגזרי שיש להם, במקום להפוך את השירות הלאומי והשירות האזרחי למשהו שכל אזרחי ישראל עושים – יהודים, ערבים, דתיים, חרדים. כל מי שלא יכול להתגייס לצבא, יוכל ללכת למסלול של השירות הלאומי והשירות האזרחי, כך שכל אזרח בישראל יעשה שירות כמו כולם, בלי הנחות.
– – – באמת, רק יהודה ושומרון, רק הציונות – – – תתבייש.
לך עכשיו – – – שאסור להתנהג ככה לחיילי צה"ל, לך תספר להם.
למה את לא מוציאה אותו מהמליאה?
אין שום בעיה. אנחנו פה כל הלילה.
תודה לך, כבוד היושב-ראש. אדוני היושב-ראש, אני חייבת להודות שכשראיתי שאנחנו הולכים להצביע על החוק הנורבגי, אז התמלאתי באופטימיות. אני מכירה כל מיני חוקים נורבגיים. למשל, כבוד השר – – –
פשוט יש רק חבר קואליציה אחד במליאה, אז אני מאוד אשמח לתשומת הלב שלך.
אתה גבר, אני לא סומכת על זה שאתה יכול לעשות שני דברים בבת אחת, אני מצטערת.
אדוני, אז נמלאתי אופטימיות מלשמוע שאנחנו מצביעים על החוק הנורבגי, מאחר שאני מכירה כל מיני חוקים נורבגיים. למשל, אני מכירה את החוק הנורבגי שקשור בסבסוד לחינוך; חינוך מסובסד מגיל אפס ועד לדוקטורט. אני מכירה את החוק הנורבגי בכל הנוגע לשכירות. אתם יודעים שבמרכזי ערים, זה נוגע לכל סקנדינביה, רוב הדירות הן דירות שנמצאות בידיים של חברות עירוניות ומושכרות במחירים מפוקחים? מושכרות, אגב, עד שהשוכר מחליט לפנות את הדירה במחירים סבירים. עוד חוקים מסקנדינביה: הוצאה על בריאות מהגבוהות שקיימות בעולם, כולל טיפולי שיניים, כולל ביטוח סיעודי לכולם. עובדים – החקיקה בנורבגיה מחייבת לשתף את העובדים בקבלת החלטות. עובדים גם מורשים לשבות, ולא רק בנושאים של עצמם, הם גם יכולים לשבות בשביל נושאים של עובדים אחרים. הם יכולים גם לשבות מסיבות פוליטיות; גם זה מותר להם. מאיגודי עובדים החזקים ביותר שיש בעולם. דיור ציבורי בכל מקום; שירותי תרבות מסובסדים, כולל כניסה למוזיאונים, כולל מה שרק תרצו. חופשת לידה – בשבדיה, אתם יודעים שאפשר לצאת לחופשת לידה של שנה וחצי בתשלום? שנה וחצי. ומעודדים גם את הגברים לצאת לחופשת לידה כדי שיבלו זמן עם הילדים שלהם. תראו איזו חקיקה נפלאה. ואיזה חוק נורבגי אנחנו מקבלים היום? לא מקבלים, לא העלאה בהוצאה הציבורית, לא מקבלים העלאה בהוצאה על בריאות ועל חינוך ועל רווחה, ולא שכירות מסובסדת ומפוקחת לנצח-נצחים; ואנחנו לא מקבלים תוספת לתקציב התרבות, ואנחנו לא מקבלים שום דבר מהדברים האלה. מה אנחנו מקבלים? חוק ג'ובים. ועוד מעזים לקרוא לזה חוק נורבגי. זה פשוט לעשות צחוק מאתנו. זה לבוא לאזרחי ישראל, שהממשלה הזאת, מאז שהיא התחילה – אומנם הזמן קצר, אבל זה כבר נראה כמו נצח – לא עשתה דבר אחד כדי להיטיב באמת עם אזרחי ישראל. וכדי לצחוק להם בפנים, אז עוד לוקחים חוק כל כך מגוחך, כל כך בזוי, שכל מטרתו להוסיף עוד ג'ובים לפעילים של מפלגות הקואליציה, וקוראים לו חוק נורבגי. וזה נשמע כל כך טוב וכל כך יפה, כי זה מזכיר לנו את כל הדברים הנחמדים ששמענו על המדיניות ועל המודל הסקנדינבי, שהצליח להביא, אגב, לפערים הנמוכים ביותר בין ההכנסות. משהו שאנחנו לא יכולים להעיד על עצמנו, כי בישראל, דווקא המדינה שלנו, שמבוססת על סולידריות ועל אחריות חברתית, ועל זה שכולנו חלק מקהילה אחת, אנחנו מובילים בפערים אדירים בין ההכנסות, פערים אדירים בין העשירים ביותר לאלה שאין להם כלום. אז, חברים, אני יודעת שלא כולם פה בקשב, ולצערי אין פה כמעט בכלל חברי קואליציה, ואפילו השר היחיד שבמליאה ואמר שהוא מצליח לשמוע באוזן אחת ולדבר באוזן השנייה לא בקשב למה שאני אומרת.
ובזמן המחאה החברתית, כשהיה בתפקידו כשר האוצר, אנחנו דיברנו הרבה מאוד על מודלים שהיה ניתן לשאול או ללמוד ממדינות סקנדינביה, ולשר הייתה התנגדות לרוב הדברים האלה. אני אשמח לשמוע את הטענות שלך בנושא. אבל אנחנו היום מצביעים על חוק ג'ובים מיותר, שאין לו שום הצדקה. במקום שאתם כממשלה נבחרת תבואו פעם אחת לציבור בזמן, בחודשים האחרונים שבהם אתם מכהנים, ותגידו משהו אחד שבו אתם מתכננים אשכרה לעשות לאזרחי ישראל טוב. משהו אחד, דבר אחד שבו אתם מתכוונים לשפר את המצב. דבר אחד שבו במקום להפחיד את הציבור, אתם מתכוונים אשכרה לגרום לו להרגיש טוב יותר, להרגיש נכון יותר, להרגיש שהוא חי במדינה שמשקיעה בו, שלוקחת אחריות, שמסתכלת עליו, שרואה אותו, שמסתכלת לאזרחים בעיניים. זה הכול. זה כל כך פשוט. זה התפקיד של פוליטיקאים. התפקיד של פוליטיקאים הוא לא להפחיד את הציבור וכל הזמן לזרוע אימה ופחד וחרדות. התפקיד של הפוליטיקאים זה לקחת חלומות שהציבור מרגיש וחולם, ולמצוא את הדרך הכי טובה להפוך אותם למציאות. בשביל זה אנחנו פה. זה הכול. תודה.
משפט זה הדבר הזה שנגרס תחת – – –
כבוד היושב-ראש, תודה לך, תראו, העובדה שאנחנו יושבים פה במשכן הכנסת, במליאה, ושולחן הממשלה ריק לחלוטין, היא מבישה. זה מבייש. זה מבייש שבדיון כזה, שצריך להביא את כל הכוחות שנמצאים כאן, את כל המפלגות שמייצגות את כל הגוונים של החברה הישראלית – שנמצאת עכשיו בנקודת הכרעה שלא היינו בה המון זמן, שנורא שהגענו אליה דווקא על רקע המאורעות האלה, אבל גם חשוב שהגענו אליה. כי צריך להכריע. כי אנחנו חייבים להכריע איזו חברה אנחנו רוצים שתהיה לנו כאן; אנחנו חייבים להכריע איזו מדינה היא מדינת ישראל; אנחנו חייבים להכריע מה המקום שלנו כאן, מה המקום של השוויון במדינה היקרה הזאת, המקום של היהדות והמקום של הדמוקרטיה; אנחנו חייבים להכריע על-פי איזו תרבות אנחנו מחנכים את הילדים שלנו ואת הדור הצעיר לחיות; אנחנו חייבים להכריע על-פי אילו חוקים ועקרונות אנחנו ממשיכים להתנהל כאן. ומה שאנחנו ראינו בשבוע שעבר, בתחילת השבוע, בעליית מדרגה בהסתה, ובאמירה של אותם מנהיגי ימין שהצעירים שלהם שלא מוכנים להתפנות ויורקים על חיילי צה"ל הם בכלל מעל החוק, ומותר להם לעשות מה שבא להם; העלייה של בנט על המכולה בבית-אל כדי לטפוח על שכמם של אותם צעירים שירקו על חיילי צה"ל, שמסיחים את דעתם ומטרידים אותם ומסכנים את חייהם – על מה? על שני בניינים לא חוקיים.
והאמירה, אחר כך, של חבר הכנסת יוגב, שצריך להרוס עם 9-D את בית-המשפט העליון – כאילו יש פה אנשים שהם מעל החוק. זו הפרדה של אותה קהילה, של אותו ציבור – והציבור הזה, אגב, רוב-רובו לא רוצה לשתף פעולה עם הדבר הזה, אבל זו הפרדה של הציבור הזה מהמדינה. זו חלוקה של המדינה לקרעים, למגזרים-מגזרים, במקום שאנחנו נעמוד פה ונחשוב איך אנחנו מתקנים את החברה הישראלית, ואיך אנחנו בונים פה חברה ישראלית שהיא אחת. אז במקום לקיים את הדיון הזה החליטו שרי הממשלה לא להגיע, ואותו שר שהגיע כי הוא מחויב הגיע ועוד הטיף לנו, ועוד הסית מעל דוכן הכנסת נגד אנשי השמאל. במקום שמנהיגי הימין ייקחו אחריות, יעשו חשבון נפש, יסתכלו על מה שקרה פה, יסתכלו בעיניים של אותם צעירים שאנחנו ראינו בימים האחרונים, צעירים אבודים, שעומדים בעצרות ומדליקים נרות לזכר החברה שלהם כי היא נרצחה במצעד – –
– – שיסתכלו להם בעיניים ויראו את הציפייה שלהם, את התקווה שלהם, שיהיה פה משהו טוב, שנבטיח להם שאנחנו שומרים עליהם, שאנחנו באמת עובדים כדי שהמדינה הזאת תיראה אחרת ותהיה מדינה שהיא שווה לכולם. במקום זה להסית? מה עולה על דעתכם? באמת, באמת, קצת חשבון נפש, קצת הכרה. לשבת פה ולנהל פעם אחת דיון רציני, כשכולם נמצאים פה – לא כדי להתגרות אחד בשני – –
– – לא כדי להעלות את הסטטוס אחר כך, אלא כדי שבאמת נוכל לדבר, וכדי שבאמת נוכל להנהיג ולהוביל את החברה הישראלית אל מקום טוב יותר. זה הכול. זו הציפייה מכם.
– – – דבר על התקציב, דבר על החלקים – – – אתה מדבר על האופוזיציה.
– – – זו ועדת שרים לחקיקה, ועדה של הממשלה, של השרים, היא עוצרת את רוב החקיקה לטובת אזרחי ישראל. אז מה אתם מדברים על האופוזיציה?
אנחנו מציעים חוקים, אנחנו מגישים את החוקים, אתם מפילים אותם שבוע אחרי שבוע.
אפילו מתביישים להגיד – – –
מה, באמת? שנתיים. חקיקה שמחכה שנים ארוכות – – –
כבוד היושב-ראש, תודה לך, אני מוכרחה להגיד מילה, בגלל שזו כנראה הישיבה האחרונה או מהאחרונות שאתה מנהל.
האחרונה. ברמה האישית זה באמת עצוב מאוד שהמשכן הזה מאבד אותך, גם כי אני מאוד מאוד אוהבת אותך באופן אישי וגם כי הכנסת זקוקה לאנשים כמוך, שבאמת נמצאים פה כדי לעשות טוב וכדי לשנות את השיח וליצור פה תרבות דיון נורמלית, ולשאול באמת שאלות ולא רק לדבר בצורה פופוליסטית ודמגוגית, ועל זה חבל. אבל אני יודעת שאתה הולך לעשות הרבה מאוד טוב להרבה אנשים גם מחוץ למשכן הזה, ושמחה מאוד בשבילם על זה. אני גם בטוחה שמעורבותך במה שקורה כאן תמשיך ותגדל בדרכך ובדרכיה.
חברים, אני מחזיקה פה כמה מחוברות התקציב שחולקו לכולם בתוך הארגז הזה. שלא יהיה לכם ספק, רוב חברי הכנסת שמצביעים היום על התקציב לא ידעו על מה הם מצביעים, וזה לא מפני שהם לא אינטליגנטים, חלילה, ולא מפני שהם לא רוצים לדעת, זה מפני שבתוך הספרים האלה אין באמת הנתונים והידע כדי שהם יוכלו לדעת על מה הם מצביעים. לא היה להם באמת הזמן לקרוא ולחקור אל תוך הנתונים האלה. ולכן ההצבעה שהולכת להיערך פה עוד כמה שעות היא הצבעה פיקטיבית על תקציב פיקטיבי, שאין לו ולו פסיק של קשר למה שהולך לקרות באמת בתקציב המדינה בשנה הקרובה. יש לכך לא מעט סיבות. אחת הסיבות היא שבתוך החוברות האלה לא מופיעים השינויים בתקציב שנעשו בשנה האחרונה. עשרות-מיליארדי שקלים שהעבירו, שינו יעד, חישבו מסלול מחדש בחשכת ועדת הכספים, ומדי שבוע הועברו ליעדים אחרים מאלה שכתובים בחוברת הזו ולא מפורטים כאן עכשיו. וחברי הכנסת לא יכולים לדעת מה באמת קרה בתוך התקציב הזה על מנת להחליט קדימה. אנחנו חשפנו את התקציבים האלה בתוך ועדת הכספים בשנתיים האחרונות, אבל משרד האוצר בחר עוד הפעם להסתיר אותם. חברי הכנסת לא יבינו על מה הם מצביעים מפני שבדברי ההסבר בחוברות האלה לא מופיעים באמת הסברים. מופיעות כאן שלל מילים מכובסות ודרכים עקלקלות שלא מפרטות על קיצוצים ולא מפרטות על צעדים דרמטיים שהתחוללו בתוך תקציבי הרווחה והבריאות והחינוך, ולכן לא באמת יהיה ניתן להבין את התקציב הזה. התקציב הזה הוא לא התקציב, וחברי הכנסת לא יוכלו להבין את התקציב כי אין פה הכרעה לגבי תקציב הביטחון – ואני לא אומרת כמה צריך להיות תקציב הביטחון, מבחינתי יכול להיות שהוא צריך להיות 100 מיליארד שקלים, אבל צריך להכריע מה יש בתוכו, כי כשלא מקבלים הכרעה, כל תקציב המדינה הולך לשאת בתוצאות בהמשך השנה, ואנחנו הולכים לבזבז על זה זמן וכסף ומריבות פוליטיות שיעלו עוד זמן ועוד כסף ויאפשרו לא מעט סחטנות, אגב, לא לטובת מערכת הביטחון, בחלק מהמקרים, אלא פשוט סחטנות בשביל כל מיני פוליטיקאים, עסקנים שמחופשים לפוליטיקאים. התקציב הזה הוא לא התקציב האמיתי, וגם לא יהיה ניתן להבין אותו, כי יש פה גופים שנמצאים כרגע תחת חקירת משטרה, כמו החטיבה להתיישבות, שהיועץ המשפטי לממשלה המליץ שלא לתקצב אותם השנה, אבל בכל זאת משום מה הם מתוקצבים. אבל פירוט לאיפה עובר התקציב הזה? לא. כלום. לא מופיע. מי הולך לקבל את הכסף? לא מופיע. זה באמת דבר מופרע בעיני. כתוב פה בתוך דברי ההסבר, בתוך תקציב משרד ראש הממשלה – החטיבה להתיישבות עוברת עכשיו, בכלל, לאורי אריאל – אבל כתוב פה שהחטיבה "מטרתה לסייע למתיישבים, תיירות ותעשייה, פיתוח חקלאות, פיתוח מערכות תומכות, מינהלות תיירות, טיפוח יזמות". החטיבה להתיישבות, חברים, בשנה הקודמת העבירה 75% מהתקציב שלה להתנחלויות במקום לנגב ולגליל; העבירה עשרות מיליוני שקלים לעסקני הבית היהודי במקום להעביר לפריפריה.
למה לא להסביר לאיפה עובר כל שקל מהתקציב הזה, למה?
אני מציעה שתבואי ותסתכלי בתקציב לפני שאת צועקת, כי, מירב, את, כמי שאני יודעת שאכפת לה משקיפות, הייתי מצפה ממך לבוא ולהסתכל על הנתונים. בבקשה. זה מאוד מאוד לא מקצועי, תסלחי לי.
זה מאוד לא מקצועי. מאוד לא מקצועי. לבוא ולדבר פה על מספרים מבלי להסתכל על הנתונים? ואני יודעת שאת חברת כנסת מקצועית ולכן אני מבקשת ממך, תסתכלי על נתוני התמיכות שמופיעים באתר משרד האוצר ותראי לאיפה הכסף באמת עובר. כי אם חצי מיליארד השקלים של החטיבה להתיישבות היו עוברים באמת לפריפריה, אנחנו – מה שהיינו רואים היום בעוטף-עזה, ויודע את זה חיים ילין שלא יכול להגיב על הדברים, ומה שהיום היינו רואים שקורה בעוטף-עזה – היינו רואים פריחה ושגשוג ובנייה. ובמקום לראות את זה אנחנו רואים פריחה ושגשוג אך ורק בקרב עסקני ישראל ביתנו והבית היהודי. תסתכלו במספרים לפני שאתם מדברים, בבקשה, כי בסוף, הדבר הזה זה מספרים, וכדי לדבר על זה לא צריך להשתמש בדמגוגיה, צריך פשוט להסתכל במספרים. ואני רוצה, ברשותכם, להמשיך.
חברים, יש לנו לילה ארוך, כולכם תוכלו להגיד את דבריכם. אני מבקשת ומקווה שכולם יסתכלו על המספרים. אני רוצה, יש לי שתי דקות וחצי, אני רוצה להמשיך ולדבר. התקציב הזה הוא לא תקציב האמיתי, מפני שבתוך התקציב, בתוך התקציב, מופיעים סעיפים שכתוב עליהם לא פירוט ולא מידע, אלא המושג הזה "הסכמים קואליציוניים". למשל, סעיף בתוך תקציב משרד החינוך, שהוגדל בכ-600 מיליון שקלים, סעיף התמיכות בנושאי יהדות. אני מאוד הייתי רוצה לדעת, ומקווה שאת התמיכות האלה – ובהחלט חשוב מאוד לטפח את נושא היהדות – יקבלו מגוון הארגונים שפועלים בתחום היהדות, על כל הספקטרום של היהדות; גם הרפורמים, וגם היהדות החילונית, וגם מי שמפתחים את הפילוסופיה היהודית, כולם צריכים לקבל שווה בשווה. אבל מה, לא מופיע פה, בתוך תחום פעולת תמיכות בנושא היהדות, שום פירוט לגבי מי יקבל את הכסף. אנחנו, אגב, יודעים מפועלו של נפתלי בנט בשנים הקודמות מי כן יקבל; אנחנו יודעים שיקבלו את זה הרב רונצקי ומינהלת הזהות היהודית, ועוד הפעם עסקני הבית היהודי, שהמוטיב הזה כמובן חוזר. ומה כתוב פה, בדברי ההסבר של תקציב המדינה? כתוב – השינוי נובע מגידול בתקציבים קואליציוניים, בהתאם להחלטות הממשלה. ככה נראה תקציב, להגיד "תקציבים קואליציוניים"? חברים, באמת, זו פשוט בדיחה, כי התקציב הזה, הספר הזה, זה הסכם. זה חוזה בין המדינה לבין האזרחים. בחוזה הזה נמצאים כספי המסים של אזרחי ישראל. אזרחי ישראל עובדים קשה מאוד בשביל לתת את הכסף הזה למדינה, בתקווה שהמדינה בכסף הזה תדאג לביטחון, ותדאג לבתי-החולים, ותדאג לרווחה – –
– – ותדאג שכל ילד בישראל יקבל זכות שווה לממש את הפוטנציאל שלו ולגדול להיות אדם עצמאי. האזרחים סומכים עלינו, על הכנסת ועל הממשלה, שבחוזה הזה תהיה טמונה הבטחה לעתיד יותר טוב בשבילם, לצמיחה אמיתית. זה החוזה. אבל מאחר שהחוזה הזה הרי ממילא נשבר, אנחנו – עכשיו כל אלו שיצביעו על החוזה הזה לא יודעים מה קורה בתוך החוזה. מה שכתוב בחוברות לא באמת משקף את החוזה. בעוד כמה שבועות ועדת הכספים כבר תתחיל לערוך שינויים בתקציב ולשנות 87% מהחוזה הזה ולהעביר עשרות-מיליארדי שקלים הרחק מתוך ההסכם. החוזה הוא הזה הוא לא חוזה תקין, הוא חוזה שקרי, ולכן צריך להצביע נגדו היום, ולכן צריך להתנגד לו. ולא, הסיפור הזה הוא לא רק כחלון – תפסיקו לגונן על – – –
– – – כמו שהסיפור הזה, אגב, היה לא רק לפיד, והסיפור הזה לא היה רק שטייניץ. שר אוצר אחרי שר אוצר אחרי שר אוצר יודעים טוב מאוד שהם פותחים את קופת המדינה לשחיתויות של עסקנים ושל פוליטיקאים שמעדיפים לדאוג לכיסם במקום לדאוג לציבור – –
– – ובמקום לבוא ולעשות רפורמה אחת במקום הכי חשוב, שזה – – –
אני מבקשת ממך לדבר. את רוצה להגיב, תבואי להגיב פה בטעם ובנימוס. חבל על הצעקות, כי אף אחד לא שומע אותך כמו שצריך. בואי ננהל דיון רציני.
מתוך המספרים הללו. חברתי, ההוצאה האזרחית בישראל – – –
ההוצאה האזרחית בישראל היא 30% מהתוצר, לעומת הממוצע ב-OECD, שהוא 43%. בעצם הוצאה נמוכה כל כך יש רק בדרום-קוריאה. אנחנו שניים ברשימה, מלמטה, מדרום-קוריאה. אם ההוצאה האזרחית בישראל לא תגדל, יוקר המחיה יעלה, לאזרחי ישראל יהיה פחות ופחות סיכוי להצליח לכסות את המינימום של ההוצאות שלהם, יהיה פה יותר ויותר אי-שוויון – אנחנו כבר מובילים באי-שוויון – יהיה פה יותר ויותר עוני, יהיו פה יותר ויותר ילדים שאין להם שום סיכוי בחיים. ואם את ממשיכה לדבר, וכולם ממשיכים להתווכח על איזה סלוגנים כאלה של "תקציב חברתי" – תתביישו, כי זאת השאלה כאן, זאת השאלה, ובזה היה צריך לטפל – – –
תרשי לי לסיים את דברי. חברי, תקציב שמגיע בלי תוכנית עבודה אמיתית להתמודדות עם הפערים החברתיים – –
– – לפתרון האי-שוויון, להקטנת העוני, ליצירת ניידות חברתית; תקציב שלא באמת דואג לאזרחי ישראל – הוא לא תקציב שאנחנו צריכים להצביע בעדו. והתקציב הזה, מעבר לזה שמדובר בשקר, כמו כל תקציב אחר שהיה פה בשנים האחרונות – זה לא עניין אישי – אבל זה דורש אומץ, להיפטר מהשקר הזה. זה דורש אומץ לבוא לתוך המשרד שלך, למשרד האוצר, ולעשות שם את השינוי הגדול, לנקות אותו מהפרצות האלה לשחיתות, להגיד: נגמר, אין יותר הסכמים קואליציוניים, מי שרוצה לבקש משהו בהסכם קואליציוני שיתכבד ויסביר, שקל-שקל, לאן הכסף הזה הולך, ואז, בבקשה, בשקיפות מלאה בתוך התקציב; ולהגיד: אין יותר העברות תקציביות, אלא במקרי חירום, אין דבר כזה שעשרות מיליארדים משתנים בהעברות תקציביות אחרי שהכנסת אישרה את התקציב הזה. אין. ואז נגמר; אין סחטנות פוליטית, אין יותר שיחות מסדרון שבהן אנשים – במסדרון, מאחורי ועדת הכספים – סוגרים דילים על 200 מיליון שקל, על מיליארד וחצי שקל שפתאום מקצצים מהביטוח הלאומי ומעבירים למשהו אחר שאף אחד בציבור לא יודע מהו. אין יותר דבר כזה. זאת הרפורמה שמנהיג עם אומץ היה עושה.
זאת הרפורמה שהייתה דואגת באמת לאזרחי ישראל, כי היא הייתה שומרת על הכסף שלנו, ובשביל זה אנחנו נמצאים כאן.
המטרה של התקציב הזה היא לפעול לטובת אזרחי ישראל, זו המטרה שלו – –
– – ולכן אנחנו נמצאים כאן, ולכן אנחנו נצביע נגד הלילה.
כל מה שאתה עושה זה לעמוד פה – – –
אדוני, אין שר במליאה. לא אמורים להמשיך בדיון.
כבוד היושב-ראש, תודה רבה לך, אני אגיב על הדברים האלה מאוחר יותר. כעת אני רוצה לדבר על הנושא שלשמו הגענו, ואני מבטיחה לך שאני לא אחזור על דברים שכבר נאמרו כאן. העובדה שמדובר בכניעה של המדינה לחבורה של טייקונים ולהפקרה של אחד המשאבים החשובים ביותר שמצאנו פה, המתנות הגדולות ביותר שקיבלה החברה הישראלית, לטובת חבורה של אמריקנים מיליארדרים שהולכים לקבל את המתנה האדירה הזאת מידיו של ראש הממשלה – כל העובדות האלה ברורות. אבל אני דווקא רוצה להשתמש בזמן שניתן לי כדי לפנות לחברי שיושבים כאן, שמייצגים את הציבור הדתי, את אנשי ארץ-ישראל השלמה. אומנם רובם נעדרים מכאן, מהמליאה, אני לא רואה פה את נפתלי בנט ואני לא רואה פה את איילת שקד ואני לא רואה את ראש הממשלה בנימין נתניהו.
סליחה. הדיון שעומד פה על הפרק צריך לעניין אתכם בדיוק כפי שהוא מעניין אותנו, באופוזיציה. השאלה הזאת פשוט ממלאת אותי בפליאה על ההתייחסות הכל-כך זולה למשאב טבע, משאב ששייך לארץ-ישראל, לעם ישראל, ואתם פשוט מוכנים למכור אותו, אפילו לא למרבה במחיר, פשוט מוכרים אותו לזרים – –
– – כאילו מדובר בדבר של מה בכך. אתם אנשים שמנהיגים – – –
תסלח לי, אל תפריע לי עכשיו. תן לי לסיים לדבר ואחר כך אתה יכול לדבר. אנשים, מנהיגים, שמוכנים לריב על כל בניין לא חוקי בבית-אל, לאפשר לילדים לירות על חיילי צה"ל בשביל שלא יפנו את הבניין הזה, ואתם מוכנים ככה להפקיר את משאבי הטבע שלנו? הגז הטבעי הוא לא ארץ-ישראל? פתאום זה לא מעניין? אתם מוכנים להילחם על כל גבעה ועל כל סלע, אבל כשזה מגיע למשאבים שלנו, משאב כל כך חשוב שנמצא במים הטריטוריאליים של מדינת ישראל, פתאום זהו? זה לא קיים? זה אפילו לא נושא לדיון? אתם מוכרים אותו בשביל איזו אשליית כאילו שוק חופשי, לאיזה מונופול שהוא בכלל לא בידיים של המדינה, מונופול זר. מה קרה ל"לא תחונם"? מה קרה? פתאום מותר? אני לא מצליחה להבין אתכם, בחיי, אני פשוט לא מצליחה. אני לא מבינה איך יכול להיות שבמקומות ובערכים הכי יסודיים של התרבות היהודית, של הדת היהודית, אתם ככה ממסמסים וזורקים אחריות. מעבר לזה שהתורה מדברת כל כך הרבה על הגר ועל האלמנה ועל העני ועל המחויבות של החברה והקהילה לחלש, התורה, הפרשנות הסוציאלית שלה, היא כל כך ברורה מאליה, ואתם מתחמקים מזה פעם אחר פעם ופשוט שוכחים לחלוטין את כל הערכים שהמדינה שלנו נבנתה על בסיסם, ערכים יהודיים בראש ובראשונה. אז אפילו כאן, כשמדובר בארץ-ישראל, זה פשוט לא נוגע לכם. ואחר כך אומרים אותם פוליטיקאים שאנחנו לא יהודים מספיק. חברי בממשלה, נדמה לי שמי ששכח את היהדות זה דווקא אתם. תודה.
תודה רבה, אדוני. חברים, הקשבתי – בניגוד לחוסר ההקשבה הרגיל שיש פה במליאה, הקשבתי לנאום ראש הממשלה, ואני מודה שאף שלא בחרתי בו בבחירות, גם אני ציפיתי למשהו קצת אחר ברגעים כאלה, ברגעים האלה שעוברים על החברה הישראלית. אנחנו ממש ממש לא זקוקים לעוד נאום הפחדה. תודה רבה, ראש הממשלה. אזרחי ישראל מתנהלים תחת גל של טרור: מפחדים לעמוד בתחנה ולחכות לאוטובוס; מפחדים ללכת לשוק. אנחנו, דור שנולד קצת לפני האינתיפאדה הראשונה וששירת בצבא בזמן האינתיפאדה השנייה, ממש לא קיווינו למצוא את עצמנו עכשיו בזמן אינתיפאדה שלישית. אנחנו ממש לא זקוקים לעוד הפחדה, לעוד אימה ולעוד חשש. אנחנו זקוקים לפתרונות. וראש הממשלה, שנאם פה היום, היה צריך לעמוד פה היום בגבורה ובאומץ ולהתחיל לדבר בפתרונות. כמה ציניות יכולה להיות במשכן הזה? כמה? לראש הממשלה ולחבריו בימין פשוט כבר אין מה להגיד אחרי כל ההסתה וההפחדות ששמענו פה בשנים האחרונות נגד האופוזיציה והשמאל, ונגד חברי כנסת, ונגד ארגונים, ונגד אזרחים טובים שמנסים לעשות פה שינוי. אז צעקתם שהכול באשמת אוסלו. בבקשה, תסיימו את זה, תכבשו מחדש את ג'נין ואת רמאללה, תספחו את השטחים.
כמה אתם יכולים לדבר: ארץ-ישראל השלמה, ולהזרים עוד כספים להתנחלויות? מי מפריע לכם לספח את השטחים? אנחנו מפריעים לכם? מי מפריע לכם? אחר כך אתם אומרים שהירי על היישובים בדרום זה מפני שפינינו את גוש-קטיף. מי מפריע לכם לבנות מחדש את גוש-קטיף? תבנו, תכבשו את עזה, תספחו את השטחים. למה אתם לא עושים את זה? אתם לא עושים את זה כי אתם יודעים שזו טעות; כי אתם יודעים שלעולם לא תעשו את זה; כי אתם יודעים שזו מדיניות לא נכונה, ושגם אם אתם מאמינים בכל לבכם בארץ-ישראל השלמה, גם אם זה הדבר היקר לכם בעולם, אתם יודעים שאם תספחו שטחים אנחנו נאבד את כל ארץ-ישראל. אתם יודעים היטב שאנחנו נאבד את הרוב הדמוגרפי שלנו פה, שאנחנו נהפוך למיעוט ושבסופו של דבר החלום הציוני ילך מאתנו. אתם יודעים את זה. אתם יודעים שזו טעות, ולכן אתם לא עושים כלום.
כבר שנים בשלטון, וראש הממשלה פשוט לא עושה שום דבר. שום דבר.
הדבר היחידי שהוא מנסה עוד לחלץ בנאומים כאלה זה עוד קצת הסתה; לבוא ולמצוא את השולים הקיצוניים של הכנסת ולנסות להאשים אותם בכל דבר שקורה פה. זו הבעיה הגדולה של ישראל, באמת, שניים-שלושה חברי כנסת שמשחררים אמירות שגם אני לעולם לא אוכל להסכים אתן, ושמאוד לא נוח לי לשמוע אותן. עם כל הכבוד להם, זו לא הבעיה בגל הטרור הזה; הבעיה פה היא היעדר מדיניות. ראש הממשלה ומנהיג אמיתי צריך לדאוג לביטחונם של אזרחי ישראל, וביטחון כזה יהיה פה אך ורק כשאנחנו נביא להיפרדות מהפלסטינים.
שנייה, בבקשה. מנהיג אמיתי היה עומד פה היום והיה מקבל החלטות. מנהיג אמיתי היה עוצר מייד את התקצוב העודף להתנחלויות, מתוך הבנה שזה פשוט פרויקט שלא הולך להימשך, ומעביר את התקציב הזה כדי לדאוג לפריפריה, כדי לדאוג לשילוב של החברה הערבית בתוך מדינת ישראל, כדי לגרום לכך שילד ערבי ירגיש ישראלי בדיוק כמו ילד יהודי בזהות ישראלית משותפת. זה דו-קיום אמיתי.
ראש ממשלה שבא ועוד מעז להגיד בהתנשאות כזאת, ולהסית נגד כל הציבור הערבי, בהתנשאות כזאת, שהציבור הערבי צריך לבחור בהנהגה שאינה מסיתה, בהנהגה שחותרת לדו-קיום. מה אותו ראש ממשלה נתן ועשה למען זה שהחברה הערבית בישראל תרגיש שותפה לחברה הישראלית?
אותו ראש ממשלה שבבחירות העדיף להגיד שהערבים נוהרים לקלפיות כדי לגרום למצביעיו מהימין ללכת ולהצביע. עמותות השמאל, הוא אמר, מביאות אותם באוטובוסים. רק הסתה. ראש ממשלה שמביא להתפוררותה של מדינת ישראל, להתפוררות של החלום הציוני. ראש ממשלה צריך – –
אני שוחחתי בשבועות האחרונים הרבה מאוד עם מתנחלים, עם אנשי ימין, עם אנשים צעירים בגילי, ושאלתי אותם: מה הפתרונות, מה הם רואים, מה החלום שלהם, מה הם חושבים שיהיה פה בעוד עשר שנים, בעוד 20 שנה. אחת התשובות שכל הזמן חזרה על עצמה הייתה, שאנחנו הולכים לחיות תמיד תחת מתקפות או גלים חוזרים ונשנים של טרור, של מלחמה, של מבצע צבאי; שאלה החיים שנגזרו עלינו כאן.
סליחה, אדוני, מייד אסיים, ממש עוד שני משפטים.
ואני אומרת לכם, חברים: למדינת ישראל מגיע הרבה יותר מזה. למדינת ישראל מגיע ביטחון אמיתי ושלום אמיתי. לצעירים בישראל מגיע לדעת שאנחנו בדרך לפתרון כזה, שאנחנו בדרך לחברה ישראלית חזקה, שרואה את העתיד לפניה ולא רק את הפחד. אנחנו לא צריכים להשלים עם גורל כזה של לחימה בלתי פוסקת, של פחד בלתי פוסק. אנחנו חייבים לחתור למציאות אחרת, ואנחנו יכולים לעשות את זה, כי הפתרונות מונחים ממש כאן על השולחן לפנינו. הם פשוט דורשים אומץ. תודה.
תודה רבה, היושבת-ראש. ברכותי לשר ליצמן – שהפך לשר. משמח מאוד לקרוא לך כך. השבוע התפרסם כי בשל מחסור באחיות, רק 1% מכלל התלמידים בבתי-הספר בדרום קיבלו הדרכה בריאותית כנדרש, בעוד שביתר חלקי הארץ למעלה מ-90% מהתלמידים קיבלו את ההדרכה. ברצוני לשאול: 1. האומנם? 2. כיצד מתכוון השר לטפל באפליה הזאת? תודה.
תודה רבה, השר ליצמן. אני גם יודעת שאתה פועל לטובת העניין. אני סקרנית לדעת כמה כספים מועברים לחברות הפרטיות שמנהלות את נושא האחיות בבתי-הספר, אלה שלא פועלות ביישובים שעליהם דיברנו בדרום. הפערים שאנחנו מדברים עליהם מבחינת קבלת אותם שיעורים, הם ממש פערים שבדרום – למשל בכיתות ו' קיבלו 1% מההדרכות לעומת 90% ביתר חלקי הארץ; פערים אדירים. עכשיו, נוצר פה מצב מעוות: אותן חברות פרטיות, חברות הקבלן שמעסיקות את האחיות האלה – ואנחנו יודעים היטב מה הייתה עלותה האמיתית של ההפרטה המטופשת הזאת, אם יותר לי להגיד, שגם הזיקה מאוד לכמות החיסונים שהתלמידים קיבלו, למשך הזמן שבו קיבלו שירות. בבתי-ספר שלמים אין בכלל אחיות שנמצאות שם רוב הזמן והתלמידים לא יכולים לקבל מענה בריאותי. אנחנו יודעים שההפרטה הזאת הייתה לא כלכלית ולא איכותית ולא יעילה. אבל עכשיו נוצר מצב מעוות שאותן חברות מקבלות מספיק תקציב להעביר את ההדרכות האלה, בעוד דווקא בשירות המדינה, אחיות שהן תחת משרד הבריאות לא מקבלות את התקציב הנאות, ומשרדך לא מקבל את התקציב הנאות על מנת לספק את השירות; והעיוות הזה עוד עלול לגרום לחלק מחברינו לחשוב שגם כאן צריך לחסל את השירות ולהפוך את האחיות לעובדות קבלן, והדבר הזה הוא כמובן לא נכון, כי אותה הפרטה התגלתה באמת כחסרת יעילות כל כך. אז שאלתי אליך היא, האם מצויים במשרד הנתונים על העלויות האמיתיות של השירותים המופרטים לעומת העלויות של השירותים שאינם מופרטים, של מה שקרה לאורך השנים; האם הדבר הזה באמת הפך להיות יעיל יותר או לא; והאם יש נכונות גם להעביר את האחיות האחרות בבתי-הספר לתפעול של המדינה ושל משרדך. תודה.
אני מפרסמת את שעות העבודה שלי – – –
– – – תענה על השאלה. אזרחות ישראלית ל-3 מיליון פלסטינים – זה מה שאתה רוצה לעשות פה?
– – – תגיד את זה עד הסוף. למה אתה פוחד לענות על השאלה?
אזרחות ל-3 מיליון פלסטינים, כן או לא? זה מה שאתה רוצה? אתה רוצה להחריב את הציונות? זהו, סוף סיפור?
3 מיליון פלסטינים עם אזרחות ישראלית, זה מה שאתה רוצה פה? זה מה שאתה אומר.
זה דיון שחשוב מאוד שהציבור ישמע.
אדוני היושב-ראש, תודה רבה, כבוד סגן השר, כידוע, משרד החינוך מסבסד את לימודיהם של ילדים בני שלוש וארבע בגנים הפרטיים ב-700 שקלים בעבור תלמיד, ואולם גנים רבים לא מזכים את ההורים בהתאם ועושים שימוש בכסף. כיצד השר מתכוון לפקח על התופעה?
משרד החינוך מעביר לגנים 700 שקלים סבסוד, בגנים פרטיים. הגנים היו אמורים לחסוך מתוך זה – – –
גנים פרטיים מקבלים איזה סבסוד, והסבסוד אמור לעבור להורים, בדמות הפחתה בתשלום, אבל בפועל – – –
בפועל הם גובים מההורים עוד כסף.
תודה רבה. קודם כול, אני חייבת גם לברך על העלאה של מכשיר השקיפות של תקציב משרד החינוך לאתר שלכם, סוף-סוף. זה מאוד עוזר לראות את הנתונים, ונשמח מאוד גם בוועדת השקיפות לעמוד לרשותכם כדי להפוך את זה ליותר נגיש וליותר שקוף לציבור. מהנתונים האלה אפשר לראות שבין 2012 ל-2014 קפץ התקציב שמוקדש לחינוך הדתי ב-12% ב-2014 בהשוואה ל-2012, בעוד שבחינוך ממלכתי רגיל הוא עלה רק ב-8%, מה שהגדיל את הפערים בין החינוך הממלכתי-דתי לחינוך ממלכתי רגיל, שעה שהחינוך הערבי בישראל מתוקצב בפירורים בהשוואה לשני התקציבים האחרים האלה. מה בכוונת משרד החינוך לעשות כדי לצמצם את שני הפערים האלה, דבר שהוא כל כך מתבקש ולא אמורים להיות עליו חילוקי דעות, לא בין ימין לשמאל ולא בין המגזרים השונים שמיוצגים בכנסת הזאת?
יש עלייה בנתונים. במערכת שלכם רואים את העלייה בתקציב.
לא דיברתי על חינוך חרדי. יש פער בעיקר בין המוסדות של הציונות הדתית לבין המוסדות הממלכתיים החילוניים הרגילים, ופער עוד הרבה הרבה יותר גדול בין שניהם לבין המוסדות הערביים. זה פער ידוע, הוא פשוט גדל בשנתיים האחרונות, במקום להצטמצם.
השאלה היא אם יש איזו תוכנית שהיא לצמצום הפערים האלה.
לא לא לא, הנתונים מלכתחילה היו נתונים של פער, והפער הזה, במקום להצטמצם, רק הלך וגדל. השאלה היא אם יש במשרד החינוך תוכנית כלשהי לצמצום פערים בין המגזרים השונים, הסתכלות על זה, בחינה של הממצאים האלה.
אדוני היושב-ראש, תודה רבה, זה ייקח קצת יותר משלוש דקות לספר לחברי הכנסת המכובדים איך נראית קומבינה לפרטי פרטים, כולל שימוש במספרים – מה שלא טרח לעשות מגיש ההצעה, חבר הכנסת סמוטריץ, אבל אני אשתדל בכל זאת. החטיבה להתיישבות – ככה נראית קומבינה: לוקחים גוף שיש לו מטרות חשובות מאוד, עקרונות חשובים מאוד, וגם יכולות ביצוע לא רעות בכלל; שמים אותו בידיים של פוליטיקאים שיש להם מטרה אחת בלבד, וזה לחזק את כוחם הפוליטי, ומתחילים להזרים לתוכו כסף מתוך הקופה הציבורית. אז מה קרה לחטיבה להתיישבות שככה עורר את הסערה הגדולה שאנחנו רואים פה בשנה האחרונה? החטיבה מתוקצבת בתחילת השנה ב-58 מיליון שקלים בתקציב – זה לפני ההמלצות החדשות של היועמ"ש, שכמובן דרשו להפסיק ולתקצב אותה. עד אמצע 2014 התקציב של החטיבה כבר נופח במאות אחוזים באמצעות ועדת הכספים. המחוז שתקציבו נופח בהכי הרבה אחוזים הוא מחוז מרכז, שאחראי לבנייה ביהודה ושומרון. ואני רוצה לחלוק אתכם כמה מהסכומים. ב-2014 ההשקעה פר-אזרח בהר-חברון עמדה על 1,417 שקלים. בהר-חברון יש 6,400 תושבים במועצה. בשער-הנגב ההשקעה עמדה על 49 שקלים בלבד. כמה תושבים יש במועצת שער-הנגב? 6,900 – יותר מבהר-חברון. במועצת חוף-אשקלון ההשקעה מהחטיבה להתיישבות עמדה ב-2014 על 11.9 שקלים בלבד. כמה תושבים יש במועצת חוף-אשקלון? 14,700 תושבים. כשמדברים פה על אזרחים ששווים פחות ואזרחים ששווים יותר, אז ברור למי שווים האזרחים יותר. בבית היהודי, שמנהלים את החטיבה להתיישבות ביחד עם ישראל ביתנו, רק האזרחים ביהודה ושומרון שווים. בנגב, בגליל, בגולן, שווים הרבה הרבה פחות. אבל לא סיימתי כאן. השקעה בתשתיות – כל הזמן אומרים לנו: אבל החטיבה משקיעה בתשתיות. אז בהר-חברון החטיבה השקיעה בתשתיות ב-2014 – 8 מיליון שקלים; בשער-הנגב – ניחוש – 338,000 שקלים; בחוף-אשקלון – 135,000 שקלים. גרעינים עירוניים – גם אנחנו בעד גרעינים עירוניים, אנחנו בעד פעילות התנדבותית של אנשים צעירים שיוצאים לשטח, חיים בפריפריה, מחזקים את השכונות. אבל איך יכול להיות שהחטיבה להתיישבות מטפחת בעיקר את הגרעינים העירוניים של הבית היהודי? 81% מהגרעינים העירוניים שקיבלו תקציב מהחטיבה להתיישבות, ורובם מוקמים בכלל, הפלא ופלא, במרכז הארץ, לא בפריפריה – בתל-אביב, ברמת-השרון, בהוד-השרון, ברעננה. 81% גרעינים תורניים. אבל אני עוד לא סיימתי. פה אני אבקש ממך, אדוני, עוד דקה, מאחר שמעבר להעדפה הכל-כך מפלה הזו שעושים בבית היהודי באמצעות הקופה הציבורית – –
– – יש פה גם ממש, ממש אבל, סימנים לשחיתות, ומכאן הגיעו ההנחיות של המשנה ליועץ המשפטי לממשלה דינה זילבר. ואני רוצה לפרט בפניכם: אברהם דובדבני, יושב-ראש ההסתדרות הציונית, שלו כפופה החטיבה להתיישבות, ובמקרה יושב גם בוועד המנהל של שני גופים שנתמכים על-ידי החטיבה, ישיבת ההסדר ברמת-גן וישיבת ההסדר בירוחם; הראשונה – 195,000 שקלים מהחטיבה, השנייה – 900,000 שקלים מהחטיבה. העמותה שבראשה עומד דניאל טרופר, יו"ר ועדת החוקה בבית היהודי, גם היא מקבלת חצי מיליון שקלים בשנה מהחטיבה להתיישבות. תחתיה יש 15 גרעינים תורניים, גם הם מחוברים לבית היהודי, גם הם מקבלים תמיכה מהחטיבה להתיישבות. העמותה שמנהל אריאל דורפמן, ראש מינהלת הגרעינים התורניים, פעיל בבית היהודי, שאותו מינה אורי אריאל – גם עומד בראש המינהלת, גם הגרעינים שלו מקבלים כסף מהמינהלת. מימון מוסדות שהקים סגן שר החינוך לשעבר אבי וורצמן, שתי עמותות של אבי וורצמן מקבלות תקציב מהבית היהודי דרך החטיבה להתיישבות, מהכסף שלנו: 180,000 שקל האחת ו-65,000 שקל השנייה.
ואיך זה מתחבר פוליטית? כשראש ישיבת ההסדר בחולון אלעזר אהרנסון מורה לתלמידים שלו להצביע בנט, הוא מקבל מהחטיבה תמיכה של 210,000 שקלים ב-2014. כשמנהל הגרעין התורני בקריית-גת לשעבר רץ בבחירות המקומיות מטעם הבית היהודי, הוא מקבל יותר ממיליון שקלים מהחטיבה להתיישבות בתמיכה – – –
מנהל הגרעין התורני בחולון מתמודד בבחירות המקומיות מטעם הבית היהודי, גם הוא – 148,000 שקלים מהחטיבה. יוסי הירש, חבר הגרעין התורני בלוד, הוצב בראש הרשימה של הבית היהודי בבחירות המקומיות – הופה, חצי מיליון שקלים מהחטיבה. ועכשיו תדברו אתי על זה שאתם נגד שחיתות. זאת שחיתות וזאת הקומבינה, וכל הדבר הזה ממומן מכספי ציבור.
ורק דבר אחרון, כי אני באמת – זה פשוט בושה. אני מחזיקה פה מסמך, מכתב ששלחו בצלאל סמוטריץ ואורי אריאל, שר השיכון לשעבר, שמונה ימים לפני הבחירות, והמכתב הזה נשלח אל הגרעינים התורניים, אל המוסדות התורניים, ונכתב בו מפורשות: אנחנו טיפחנו את הגרעינים התורניים – –
– – ועכשיו כולנו חייבים לשנס מותניים ולפעול למען בית יהודי חזק. ומה מבקשים פה? אומרים בבית היהודי: אנחנו הרי העברנו כסף – זה מה שקורה כאן – –
– –  ועכשיו אנחנו מבקשים ארבעה אנשים מכל ארגון ומכל מוסד שיבואו לעזור לנו בבחירות. ככה נראית קומבינה פוליטית.
החטיבה להתיישבות צריכה לדאוג באמת לפריפריה, לא לקומבינות של הבית היהודי.
אם יש משהו לומר תגיד בדיוק.
– – –  מותר לי להגן על עצמי. זאת לא הודעה אישית.
כבוד היושב-ראש, תודה, חברי חברי הכנסת, שאלה אישית: אתם שואלים את עצמכם לפעמים למה אתם פה?
למה אתם פה? למה אנחנו פה?
אני שואלת את עצמי בכל יום למה אני כאן. ואני שואלת את זה לא כי המטרה והיעד לא ברורים – הם שם כל הזמן, וזה מה שנותן את הכוח ואת היכולת להיות פה כל הזמן; אבל אני שואלת כי המקום הזה הוא גם מאוד מבלבל ומאוד מטעה. יש הרבה אנשים שנכנסו לתוכו והתבלבלו, שכחו. הם באו כדי לייצג ציבור, את הציבור, את החברה הישראלית, את מדינת ישראל, ואז הם התמסרו לכל מיני מטרות שהגיעו בדרך – לקומבינות, לצרכים המגזריים הקטנים האינטרסנטיים שלהם, לריצה הזאת אחר ניסיון לצבור עוד ועוד כוח פוליטי, כשכבר לא ברור לאן הכוח הזה אמור להוביל, ונכון, כוח פוליטי יכול מאוד לסחרר, בעיקר כששוכחים לאן זה אמור להוביל, בעיקר כששוכחים מה החזון ומה המטרה. כמה נציגים מהממשלה ראיתם עומדים פה על הדוכן ומדברים על החזון שלהם בחודשים האחרונים, בשנים האחרונות? כמה? ממש חזון. כמה, אדוני היושב-ראש? לאיפה מדינת ישראל צריכה ללכת? מה המטרה שלנו? למה אנחנו פה? השפה הפוליטית הפכה להיות שפה שכל-כולה מלאה בשקרים, מלאה בהשמצות, בהכפשות. אין נתונים. תראו את הוויכוח שהיה פה ממש לפני כמה שעות ביני לבין השר אורי אריאל וחבר הכנסת סמוטריץ. אני עמדתי פה והצגתי נתונים ומספרים והראיתי איך מפלגת הבית היהודי מעבירה בצורה מושחתת כספים לפעילים שלה, ובמקום לקבל פה תשובות שמעתי אותם אומרים "שקרנית", שמעתי אותם נוזפים בי על פופוליזם לכאורה. אבל מה עם תשובות? מה עם מספרים? מה עם להביא את הנתונים? מתי הפוליטיקה הפכה להיות כזאת קומבינה מכוערת? תסתכלו על התקציב הזה. מגיע תקציב מדינה, וכולם פה יודעים שזה בדיחה, כל האנשים שיושבים פה וכל האנשים שלא יושבים פה יודעים שהתקציב הזה הוא בדיחה, הם יודעים שהתקציב הזה פשוט לא אמיתי, אין שום קשר בין התקציב הזה לתקציב האמיתי של המדינה. הם יודעים, כולם יודעים. אין פה אף אחד שלא יודע. יותר מזה, הם גם יודעים בדיוק למה. אתם יודעים מה אמרו לי כשנכנסתי לוועדת הכספים לפני קרוב לשלוש שנים? אמרו לי: איזה יופי, ועדת הכספים זה מקום מאוד מאוד טוב, ככה את יכולה לפעמים להעביר כספים לכל מיני מקומות, את יודעת. ואז, כשהתחלתי להילחם בשיטה הזאת שמעבירה כספים בקומבינות ועושה סחר-מכר בכספי המסים של אזרחי ישראל, אז ניגשו אלי פוליטיקאים כאן מהבית הזה והסבירו לי שאני מסכנת את הקריירה הפוליטית שלי, כי כך המשחק עובד, ואת חייבת לשתף פעולה, ואם את לא משתפת פעולה אז יתנכלו לך, ויצעקו עלייך, ויהרסו לך ואת לא תתקדמי פה. מה זה "תתקדמי פה"? בשביל מה אנחנו מתקדמים פה? כדי לאפשר למערכת הזאת להמשיך לגנוב כספי ציבור, או כדי להשתמש בכספים של אזרחי ישראל כדי לבנות פה מדינה לתפארת, כדי לשפר את איכות החיים של כולם? מה קורה בתקציב? קצת להבין את המבנה: כמעט כל התקציב הוא הרי תקציב קשיח, יותר מ-90%, אי-אפשר בכלל לשנות אותו. בעצם, כשממשלה נבחרת, יש לה אפשרות לגעת בפחות מ-10% מהתקציב ולשנות אותו לפי סדרי עדיפויות שלה. רוצה הממשלה, החליטה שבראש סדר העדיפויות דיור – יופי, אני מברכת – בבקשה, היא מתקינה את התקציב בהתאם. החליטה – והיא יכולה להחליט – שבראש סדרי העדיפויות ההתנחלויות, זאת ממשלת ימין – בבקשה, גם את זה היא יכולה להעביר ברוב ולקבוע את סדרי העדיפויות. ככה זה עובד עם התקציב. מה שאני גיליתי בוועדת הכספים זה שהתקציב הזה, מאחר שהוא לא התקציב האמיתי, בעצם משתנה לחלוטין. אתם תראו את זה, אנחנו נצביע על התקציב בעוד יומיים, ואז כמה שבועות או אולי אפילו כמה ימים, תלוי בגודל החוצפה, יגיעו לוועדת הכספים בקשות לשינויים תקציביים, וכל התקציב הזה יתחיל להתחלף. הכול יתחיל להשתנות. כמה משתנים? ב-2013 השתנו 13% מתקציב המדינה, זאת אומרת יותר ממה שאמור להיקבע בסדרי העדיפויות החדשים האלה. ולאיפה הם עברו? היו כל מיני יעדים סבירים לחלוטין, אבל היו גם כל מיני יעדים סודיים כך שמעולם לא הבנו לאיפה הם מגיעים. מיליונים ועשרות מיליונים הועברו למטרות שאף אחד לא יודע מה הן, שהציבור משלם המסים בוודאי לא היה מסכים להן. אבל הם עברו, ככה, כי יש פה כמה פוליטיקאים שחושבים שזה הכסף שלהם. וכולם יודעים שככה זה עובד. בעקבות העתירה שהגשתי לבג"ץ כבר לפני שנתיים, שעדיין תלויה ועומדת, כבר חלו כמה שינויים בשיטת התקצוב הזו, כבר יש שקיפות של ההעברות התקציביות; זה באמת דבר מבורך. גם אחר כך היועץ המשפטי לממשלה הנחה את הממשלה בהנחיות חדשות לגבי הסכמים קואליציוניים, ובאמת אתמול ראינו את התוצאה – טבלה עם הסכמים קואליציוניים. ומה אנחנו רואים בטבלה הזאת? באמת, אני הראשונה שאברך על שקיפות, אבל כשאני הסתכלתי על הטבלה חשכו עיני – רשימה של קומבינות. כל חבר כנסת והמגזר שלו והחברים שלו והמקורבים שלו, כאילו שזה מה שחשוב. ובעצם, זה אומר שכל התקציב הזה הוא תקציב מגזרי, הוא בכלל לא תקציב של מדינה. איפה המדינה בתקציב הזה? איפה העתיד של המדינה בתקציב הזה, כשכל אחד כאן דואג רק לחברים שלו? מה זה הדבר הזה? וכולם פה יודעים שזה המשחק. כולם פה יודעים שהמשחק הזה מכור. למה חברי כנסת אפילו לא מתרגשים להגיע לפה למליאה? כי הרי אסור, לחברי כנסת בקואליציה אסור להצביע נגד התקציב, שבטוח חצי מהם לא מאמינים בו. אסור להם, המפלגה שלהם – – –
גם באופוזיציה יש מפלגות שבהן אסור להצביע נגד דברים כאלה, כי גם שם יושבי-הראש קובעים מה להצביע – בעד או נגד. חברי כנסת מגיעים לוועדות, וגם שם, הם נכנסים לוועדות ומצביעים לפעמים בלי לראות בכלל את התוכן. או אתמול, כשישבנו בוועדת הכספים, וב-18:00 הגיע משרד האוצר והחליט לתקן את התקציב, ואפילו לא היה להם זמן להדפיס אותו מחדש, אז הם רק הקריאו לנו את השינויים, כאילו שמישהו יכול להבין לעומק מה באמת קורה בתקציב כשאומרים לך פתאום – כן, פה במקום מיליארד ו-800 מיליון, יהיה פה שינוי למיליארד ו-650 מיליון – לך תדע לאיפה זה עבר, מאיפה זה עבר, מי לקח, מי הרוויח. זה לא תקציב, זה בושה, ואין פה שום חזון. כשאני מסתכלת על הדברים האלה – ואומנם אני כאן קדנציה שנייה אבל אני עדיין מרגישה כמו חברת כנסת יחסית חדשה – וכשאני מסתכלת על איך שמתנהלת הוועדה, כשאנחנו שואלים שאלות את האוצר ופתאום משתיקים אותנו כי עכשיו בדיוק הצליחו להכניס את הרוב של הקואליציה, אז צריך כבר להצביע, ואם פתאום אין רוב אז אי-אפשר להצביע – כל הכללים האלה שפשוט משחיתים לחלוטין את התפקיד של הכנסת. ואני רואה כמה חברי הכנסת פשוט התרגלו לכללים האלה, כאילו שמדובר באיזושהי תורה, חוק משמים, כאילו שאנחנו לא יכולים לשנות את זה. אנחנו הכנסת. ואני יודעת שכל מי שיושב פה מבין על מה אני מדברת, ואני יודעת שגם כולם מבינים כמה שזה היה נכון לשנות את הכללים האלה, כמה שהיה נכון להכניס לפה תרבות פוליטית אמיתית, כמה שזה נכון כשיש תקציב אמיתי, לא כזה שמשתנה ככה בגלל איזו קומבינה של ראש הממשלה, שרצה להעיף איזה שר מתפקידו כדי שלא יצביע נגד דבר שחשוב לו ונגד האינטרס של אזרחי ישראל, אז הוא מעביר לו מיליוני שקלים מכיסם של אזרחי ישראל, כמו שראינו שקורה ממש בשבועות האחרונים עם מתווה הגז. אני יודעת שעמוק בלב כולכם יודעים שזה יכול להיות אחרת, והשאלה היא למה הדבר הזה פשוט לא קורה פה, את מי זה משרת, איך מעבר לאינטרסים האישיים לא רואים באופק את המדינה. אתם יודעים מה קורה כשאזרחי ישראל מבינים שככה נראה התקציב שלהם? הרי כל המערכת של תשלום מסים מבוססת בסופו של דבר על אמון. אנחנו משלמים מסים, כי עם המסים האלה, עם הכסף הזה, אנחנו סוללים פה כבישים ובונים בתי-חולים ומספקים שירותים רפואיים ועושים תחבורה ציבורית ומוודאים שלכל אזרח יהיו הזכויות שלו והיכולות שלו לממש את הפוטנציאל שלו, וככה אנחנו מממנים מחקר וטכנולוגיה, ככה אנחנו שומרים על עצמנו ומייצרים לעצמנו ביטחון מעולה, הכול באמצעות תשלום המסים הזה. ואתם יודעים מה קורה כשאזרחי ישראל מבינים שכספי המסים שלהם הם כזה הפקר? שכל התהליך רקוב ומכור מהיסוד? אתם יודעים איך הדבר הזה גורם לאזרחי ישראל להרגיש? רמז: ממש ממש ממש לא טוב. לי כמשלמת מסים זה קשה. אנחנו לא אמורים לפעול ככה. זה יכול להיות שונה לחלוטין. הכנסת הזו יכולה להיות – למרות חילוקי הדעות בינינו – גוף ששומר על כבודו, על כבודו העצמי, גוף שמפקח באמת על עבודת הממשלה, שמחייב את הממשלה להיות יעילה יותר, לגבות את האמירות שלה בתוכניות עבודה מסודרות, ביעדים, לתת דין-וחשבון לציבור, לפעול בצורה שקופה, לשתף ציבור, לבדוק בכל יום שמה שאנחנו עושים באמת משרת את הציבור, את הציבור כולו, ליצור מדינה שהיא לא מדינה מבוססת מגזרים, כמו שאולי הייתה הצדקה פעם אבל היום כבר אין הצדקה. היום אנחנו מדינה, מדינה חזקה ואיכותית ומופלאה, והמדינה הזאת תהיה אך ורק יותר טובה אם היא תבנה פה חברה ישראלית אחת, סולידרית, אמיתית, שבה לכל אזרח יש את היכולת לממש את עצמו, להגשים את עצמו ולהיות פה מאושר. זה הכול, בשביל זה אנחנו כאן.
תודה רבה. אני רוצה לפני השאילתה להצטרף לדבריו של סגן השר, ולהוסיף עליהם שראוי לציין שהכלים הפרלמנטריים שברשותה של הכנסת הם דלים ביותר, והיה ראוי, אם אנחנו רוצים באמת להגדיל את הפרקטיקה החשובה הזאת של שאילת שאלות ומתן תשובות, לייצר זמנים קבועים של מענה על שאלות עם השרים, וגם, צריך להגיד, עם ראש הממשלה. זה קורה בפרלמנטים רבים ברחבי העולם. אצלנו זה נשמע כמעט הזוי להעלות את הרעיון שראש הממשלה יגיע ויענה על שאלות של חברי הכנסת. אני פה שלוש שנים ומעולם לא ראיתי את זה קורה, אבל בפרלמנט מתוקן, שבו באמת מתבצע שיח רציני ודמוקרטי על עמדות, על אידיאולוגיות, על תוכניות עבודה, על תכנונים, על מטרות, היה ראוי שמפגש כזה יתקיים באופן קבוע; שכל חברי הכנסת יוכלו לבוא ובזמן קבוע לשאול את השאלות, וגם לקבל עליהן תשובות – גם שאלות שצריך להכין מראש וגם שאלות שלא מכינים מראש והן נוגעות לעמדות.
גם אני רציתי לציין את זה לפרוטוקול.
אני מתכוונת למה שקורה, למשל – – –
בסדר, אני גם המתנתי הרבה זמן.
אין בעיה. בסדר גמור, רק לסיים את המשפט – בפרלמנט הבריטי, מדי שבוע ראש הממשלה מגיע.
אני לא מבינה, זה לא צריך – להגן על ראש הממשלה.
אני רוצה לחשוב שאמרתי דברי טעם, ולא היה צריך לקטוע אותם – – –
שאלתי היא כזו: ביוני 2014 אושרה הקמת ועדת המשנה לטיפול בשנת השמיטה, והוקצו לנושא 203 מיליון שקלים. הוועדה פוזרה בשל הבחירות, ולא הוקמה מחדש עקב הזמן המועט שנותר לשנה. ברצוני לשאול: 1. האם נעשה שימוש בתקציב זה? 2. אם כן – איזה? 3. אם לא – האם נעשות פעולות כדי להעביר את התקציב שנותר, למשל לארגונים ועמותות, לטובת חלוקת מזון לנזקקים או לדרך אחרת שתאפשר את המטרה הזאת, שממשיכה את מטרות שנת השמיטה? תודה.
מרבית התקציב או כל התקציב?
אפשר בבקשה לקבל את הפירוט?
אנחנו יושבים פה בשעה שלפני שעות ספורות, כמה דקות הליכה מכאן – –
– – התרחש עוד פיגוע דריסה. 11 פצועים, ביניהם תינוק בן שנה וחצי פצוע בינוני. וזה קורה כמעט כל יום: פיגוע, ניסיון לפיגוע ופחד ברחובות פשוט בלי הפסקה. מאז ראש השנה 22 ישראלים נרצחו בפיגועי טרור, והממשלה – על מי מנוחות. שקט. אומר שר הביטחון ואומר ראש הממשלה לאזרחי ישראל: תהיו ערניים, אנחנו מברכים אתכם על הערנות. כאילו מה שנשאר, הדרך להתמודד עם הטרור זה שאזרחי ישראל יהיו ערניים. אז באמת כל הכבוד לאזרחי ישראל הערניים. ממש יש לאזרחי ישראל ברירה אלא להיות ערניים כשהממשלה שלהם נרדמת, ממשלה ישנה. ולא ישנה מעכשיו, ישנה כבר שנים. פשוט ישנה לחלוטין. תרדמת מוחלטת. שום פתרונות. מדי פעם היא מתעוררת, קופצים שרי הממשלה, קופצים משנתם כדי לצעוק בפניקה כל מיני האשמות ולזרוק האשמות לאוויר. אז עכשיו הקורבן החדש הוא נשיא המדינה ראובן ריבלין, אחד הגיבורים הגדולים שנאבקים פה עדיין למען הדמוקרטיה, ועושה את זה באומץ גדול. ואותו מאשימים. עכשיו הוא אשם; אולי אם יתמודדו עם ריבלין הסורר אז ייעלם הטרור. וברגע אחר מאשימה הממשלה לא אחר אלא את רבין, ראש הממשלה שנרצח לפני 20 שנה. והוא אשם במצב הביטחוני. ואז הממשלה מאשימה את אוסלו, וצריך להגיד: הממשלה הזאת נמצאת בשלטון כבר 200 שנה, היא עשתה משהו כדי להתיר את ההסכמים? הממשלה הזאת נמצאת בשלטון שש שנים ברציפות, עשר שנים כמעט לראש הממשלה נתניהו – עשה משהו כדי לעמוד בהבטחות, בצעקות האלה שהוא צועק על הבוחרים בלי הפסקה? צעקתם שההתנתקות מעזה הייתה נזק ביטחוני. הייתה לכם הזדמנות, למה לא כבשתם את עזה? יצאנו לסבב אחרי סבב, יכולתם לעשות את זה. אתם צועקים שההתנחלויות שומרות על הביטחון של אזרחי ישראל – למה אתם לא מספחים את ההתנחלויות? יש לכם רוב. מה הבעיה? כי אתם יודעים שזאת טעות, כי אתם יודעים שכל הפרדיגמה הביטחונית שלכם מושתתת על טעות אחת גדולה ושאין לכם היום שום דבר להציע לאזרחי ישראל. תשמרו על ערנות – זאת ההצעה הגדולה. שמעתי את אחד השרים הבכירים בממשלה הזאת מתבטא ממש לא מזמן וקורא לגל הטרור, מגדיר אותו כחוסר נוחות זמני. חוסר נוחות.
אנשים מפחדים לצאת לרחוב, וזה מבחינת הממשלה חוסר נוחות. הגיע הזמן לשנות כיוון. התנומה הזאת שתפסה הממשלה – –
– – תנומה שלא תיפתר בזה שתעשו תיקונים קוסמטיים לחקיקה – –
– – ובזה שתקראו מייד לאזרחי ישראל לשמור על ערנות – התנומה הזאת תשתנה אך ורק כשתחליטו לשנות כיוון. ואני רוצה להגיד רק דבר אחד אחרון, באמת בכמה שניות. ראש הממשלה הציג את תוכנית העבודה שלו לא מזמן, והיא נקראת "לעד נחיה על חרבנו". אז נכון, אנחנו חיים במזרח התיכון, וכנראה עוד עשרות שנים נספוג ונצטרך להתמודד עם אתגרים, אבל צר לי, ראש הממשלה, "לעד נחיה על חרבנו" – –
– – זו ממש לא תוכנית עבודה.
תוכנית עבודה תציע פתרונות ארוכי-טווח, היפרדות מהפלסטינים – –
זה לא שתי דקות. – – פתרונות שיבטיחו את עתידנו ואת ביטחוננו. תודה. סלחי לי, כבוד היושבת-ראש, אבל הנושא הזה הוא מסעיר – –
– – ואני חושבת שראוי לאפשר את הדיון בו. והיה ראוי שחברי הקואליציה יטרחו לבוא לפה, ולא רק שר הביטחון שמגיע כדי להשיב.
אתה לא תלמד אותי על העברות כספים ועל החטיבה להתיישבות.
– – – לא משנה לאיזו מפלגה זה מגיע.
למה אמרת את זה בכזאת אנחה?
כבוד היושבת-ראש, תודה לך, טוב, נפתלי בנט, שדווקא אתה יושב פה עכשיו – אומנם מאזין לאוזניות ולא מתרכז בדיון. אני אבקש את תשומת לבו של שר החינוך נפתלי בנט. אני חושבת שלנוכחות שר במליאה יש משמעות אמיתית אם הוא מקשיב לדיון, ולא אם הוא יושב עם אוזניות ומקשיב למשהו אחר.
הוא לא הצליח לשמוע את מה שאמרתי בהתחלה. אין שום סיכוי כזה. כבוד השר, אני מבקשת את תשומת לבך, ועד שאני לא אקבל אותה אני לא אמשיך לדבר. ואני מבקשת לשמור על הזמן שלי. אנחנו יכולים לעמוד פה עוד הרבה מאוד שעות.
הזלזול הזה מתאים למליאת הכנסת?
יושב פה שר, ולא סתם. לא יושב פה נציג קואליציה אחד; יושב פה שר – מלבדך, שאת היושבת-ראש – ושר שמחויב לשבת פה במליאה, והוא יושב עם אוזניות ולא מקשיב לחברי הכנסת. אתה יודע מה? אני קראתי את הגינוי שלך בימים האחרונים. שמעתי את האמירות המאוד-ממלכתיות שאתה שיגרת לתקשורת. ואתה יודע מה? אני לא מאמינה למילה ממה שאתה אומר בגינויים האלה. ואתה יודע למה? כי גינויים זה כל כך קל; זה רק מילים. אבל בסוף יש מעשים. אתה בורח, נפתלי בנט? לשר החינוך לא יאה להקשיב ואולי אפילו להשיב לטענות כאלה? זה לא נעים? אתה יודע מה המעשים האלה שיכולת לעשות במשך כל כך הרבה זמן כדי למנוע דברים כמו מה שאנחנו ראינו הלילה בחדשות – חתונת הדמים; בושה – כדי למנוע מעשים מתועבים כנגד אנשים תמימים שלא עשו שום דבר להזיק; כדי למנוע מצב שבו שוטרים מאושפזים עכשיו בבית-חולים עם שברים בעצמות בגלל חבורה של עבריינים קיצוניים שעשו הפגנה נגד השב"כ והמשטרה. אתה יכול לעשות דברים כדי לעצור את זה. יש לך אחריות לדברים האלה, ואתה בחרת שלא לעשות. להפך. בחרת לעשות בדיוק להפך. האשמה והאחריות למה שאנחנו רואים שקורה פה במדינה, לגל השחור שעובר על החברה הישראלית, היא בידיים שלך ושל ראש הממשלה בנימין נתניהו. והאמת היא שהאחריות היא בסופו של דבר היא על כולנו, כי אנחנו מממנים את זה; אנחנו משלמים כסף על פעולות "תג מחיר" מכספי המסים של כולנו. נפתלי, אתה יכול לשבת שם ולדבר ולנסות לעשות כאילו אתה לא מתייחס ולא מתרכז. האחריות שלך לשבת במליאה וכן להקשיב לדברי חברי הכנסת. ואני אבקש שוב מיושבת-ראש הישיבה, גברתי, ששר החינוך, שאמור לשבת פה במליאה, יהיה ממש מעורה בדיון. זה המינימום שניתן לעשות. אני לא עושה פיליבסטר.
אני הולכת להגיד דברים שמוצמדים אחד-אחד לנתונים, ואני מבקשת שהשר ישב כאן ויקשיב, ואם הוא רוצה – גם יגיב.
הוא לא נמצא באולם. הוא יושב שם בצד ומפטפט ומדבר בטלפון.
זו חוצפה, וזו חוצפה גדולה. אז בואו נסביר איך הדבר הזה עובד: רגע אחרי ההתנתקות מפתחים אסטרטגיה חדשה בקרב הנהגת המתנחלים. ועדי המתיישבים בבנימין ובשומרון מוקמים כעמותות של המועצות המקומיות. המנהיגים הם פעילים מרכזיים בבית היהודי ובליכוד. אנחנו כולנו מכירים את שמותיהם: גרשון מסיקה וקצובר וכו' וכו'. והם מחליטים על אסטרטגיה חדשה כדי להימנע ממצב של פינוי נוסף כמו שהיה בהתנתקות. אנחנו שומעים את התיאורים הקשים של אותה אסטרטגיה: המטרה היא להוריד את המדינה על הברכיים; לגרום למדינה ולשלטון החוק, לכוחות הביטחון, לפחד, ולפוליטיקאים שמקבלים החלטות – להימנע מלקבל החלטה על עוד פינוי. יושבים שם אנשים ומתחילים להעביר מפות ולהעביר הדרכות ולהכשיר את ההתנגדות הבאה לפינוי, כולל ממש יצירה של אסטרטגיה שלמה על איך מסיתים ומתזזים את כוחות הביטחון, את צה"ל, את הצבא ואת המשטרה, כדי להעסיק אותם בזמן שבונים עוד מאחזים לא-חוקיים ומגינים על אותם מאחזים כנגד פינויים. אני אקריא לכם כמה מהדברים שאומרים אותם מנהיגים של ועדי מתיישבים. למשל, ועד המתיישבים בהנהגת בני קצובר ממליץ לחסום כניסה לבסיסים צבאיים. אחר כך הוא מציג שאלה לפעילים: מה הקשר לפגיעה בערבים? ואז הוא אומר את עמדתו: אנחנו מאמינים שגבולות המאבק רחבים. יו"ר ועד מתיישבי בנימין, איציק שדמי, הודיע לקראת המאבק על פינוי המאחז הבלתי-חוקי במגרון שהוא הולך לצייד את האנשים שלו לעימות מול כוחות הביטחון בקסדות ובאלות – לא נגד האויב, נגד הצבא שלנו. אלות נגד המשטרה. ואחר כך הם אומרים בריאיון, אומר אותו איציק שדמי: צריך להתייחס ליריב כאל פושע, נקודה. שודד שרוצה לעקור אותך מביתך ולמסור את היישוב שלך לרוצחים ולרמאים – הוא מתייחס כמובן לא לאויב; הוא מתייחס לצה"ל. בריאיון אחר הוא אומר: זאת הדרך הנכונה לתגובה על מה שהם עושים לנו. הם לקחו שיטה חדשה – באים, הורסים והולכים. בניגוד ליס"מניקים, שעובדים ומקבלים משכורת, אנחנו מתנדבים במאבק. ואני אומר שלאחר כל מעשה של הרס וחורבן תהיה תגובה חריפה בשטח. מה שראינו בשבוע שעבר זה פרווה. לכל דבר יש תג מחיר. והם הוגים את האידיאולוגיה המעוותת שקוראים לה "תג מחיר" ושולחים אנשים צעירים ללכת ולהתפרע, ללכת ולהסית, ללכת ולפשוע, ללכת ולהרביץ ולירוק על חיילי צה"ל, על המשטרה. ואז פתאום כולם נורא מתפלאים כשאותם אנשים גם הולכים ושורפים משפחה פלסטינית בחיים בביתה באמצע הלילה. וכולם משחררים גינויים. אבל מה הגינויים שלכם שווים, ראש הממשלה ושר החינוך? מה הגינויים האלה שווים כשמי שמממן את ועדי המתיישבים האלה זה כספי ציבור? הקופה הציבורית, כספי המסים של אזרחי ישראל מממנים את ההוגים של "תג מחיר". אז מה זה שווה, כל הגינויים שלכם? ומה זה שווה, כל המילים היפות, אם אתם לא עוצרים את זה? וזה לא רק זה. זה הרי ממש לא נגמר שם, וכולנו יודעים לאין זה ממשיך ולאין זה הולך: המאחזים הלא-חוקיים. מאיפה פתאום נפרסו להם על-פני השטח עשרות מאחזים לא חוקיים? איך הדבר הזה קרה? אני אגיד לכם איך הדבר הזה קרה, ויודע את זה היטב השר בנט, שמפחד להגיב לדיון הזה. זה קרה במימון מדינה. זה קרה באמצעות העברות נסתרות. בהרבה מאותם מאחזים לא חוקיים פועלים – הפלא ופלא – מוסדות חינוך לא חוקיים: אולפנות, ישיבות ומכינות קדם-צבאיות. הישיבה התיכונית "אהבת חיים", שהיא מאחז בפני עצמו, ממומנת ישירות על-ידי משרד החינוך של נפתלי בנט; אולפנת "גינת עדן" במאחז הבלתי-חוקי מבואות-יריחו מופעלת על-ידי עמותה שממומנת בידי משרד הרווחה; בית-המדרש של המאחז הבלתי-חוקי גבעת-אסף, שלוחה של ישיבת "מרכז הרב" בירושלים, גם היא נתמכת תקציבית על-ידי משרד החינוך מהכסף של כולנו; ישיבת "תומכי תמימים" במאחז הבלתי-חוקי במצפה-יצהר, גם שם תמיכה של משרד החינוך. ואני יכולה להמשיך. אנחנו מממנים את המקומות האלה. אנחנו, בכספי המסים שלנו. בגללכם ממשלת ישראל מממנת את המקומות שבהם גדלים אותם אנשים שאתם קוראים להם אחר כך "עשבים שוטים". מאיפה הם באו? איך יכול להיות שהם הגיעו, חבורה של קיצוניים? ואללה, מאיפה הם באו? כאילו שאתם לא יודעים. כאילו שאתם לא יודעים. כאילו שאתם לא יודעים שכשאתם הולכים ותומכים ומעודדים את אותם עבריינים פושעים, שיורקים על חיילי צה"ל, אתם מעודדים הפרת חוק גם בסוגיות אחרות. כשאתה, נפתלי בנט, הולך ועומד על מכולה בבית-אל, ועומד מול נוער שיורק ומרביץ לחיילי צה"ל שמנסים לפנות אותם ממבנים לא חוקיים בבית-אל, ואתה מעודד אותם ואומר להם כל הכבוד על מעשה הגבורה שלהם; וכשחברי כנסת במפלגתך הולכים ומאיימים על בית-המשפט העליון, לעלות עליו ב-9-D, לאיים על שופטי בית-משפט עליון, לאיים על נשיא המדינה, לאיים על השב"כ, לאיים על המשטרה, ואתם לא עושים כלום, אז הגינויים שלכם גם לא שווים כלום, ולא מעניין אילו מילים יפות ומרגשות אתם כותבים בפייסבוק. זה פשוט לא מעניין. כי אתם אלה ששולחים בסופו של דבר את הצעירים האלה לעבור על החוק. וכשאתם מקימים גוף אנרכיסטי כמו החטיבה להתיישבות, ודואגים שלגוף הזה יעברו כל כך הרבה סמכויות, כל כך הרבה זכויות, כל כך הרבה כספי ציבור, אבל לא מחילים עליו שום חובות – אנרכיה מושלמת בחסות המדינה. איזה מצב מעוות. ומה הגוף הזה עושה? הולך וממשיך לממן עוד בנייה לא חוקית, ועוד שורה ארוכה מאוד של עמותות שבראשן עומדים מי אם לא הפעילים של המפלגה שלכם. כמו הגרעין התורני ביפו, והעמותה של רחמים נסימי, פעיל מרכזי של הבית היהודי. ואבי וורצמן, סגן שר החינוך לשעבר, ששתי עמותות שלו ממומנות על-ידי החטיבה להתיישבות. או העמותה שבראשה עומד יו"ר ועדת החוקה של הבית היהודי, שגם היא מקבלת מהחטיבה חצי מיליון שקל. וישיבה ביפו, שמנוהלת על-ידי הרב מישיבת "עטרת כוהנים" – מטרתה החזרת רוח התורה והיהדות לכל עם ישראל שבגוש-דן – ממומנת על-ידי החטיבה להתיישבות. אבל אתם לא יודעים, ואתם כותבים גינויים. תתביישו. כי מה שאתם עושים פה כבר שנים ארוכות, האסטרטגיה שאתם פיתחתם היא לבנות פה מדינה בתוך מדינה. במדינה אחת יש כללים וחוק, שלטון ומשילות, והשכבה השנייה שבניתם במדינה המדומה היא מדינה שפורעת כל חוק, שבה החוקים מכופפים לפי מה שמתאים לכם; שבה ניתן לבנות כל מיני מנגנונים סודיים כדי להעביר כספי ציבור לממן את האינטרסים הפוליטיים הקטנים שלכם, לממן פעולות לא חוקיות כנגד המדינה. כמו המימון שאתם השגתם לעמותת מועצת יש"ע בתקופה שאתה, נפתלי בנט, היית היושב-ראש של העמותה הזאת, והעברתם מה שקראתם לו מענקי הקפאת בנייה – מענקים שמועברים לרשויות ביהודה ושומרון על הארנונה שהם לא יכלו לגבות על הבתים שהם לא יכלו לבנות אי-שם ב-2009, כשהייתה שם הקפאת בנייה למשך עשרה חודשים. והמענקים האלה של 40 מיליון שקל בשנה, בכל שנה מאז 2009 מועברים בסוד – לא לרשויות, אלא לעמותת מועצת יש"ע. עמותת מועצת יש"ע – הפלא ופלא, נפתלי בנט – הולכת ומממנת את ועדי המתיישבים שהוגים אחר כך את "תג מחיר". ואז אנחנו מתפלאים ואתם מגנים. וכולם אומרים: וואו, איזה יופי, הם הצליחו להיות ממלכתיים לרגע, כל הכבוד. לא כל הכבוד, כי אתם מרמים רק את עצמכם. השקר הזה נחשף, והוא נחשף מזמן. ולא יכול להיות שבזמן שאתם בפועל פשוט גונבים כספי מדינה למטרותיכם הפוליטיות, תכריחו גם אותנו להשתתף בביזיון הזה של "תג מחיר". לא יכול להיות שאתם תכריחו גם אותנו שמשהו מאתנו, שהכסף שלנו – שבזמן שאזרחי ישראל יושבים ועובדים במשרד, או הולכים לאוניברסיטה, ויודעים שהם משלמים מסים למדינה כדי שהיא תדאג לשיפור איכות החיים שלהם, למעשה הם מממנים בעקיפין פעולות מתועבות כמו פעולות "תג מחיר". זה לא ייתכן, וזה חייב להיפסק. תפסיקו עם הגינויים המיותרים האלה, תתחילו לעשות משהו.
אתם מעמידים את מדינת ישראל בסכנה. כבר כל כך הרבה זמן שמדינת ישראל פשוט עומדת בסכנה. שרוח אפלה מרחפת על-פני כל מה שקורה פה בחסות הפעולות המכוערות האלה. ואני פשוט לא מצליחה להבין לאן אתם חושבים שזה הולך. לאן אתם חושבים שזה יגיע? מה אתם חושבים שיקרה אם תמשיכו ליצור כל מיני גופים מעוותים כאלה שמעבירים כספי ציבור לפעולות לא חוקיות, שמייצרים מדיניות ממשלה הפוכה למה שהממשלה באמת מצהירה עליה, שבונים דור של עבריינים שמוכנים לירוק על חיילי צה"ל כדי לממש את המטרות הפוליטיות שלכם? לאיפה אתם חושבים שאתם לוקחים אותנו? זאת המדינה שאתם רוצים? מדינה שבה יש חבורה של חוגגים בחתונה שתוקעים סכין בדמותו של תינוק שנשרף למוות? זאת המדינה? יש לנו מדינה כל כך יפה, כל כך טובה, שיכולה להיות כל כך הרבה יותר. מדינה עם כזו רוח נפלאה של יצירה ושל אומץ, ושל יכולת להגשים חלומות, ושל יכולת לעשות יותר טוב, ושל רצון אמיתי וכן לתיקון עולם. ותראו למה אתם הופכים אותה. תראו למה אתם הופכים אותנו – חברה משוסעת ושונאת, אנשים שמפחדים לצאת מהבית מפחד מהטרור, ומפחדים להביע את דעתם מפחד מהסתה. אנשים שרואים איך השופטים שלהם, השוטרים שלהם והחיילים שלהם מופקרים להסתה הזאת. איך נשיא המדינה שלהם מופקר להסתה הזאת. איך ראש הממשלה שלהם מסוגל רק לעמוד ולהסית; להגיד להם, במקרה הטוב, תגידו תודה שאתם בחיים ותשתקו, אני דואג לחיים עצמם. זאת המדינה שאתם רוצים? אתם לא חושבים שאנחנו מסוגלים להיות הרבה יותר מזה? ויודעים מה? יש רגעים, כמו לילה כזה של הצבעות, שאנחנו יודעים שבסוף חברי הכנסת של הקואליציה, שבכלל לא טורחים להיות נוכחים, יבואו ויצביעו בעד, וינסו להשפיל מבט ולא להתייחס, ולהגיד שהם עושים את זה עם בחילה, וכו' וכו'. אבל ההצבעות האלה הן הצבעות שבאמת מסכנות את המדינה; הצבעות שבאמת יוצרות כאוס ואנרכיה מוחלטת ומשרתות אינטרסים פוליטיים איומים ונוראיים, שמובילים אותנו, חד-משמעית, לאבדון. אז יש רגעים כאלה שאנחנו מרגישים תסכול אדיר. אבל האמת היא שאנחנו לא יכולים להרשות לעצמנו את התסכול הזה, כי יש לנו הרבה יותר מדי מה להפסיד; שהשנים האלה והמעשים שאנחנו נעשה כאן הם מעשים שיכריעו לאן המדינה הזאת תלך. והמדינה שלנו יקרה לנו מאוד. אנחנו לא יכולים לאפשר לה ללכת בדרך שלכם, שמובילה אותה אל הכלום; אל מדינה שתהיה לא יהודית ולא דמוקרטית, מדינה שתהיה חשוכה, ללא ערכים ליברליים, בלי סולידריות, בלי שותפות, בלי ערבות הדדית. לשם אתם מובילים אותנו. אנחנו לא יכולים לתת לזה לקרות. אנחנו נילחם בזה יום-יום, דקה-דקה, עד שננצח אתכם. תודה.
ההסכם כלל בקשה של הבית היהודי להמשיך לתקצב את החטיבה להתיישבות.
ואז בזמן התקציב הם הוסיפו הסכם – – –
מי מממן את ועדי המתיישבים שהמציאו את "תג מחיר"? מי מממן את זה?
כן, בני קצובר וגרשון מסיקה. כל מי שהמציאו את "תג מחיר" זה ועדי המתיישבים. מי מממן את זה?
גם התקציב שעבר בסוף 15' כבר לא היה – – –
כבוד היושב-ראש, תודה לך, כנסת נכבדה, 357 אזרחים נהרגו בתאונות דרכים ב-2015. מדובר בעלייה עקבית במספר ההרוגים והפצועים בתאונות דרכים מאז 2012. לא רק המאות האלה – אחד, אזרח ליום – נהרגים בתאונות, אלא גם המשפחות שלהם, שנאלצות לספוג ימים ארוכים, שבועות, לפעמים חודשים, בבתי-החולים ובטיפולים, כשהן סביב הפצועים, בסיוע להם, ובניסיון לטפל בהם מאבדות עבודה, מאבדות כסף, ילדים שנשארים לבד בבית. ועם כל הדברים האלה ממשלת ישראל לא מתמודדת. בראש הטבלה האיומה הזאת נמצאים הקשישים – 56% הרוגים מהולכי הרגל ההרוגים הם קשישים בני 65 ומעלה. ומה עשתה הממשלה? קיצצה בתקציב הרשות למלחמה בתאונות דרכים. מאז 2008 התקציב של הרשות ירד בקרוב ל-70% – רשות שהיא צולעת וחסרת שיניים. גם משרד החינוך מדבר כבר שנתיים על שילוב תוכנית חינוכית לבטיחות בדרכים, שתהיה חלק ממבחני הבגרות ומהזכאות לבגרות. ומה קורה לתוכנית הזאת? שום דבר. מתעכבת. וכמה מביש, שדווקא בנושא הכואב הזה החליטה הממשלה לאחרונה להשתמש כעוד ספין, כדי לתרץ את חוסר המעש שלה אל מול הטרור; במקום להתמודד, באה הממשלה ואומרת – יושבים שרים מכובדים, השר לביטחון הפנים ושר החינוך – ואומרים בטלוויזיה ובתקשורת: אזרחי ישראל יכולים להמשיך לחיות את חייהם; הרבה יותר מסוכן מהטרור – לצאת מהבית ולהיהרג בתאונת דרכים, שם הסטטיסטיקה הרבה יותר קשה. עוד ספין מביתה של הממשלה הלא-מתפקדת הזאת; ממשלה שאם הייתה מפסיקה רק לרגע להילחם באזרחים שלה, להפחיד אותם ולשתק אותם, ולזרוע בקרבם עוד ועוד אימה, אולי הייתה מצליחה להתמודד עם התאונות בדרכים. אולי היא הייתה גם מתחילה להתמודד עם 5,000 אנשים שמתים מזיהומים בבתי-חולים מדי שנה. אולי היא הייתה מתחילה להתמודד עם 24 פועלי בניין שנהרגים בתאונות עבודה, ועוד 7,000 שנפצעו בשנה האחרונה בתאונות עבודה. על כל אלה יש 17 פקחים בלבד במשרד הכלכלה. אולי אם הייתה הממשלה מפסיקה לרגע להילחם באזרחים שלה ולהפחיד אותם כל הזמן ולזרוק עליהם עוד ספין ועוד ספין, ועוד שקרים, ועוד הכפשות, ועוד פחד, היא הייתה מתמודדת עם איום המנהרות שה"חמאס" הצליח לשקם בעזה מאז המלחמה. ו-2.7 מיליארד שקלים שיכולים להיות מושקעים בגדר, משום מה לא כלולים בהסכם עם משרד הביטחון, ולא נמצאה להם תשובה. אולי הממשלה הייתה יכולה גם להתמודד עם האיום של עוד מלחמה מיותרת ולעשות משהו כדי למנוע אותה ולעצור אותה בעוד מועד. אבל אין לממשלה זמן, היא עסוקה בספינים, היא עסוקה בהפחדות והיא עסוקה בתירוצים. עכשיו זה תאונות הדרכים. אז אם כבר זרקתם את הספין הזה, אדוני שר התחבורה, אולי לפחות תטפלו בו? אולי דבר אחד יצא – דבר אחד טוב יצא מההפחדה הזאת. אתם לא מצליחים לטפל בטרור, טפלו בתאונות הדרכים, נראה אתכם עושים לפחות את זה.
יושב פה אבל שר החינוך בכבודו ובעצמו, שיתכבד ויענה על השאילתות.
הוא יושב עם אוזנייה כדי לא להקשיב חלילה למה שנאמר במליאה.
אדוני היושב-ראש, אבל אני מבקשת, יושב השר עם אוזנייה באוזן, הוא השר התורן. מעבר לעובדה שהוא לא קם לענות על שאילתה ושולח כל פעם לחזית את הסגן שלו, וזו לא פעם ראשונה ולא שנייה, הוא יושב כאן עם אוזנייה ולא מקשיב אפילו לדיון במליאה. אני חושבת שזה זלזול במליאת הכנסת, ואני מבקשת ממך, כבוד היושב-ראש, לבקש ממנו לפחות להיות נוכח בדיון. אם - -
- - הוא לא עונה על השאלה לפחות - - -
אתה לא ראית אותי משתמשת בפלאפון, ולא ראוי - - -
תודה לך, ותודה, כבוד השר, שהתייצבת לענות על השאלות האלה. זה מאוד חשוב שיגיע באמת השר וקובע המדיניות בנושאים קריטיים שכאלה. אני רוצה למקד את השאלה: כמה מתקציב משרד החינוך מושקע בנושאי זהות יהודית, חיזוק הזהות היהודית, הן במסגרת החינוך הלא-פורמלי, הן במסגרת החינוך הפורמלי – כולל עמותות, כולל גרעינים, כולל תקצוב של טיולים ומסעות, מדרשות, כל התקציב הזה – מה הסכום הכולל, וכמה מתוכו מחולק למוסדות ולארגונים? שוב, בחינוך הפורמלי והלא-פורמלי, שעוסקים ביהדות חילונית, ביהדות פלורליסטית, ביהדות רפורמית, בכלל הזרמים של היהדות. זו השאלה הראשונה. והשאלה השנייה: מתפרסם מפעם לפעם כי יועץ התקשורת האישי שלך משה קלוגהפט, האיש שמעורב בכמה מהקמפיינים המסיתים ביותר שנראו בישראל בשנים האחרונות, ואף מכריז על זה בקול רם, שצריך לזרוק ולהכפיש, ואם אתה תכפיש ותמציא שטויות והכפשות על היריב שלך ותזרוק עוד מהרפש הזה, משהו בסוף ידבק. ואותו איש יושב במשרד החינוך, ועל-פי הפרסומים גם יושב ממש בישיבות של המשרד. אז אני שואלת אותך: האם נכונים הפרסומים? האם הוא יושב בתשלום או שלא בתשלום בישיבות המשרד? כמה כסף הוא קיבל על ייעוץ אסטרטגי למשרד או לך, באופן אישי? מיהם יתר הלקוחות שלו? האם הוא מייעץ במקביל לעוד ארגונים מסיתים, לארגונים ששולחים שתולים, לארגונים שעוסקים בהסתה כנגד הציבור הישראלי? והאם יאה שאדם כזה, שברור שסולם הערכים שלו מעוות והוא מנסה להסית ולפגוע בחברה הישראלית, ראוי שיעבוד ויקבל תשלום ממשרד החינוך? תודה.
קיבלת את השאילתה. קיבלת את השאילתה מראש, נפתלי.
- - - השאלה. היא מופיעה פה מולי.
העברתי מראש, ואתה לא - - -
אני שלחתי לך מכתבים, שלחתי לך שאילתות.
לא. כבוד היושב-ראש, יש גם אופן - - - לא יכול להיות שיקרא לחברת הכנסת "צעירה" או "צווחת", ויכנה - - -
- - - לשאול אותך שאלות ולחשוף את האמת - - -
זה לא מקובל, זה לא יאה, בטח שזה לא - - -
- - - תפרסם את הטיוטה - - - בספר נתוני אמת.
אתה השר המסית ביותר שהיה פה אי-פעם. מה לגבי - - - ?
יושב פה, אבל, שר החינוך בכבודו ובעצמו; שיתכבד ויענה על השאילתות.
תודה לך, ותודה, כבוד השר, שהתייצבת לענות על השאלות האלה. זה מאוד חשוב שיגיע באמת השר וקובע המדיניות בנושאים קריטיים שכאלה. אני רוצה למקד את השאלה: כמה מתקציב משרד החינוך מושקע בנושאי זהות יהודית, חיזוק הזהות היהודית, הן במסגרת החינוך הלא-פורמלי, הן במסגרת החינוך הפורמלי – כולל עמותות, כולל גרעינים, כולל תקצוב של טיולים ומסעות, מדרשות, כל התקציב הזה – מה הסכום הכולל, וכמה מתוכו מחולק למוסדות ולארגונים? שוב, בחינוך הפורמלי והלא-פורמלי, שעוסקים ביהדות חילונית, ביהדות פלורליסטית, ביהדות רפורמית, בכלל הזרמים של היהדות. זו השאלה הראשונה. והשאלה השנייה: מתפרסם מפעם לפעם כי יועץ התקשורת האישי שלך, משה קלוגהפט, האיש שמעורב בכמה מהקמפיינים המסיתים ביותר שנראו בישראל בשנים האחרונות – ואף מכריז על זה בקול רם, שצריך לזרוק ולהכפיש, ואם אתה תכפיש ותמציא שטויות והכפשות על היריב שלך ותזרוק עוד מהרפש הזה, משהו בסוף ידבק. ואותו איש יושב במשרד החינוך, ועל-פי הפרסומים גם יושב ממש בישיבות של המשרד. אז אני שואלת אותך: האם נכונים הפרסומים? האם הוא יושב בתשלום או שלא בתשלום בישיבות המשרד? כמה כסף הוא קיבל על ייעוץ אסטרטגי למשרד או לך באופן אישי? מי הם יתר הלקוחות שלו? האם הוא מייעץ במקביל לעוד ארגונים מסיתים, לארגונים ששולחים שתולים, לארגונים שעוסקים בהסתה כנגד הציבור הישראלי? והאם יאה שאדם כזה, שברור שסולם הערכים שלו מעוות והוא מנסה להסית ולפגוע בחברה הישראלית, ראוי שיעבוד ויקבל תשלום ממשרד החינוך? תודה.
אתה השר המסית ביותר שהיה פה אי-פעם. מה לגבי – – –?
בכמה מהנאום שלו לא נכח פה שר?
חמש דקות? בתחילת הנאום היה שר?
גם ככה נראה שלא מכבדים את המליאה.
– – – קיבלו ממשרד המשפטים היתר – – –
– – – לפרסם את רשימת כל העמותות – – –
כבוד היושב-ראש, תודה לך, כנסת נכבדה, אני רוצה לספר לכם סיפור קצר על שרת המשפטים ותגובתה על חוק העמותות של עצמה. כשהשרה – חבל שהיא לא נמצאת כאן להקשיב לדיון הזה; אני מקווה שיש פה איזה שר, כבוד היושב-ראש, מאחר שאלה חוקי הכנסת.
מתאים לשרי הבית היהודי לחמוק מהדיון על שקיפות של עמותות, שבין היתר עוסק בעמותות שמקורבות אליהם. כמה מפתיע.
אני לא מדברת כדי לדבר – –
– – אני מדברת כדי שאנחנו נוכל לקיים פה דיון עם הממשלה על החוק הזה. כך הכנסת אמורה לעבוד.
אנחנו לא אמורים להגיע לכאן כדי לדבר עם עצמנו, עם כל הכבוד. אז תשמעו סיפור על שרת המשפטים איילת שקד: ברגע שהיא הכריזה על החוק שלה, אני פניתי אליה במכתב אישי. בירכתי אותה על כך שהיא פועלת למען שקיפות ועל שהכריזה על מאבק השקיפות כחלק ממאבקיה. אני מסכימה על כך שמאבק השקיפות לא צריך להיות עניין של ימין ושמאל, ויותר מזה – הייתי מצפה שכל פוליטיקאי שנכנס למשכן, בעיקר בתקופה הזו שאנחנו שומעים יום אחרי יום על עוד סיפורי שחיתות, יילחם גם הוא למען שקיפות ויניף את הדגל הזה. כתבתי לשרת המשפטים שאני מבקשת שחוק העמותות יחיל שקיפות מלאה על העמותות. וכחלק מהשקיפות הזו, ביקשתי משרת המשפטים להורות לרשם העמותות, שנמצא, שכפוף לה למעשה, לפרסם את רשימת העמותות שמקבלות חיסיון. ובכן, יש עשרות עמותות שמקבלות חיסיון על תרומות של מעל ל-20,000 שקלים; לפעמים תרומות של מיליוני שקלים. אני ביקשתי ממנה להבין מי הן העמותות האלה. עונה לי שרת המשפטים ששקיפות – כך היא כתבה – היא לא ערך מוחלט. ויש תורמים לעמותות, ואני מצטטת: "שעשוי לבקש לעשות זאת במסגרת מתן בסתר או לבקש חיסיון ביחס לתרומתו משלל סיבות אלטרואיסטיות". כלומר, יש תורמים שהם אלטרואיסטים, אבל יש תרומות שהן בעצם איזו קונספירציה קיצונית להשמדת המדינה, ועליהן צריך לדווח. הזמנתי את השרה איילת שקד להגיע ולתת על כך דיווח בוועדת השקיפות – –
– – היא סירבה להגיע. ואז הלכנו לדוחות של רשם העמותות כדי לקבל את הפרטים, והפלא ופלא: רשם העמותות, אדוני היושב-ראש, פרסם כמה דוחות שונים. מופיעים שם שמות של עמותות. דוח אחד הוגש לבית-המשפט, אחד לעתירה של התנועה לחופש המידע, אחד הגיע אלינו, לוועדה. עשרות עמותות, אבל הן לא חופפות. ואז מה התגלה? שיש כל מיני עמותות שמקבלות חיסיון, אבל זה אפילו לא מדווח. עמותה אחת – בטח שמעתם עליה – קוראים לה "אם תרצו". המנכ"ל שלה לא מזמן התפטר בגלל קמפיין הסתה מכוער כנגד גיבורי התרבות של מדינת ישראל. אותה עמותה – –
– – לא דיווחה – שנייה. יש לי כמה דברים להגיד והשר לא היה. אני מבקשת עוד קצת זמן. אותה עמותה – –
– – לא דיווחה על תרומותיה. קיבלה אישור רטרואקטיבי על אותו חיסיון, על התרומות שלה, וזאת בשעה שהיא גם קיבלה תמיכה של עשרות-אלפי שקלים מהמדינה על חשבון הכסף של כולנו. אבל ל"אם תרצו" מותר לא לדווח על התורמים, כי הם כנראה קרובים לשרה איילת שקד. יש עוד עמותות שלא מדווחות על התורמים שלהן. אחת מהן היא הקרן לטיפוח הרעיון הציוני. זה שם שנשמע, כמובן, מאוד נכון, אבל מדובר בעמותה שהיא עמותה של חברת-הבת של "אמנה". אני מניחה ששמעתם על "אמנה" לאחרונה בתחקיר המדהים שפרסם רביב דרוקר בערוץ 10 בשבוע שעבר; אותה חברה ש-14 מתוך 15 העסקאות, עסקאות הנדל"ן שלה, התבררו כמזויפות, בנוגע לשטחים בהתנחלויות. ועמותת-הבת, העמותה של חברת-הבת קיבלה ב-2013 תרומות של 37 מיליון שקלים, שביחס לרובן, שוב – –
– – הם לא דיווחו לרשם העמותות על מקור התרומות. אבל זה, כמובן, בסדר. בעיקר מאחר שראשי העמותה, חלקם חברים במחתרת היהודית וטרוריסטים מורשעים – –
– – הם גם חברים של איילת שקד ונפתלי בנט. וזה לא הסוף. גם מועצת יש"ע שכחה לדווח – –
– – על מענקי הקפאה שהיא קיבלה. ועוד, ועוד, ועוד.
ורק, ורק – אבל הרשימה הזאת חשובה, אדוני. אני מצטערת, אבל אני חושבת שאמרתי דברי טעם.
איילת שקד ושרי הבית היהודי מפחדים משקיפות. זאת האמת. אז העובדה שמה שאנחנו רואים פה זה שמחנה אחד נלחם על שקיפות ומחנה אחר נאבק בכל כוחו כדי שלא תהיה שקיפות, מלמדת על הפחד שלהם.
אתם מפחדים משקיפות כי אתם יודעים שכל מה שהחוק הזה נועד לעשות זה להגן על הארגונים שמיישמים את האג'נדה שלכם במקומות שאתם מעדיפים לא לדבר עליהם בקול רם – –
– – מול הציבור הישראלי ועל חשבון הציבור הישראלי. תודה.
גברתי היושבת-ראש, תודה לך, חברי חברי הכנסת, יש לי הצעה לממשלת ישראל: במקום להמשיך ולהעביר פה חוקים מיותרים שכבר נחקקו בעבר, במקום לנסות ולעשות עוד ועוד ספינים – –
– – מעל ראשו של הציבור, אני מציעה לכם פשוט לחוקק חוק אחד – תקראו לזה חוק היציבות אם אתם רוצים – החוק שאומר ששום דבר לא ישתנה. פשוט ככה. תנסו לחוקק את זה, ששום דבר לא ישתנה, שמירה על הסטטוס-קוו בדיוק כפי שהוא היום.
בבקשה, אולי ראש הממשלה, שיכור הכוח שנמצא כבר עשר שנים בשלטון, אולי הוא מאמין שביכולתו לחוקק גם חוקי טבע, אולי הוא מאמין שביכולתו לחוקק גם חוקים שישנו את הדמוגרפיה הפלא ופלא פתאום של מדינת ישראל, ואולי הוא מאמין שהוא יכול לחוקק את חוק האדישות, שיגרום גם לציבור הישראלי להיות אדיש לגל הטרור שתוקף אותנו כבר שישה חודשים, גל טרור שממשלת ישראל אדישה כלפיו לחלוטין. כל כך אדישה, כל כך לא מתרגשת, שעובדה שהיא מוכנה פשוט לסתום את האוזניים ואת העיניים ולא להקשיב לשום דבר שאומרת מערכת הביטחון, לשום דבר שאומרים ראשי אמ"ן והשב"כ, שמבקשים, שמתחננים, שצועקים – בבקשה, הגיע הזמן לנקוט צעדים מדיניים; בבקשה, הגיע הזמן לעשות ולהילחם בייאוש שמעבר לגדר; הגיע הזמן לעשות משהו שישנה את המצב; הגיע הזמן לקבל החלטות של מנהיגים. אבל ממשלת ישראל מתעלמת. ואיך יכול להיות שהיא כל כך אדישה אל מול הטרור הזה? איך יכול להיות שהיא כל כך אדישה אל מול האלימות הרצחנית שתוקפת אותנו? התשובה לכך היא שמבחינתה של ממשלת ישראל האלימות הזאת היא לא מכשול בפני העתיד, היא פשוט העתיד. זה העתיד שלנו, עתיד במדינה דו-לאומית, עתיד במדינה שיש בה שני עמים ששונאים זה את זה, שמפחדים זה מזה, מדינה שלא מוכנה לקבוע אחת ולתמיד גבולות ולהיפרד מהפלסטינים, להיפרד מ-2.8 מיליון אזרחים שלא הולכים לשום מקום. העתיד שלה הוא עתיד שיהיה מלא בטרור הזה, והגיע הזמן שאנחנו נשים לדבר הזה סטופ. כולנו יודעים שזה יקרה מתישהו. יהיה הסכם עם הפלסטינים. זה יכול לקרות בעוד שנה וזה יכול לקרות בעוד עשר שנים ואולי 20 שנה, אבל בסופו של דבר יהיה. כי בלי הסכם מדינת ישראל לא תמשיך להיות מדינה יהודית ודמוקרטית. בלי הסכם, העתיד שלנו, העתיד של החזון הציוני, ייפול לתהום. אז בסופו של דבר יהיה הסכם; בסופו של דבר תהיה היפרדות. השאלה היחידה היא אם זה ייקח שנה או 20 שנה. השאלה היחידה היא כמה אנשים יירצחו וימותו, כמה אנשים יצטרכו להקריב קורבן; כמה אנשים יקריבו את חייהם עד שיהיה הסכם כזה, זאת השאלה, וזאת נקודת ההכרעה. אני לא מוכנה לקבל את האמירה הזאת, שנאמרת כל הזמן: אי-אפשר, ואנחנו לא מסוגלים, ואין מה לעשות, כרגע זה לא מסתדר, אולי מחר. אי-אפשר לקבל את האמירה הזאת, ומנהיגים אמיתיים מעולם לא קיבלו על עצמם את האמירה הזאת. זה לא תפקידם של מנהיגים. תארו לעצמכם מה היה קורה אם בן-גוריון היה עוצר באמצע הדרך מול כמה אתגרים, לאיפה היינו מגיעים היום? איך מדינה, שהצליחה לקום מתוך כאלה זוועות וכאלה קשיים ואל מול כאלה אתגרים, מסוגלת אחרי כמה עשורים בודדים לשבת במקום ולהגיד: אי-אפשר, לא יכולים? מה זה החוסר-מסוגלות הזה? מאיפה נחתה עלינו הפחדנות הזאת, אם לא מצד שלטון שכבר עשורים שלמים מנסה לחנך דורות שלמים של ישראלים שאי-אפשר, ששום דבר לא הולך להשתפר, שהציפייה הכי גדולה שיכולה להיות לנו זה שנצליח איכשהו לשמר את המצב הקיים, שהכי הרבה שאפשר לקוות לו זה שברגע הנכון, כשמישהו יבוא לתקוף אותנו, אולי יהיה לנו שכפ"ץ וגיטרה ויהיה אפשר להכות בו. זו התוכנית של ממשלת ישראל, חלוקת גיטרות לאזרחי ישראל כדי להגן על עצמם ממתקפת טרור? או שממשלת ישראל מוכנה לעשות את הצעדים שעליהם מערכת הביטחון ממליצה יום אחרי יום ולהוציא אותנו מהמצב הזה? תודה.
כבוד היושב-ראש, תודה רבה, חברי הנכבדים, אני יושבת פה ומאזינה לנאומים, ובעיקר לנאומים שיוצאים מטעם חברי הממשלה והקואליציה, ואני פשוט נדהמת. עומד פה שר החינוך נפתלי בנט ומטיף לחברי הכנסת, כולל מהנהגת הממשלה, שהם לא שומרים על חיילי צה"ל. וזה אותו בנט שאם אני זוכרת נכון רק ביולי האחרון – נכון, כבוד היושב-ראש? – עמד על מכולה בבית-אל בשעה שצעירים מתנחלים עבריינים הכו וירקו על חיילי צה"ל שעשו כפקודת החוק ופינו אותם ממבנים לא חוקיים; ואותו בנט, שר החינוך, עמד על המכולה והריע לעבריינים האלה שהרביצו לחיילי צה"ל, ואמר להם: כל הכבוד, תמשיכו בפעולה שלכם, כי אנחנו חייבים להגן על ארץ-ישראל. זה אותו שר חינוך. והיום הוא פתאום מדבר כאילו בממלכתיות כזו; מטיף פה לאנשים, כאילו אנחנו אלה שלא שומרים על חיילי צה"ל. אותו שר חינוך, אותו נפתלי בנט, כאילו שכח כבר את מה שהיה שם לפני כמה דקות. ממש היום גם שמעתי את ישראל כץ אומר שצריך לעשות סיכול אזרחי ממוקד ל-BDS. זה ישראל כץ, שר התחבורה, שעשה פה לפני כמה ימים את הפיגוע הדיפלומטי מהגדולים והחמורים שאנחנו חווינו כאן, כשהטיף לבלגים שאם הם ימשיכו לאכול שוקולד הם לא יצליחו להילחם בטרור. הדבר הזה פורסם בכל כותרות העיתונים ברחבי העולם, וביזה אותנו, את ישראל, ופגע באינטרסים המדיניים שלנו. וראש הממשלה, שאתמול, מייד אחרי הפסיקה של בג"ץ, הלך וציין שבג"ץ הוא זה שמפריע ליחסי החוץ של ישראל, פוגע בכלכלה של ישראל. כן, אותו ראש ממשלה עם ההצהרות הגזעניות ערב הבחירות; ראש הממשלה שנסע לארצות-הברית כדי לפגוע, להתערב בפוליטיקה האמריקנית ולהפוך את התמיכה בישראל לנושא פוליטי מפלגתי אמריקני, וככה פגע באינטרסים הדיפלומטיים והאינטרסים המדיניים שלנו. זה אותו ראש ממשלה שאחר כך בא ומטיף כדי להחליש את בית-המשפט העליון. הממשלה הזאת וחבריה ביצעו כמה מהפיגועים הדיפלומטיים החמורים ביותר שאנחנו חווינו מאז קום המדינה. הממשלה הזאת עוסקת כבר תקופה ארוכה מאוד בפירוק של שלטון החוק; ממשלה שחותרת תחת המדינה שהיא אמורה להנהיג. ממש כך. כך אותה תמיכה בפעילי "תג מחיר", בוועדי המתיישבים בשומרון ובבנימין, שממומנים על-ידינו, בכספי המסים של אזרחי ישראל, כדי לעשות פעולות נגד חיילי צה"ל ולמנוע פינויים ביהודה ושומרון. אם להקריא לכם כמה מהציטוטים שמופיעים בפומבי, של אותם ראשי מתיישבים שממומנים על-ידי המדינה, כמו איציק שדמי, ועד מתיישבי בנימין, שאמר: אם אתה אלים ולא מתחשב, אלא פשוט מאלץ את השלטון לרדת על הברכיים, אתה מצליח; או בני קצובר, ועד מתיישבי שומרון, שאמר שוועד המתיישבים יכול להרשות לעצמו לעשות דברים שהם יותר בתחום האפור, דברים שהמוסדות הרשמיים לא יכולים לעשות, אבל אל דאגה, הם נעשים בשיתוף פעולה. אותם ועדי מתיישבים שכינו את צה"ל "כוחות ההרס"; ועדי מתיישבים שאמרו שאסור שפעולות ההרס יעברו ללא תגובה הולמת; שקראו באתרי האינטרנט שלהם: "כוחות ההרס הגיעו לשומרון" – זה חיילי צה"ל – והמתיישבים נקראים לצאת למבצעי "ערבות הדדית" – ככה נקרא בעבר "תג מחיר" – לא ניתן לכוחות ללכת לנוח; אותם אנשים חילקו למתנחלים שפעלו נגד צה"ל קסדות ואלות לפני פינוי כדי לעצור את הפינוי; יצאו נגד חיילי צה"ל. איזה מסר הם מעבירים שם לחיילים ששומרים על ביטחוננו, שמופקדים להגן על אזרחי ישראל? הם מעבירים להם, אדוני – – –
הם מעבירים להם מסר כפול; מסר שאומר שיש חוק אחד רשמי, אבל יש חתירה תחת החוק על מנת לממש את האינטרסים המשיחיים וההזויים של הכוחות הקיצוניים ששולטים בממשלה הזאת. זה מה שקורה כשמדינה חותרת תחת עצמה, מממנת פעולות נגד הצבא, ואז הולכת ומתנהגת כאילו היא בעד הצבא; ששריה מטיפים ויורדים ויוצאים נגד הרמטכ"ל, שיוצאים נגד שופטי בית-המשפט העליון, שמפרקים את שלטון החוק, שמנסים לפרק את הרשות השופטת ולהפוך אותה לתלויה ולפוליטית ולבלתי עצמאית, ומדברים כל הזמן הזה בשם הציונות והפטריוטיות. זו לא ציונות ולא פטריוטיות – זו חתירה תחת יסודותיה של המדינה, והדבר הזה מתרחש פה יום-יום, כמו עם החוק הבזוי הזה שאסור שיעבור, שפוגע במוסר הבסיסי ביותר של המדינה כמדינה דמוקרטית, וכמו שורה ארוכה של חוקים מיותרים שהעברתם במושב הזה; חוקים שלא עשו דבר קטן אפילו כדי למנוע ולעצור את הטרור, ועשו הרבה מאוד כדי לפגוע באינטרסים המדיניים, הביטחוניים והדיפלומטיים של מדינת ישראל.
תודה רבה, אדוני היושב-ראש. כבוד השר, שאילתה שמיועדת, כאמור, לשר הרווחה: על-פי חוק מעונות-יום שיקומיים, זכאים פעוטות עם מוגבלות, לרבות אוטיסטים, לטיפול במסגרות-יום ייעודיות. בשל היעדר מקום במרכז ובדרום, עשרות ילדים נותרו ללא טיפול. רצוני לשאול: 1. כמה מעונות חדשים נפתחו בשנים 2011–2016? 2. כיצד נערך משרדך לטיפול במחסור?
מה עם 50 מיליון שקלים שעברו מהחטיבה להתיישבות לגרעינים התורניים?
מה עם 50 מיליון שקלים שעברו ממשרד השיכון לחטיבה להתיישבות והם לא הגיעו לגרעינים, כבוד השרה?
רק צריך להגיד שהגרעינים התורניים כן קיבלו והגרעינים הרגילים לא קיבלו.
תודה, אדוני היושב-ראש. כבוד השר, פורסם היום בתקשורת שאתה הוא זה שמעכב כספי שיקום לעוטף-עזה, כספים שהיו אמורים לעבור כבר לפני שנה וחצי, הוחלט להעביר אותם דווקא דרך החטיבה להתיישבות, שנמצאת בחקירת משטרה ותחת ביקורת קשה של המשנה ליועץ המשפטי לממשלה, ועכשיו, ממה שאנחנו שומעים בתקשורת, גם עוד מעט מטעם המבקר. הכספים האלה, מאות-מיליוני שקלים שהיו אמורים לעבור לעוטף, חלקם לשיקום יישובים, שיקום תשתיות; חלקם ממש למיגון ולגנרטורים בעוטף, מעוכבים, כי אתה וחברי מפלגתך, על-פי הפרסומים, לא מוכנים שהם יועברו ישירות ליישובים בעוטף, כפי שצריך להיות, כפי שנדרש, והם יוכלו להמשיך את הפעילות שלהם ולהגן על עצמם, אלא יועברו דווקא, לדרישתכם, לחטיבה להתיישבות, שהיא באחריותך – גוף שכבר חקרנו וראינו וגילינו פעמים רבות שהעביר כספים בצורה לא הוגנת. עכשיו, ממה שייחקר, אולי גם לא חוקית, בצורה מושחתת. כל הדברים האלה ידועים. שאלה נוספת, אליך, השר: לפני שבועיים, בוועדת השקיפות, שאני עומדת בראשה, ישבו נציגי משרד השיכון, שעבדו שם תחתיך, ואמרו: אין לנו שמץ של מושג לאן נעלמו 100 מיליון שקלים שיועדו לגרעינים עירוניים, שהיו אמורים להגיע להתיישבות בפריפריה, לחזק שכונות חלשות; יצאו – חלקם – מתקציב שיקום שכונות במשרד השיכון. גם הם, הפלא ופלא, הועברו לחטיבה להתיישבות. משם אנחנו מגלים שרוב הכספים האלה הועברו לגרעינים תורניים, שפועלים דווקא במרכז הארץ, פועלים ברחוב שינקין, ברמת-אביב ג'; עוסקים בפעילות של החזרה בתשובה. בחלק מהגרעינים האלה, שוב, באופן מפתיע, מינהלת השירות הלאומי, שהיא תחת אחריותך, העבירה להם מתנדבות של שירות לאומי, כמו למשל הגרעין בשינקין, שעוסק בהחזרת – בעידוד היהדות – בקרב תושבי שכונת שינקין. ככה גם מתנדבות של השירות הלאומי הועברו לעבוד בגרעינים שקשורים לפעולות שקשורות לארגון להב"ה, וכדומה. עוד דבר שאמרו נציגי משרד השיכון: הסתובב במשרד הרב אריאל דורפמן, מקורב של השר, טען שהוא ראש מינהלת הגרעינים, אך למעשה לא היה לו שום תפקיד. למעשה, לא הייתה בכלל מינהלת כזאת. אז אני רוצה להבין ממך, אדוני השר, ראשית, איך ובאיזו זכות אתה מעכב כספים שמיועדים לעוטף-עזה והיו אמורים להגיע לשם כבר מזמן, ונדרשים עכשיו לצורכי מיגון – שאנחנו לא ניקלע למבצע או למלחמה הבאים והתושבים האלה ללא הגנה ויאבדו את הכספים שלהם? איך ובאיזה זכות אתה ממשיך להעביר מתנדבים ומתנדבות של השירות הלאומי לארגונים שקשורים למפלגתך? חלק מהעמותות האלה הן תחת אנשים שפועלים ופעלו במשרדך ללא זכות וללא רשות וללא תפקיד, וכמובן ללא מכרז.
איך ובאיזה זכות אתם שדדתם מגרעינים עשרות-מיליוני שקלים שהיו אמורים לעבור לפריפריה, גרעינים שעושים את המשימה הלאומית החשובה ביותר של הדור שלנו, ומתי אתם מתכוונים להחזיר להם את הכסף, כל שקל מהכסף הזה? כי הגרעינים האלה נמצאים היום – חלקם, לא הגרעינים שמחוברים ומקושרים אליך, אלא הגרעינים הלא-מחוברים פוליטית – נמצאים היום בלי יכולת להמשיך את העבודה החשובה שלהם, שהיא ממש עבודת קודש. תודה.
– – – הם רוצים לקבל – – –
רגע, מה לגבי השאלות האחרות? מה לגבי – – –
אני שואלת שאלה, אתה לא עונה לי.
מה היה תפקידו של דורפמן – – –
– – – להשתמש במילים האלה.
תענה על השאלה, רק, ממה שאלתי.
תענה על השאלה, מה עשה דורפמן במשרד שלך?
למה המוסדות של דורפמן מקבלים כסף מהמשרד שלך, בזמן – – –?
על שאלה אחת לא הצלחת לענות.
כבוד היושב-ראש, כששר לא עונה על שאלה – – –
– – – הם לא נמצאים פה כדי סתם לבוא ולהגיד שטויות, הם נמצאים פה כדי לענות על שאלות של חברי הכנסת.
כבוד היושב-ראש, כנסת נכבדה, חברים, אני לא יכולתי שלא להיעלב ולכעוס בשמו של הרצל, על הנאום הכל-כך ציני, כל כך מעליב, של ראש הממשלה כאן לפני שעה קלה. ראש הממשלה, שממשלתו הצליחה להביא את מדינת ישראל היום לנקודה שבה החלום הציוני נמצא בסכנה ממשית, שעומד כאן על הדוכן הזה ומעז לדבר על כך שהרצל לימד אותנו לקחת את גורלנו בידינו. ומתי בשבע השנים האחרונות, כשנתניהו בשלטון ברצף כמעט ללא הפרעה, ראינו את ממשלת ישראל עושה משהו כדי לקחת את גורלנו בידינו ולהתמודד עם האתגרים הביטחוניים, המדיניים, הכלכליים שעומדים בפני מדינת ישראל? חברים, מה שאנחנו רואים פה בשנים האחרונות, ובמיוחד בשנה האחרונה, כשבאמת כל הסכרים והגבולות נפרצו, במערכת הבחירות האחרונה, אנחנו רואים ממשלה שחותרת תחת המדינה, ממשלה שחותרת תחת עקרונות שלטון החוק, ממשלה שבה מעזים שרים בצמרת הממשלה להכפיש את הרמטכ"ל, משום שעמד על עקרונות הפתיחה באש, להכפיש אלופים בצה"ל, משום שדיברו על המוסר ועל החוזקות והאתגרים של החברה הישראלית, להכפיש את שר הביטחון כשהוא מעז להגן על צה"ל, ממשלה ששר החינוך בה עמד רק לפני כמה חודשים על מכולה בבית-אל ואמר לצעירים עבריינים שירקו על חיילי צה"ל – בירך אותם על ההתנגדות שלהם לפינוי מבנים לא חוקיים; ממשלה ששרת המשפטים שלה יוצאת נגד בית-המשפט העליון וראש הממשלה בעצמו מזלזל בבית-המשפט העליון; ממשלה שמפרקת צעד-צעד את שלטון החוק, שמעודדת שחיתות בכספי המסים של אזרחי ישראל רק כדי לשרת את האינטרסים הקטנים והצרים שלה. זאת לא הציונות שהרצל התכוון אליה. זאת לא הציונות שהתכוונו אליה מקימי המדינה, שהיו אמיצים להקים מדינה שמבוססת על ערכים של שוויון, של דאגה האחד לשני, של סולידריות, של חתירה לביטחון מתמיד, של שמירה על ישראל יהודית ודמוקרטית. הממשלה הזאת מובילה אותנו לכך שמדינת ישראל – וגם היהדות שלה והדמוקרטיות שלה – תעמוד בסכנה ממשית, ולא בעוד הרבה מאוד זמן, אם אנחנו לא נקבל החלטות. אבל הממשלה הזאת מעודדות אותנו שלא לעודד החלטות. הממשלה הזאת מעודדת אותנו ומספרת לנו שכדי לשמור על כיסאות זה בסדר לפורר את החברה הישראלית, להשתלח בציבורים שלמים, זה בסדר להתעלם מהאתגרים החברתיים הגדולים שיש פה. העיקר – לשמור על הכיסאות והמשרדים.
רק ממש משפט אחרון. ישבתי לפני כמה שעות עם חבורה של תלמידי תיכון מצפון הארץ, ושאלתי אותם מה האסוציאציות שעולות בהם כשהם שומעים את המילה פוליטיקה. אתה יודע מה הם אמרו לי, כבוד היושב-ראש?
הם אמרו לי: שחיתות; הם אמרו לי: חוסר שוויון; הם אמרו לי: בעלי הון, אינטרסים; הם אמרו לי: גזענות, הם אמרו לי: פגיעה בדמוקרטיה. זה מה שהם חושבים על הפוליטיקה הישראלית. זו לא הציונות שהרצל דמיין.
יש למדינת ישראל ולאזרחי ישראל זכות לראות באמת את החזון הציוני מתממש כאן, בארץ-ישראל.
כבוד היושב-ראש, כנסת נכבדה, אני רוצה לשאול אתכם, מה אמור הציבור ללמוד ממה שמתנהל כאן בשבועות האחרונים? כבוד היושב-ראש, אני לא רואה שיש פה שר.
בעיקר שר החינוך אמור להקשיב בשעה שחברי הכנסת מדברים – –
– – בעיקר כי הדבר נוגע לעניינך. מה אמור הציבור ללמוד ממה שהתנהל כאן בשבועות האחרונים? מכך שהדיון הכי משמעותי על ביטחון ישראל הופך גם הוא לעוד קומבינה פוליטית מבית נתניהו? שראש הממשלה בוחר את מי שהוא עצמו אמר עליו רק לפני שבועיים שהוא לא מתאים להיות אפילו פרשן צבאי, הופך אותו למי שמופקד על חייהם של החיילים והחיילות שלנו, שמופקד על ביטחונם של אזרחי ישראל? מה אמורים להבין החיילים שלנו שנמצאים עכשיו בשטח, שיושבים ומקדישים את השנים האלה מחייהם להגנה על ביטחון ישראל – אחי הקטן, שהתגייס ממש לא מזמן, והחברים שלו, שלפני כמה חודשים עמדו בבקו"ם נרגשים מכך שאת השנים הקרובות בחיים שלהם הם הולכים להקדיש לשמירה עלינו, ורואים בחדשות בכל פעם שהם פותחים את הטלוויזיה שהביטחון שלנו הפך להיות קומבינה, שכדי לשמור על הכיסא שלו ראש הממשלה מוכן להפקיר גם את מה שבשפתו קוראים לו "החיים עצמם"? מה אמורים לחשוב אזרחי ישראל על מה שהלך כאן? על כך ששר ביטחון שנכנס לתפקיד – אין לנו שמץ של מושג מה התוכניות שלו, מה הכוונות שלו, במה הוא מאמין, מה האסטרטגיה? למעשה אין לנו גם שמץ של מושג במה ראש הממשלה מאמין מבחינה מדינית וביטחונית. דבר אחד שהוא אומר, ומשקר אתו לציבור, משקר אתו למנהיגים שונים בעולם, לשותפים שלו כאן, בכנסת, לשותפים שלו בממשלה, אבל לא עושה דבר כבר שבע שנים, כראש ממשלה, כדי לממש את כל ההצהרות שאנחנו שומעים מפיו בנאומים ובתקשורת? מה אמורים לחשוב חיילי צה"ל כשהם רואים את שר החינוך יורד ומכפיש את שר הביטחון היוצא, בוגי יעלון, אומר שהוא מזיק לצבא, פוגע בכבודו, פוגע בכבודו של הרמטכ"ל, בכבודם של אלופים בצה"ל, שֶכּוּלה מה שהם עשו – שומרים על ערכי צה"ל הבסיסיים, מזכירים לכולנו לשמור על החוק, מזכירים לחיילי צה"ל את טוהר הנשק ואת הוראות הפתיחה באש? אבל שר החינוך, שהיום עמד כאן על הדוכן – כבוד השר שאמור לשבת וגם להקשיב לדיון ולא להתלחשש עם חבריו, אדוני היושב-ראש – –
– – וכבוד השר, שהנושא הזה משום מה מצחיק אותו, עומד פה ומדבר גבוהה-גבוהה, אבל כולנו יודעים איך מאחורי דלתות סגורות, בוועדת הכספים ובישיבות הממשלה, לוקח כספי ציבור, כספים מקופת המדינה, ודואג פעם אחר פעם להעביר אותם לחברים שלו ולמקורבים שלו. אותו שר עמד רק לפני כמה חודשים על מכולה בבית-אל בשעה שצעירים עבריינים ירקו על חיילי צה"ל והרביצו להם, כשהם מילאו את הפקודות ופינו אותם מבניין לא חוקי, ושר החינוך עמד ואמר להם: כל הכבוד על מה שאתם עושים. אותו שר שהכפיש את שר הביטחון היוצא בוגי יעלון, שאמר לו שהוא הנחיל תרבות איומה בצבא, ואחר כך נעמד כאן בשבוע האחרון ועשה כאילו הוא זה שדואג לביטחון המדינה, פתאום הוא נזכר. מה שאנחנו רואים פה עכשיו, בתקופה הזאת, תקופה שבה ראש הממשלה מעדיף להתחנף לטוקבקיסטים הקיצונים ביותר בימין ולהתקשר להוריו של חייל שעבר על החוק, על חוקי צה"ל, כדי להשתתף ולתמוך בהם, כששר הביטחון שהולך להיכנס לפה עכשיו, אביגדור ליברמן, הלך והשתתף בהפגנה לטובת אותו חייל ונגד צה"ל ונגד חוקי הצבא – –
– – מה שאנחנו רואים זה קו פרשת המים בפוליטיקה הישראלית. יותר מתמיד ברור שהכנסת, יותר משהיא נחלקת לשמאל וימין, היא נחלקת למי שרוצים להמשיך ולבנות את המדינה, מי שרוצים לשמור על שלטון החוק, על הדמוקרטיה הישראלית, על הממלכתיות, על החברה הישראלית, על הציונות, לבין אלה שבשביל הכיסא שלהם והאינטרסים האישיים שלהם מוכנים להרוס ולהחריב את כל מה שכל כך הרבה אנשים אמיצים בנו כאן. ובמקום הזה, חברים, נמצא גם תפקידה של האופוזיציה, אופוזיציה שחייבת יותר מתמיד להפסיק לטשטש מסרים, להפסיק להתחבא, להפסיק להתווכח בינה לבין עצמה על שטויות ועל דברים שרחוקים מרחק רב ממה שבאמת משמעותי לחברה הישראלית. האופוזיציה, הן בתוך המשכן והן מחוצה לו, כולל השרים הפורשים, שפרשו בשביל להחזיק בעקרונות שלהם כנגד הממשלה העבריינית הזאת, חייבת להתחבר ולהתאחד למען מטרה אחת, והיא שמירה על עתידה של החברה הישראלית, שהיום, חברים, כבר עומד בסכנה גדולה מדי. תודה.
תודה רבה. כבוד היושב-ראש. כבוד השר ליצמן, כיום יש פסיכיאטר אחד בלבד במרפאת בריאות הנפש בשדרות. במרפאה אין מנהל, ואף לא פסיכיאטר ילדים אחד, למרות המקרים הרבים באזור שדורשים טיפול, כידוע. ברצוני לשאול: מה נעשה כדי לטפל במחסור החמור בשירותי בריאות הנפש באזור? תודה.
אדוני השר, תודה לך על התשובה. האם נבדקו הצרכים בשנה האחרונה, כמעט שנתיים אחרי "צוק איתן", גם בשדרות וגם באזור כולו, לכמה תקנים אנחנו נדרשים? האם כל הסכומים שהיו אמורים לעבור כתוצאה מהחלטת הממשלה, בין היתר למרכזי חוסן, אבל בכלל לשירותי הבריאות באזור, אכן הועברו? והאם נעשתה איזו בדיקה של מה צריך לעשות היום, שנתיים אחרי כן, כדי לשפר את המצב? בטענות שאני מקבלת מהתושבים אני שומעת פעם אחר פעם על מחסור חמור בשירותים האלה.
תודה רבה. כנסת נכבדה, אני מאוד מתרגשת להציג את הצעת החוק הזו היום בפניכם, כמעט חמש שנים מאז שהנחנו את האוהלים בשדרות רוטשילד, ביולי 2011. כולנו שוכרי דירות שמשלמים מחירים מופקעים בשכר-הדירה שלנו, שאף פעם לא פורקים את כל הארגזים, כי מי יודע מתי נצטרך לעבור שוב, וזה כבר בזבוז זמן. ו-2 מיליון ישראלים חיים בדיוק ככה. 2 מיליון שוכרי דירות בישראל – ילדים, הורים, משפחות, הרבה מאוד אנשים צעירים, וגם קשישים, ואנשים שאין בידם האפשרות לקנות דירה. בשנים האחרונות גם הוכפל אחוז הזוגות מתחת לגיל 40, זוגות נשואים, שחזרו לגור עם ההורים כי הם בכלל לא יכולים להרשות לעצמם לשכור דירה ולהצליח לחסוך משהו במקביל. החוק הזה, שסוף-סוף יוצא לדרך, ומגיע לכאן לקריאה טרומית, הגיע תודות לאלפי ישראלים שהצטרפו לקמפיין הזה. לפני שנתיים וחצי, כשהגשנו את הצעת החוק הזו לראשונה, ביחד עם שותפי אורלי לוי אבקסיס וחיליק בר – הגשנו אותה ואז פנינו לשוכרי הדירות, ביקשנו שייתנו לנו עדויות, סיפורים, על מה קורה בדירה שהם חיים בה בשכירות. בתוך 48 שעות אני קיבלתי מאות פניות, בעיקר מצעירים, אבל גם ממשפחות עם ילדים, מתל-אביב, מירושלים, מחיפה, מבאר-שבע, ובאופן מפתיע גם ממקומות שבדרך כלל לא מוזכרים סביב סיפור השכירות: מעכו, מקריית-שמונה, מאזור מכללת תל-חי, מאזור מכללת ספיר. במקומות שיש אנשים צעירים מחירי השכירות נוסקים. והמשותף לכולם זה שנוסף על המחירים שהולכים ועולים משנה לשנה, כולם גם חיים בחוסר ודאות מוחלט לגבי הבית שבו הם מקיימים את חייהם, נדרשים לשלם ערבויות בסכומים של עשרות-אלפי שקלים במזומן, להוסיף סכומים נוספים על תיקונים של פגמים שבכלל לא קשורים אליהם, ולעתים לקבל הודעה במפתיע על זה שהם צריכים לפנות את הדירה בעוד שבועיים כי החוזה הולך פשוט להיפסק. חברים, זה חוזה השכירות שלי. אני חיה בשכירות. יש כאן כבר נציגות לדור, גם בכנסת, שחי בשכירות. אלה החוזים שכולנו חותמים עליהם. לא פעם מצאתי את עצמי, גם אני, בלחץ בעת חתימה על החוזה, שמחייב אותי לחתום על חוזה שהוא חסר כל הגינות כלפי כשוכרת דירה, שאני לא יודעת לפיו אם פתאום אני אדרש לשלם על הצנרת של כל הבניין, או על התקרה הדולפת, ומתי יסלקו אותי מהדירה ואצטרך למצוא דירה חדשה. הצעת החוק הזאת הולכת לפתור חלק ניכר מהבעיות האלה. ואני רוצה כאן לפנות דווקא לכמה מהאנשים שפנו אלינו ולספר להם איך הצעת החוק הזאת הולכת לעזור להם. מכתב אחד שקיבלנו משוכר דירה בשם יונתן: לפני חודש קמנו מוקדם מאוד בבוקר למשמע דפיקות פטיש חזקות. בהתחלה חשבנו שהשכנים התחילו בשיפוצים. אבל מהר מאוד גילינו, מאחורי ענן גדול של אבק, את בעל הדירה שלנו עומד במטבח עם פטיש ביד ומרסק את השיש ואת הכיור שלנו לחתיכות קטנות. כמה ימים לפני כן השכן מלמטה התלונן על רטיבות מכיוון הדירה שלנו. בעל-הבית, מסתבר, החליט על דעת עצמו ובלי להודיע, להיכנס אלינו הביתה מוקדם בבוקר, להוציא את השיש והכיור מהמקום ולבדוק אם הוא יכול לפתור את הבעיה בעצמו. הוא לא הצליח, ולכן את שארית הזמן בדירה נאלצנו לחיות בלי כיור במטבח ובלי אפשרות למעשה לחיות בדירה שהייתה חצי שבורה. רחצנו את הכלים במקלחת, וגם לא קיבלנו שום פיצוי. כשהתלוננו על המצב בפני בעל-הבית, הוא הודיע לנו שיש לנו שבועיים להתפנות ממנה. הסיפור הזה, יונתן, לא הולך לקרות לך יותר. מעכשיו, בעלי-בתים יצטרכו לדרוש ולהתריע שלושה חודשים מראש לפני סיום החוזה. גם תיקונים מהסוג הזה יצטרכו להתבצע בזמן מוגבל ועל-ידי בעל-הבית. קרן מספרת לנו: ראינו דירת שותפים, סיכמנו עם בעלת הדירה על שכר-הדירה, והיא ביקשה עשרות-אלפי שקלים שטר ערבות מכל אחד מהשותפים – 50,000 שקלים. אחר כך היא העלתה את שכר-הדירה ב-200 שקלים בחודש. נתנו לה צ'ק ראשון כדי להראות רצינות, אבל אחרי שראינו את החוזה גילינו שזה לא חוזה שאפשר לחתום עליו. לעומת זאת, הצ'ק כבר הופקד. היינו צריכות להסתובב בבתי-משפט כדי לקבל את הכסף בחזרה. זה, חברים, וזה, קרן, לא יחזור יותר. מעכשיו תוטל מגבלה על גובה הערבות, ויהיו חייבים להחזיר את כל הצ'קים ברגע שהחוזה מסתיים. ואני יכולה לספר לכם עוד מאות סיפורים של שוכרי דירות. החוק הזה הולך להגדיר לראשונה מה הם תנאי הבסיס להשכרת דירה. הוא יגדיר את היחסים בין השוכר למשכיר, דבר שכבר עשרות שנים לא הוגדר בישראל, ויוודא שלא תשלמו ערבויות מטורפות, שיחזירו לכם את הפיקדונות בזמן, שבעל-הבית יידרש לתקן פגמים שלא קשורים לשוכר בזמן מוגבל, שלא יוכל לדרוש לשלם על ביטוחי דירה ותשלומים נוספים, ויש עוד ועוד. המטרה: לאזן את הכוח של השוכר ושל המשכיר, את הזכויות של השוכר וזכות הקניין של בעל-הבית. בית הוא לא מוצר רגיל. זה לא מילקי, שברגע שעולה המחיר שלו אפשר ללכת ולקנות מעדן חלב אחר. בית – אי-אפשר שלא לגור בו, אי-אפשר לחיות מבלי שתהיה לכם קורת גג מעל הראש. וכשאתה עובד במשרה מלאה ויש לך שני ילדים, ובעל-הבית פתאום מקפיץ את שכר הדירה, אתה לעתים תסכים לחתום ולשלם שכר דירה גבוה בהרבה רק כדי לא לגרור את הילדים לגן-ילדים חדש או לבית-ספר חדש, להעביר אותם מהשכונה, לגרום לנזקים ולאובדן של זמן עבודה יקר והרבה מאוד עלויות על מעברים. וככה שוכרי הדירות כפופים הרבה מאוד פעמים לתנאים נצלניים בחוזה שלהם, שלא מאפשרים להם לחיות באופן תקין. אנחנו נעביר את הצעת החוק הזאת, שתשתלם מאוד גם למשכירי הדירות. גם למשכירים משתלם לעודד שכירות ארוכת טווח: הדיירים יישארו בדירה לטווח ארוך יותר, יימנעו נזקים שנגרמים מתחלופה תכופה מדי של דיירים והסיכונים שכרוכים בכך. וביום שנצליח גם להרחיב את החוק ולהעביר פה פיקוח כמו שצריך, גם התשואה על הנכס תהיה ידועה. מהרגע שהגשנו את הצעת החוק הזאת בכנסת הזו, ביחד עם שותפי היקר חבר הכנסת רועי פולקמן, שעשה עבודה מאוד מאוד קשה ומאומצת מול הממשלה על מנת לקדם את זה ולהביא אותנו לרגע הזה היום, התקבצו מנגד חבורה של כלכלנים חובבים ובעלי אינטרס כדי לנסות ולהלך אימים על חברי הכנסת ולספר להם למה החוק הזה הוא סכנה לשוק הדיור בישראל. כן, שוק הדיור בישראל שכבר נמצא במצוקה כל כך הרבה שנים. ומה הם אמרו? אחת הטענות המרכזיות הייתה, שאם אנחנו נגדיר תנאי מינימום למה היא דירה שראויה להשכרה – וחברים, בתנאי מינימום אני מתכוונת שחייבת להיות מערכת ביוב תקינה, פתחי אוורור, מים זורמים, מפתח ומנעול, בטיחות בדירה – אז זה יפחית ממספר הדירות שנמצאות בשוק, כלומר, רק יגדיל את מצוקת הדיור. והם אומרים גם – ואני מצטטת: אם מישהו מוכן לשלם על דירה בלי כיור, אז אין בעיה להשכיר אותה. זה כמעט כמו להגיד שזה שיש חקיקה שמגבילה את גיל העבודה פוגע ברצון החופשי של ילדים בני שמונה לעבוד; או זה שיש הגדרות מהו כלי רכב, מהי מכונית שמותר להעמיד להשכרה או למכירה, מגביל את הרצון של נהגים שרוצים לנהוג באוטו בלי מנוע תקין מלקנות את האוטו הזה. זה פשוט לא עובד ככה, בטח לא במשהו שהוא לא סתם מוצר – הוא הבית שלנו. מספר הדירות לא ייפגע אם אנחנו נחייב את משכירי הדירות להתקין מערכת ביוב או מים זורמים. בעלי הנכסים פשוט יתקינו את הדברים האלה כי זה משתלם להם להעמיד את הדירה להשכרה ולהרוויח עוד אלפי שקלים בחודש. טענה אחרת ששמענו מטעם אותם כלכלנים-מטעם הייתה שהגדרה של היחסים בין השוכר למשכיר תיצור שוק שחור בישראל. אז בואו נדבר על השוק השחור של השכירות. בישראל כבר יש שוק שחור, וכל מי ששוכר דירה מכיר את הבקשות האלה שמגיעות לפעמים מבעלי דירות. אבל כשזימנתי את רשות המסים לוועדת השקיפות בראשותי, גילינו עוד פגם משמעותי מאוד בשוק הזה: רשות המסים לא יודעת באמת כמה דירות עומדות להשכרה היום בישראל. אין לה שמץ של מושג. בעוד היא אמורה לגבות מס על השכרה מהמשכירים, היא גם לא יודעת כמה מהם לא באמת משלמים אותו. לראיה, בשנת 2014 פנתה רשות המסים באופן יזום ל-32,000 בעלי דירות, שאלה אותם אם הם אמורים לדווח ולשלם מס השכרה. מתוכם, 80%, הסתבר, עד לאותה שנה לא שילמו את המס. אז מי שמדבר אתנו על שוק שחור, כדאי שיבדוק את הנתונים. בגלל זה הצענו גם, חבר הכנסת פולקמן ואני, מנגנון של רשם שכירויות שהיה יכול לתקן גם את הנזקים האלה. ובזמן שבישראל מהססים, בכל רחבי העולם יש הסדרה של שוק השכירות. בהולנד הממשלה קובעת את ההעלאה המקסימלית המותרת בשכר-הדירה מדי שנה; בגרמניה שכר הדירה נקבע בהתאם למדדי שכירות מקומיים והעלאה בדמי השכירות מותנית בעלייה בעלויות התחזוקה, הריבית במשק ומסי מקרקעין. זה גם מודל השכירות אולי הקיצוני ביותר שקיים, אבל דווקא שם שוק השכירות פורח ומשגשג; בצרפת, מאז 2008, העלאת שכר-דירה מותרת בהתאם למדד בלבד. ואני יכולה להרחיב. המחקר בעולם תומך בהצעה הזאת, ומדינות שמצליחות לייצר רגולציה מאוזנת מביאות להורדת מחירי הדיור, כי הן מפחיתות את הביקושים לדירות לרכישה ומונעות ממשפחות צעירות להיכנס לחובות לכל החיים על דירות שהם לא יכולים באמת לרכוש.
סמוטריץ, אתה תמיד חייב להיות אדיב כלפי.
בבקשה, עוד דקה אחת, עוד דקה אחת מזמנה של הכנסת. תראו, יש סיבה למה לקח כל כך הרבה זמן להצעה הזאת להגיע לכאן. כבר שנתיים וחצי שאנחנו עובדים עליה. אבל כמה ממקבלי ההחלטות בישראל פשוט לא ממש יודעים איך נראים מגורים במציאות הישראלית. כמה ממקבלי ההחלטות לא מכירים את מציאות חייהם של 2 מיליון שוכרי דירות שלא מבלים את זמנם במלונות פאר בחברתם של מיליארדרים זרים אלא מרוויחים 6,000 שקל בחודש ומנסים גם לשכור דירה וגם, אולי במקרה, לשים איזה שקל בצד כדי לדאוג לעתיד שלהם. גם מציאות חייהם של הצעירים בישראל, שאחרי שהם משרתים בצבא יצאו לתוך שוק התעסוקה הפגוע ופגום, בתוך מדינה שהפכה להיות שיאנית ההעסקה הקבלנית, שיאנית העוני, שיאנית הפערים החברתיים, עם שירותים חברתיים שהולכים ועולים יותר ויותר כסף – זאת מציאות חיינו. דור ההורים שלנו – ואתה מכיר את זה גם, חבר הכנסת סמוטריץ, אני מניחה – כשהם נישאו ורצו להקים בית בישראל, הייתה להם האפשרות לקבץ את החסכונות, לקחת משכנתה סבירה ולרכוש דירה. לדור שלנו, אחרי 15 שנים של תקיעות בשכר, עם שירותים חברתיים מפוררים, עם יוקר מחיה שרק עולה ועולה, אין האפשרות הזאת. אנחנו חיים בשכירות, והסדרה של שוק השכירות תועיל ותעשה רק טוב לשוק הדיור.
ופה אני אגיד רק דבר אחרון, כי יש לי כמה תודות לומר וזה מאוד חשוב לי, ברשותך. באמת, ירקנו דם על החוק הזה, אז אני מבקשת עוד שתי דקות.
זה לא חוק רק שלנו, זה חוק שהרבה מאוד אנשים עבדו בשבילו – חוק שהיה צריך להיחקק כבר ב-2011, כשאנחנו יצאנו לרחובות במאות-אלפים. על החוק הזה אחראים וחתומים אותם מאות-אלפי אנשים שרצו שינוי בשוק הדיור. אני רוצה להודות, בראש ובראשונה, לדפני ליף, שנאלצה לעזוב את דירתה בגלל שהחליטו לסלק אותה מהדירה בהתראה מאוד מאוד קצרה – גם דבר כזה לא יכול לחזור יותר אחרי שהחוק הזה יעבור – ולכל מאות-אלפי האנשים שהצטרפו אלינו בשדרות רוטשילד ובכל רחבי הארץ כדי למחות כנגד מחירי הדיור העולים, ואחר כך כדי לדרוש צדק חברתי ולדרוש חיים הוגנים יותר במדינת ישראל. אני רוצה להודות מאוד לחברי להגשת הצעת החוק המקורית: לחיליק בר ולאורלי לוי אבקסיס; לרועי פולקמן, שעשה עבודה מאוד קשה כדי שהחוק הזה יקודם; לפבלו קאל ולילך רובין ולכל אלפי חברי ועד שוכרי הדירות שהחתימו אלפים על חוזי שכירות הוגנים; למיכאל וולה ונעם בר-לוי ממאז"ה 9; בכלל, לעיריית תל-אביב ולראש העיר רון חולדאי וגם לראש עיריית באר-שבע רוביק דנילוביץ, שעזרו לקדם ולייעץ לקראת הצעת החוק הזאת; לאמנון פורטוגלי, לעורך-דין גיל גן-מור, לד"ר אמילי סילברמן, להתאחדות הסטודנטים ובעיקר לכל תאי "אופק" בכל רחבי הארץ, שהיו שותפים חשובים לקמפיין הזה. ובראש ובראשונה – לסיון שור, היועצת הפרלמנטרית שלי לשעבר, שעבדה מאוד קשה על הקידום של החוק, וגם לברוך גורביץ, עדו שטסל, ולצוות שלי היום, לעינב, לנטע ולעומר. כולנו שוכרי דירות. כולנו.
אני רוצה להודות בשם כולנו ובשמם של 2 מיליון שוכרי דירות בישראל על כך שתצביעו היום בעד ההצעה הזאת בקריאה טרומית. תודה רבה.
תודה רבה, אדוני היושב-ראש. יש לי שתי שאלות אלייך, כבוד שרת המשפטים. שאלה ראשונה, בהתייחס לדברים שאמר פה במליאה לפני כמה ימים סגן שר הביטחון אלי בן-דהן ממפלגתך – הוא אמר שהוא בעד להחיל את החוק הישראלי על יהודה ושומרון, הוא בעד סיפוח. הוא חושב שהפלסטינים צריכים או לעבור לירדן או להישאר כאן ולהפוך לאזרחים, בתנאי שהם יצהירו על אזרחות. רציתי להבין את עמדתך. אם את תומכת בסיפוח ובהחלת החוק הישראלי ביהודה ושומרון, האם את בעד להעניק אזרחות ישראלית לקרוב ל-3 מיליון פלסטינים שחיים שם? ואיך בעינייך זה ישמור על ישראל כמדינה יהודית ודמוקרטית? זאת שאלה ראשונה. שאלה שנייה, בנוגע למה שאמרת בעניין העמותות – –
– – בעניין העמותות, דיברת על העובדה שממשלות זרות מעבירות כספים לעמותות שפועלות לפעמים נגד רצון המדינה. ובכן, ממשלת ישראל מעבירה בעצמה כספים לעמותות כמו ועד מתיישבי שומרון ובנימין, שראשיהן אמרו שצריך לפעמים לפעול בתחום האפור, לפעול באלימות, להוריד את המדינה על הברכיים – זה ציטוט מדויק – לעשות דברים שהמדינה בעצמה לא הייתה עושה, כמו למשל להכות ולירוק על חיילי צה"ל כשהם מנסים לפנות מאחזים לא חוקיים. עמותות שפעולות באלימות, שפרסמו את הסרטון האנטישמי לפני הבחירות ודברים אחרים – מדינת ישראל מממנת אותן בכסף מלא. האם את מתכוונת לפעול כנגד העניין הזה? זאת שאלתי. תודה.
את בני קצובר את לא מכירה?
זה בסדר להעביר כספים לעמותות שפועלות נגד החוק הישראלי ונגד חיילי צה"ל? זה בסדר?
תודה רבה, אדוני היושב-ראש, התבקשתי לדבר פה, לייצג את האי-אמון של סיעתי, של סיעת המחנה הציוני, בהקשר של חמש השנים שעברו מאז המחאה החברתית, שאליה יצאנו עם כמיליון אזרחים ישראלים שדרשו צדק חברתי והוגנות בחלוקת המשאבים, וכמה הממשלה נכשלה ביישום הדרישות האלה, של המחאה, דרישות שגם כתובות, חקוקות, במגילת העצמאות של מדינת ישראל. אבל אני חייבת, אדוני היושב-ראש, להתייחס דווקא לדיון שאני ראיתי עכשיו בוועדת הכספים, שמתאים באופן מופתי לאותן דרישות, של המחאה, שנתבקשו ושהתמסמסו – מוסמסו בידי הממשלה הזאת, שאמרה לנו במשך חודשים – כל החודשים שבהם ישנו באוהלים בשדרה, אמרה לנו: אתם חבורה של מפונקים; אין כסף לממש את הדברים שאתם רוצים; שינוי בסדרי עדיפויות זה לא, זה דורש תוספות תקציביות; אין לנו מאיפה להעביר; אין מה לעשות, כסף לא גדל על העצים, וכו' וכו' וכו'. בבקשה, חברים, הנה הכסף, ערימה של כספים, מיליארדי שקלים, פה, ביד שלי, בחבילה הזאת, שאנחנו נדרשנו להצביע עליה לפני שעתיים בוועדת הכספים. מיליארדי שקלים שלחברי הכנסת שישבו בוועדה אין שמץ של מושג לאן הם הועברו. ואני רק אתן לכם דוגמה אחת קטנה, סיפור אחד קטן שמשקף את כל השחיתות שנעשית כאן בכספי ציבור. במסגרת התקציבים האלה התבקשנו להעביר גם חצי מיליארד שקלים לחטיבה להתיישבות, אותו גוף עלום וערמומי שגונב מכספי ציבור כבר שנים ארוכות ומעביר את זה למקורבים ולעסקנים של מפלגות הקואליציה. ובאותה רשימה של כספים שהוצגו לחברי הוועדה כעודפים מחויבים הסתתרה לה עמותה, עמותה ששייכת לדורפמן – הרב דורפמן, מקורב לשר אורי אריאל, את זה כולם יודעים, כל חברי תקומה כאן מכירים אותו היטב – הוא הסתובב במשרד השיכון כשאורי אריאל היה שר השיכון וכשהחטיבה להתיישבות הייתה תחת אחריותו – היא תחת אחריותו גם היום, במשרד החקלאות, היא נודדת יחד אתו – הסתובב במשרד וטען שהוא ראש מינהלת הגרעינים, בשעה שלא הייתה מינהלת כזאת והוא לא נשא בתפקיד ולא היה עובד המשרד. ומאיפה אני יודעת את זה? כי פקידת משרד השיכון שהגיעה לוועדת השקיפות בראשותי לפני כמה חודשים סיפרה לנו את זה. הוא הסתובב במשרד, הם לא ידעו מה התפקיד שלו, והפלא ופלא, אותו דורפמן מקבל חצי מיליארד שקל לעמותה שלו דרך החטיבה להתיישבות, כשהוא זה שהיה אחראי לאותה מינהלת לא קיימת מטעם משרד השיכון, כמקורב לשר. ועל הדבר הזה מצביעה ועדת הכספים, בלי שיש לאף אחד מושג מה באמת קורה שם. חברים, אנחנו מנהלים בוועדה כבר שלוש שנים דיון על מהו המידע המינימלי שצריכים לקבל חברי הוועדה כדי להיות מסוגלים לבצע את תפקידם – מידע מינימלי על מה – לאן עובר הכסף, מאיפה הוא נגרע, מה ההשלכות על התקציב, מה קורה עם אותם כספים של אזרחי ישראל. פשוט מידע מינימלי.
אני מייד אסיים, אף-על-פי שיש לי הרבה מה להגיד בנושא. המידע המינימלי הזה, שאנחנו נאבקים כל כך קשה להשיג אותו כבר שלוש שנים, בוועדה, יש עליו ויכוח נורא; הממשלה לא חושבת שהכנסת ראויה לדעת, כלומר הממשלה לא חושבת שהציבור ראוי לדעת. כשאנחנו יצאנו, אדוני, למחאה החברתית, התחלנו בהפגנה על מחירי הדיור, אבל מהר מאוד התחלנו להפגין על הבית; על מה אומר הבית הזה, מה קרה לבית שלנו, על האמון שאנחנו, בעיקר הדור הצעיר במדינת ישראל, לא מצליחים להשיג אפילו את האמון המינימלי במערכת שמקבלת פה החלטות.
הדוגמה הקטנה הזאת מוועדת הכספים היא רק דוגמה פצפונת מדוע הציבור הישראלי כל כך לא מאמין למערכת הפוליטית, ודוגמה פצפונת איזה שינוי קטן, ברור, מובן מאליו, הכנסת חייבת לעשות כדי להתחיל בכלל להסתכל בעיניים של מאות-אלפי הישראלים שיצאו באותו קיץ לרחובות. תודה.
תודה רבה, כבוד היושב-ראש, אני האזנתי במלוא הקשב לחבר הכנסת סלומינסקי, וגם לשרה שקד, כשהיא דיברה על החוק המגוחך הזה, יש לציין, ושמעתי את הצהרות כל חברי הבית היהודי עד כמה החוק מקדם שקיפות, וזה הכול שקיפות ושקיפות ושקיפות. אז, חברים, כבר אפשר לשמוח על כך שהצלחנו בדבר אחד: אם לפני חמש שנים פתאום כל הכנסת התחילה לדבר בשם צדק חברתי, אף שלמי שיושבים בקואליציה, רובם, הצדק החברתי רחוק מאוד מהאינטרסים שהם מנסים לקדם, אז עכשיו אותם חברים בקואליציה מנסים לקדם, כביכול, שקיפות ומתפארים בשקיפות. אבל כמה מגוחך זה שדווקא חברי הבית היהודי מדברים אתנו על שקיפות ומנסים לקדם כבר חודשים את החוק הזה, שרובו קוצץ, ואין לו הרבה תוחלת, ומנסים לקדם אותו כדי להסתיר את מנגנון העברת הכספים למקורבים ולעסקני הבית היהודי, להתנחלויות ולשחיתויות מבית הבית היהודי, שיום אחרי יום מתפרסמות עוד ועוד מהן, ואני מתכוונת – ואני שמחה שיושב פה דווקא שר החקלאות אורי אריאל, מי שמככב כראש המנגנון המיוחד הזה לסחיטת הקופה הציבורית לטובת העברות מושחתות למקורבים. ובואו נפרט רק כמה דברים. דבר אחד הגיע היום לוועדת הכספים להצבעה: חצי מיליון שקלים שמועברים במסגרת עוד עודפים של חצי מיליארד שקלים בחטיבה להתיישבות, אבל את מי מצ'פרת החטיבה להתיישבות מאותם כספי ציבור? למשל, מצ'פרת את המקורב של אורי אריאל, הרב דורפמן. עכשיו, מה מעניין לגבי הרב דורפמן? אותו טיפוס הסתובב במשרד השיכון כשאריאל היה שר השיכון, אמר שם לפקידים במשרד שהוא נושא תפקיד ושהוא עובד המשרד, שהוא ראש מינהלת הגרעינים התורניים. ישבה פקידה של משרד השיכון בוועדת השקיפות לפני כמה חודשים ואמרה לנו – אנחנו לא ידענו מי הוא ומה התפקיד שלו. הסתבר שאין לו באמת תפקיד, הוא פשוט מסתובב במשרד ומכריז על עצמו כבעל תפקיד. וכבעל אותו אין תפקיד במינהלת לא קיימת הוא גם דאג להעביר כספים מהקופה הציבורית אל העמותה שהוא מנהל. הוא טוען שזה גרעין תורני. ומה עושה העמותה הזאת, כבוד היושב-ראש? העמותה הזאת פועלת ברחוב שינקין בתל-אביב, עוסקת בהחזרה בתשובה, והיא מקבלת חצי מיליון שקלים על חשבון הגרעינים שפועלים בפריפריה ועושים עבודת קודש. ועוד שורה של עשרות עמותות של מקורבים לבית היהודי מקבלות כספים באותה דרך, מתוך כספים שהיו אמורים לעבור לפריפריה, לחזק את ההתיישבות בפריפריה באמת, לחזק את עבודתם של הגרעינים המשימתיים שעושים עבודת קודש. אבל במקום להגיע אליהם, הכסף הזה הועבר לשחיתויות של הבית היהודי ולמקורבים שלהם. והיום, במקום לעצור את העברת הכספים הזאת, חברי הוועדה פשוט הצביעו ואישרו אותה, תוך הגנה של חברי הקואליציה. הדברים האלה נמצאים היום בחקירות של המשטרה, בחקירות של מבקר המדינה ובחקירות של היועץ המשפטי לממשלה, אבל לאורי אריאל ולבית היהודי זה לא מזיז כלום, העיקר להזיז עוד כמה שקלים למקורבים שלהם. ולא שם זה נגמר. עוד דבר רצה לקבל שר החקלאות לידיו, וזה מינהלת "תנופה". "תנופה" הייתה אמורה לדאוג ולסייע למפוני גוש-קטיף. 11 שנה אנחנו אחרי הפינוי, ועדיין יש 400 משפחות מבין המפונים ללא בית – 400 משפחות שאין להן בית קבע בישראל, 11 שנה אחרי. הייתם אומרים, אולי הממשלה לא השקיעה מספיק כסף, אבל תתפלאו, הממשלה השקיעה 13 מיליארד שקלים. 13 מיליארד שקלים זה מיליונים לכל תושב, לכל מפונה. אבל הכסף לא הגיע למפונים, ואותה מינהלת סל"ע, שהפכה למינהלת "תנופה", תחת אחריותך, שר החקלאות – –
– – ישבה שם, והכסף לא הגיע. והיום, עוד 50 מיליון שקלים רוצים להעביר לשם.
כי אפילו להם אתה לא דואג. למה אתה לא דואג להם? אתה רוצה להפוך אותם למוזיאון חי?
או שפשוט דאגת לקחת את הכסף הזה ולהעביר גם אותו למקורבים שלך. עכשיו אני אגיד לך עוד דבר, כבוד היושב-ראש.
ככה מגיבים אנשים מושחתים – –
– – כשהם מפחדים מחשיפת האמת. ואני אמשיך, זה לא מפחיד אותי.
ומה עוד קרה? שאלתי את מינהלת "תנופה" גם בוועדת השקיפות איפה התקציבים האלה, מה קרה ל-13 מיליארד שקלים, איך הם לא הגיעו, למה עדיין יש אנשים שפונו מביתם ואין להם בית. ואמרו לי במינהלת "תנופה" – תקשיב לזה טוב – יש לנו בעיה במחשב, אנחנו לא יכולים לחשוף את התקציבים. אולי השר אריאל יודע איפה התקציבים האלה נמצאים. לא שם זה נגמר. עוד בונבוניירה רצה לקבל השר אורי אריאל, וזה מינהלת השירות הלאומי. מה לשירות לאומי ולמשרד החקלאות רק אלוהים יודע. השירות הלאומי, המפעל הכל-כך חשוב הזה, שיש בו כדי לסייע להגברת האינטגרציה והשותפות בחברה הישראלית, לתת שירות לאומי ולהגדיל את מכסות השירות הלאומי לאנשים עם מוגבלות שמעוניינים לשרת, לאזרחים ערבים של מדינת ישראל שמעוניינים לשרת. אבל במקום זה הבית היהודי מגבילה את המכסות, ולא רק את זאת היא עושה – היא החליטה להשתמש בשירות הלאומי כעוד קופה להענקת ג'ובים. וככה יושב-ראש מינהלת השירות הלאומי, שר-שלום ג'רבי, היה מזכ"ל הבית היהודי בעבר, גם היה מועמד לכנסת, מצליח להעסיק שניים מהאחים שלו, ואת הדודה שלו, ואת בן-הדוד שלו, בעמותות שונות של השירות הלאומי, ולהעביר להם כספים. עוד חלק מהעמותות האלה עסוקות בכמה מהפעילויות הקיצוניות ביותר שיש פה בחברה הישראלית, מחוברות לארגון להב"ה, ועדיין השר אריאל מעביר להן כספים. גם השירות הלאומי הפך להיות עוד קופה לצ'ופרים לבית היהודי. אני אזכיר גם שלפני הבחירות האחרונות שלח אורי אריאל, ובצלאל סמוטריץ – יוזם החוק ההזוי הזה – שלחו מכתב לגרעינים שמקבלים כספים מהקופה הציבורית, ואמרו להם: חברים, יש סכנה, הבית היהודי בסכנה, ואנחנו, שהעברנו לכם כספים, נמצאים בסכנה, ודרשו שארבעה נציגים מכל גרעין ומכל עמותה מתוקצבת יבואו לשרת את מפלגת הבית היהודי בקמפיין הבחירות. שוחד פוליטי מהקופה הציבורית. כשאתם שואלים את עצמכם, חברים – –
– – איך יכול להיות שהחוק הזה, שבכלל רובו קוצץ ולא נשאר ממנו כלום, אבל יצר כל כך הרבה פניקה בדרך, וכל כך הרבה איומים, וכל מטרתו הייתה לנסות להפחיד את המחנה הפוליטי שלנו, ולאיים עלינו, ולהפחיד את מי שעושים מלאכת קודש, והרבה מאוד פעמים בפריפריה, עם האוכלוסיות המוחלשות והקשות ביותר, כשאתם שואלים את עצמכם למה כל זה קרה – כל זה קרה כדי להסתיר את סיפור השחיתות הגדול ביותר שמסתתר פה במשכן הזה. ואנחנו נעצור את השחיתות הזאת. ייקח כמה זמן שייקח, תפחידו את מי שתנסו להפחיד, בסופו של דבר אתם תשלמו על זה, והכסף יחזור לאזרחי ישראל. תודה.
תודה רבה, כבוד היושבת-ראש, אנחנו פעם אחר פעם מתכנסים כדי לדבר בגורלו של הדיור הציבורי, שנה אחר שנה, ואכן, יש היום בין הנפשות הפועלות אנשים שמאמינים שחשוב לחזק את הדיור הציבורי, כמו שר השיכון יואב גלנט וחברי כנסת רבים, אפשר לומר כמעט מכל המפלגות של הבית, שמאמינים במטרה הזאת, שנלחמים ונאבקים על הכספים שמועברים וצריכים לעבור לדיור הציבורי, שניסו למצוא את גורלם של 3 מיליארד השקלים ממכירת דירות הדיור הציבורי שלא הועברו לרכישה של דירות כפי שהיו אמורים על-פי החוק. ועם זאת, השינויים שאנחנו רואים הם דלים מדי, קטנים מדי ומעטים מדי בכל הקשור למספר היחידות הנבנות לדיור ציבורי והנקנות למען דיור ציבורי. אני אתן לכם דוגמה למה שגילינו היום בוועדת השקיפות בנושא הזה, בדיון שיזם חבר הכנסת דב חנין. הגיע משרד האוצר לדיון והגיעו נציגי משרד השיכון ומשרד העלייה והקליטה, ודיברו על מספר – יחד – של 26,000 משקי בית שממתינים לדיור ציבורי. כל הזמן אנחנו שומעים על זה שיש רכישה של דירות חדשות, אבל הרכישה הזאת מתבצעת במספרים קטנטנים, במאות יחידות דיור בשנה בלבד. עכשיו מדבר משרד השיכון, ויחד עם משרד העלייה והקליטה, מדובר, במקסימום של המקסימום, על קרוב ל-2,000 יחידות דיור, שייכנסו למאגר בתוך שנה מעכשיו. וגם זה – אם כל התחזיות וכל הניסיונות יעבדו כמו שצריך ויתקתקו. זה כל הסכום, בשעה שיש 26,000 משקי בית שאין להם קורת גג. שאלתי את משרד האוצר: אז איך בדיוק בונים תקציב, כשאלה המספרים שנמצאים על השולחן? הייתם מצפים שאם הדיור הציבורי נמצא אכן בסדר העדיפויות של הממשלה – אנחנו שומעים לא פעם את שרי הממשלה הזאת מדברים על הפריפריה, ומדברים על דאגה לאוכלוסיות מוחלשות, ומדברים על הדאגה לחלש, אבל כשזה מגיע לתכל'ס, כשזה מגיע לכסף, כמה כסף אנחנו משקיעים, מה קורה בסופו של דבר? השקעה מינימלית. לא לפי הצורך, אלא לפי איזושהי החלטה פוליטית על מה סכום הכסף שמשרד האוצר מוכן לשים למטרה הזאת. במקרה הסכום עכשיו – ממה שנמסר לי, מדובר על 1.5 מיליארד שקלים. זה שום דבר לעומת מה שצריך לשים כדי לפתור את המצוקה של 26,000 משפחות, משקי בית שמחכים לפתרון, שמחכים לקורת גג. חלקם נמצאים בתור, כבר זכאים, אבל נמצאים בתור כבר יותר מעשר שנים, ולא מצליחים לקבל.
ואפילו 20 שנה, נכון, ולא מצליחים להגיע לדירה.
אלה המספרים שנאמרו לנו בוועדה. יכול להיות שאנחנו צריכים להשוות נתונים. גם זאת אחת הבעיות, אגב. מה שאמרנו היום בוועדה זה: תפרסמו את הנתונים. צריך לעשות מעקב חודשי ולפרסם את הרשימה של הזכאים, לפרסם את הרשימה של הדירות שעומדות בחלוקה גיאוגרפית, להסביר מדוע דווקא באזורי הביקוש, באזורים שבהם מספר הזכאים הוא הגדול ביותר, לא נרכשות דירות.
אני שמחה שאנחנו יכולים לקיים כאן דיונים, זה יותר טוב – – –
נכון, הם התחייבו לכך היום בוועדה.
מזל שיש כנסת, את אומרת. בהחלט. אז היום בוועדה הודיע משרד העלייה והקליטה שהם הולכים לפרסם מדי חודש את מספר הזכאים, ולעדכן היכן נמצאות דירות ריקות והיכן נרכשו דירות, בחלוקה גיאוגרפית. אני מוכרחה לומר שהנושאים האלה, של שקיפות, שמגיעים אלינו לשולחן הוועדה בתחומים רבים, משקפים גם את דרך העבודה של הממשלה ושל המגזר הציבורי בכלל ומצביעים המון פעמים על הקלקול העמוק שיש בעבודת המגזר הציבורי, וזה הקלקול שקשור לתכנון קדימה. כדי שיהיה אפשר לבנות תקציב כמו שצריך, כדי שיהיה אפשר לתכנן לפי יעדים מוגדרים, לפי תוכניות עבודה, לפי מטרות, חייבים להציג את הנתונים בצורה שקופה ומסודרת בפני הכנסת ובפני, כמובן, הציבור. ברגע שאין שקיפות, והנתונים האלה לא נחשפים, נורא קשה למשרד גם לתחקר את עצמו אחורה, לעמוד ביעדים שהוא מציב לעצמו. מה זה משנה, בסופו של דבר, אם נצליח עכשיו להכניס עוד 500 יחידות בשנה למאגר, אם מה שצריך זה 26,000? עכשיו, אני לא חושבת שמדובר פה – ממש לא חושבת שמדובר פה בבעיה של חוסר רצון של שר השיכון; להפך, אני בטוחה שאתה, כבוד השר, תסכים לקבל עוד תקציב שיאפשר לרכוש את הדירות האלה. אני חושבת שמשרד האוצר – ואני חושבת שאנחנו פה, בכנסת, לא מסתכלים על הנתונים המלאים בעיניים, כי הם לא חשופים בפנינו, ולכן הציבור לא מצליח אפילו להפעיל את הלחץ המינימלי שנדרש כדי להניע את התקציבים האלה. הרי רק לפני כמה ימים שמענו ששר האוצר אומר שיש עודפים בתקציב. יש עודפים, אז אפשר להוריד מסים לחברות. איך יש עודפים אם אין כסף כדי לספק קורת גג ל-26,000 משפחות שאין להן איפה לגור? איך?
נסתכל רגע על החלק השני של הבעיה הזאת; אומרים לנו במשרד האוצר: אז אנחנו מעבירים כסף לסיוע בשכר דירה. חברים, הממוצע של הסיוע בשכר דירה הוא בערך 850 שקלים בחודש למשק בית. אני לא מכירה הרבה דירות בארץ, בכלל, שזה הסכום שמתבקש עליהן לשכר דירה. אגב, אם מישהו מכיר, בבקשה תדווחו לנו, אני מכירה הרבה אנשים שמחפשים – אין כזה דבר. בלי הסדרה של שוק השכירות, הסדרה עמוקה, שמאפשרת גם שכירות ארוכת טווח, לעשר שנים – – –
משפחה חד-הורית, אֵם עם כמה ילדים, שעכשיו מקבלת 2,000 שקל לשכר דירה, שזה לא מספיק אפילו לחצי דירה, ואז גם אין לה יכולת לשלם ערבויות וביטחונות לבעל הדירה, ומעיפים אותה מהדירה עם המשפחה אחרי כמה חודשים או מקסימום פעם בשנה – זאת לא קורת גג בטוחה, ואי-אפשר לחיות ככה.
רק כדי לסכם, גברתי היושבת-ראש: כדי לפתור באמת את הבעיה נדרש שאנחנו נסתכל על הנתונים בעיניים. משרד האוצר – מעבר לדרישה הזאת ממשרד השיכון וממשרד הקליטה – משרד האוצר חייב להציג לציבור את מספר האנשים הזכאים, לפי חלוקה לקטגוריות וחלוקה גיאוגרפית, ולהציג לציבור כמה כסף – –
– – נדרש באמת כדי לפתור את הבעיה הזאת, ואז גם להגיד לציבור – –
– – למה הם לא מוכנים להעמיד את זה בראש סדר העדיפויות שלהם. תודה.
גברתי היושבת-ראש, גם אני בעד.
תודה רבה, אדוני היושב-ראש, ברור מאליו שכשמדינה מקבלת החלטה כל כך קשה, לפנות אנשים מביתם, מהמקום שבו חיו, מהמקום שבו נולדו, חלקם, ולהעביר אותם למקום אחר, על המדינה לתפקד בצורה האחראית והיעילה ביותר לאחר מכן, לדאוג לכל משפחה לבית, לכל ילד לחינוך ראוי, לתשתיות כמו שצריך וליציבות כלכלית בהמשך חייהם. הנושא הזה לא אמור להיות, כמו שציינו פה רבים, נושא של שמאל וימין. אני, שהייתי חיילת בהתנתקות, וראיתי מקרוב את הטראומה ואת הסיוט שעבר גם על המשפחות המפונות וגם על החיילים המפנים – בלי קשר לעמדה פוליטית – חשה את עוצמת האחריות הזאת גם כאן, כשאני פה. ולכן, בשנים האחרונות אני מנסה פעם אחר פעם לשאול ולברר: איך ייתכן שעדיין נותרו מאות משפחות ללא בית קבוע? ניסיתי, למשל, להבין איך ייתכן ש-13 מיליארד שקלים שהועברו והוקצו לטיפול במשפחות, דרך מינהלת סל"ע ומינהלת "תנופה", הרבה מהם לא הגיעו ליעדם. ואדוני היושב-ראש, הזכרת פה חקיקה שסונדלה. צר לי לבשר, אבל עד לרגע זה לא הצלחתי לקבל ממינהלת "תנופה" את הנתונים. הם לא מוכנים להגיד כמה כסף הושקע בעורכי-דין שפעלו נגד המפונים ונגד התביעות שלהם; לא הסכימו להגיד כמה עבר לכל מיני יועצים כדי לנסות לסכל תביעה. אפילו עלתה תחושה, באחת מישיבות הוועדה שקיימנו בנושא – גם בוועדת השקיפות וגם בוועדה לביקורת המדינה – שיש פה אולי אנשים שרוצים מבחינה פוליטית לשמר את מפוני גוש-קטין כאיזה מוזיאון חי ולהפקיר את המשפחות האלה. 11 שנה, 13 מיליארד שקלים, ועדיין מאות משפחות בלי בית. ואני לא מצליחה להבין את ההסבר לזה. יש פה ממשלה שהיא ממשלת ימין. אם היא רוצה להביא חקיקה, היא יכולה. היא קיבלה את כל התקציבים. איך ייתכן שעדיין לא דאגו למשפחות האלה? איך ייתכן שהנושא הזה עדיין נופל בין הכיסאות, ואיך ייתכן שמי שיש אצלם תשובות משום מה לא מוכנים לספק אותן לחברי הכנסת ולציבור?
כבוד היושבת-ראש, תודה לך, כנסת נכבדה, השבוע חלקה אתנו שרת התרבות באופן מלא, בכנות ובשיא הרצינות את תפיסת העולם האמיתית של ממשלת ישראל. כך אמרה: מה שווה התאגיד אם אנחנו לא שולטים בו? מה, נעמיד כסף ואז הם יעשו מה שהם רוצים? תקשיבו לזה רגע. אמרה את זה מירי רגב בעניין השידור הציבורי, אבל המסר נגע לכל אחד מחלקיה של מערכת השלטון הישראלית בממשלת נתניהו: מה, אנחנו נשלם והם יעשו מה שהם רוצים? מבחינת מירי רגב, מבחינת ממשלת ישראל, לדעתם, הכסף שלנו, של כל אזרחי ישראל, הוא בכלל הכסף שלהם – הוא הכסף של ביבי, הוא הכסף של שרי הממשלה. ממשלה שנשלחה לפה על-ידי הציבור הישראלי כדי לשרת את הציבור, חושבת שהציבור אמור לעבוד בשבילה ולשרת אותה. איזה עיוות, איזו שכחה, מחלה של שכחה של מהי דמוקרטיה ומה אמורה להיות הדמוקרטיה הישראלית. והמשפט הזה של שרת התרבות מסכם גם את החוק ההזוי, המטורף, שיושב כרגע כאן מולנו להצבעה, ושיש פה בדיוק חברת קואליציה אחת ושר אחד שיושב להאזין לדיון עליו, כי ככה חושבת הממשלה. הממשלה הזאת, בגרסה הראשונה של החוק, שנוצר במשרדו של בנימין נתניהו, ראש הממשלה, חוק שאף אחד מאנשי המקצוע לא הצליח לתמוך בו מבחינה מקצועית, שאף אחד מחברי הכנסת לא הצליח להסביר אותו מבחינה מקצועית, חוק שכבר נוסה כמה פעמים כפיילוט, אבל משום מה לא הצלחנו אף פעם לראות את תוצאות הפיילוט הזה ולהבין אם הוסקו ממנו המסקנות – אנחנו מכירים רק כישלון על גבי כישלון על גבי כישלון וגירעון של 40 מיליארד שקלים כתוצאה מהפיילוט הזה – אבל מה הכניס ראש הממשלה לתוך החוק? הוא השחיל פנימה סעיף, שזה היה הדבר שראש הממשלה הכי רצה שיקרה: הוא רצה שבין 2017 ל-2018 שר האוצר וראש הממשלה יוכלו לעשות בתקציב איזה שינויים שהם רוצים, והם לא יצטרכו לבוא עם זה לכנסת, והם לא יזדקקו לאישורה של ועדת הכספים. במילים אחרות, ראש ממשלת ישראל ניסה לבטל את הכנסת מלהצביע בחוק החשוב ביותר שהכנסת מצביעה עליו, הוא חוק התקציב. כי תקציב המדינה אמור להיות החוזה – החוזה בין אזרחי ישראל משלמי המסים לבין הממשלה, שאמורה להגיד להם – להכריז – כיצד היא מחלקת את כספם, מה הם סדרי העדיפויות שלה: כמה לבתי-חולים, כמה לפריפריה, כמה למלחמה בעוני, כמה לביטחון. זה החוזה, ולכן הכנסת, שמצביעה עליו, אם היא מצביעה נגדו – הולכים לבחירות, כי נשבר החוזה. אבל אפילו את ההצבעה הזאת על החוק החשוב ביותר שהכנסת מעבירה ניסה ראש הממשלה לקחת, ובכך לבטל את הכנסת. אני אספר לכם מה היה בוועדת הכספים כשאנחנו דנו בחוק הזה. ביום שני בלילה, כשגילינו את הסעיף הבעייתי מאוד, שחזר על עצמו פעם אחר פעם, שמאפשר לממשלה לעשות הסטות תקציביות של מיליארדי שקלים בלי לקבל את אישור הכנסת, בלי לדווח לציבור, פניתי לוועדת הכספים, ואכן הייתה הסכמה שהסעיף ישונה. אבל ביום למחרת, במהלך הדיון, הסתבר שמשרד האוצר מסרב לעשות את השינוי הזה, וכל חברי הקואליציה התיישרו מייד וסירבו לעשות את השינוי, התעקשו על כך שהשינויים התקציביים לא יגיעו לכנסת, התעקשו לשמור ולהגן על ניסיונו של נתניהו לבטל את הכנסת. וכך אנחנו נכנסנו ממש למאבק. ואנחנו, חברי האופוזיציה, נאלצנו לשבת למה שנקרא פיליבסטר ולהגיש התנגדויות והסתייגויות לחוק המעוות הזה. ישבנו שם באותו לילה, יחד עם חברי הכנסת יעל כהן-פארן ויוסי יונה, חבר הכנסת מיקי לוי, חבר הכנסת עבדאללה אבו מערוף – ישבנו יחד ובמשך שעות הגשנו התנגדויות. ואני אספר לכם מה היה בהתנגדויות האלה. ביקשתי, למשל, שהממשלה תסמן בתוך התקציב, בדוח מיוחד, כמה כסף היא משקיעה באמת בטיפול בעוני בכל אחד ממשרדי הממשלה. ביקשנו לראות כמה כספים מושקעים באמת בחיזוק הפריפריה הגיאוגרפית והסוציו-אקונומית, ביקשתי לראות תוכניות לגבי הפרטה, תוכניות כלכליות ותוכניות עבודה, לראות אם הממשלה באמת מתכננת לקראת פעולות של הפרטת שירותים חברתיים, שירותים בסיסיים לאזרח, בתוך התקציב. ביקשתי לראות, למשל, כמה עובדי קבלן נמצאים בכל אחד ממשרדי הממשלה, וכמה זה עולה לנו עכשיו, כשהם מועסקים לא בהעסקה ישירה, לעומת כשהם עבדו כעובדי המשרד, ועוד כמה אלפי התנגדויות כאלה. ועוד התנגדות אחת, שאולי תישמע קצת תמימה או נאיבית, אבל אני חושבת שהיא מאוד חשובה: ביקשתי לדעת מה הפער בין כל ההבטחות שנתנו שרי הממשלה לאזרחי ישראל לבין האופן שבו הן מתקיימות בתוך תקציב המדינה. והשאלה הזאת, חברים, היא כנראה השאלה החשובה ביותר, כי במעשה, בתוך התקציב, אנחנו לא רואים את מימושן של ההבטחות האלה. מה שאנחנו רואים זה ממשלה שעסוקה יום-יום בהפחדה, בריסוק כל המסגרות או שומרי הסף שאמורים לרסן את כוחה, בריסוק מנגנוני הפיקוח, בריסוק של הכנסת, של המשטר הפרלמנטרי, בניסיון לצמצם עד למינימום האפשרי את היכולת של הכנסת באמת לייצג את הציבור, היכולת שלנו לשמש שליחים של הציבור. וזה נעשה בקצב מסחרר. זה נעשה גם בחקיקה, כמו בחוק הזה, וזה נעשה גם בדיבורים, באמירות שהיה עדיף שלא ייאמרו, בניסיונות להפחיד את התקשורת, להפחיד את שומרי הסף, להפחיד את הפוליטיקאים, להפחיד את הציבור. אנחנו באותו לילה עמדנו שם והתעקשנו ולא הסכמנו לסגור שום דיל עם הקואליציה, שחשבה שהיא תוכל לקנות אותנו בכספי ציבור, שהם יגידו לנו מאחורי הדלת, מאחורי דלתות סגורות: כמה כסף אתם רוצים? נעביר לכם, אתם יודעים, נסגור את זה באיזה דיל קואליציוני; כדי שאנחנו נסתום את הפה, ונפסיק להיאבק למען כל שקל מכספם של אזרחי ישראל. אחרי שהם ניסו את הדברים האלה הם עברו לאיומים: אם אתם תמשיכו במה שאתם עושים, תמשיכו להחזיק אותנו פה כל הלילה, אנחנו נצביע נגד החקיקה שלכם. ככה, לאיים על חברי כנסת שמייצגים ציבור, בלי בושה. איפה הבושה שלכם, חברי הקואליציה, שבכלל לא נמצאים פה? איפה? איפה הבושה של הקואליציה הזאת, שיושבת ומגינה על הצעה כל כך מבזה של ראש הממשלה, הצעה נעדרת כל ממלכתיות, כל מחשבה על עתידה של מדינת ישראל? אנחנו ניצחנו אתכם באותו הלילה, ואתם ויתרתם, והסעיף הזה שונה, והכנסת תקבל ותראה כל פסיק בתקציב, כפי שצריך. וזה רק קרב אחד קטן במערכה אדירה שאנחנו ננהל כאן. אבל התקציב הזה, חברים, משקף את כל מה שרע באופן שבו שולטת הממשלה בישראל. הוא משקף את חוסר הרצון לתכנן, את חוסר הרצון לתכנן קדימה; להבטיח שכמה שיותר משאבים יגיעו כדי לספק את הצרכים המרכזיים החשובים ביותר של הציבור הישראלי; לשמור על האוכלוסיות החלשות יותר; להגן ולשמור על מעמד הביניים; לגרום לכל ילד – לא משנה מאיפה הוא בא: אם הוא יהודי, ערבי, חילוני, דתי, חרדי, יוצא אתיופיה, עולה חדש – לכל ילד – להרגיש ישראלי באותה מידה, שווה בשווה; לשמור על המרקם הכל-כך עדין של החברה הישראלית, שמבוסס על סולידריות, על אחריות חברתית, על זה שאנחנו שומרים אחד על השני, כשאנחנו יוצאים לקרב, וגם ביום-יום. בשביל זה, בין היתר, אזרחי ישראל עובדים כל כך קשה, כדי להעביר את המסים שלהם לקופת המדינה, מתוך ידיעה ומתוך אמון שישמרו עליהם, שידאגו כמה שיותר, שאנחנו נדאג, שהחיים שלהם פה יהיו שפויים וטובים עד כמה שניתן, בטוחים, חופשיים. זה התפקיד של הממשלה, זה התפקיד שלנו כשליחי ציבור. ואני מתביישת לראות אנשים שיושבים בבית הזה ומגינים על הצעות כאלה, שפוגעות בכל הדבר היפה הזה שיצרנו כאן לאורך ההיסטוריה יחד, שהסבים והסבתות שלנו נלחמו עליו, שההורים שלנו המשיכו ואנחנו מנסים להמשיך, ובשביל איזה הסכם פוליטי, איזה דיל מפוקפק שנראה היאחזות בכיסא, של ראש הממשלה, מוכנים לזרוק את כל זה לפח. זה מביש, וזה לא מתאים לנו. זה לא מי שאנחנו.
החברה הישראלית היא כל כך הרבה יותר חזקה ואמיצה ממה שהממשלה מציעה לה, ואנחנו, חברים, ננהל את הקרב הזה. מה שראיתם בוועדת הכספים זה רק פסיק ממה שאנחנו נעשה כדי להילחם למען העתיד שלנו כאן. תודה.
אדוני היושב-ראש, תודה, כנסת נכבדה – קצת מצחיק להגיד נכבדה במעמד המסוים הזה, כשיושבים פה כבר שעות ארוכות, אחרי שלושה ימים רצופים שאנחנו נמצאים כאן, ומצביעים על הצעות חוק שאני בטוחה ש-98% מהנוכחים לא מבינים אותן עד הסוף, וגם לא עד האמצע. ואני רוצה, חברים, לספר לכם סיפור קטן. בפעם הראשונה שנכנסתי לכנסת – לא כחברת כנסת, כשהייתי חיילת; היינו בירושלים ובאתי לביקור פה ובאתי להתיישב כאן בגלריה, לצפות במליאה בפעם הראשונה. הסתכלתי על הגלריה של חברי הכנסת, פעם ראשונה שאני רואה מליאה, וישב פה חבר כנסת אחד, אני חושבת שזה היה רובי ריבלין, נשיא המדינה היקר והאהוב שלנו. הסתכלתי על המליאה וראיתי דיון, ופשוט אמרתי: איך זה יכול להיות שיושב בן-אדם ועוד כמה יוצאים ונכנסים, ואף אחד לא יושב ומקשיב? זה נראה לי הזוי לחלוטין. הרי זה הכנסת, זה המקום שבו קובעים גורלות, מה יהיה עתיד המדינה, לאן נלך. יושבים פה מנהיגים, מה קורה?
תראו, חברים, אני יודעת שכל אחד ואחת מכם, לפני שנכנסתם לפה, הייתה לכם שורה של ציפיות. אני שואלת שאלה ברצינות, פעם אחת שגם יושבים פה אנשים לפני הצבעה, אז אולי גם תענו לעצמכם ברצינות. שורה של ציפיות ומחשבות – אדוני, אני לא יכולה לדבר כשאני שומעת אותם.
תודה. אני שמחה שזה מצחיק אותך. – – – שורה של ציפיות וחלומות לגבי מה תעשו כשתקבלו סוף-סוף את הזכות, את הכבוד, לשרת את הציבור הישראלי, כל אחד בעמדתו הפוליטית, עם האידיאולוגיה שלו, עם המקום שהוא או היא באים ממנה. וזאת זכות אדירה להיות נבחרי ומשרתי ציבור. אדירה. אבל אני מרגישה שהבית הזה איבד את כל הרוח והדמיון והנשמה שלו כשיושבים פה חברי כנסת ומצביעים, אבל עושים את זה – נכון, יואל – כמו מכונות חקיקה, מכונות הצבעה, בלי לדעת על מה הם מצביעים. כמו שנכנסים חברי כנסת לוועדות ומצביעים לפעמים על קיצוצים אדירים בשירותים חברתיים, על הפרטות מזעזעות, על חוקים שהם נגד הציבור הישראלי, מתוך כל מיני גחמות פוליטיות, בלי שהם יודעים על מה הם מצביעים. אין לי ספק שאם הם היו מתעמקים, הם לא היו מצביעים ככה; הם היו לוקחים רגע לנסות להילחם, לשנות משהו. אבל הם לא יודעים, הם רצים, הם מתזזים ממקום למקום, מצביעים, ואז הם הולכים ומשכנעים את עצמם – אתם משכנעים את עצמכם שאתם עושים את זה כי בסוף אולי אתם תצליחו גם לעשות משהו טוב, ויש לכם הצעת חוק נורא חשובה שאתם מצליחים איכשהו להעביר. ובגלל ההצעה הזאת אתם מוכנים לכל הדברים האחרים, להסכים לדבר הזה, לחרפה הזאת. ומה שקורה פה בסוף, שהיו יכולים לשבת פה שני אנשים, כי כל המשחק הזה מכור. המשחק מכור. אנחנו יושבים פה ומצביעים, ותמיד נהיה במיעוט, ואתם תמיד תנצחו. הדיון שמתקיים פה הוא לא דיון אמיתי. לא מתקיים דיון בכלל; מתקיימים פה נאומים שהם לרוב מול מליאה ריקה, כשאף אחד לא מקשיב ואף אחד לא ישנה את עמדתו, כי יש לכם תמיד – –
אני מייד אסיים. – – יש לכם תמיד רוב קואליציוני מוחלט ומשמעת קואליציונית שאף פעם אי-אפשר להפר אותה. ואף אחד לא יכול לעשות את מה שבלבו ובאידיאולוגיה; הכול לפי הסכמים פוליטיים. והדמיון, היכולת לנסות לשאוף מעט מעבר לזה, לשנות קצת את המנהגים האלה – הם אפילו לא בחוק, הם מנהגים מקולקלים.
אף אחד לא מעלה על דעתו לעשות, כולל שורה ארוכה, עשרות חברי כנסת חדשים שנכנסו פה למשכן. למה? למה להישאר עם המנהגים המקולקלים האלה?
למה שאנחנו לא נעשה אחרת? אדוני היושב-ראש, יושבים פה אנשים מאוד רציניים. למרות שכולם צוחקים ויורדים על הכנסת, אני יודעת שרוב האנשים שיושבים פה הם מאוד רציניים ובאמת רוצים לעשות טוב, כל אחד לפי עמדתו. הבעיה – שכולם אימצו את כללי המשחק המטופשים האלה, שכופים על כולם, במקום באמת לשנות.
תהיו מנהיגים, אל תהיו רובוטים, תודה.
מה אתה מציע? מה ההצעה שלכם?
תודה לך, כבוד היושבת-ראש.
אי-אפשר לתפוס את החוצפה והפחדנות מצד ראש הממשלה ושר התחבורה שהעזו שלא להופיע לדיון החשוב הזה, שנקבע היום, ועוד – צריך להגיד – נקבע בפער זמנים אדיר מרגע ההתרחשות. קוראים לזה דיון חירום. זה היה חירום. והעובדה שהם לא התייצבו כאן לתת תשובות, למסור דין-וחשבון לציבור – וזה הנוהג, שלא נותנים תשובות לציבור, הציבור לא קיים – היא פשוט בושה וחרפה. מאות-אלפי ישראלים שנתקעו בפקקים, שנתקעו בלי דרך להגיע – לצבא, לעבודה, ללימודים, קשישים שלא הייתה להם דרך להגיע לקרובי המשפחה שלהם או לקופת-החולים בגלל המחדלים של הממשלה הזאת, שבשביל איזה ויכוח פוליטי החליטה לעצור את כל המדינה. זה מחדל שהם חייבים לתת עליו תשובות וחייבים לתת אותן כאן, בכנסת. אם הם חושבים שלכנסת אין שום משמעות, בבקשה, שישנו את צורת המשטר בישראל. אבל הם חייבים למסור לנו דין-וחשבון. והדבר שהכי לא ברור מתוך העניין הזה, כבוד היושבת-ראש, הוא העובדה שאחרי כל הדיון עוד לא הצלחנו לשמוע מהי עמדת הממשלה. מה חושב בנימין נתניהו, אדם חילוני, אוכל שרצים, שמעסיק חשמלאים – –
– – ביום כיפור על חשבון הציבור – מה הוא חושב על סוגיית השבת?
איך הוא רוצה לפתור? מה הסטטוס-קוו שהוא מאמין בו?
בבקשה, שיתכבד ויבוא לספר לציבור במה הוא מאמין. לכולנו חשובה השבת.
אני מאוד רוצה לשמוע את התשובות ואת החזון שלו לגביה.
הם אולי לא מעניינים אותך, אבל 50 משפחות – – –
– – כ-10% מאלה שאמורים לשלם – – –
– – בסוף תגיע ל-10% ו-15% – – –
תודה ליעקב, תודה לך, כבוד היושב-ראש. בעוד כמה שעות יצביעו פה חברי הכנסת על חוק לא אמיתי. על תקציב לא אמיתי. אף אחד מהם, אף אחד מכם, לא יודע מה יש בתקציב הזה. זה לא כי לא קראתם בו – אומנם הוא הגיע רק שלשום, אבל זה לא רק זה; זה לא כי לא הספקתם, זה לא כי לא העמקתם. זה משום שהתקציב הזה הוא לא אמיתי, וזה נאמר בהגדרה על-ידי משרד האוצר. ישבנו השבוע בוועדת השקיפות בדיון על התוכנית לחיזוק הצפון – 18 מיליארד שקלים שהיו אמורים לעבור בהחלטת ממשלה כדי לחזק את הגליל והגולן; ושם בדיון הודו אגף התקציבים והודו חברי מפלגתו של שר האוצר שהתקציב הוא לא אמיתי: אל תדאגו, זה שאין שקל אחד מהתוכנית לחיזוק הצפון בתקציב, שאנחנו מצביעים עליו היום, זה לא באמת ככה, כי התקציב הוא לא סופי. כלומר הכנסת, כבוד היושב-ראש, הולכת להצביע בקריאה ראשונה על תקציב, על מסמך, על חוק, שהוא לא חוק. הוא פשוט לא חוק, והם הודו בזה בפומבי. אותו דבר קורה עם התוכנית לחיזוק המגזר הערבי. גם שם קרוב ל-10 מיליארד שקלים שהובטחו, ובהחלטת ממשלה – אפס שקלים בתקציב. גם שם אומרים במשרד האוצר: אל תדאגו, זה לא התקציב. זה לא התקציב. אנחנו עוד נכניס שינויים. אז על מה אנחנו מצביעים כאן היום? על מה? למה אנחנו יושבים פה עכשיו כמה שעות ודנים? על מה? איך אנחנו יכולים לשבת ולכבד את המשכן הזה כשאנחנו הולכים להצביע על חוק שקרי, שבהגדרה אומרים לנו שהוא שקרי? חברים, רק לפני כמה שעות בוועדת הכספים הקואליציה נכנסה ובחמש שניות הצביעה על 40 מיליון שקלים שעוברים מכספי המסים של אזרחי ישראל לטובת הסכמים קואליציוניים, ואף אחד מחברי הקואליציה לא ידע על מה הוא מצביע. וצעקנו: אתם לא יודעים על מה אתם מצביעים, כרגע נכנסתם. אבל זה לא מעניין, כי הכול הפך להיות משחק מכור. הממשלה הזאת לא מתעניינת בתפקיד. כל כך הרבה שנים בשלטון, ואתם שכחתם. כל כך הרבה שנים בשלטון, ואתם שכחתם שאתם כאן בשביל אזרחי ישראל. כל כך הרבה שנים בשלטון, ואתם שכחתם מה תפקידה של הכנסת. אתם שכחתם כמה חשוב לשמור על כל שקל מכספם של אזרחי ישראל, שעובדים כל כך קשה בשביל לשלם כאן גם את כספי המסים שלהם לטובת המדינה, ומקווים שהכספים האלה הולכים כדי לבנות תשתיות יותר טובות, ולהרחיב פתרונות דיור, ולתת חינוך טוב יותר לכל אחד, ולתת לכל ילד סיכוי לחיות פה כאזרח מאושר ועצמאי, ולדאוג לחלשים בחברה, ולדאוג לסבים ולסבתות שלנו, שהקימו את המדינה הזאת, ועכשיו חלקם יושבים ומקוששים – צריכים לבחור בין לקנות תרופות לבין לקחת אוטובוס ולבקר את הילדים ואת הנכדים. אנחנו אמורים לחשוב על כל שקל שהאזרחים האלה נתנו לקופת המדינה, ואנחנו חייבים לחשוב, בכל הצבעה על חוק, אם זה לטובת האזרחים האלה או לא. אבל הממשלה הזאת שכחה שהיא אמורה לדאוג לאזרחים, היא שכחה את התפקיד שלה. קואליציה שמאפשרת לסרסור, שזה מה שהוא חושב על נשים, להסתובב כאן בכנסת, זאת אותה קואליציה שיכולה לדברר על יהדות ועל ערכי היהדות ועל כבודנו. ובקואליציה הזאת מאפשרים – – –
– – – מאפשרים לסרסור להסתובב. אדם שגם מקלל ומשפיל אנשים עם מוגבלות – – –
יש דברים שהוכחו בבית-משפט – – –
– – – בבית-משפט, ומותר להגיד אותם.
אני מדברת מתוך כאב, ואני יודעת שגם אתה, אדוני – – –
גם אתה, אדוני, חש. אני בטוחה שאתה מזדהה עם כל מילה. זה כואב לי וזה כואב לך – –
– – וזה לא צריך להיות. זה העניין, שזה לא צריך להיות. לא צריך לשבת בממשלה סגן שר ששולף סכין באמצע ויכוח. הוא לא צריך להיות פה. הוא צריך להיות מפוטר. לא צריכים לשבת פה אנשים שחשודים בהטרדות מיניות. לא צריכים לשבת פה אנשים שמשפילים אנשים חלשים מהם.
זה לא צריך להיות. זה לא מגיע לעם ישראל. זה לא מגיע לאזרחי המדינה.
אבל אתם שכחתם, הממשלה הזאת – ורק שלשום התבטא יושב-ראש הקואליציה, הוא אמר: טוב, אם בוועדת כנסת אחת, ועדת הכלכלה, הם אולי לא יצביעו כמו שרוצה ראש הממשלה על חוק התאגיד, אז נקים ועדה אחרת, שהיא תצביע נכון. או פתאום לא מתאימה ההצבעה בוועדת כספים, שהולכת להיות, בחוק ההסדרים, אז יעבירו את זה לוועדה אחרת בשליטת הליכוד. כאילו החקיקה פה אמורה לשרת את העסקנים של הליכוד והבית היהודי. כאילו כספי הציבור אמורים לשרת מפלגות ופוליטיקאים. זה לא.
לא לזה נועד האמון שנתן בנו הציבור, ולא זה מה שמגיע לאזרחי מדינת ישראל. אני מבקשת מכם, מעומק הלב, בבקשה, תשקלו מחדש.
את אמרת אתמול שזה לא התקציב. את אמרת.
תעמדי מאחורי הדברים שאת אומרת.
גם אני – – – בתקציב. כי לא אמרו – – –
תודה לך, כבוד היושב-ראש. אני רוצה להסב פה שוב את תשומת לבך ואת תשומת לבם של חברי חברי הכנסת לסוגיות התקציב שעומדות כאן על הפרק, שנצטרך להצביע עליהן בקרוב. לפני התקציב הזה כבר הוחלט בהחלטות ממשלה מפורטות מאוד על תקציבים הכרחיים ביותר שהיו אמורים לעבור – ראשית, לתוכנית לחיזוק הצפון, 18 מיליארד שקלים; שנית, לתוכנית לחיזוק המגזר הערבי, גם שם קרוב ל-10 מיליארד שקלים. מדובר בסך הכול ב-30 מיליארד, וזה לפני שדיברנו על תוספות אחרות שגם הובטחו ליוצאי אתיופיה ולנושאים נוספים – גם הן במיליארדים. משום מה, אף לא שקל אחד מהכספים האלה נמצא היום בתקציב המדינה. הכנסת רק לפני כמה ימים הצביעה, למעשה, על הצעת תקציב שאין בה ההבטחות האלה אף שהן הובטחו בהחלטת ממשלה. עד היום לא קיבלנו פירוט מלא על הדרך שבה התקציבים האלה נכנסים לבסיס התקציב. ואני אומרת לך, כבוד היושב-ראש, יש כאן בעיה גדולה מאוד. ראשית, כבודה של הכנסת. אנחנו לא אמורים להצביע על הצעות חוק שאינן מגלמות חוקים אמיתיים, וחוק התקציב שאנחנו הצבענו עליו לא היה אמיתי. משרד האוצר אמר בעצמו שאמורים עוד לחול בו שינויים, אף שהוא הביא את זה לכאן לקריאה ראשונה. אבל שנית, וזה הדבר החשוב ביותר, לא ייתכן שאנחנו ניתן לציבורים שלמים בחברה הישראלית להישאר בקיפוח ונתק תקציבי כאלה, אף שהממשלה הבטיחה, וכל הממשלה נסעה וקיימה מסיבות עיתונאים עם הבטחות גדולות לתושבים שהכספים האלה יועברו, ובסופו של דבר אפילו שקל לא הגיע. מה שיקרה זה שאולי אי-שם, באמצע השנה, תגיע לוועדת הכספים איזו העברה קטנה עם כמה מיליונים מתוך ההחלטות האלה, ותהפוך למקור לסחטנות פוליטית, במקום שהתושבים האלה – שאמורים לקבל את הכסף הזה בזכות ולא אחר תחנונים ולא בחסד – יקבלו את הכסף בתוך תקציב המדינה ועכשיו.
כבוד השר, אתה נשאלת כאן כבר על התוכנית לחיזוק הצפון, אבל התשובה שהתקבלה לא הייתה תשובה מלאה, ולכן אני רוצה קצת לחדד. בתשובה על שאילתה ששלחתי לך לפני כמה חודשים ענית שלפני הדיונים בממשלה על התקציב הגעת להסכמה עם אגף התקציבים, ובה סכום – מגוחך – של 800 מיליון שקלים לטובת התוכנית. להזכיר, התוכנית שהובטחה – גם על-ידיך, וגם על-ידי ראש הממשלה, וגם על-ידי שר האוצר – עסקה או דיברה על 18 מיליארד שקלים. היא כבר עברה גלגולים רבים, גם במשרד הכלכלה וגם במשרדך הנוכחי, במשך יותר משנתיים, כולל התייעצות והשקעת תקציבים בחברות ייעוץ חיצוניות שעשו עבודה, ועוד ועוד ועוד. כבר כמה תוכניות נכתבו, אבל משום מה אין שום כסף שנכנס לתוך התקציב. אתה, בתשובתך אלי, ענית שהסכמתם על 800 מיליון שקלים, אבל גם הם – אתה הופתעת – לא נכנסו, ומאז אגף תקציבים גם לא כל כך עונה לאנשי משרדך בניסיון לטפל בעניין הזה. אני רוצה לשאול אותך, אדוני: ראשית, על איזה סכום תהיה מוכן להתפשר בוועדת השרים, המנכ"לים, החדשה שנבחרה, ומה התוכנית הזאת כוללת? אני אשמח לקבל פירוט מלא של התוכנית של דנגוט, שאתה מינית אבל האוצר לא מינה עד עכשיו לראש הצוות הרשמי. מה התוכנית המלאה הזאת כוללת? מה התקציבים שאכן ייכנסו לתקציב? האם מדובר – ואתה הולך להסכים לאיזה מימון שעלול לקחת שנים ארוכות – בצורת העברת מחנות צה"ל, מה שדובר עליו לאחרונה בתקשורת? האם זה הולך להיות מקור המימון שתוכנית הצפון תהיה תלויה בו? האם זה משהו שתסכים לו? ומתי אנחנו אמורים לקבל תשובות – מאחר ש-31 בנובמבר – זה התאריך שדובר עליו בתקשורת – הוא מאוחר מכדי לראות שינויים משמעותיים בתקציב המדינה, כמו שאתה יודע היטב. אחר כך כבר יעברו לא רק שנתיים, אלא אולי אפילו ארבע שנים – מאחר שיש בחירות באמצע – עד שתושבי הצפון יראו את התקציבים הללו.
הקואליציה הופכת את הכנסת למקום שהוא לא באמת עושה את העבודה שהוא אמור לעשות. ההצבעות הן משחק מכור. יש דיונים בוועדה – – – הדיון פה. זו לא פעם ראשונה. היה דיון בוועדת כספים עם הצבעות והעברות תקציביות בזמן דיון במליאה, באישור היושב-ראש.
הכנסת אמורה – – – יש גבול לרמת הזלזול שהקואליציה יכולה לעשות – – –
אתה יודע טוב מאוד מהתקופה הקצרה שהיית באופוזיציה, אתה יודע טוב מאוד שככה אי-אפשר לנהל את הדיון.
כבוד השר צריך להקשיב לדובר.
לא, אי-אפשר לנהל דיון כשהשר לא מקשיב.
לא, כבוד היושב-ראש, צריך להפסיק את הדיון הזה.
אני מציעה, מאחר שהקואליציה החליטה להקריב – – – במליאת הכנסת, שלפחות, אם כבר נמצא פה סגן השר, נעשה דיון תקציבי. יש לנו הזדמנות – – –
לא, דיון תקציבי. יש שאלות רציניות מאוד על התקציב שאפשר לשאול, ואולי אתה תוכל לענות. אפשר גם להפנות שאלות לשר התחבורה?
אנחנו כבר יושבים כאן, אין פה אף אחד, ריק פה לחלוטין – – –
ריק פה לחלוטין. זה מביך. כל אדם שיסתכל עכשיו על מליאת הכנסת יתבייש באיך שנראית הכנסת. אז לפחות בוא נעשה דיון. זה לא אשמתך, חלילה.
נשתמש בהזדמנות הזאת כדי לפחות לייצר תוכן.
יש כמה שאלות חשובות על התקציב שאני – – –
אז בואו נקיים דיון. אני לא מבינה, הממשלה רוצה שככה הכנסת תיראה תמיד, הבנתי. שלא יתקיימו פה דיונים. אני חושבת שלא יכול להיות שאנחנו נסכים לזה.
סגן השר יכול לכבד את המליאה ולהשיב פה על שאלות ולגרום לכך שתהיה שעת שאלות למשרד האוצר; להשיב על שאלות לגבי חוק ההסדרים ותקציב המדינה.
למה אין לו הגבלת זמן במקרה הזה ספציפית? מה זה המקרה הזה ספציפית? זה יכול להימשך כמה זמן שהוא רוצה?
לא, כי פיליבסטר שאנחנו עושים, אז הם הולכים לוועדת הכנסת ומוציאים סעיף 98 ומפסיקים לנו את הפיליבסטר.
היא רוצה לחטוף פיליבסטר לאופוזיציה, היא עושה את זה יפה – –
– – באמצעות שימוש בסעיף אנטי-דמוקרטי בתקנון.
תודה. כבוד היושבת-ראש, כנסת נכבדה, בממשלה הזו מככבים כמה וכמה שרים שהבטיחו להילחם למען השקופים. אחד מהם לפחות, שר הנגב והגליל, שר הפריפריה, דרעי, ממש ביסס על זה את הקמפיין שלו. אז רציתי לבוא לכאן ולספר לכם מי הם אותם אזרחים שקופים. שקופים הם אנשים כמו מירי יציב שגרה בצפון – אישה צעירה – שאחד מבניה חולה, אבל הטיפול שהוא זקוק לו יכול להינתן אך ורק בבית-חולים תל-השומר. לפעמים הם צריכים להגיע לשם פעמיים בשבוע. עשרות-אלפי קילומטרים שהם מבלים על הכבישים. לא יכולים להגיע לעבודה, בגלל שאין טיפול רפואי לילד שלהם באזור שבו הם גרים. שלוש שעות וארבע שעות נסיעה, לפחות, בכל פעם כדי לקבל טיפול רפואי. שקופים זה אנשים כמו ללי גרציה, שגרה בקיבוץ דפנה, שאמרה לי רק לפני כמה ימים: בשביל להיות בריאה, אני חייבת לעזוב את הבית ולעבור למרכז, כי אין הקרנות בצפון. הנסיעות למרכז פשוט קורעות לי את הגוף. ללי גילתה את הסרטן האלים שמשתולל בגופה אחרי חצי שנה, באיחור, כי לא היה תור בצפון לראות רופא. שקופים זה אנשים כמו משה דדוש. חקלאי, שגר בגורן. משפחה של חקלאים: האחים שלו בחקלאות, ההורים שלו בחקלאות, הוא פשוט נולד לעבודה הזאת. אבל התוצרת שלו יושבת במקררים. המדינה החליטה להביא סחורה ממדינות אחרות, הורידה מכסים, לא נתנה לו תמיכה, והוא פשוט קורס. אין לו שמץ של מושג איך תיראה השנה הבאה, איך תיראה השנה שאחריה, איך ייראו החיים, איזה ביטחון יהיה בחיים האלה. אלה השקופים. שקופים זה אנשים כמו מאיסה, שגרה בכפר בגליל. יש לה תואר בחינוך, תעודת הוראה, אבל כבר שמונה שנים היא לא מצליחה למצוא עבודה במקצוע שבו היא הוכשרה ושעליו היא חלמה. עכשיו היא כבר הבינה שצריך לחפש בדברים אחרים, שהחלום הזה לא ימומש. שקופים זה סטודנטים כמו עוז ומעין וירון, שפגשתי ממש עכשיו במכללת תל-חי. הם מגיעים למכללה בטרמפים כבר שנים, כי למרות שאחרי מאבק הגיעו אוטובוסים למכללה, לא הצליחו לסדר שהאוטובוסים יגיעו בשעות שבהן סטודנטים הולכים ללמוד, אז אי-אפשר להשתמש בהם. יש תור ארוך מחוץ למכללה כדי למצוא טרמפים להגיע הביתה, ועוד שנייה, כשהם יסיימו את הלימודים, הם גם יתחילו את המאבק על לחפש עבודה שלא במלצרות או בשמירה, איפה שהם עובדים היום. והם יודעים שכמו רוב החברים שלהם, אחרי כמה שנים הם עלולים גם להתייאש ולחזור למרכז. אלה השקופים. שקופים זה אזרחים טובים, ישראלים – –
– – שרוצים לגור בצפון, אבל משום מה כל מה שהם מקבלים מהממשלה זה רק הבטחות. אני מבקשת ממך רק עוד רגע, כבוד היושבת-ראש. רק הבטחות. קיבלו הבטחה ל-18 מיליארד שקלים לפני שנתיים, אבל אפס שקלים נמצאים בתקציב. אפס. התקציב הזה – שהוא לא רק תקציב לשנתיים, הוא תקציב שיכול עכשיו להיגרר לארבע שנים, כי באמצע יהיו בחירות – ואפס שקלים לצפון. ביקשתי את תוכניות העבודה של תוכנית הצפון. עדיין לא הצלחתי לקבל אותן. רק אחרי שקיימנו דיון בוועדה, סוף-סוף התקיימה ישיבה בממשלה והתחילו להתניע, אבל מה עם התוכנית?
אני רק אסיים ואומר לך, ממש במשפט אחרון: ההשקעה בתושבי הצפון במשך שנים הייתה פחותה בהרבה מהנדרש – בבריאות, ברווחה, בחינוך, בתעסוקה. פחותה מהנדרש. זה לא שהתושבים האלה מבקשים יותר ממה שמגיע להם; הם מתחננים עכשיו למינימום, למה שהם זכאים לו בזכות.
אלה כספי המסים גם שלהם, 20% מתושבי המדינה, ומגיע להם לקבל את זה כמו כל אחד אחר. לא יכול להיות שהתנאים והזכויות שלהם ייזרקו ככה לפח.
אני קוראת לממשלת השקופים להתחיל לדאוג לשקופים באמת.
מצטערת, אלה נושאים רציניים, וצריך להקדיש להם את הזמן הראוי להם. תודה.
אל תקרא – – – אלימות נגד חיילי צה"ל – – –
תקרא לאנשים שלך שלא להפעיל אלימות על חיילי צה"ל.
תודה רבה, כבוד היושבת-ראש. אם רק יהיה אפשר לדבר פה – אני לא אוכל לשמוע את עצמי.
מאחר שאין שר במליאה, אז אין גם מגבלת זמן.
לא, סליחה. השר לא אמור להתחבא במליאה. הוא אמור לשבת כאן, בכיסא שלו, ולהקשיב לנאומים. אני מבקשת שזה לא יילקח מהזמן שלי.
אי-אפשר לראות אותו אפילו. יושב שם ומפטפט בצד כדי לא להתייחס. בשביל מה יש שר במליאה?
אנחנו פה בשביל הצחוקים? אנחנו פה בשביל לקיים דיונים.
אני מבקשת גם את הזמן שלי בחזרה, כבוד היושבת-ראש, ושהשר יתכבד להשתתף בדיון.
כבוד היושבת-ראש – תוסיפי לי בבקשה את כל הזמן שלי, כי כבר עברה דקה וחצי.
ואני מבקשת שהשר יהיה כאן, כי ככה לא אמורה להתנהל כנסת.
אני אתחיל. תראי, כבוד היושבת-ראש, כנסת נכבדה, אני הגשתי שאילתה דחופה כדי לקבל מענה לשאלה שאני חושבת שכולם פה צריכים לשאול את עצמם עכשיו, וזה: מהו הסכם ניגוד הענייניים שעליו חתום ראש הממשלה המכהן גם בכמה תפקידים אחרים? השאילתה הדחופה שלי לא התקבלה משום מה. הכנסת לא חשבה שמדובר בנושא דחוף. את העובדה שראש הממשלה, לפי הפרסומים, לפי החשד, מכפיף גם את האינטרס הביטחוני של המדינה לאינטרסים הפרטיים שלו ושל מקורביו – משום מה הכנסת בחרה שלא לדון בשאלה הזאת, ושלא לדרוש מראש הממשלה תשובות על הסוגיה הזאת. פניתי גם ליועץ המשפטי לממשלה, אבל מה? היועץ המשפטי לממשלה מקורב בעצמו לראש הממשלה. מינוי אישי של ראש הממשלה, שהדבר האחראי שהיה צריך לעשות כאיש מקצוע רציני ומוכשר זה להסיר את ידיו מכל נגיעה בענייניו של נתניהו, מאחר שהוא מינוי של ראש הממשלה ומקורב אליו. מפליא ביותר שהכנסת מסוגלת לעבור לסדר-היום על העניין הזה. הפרטים שחשף ממש הערב – פרטים נוספים שחשף – העיתונאי רביב דרוקר בערוץ 10 מגלים גם שעורך-הדין, פרקליטו הפרטי של ראש הממשלה, דוד שמרון, בן דודו, גם שיקר לגבי ניגוד העניינים הזה, ועל כן הכנסת חייבת לראות את הסכם ניגוד העניינים שעליו חתום נתניהו באופן מיידי. לא יכול להיות שהדבר הזה ימשיך להסתתר בכספת, במקום שהציבור יראה מה הם באמת האינטרסים של ראש הממשלה, ואיך ייתכן שהאינטרסים האלה עלו, התעלו, על הצרכים הביטחוניים של מדינת ישראל. כל יום שאנחנו ממשיכים להתנהל כאילו שום דבר לא קרה, ביטחון ישראל נמצא בסכנה. כי כשאינטרסים פרטיים של האדם שנמצא בשלטון הם אלה שקובעים מה יהיה פה, לא רק כלכלית – עם כל סיפורי השחיתות שאנחנו חושפים ורואים אותם יום-יום – גם ביטחונית, הדבר הזה מסכן את כולנו. שמענו בשנים האחרונות כל פעם תירוצים למה הם לא מצליחים למגן את היישובים בעוטף-עזה, למה מפחיתים להם כל הזמן את השמירה ואת האבטחה, למה לא הצליחו להתמודד עם המנהרות בזמן. הכול כי אין כסף. אין מספיק תקציב. אבל אופס, מיליארדי שקלים בשביל העניינים הפרטיים של ראש הממשלה ושל הפרקליט שלו – מסתבר שיש. ביטחון המדינה נמצא בסכנה בגלל האינטרסים שלו. ראש הממשלה נמצא היום, ובטח יהיו פה אנשים שירצו לברך אותו על כך שהוא הפך להיות ראש הממשלה שמכהן בשלטון – – –
– – – שמכהן בשלטון הכי הרבה זמן, יותר זמן מבן-גוריון.
בן-גוריון בזמן שכיהן בשלטון הקים מדינה. ראש הממשלה נתניהו עסוק בלפרק את המדינה – –
– – בלפרק את שלטון החוק – –
– – בלפרק את הדמוקרטיה – –
– – בלפרק ולחסל את כל שומרי הסף, את התקשורת, ולפגוע גם בביטחונם של אזרחי ישראל. אסור לעבור על הדבר הזה בשתיקה.
הכנסת מוכרחה לדון בסוגיה הזאת עד הסוף, עד שתתגלה האמת, כדי לשמור על ביטחון ישראל. תודה.
תודה, כבוד היושבת-ראש. מי שמפחד להיחקר, כנראה יש לו מה להסתיר. אנשים נקיים לא מפחדים מחקירה ולא מפחדים מחשיפת האמת. אני פונה אליכם כאן, חברי וחברות הכנסת. חברי הקואליציה קיבלו הוראה להצביע נגד ההצעה שמונחת כאן על השולחן להקמת ועדת חקירה פרלמנטרית, אבל אני מבקשת לפנות אל השכל הישר שלכם; יותר מזה, אני מבקשת לפנות את המוסר שלכם. כשראש הממשלה חותם על עסקה ביטחונית מהגדולות ביותר שהיו פה מאז קום המדינה, ועולה חשד משמעותי שהעסקה הזאת, לא רק שלא נדרשה, לא רק שהצבא אמר שלא צריך אותה, לא רק ששר הביטחון אמר שלא צריך אותה, לא רק שאף אחד לא הסכים אתה, אלא היא בעצם נועדה אולי לשרת את מקורבו של ראש הממשלה, את בן-דודו, את עורך-דינו; שכל העסקה הזו נעטפה בשקרים ובהסתרות, בסילופי מידע, בהמצאות, הן מצד ראש הממשלה והן מצד עורך-הדין שלו, הדובר שלו; כשבכל שעה מסתבר שקר נוסף שהשניים האלה סיפרו – האם ייתכן שהכנסת תחליט שלא לחקור את הפרשה הזאת, שהיא תסיר את החקירה מהשולחן? צריך לדבר על המחיר של העסקה הזאת, חברים, מחיר של מיליארדים, שנתניהו חתם עליו בשמנו, מיליארדים שלא יגיעו להתמודדות עם האתגרים הביטחוניים המרכזיים של מדינת ישראל; מיליארדים שלא יגיעו לאבטחת יישובי עוטף-עזה, שכל הזמן מספרים לנו שאין מספיק תקציב כדי לאבטח אותם, כדי לפתור אחת ולתמיד את בעיית המנהרות; מיליארדים שלא יגיעו לפיתוחים בסייבר; מיליארדים שלא יגיעו לאבטחת הגזרה הצפונית; מיליארדי שקלים שבגלל שהם לא יושקעו במטרות הנכונות, שצה"ל, שמשרד הביטחון, שכל אנשי המקצוע דורשים אותן, כי הם הלכו לאיזו עסקה חמדנית-אינטרסנטית של ראש הממשלה וחבריו – כך ייפגע ביטחון ישראל. בגרמניה כבר חוקרים את הפרשה הזאת, בכל העולם. הסתכלתם בעיתונים? בכל העולם מסתכלים על הפרשה הזאת, ונראה כאילו מדובר במדינת עולם שלישי, שבה יושב לו השליט ומעביר כספים מביטחון המדינה אל חבריו ומקורביו. יותר מזה, מהפרסומים נראה שבכלל אולי לישראל אין צרכים ביטחוניים כל כך מורכבים, אם הביטחון שלנו יכול לשמש ככלי פוליטי ציני לפיטום של מקורבי ראש הממשלה. האם ייתכן שהכנסת לא תבדוק את זה לעומק? האם ייתכן שהכנסת פשוט תעבור לסדר-היום על עסקה שפוגעת בביטחון המדינה? האם ייתכן שהכנסת תשרת את האינטרסים הקטנים של נתניהו במקום את האינטרסים של אזרחי ישראל? ואני מבקשת מכם היום להכריע, כי מי שמפחד לחקור ולהיחקר, יש סיבה לכך שהוא מפחד, כנראה יש לו מה להסתיר. האם אתם יודעים, אגב, כמה ועדות חקירה פרלמנטריות הוקמו מאז קום המדינה? 25. ומיהו ראש הממשלה שמכהן הכי הרבה שנים ברצף? בנימין נתניהו. וכמה ועדות חקירה הוקמו מאז שבנימין נתניהו ראש הממשלה? אפס. ראש הממשלה מפחד מוועדות חקירה. ראש הממשלה מפחד מוועדות חקירה, ראש הממשלה מפחד שיבדקו אותו. עוד לא נראה דבר כזה במדינת ישראל, ראש ממשלה שהעיסוק המרכזי שלו הוא לא באינטרס של אזרחי ישראל,  אלא באינטרסים שלו עצמו – להישאר בשלטון. ובשביל מה להישאר בשלטון? כדי להישאר עוד בשלטון, ועוד ועוד ועוד. מה לגבי אזרחי ישראל? מה לגבי אזרחי ישראל העניים? מה לגבי הקשישים? מה לגבי הנכים? מה לגבי תושבי הגליל והגולן והנגב? מה לגבי הילדים של כולנו? זה כלום, זה ממנו והלאה. זה לא מעניין את ראש הממשלה. הדבר היחידי שמעניין זה שלטון, בלי שום מטרה פרט להישארות בשלטון. וכדי להישאר בשלטון לנצח, ביבי עוסק באובססיביות במינוי מקורביו לעמדות מפתח, בסילוק – בחיסול – כל שומרי הסף שעלולים לפתוח את הפה; באיום על מועמדים לכל משרה, אפילו משרות ביטחוניות, שהם חייבים לעשות את דבריו, גם כשזה יהיה נגד צו מצפונם ונגד האחריות המקצועית שלהם. זה נתניהו, שמינה את הפרקליט שלו להיות היועץ המשפטי הקודם ואת מזכיר הממשלה שלו, אדם שעבד תחתיו, קיבל הוראות ממנו, להיות היועץ המשפטי לממשלה הנוכחי. זהו נתניהו, שגרם לפיטוריו של שר ביטחון הגון ומקצועי כדי שאף אחד לא יוכל לעצור את השחיתות שלו. זה נתניהו, שמאיים וממציא שקרים על עיתונאים במדינת ישראל שמעזים לחשוף את האמת על מעשיו, שמכריז מלחמה על התקשורת החופשית כי היא לא מוכנה לקבל ממנו הוראות ופקודות. זה נתניהו, שכדי לחתום על עסקת הגז – אתם זוכרים? – על משאבי הטבע של מדינת ישראל, הוא פירק – הוא חיסל – כל גוף וכל רשות שעלולה הייתה לתת חוות דעת אחרת ולהתנגד לאינטרסים של הטייקונים חבריו, ששומרים עליו בשלטון, והחליף את כל שומרי הסף האלה, את כל אנשי המקצוע שלא התאימו לו, במי שיהיה מוכן לדקלם את העמדה שלו ולחתום בשמנו על העסקה. זה נתניהו, שפוגע בלי סוף ביחסי החוץ של מדינת ישראל בשביל קומץ פורעי חוק שיושבים במרכז הליכוד. זה נתניהו, שפוגע בשלטון החוק ובבית-המשפט העליון בשביל שאף אחד לא יחסום את החברים שלו מלעשות ככל העולה על רוחם, גם באדמות פרטיות שאינן שלהם, גם בחוקיה הבסיסיים היסודיים ביותר של מדינת ישראל. זהו ראש הממשלה, שמכריז מלחמה, מגובה בסוללה של עורכי-דין, על אזרח פרטי מחוסר עבודה שכתב נגדו סטטוס בפייסבוק, למען השם. וזהו ראש הממשלה, שמסית ומשקר וממציא על כל אזרח שלא מסכים עם דעתו, על כל מי שמעז להשמיע ביקורת. ועכשיו – צעד אחד רחוק מדי. ראש הממשלה חותם על אחת העסקאות הגדולות ביותר בביטחון המדינה, בלי שאף אחד במערכת הביטחון מסכים לה, כדי לסדר עוד קצת תשלומים ומתנות לחבריו. חשבו לעצמכם מהי מידת הסיכון – הסיכון לביטחון המדינה – אם יתגלה שהפרשה הזאת, שהפרסומים נכונים. תחשבו מה מעולל ראש הממשלה הזה לביטחון המדינה אם כך הוא מקבל את החלטותיו. לא אסטרטגיה, לא חזון, לא הצרכים של אזרחי ישראל. הצרכים האישיים שלו. מושחת ופחדן, מסית ופוגע בביטחון המדינה. הפרשה הזאת חייבת להיחקר, ומי שמפחד מחקירה כנראה יש לו מה להסתיר. ראש הממשלה כנראה שכח, אבל הוא אמור לשרת את המדינה, ולא המדינה משרתת אותו. ראש הממשלה אמור לשרת את אזרחי ישראל, ולא הם – לא אנחנו – העבדים שלו ושל האינטרסים שלו. אני מבקשת מכם, חברי, גם חברי בקואליציה, אל תפחדו, תעשו את הדבר הנכון. אנחנו מוכרחים לחקור את האמת. תודה.
אז איך אתה לא מתבייש – – –
אם הכול נכון, למה אתה – – –
תודה רבה. אני שמחה וגאה להציג ולראות את החוק הזה – שהגשנו, חבר הכנסת פולקמן ואני, כבר לפני קרוב לשנתיים – מגיע סוף-סוף כהצעת חוק ממשלתית לקריאה ראשונה, ואני מקווה שההצעה הזו מעכשיו תזורז כדי להגיע לקריאה שלישית ולהצליח להציל 2 מיליון שוכרות ושוכרי דירות, שחיים היום בג'ונגל מוחלט בשוק השכירות. מי הם אותם שוכרי הדירות? שוכרי הדירות האלה הם בני ובנות הדור שלי, אנשים צעירים שהרעיון של רכישת דירה כל כך מופרך כבר ונחשב כפנטזיה בעינינו, שאנחנו יכולים לדמיין את חיינו אך ורק בשוק השכירות, לפחות לעשור או לשני העשורים הקרובים. ככה חי דור שלם בישראל. דור שלם בישראל שכפוף לחוזים בלתי אפשריים; שנדרש לפעמים לשלם על תיקונים שנעשו בבנייה מלפני 70 שנה; שנדרש לשלם ערבויות של עשרות-אלפי שקלים, שאין לו מאיפה לקחת, שרואה את הצ'קים שנתן כביטחון לא חוזרים אליו, שרואה את שכר הדירה שלו עולה – נוסק – מדי שנה, מבלי שיהיה שום ביטחון במקום שבו הוא גר. אלה צעירים מכל הארץ – מבאר-שבע ומחיפה, מירושלים, משדרות. אבל אלה לא רק צעירים, אלה גם אנשים קשישים שחיים מקצבה של 2,000 שקל בקושי, ורואים את שכר הדירה שלהם מוקפץ ואין להם לאן לעבור לגור ואז הם נזרקים לחפש חברים, לחפש קרובי משפחה שילינו אותם, במקום שתהיה להם דירה נורמלית לשבת בה, לישון בה. ואלה לא רק הקשישים והצעירים, אלה גם אימהות חד-הוריות שמקבלות סיוע מהמדינה בשכר דירה, או בכלל זכאים לסיוע בשכר דירה – עולים חדשים, משפחות מעוטות יכולות. יש 156,000 משקי-בית כאלה, שמקבלים סיוע בשכר דירה מהמדינה, והם כולם חיים בשוק השכירות, אבל ממשיכים להעלות להם את שכר הדירה, ואותם בעלי דירות פרטיים מקבלים את הכסף שהמדינה מסבסדת להם, ומחירי השכירות ממשיכים לעלות. והם מתגלגלים מבית לבית או לפעמים גם לרחוב. ושוכרי הדירות האלה הם הילדים שלכם, מי מכם שיש לכם דירה בבעלותכם, חברי הכנסת, והם יכולים להיות ההורים שלכם. הם 2 מיליון אזרחים בישראל. החוק הזה נועד לעשות היסטוריה, המטרה שלו היא להכניס כללים בסיסיים לשוק פרוץ לחלוטין. עבדו על החוק הזה כל כך הרבה אנשים; חצי מיליון ישראלים שיצאו לרחובות בשביל לתקן את שוק הדיור במחאה החברתית עבדו על החוק הזה, ועד שוכרי הדירות, אלפי שוכרי דירות שהתקבצו מכל הארץ – –
– – ושותפתנו היקרה למחאה דפני ליף, שהובילה אותם בכל הארץ, וניסו ושיפרו ועזרו בטיוטת החוק הזה, כדי לעשות אותה טובה יותר.
שנייה, בבקשה. עבדו על החוק הזה חברי מועצות ברשויות מקומיות – בעיריית תל-אביב, בירושלים ובבאר-שבע – –
אני מייד אסיים, בבקשה, חבר הכנסת בצלאל סמוטריץ – –
– – זה חוק שאני עובדת עליו כבר שלוש שנים, אז תן לי בבקשה עוד חצי דקה מזמנה של הכנסת, אני בטוחה שאפשר – –
– – עשיתם כבר דברים יותר גדולים מזה – –
– – ונלחמים על החוק הזה 2 מיליון ישראלים כבר הרבה מאוד זמן. אנחנו הסכמנו, חבר הכנסת פולקמן ואני, לפשרה מול משרד המשפטים, שמכניסה מתוך החוק הזה בעצם את שני הסעיפים החשובים שבו, אבל משמיטה את הסעיף השלישי והוא הפיקוח על מחירים. אני רוצה לבקש פה, לפנות לשר האוצר כחלון וגם לשר השיכון גלנט בבקשה נוספת בעניין החוק, כי אנחנו עכשיו ניכנס לעבודה בוועדה ונוכל גם לעשות בה שיפורים ותיקונים. אם השר כחלון רוצה להעביר את מס דירה שלישית למשל – –
– – שמעלה מחירי שכירות – אם היה מגיע חוק מס דירה שלישית לצד פיקוח נורמלי על שכר הדירה, כמו שנהוג בכל העולם, וחוזי שכירות הוגנים לפרקי זמן של חמש או שש שנים, היינו מצליחים לייצב את מחירי השכירות ולהשפיע לטובה גם על הורדת המחירים בשוק הפרטי.
אפשר לעשות פה מהלך היסטורי אמיתי. אנחנו כבר עושים פה התקדמות אדירה, ואנחנו יכולים לקחת את זה עוד כמה צעדים קדימה ולהביא ל-2 מיליון ישראלים קצת שלווה בחיים שלהם. תודה.
טוב, אנחנו לא שוכרי דירות בעמונה.
ראש הממשלה, כל עוד אתה כאן אולי תואיל ותענה לנו כאן, לאזרחי ישראל, מה קרה לתוכנית הצפון. איך יכול להיות שאנחנו היום, ערב ההצבעה על התקציב, ושקל אחד מההבטחות, שקל אחד מההבטחה – –
– – שאתם הבטחתם בקולכם, שאתה הבטחת והתחייבת עליו בהחלטת ממשלה ובמסיבות עיתונאים – שקל אחד לא נכנס לתקציב. אחד. הכנסת מצביעה היום על תקציב שאין בו תוכנית לצפון – –
– – אין בו שקל אחד לצפון. הכנסת מצביעה היום על תקציב שאין בו שקל אחד לתוכנית לצמצום הפערים ולמגזר הערבי. הכנסת מצביעה על תקציב שאין בו שקל אחד לתוכנית ליוצאי אתיופיה. לתוכנית למלחמה בעוני. כולן תוכניות שאתה, ראש הממשלה, הבטחת, שאתה עמדת מאחורי מיקרופון והבטחת לציבור הישראלי תוכניות שהיו צריכות להיכנס לתקציב הזה והן אינן, אפילו לא שקל אחד. מה חושב ראש הממשלה? הוא חושב שהציבור מטומטם? הוא חושב שהציבור לא רואה? הוא חושב שהציבור לא רואה איך בשביל 40 משפחות בעמונה הופכים את העולם? עושים ישיבת ממשלה, אין-ספור ישיבות ממשלה, מקצצים 3 מיליארד שקלים בתקציבים חברתיים, 3 מיליארד שקלים, כדי להכניס את זה לתקציב המדינה, את עמונה, את הפיצוי. 3 מיליון שקלים למשפחה, אבל התוכנית של הצפון לא נמצאת בתקציב? 18 מיליארד שקלים שהובטחו לצפון ואין שקל בתקציב? אתם לא מתביישים?
חברי הקואליציה, אני יודעת, אני יודעת שיש ביניכם רבים שאכפת להם, מאוד אכפת להם. אתם נכנסתם לכנסת עם רצון אמיתי לעזור – –
– – ואיך יכול להיות שאתם כרגע לא משמיעים קול זעקה, שאתם לא באים ואומרים: אנחנו על התקציב הזה לא נצביע בלי הצפון? לא, לא מדובר בסתם הבטחות סרק, אנחנו לא נצביע עד שלא נראה שקל לשקל, שחור על גבי לבן, בתוך נייר התקציב.
חברים, היום מתקיימת ההצבעה. הערב ועדת הכספים תתכנס להצביע על הצעת חוק התקציב, החוק החשוב ביותר שהכנסת מעבירה. החוזה בין המדינה לבין אזרחיה, החוזה שדן בכספי המסים שכולנו עובדים כל כך קשה בשבילם. אבל אותם כספים שצריכים להגיע למעמד הביניים, לשירותי הבריאות והרווחה, להציל אנשים ממוות ומחולי, לשפר את המצב של החברה הישראלית, להגן על העניים, שמספרם הולך וגדל משנה לשנה, להגן על ניצולי השואה ועל הקשישים ועל כך שלכל ילד תהיה זכות לחינוך הוגן – הרי בשביל זה יש לנו מדינה, כדי לדאוג אחד לאחר, כדי לדאוג לעתיד של כולנו כאן ביחד. אבל במקום זה, כל מה שאנחנו שומעים – –
– – זה ספינים מהבוקר עד הערב, ושקל אחד, אדוני היושב-ראש, שקל אחד מההבטחות האלה כרגע עוד לא בתקציב שאנחנו אמורים להצביע עליו בעוד שעות מספר. ראש הממשלה, אני אשמח מאוד לשמוע את תשובתך על השאלות האלה. זה הדבר החשוב ביותר שיש לך להגיד היום לציבור הישראלי.
– – – לא היה דיון על התקציב גם לפני. חוק ההסדרים הוא חלק, אבל הוא לא הכול. התקציב – – –
– – – זה החוק החשוב ביותר שצריך לדון בו ואז אפשר כאילו – – –
להגיד "פייסבוק" – זה עידן שבו רוצים שקיפות, גם מה קורה לכספי ציבור.
אז הכנסת משדרת את זה. ברוך השם – – –
כמה זה חשוב שהכנסת משדרת את מה שקורה בוועדת הכספים, כמה זה חשוב. שהציבור ידע – – –
– – – שהוא יהיה נוכח בישיבה.
תראו מה זה, דיון על תקציב המדינה ושולחן הממשלה פשוט ריק. הממשלה מתביישת בתקציב המדינה? היא לא רוצה לבוא לפה ולדון בסדרי העדיפויות שהיא קבעה?
השר יושב ומדבר בטלפון בקצה האולם. אני לא רואה פה אף אחד יושב סביב שולחן הממשלה. אני חושבת שזה לא ראוי, בלשון המעטה, שממשלה לא יכולה לבוא ולדון בעוולות שהיא עושה לאזרחי ישראל בתקציב מדינה כל כך מצומצם, כל כך לא מתחשב בצרכים של החברה הישראלית.
אני שמחה שהצטרפת אלינו, אדוני השר.
אני רוצה לצטט לך משהו: אני מבין מה זה לאבד בית. אחרי בחירות 1999, בהתראה אפסית, פשוט סילקו אותי ואת משפחתי מהבית בבלפור. ככה, עם כל החפצים, פשוט נזרקנו לרחוב. נאלצנו ללכת ל"שרתון פלאזה". זו תחושה נוראית. ככה ראש הממשלה בנימין נתניהו. ככה הוא חושב. אדוני ראש הממשלה, אנשים רבים קראו את הכותרת הזאת הבוקר והגיבו בציניות, בצחוק, באיזו הערה שנונה. אני מצטערת, אבל עד כמה שאני מנסה, אותי זה לא מצחיק.
קראתי את זה וחשבתי על אוראל רחמים, בחור בן 21, נכה בכיסא גלגלים, שחי ברכב, בתוך אוטו, ברחובות ירושלים הקפואים, כי הוא לא זכאי לדיור ציבורי; חשבתי על מיטל כהן, אימא לשלושה ילדים שעברה 56 דירות בחייה בשכירות, כי היא לא הייתה זכאית לדיור ציבורי – היא פשוט עברה מדירה לדירה, ממי שאפשר לה להיכנס לדירה, מבלי שהיא יכולה לתת שום ערבות, וזרק אותה אחר כך מהבית; חשבתי על אמילי, גם היא אימא לילדים, שנאלצה לחזור ולצרוך סמים, כדי להיות זכאית לדיור ציבורי; חשבתי על חגית סיגאווי, שנאלצה לעקור את חמשת ילדיה מבית-ספר לבית-ספר, מעוד בית-ספר לעוד בית-ספר, במשך שבע שנים ו-16 דירות, כי לא היה לה שקל לשים על שכר דירה, וגם היא לא הייתה זכאית לדיור ציבור; וחשבתי גם על אישה שפגשתי, אני אקרא לה מ', שנאלצת לעבור אונס אלים על-ידי בעל-הבית כדי לשמור על הדירה שבה היא חיה עם ילדיה, כי היא פשוט לא עומדת בקריטריונים לדיור ציבורי. היא מקבלת סיוע מזערי מהמדינה, של כמה מאות שקלים בחודש, סבסוד שכר דירה, ואי-אפשר למצוא עם זה דירה נורמלית. חשבתי על 180,000 משפחות שהיו מתות לעבור איזה לילה כזה של חוויה נוראית ב"שרתון פלאזה" ולהרגיש קצת מהסבל שחש ראש הממשלה בנימין נתניהו כשלא נבחר בבחירות, ובמקום להגיע לביתו השני בקיסריה עבר איזה לילה בבית-מלון. חשבתי גם על 400 משפחות ממפוני גוש-קטיף, שכבר 11 שנה חיות בלי בית קבע. למרות שהממשלה השקיעה 13 מיליארד שקלים בסיוע להן, הכסף הזה נעלם ולא הגיע למשפחות. מישהו מבין שרי הממשלה עשה בו שימושים אחרים, אבל ממשלת נתניהו לא רוצה לבדוק. אני חייבת להגיד שהפנים של כל האנשים האלה שפגשתי – זה פשוט לא יוצא לי מהזיכרון, זה לא יוצא לי מהראש לשנייה בכל רגע שאנחנו כאן. בעיקר, שלשום, כשבוועדת הכספים חייבו אותנו להצביע על קיצוץ כל כך אכזרי של מיליארדי שקלים בשירותים חברתיים, כדי להעביר עוד כסף לדילים פוליטיים. ראש הממשלה הזה, אחרי הלילה הנורא שעבר ב"שרתון", קיצץ 30 מיליון שקלים מהסבסוד בעזרה בשכר דירה לאנשים שאמורים להיות זכאים לדיור ציבורי; 30 מיליון שקלים שנלקחו ממשפחות הדיור הציבורי בשביל שוחד פוליטי לחברי הכנסת מהקואליציה; 30 מיליון שקלים של אנשים. מה שזה אומר – אלפי משפחות עכשיו, יהיה להן פחות סיכוי לדירה. בלי דירה אי-אפשר. אי-אפשר. אי-אפשר למצוא עבודה כשאין לך דירה קבועה, אי-אפשר לשקם את החיים שלך, אי-אפשר לדאוג שהדור הבא, הילדים שלך, יוכלו יום אחד לצאת ממעגל העוני, ושתהיה להם אולי דירה. אי-אפשר, אי-אפשר לעשות את זה בלי קורת גג. אין דרך לעשות את זה. תנסו אתם למצוא עבודה כשאתם חיים ברחוב. תנסו אתם לשמור על הילדים שלכם באיזה מעגל חברתי או במעגל של סיוע כשאתם חיים אתם ברחוב, כשאתם נזרקים ממקום למקום פעם בכמה חודשים, כשאין לכם איפה להיות. 30 מיליון שקלים מהסכום הזה קוצצו. זימנתי את המשרדים לוועדת השקיפות לפני כמה שבועות כדי לדון בתקציב שלהם, והם אמרו לי שהסיוע שהם נותנים בשכר דירה הוא מן הסתם לא סיוע מספק, זה רק כמה מאות שקלים למשפחה, אי-אפשר לשכור בזה דירה. זה בגלל שאין דיור ציבורי. אבל זה לא שהממשלה חושבת כמה סיוע צריך; הממשלה פשוט זורקת איזה סכום אקראי של כסף אחרי שהיא מקצצת את היתר בשביל כל ההסכמים הפוליטיים הביזיוניים האלה, ותסתדרו. אפילו המשרדים אומרים שזה פשוט לא מספיק. 30 מיליון שקלים שמקוצצים מהדיור הציבורי בשביל שוחד פוליטי, שאולי יאפשר לראש הממשלה לבלות עוד כמה שנים בבית בבלפור, כנראה בעקבות הלילה הטראומטי שהוא עבר ב"שרתון פלאזה". תתביישו. תודה.
תודה. אני קראתי את התקציב הזה מכריכה לכריכה, ואני לא מבינה איך אתם קוראים לו תקציב מדינה. זה לא תקציב של מדינת ישראל. זה תקציב אולי של מדינת קיסריה. זה תקציב בלי עניים. זה תקציב בלי פריפריה. זה תקציב שאין בו שקל ממה שהובטח לצפון. זה תקציב שאין בו שקל ממה שהובטח למלחמה בעוני. תקציב שאין בו שקל ממה שהובטח בשביל יוצאי אתיופיה ובשביל צמצום פערים למגזר הערבי. שקל. הבטחות יש, אבל פה בספר התקציב הן לא נמצאות. הן פשוט לא קיימות. אתם רוצים שאתן לכם דוגמה? קחו סעיף אחד קטן, הדיור הציבורי. 30 מיליון שקלים שאתם קיצצתם עכשיו מאנשים שמקבלים סיוע בשכר דירה. כלום, גרושים, מאות שקלים בחודש הם אמורים לקבל בשביל דירה, בשביל קורת גג, שאתה הם יוכלו אולי גם להשיג עבודה נורמלית, לעזור לילדים שלהם להיחלץ ממעגל העוני.
אדוני ראש הממשלה, בבקשה תישאר באולם כדי שנוכל לקבל את תשובותיך על השאלות האלה. אתה יודע מה זה 30 מיליון שקלים? 30 מיליון שקלים – רק במושגים שאתם מכירים – זה כמו 87 שנים ב"שרתון פלאזה", אדוני ראש הממשלה. 87 שנים, לילה-לילה, ב"שרתון פלאזה". זה 30 מיליון שקלים שקיצצתם בדיור הציבורי. שר החינוך, אתה יודע מה זה 30 מיליון שקלים?
זה פחות מחמישית ממה שאתם נתתם במתנה ל-40 משפחות שעברו על החוק בעמונה. 3 מיליון שקלים למשפחה, בזמן ש-30 מיליון שקלים אתם קיצצתם למשפחות שאין להן בית, שרוצות דיור ציבורי כדי שהן יוכלו לחיות, כדי להוציא את ילדיהן ממעגל העוני.
30 מיליון שקלים, דוד ביטן, זה פחות ממה שאתה הוצאת בכל מיני דילים קואליציוניים בשביל הקופה הפרטית שלך. 30 מיליון שקלים שלקחתם מאנשים שרק רוצים מקום לגור בו, כדי שאולי יהיה להם עתיד במדינה הזאת. ולא תכננתם, אפילו לא חשבתם לרגע מה יהיה אתם. איך ייראה העתיד שלנו במדינה שיש בה 2.3 מיליון עניים – –
– – במדינה שבה האחריות החברתית הבסיסית שלנו הולכת ודועכת.
לא תכננתם פה תקציב למדינה; תכננתם פה תקציב לפוליטיקאים, לקומבינות.
תודה, כבוד היושב-ראש. על רקע הפגיעה המתמשכת בשכר המורים והמורות, שכמעט הביאה לשביתה השבוע, שנמנעה במאמצים של משרד החינוך – ושלא בצדק, אני חייבת לומר – אבקש לשאול: מדוע היקף הבעיה ומספר המורים ששכרם נפגע בחודשים האחרונים ובשנים האחרונות מוסתרים מעיני המורים והנהגת ארגון המורים וההסתדרות?
העובדה שנמנעה השביתה ולא ניתנה למורים אפשרות למחות על כך ששכרם נפגע במשך שנים, ובעיקר בחודשים האחרונים, בסכומים שלפעמים מגיעים גם לאלפי שקלים – בן-אדם מגיע לעבוד כל בוקר, אבל לא מקבל את השכר שלו בסוף החודש – –
– – מותר לו למחות, ואף ראוי שהוא יוכל למחות על העניין הזה. השאלה שאני מפנה אליך, שהפניתי אל שר החינוך נפתלי בנט, היא מדוע המידע מוסתר מעיני המורים. עד היום לא קיבלו המורים דיווח על כמה מהמשכורות האלה נפגעו, באיזה סכומים, לאורך כמה זמן, ומה המשרד מתכוון לעשות בעניין. תודה.
סומכת, בוודאי. תראה, דיברת, כבוד סגן השר, על כך שאתם פעלתם בשקיפות. אבל לא אמרת, גם לא כאן, למליאת הכנסת מה הם הנתונים שאותם ביקשתי מפורשות בשאילתה. ביקשתי לדעת מה הם המספרים, כמה מורים ומורות לא קיבלו את שכרם המלא בחודשים האחרונים – מאז תחילת שנת הלימודים, מה היקף הלנת השכר בשנים האחרונות. אם הכול שקוף, לא צריכה להיות שום בעיה שתספר לנו על כך, אבל לא נתת לנו את התשובה.
אני חייבת לומר – רק להוסיף דבר אחד: אני בטוחה, כבוד סגן השר, שאתה ראית הרבה מאוד תלושי שכר של מורים. תלוש שכר של מורה הוא מסמך כמעט בלתי ניתן להבנה. המורים הולכים לעבודה ולא יודעים כמה כסף הם מקבלים. עושים להם כבר שנים טעויות, לפעמים קטנות, של כמה עשרות שקלים, ולפעמים גדולות יותר, של כמה מאות שקלים, ואפילו אלפי שקלים, בתלושי השכר שלהם. הם פונים ומנסים לקבל תשובה ולא מקבלים תשובות על זה, וגם היום לא קיבלנו תשובה רצינית על זה. רק נאמר שיש שקיפות, אבל אין שקיפות – אין מספרים ואין נתונים.
ואחר כך, אדוני היושב-ראש – –
– – כשהולך שר החינוך וכותב בעמוד הפייסבוק שלו: איזה יופי שהצלחנו לעצור את השביתה, מה הוא אומר בעצם? איזו אחריות אתם לוקחים על המורים והמורות שמחנכים את הילדים שלנו? איזו אחריות זו לא לשלם להם משכורת ולדרוש שיבואו לעבודה?
תודה, כבוד היושבת-ראש, אני כמובן אצביע בעד החוק החשוב של חברת הכנסת מיכל רוזין. עליתי לכאן כדי להתייחס לדברים הקשים שאנחנו עדים להם ביום הקשה הזה. אם אזרחי ישראל תהו מהו החזון של ממשלת נתניהו-בנט, הנה הם מקבלים את התשובה. מספיק להסתכל על התמונות הקשות מהפינוי בעמונה ולהבין איך הנהגת הימין הקיצוני רואה את עתיד המדינה. זריקת אבנים על שוטרי ישראל – שוטרת אחת כבר נפצעה – זריקת אבנים על שוטרים מצד אזרחים ישראלים, הטחת חומרים מסוכנים על הלוחמים שלנו, יריקות על חיילי צה"ל, וזה לא קורה במקרה, זה לא קרה בלי הכנה. הזוועה הזאת מתרחשת אחרי חודשים ארוכים שהנהגת עמונה והמתנחלים הקיצוניים מודיעים בכל אמצעי התקשורת האפשריים שהולכת להיות אלימות, וקוראים לאלימות. אני לא יכולה לשכוח את הריאיון של אחת מתושבות עמונה, תמר נזרי, שאמרה ברדיו – השוותה בין חיילי צה"ל לבין נאצים והבטיחה שיהיו תמונות קשות מהפינוי, הקשות ביותר שאפשר לדמיין. וממשלת ישראל שותקת. ממשלת ישראל לא רק שיושבת בשקט ומאפשרת לחלק ממצביעיה – מיעוט קטן וזעום מבין מצביעיה, אנשים שלא מייצגים את רוב אזרחי ישראל – מאפשרת להם להמשיך עם האיומים האלה. היא גם מפצה אותם על האיומים האלה, 130 מיליון שקלים מכספם של אזרחי ישראל כפיצוי. פיצוי על הקריאה הזאת לאלימות נגד החיילים שלנו. פינוי של אנשים מביתם זה דבר כואב, זה דבר איום ונורא. בלתי נתפס. אבל אם עמונה תנצח, עם ישראל יפסיד. מדינת ישראל תפסיד. עמונה זו הפרת חוק, זו אלימות, זו משיחיות. המפעל שעמונה מייצגת ושהנהגת המתנחלים מנסה להוביל אותנו אליו הוא מפעל "סיפוחיסטן"; זאת לא מדינת ישראל, זו מדינת "סיפוחיסטן". זו אינה מדינה שהיא יהודית ודמוקרטית, זו מדינה שיש בה רוב פלסטיני ומיעוט יהודי. זו מדינה שאיננה החזון הציוני, זו מדינה שתוביל אותנו אל עבר אסון וטרור אין-סופי. זה מה שממשלת נתניהו עושה מתוך חולשה איומה וחוסר יכולת לבוא אל הקיצוניים ביותר ולהגיד להם: די, פה יש שלטון החוק ולא אנרכיה. אזרחי ישראל, חיילי ישראל, חיילי צבא הגנה לישראל, ממלאים פקודות, ובית-המשפט הוא בית-המשפט הישראלי שמפרש את החוק הישראלי. לא ייתכן שיהיו פה אזרחים סוג א' וכל היתר יהיו אזרחים סוג ב'.
לא ייתכן שיהיו פה אזרחים שמותר להם לעבור על החוק, שמותר להם לאיים על חיילי צה"ל, ובסוף עוד לקבל על זה פיצוי. איש לא יכול ולא רוצה להסתכל על תמונות כאלה של אנשים שמפונים מביתם – –
– – אבל תאמינו לי, חברים, הדבר הגרוע ביותר שעלול לקרות לנו זה שאנחנו ניגרר למדינת הסיפוח, מדינה שבה לא יהיה ביטחון ובסופו של דבר גם לא יהיה ישראל. אנחנו חייבים לשנות את המצב הזה, ועכשיו. תודה.
תודה רבה, גברתי היושבת-ראש, כנסת נכבדה, החוק שאני מעלה כאן עכשיו להצבעה, לא עולה בכנסת בפעם הראשונה. כבר עשרות פעמים ניסתה הכנסת לבקש דבר אחד פשוט מאוד מהממשלה – סליחה, גברתי, אבל אין פה – טלי, זה קשה לדבר כשאין פה הקשבה של חברי הכנסת.
כנסת נכבדה, הרבה מדובר פה בשבוע האחרון על חיזוק מעמדה של הכנסת. הוגשה הצעה לכנסת על-ידי השרה שקד והשר לוין בטענה שהכנסת היום לא מספיק משתמשת ביכולות שלה כגורם מפקח ועוסקת יתר על המידה בחקיקה – הפצצות בחקיקה, אלפי חוקים שמגיעים, וחלקם אולי לא מקצועיים מספיק או לא רציניים מספיק, ובסופו של דבר גם רובם לא עוברים ומעסיקים את הכנסת לשווא, ככה טוענים השרים. אבל חברים, לפני שאנחנו אומרים אם יש פה טירוף של חקיקה, צריך לומר האם הכנסת היום יכולה בכלל לעמוד במחויבות הבסיסית שלה לציבור. אזרחי ישראל זכאים לדעת מהן ההחלטות שמקבלים חברי הכנסת והשרים בשמם. אני מניחה שכולם פה מסכימים על האמירה הזאת. כל החלטה שמתקבלת כאן, כל החלטה שמתקבלת בשמו של הציבור, על כספו של הציבור, כספי המסים של אזרחי ישראל, ועל חוקים שמשפיעים על החיים פה, על היום-יום של החיים כאן בישראל – כל החלטה כזאת חייבת להיות מדווחת לציבור באופן שקוף וברור, ללא כל סייגים. אבל מה קורה כאן? בתוך הממשלה מתנהלת לה ועדת השרים לחקיקה כוועדה חסויה וסודית. כל הצעת חוק, מהצעות חוק חשובות מאין כמוהן, כמו הצמדת קצבת הנכות לשכר מינימום, ועד להצעות חוק שנועדו לדאוג ולהשוות את התקציבים שמגיעים לפריפריה הרחוקה ביותר ולדאוג לחולים, לדאוג לנכים, לדאוג לדיור ציבורי – כל הצעות החוק האלה, כדי לעבור, צריכות לעבור דרך ועדת השרים לחקיקה ולקבל את אישורה. וההחלטה של ועדת השרים לחקיקה היא ההחלטה האמיתית לגבי מה שיקרה או לא יקרה לחוק הזה; לא כאן בכנסת. המשחק שמתנהל כאן בכנסת הוא משחק מכור. ההצבעות שאתם עכשיו הולכים להצביע נכתבו לכם בדפים, בעמדות שקבעה ועדת השרים לחקיקה, וכל חבר כנסת בקואליציה נדרש להצביע לפי מה שקבעה ועדת השרים ולא לפי מה שהוא חושב ומאמין, ומאמין שטוב ביותר לציבור הישראלי. אבל מה שמחליטה ועדת השרים לחקיקה נמצא בחשכה מוחלטת. אין לציבור שום דרך לדעת מה הצביעו השרים, מה התנהל במהלך הדיון, מה היו הטיעונים בעד ונגד, אפילו לא כמה זמן הושקע בדיון כזה. לפעמים הצעות חוק שיכולות להציל נפשות זוכות לדיון עלוב של 20 שניות בלבד בוועדת שרים לחקיקה, ואף אחד לא יכול לדעת מה קרה ולמה החליטו בסופו של דבר להצביע נגד. שום דין-וחשבון לבוחר. אין טענה אחת רצינית שנשמעה כנגד החשיפה של הדברים האלה. כבר היום באופן וולונטרי יש שתי שרות שבוחרות כן לחשוף את ההצבעות שלהן – איילת שקד וגילה גמליאל. אבל מדוע, מדוע לא חושפים את ההצבעות של כל השרים שנמצאים בוועדה הזאת? מדוע לא חושפים את הפרוטוקולים של כל מה שקורה בוועדה הזאת, את העמדות המקצועיות של המשרדים? אני בספק בכלל אם יש עמדות מקצועיות כאלה. אני, כשניסיתי לקבל את העמדה המקצועית של המשרדים לגבי חלק מהצעות החוק שלי, לא הצלחתי להשיג אותה. כלומר מגיעה הצעת חוק, אומרת הממשלה לא, מכריחה את כל הקואליציה להצביע לפי ההחלטה העלומה הזאת, ואפילו לא מסבירים לציבור למה ההחלטה התקבלה? כל מה שאנחנו עושים פה בכנסת זה משחק מכור? ואתם רוצים את הדוגמה הבוטה ביותר למשחק המכור הזה? בבקשה. 65 חברי כנסת חתמו על הצעת החוק שאני מציגה בפניכם עכשיו – 65 חברי כנסת מתוך 93 חברי הכנסת המכהנים, כלומר חברי כנסת שאינם בתפקידים של שרים וסגני שרים. יותר משני-שלישים מחברי הכנסת מסכימים על הצעת החוק הזאת. האם עכשיו הקואליציה תאפשר לחברי הכנסת שחתמו מהקואליציה – יותר מעשרה חברי כנסת – להצביע לפי צו המוסר שלהם? הם חתמו על הצעת החוק הזאת, הם חלק מהיוזמים שלה, הם מסכימים לה, הם יודעים כמה שזה נכון, אבל השאלה אם פה הם יוכלו להצביע לפי מה שהם מאמינים בו – או לפי המשחק המכור שקובעת הממשלה. יותר מזה אני אגיד לכם, גם השרים שדיברתי אתם לפני שעלתה הצעת החוק אמרו לי ברובם המוחלט שהם בהסכמה מלאה לכך שצריך לחשוף את ההצבעות ואת הפרוטוקולים, אבל מה הם הצביעו כשזה יגיע לוועדת השרים – אי-אפשר לדעת. זה בחושך מוחלט. איך נבחרי ציבור מעזים להסתכל לציבור בעיניים ולא לספר לו לאילו החלטות הם הגיעו על חוקים שכל כך חשובים לציבור? איך? איך אפשר לעמוד ולא לתת להצעת חוק כל כך ברורה מאליה – אפילו לא היה צריך לחוקק אותה, היא הייתה צריכה כבר לבוא כיוזמה של הממשלה – איך אפשר לא לתת ולהצביע נגד ההצעה הזאת? איך תסבירו לציבור שאתם לא רוצים להסביר לו על הצעות חוק: שאין לכם תשובות בשבילו? שאין לכם טענות? שאין עמדות מקצועיות? מדברים פה השרים על כך שהכנסת צריכה להתחזק, וצריכה לחוקק פחות, ויותר רציני. בבקשה. כדי שהכנסת תוכל לעשות את עבודתה – ואני משקיעה הרבה מאוד מהזמן שלי כאן בפיקוח על עבודת הממשלה, וכשאני מגישה הצעות חוק אני עובדת עליהן בצורה הכי מקצועית ורצינית שאני יכולה, ומגישה הצעות חוק ספציפיות שמאוד חשובות, ולא הולכת ומגישה 500, 600, אלפי חוקים – לא, רק מה שבאמת חשוב ומצדיק את המאבק ואת העבודה הזאת. והרבה מהזמן אני משקיעה בפיקוח. אבל האם אפשר לפקח באמת על עבודת הממשלה? לא. כי הממשלה באופן עקבי לא מעבירה לחברי הכנסת תשובות על שאילתות שאנחנו שואלים. גם כשעומדים פה שרים – הם שולחים לרוב את סגני השרים, ולא עומדים פה ומתייצבים ועונים על שאלות של חברי הכנסת; בטח ובטח ראש הממשלה, שמתחמק מלענות על שאלות של חברי הכנסת, לא מגיע לוועדות וגם לא לוועדות שאמונות על משרדים שהוא עצמו עומד בראשם. מידע על התקציב לא מגיע לחברי הכנסת. ההצבעה על תקציב המדינה נמשכה פחות משעתיים בסך הכול, ואת התקציב קיבלנו כמה שעות לפני ההצבעה הזאת. זה פיקוח? אפשר לעשות עבודת פיקוח ככה? לא. כשאנחנו אמורים ויכולים להשתמש בזכות שלנו להסתייג מהצעות חוק ולהתנגד להן, הקואליציה לפעמים כופה על הכנסת את סעיף 98, כדי לבטל את האפשרות שלנו להסתייג ולהתנגד להצעות חוק רעות, או אפילו לנסות לשפר אותן. פקידים במגזר הציבורי ושרים לא מתייצבים בפני ועדות הכנסת כשהם נקראים להתייצב מולן ולתת להן תשובות; הם חושבים שהם לא צריכים לתת תשובות, שאף אחד לא מחיל עליהם ביקורת. לא פעם נשאלתי בוועדת השקיפות – כששאלתי שאלות את פקידי הממשלה, שאלתי אותם שאלות על הנתונים שהם הביאו לי – נשאלתי: אבל למה את שואלת אותנו שאלות כאלה? למה את חוקרת אותנו ככה? ובכן, כי זה התפקיד שלי, וזה התפקיד שלנו כאן בכנסת. אנחנו הרשות המחוקקת והרשות המפקחת על עבודת הממשלה. הממשלה הזאת לא רוצה שיהיה אפשר לפקח עליה. הממשלה הזאת עוסקת באופן עקבי ועיקש כבר שנים בהחלשת הכנסת ובהחלשת כל מוסדות המדינה: בהחלשת בית-המשפט העליון ותקיפת בית-המשפט העליון, כדי שהשופטים לא יוכלו לקבל החלטות ראויות, מקצועיות ורציניות; בהחלשת אמצעי התקשורת, כדי שהתקשורת תפחד לפקח, לבקר, לחשוף עוולות, לחשוף שחיתויות; בהחלשת הכנסת, כדי שכל מה שיישאר לנו מהכנסת זה רק כל מיני צעקות וויכוחים שאנחנו רואים כאן, אבל לא דיון אמיתי, עקרוני, על מה באמת מדינת ישראל צריכה, על איך באמת משפרים את המצב הנוכחי, איך מתמודדים עם העוולות, איך מצמצמים פערים חברתיים, איך דואגים לחלשים. הממשלה הזאת מחלישה את רשויות אכיפת החוק כדי למנוע חקירות נגד ראש הממשלה, כשחקירות כאלה חייבות להתבצע, ובמהירות האפשרית, כשברור שכרגע ראש הממשלה מקבל החלטות מאוד שנויות במחלוקת שנובעות מאינטרס אישי ולא מתוך האינטרס הלאומי, ומעמיד את כולנו בסכנה. הממשלה הזאת עושה הכול כדי להחליש את מוסדות המדינה. למעשה, מעולם לא נראתה ממשלה שכל כך שונאת את מוסדות המדינה, שכל כך רוצה לפרק אותם, לחסל אותם ולהעיף אותם, וליצור פה מבנה שבו החוק הוא רק כלפי מי שלא עם הממשלה, בעוד כל מי שתומך בממשלה יכול לעבור על החוק כאוות נפשו, בעיקר אם הוא גם תורם לאותם פוליטיקאים שנמצאים בקואליציה. לא ככה הדברים האלה חייבים לעבוד. חברים, אני מבקשת מכם, ובעיקר אני פונה פה לחברי הקואליציה שחתמו על הצעת החוק הזאת; 65 חברי כנסת חתמו על הצעת חוק לשקיפות בוועדת שרים לחקיקה.
הבקשה שלנו היא בקשה מאוד מאוד פשוטה: פשוט תגידו לציבור למה הצבעתם בעד או נגד ותראו לציבור שקיימתם על זה דיון רציני. נורא פשוט.
אני מבקשת ואני פונה אליכם – גם היושבת-ראש של הישיבה הזאת חתמה באומץ רב על ההצעה הזאת, ואני מודה לך, וגם חברים נוספים שיושבים כאן עכשיו – אני פונה אליכם ומבקשת: תצביעו את ההצבעה הזאת לטובת הציבור ולא לפי איזו הוראה שקיבלתם עכשיו מהקואליציה – –
– – שלא ניתנה לה מעולם הצדקה או סיבה מפורשת. תודה.
קודם כול, אתה שר חשוב ומכובד, ומאחר שהבעת עמדה בעד השקיפות אני גם בטוחה שאתה תצביע בעד הצעת החוק הכל-כך חשובה הזאת. עמדת שרת המשפטים, גם הנוכחית, וגם כפי שהוזכר ששרת המשפטים הקודמת ציפי לבני הייתה בעד ההצעה, והן גם חשפו את ההצבעות שלהן, אבל יותר מזה – –
– – התקיים על זה דיון, לא פעם אחת. החוק הזה הוגש כבר כמה וכמה פעמים, חלק מחברי הכנסת המגישים של החוק יושבים היום בוועדת שרים לחקיקה בעצמם.
החוק הזה הוגש, התקיימו עליו דיונים. זה שאין לכם היום הצדקות או טיעון אחד שמסביר את חוסר השקיפות הזה, זה מאוד מאוד לא ברור, וזה מסביר שיש פה איזה הסבר אחר שהוא פשוט מנותק ממה שהציבור יכול לגלות עליו.
– – – אני מצביעה בעד – – –
תודה לך, כבוד היושב-ראש. אני רוצה לקרוא לכם את הסיפור של שלי, שמספרת את הסיפור של "נווה שבא", שמוכר כבר שנים רבות. רבים מהמשפחה של אבא שלה, היא מספרת, היו חולים ב-ALS, ובאיזשהו שלב היו בטיפול ב"נווה שבא". היא הייתה עדה לכל מה שמספרים עכשיו שקורה שם. היא אומרת: היינו מגיעים ורואים את ההורים סחוטים בפיפי של עצמם, וכל הזמן התרענו, זה לא משהו שנולד היום או שהתחיל עכשיו. אימא שלה באותה תקופה עבדה בחברת "תגבור", ונשלחה לעבוד שם עם קשישים. כשהיא הגיעה וסיפרה מה ראתה שם, על ההתעללות, אמרו לה שתעשה את העבודה שלה ולא תתערב בדברים אחרים – אותה חברת "תגבור", שמגייסת עובדים שיעבדו ויהיו למען הקשישים. לא מדובר במקרה אחד. שלי מספרת שגם לבעלה היה דוד שחלה בסוכרת שפגעה בו מאוד, הוא היה ב"סורוקה" ולא היו לו בני משפחה שיכלו לקחת אותו לטיפול בביתם. מ"סורוקה" הוא עבר לטיפול סיעודי ב"נווה שבא". יומיים אחרי שהגיע לשם הוא כבר לא היה בחיים. זה לא סיפור חדש בבאר-שבע. קוראים ל"נווה-שבא" "התחנה הסופית", היא אומרת. מכעיס שבכל פעם צריך לקרות משהו קיצוני כדי שמישהו יפעל למענם. גם אח של שלי חולה ב-ALS והוא צריך עזרה סיעודית, שמישהו יאכיל אותו, יזיז לו את היד אפילו. זה לא פשוט לטפל באדם סיעודי, ואותו – היא אומרת – אני לא אכניס בשום פנים ואופן ל"נווה שבא". אני אטפל בו, ולכן אני לא עובדת. אני עם אחי שמונשם ונמצא אצלי. אפילו עזרה מהמדינה ותמיכה אני לא מקבלת. ואני רוצה להוסיף משהו, ברשותך כבוד היושב-ראש. אנחנו נחשפנו בשבועות האחרונים למצוקה הקשה ולעוולות החמורות כל כך שמתרחשים במוסדות הסיעודיים. את הסיפורים האלה, שעכשיו נחשפו בתקשורת, כולנו מכירים כבר שנים ארוכות. הם לא מתרחשים רק במוסדות סיעודיים לקשישים; הם מתרחשים במוסדות סגורים לאוטיסטים ולאנשים עם בעיות התפתחותיות ולנכים ולאנשים במצוקה; לאנשים החלשים ביותר בחברה הישראלית, שזקוקים לתמיכה הגדולה והמשמעותית ביותר, לביטחון הגדול ביותר, ליציבות במקום שבו הם חיים ובו הם מטופלים. ואחד הדברים שמשותפים לכל המוסדות האלה זה שאותם עובדים שעושים עבודת קודש ועובדים עם האוכלוסייה הזו בטיפול שהוא קשה ביותר מקבלים בדרך כלל שכר רעב. בחלק מהמוסדות האלה על שעות השינה, המשמרות שאותם עובדים עושים בתוך המוסד בשינה, הם לא מקבלים שכר בכלל. אופק תעסוקתי – אין; דרישות קבלה לתפקיד – שום דבר; הכשרה – כלום. האנשים שעובדים במקומות הכי קשים בחברה הישראלית לא מקבלים שום גיבוי – –
– – לא הכשרה, לא תמיכה, לא משכורת שמאפשרת להם להמשיך לעבוד שם. אם אנחנו רוצים לפתור את הבעיה, אנחנו מוכרחים להסתכל על האנשים שמטפלים בקרובי המשפחה שלנו, בחברים שלנו, באותם אנשים שכל כך זקוקים לתמיכה הזאת בחברה הישראלית – –
– – ולשם אנחנו חייבים לגשת. תודה.
ראוי ששולחן הממשלה, ישב בו – – –
תודה לך, כבוד היושב-ראש. האמת היא שרציתי לפנות כאן אל חברת הכנסת שולי מועלם ולהעלות נושא לפני חברי הליכוד והבית היהודי. מצער מאוד שהם לא כאן. יכול להיות שהם הלכו לגייס תרומות איפשהו. אני לא יודעת אם שמעת, אבל לחברת הכנסת שולי מועלם יש הצעת חוק חדשה, שאומרת שארגוני שמאל לא יוכלו יותר לקבל מידע ציבורי ממשרדי הממשלה, מגופים ציבוריים, לפי חוק חופש המידע. מה זה "ארגוני שמאל"? היא אומרת: ארגונים שמקבלים את רוב תרומותיהם מגורמים זרים. אז קודם כול רציתי לפנות לשולי ולבקש ממנה: למה שלא תלך כבר עד הסוף? מה זה ארגונים? למה לא פוליטיקאים – פוליטיקאים שמקבלים את רוב תרומותיהם מגורמים זרים? יכול להיות שזה יעשה לה קצת בעיות קואליציוניות. אנחנו הרי יודעים שראש הממשלה למשל אוהב לגייס תרומות אך ורק בחו"ל. למעשה, מאז 2011 היה לראש הממשלה תורם ישראלי אחד בלבד. תורם אחד בלבד. בבחירות האחרונות, בפריימריז האחרונים, לא היה לו תורם ישראלי בכלל; 100% תורמים שהם, להגדרתה של שולי, גורמים זרים. גם לראש מפלגתה של שולי מועלם, נפתלי בנט מהבית היהודי, היו תרומות בסך 1.3 מיליון שקלים מתורמים זרים. כלומר, יכול להיות שבימין מאוד אוהבים תרומות זרות כשמדובר בתרומות להם, אבל פשוט לא כל כך אוהבים את זה כשמדובר בארגונים חברתיים שמבקרים את פעילות הממשלה. אני חייבת להגיד שזה מעט מפתיע; אם נסתכל על המצב של המפלגות עצמן, לפי תחקיר דה-מרקר, 52.1% מהתרומות של הבית היהודי הגיעו מגורמים זרים; 52% מהתרומות של הליכוד. כלומר, פוליטיקאים שאצבע שלהם יכולה להיות שווה 400 מיליארד שקלים בהצבעה על תקציב המדינה, אין מה לחשוש מההחלטות שלהם, שיושפעו על-ידי גורמים זרים. לעומת זאת, כל מיני עמותות קטנות, חלקן אפילו ממש קיקיוניות, יש מה לחשוש ולא להעביר להן מידע ציבורי. באמת. אגב, אם כבר מדברים על תרומות, מן הסתם אפשר לעשות את זה אחרת. תסתכלו למשל על מה שקורה בצד הזה של המליאה; בתוך המחנה הציוני אני גייסתי את רוב-רובן – 99% – מהתרומות שלי בפריימריז מישראלים – אגב, תרומות של בין 50 ל-100 שקלים, שהגיעו מיותר מ-1,500 תורמים. עובדה שאפשר. גם חברתי חברת הכנסת שלי יחימוביץ גייסה את רוב התרומות בקמפיין שלה מתורמים ישראלים. אני יודעת שבמרצ מגייסים את רוב התרומות מתורמים ישראלים. עובדה שזה אפשרי. אבל בימין נורא נורא מפחדים מתורמים זרים כשמדובר בארגונים שבאים לבקר אותם, לא משום דבר אחר. החוק הזה, כמו כל החוקים המבישים שאנחנו קיבלנו מהקואליציה בשנה-שנתיים האחרונות, הוא לא חוק שנועד להיות חוק; הוא חוק שנועד אך ורק לייצר הפחדה והכפשה. כי בימין הקיצוני גילו שיטה – ביבי הוביל אותה בעבר, איילת שקד ונפתלי בנט הצטרפו אליה בחפץ לב; השיטה הזאת היא כזאת: רוצה להעלים את מי שמבקרים אותך? רוצה לא להתייחס לטענות שמופנות כלפיך? תכפיש, תזרוק רפש, תהפוך את היריבים שלך ללא לגיטימיים. האם יש לזה איזשהו קשר למציאות? לא. האם צריך לדבר שם אמת? הם לא חושבים שצריך לדבר אמת. העיקר להכפיש ולהפוך את כל אותם גורמים מבקרים ללא לגיטימיים. אנחנו רואים את הימין עושה את זה באופן שיטתי; לא רק ארגונים ועמותות; כל גורם שמעז לבקר את מדיניות הממשלה, כל גורם, מבחינת נתניהו והימין. עיתונאים לא אמורים לחקור ולחשוף שחיתויות אם אלה שחיתויות של הימין; מבחינת נתניהו והימין שופטים לא אמורים לשפוט על-פי חוק ביושרה ובאומץ; מבחינת נתניהו והימין מורים לא אמורים ללמד לפי הערכים שלהם; אקדמאים לא צריכים לחקור את האמת; ובשנה האחרונה ראינו את זה גם מגיע לצבא – מבחינת נתניהו והימין, אם אנשי הביטחון שלנו מביעים עמדה מקצועית שלא מתאימה לאג'נדה הפוליטית שלהם, עדיף שלא יביעו את העמדה ושילכו לחפש. המתקפות שאנחנו ראינו מהימין – נגד כל גורם: ממוסדות המדינה, מרשויות אכיפת החוק, חברי כנסת, ארגונים, עובדים, עובדי המדינה – כולם. כולם מוכפשים אם הם אומרים משהו שהוא נגד מדיניות הממשלה. זאת השיטה: להפוך את מי שאומר משהו נגדך ללא לגיטימי. זאת שיטה מכוערת. אין ספק שבפוליטיקה כנראה היא עובדת באיזושהי מידה. אולי ביבי לא מצליח לגייס תרומה אחת מישראלי – קצת עצוב שישראלי אחד לא מוכן לתרום לו – אבל הוא הצליח להשיג את 30 המנדטים שלו עם השיטה המבישה הזאת. אזרחי ישראל צריכים לחשוב עכשיו – וזה לא עניין של ימין ושמאל – הם צריכים לחשוב עכשיו באיזו מדינה הם רוצים לחיות, אם הם רוצים לחיות במדינה של ביבי ובנט, מדינה אפופה בפחד, בשנאה, בפרנויה, כזאת שמחפשת אויבים בכל מקום, שמשותקת מרוב פחד ושנאה, או מדינה שיוזמת, שפותרת בעיות, שמתקדמת.
כי אין קדמה ואין שינוי ואין שיפור אם אין יכולת של ביקורת עצמית, אם אין יכולת להסתכל על המציאות, לבחון אותה ולחפש את הדרכים לעשות פה יותר טוב, לפתור את הבעיות שעומדות בפנינו. אין.
המדינה שביבי ובנט מנסים ליצור לנו, אדוני, היא מדינה משותקת ומפוחדת. החקיקה הזאת היא לא חקיקה שנועדה לעשות דבר בספר החוקים, אבל היא נועדה לייצר פה וליצור פה אזרחים מפוחדים, מבוהלים, משותקים. זאת לא מדינת ישראל שכולנו מכירים ואוהבים.
אנחנו חייבים לעצור את המגמה האיומה הזאת מייד. תודה.
טוב, האמת היא שרציתי לדבר על החוק הזה, אבל אני רואה שזכינו לנוכחותו של השר דרעי, ואני מודה שאני ממש נרגשת, כי רק הבוקר ביקשתי לקיים ועדה בוועדת השקיפות שאליה יוזמנו נציגי משרדך, משרד הנגב והגליל, ויסבירו לאן נעלמו הכספים הקואליציוניים שהובטחו לפריפריה, לנגב ולגליל; ואיך יכול להיות שדווקא ברשויות מקומיות חרדיות שנמצאות במרכז הארץ התקבלו יותר כספים משהתקבלו ברשויות אחרות שנמצאות בפריפריה, בנגב ובגליל, או בפריפריה סוציו-אקונומית במרכז הארץ. אבל נציגי משרדך, השר דרעי, לא הואילו להגיע לדיון; לא הואילו לכבד את הכנסת ולהתייצב לדיון שעליו הם ידעו חודש מראש ולהעביר את הנתונים – – –
כבוד השר, אתה יודע היטב שאני לא נמצאת פה מהנציגים שמחפשים לצאת כנגד מגזר כזה או אחר – –
לא, סליחה. – – או להשתתף פה בכל המסחרה המגזרית האיומה שעושים כאן, וחלילה, שלא להסית נגד מגזר כזה או מגזר שונה. אבל כשנמצאת תקנה חשובה כמו התקנה של פריפריה חברתית בתוך משרדך, ולתקנה הזאת מגיעים עשרות מיליוני שקלים בכספים קואליציוניים אבל אף אחד במשרדך לא יודע להתייצב ולהסביר לאיפה הכסף הזה עבר, לאיפה הוא הגיע, איך הוא התחלק, ואיך יכול להיות שהוא לא התחלק בסופו של דבר בצורה שוויונית – – –
איך יכול להיות שרשויות ערביות, למשל, לא קיבלו מהתקנה הזאת כסף, ורשויות אחרות בדרום ובצפון בעלות אותם קשיים לא קיבלו משם כסף, אבל דווקא היה תעדוף מסוים מאוד בתוך התקנה, ונציגי משרדך לא מצליחים להגיע לדיון? זה מאוד משונה, כבוד השר.
מאוד משונה, וחבל מאוד שלשם הגענו.
מדברים פה הרבה על מצבה של הכנסת ועל יכולות הפיקוח שלה. נזרקות פה הרבה מאוד הבטחות לאוויר. רק לפני שנה נזרקה מחדש – והשנה לאורך כל השנה – הבטחה לתוכנית לחיזוק הצפון. 19 מיליארד שקלים שאתה, אדוני, הבטחת ליישובי הצפון. ומה קרה לכסף הזה? מה קרה לכסף הזה? אתה יודע טוב מאוד שלמרות ההבטחות שאתם נתתם בשלל מסיבות עיתונאים, הכסף הזה לא הגיע לצפון. אתה יודע את זה טוב מאוד. וגם שם, כשזימנו את נציגות המשרד שלך, לא התקבלו תשובות. אבל בסופו של דבר אנחנו יודעים בדיוק מה קרה לתוכנית למען הצפון. בהתחלה הבטחתם 19 מיליארד – אני בטוחה שאתה באמת רוצה את המטרה הזאת, באמת רצית שההבטחה הזאת תקוים – ואז מה קרה? בסופו של דבר, אחרי שמנעתם מהכנסת מידע אמיתי על מה שקרה בתקציב הזה, תוכנית הצפון נמחקה לחלוטין. הצגתם אחר כך תוכנית עלובה שבאה להראות לצפון כאילו דאגו להם. ובמה היא הייתה מלאה? היא הייתה מלאה בתוכניות שכבר בוצעו – –
– – תוכניות שכבר במשרד התחבורה הוציאו – כבישים כבר נסללו, הם כבר קיימים – –
– – ופתאום אתם באים לספר סיפור שהוספתם להם תקציבים?
מה זה השקר הזה לציבור? מה זה?
אם אתם לא – סליחה, יש פה מגננה אוטומטית. חבר'ה, בלי מגננה אוטומטית. סליחה, אני מכבדת אתכם מאוד.
אני מכבדת אתכם מאוד. אני מבקשת שתכבדו את הכנסת.
מי שבאמת דואג לפריפריה, סביר שיהיו לו הפנים והלב לעמוד מול הפריפריה ולהסביר כמה כספים באמת העברתם ולאן – –
– – ומי שלא דואג באמת, מסתיר מה הוא עשה עם הכסף.
תראה את הכספים, תראה את הכספים. מה הבעיה?
אני רוצה להאמין לך. לא, אני רוצה להאמין לך, אבל מה הבעיה להראות את המספרים? תראה מספרים.
לא הגעתם לוועדה. אז איך אתה יודע מה היחס לפקידים אם הפקידים שלך לא מגיעים לוועדה?
אתה לא הגעת לוועדה. אם יש מספר אחד שאתה רוצה לספר לנו עליו – בבקשה, תגיד.
חבר הכנסת אמסלם, למה אתה יוצא אחרי הדברים שאמרת כאן? כמה שאתם מפחדים מהציבור, זה פשוט לא ייאמן. ממש מדהים בכל פעם מחדש. איזה פחד. ממה כל כך נלחצת, תגיד לי, אז, בישיבה בוועדת הכספים, כשהציבור צפה במה שאתם עושים שם בוועדה, באיך אתם עושים מסחרה מכספי המסים של אזרחי ישראל? ממה כל כך נלחצת כשהציבור פתאום צפה בזה? מה קרה? מה הפחד הגדול, חבר הכנסת אמסלם, שיודע לבוא לפה לתקוף ולהגיד אבל לא יודע עכשיו להשיב לטענות? מדהים כמה שהקואליציה נלחצת מזה שהציבור יראה מה שאתם עושים, מה שאתם מעוללים לכספי ציבור, איך אתם מקבלים החלטות.
יש לי חדשות בשבילך, חבר הכנסת אמסלם: לציבור יש זכות מלאה לדעת על כל החלטה והחלטה שמקבלים חברי הכנסת בשמו; לציבור יש זכות מלאה לדעת על כל שקל שאתם העברתם לחברים שלכם מכספי המסים שלו; לציבור יש זכות מלאה לדעת איך אתם מקבלים החלטות ולמה אתם מקבלים החלטות. והסיבה שאתם כל כך מפחדים מהציבור, שאתם בקואליציה וכל כך מפחדים מהציבור, היא כי אתם יודעים שהציבור בחיים לא יצביע לכם אם הוא ידע מה אתם עושים לכסף שלו ולאמון שהוא נתן בכם.
תראו, אתם יכולים להקים צעקות עד מחר.
אתם יכולים להקים צעקות עד מחר, אבל העובדות הן שחור על גבי לבן.
כשאתם מסתירים את הנתונים של התקציב מהציבור – –
– – אתם עושים את זה כי אתם יודעים בדיוק שלא העברתם את החוקים שהבטחתם לפריפריה – –
– – כי אתם יודעים בדיוק – –
– – שאחרי ההבטחות הגדולות – הבטחתם לחזק את הצפון, לא העברתם שקל לצפון.
הבטחתם להילחם בעוני – לא העברתם שקל למלחמה בעוני.
הבטחתם תוכנית שלמה לצמצום פערים במגזר הערבי – לא העברתם שקל לתוכנית שהבטחתם.
הבטחתם קרן ליוצאי אתיופיה, שהקימו בשנה שעברה במחאה החשובה כל כך שלהם – לא העברתם להם שקל.
ואחר כך אתם מפחדים כשהציבור צופה בוועדת הכנסת ורואה מה אתם עושים, ואתם מפחדים כי אתם יודעים שאתם משקרים לציבור.
אתם מפחדים כי אתם יודעים שקיבלתם החלטות על בסיס אינטרסים פוליטיים קטנים במקום לחשוב על טובת הציבור; אתם מפחדים כי אתם יודעים שאין לכם פתרונות לשאלות שהכי חשובות לציבור – –
– – שכבר שנים אתם לא מצליחים לפתור את מצוקת הדיור, כי אין לכם שום פתרונות לזה; שנים שאתם לא מצליחים להתמודד עם זה שישראל מטפסת לפסגת הרשימה בעוני – בעוני. למה שישראל תהיה מקום ראשון בעוני?
ישראל, המדינה שיש בה כל כך הרבה כוח וכל כך הרבה יכולות – –
– – מדינה שהגיעה כל כך רחוק, הנס הזה שהקמנו כאן, שהסבים והסבתות שלנו הקימו כאן, בשבילנו. למה שהיא תידרדר למקום הראשון בעוני?
בגלל המדיניות שלכם, של ממשלת נתניהו – –
– – מדיניות שאתם מתביישים להראות לציבור, כי אתם מתביישים בה בעצמכם.
חברים, מי שלא מתבייש – – –
מי שלא מתבייש במה שהוא עושה, לא מפחד ללכת לציבור – – –
בדיוק לזה אני מתכוונת, לו היית מקשיבה.
מי שלא מתבייש במה שהוא עושה מראה לציבור בדיוק את המספרים. אם הייתם גאים במה שאתם עושים, אם הייתם גאים במדיניות שלכם, הייתם הולכים ופותחים את התקציב ומראים לציבור. אם הייתם גאים במדיניות שלכם – –
– – לא הייתם חולמים לסגור את המצלמות והפרוטוקולים של ועדת הכספים.
אני מתייחסת בדיוק למה שחבר הכנסת אמסלם – שאפילו לא טורח להקשיב – אמר כאן לפני רגע על הדוכן.
חבל שלא הקשבתְ לו. בוא ותקשיב, בבקשה.
כשהוא יקשיב, את תגידי לי שזאת לא הודעה אישית.
אם הייתם גאים במדיניות שלכם, הייתם הולכים ומראים לציבור את המדיניות שלכם.
לא הייתם מעזים לסגור את המצלמות של ועדת הכספים, לא הייתם מעזים לכבות פרוטוקולים, לא הייתם מתביישים במה שאתם עושים בוועדת השרים לחקיקה, לא הייתם מתביישים באיך אתם מצביעים, כי הייתם גאים בזה.
אבל העובדה שאתם מפחדים מהציבור – –
– – כי אתם יודעים שהציבור יבוז – –
– – ויכעס ויצטער עד עמקי נשמתו על ממשלה שאין לה ולו פתרון אחד – –
– – לבעיות העמוקות של החברה הישראלית, שאין לה דרך, וכל החלטה שהיא מקבלת הפכה להיות – – –
– – – ולא לשום דבר אחר, תודה.
גברתי, הפריעו לי פה מספיק, והדבר הנכון היה לאפשר לי לדבר.
אני בפעם הבאה אתן לך לעבור על התוכן מראש, לפני שאני אשא דברים.
ברצינות. תתייחסי קודם – –
– – לאופן שבו מתנהלים פה חברי הכנסת. לפני – – – באופן אוטומטי.
כשאת יושבת על הכיסא הזה – –
– – את צריכה להתנהג באופן ממלכתי.
אם אפשר – – – לפרסם את רשימת הדוברים.
תודה רבה, אדוני היושב-ראש. כבוד השר, אתה יודע, אדוני – –
– – איזו הכשרה נדרשת – – –
אנחנו נחשפנו בשבועות האחרונים, בצורה שלא ניתן היה להתעלם ממנה, להתעללות הקשה בקשישים במוסדות שאמורים לדאוג להם. רציתי לשאול, אדוני, האם אתה יודע איזו הכשרה נדרשת – אם זו הכשרה אקדמית או הכשרה טיפולית אחרת – כדי להיכנס ולעבוד היום כסייר או כמדריך בהוסטל, בבית לחיים, של ילדים או של מבוגרים בעלי מוגבלות, אנשים עם נכויות, אנשים עם מוגבלות שכלית התפתחותית. האם נדרשת לכך הכשרה? אני בטוחה, אדוני, שאתה יודע שהתשובה לכך היא לא. היום יכול להיכנס אדם – כל אדם – למרכז תעסוקה שעובד – כבוד היושב-ראש, אני לא שומעת את עצמי עם הרעש שיש פה, אני מצטערת. ואני מבקשת שזה לא יילקח מהזמן שלי. חבר הכנסת ביטן, תודה. אני חושבת שהנושא מספיק חשוב כדי שהח"כים ירצו להקשיב לו. לא נדרשת היום כל הכשרה, שום תעודה, שום בדיקה. מספיק שאתה יכול להראות אמפתיה בסיסית ואתה יכול להיכנס לתפקיד.
אדוני, במוסדות שעוסקים היום – – –
ממרכזי תעסוקה ועד הוסטלים שעובדים עם האוכלוסייה החלשה ביותר, שאין לה שום קול, שאין לה שום יכולת למחות, אם זה על התעללות ואם זה על טיפול לא נאות. ואותו טיפול גם מונע לפעמים התקדמות, אם הוא לא ניתן בצורה הנכונה. מדריכים מתחלפים בתקופות – לפעמים עשרה חודשים בהוסטל. אדם בעל אוטיזם זקוק לקביעות, ולחום, ולאהבה, שמדריך יכול לתת כשהוא חי במוסד טיפולי, אבל אחת לכמה חודשים מתחלף המדריך – כי השכר מזעזע, כי לפעמים לא משלמים על שעות השינה בכוננות בתוך המוסד, כי לא נדרשת שום הכשרה ולא ניתן שום אופק תעסוקתי, אין סיבה להתקדם ואין יכולת להתקדם, לאלה שרוצים. אדוני, אותם אנשים עובדים בעבודה הקשה ביותר שניתן להעלות על הדעת. אנשים שעובדים עם האחים שלנו, עם ההורים והסבים והסבתות שלנו, והילדים, שלפעמים הם במקומות הקשים ביותר, ודואגים לכל הצרכים של אותו אדם – –
– – אבל לא יכולים להמשיך להיות באותו תפקיד ובאותה עבודה לאורך זמן, כי אף אחד לא נותן להם אפשרות לעשות זאת. כי ב-4,000 או 5,000 שקל בחודש אתה לא יכול להישאר בעבודה כזאת.
רגע, לקחו לי מהזמן, לא נתנו לי לדבר.
אני מבקשת, אדוני, עוד כמה שניות. הנושא מאוד חשוב לי, ואני בטוחה שגם לשר. בתנאי השכר הנוכחיים אין שום אפשרות להביא כוח-אדם איכותי יותר ולשמר אותו. זה פוגע קשות במטופלים, בחוסים, במי שנמצאים בתוך המוסדות האלה. ורק חצי שאלה נוספת – אני הפניתי אליך שאילתה לפני שנה בנושא של הקמת מוסדות חדשים ובתים לחיים לאוכלוסיית האוטיסטים ובעלי פיגור שכלי. ואמרתי לך, אדוני, שלכם יש את כל נתוני הביטוח הלאומי ואתם יכולים לצפות מראש כמה מוסדות צריך לבנות, אילו מכרזים נדרשים, שנים קדימה. לא אמור להיווצר החוסר שקיים היום בשוק ושמכריח הורים – –
– – ללכת ולנסות לגייס מיליוני שקלים כדי לבנות את המוסד הזה בעצמם, כי המדינה פשוט לא נמצאת שם, במקום החשוב ביותר, רשת הביטחון המשמעותית ביותר.
תודה רבה. חברי חברי הכנסת, לפני כמה חודשים הגיעה לוועדת הכספים פנייה תקציבית להעברת כסף מהקרן לחיילים משוחררים למקומות אחרים. והסיבה שהועבר הכסף מהקרן – אני מאוד תהיתי איך יכול להיות שמקצצים בתקציב הקרן, או איך יכול להיות שנוצרו שם עודפים. אמרו לנו שאלו עודפי תקציב, לא היה צריך להשתמש בכסף. זה היה קצת תמוה: 9 מיליון שקלים בעודפים תקציביים מכסף שאמור להגיע לכיסם של חיילים ששירתו בשנתיים-שלוש האחרונות את המדינה, והכסף הזה הוא הבסיס להתחלה של החיים העצמאיים שלהם עם רגע השחרור – ללימודים, לתעסוקה. היה נראה מאוד מוזר. כבוד היושב-ראש, יש פה רעש – –
– – ממש מטריד במליאה. נראה שאולי הח"כים, לא מעניין אותם.
זה היה נראה עוד יותר תמוה לנוכח העובדה שבשנה שלפני כן היו עודפים בקרן החיילים המשוחררים של 14 מיליון שקלים. ואז, מה גילינו? אני פניתי אל משרד הביטחון, והתגלה שהמצב הוא ממש לא כך. לא, באמת, אבל אין שום דרך לדבר כשיש פה כזה רעש.
הכסף הזה נועד לשמש חיילים ששירתו את המדינה, והמדינה חייבת להעביר להם את כספם. כפי שהמדינה יודעת לגבות חובות, ככה המדינה גם חייבת לתת את הזכויות. אנחנו גילינו שיש אלפי חיילים שלא מצליחים להשתמש בכסף הזה מדי שנה, והכסף הזה פשוט חוזר לקופת האוצר. למעשה, הוא גם לא מתגלגל ישירות לקרן לסיוע נוסף, כפי שהוא אמור לפי החוק, מאחר שגם שם יש איזושהי שיטה קטנה לעיבוד הכסף הזה מחדש: במקום להעביר את זה לקרן לסיוע נוסף על מנת שהקרן תוכל לתמוך בחיילים שמגיעים מרקע סוציו-אקונומי יותר קשה, האוצר מעביר את הכסף הזה בעודפים רק לקראת סוף השנה – בנובמבר-דצמבר – ואז הקרן לסיוע נוסף, גם היא לא יכולה להשתמש בכסף, והוא חוזר לקופת המדינה. כלומר כסף של חיילים וחיילות ששירתו את המדינה, שנתנו את השנים היפות בחייהם והיו מוכנים להקריב בשביל המדינה שלנו, במקום שהם יקבלו את אלפי או אץ עשרות אלפי השקלים שמגיעים להם בסיום השירות, הוא מתגלגל חזרה לקופת המדינה ואף אחד לא מצליח להשתמש בו.
מה שעוד ראינו זה שהקרן לחיילים משוחררים הולכת ולפעמים מחפשת את החיילים המשוחררים בכל כוחה – –
– – לפעמים אפילו דרך הפייסבוק שלהם – –
– – אבל לא מצליחה להגיע אליהם. לדבר הזה יש פתרון פשוט, והוא מובא בפניכם היום בהצעת החוק הזאת, שאני מבקשת מכם להצביע בעדה.
עוד כמה שניות, בבקשה. וזה אומר דבר פשוט: בידי הצבא יש את חשבון הבנק של החיילים המשוחררים. למעשה, מרגע גיוסם משולמת להם משכורת צבאית, בטח ובטח כאשר הם נקראים למילואים. פשוט, חמש שנים אחרי השחרור שלהם באופן אוטומטי, בלי לחפש ובלי לרדוף אף אחד, להעביר להם את מה שנשאר מהפיקדון על מנת שיוכלו להשתמש בו, בלי לעשות יותר מדי חוכמות. נוסף על כך, נוסף על הצעת החוק הזאת, יש לוודא – – –
החוק הזה הוא חלק מהצעת החוק הממשלתית – –
– – הוא הצמדה להצעת החוק הממשלתית.
אני מבקשת מחברי הכנסת להצביע – –
– – ולאשר את הצעת החוק הזאת. ודבר נוסף שצריך להתקיים כאן זה שאותם עודפים שנותרו והיו אמורים להיות – –
– – מועברים לקרן לסיוע לחיילים משוחררים יועברו מחדש, אחרי שלא נוצלו בשנים האחרונות – –
– – ויועברו לקרן לסיוע על מנת שישמשו את הקרן לסיוע לפרויקטים החשובים שהיא עושה. תודה.
תודה, אנחנו שומעים גם ברגעים אלה שהמשא-ומתן, או ניסיונות הפשרה, כנראה לא צולחים. מאשרת זאת גם חברת הכנסת שולי מועלם. וממה שאנחנו רואים ומהמסרים שעוברים לאזרחי ישראל לאורך כל היום, הממשלה הולכת להתפרק על עיקרון – עיקרון משמעותי, חבר הכנסת ביטן יושב-ראש הקואליציה – על כך שמסתבר שלא עומדים בהסכמים קואליציוניים, ועל זה מתפרקת הממשלה.
אז הלכתי וחיפשתי מה כתוב בהסכמים הקואליציוניים, וגיליתי שם כל מיני דברים מעניינים.
למשל, בהסכמים הקואליציוניים כתוב שב-1 בינואר 2017 שכר המינימום יעלה ל-5,300 שקלים. עלה? לא עלה. למה אתם לא מפרקים על זה את הממשלה, על שכר המינימום, כשאזרחי ישראל – חצי מהעובדים במדינה מרוויחים פחות מ-6,000 שקל בחודש, מ-5,600 שקלים בחודש, למעשה? הגדלת מספר הנוסעים בתחבורה הציבורית – עוד חלק מההסכמים הקואליציוניים. המספר לא גדל, התחבורה הציבורית עדיין בשפל, המספר נמוך יותר מברוב מדינות העולם המערבי וההשקעה נמוכה יותר מברוב המדינות העולם המערבי. למה על זה אתם לא מפרקים את הממשלה?
תוספת שנתית של דירות בדיור הציבורי – זה היה אמור לעבור בחוק לפי ההסכמים הקואליציוניים. החוק לא עבר. לא עבר. איך יכול להיות שעל זה אתם לא מקימים מהומה ומאיימים לפרק את הממשלה? כי אין בישראל דיור ציבורי, כי הממשלה הזאת פירקה את הדיור הציבורי. רפורמה ברישום לצהרונים – לא עבר; ועדת אלאלוף – הכנסתם להסכמים הקואליציוניים את ההחלטה הכל-כך חשובה הזאת לממש את החלטות ועדת אלאלוף למלחמה בעוני. פחות מרבע מהסכום באמת נכנס, וגם זה לא בטוח – כמעט אי-אפשר לפקח על זה. למה על זה אתם לא מאיימים לפרק את הממשלה? ויש עוד ועוד: שיקום השכונות בדרום תל-אביב, ועוד ועוד נושאים חשובים ומשמעותיים. אבל עליהם כנראה לא הולכים לבחירות; עליהם אף אחד לא מוכן להקריב את הכיסא שלו ואף אחד לא מוכן לעשות מהומה. בשעה שנכים מפגינים פה מחוץ לבניין על העלאת הקצבאות ומפילים פעם אחר פעם את הצעות החשובות כל כך כדי לדאוג להם לחיים בכבוד; בשעה שקשישים נאלצים לחיות בתנאים-לא-תנאים במוסדות שבהם הם סובלים מהתעללות בחוסר פיקוח מוחלט על החיים שלהם – אגב, גם זה בהסכמים הקואליציוניים, וגם זה לא טופל. אבל על זה הממשלה לא הולכת לבחירות. על מה היא הולכת לבחירות? על משהו שמעולם לא נכתב בשום הסכם, ולמעשה היועץ המשפטי לממשלה בכלל הורה לנתניהו שלא להתעסק בנושא הזה בתחום התקשורת. אבל על זה, על זה – מהומת עולם.
פעם אחת שהממשלה הזאת תדאג לאזרחי ישראל באמת ותעשה על זה כזאת מהומה – ובאיזו מדינה היינו יכולים לחיות.
פעם אחת שכמנהיגים תיקחו על עצמכם אחריות לעזור באמת לאזרחים במדינה הזאת. תודה.
תודה רבה. ראשית, גם אני רוצה להודות לחבר הכנסת אלי אלאלוף, שמעבר להשקעה המשמעותית ביותר בחוק החשוב הזה, הוא גם אחד מחברי הכנסת היותר-נאמנים ואמיתיים כלפי הצרכים של הציבור הישראלי, ובלי קשר לזהות פוליטית או לאינטרסים פוליטיים כאלה ואחרים, הוא עושה עבודה מדהימה, ותענוג לראות את זה פעם אחר פעם. חשוב לי להגיד כמה דברים בהקשר של השירות הלאומי והאזרחי שלא מופיעים בתוך הצעת החוק הזאת, ואני חושבת שהגיע הזמן שאנחנו כאן בכנסת נדון בהם, וזו המהות של השירות הלאומי והאזרחי; ולא רק המהות של השירות הלאומי והאזרחי כמו המשמעות שלו לעתידה של החברה הישראלית ולקשירת הקשרים בין מה שנקרא השבטים השונים בחברה הישראלית והיכולת לבנות מתוכו ובאמצעותו זהות ישראלית, שהיא כל כך חסרה כאן היום. עולות בשירות הלאומי הרבה שאלות מהותיות שפשוט לא נדונות באף פורום, ובראש ובראשונה – מה המשמעות של שירות לאומי היום לנשים הדתיות. הנתונים מוכיחים שמשנה לשנה יותר ויותר נשים דתיות רוצות ללכת לשירות צבאי מלא, בדיוק כמונו הנשים בכל הארץ, ורוצות לשרת את המדינה בצבא, כמו כולנו, ולהקריב למען המדינה, ולעשות שירות של שנתיים ושלוש ויותר ולהתקדם לתפקידי קצונה. אבל משום מה, עדיין כאן בתוך הפוליטיקה יש מי שעוצרים אותן מלעשות את זה, שמונעים מהן לעשות את זה – קודם כול באמצעות הפטור משירות לנשים דתיות, שהיום ב-2017 היה ראוי פשוט לסלק אותו מהדרך. אין שום צורך שנשים דתיות יצטרכו ללכת תחת הפטור הזה ולא לשרת בצבא, ויעברו לשירות לאומי ומקוצר – בדרך כלל פחות משנה; מעטות, עדיין רק רבע, ממשיכות לשירות לאומי של שנתיים. פשוט להפסיק עם הפטור הזה. מגיעות אלי נשים דתיות ומספרות לי לא פעם על איומים שהן מקבלות בתוך האולפנות מפני הליכה לשירות הצבאי. מדוע?
מדוע שיאוימו, במקום ללכת לשירות צבאי ולעשות שירות צבאי מלא – –
אני שומעת שאתם מתרעמים שם.
סליחה, גברתי, ההפרעות האלה לא מקובלות עלי.
אפשר גם להקשיב ולדבר, ולא רק לצרוח כמו משוגעים.
אל תפחדו לדבר על התחומים האלה.
הגיע הזמן לדבר עליהם. הנתונים מראים שיותר נשים דתיות משרתות בצבא; עלייה מטורפת. היום זה כבר כרבע מהנשים הדתיות במחזור של חודש שירות צבאי. מדוע לעצור אותן? מדוע? הציבור נמצא תמיד, כמו בכל תחום אחר, אלף צעדים קדימה מהמערכת הפוליטית. אלף צעדים קדימה. אותו דבר בנוגע לציבור הערבי. גם כאן הנתונים מראים, בניגוד למה שנאמר פה קודם, שיותר ויותר מהצעירים הערבים בישראל רוצים לעשות שירות אזרחי; מבינים את המשמעות של זה לעתיד שלהם ולהשתלבות שלהם בחברה הישראלית, מכל הבחינות האפשריות. לפני עשר שנים 70%, לפי הנתונים, מהצעירים הערבים בישראל רצו ללכת לשירות האזרחי. אגב, הנתונים האלה מראים ירידה היום, אחרי עשר שנות שלטונו של נתניהו, וגם זה צריך לספר לנו משהו. אבל זה מה שהצעירים רוצים. ומה קורה? במקום לתת הכשרה רצינית למתנדבים לשירות אזרחי, ולהפוך את זה לשירות מלא של שנתיים – ויותר, למי שרוצה, עם הכשרה טובה שיכולה להיות פתח לשילוב תעסוקתי גם בעתיד, לא מתקדמים.
בחוק הוא תוקן, ואכן שאלתי את אלי אלאלוף למה זה תוקן, ולמיטב הבנתי ומבדיקה בחוק מדובר בשבוע ומשהו של הכשרה – יותר ממה שהיה לפני כן, נכון; לפני כן היה אפס הכשרה לערבים בשירות לאומי, לעומת הכשרה רק ליהודיות בשירות לאומי. זה תוקן לשבוע. אני חושבת שאפשר להתקדם עם זה ולהציע הכשרה שבאמת גם מהווה תמריץ להיכנס. הגיע הזמן לעשות את הדברים האלה. הציבור רוצה הסדר חדש של שירות. הציבור נמצא אלף צעדים קדימה מאיפה שנמצאים הפוליטיקאים, ובמקום שהפוליטיקאים יעצרו את הציבור מלהתקדם, הגיע הזמן לקחת את השאלות המהותיות האלה ולטפל בהן, ולהציע שירות באמת לכולם, והתנדבות לכולם, ושירות משמעותי, כזה שדואג כמובן לאוכלוסייה שזוכה לשירות הזה, אבל גם למי שנותן את השירות. וכל אחד מאתנו שיצא לו ללכת לשנת שירות לפני השירות הצבאי, כמוני – ראיתי כמה התובנות וההכשרה והלמידה בשנת השירות היו משמעותיות כל כך הרבה להמשך חיי, ועזרו לי אחר כך גם בשירות הצבאי שלי. ואנחנו רואים איך מתנדבים של שנת שירות מתקדמים אחר כך לשירות צבאי יותר משמעותי, ויותר נכון, ואנחנו מבינים כמה האוכלוסייה התורמת בעצם נתרמת. אבל בראש ובראשונה מה שנדרש כאן זה אומץ פוליטי, והאומץ הפוליטי הזה הוא האומץ להנהיג ולהגיד: חבר'ה, מספיק עם החלטות פוליטיות שנובעות אך ורק מאינטרסים מגזריים – כמו בתקציב, ככה גם בשירות. לא את האינטרסים המגזריים צריכים הפוליטיקאים לשרת, אלא את האינטרס של החברה הישראלית כולה, וככל שיותר ויותר פוליטיקאים ייפרדו מהפוליטיקה הקטנה הזאת לטובת פוליטיקה רחבה, שמשרתת את הציבור הישראלי בכלל – –
– – אנחנו נראה כאן עתיד טוב יותר לכולם. אני רק במשפט אחרון – – –
רק במשפט אחרון, כי הפריעו לי גם באמצע, אני מבקשת על זה את תוספת הזמן שלי. הגיע הזמן להפסיק עם ההפרעות המיותרות האלה פה, במליאה. זה לא מכבד את הכנסת.
סליחה, הפריעו לי, ואני מבקשת את הזמן שלי בחזרה. אני מצטערת.
את חושבת, אבל הפריעו לי, ויש פה איזשהו הרגל שלא מוציאים חברי קואליציה מהדיון.
הצעקות האלה – מה שהצעקות האלה מבטאות יותר מכול – – –
מי שמעורר פרובוקציה יושב שם, תסלחי לי.
מי שמעורר פרובוקציה יושב שם – –
– – ואני אלחם כרגע על זכותי להשלים את המשפט – –
– – אל מול הצעקות המבוהלות – –
– – ואחוזות הפניקה שאנחנו שומעים שם מהצד.
– – כמו מי שצועק עכשיו – –
– – שכל מה שהם רוצים לעשות זה להעמיק את השסע – –
– – את אזרחי החברה הישראלית זה מפני זה – –
– – ולהפחיד אותנו, גם הפוליטיקאים שפה, בכנסת, מפני עשיית שינוי משמעותי.
והפחד והרוע שאנחנו רואים שמגיעים משם – –
– – הוא דבר שהחברה הישראלית לא תקבל, ואנחנו ראויים – –
– – אנחנו ראויים לפוליטיקה של אומץ – –
– – ומה שקורה פה, וגם מה שאת עושה עכשיו, מבטא בדיוק את ההפך.
אנחנו ראויים לפוליטיקה אמיתית, לא של צעקות ופחדנות ושיסוי והפחדה – –
– – אלא פוליטיקה אמיתית, שדואגת לחברה הישראלית כולה – –
– – ולעתיד של כולנו. תודה.
תודה רבה, אדוני היושב-ראש. הדיון המיוחד הזה שזימנה הממשלה בפגרה, רגע לפני פסח, לא זומן כדי לדון בנושאים המרכזיים שהיו צריכים לעלות על הפרק היום. הוא לא זומן כדי לדון בהתמודדות של מדינת ישראל עם התופת שיש עכשיו בסוריה, של רצח אנשים חפים מפשע בגז, מרחק כמה שעות נסיעה מהמקום שבו הקמנו אנחנו בית, מקלט לעם היהודי, שצריך להיות היום המגן הראשון, החזק, הברור ביותר, נגד עוולות איומות ופשעים איומים כאלה נגד אוכלוסייה חפה מפשע. לא בזה דנה הכנסת. לא על זה כינסה הממשלה את הדיון. היא גם לא כינסה את הדיון כדי לדאוג להעלאת קצבאות הנכים; היא גם לא כינסה את הדיון הזה כדי לדאוג להעברת הכספים לתוכנית החשובה לחיזוק הצפון ולחיזוק הפריפריה; והיא לא כינסה את הדיון כדי לפנות ליוזמת השלום האזורית ולהגיב וליזום ולהתמודד ולבנות. לא. היא כינסה את הדיון הזה כדי לזרוק עוד גפרור למדורה, כדי להסית עוד קצת כנגד הציבור הערבי בישראל, כדי לשתול עוד קצת שנאה בלבבות. כאילו שלא ראינו מספיק שנאה; כאילו שהחברה הישראלית לא סובלת מספיק מגלי השנאה הפנימיים האלה. זה מה שיש לנו. יש לנו ממשלה שהיא נרקומנית של שנאה. יש לנו ראש ממשלה שהוא נרקומן של שנאה, אדם שכל מעשיו – וזה כבר ממש לא עניין של ימין ושמאל, וזה כבר ממש לא עניין של עמדה אידיאולוגית – שכל מעשיו לפורר ולקרוע את החברה הישראלית לגזרים, לגרום לנו לשנוא אחד את השני, לתעב אחד את השני. העיתונאים רבים ביניהם ומתגוננים על כך שהם לא שמאלנים, והם בתאגיד בכלל ימנים או דתיים או חרדים, והם בסדר, ואזרחים טובים, צריכים להסביר שהם בסדר, הם נורמליים. אל מול מה? את ביבי לא מעניין אם עיתונאי התאגיד הם שמאלנים או ימנים. זה לא מעניין אותו. הוא רוצה שהציבור הישראלי פשוט ישנא את כולם, שיחשוב שכל העיתונאים מרמים אותו. הוא רוצה את זה כדי להמשיך לברוח מהחקירות; הוא רוצה את זה כדי להמשיך ולשלוט בלי להגיע להישג אחד לטובת החברה הישראלית, אבל שאף אחד לא יוכל לעולם לבקר את זה. כשאנחנו יצאנו למחאה החברתית הופתענו מאוד לראות כמה ממשלת ישראל השקיעה בלהכפיש ולהמציא עלינו שקרים. לא האמנו, איך יכול להיות שראש הממשלה וצבא הדוברים שלו – אנשים כמו מירי רגב ואחרים – יצאו למסע של הכפשה נגד מאות-אלפי הישראלים שיצאו לרחוב כדי לדרוש צדק חברתי, זכויות, נורמליות, שפיות. אנשים טובים שמשרתים במילואים, שעובדים קשה, שמנסים לסגור את החודש, ולא הבנו איך יכול להיות שהממשלה הזאת יוצאת ומכפישה. גילינו אפילו שראש המשלה הקים צבא של טוקבקיסטים כדי להשמיץ את המחאה ברשתות החברתיות, בתשלום. לא הבנו איך זה יכול להיות. איזו תמימות שלא הבנו את זה אז. על זה הממשלה הזאת חיה. שמונה שנים ואפס הישגים, אפס הצלחות: כישלון מוחלט בפתרון בעיית הדיור; מקום ראשון בשיעור העוני בעולם המערבי; מקום ראשון בפערים החברתיים בעולם המערבי; חוסר יוזמה מדינית ותקיעה של מדינה שלמה תחת גלים חוזרים ונשנים של טרור; חוסר רצון להוביל ולפתור את המצב הזה אחת ולתמיד; מנסים להוביל אותנו – ממשלה שמובילה אותנו למצב של מדינה דו-לאומית, של קרוב ל-3 מיליון פלסטינים שיהיו חלק ממדינת ישראל, וסוף לפרויקט הציוני, למעשה סוף למדינת ישראל. והממשלה הזאת, בלי פתרונות מדיניים, בלי פתרונות חברתיים, בלי פתרונות לאתגרים הכלכליים הגדולים ביותר שעומדים כאן, עושה הכול כדי לגרום לנו לא לדבר על זה, לפחד, לשנוא אחד את השני, לחפש את האויבים מבפנים, במקום להתמודד עם האויבים מבחוץ, האויבים עלינו והאויבים על העולם הדמוקרטי והליברלי בכלל. הממשלה הזאת רק מחפשת אויבים מבפנים. שופטים, עיתונאים, זמרים, אמנים, שחקנים, חברי כנסת, אפילו ראשי מוסד וראשי שב"כ לשעבר, אפילו סגן הרמטכ"ל והרמטכ"ל בעצמו – כולם במסע ההכפשה של הממשלה הזאת. נגד כולם שרי הממשלה האלה, שאפילו לא יושבים פה היום, בדיון המיוחד שהם זימנו, נגד כולם יצאו בהכפשות. תסתכלו מסביבכם: אתם מכירים אזרח אחד שלא הוכפש על-ידי הממשלה הזאת? אחד. אתם מכירים אדם אחד שעוד נחשב בסדר?
רק מי שסותם את הפה נחשב בסדר על-ידי ממשלת נתניהו. רק מי ששותק. רק מי שפוחד.
סליחה, אדוני. היה פה המון המון רעש. אני מבקשת עוד דקה, בבקשה.
מדינת ישראל הוקמה על יסודות אחרים לגמרי. היא הוקמה על יסודות של אומץ; חלום גדול שהסבים והסבתות שלנו היו אמיצים ונחושים מספיק להגשים בשביל כולנו. היו פה מנהיגים גדולים מימין ומשמאל, מנהיגים גדולים שייזכרו על ההיסטוריה שהם עשו. בן-גוריון ייזכר על הקמת המדינה, על הניצחון במלחמת העצמאות.
בגין ייזכר על עסקת שלום ועל פרויקט שיקום שכונות.
ביבי ייזכר על מה? על שקרע את החברה הישראלית לגזרים. כל חבר כנסת בקואליציה שמוכן לשבת בשקט כשהדבר הזה קורה לחברה הישראלית חוטא לשליחות הציבורית שלו. כל אזרח ישראלי שמוכן לשתוק כשהדבר הזה קורה לנו – הרס הדמוקרטיה והרס המרקם האדיר שמחזיק בינינו – חוטא לשליחות שלו. אסור לנו לשתוק. אסור לנו לפחד. אסור להתגונן. זה כבר באמת לא עניין של ימין ושמאל, זה עניין של שפיות וזה עניין של החלטה איזו חברה אנחנו רוצים להיות, איזו מדינה אנחנו רוצים להיות.
ייקח הרבה זמן לאחות את הפצעים שנגרמים לנו בגלל היותר-מדי-שנים שהאיש הזה בשלטון, שהממשלה הזאת בשלטון ותומכת בו. ייקח זמן, אבל אנחנו ננצח בסוף – –
– – כי החברה הישראלית הרבה יותר חזקה מהדבר הזה.
בשביל שתהיה פה דמוקרטיה צריך להגיד את האמת. שמעתי פה לפני רגע את יאיר לפיד מדבר על דמוקרטיה. יאיר לפיד, שהוא איש עם כוונות טובות, בוודאי כמו כחלון, שגם הוא איש עם כוונות טובות – מדברים על דמוקרטיה, אבל לא מוכנים להגיד את האמת, כי הם מפחדים. אז אין דמוקרטיה. אין דמוקרטיה בלי אמירת אמת. האמת היא, חברים, שמה שקורה פה הוא לא דיון על תאגיד. האמת היא שיש לנו ממשלה שמקבלת היום החלטות לא לטובתנו. האמת היא שזה בכלל לא ויכוח על ימין ושמאל. זה לא ויכוח על ימין ושמאל, זה ויכוח בין ממשלה שעושה הכול כדי להישאר בשלטון לבין אזרחי המדינה שבסך הכול רוצים לחיות פה בשפיות, בנורמליות; בסך הכול רוצים שיהיה להם סיכוי שווה. והאמת היא שלממשלה הזאת לא אכפת לא מעובדי רשות השידור ולא מעובדי התאגיד, ולא אכפת לה אם הם ימנים או אם שמאלנים או מה הם רוצים; אכפת לה רק מעצמה, אכפת לה רק מזה שאף אחד לא יוכל להשמיע פה ביקורת, כי הביקורת מסוכנת לממשלה הזאת, כי הביקורת חושפת בפני אזרחי ישראל את האמת. והאמת היא שהוויכוח האמיתי האידיאולוגי בינינו נגמר מזמן, אנחנו כבר לא מנהלים אותו. כל מה שיש פה זה ויכוח על שליטה. והממשלה הזאת רוצה שליטה גם במחיר פגיעה בכל דבר טוב שצמח בחברה הישראלית, והממשלה הזו רוצה לעצמה שליטה ורוצה להישאר בשלטון גם במחיר פגיעה בציונות, גם במחיר פגיעה במוסדות המדינה, גם במחיר פגיעה באזרחים החלשים ביותר בחברה הישראלית, גם במחיר פגיעה, כן, במשפחות שכולות, שאיבדו את היקר להן מכול בשביל המדינה. גם במחיר פגיעה בנו, בכולנו, באינטרסים שלנו. והאמת היא שהממשלה הזאת, שדואגת רק לעצמה, מסוכנת לנו יותר מכל ארגון BDS. היא מסוכנת לנו כי היא לא דואגת לנו, כי היא לא מסתכלת על מה שקורה פה, כי היא מנותקת. כי החלטות של ראש הממשלה מתקבלות לפי האינטרסים של החברים המיליארדרים שלו, ולא לפי מה טוב לבריאות הציבור בחיפה או בכל רחבי הארץ. והאמת היא שהסיבה שהדבר הזה לא משתנה היא כי כולם פה מפחדים וכולם פה התרגלו לחיות בפחד. ואנשים שאמורים לייצג אותנו – אותי ואת הדור שלי ואת הדור הצעיר ממני – מפחדים; הם מפחדים להשמיע קול. הם מסתכלים על האינטרסים הקטנים שלהם ובודקים בסקר מה הם צריכים להגיד לציבור, כי הם מפחדים גם מהציבור. וכשכולם מפחדים להגיד את האמת, לא תהיה דמוקרטיה, אבל גם לא תהיה חברה ישראלית. כי האמת היא שבגלל האינטרסים הקטנים של הממשלה הזו, היא מובילה אותנו בדהירה לאסון, למצב של מדינה דו-לאומית, מדינת טרור, מדינה שאין בה רוב יהודי ושאין בה דמוקרטיה; מדינה שתחריב את הציונות, ובדרך לשם היא מחריבה גם את החברה הישראלית. אבל האמת היא שאנחנו יכולים לשנות את זה. האמת היא שאם אנחנו רק רגע נתפתח מעבר לפחד הקטן – –
סליחה, גברתי, דקה. – – אנחנו נוכל לשנות את זה.
כי האמת שגם כאן יושבים אנשים טובים וערכיים ואידיאולוגיים, ואם אנחנו כולנו נחבור ביחד ונעביר מסר חזק לציבור שאפשר לעשות את זה, ונפסיק עם השטויות ועם הקמפיינים ונתאחד סביב המטרה ונפסיק עם ההבל הזה של מפלגות המרכז שלא אומרות כלום, ונתאחד כולנו – –
– – סביב החלום הזה של לממש באמת את המשימה הציונית, של לבנות פה חברת מופת, של להיות נאמנים לעצמנו, של לאפשר לכל אזרח ישראלי הצלחה – –
– – ואני יודעת, גברתי, שגם את מסכימה אתי.
ואני יודעת, גברתי, שגם את מפחדת.
וגם את חושבת עכשיו על המקום שלך בקואליציה, במקום להתאחד סביב המסר הזה, שגם את יודעת שהוא נכון.
ואם כולנו נפסיק להתייחס לשיקולים הפוליטיים הקטנים האלה – –
– – ונחשוב אך ורק על מה טוב לחברה הישראלית כולה – –
– – רק ככה אנחנו נצליח להציל את המצב. רק ככה אנחנו נוכל להתקדם באמת. תודה.
תגיד, מי הקים את התאגיד? זה לא אתם?
אתה באמת חושב שהוויכוח פה הוא על התאגיד? אני רוצה שידור ציבורי. אני רוצה שידור ציבורי, החברה הישראלית רוצה שידור ציבורי אמיתי, כזה שלא חשוף לאינטרסים שלכם אלא שאומר את האמת. זה מה שרוצה הציבור. תפסיק כבר עם הבולשיט הזה, באמת.
תפסיקו להשלות את הציבור. תפסיקו להשלות את הציבור. תפסיקו לשקר לציבור.
אתם העליתם את החוק. אתם החלטתם להקים את התאגיד. למה אתה מספר שקרים לציבור?
אני אדבר בכל פעם שמשקרים לציבור, אני אגיד את מה שיש לי להגיד. בכל פעם. כל פעם אתם תשקרו, ואני אגיד את האמת.
בכל פעם. לא יעזור לכם. תפסיקו לשקר.
אולי תספר לנו מה העלויות שגרמתם לציבור לשלם על ההקמה של התאגיד וכל המהלכים הפוליטיים שעשיתם על חשבונם. אולי תספר לציבור – – –
מקום ראשון בעוני, מקום ראשון – – – איפה? איך – – –
מאוד, מאוד, מאוד. בגללכם – – –
אדוני היושב-ראש, להשתמש בסעיף 98 כדי למנוע פיליבסטר, למנוע הסתייגות מהחוק המטופש והמושחת הזה, זה פגיעה בכבוד הכנסת יותר מכל דבר אחר.
אפשר להעביר נושא פה במליאה. זה יכול להיות גם מעניין.
תודה רבה, אדוני היושב-ראש. קודם כול, ברכות על החוק המאוד-חשוב הזה שאתם מעבירים היום. חוק חשוב, שחשוב לנו לתמוך בו ושכולנו מסכימים עליו, ומצוין שהוא קורה עכשיו וגם מצוין שהוא קורה ביעילות הזאת, ויש לו משמעויות רבות וחשובות לכולנו. אני רוצה לנצל את המעמד הזה ואת המקום פה עכשיו, היום, כדי לדון בחדשות שהתגלו לנו אתמול בוועדת הקללה – הכלכלה – זה הבין לאיפה זה מתקשר.
אני רוצה לדון בחדשות שהתגלו אתמול בוועדת הכלכלה מפי מנכ"ל משרד האוצר שי באב"ד, שהודה בפני הוועדה במה שאנחנו חששנו מפניו מאז הגיע התקציב להצבעה כאן, בכנסת, מאז שהגיעה הצעת התקציב לממשלה, וזה שאין באמת תוספות תקציביות בתוכנית לחיזוק הצפון. הבטיחה הממשלה והעבירה בהחלטת ממשלה, כבר לפני שנתיים, תוכנית לחיזוק הצפון – תוכנית חשובה ביותר, 18 מיליארד שקלים הובטחו, ראש הממשלה נסע עד לרמת הגולן כדי לספר לציבור שהוא הולך להעביר את התוכנית הזאת, ולאחר מכן השרים נסעו במשלחות, אחד אחרי השני, כדי לדווח על התוכנית החשובה. היא הגיעה להחלטת הממשלה, הגיעה להצעת התקציב לממשלה, ואופס, לא הצלחנו למצוא אותה. לא היה שם שקל לצפון. פניתי בשאילתות לכל השרים הרלוונטיים ושאלתי: איפה נמצא הכסף של הצפון? למה זה לא שם? למה התוכנית החשובה הזאת, שהושקעו בה כבר כל כך הרבה מאמצים, לא מתוקצבת, ומה הייתה משמעותן של אותן מסיבות עיתונאים נוצצות, לנוכח העובדה שהכסף הזה פשוט לא קיים בתקציב? כל פעם נמסר לי שזה קיים, ושאני עדין לא רואה את זה, ושזה יגיע. אבל הסתכלתי בטבלאות והסתכלתי בתוכנית, כשסוף-סוף הצלחתי לקבל 48 עמודים, ועברתי עליהם אחד-אחד, ולא היה שם שום דבר חדש. היה שם אוסף של תוכניות ישנות, חלקן כבר בוצעו – –
– – בעיקר בתחבורה, שכבר מומשו, ואיגדו אותן ביחד, עשו מתמטיקה חדשה וטענו שפה מדובר על תוכנית לצפון.
בבקשה להרגיע את הצעקות, כי אני יודעת, יפעת – –
– – שאת שותפה לתחושות שלי. אני יודעת שכל מי שיושב כאן יודע ומסכים שלצפון צריך להגיע הכסף הזה; כל מי שיושב כאן יודע ומסכים שלא אמורים להגיע למצב כזה, שבצפון חיים שש שנים פחות בגלל ששירותי הבריאות לא מספיק טובים ולא מספיק מתוקצבים; כולנו פה יודעים שלא יכול להיות המצב הזה – –
– – שמשפחות בצפון ירוויחו פחות כסף. לא יכול להיות שבצפון – סליחה, אדוני?
בגליל ובגולן, בצפון הארץ.
כן. אתה רוצה להסתכל על הנתונים? אני מניחה שאדוני שר האוצר מכיר את הנתונים היטב.
בוא אני אספר לך עוד נתונים: שש שנים פחות בתוחלת החיים.
תחולת העוני – 31% מהמשפחות, לעומת 11% במרכז; אבטלה – 10% בצפון לעומת 6% במרכז.
אם תצעקי אני לא אשמע. 54% זכאות לבגרות, לעומת 65% במרכז. על זה אנחנו מדברים. תעסוקה שחסרה; תעשייה שלא מספיק מתוקצבת ומעודדת; החקלאות שנמצאת בקריסה.
אל תעביר נושא. אל תעביר נושא, שר האוצר. אל תעביר נושא – –
– – כי אתה יודע היטב שאני צודקת. ואני אומר לך דבר – – –
למה אתה מעביר נושא? סליחה, תושבי הצפון חשובים לי ולך, אני מניחה, באותה מידה. לא הייתי רוצה לפקפק או לזלזל בכמה שאתה מקנה ומעניק להם חשיבות.
אתה מעביר נושא, ואני יכולה לענות לך גם על הנושא הזה. אתה לא תדבר ולא תתווכח אתי על מי אכפת לו יותר מפתרונות דיור. אל תעשה אתי תחרות על הדברים האלה.
השר כחלון, אנחנו נמצאים באותו מחנה: לשנינו אכפת מתושבי הצפון; לשנינו אכפת מתושבי הפריפריה. על מה אתה מתווכח? יש פה תוכנית – –
– – היא עברה בהחלטת ממשלה.
היא עברה בהחלטת ממשלה. אתם הבטחת לתקצב אותה.
נציגי משרד האוצר ישבו אצלי בוועדת השקיפות – –
– – וכשאני עברתי אתם סעיף-סעיף על התקציב כדי להבין איפה מסתתר התקציב של הצפון, התקציב לבריאות והתקציב לתעסוקה והתקציב לתחבורה הציבורית, אמרו לי נציגי האוצר: אל תדאגי, זה עוד יהיה. וכשאנחנו ישבנו בדיוני התקציב בוועדת הכספים לפני ההצבעה – –
– – ואני שאלתי שוב: אבל אין כסף לצפון בתקציב הזה, אין שם שום תוספת תקציבית, אמרו לי נציגי האוצר: זה עוד יהיה. והיה מי ממשרד האוצר שעוד העז לקרוא לי שקרנית, מאוד בכיר במשרד האוצר, בדיוק על הדברים האלה.
ואתמול אותו אחד, מנכ"ל משרד האוצר, מנכ"ל משרדך, הודה בוועדת הכלכלה שאין תקציב תוספתי לצפון; שאין ולא היה.
ש-18 המיליארד, שאחר כך הפכו ל-15 מיליארד בהצהרות שלכם, לא נמצאים.
אלה תוכניות קיימות שאוגדו ביחד.
אני רק ברשותך אסיים: אין שום סיבה – – –
כפי שידעתם להעביר את החוק החשוב הזה עכשיו, של נקודות הזיכוי, כפי שידעתם לעשות את זה מהר וביעילות ומתוך התחשבות וחשיבה על הציבור הישראלי, כך צריך לעשות גם בנוגע לצפון. תוכנית הצפון כבר קיימת; בינתיים הכסף שעבר לתוכנית עבר בעיקר לחברות הייעוץ שכתבו אותה. אבל היא קיימת. החלטת הממשלה כבר עברה. עכשיו כל מה שצריך זה להתייחס באותה נחישות למצב בצפון ולהעביר את הכסף – –
– – בלי תירוצים ובלי טיעונים אחרים. פשוט לקחת את זה ולדאוג להם. תושבי הצפון, אדוני, לא צריכים להתחנן לכספים האלה. הם זכאים, כמו כל אזרח ישראלי, לקבל את הזכויות שלהם, ואין סיבה שאנחנו ניגרר לעוד שנים של דיונים על הדבר הזה. אפשר לעשות את זה. כפי שידעתם עם החוק הזה, אפשר לעשות את זה אחת ולתמיד ועכשיו. תודה.
אתמול המנכ"ל שלך אמר – – – אין כסף – – –
לא, תגיד לי אם זה אמת, תגיד את האמת.
אומר אתמול שי באב"ד בוועדה: אין כסף – – –
– – – תוכנית, תוכניות – – – זה המצב.
בספר התקציב אין. אז איפה התוספת – היא בעננים? איפה הכסף?
גם אתה אל תתפוס פטרונות על הצפון.
להציג תוכניות ולא להביא – – –
שי באב"ד שיקר אתמול בוועדה?
אל תעוות את דברי. אדוני שר האוצר, התוכנית היא תוכנית טובה, אבל הכסף לא עבר באמת לצפון – – –
מה עם פיקוח על שכר דירה? למה את זה לא לקדם? למה אתה לא פונה לבית היהודי?
– – – למה לא הסכמת? למה לא הסכמת – – –
תודה לך, היושב-ראש. כבוד שר החינוך, בחודש האחרון נשמעו קריאות ממפלגתך שקוראות להשתמטות מהצבא בשל ביקורת על התנהלות כזו או אחרת בצבא, ובעיקר על השירות המשותף של נשים וגברים בצבא ההגנה לישראל. עד כה לא נשמעה שום תגובה מצדך. כמו כן, בהתייחס לאירועי העבר, שבהם נקטת עמדה מהירה ביותר כדי להוציא גופים כאלה ואחרים מבתי-הספר, מאוד מפתיעה שתיקתך לנוכח האמירות האלה, שמגיעות היישר מתוך כוכבים כאלה ואחרים בתוך המפלגה שלך. אני רוצה גם להוסיף לזה עניין נוסף, ואשמח מאוד אם תרצה להרחיב על כך. מפלגתך נוקטת כמה עמדות, לא לחלוטין ברורות, בקשר לתוכניות כאלה ואחרות לסיפוח השטחים. על חלק מהתוכניות האלה שמענו מפיו של חבר הכנסת סמוטריץ בשבועות האחרונים, והן כללו סוגים שונים של תרחישים לגבי הסיפוח: חלקן אמרו פלסטינים בלי זכויות שוות כחלק ממדינת ישראל, חלקן דיברו על טרנספר החוצה, וחלקם אף נקטו איומים כאלה ואחרים למי שלא יסכים לאף אחת משתי האופציות האלה. התוכנית שלך, שאתה פרסמת, תוכנית ההרגעה או תוכנית בעלת שמות לא מרגיעים אחרים, גם היא מעולם לא מוצתה ולא הוסברה כראוי. אני מבקשת לדעת מהי עמדתך, מהי עמדת מפלגתך, מה משרד החינוך מקדם ומה הוא מכניס לתוכניות הלימודים בהתאם לעמדה הזאת. אשמח לתשובתך. תודה.
למה – – – עדיין יושב פה – – –
– – – מותר להיכנס לבתי-ספר – –
שירות נשים זה עניין של ימין ושמאל?
מה אתה עושה כשמתוך מפלגתך קוראים להשתמטות מהצבא?
למה אתה לא רוצה לענות? שאלתי מה עמדתך.
בטח לא רק עצם העובדה שהוא היה פה בכנסת.
– – – אז אולי כדאי שנדון מחדש בהצעה במקום שנצביע עליה?
תודה, כבוד היושב-ראש. כנסת נכבדה – האמת היא שזו בדיחה להגיד "כנסת נכבדה" כשיושבים פה שני אנשים. יש יותר אנשים בציבור שהגיעו להאזין עכשיו לכנסת, בגלריה, מאלה שיושבים בתוך המשכן. אבל האמת היא שהציבור לא חושב שהכנסת היא נכבדה כל כך. הוא מרגיש שהכנסת מנותקת ממנו. וגם הממשלה לא רוצה שהכנסת תהיה מקום מכובד כל כך, כי היא מעדיפה להתנתק מהציבור. הממשלה מתייחסת לכנסת כאל איזשהו עניין זניח, מעכב; גורם שמתיישב פה לעשות דיונים פיקטיביים בלי באמת להקשיב אחד לשני, בלי באמת לנסות ולהגיע באמצעות הדיון הזה לפתרונות שהם טובים יותר לחברה הישראלית. מעין משחק מכור. ואת הדוגמה לזה ראינו בימים האחרונים במלוא הבושה – ראינו את זה עם הצעת החוק להשוואת קצבאות הנכים לשכר המינימום. ראינו את זה שלוש פעמים: ראינו את זה פעם אחת כשבדצמבר האחרון הצעת חוק חשובה ביותר של חבר הכנסת אילן גילאון עברה פה במליאה בקריאה טרומית – הצלחה אדירה לאופוזיציה, וזה קרה בגלל שבממשלה לא הצליחו להביא מספיק חברי קואליציה להצביע נגד ההצעה הזאת. אבל אחרי שהיא עברה בטרומית ועמדה לעשות שינוי מתבקש כל כך, ש-15 שנה אף אחד לא עשה, עיכבו אותה ולא הביאו אותה להצבעה בקריאה ראשונה, הממשלה, כי הכנסת לא חשובה. אם עברה פה הצעת חוק, אפשר פשוט להעיף את זה מהדרך. פעם שנייה זה קרה כשלפני שבועיים קיימתי בוועדת השקיפות דיון על מה שקרה בתוך הוועדות שהתכנסו כדי לדון בהעלאת קצבת הנכים: בהתחלה ועדת זליכה, שמינה שר האוצר, ואז איזושהי ועדה שלא הבנו בכלל למה היא מונתה, של ראש הממשלה, בראשות אבי שמחון. ביקשתי מאבי שמחון להגיע לוועדה ולדווח לה, לוועדת השקיפות, מה קורה בדיונים שהוא ערך: האם הוא דיבר עם ארגוני הנכים? מי חברים בוועדה הזאת? איזו עבודה מקצועית הם עשו? אבל אבי שמחון לא טרח להגיע לוועדת השקיפות לדווח. כי מה זה הכנסת? מה זה הציבור? גורם מעכב. לא הגיע, לא דיווח, לא הסביר לנו מה קורה שם. והנה, אז הגיעה הפעם השלישית של הזלזול הכל-כך מכוער הזה של הממשלה – לא בכנסת, הזלזול שלה בציבור הישראלי. אחרי שחברי הכנסת כבר גיבשו מתווה מוסכם להעלאת קצבת הנכים – לא מספיק, רק ל-4,000 שקלים, אבל התחלה – בא ראש הממשלה וגם את זה הוא נפנף ועכשיו הוא רוצה להעלות את הקצבה רק לאנשים שהם עם 90% נכות ולעשות הפרד ומשול בין נכים כאלה לנכים אחרים. ושוב באה הממשלה וצחקה לכנסת בפנים, ובכך התנתקה מהציבור עוד צעד אחד. אני לא יודעת מי מחברי הממשלה חושב שאזרח בישראל יכול לחיות מקצבה דלה של 2,342 בחודש. אני לא יודעת אם מישהו מחברי הממשלה אי-פעם ניסה להתקיים מסכום כזה, בוודאי כשהוא סובל מנכות, שגם עולה עוד ועוד כספים נוסף על הכספים הרגילים שנדרש אדם ממוצע להוציא. אני בטוחה שאף אחד מחברי הממשלה לא נאלץ לחיות בתנאים כאלה. זה עוד לפני שנגענו בציבור הקשישים, שהקצבה שלהם מבישה, ובעוד ועוד אזרחים ישראלים שנמצאים כאן מחוץ למשכן אבל קולם לא נשמע, כי הממשלה חושבת שהמקום הזה הוא בדיחה. היא חושבת ומנסה להפוך כל החלטה פה למשחק מכור. אם אין לך קומבינה בתוך המפלגה, בתוך הממשלה, אתה לא תקבל כלום. שום דבר. ואת הדבר הזה, חברי הנכבדים, את הדבר הזה אנחנו מוכרחים לשנות. הכנסת יכולה לעמוד על כוחה ולשנות את המצב הזה, בהחלטה אמיתית של חברי הכנסת, קואליציה ואופוזיציה, שיחליטו ביחד שאנחנו לא מוכנים יותר למשחק המכור הזה, שהמקום הזה חייב לשרת את הציבור, וביחד לא ניתן לממשלה אפילו לא עוד רגע אחד לרמוס כך את הציבור הישראלי. אנחנו יכולים לעשות את זה. זה תלוי בכך שישבו פה עוד כמה אנשים, אולי, ויצליחו פעם אחת לקיים דיון שבו אנחנו מקשיבים ובאמת חושבים איך המשכן הזה ישרת את עתידה של מדינת ישראל. תודה.
תודה רבה, אני מברכת מאוד על העברתה של הצעת החוק החשובה הזאת. כמעט שנה חלפה מהיום שגילינו בוועדת השקיפות כיצד אלפי חיילים משוחררים לא קיבלו את הפיקדונות שלהם אחרי השירות הצבאי, ולא נהנו מהסכום – הקטן, יש לומר – שהיה יכול לסייע להם כל כך בתחילת חייהם העצמאיים אחרי השירות שהם נתנו למדינה. ולא רק בזה מדובר אלא בכך שהחיילים שלא זכו ליהנות מהפיקדון היו חיילים שהגיעו מהמצב הכלכלי המוחלש ביותר – דווקא החיילים שהגיעו ממצב סוציו-אקונומי נמוך הם אלה שלא זכו לקבל את הפיקדון שלהם. אני מאוד מאוד שמחה שההצעה הזאת, שהוצמדה להצעת החוק הממשלתית, עוברת עכשיו כאן, ומודה מאוד לחבר הכנסת אלי אלאלוף על הטיפול המהיר. אני רוצה להוסיף גם תוספת ובקשה. אנחנו גילינו במהלך הדיונים שהרבה מאוד מכספי העודפים שהיו אמורים להגיע לקרן לחיילים משוחררים לא הגיעו אליה לאורך השנים, ואני מבקשת ממשרד האוצר ומהממשלה לדאוג לכך שהקרן תקבל את הכספים שבמהלך השנים הוחזרו מהפיקדונות אל הקרן. כל מי ששירת את המדינה זכאי לקבל את הפיקדון הזה מהצבא – לקבל את הפיקדון הזה מהמדינה, ובמהירות האפשרית, ואני מאוד מאוד שמחה שעכשיו הצלחנו לדאוג לכך. תודה.
כן, תודה רבה, אדוני היושב-ראש. אכן, זה עניין קצת מצחיק, כי אתה מבקש ממני להתנגד להצעת חוק שאני הגשתי לפני שלוש שנים, ואני אתנגד. אני אתנגד לכך שקואליציה מעט מצחיקה, שנה אחת מעבירה את הצעת החוק כהחלטת ממשלה, נדמה לי שהיא הייתה החלטת 1008 – אני לא בטוחה לגבי המספר – אחרי שהגשתי אותה ביחד עם חבר הכנסת מקלב, שיושב כאן, וחברי כנסת נוספים, הצעה שהיא, אם לומר את האמת – גם ההצעה בעצמה קצת מצחיקה. הרי האימייל, הדואר האלקטרוני, קיים כבר מאז שנות ה-80. היה מצופה שלא תידרש בכלל הצעת חוק כזאת ושהממשלה על כל משרדיה תעבור כבר מזמן – לפני עשור או שניים – להשתמש במייל ולתת שירותים אלקטרוניים לציבור. אני זוכרת שכשעבדתי על ההצעה הזאת הלכתי, התקשרתי בעצמי למשרדי ממשלה. התקשרתי לאחד המשרדים, לאגף התלונות של הציבור, ושאלתי אותם: תגידו, למה אין לכם אימייל שאני אוכל לשלוח לכם את התלונה שלי במייל? אמרה לי נציגת המשרד – אני חושבת שזה היה משרד התחבורה – בטלפון: תשמעי, היה לנו מייל לאיזו תקופה מסוימת, קיבלנו יותר מדי תלונות מהציבור, אז החלטנו לחזור לפקס – ממש כך. הזוי לחלוטין.
מדהים. אז אני הגשתי את הצעת החוק הזאת יחד עם חבר הכנסת מקלב וחברים נוספים. הממשלה הגיעה אתנו להסכמה והעבירה את זה בהחלטת ממשלה. לפני שנה קיימנו בוועדה המשותפת של ועדת המדע וועדת השקיפות ישיבת מעקב. זימנו את משרדי הממשלה וגופים נוספים – חברות ביטוח ובנקים – ובדקנו אם הם כבר עברו לאמצעים אלקטרוניים. האמת היא שהתוצאות היו מאוד מאוד טובות: רובם המוחלט אכן עבר לאמצעים אלקטרוניים. ואני מצפה מממשלת ישראל, כאשר היא מתחייבת בדבר כזה בהחלטת ממשלה, בהסכם מול חברי הכנסת על חקיקה, שהיא תעמוד ותאכוף את החלטתה, אחרת אנחנו עושים פה עשייה מיותרת. מגיעים חברי כנסת עם כוונות מאוד מאוד טובות, מתוך רצון טוב, ומעבירים חוקים שכבר הועברו וכבר הוסכמו עם הממשלה, ואחר כך מדברת אתנו שרת המשפטים על כך שיש עודף הצעות חוק. ובכן, היה כדאי לאכוף את ההצעות הקיימות, לוודא שהחלטות הממשלה אכן מתקיימות, ויכול להיות שהכנסת הזאת הייתה יכולה לדון בנושאים החשובים באמת לציבור הישראלי ולקדם אותם ולקיים כאן דיונים רציניים. בכל אופן, תודה.
תודה, כבוד היושבת-ראש. מדובר בהצעה מאוד חשובה ומאוד מאוד פשוטה. לפני כמה חודשים התוכנית יהיה בסדר בגלי צה"ל סיפרה את סיפורה של נערה צעירה בשם מאי, שבחרה לעשות שנת שירות לפני השירות הצבאי שלה, וכך לשרת את המדינה ולשרת את החברה הישראלית פעמיים – גם בשנה נוספת, שנת השירות, וגם בשירות צבאי מלא בתפקיד משמעותי. אבל אז גילתה מאי, להפתעתה הגדולה, שאף שהיא בת לאם חד-הורית, ואף שכל חייל או אפילו כל משרת או משרתת בשירות לאומי – שזו תקופת שירות קצרה יותר מהשירות הצבאי – היו יכולים לקבל פטור חלקי מארנונה בשל כך, היא לא יכולה לקבל אותו, מאחר שהיא עושה שנת שירות ולא שירות לאומי. אני מאוד הופתעתי לשמוע את הדבר הזה. צעירים וצעירות שיוצאים לעשות שנת שירות לפני השירות הצבאי שלהם נותנים תרומה מדהימה לחברה הישראלית – בקהילות, בעבודה עם אוכלוסיות מוחלשות, נכנסים למקומות הקשים ביותר, מקדישים עוד שנה מחייהם לשירות חברתי ושירות קהילתי, ובדרך כלל הם גם האנשים שמתגייסים אחר כך ליחידות המשמעותיות ביותר בצבא. מבין היוצאים לקצונה יש אחוז גבוה ביותר של בוגרי שנת שירות ושל חניכי מכינות קדם-צבאיות, והאינטרס של מדינת ישראל הוא אינטרס מובהק לעזור להם ולסייע להם ללכת לשנת שירות. אבל מה, במקום לסייע להם, לפעמים רק מערימים עליהם קשיים. ראינו, שנה אחר שנה בשנים האחרונות, איך התקציב של שנות השירות לא מגיע אליהם, ולפעמים ממש עד סוף שנת התקציב הם צריכים לחכות לכל מיני סגירות ודילים כדי לקבל את התקציב שהובטח להם כדי לממש את השנה החשובה הזאת. תקציב קטנטן. באחת הפעמים האחרונות שהעליתי את הבקשה בוועדת הכספים להעביר לחניכי שנת שירות את הכספים שהובטחו להם, נמסר לי שאני צריכה לסגור על זה דיל אם אני רוצה שזה יעבור. באמת. כסף של שנות שירות – צריך לסגור על זה דיל? אנשים יוצאים ומקדישים מעצמם למדינה ולחברה הישראלית, והם צריכים דיל בכנסת, מאחורי הקלעים, כדי שהכסף יעבור? מה האינטרס של ממשלת ישראל לעכב את החבר'ה הנפלאים האלה מלצאת לשנת שירות ולמכינה קדם-צבאית? מה? זה הרי כל כך חסר היגיון. אבל במקרה הזה מדובר ממש בלקונה. לקונה בחוק. אני חשבתי שהדבר הזה ייפתר. אגב, עיריית רמת גן, שרצתה לתת את הפטור הזה מארנונה לאמה של מאי, נתקלה בעצמה בקשיים. היא לא יכולה לתת את הפטור, כי החוק לא מאפשר לה היום. אם מאי הייתה יוצאת לשירות לאומי מקוצר של רק שנה או פחות משנה, ולא לשירות צבאי, היא הייתה מקבלת את הפטור מארנונה, אבל בגלל שהיא יצאה לשירות חברתי של שנת שירות ולשירות צבאי, היא לא תקבל את הפטור. זה לא מגוחך? זה לא חסר היגיון לחלוטין? זה הרי לא יכול להיות. סליחה?
לא, שנת שירות לא פוטרת מארנונה, ושירות לאומי כן פוטר מארנונה. כלומר מי שיוצא לשנת שירות ועושה שירות נוסף, כפול – גם שנה וגם עוד שנתיים או שלוש שנים צבא, או יותר, ולרוב החבר'ה האלה הם אלה שמתגייסים לשירות ארוך יותר ומשמעותי יותר – לא יקבל את הפטור. מי שעושה שירות לאומי, שהוא שירות קצר יותר – ורק 25% מהאנשים שיוצאים לשירות לאומי ממשיכים לשנה שנייה של שירות לאומי – כן מקבל את הפטור. אני לא רוצה חלילה לבטל להם את הפטור, אבל לא יכול להיות שאנשים שיוצאים לשנת שירות או למכינה קדם-צבאית לא יקבלו אותו. כל מה שדרשתי הוא לשנות את הלקונה הקטנה הזאת בחוק ולאפשר לרשויות המקומיות שרוצות לתת את הפטור מארנונה, לתת אותו. האינטרס של מדינת ישראל צריך להיות שהפטור הזה יינתן. ראיתי את תגובת ועדת שרים והופתעתי מאוד. ועדת שרים, בלי לתת דיווח מקצועי מה הייתה הסיבה, כתבה הוראה – ומייד סגן השר איציק כהן ודאי יספר עליה – שיש פה איזו עלות תקציבית. אגב, לי נמסרו פרטים אחרים, שיש פה חשש שאם ניתן עכשיו פטורים – זה נמסר לי על ידי הצוות המקצועי של המשרד – אם ניתן עכשיו פטורים לשנת שירות, עלול להיות פה מדרון חלקלק, ואנחנו נצטרך לתת להם עוד פטורים.
פשוט לא להאמין, באמת. אני לא יכולה להאמין לזה. מה רוצה המדינה? שרק אנשים שלהורים שלהם יש כסף לממן אותם יוכלו ללכת לשנת שירות? רק הם יהיו זכאים לשנה המדהימה הזאת של תרומה לחברה הישראלית? בשבילי, שנת השירות שאני עשיתי – אני הקמתי גרעין שהלך לעבוד בטבריה עם נוער בסיכון לפני השירות הצבאי שלי – הייתה השנה הכי מדהימה שאני עברתי בחיים; השנה הכי חשובה. אני לא חושבת שהייתי פה היום בכנסת אילולא השנה הזאת. ואני חושבת שבשביל כל כך הרבה חבר'ה צעירים וצעירות – אני פוגשת אותם כל הזמן – השנה הזאת באמת הופכת לאחת השנים המשמעותיות בחיים שלהם. היא מביאה אותם להיכרות עמוקה עם החברה הישראלית; היא מביאה הרבה מהם אחר כך לעשייה חברתית והתנדבותית; היא מגדלת אותם לתוך עשייה משמעותית בצבא. אלה אנשים שרוצים לתרום הכי הרבה לחברה הישראלית; בואו נעזור להם לעשות את זה. העלויות כל כך קטנות. מדובר במתנדבים. הפטור שאני מבקשת פה מארנונה הוא קטן, והוא יכול לתת את הדחיפה הקטנה כדי שעוד צעירים וצעירות יוכלו לצאת לשנה הזאת. אני פונה לחברי הקואליציה ובאמת מבקשת מכם: אין להצעה הזאת עלות תקציבית משמעותית. מדובר בסך הכול במספר קטן של אנשים שהחוק הזה יכול לסייע להם ללכת לשנת שירות, להתנדב, לפעול ואחר כך גם להיכנס לתפקידים יותר טובים ויותר משמעותיים בשירות הצבאי שלהם. אני יודעת שרוב חברי הקואליציה מסכימים לעקרונות שמאחורי הצעת החוק הזאת. אני מבקשת מכם לשקול מחדש ולהצביע בעד. אני חושבת, אגב, שמשרד הפנים גם היה יכול מזמן לשנות את זה בתקנות אם היה רוצה. תקוותי היא שההצעה הזאת תזרז את קביעת התקנות האלה, שתעבור כהצעה על מנת שזה יתבצע. אין שום סיבה שהחבר'ה הצעירים האלה, תימנע מהם השנה הזאת; אין שום סיבה שמהחברה הישראלית יימנע המפעל הכל-כך חשוב הזה של שנות השירות והמכינות הקדם-צבאיות. האינטרס של כולנו זה לחזק אותם, האינטרס של כולנו זה להעצים אותם. אני מבקשת מכם היום לעשות את המעשה הנכון, ולא לחשוב על פוליטיקה אלא לחשוב על החבר'ה הצעירים האלה ועל מדינת ישראל. תודה.
תודה רבה. אני יודעת שראש הממשלה אוהב שמביאים מספרים, נתונים וגרפים, ולכן הבאתי לפניכם את הגרף הבא, שיכול להבהיר בצורה מפורשת מה המצב שלנו כאן.
למה? זה מידע, זה כלי עזר להבהיר את הטיעון.
מה שרואים בגרף הזה, שמשום מה אי-אפשר להציג בפני חברי הכנסת, זה שההשקעה הממשלתית ב-20 השנים האחרונות בבריאות בישראל הולכת ומתכווצת, בעוד ההשקעה הממשלתית בכל מדינות ה-OECD – ומדובר פה, הגרף הזה הציג את החציון, לא את הממוצע – הולכת ועולה. בכל העולם משקיעים יותר בבריאות, באמצעים טכנולוגיים שיכולים להפוך את הבריאות של האזרחים לטובה יותר, להאריך את החיים, ולא רק להאריך אותם בשנים אלא גם באיכות שלהם. ודווקא כאן, אצלנו בישראל, ארץ עם אפשרויות אדירות, עם כלכלה מצוינת, עם מספיק כסף בתקציב כדי לעשות את זה, דווקא כאן ההשקעה בבריאות רק הולכת ויורדת. דוח ה-OECD, שפורסם ממש לאחרונה, מציב את ישראל במקומות האחרונים כמעט בכל המדדים שלו: שיעור המיטות לאשפוז כללי – ישראל נמצאת חמישית מהסוף, 2.3 מיטות ל-1,000 נפש, לעומת ממוצע של 3.6 בשאר המדינות החברות; מדד מכשירי ה-MRI – ישראל נמצאת במקום מאוד מאוד נמוך בממוצע ב-OECD. על אף הצעדים החשובים שנקט שר הבריאות ליצמן, זה עדיין לא מתקרב לשם: ה-MRI לכל מיליון תושבים בישראל – 4.2, לעומת ממוצע של 14.7 ב-OECD. רק מקסיקו בשיעור יותר נמוך מאתנו; שיעור ההוצאה על בריאות מהתוצר בישראל הוא ברמה של 7.4% – עדיין מהנמוכים ב-OECD, לעומת ממוצע של כמעט 9%. זה המצב שלנו. כששאלתי בישיבת ועדת הכספים ערב ההצבעה על התקציב מדוע מתקצבים בכל כך מעט ומדוע לא מנסים לשאוף לפחות להגיע לממוצע במדינות המערב, אמרו לי: אין מה לעשות, זה הכסף שיש. נתנו לנו את הכסף, והיינו צריכים להסתדר עם זה. אבל השאלה הוא לאיפה מכוונים, ולא כל כך ברור לאן מכוונים – – אני חושבת שלחברי במליאה לא מספיק חשוב הדיון הזה, כי יש פה צעקות.
– – בזמן שהממשלה מעבירה – –
– – עשרות מיליוני שקלים בכספים קואליציוניים לחברי הקואליציה כדי לסתום להם את הפה בזמן ההעברה של התקציב. עד היום אנחנו לא יודעים לאיפה עברו הכספים של אורן חזן, ושלך, חברת הכנסת נאוה בוקר, וחלק מהכספים של מיקי זוהר, ושל דוד ביטן – עוד לא יודעים לאן הכספים האלה נעלמו. אבל בבריאות אין כסף – לקיצור תורים; למלחמה בזיהומים בבתי-חולים, שהורגים 5,000 איש בשנה בישראל. לזה אין מספיק כסף; לבריאות בצפון, אחרי הדוח החשוב כל כך שיצא, של ועדת גרוטו, שביקש ודרש – –
– – ואמר שבפריפריה מתים יותר, כי לא משקיעים בבריאות. ולמדינה אין כסף. אגיד לכם, חברים, יש במדינה – – –
תרשי לי רק ברגע. יש לישראל כסף: 30 מיליארד שקלים בעודפי תקציב התגלגלו לשנה הזאת. הם מתגלגלים כל שנה. מעל 60 מיליארד שקלים הועברו בהעברות תקציביות. אלה הכספים. יש כסף. עכשיו צריך לקבל החלטה ולהעביר אותם. עכשיו. וזו לא משימה רק של שר הבריאות – זו צריכה להיות משימה לאומית.
ממשלת ישראל חייבת לקבל החלטה ששירותי הבריאות בישראל צריכים להיות לא רק בממוצע של ה-OECD אלא הרבה מעל הממוצע.
Startup Nation, מדינה עם כל כך הרבה טכנולוגיה, עם כל כך הרבה משאבים, הייתה יכולה להצטיין בבריאות, ואנחנו, חברים, בהידרדרות מתמשכת, בגלל ההחלטה של ממשלת נתניהו. תודה.
בזכות ההשקעה שהייתה, לא בזכות ההשקעה שעכשיו.
ועדיין אנחנו רחוקים מהממוצע.
תבוא לוועדת השקיפות, מר ליצמן?
תודה רבה, גברתי, תודה רבה, חברי חברי הכנסת. אני מאוד מאוד מאוד נרגשת להעביר את החוק הזה, סוף-סוף, היום. חוק שכירות הוגנת יכניס סוף-סוף סדר, הוגנות וכללים סבירים ונאותים לחייהם של 2 מיליון ישראלים שוכרי דירות בישראל – 2 מיליון ישראלים שחיים בשכירות ועד היום חיו פשוט בג'ונגל. מזעקת האוהלים, שעלתה ברחובות ממש לפני שש שנים, ב-2011, ועד לרגע הזה, הדרך הייתה מאוד מאוד מאוד ארוכה, מה שהופך את ההתרגשות לגדולה יותר. החוק הזה הוא החוק של המחאה החברתית. דור שלם, הדור שלי, הופקר למחירי דיור בלתי אפשריים ונדחק לשוק השכירות, שבמשך עשרות שנים מדינת ישראל השאירה כג'ונגל פרוץ ופרוע. כשהגשתי את החוק הזה לפני שלוש שנים וחצי היו לו במשכן הזה יותר מתנגדים מתומכים. היה פה פער דורי מסוים, ואפשר אולי להבין אותו במספרים. בשנת 2000, מי שרצה לרכוש דירה ממוצעת היה צריך להשקיע בעניין בערך 80 משכורות; היום זה כמעט 150 משכורות בשביל דירה. תעשו את החישוב כמה שנים צריך לחיות בלי אוכל, שתייה, הוצאות חינוך, בריאות וכדומה כדי להצליח לרכוש דירה בישראל. יש עוד הרבה משימות בהמשך לחוק הזה כדי לפתור את בעיית הדיור, אבל הסדרת שוק השכירות היא הצעד הראשון והמחייב בדרך לשם, כדי לאפשר תנאים כלכליים הוגנים לשוכרי הדירות ולהוריד את הלחץ משוק הדירות לרכישה. בכל העולם הוכח ששוק שכירות ציבורי ופרטי מוסדר, עם כללים נאותים, שוק שמעודד שכירות ארוכת טווח, הוא מפתח בלתי ניתן להחלפה להורדת מחירי הדיור. אבל יש דבר נוסף בחוק הזה, ועליו אני מעדיפה לדבר כאן עכשיו, והוא הוכחה שלחץ ציבורי עובד. אפשר לבקש פה שקט? יש פה רעש נוראי – כי החלק הזה הוא חשוב ביותר. לחץ ציבורי עובד. החוק הזה שייך לציבור הישראלי. הוא שייך לדור האוהלים; הוא שייך למאות אלפי אנשים שצעדו ברחובות וצעקו: "העם דורש צדק חברתי". החוק הזה שייך לאלפי הסטודנטים שחתמו עליו והחתימו עליו סטודנטים רבים נוספים, ממכללת תל חי ועד מכללת ספיר, כדי לגרום לו סוף-סוף לעבור ולדרוש מהפוליטיקאים להסכים לו. החוק הזה שייך לכל השותפים שלי למחאה החברתית, ובעיקר לדפני ליף היקרה, שאם החוק הזה היה קיים לפני שש שנים, בעל הבית לא יכול היה להוציא אותה מהדירה בהתראה כל כך קצרה. הוא שייך לכל אנשי הצוות שלי, בעבר ובהווה – ואני רוצה להודות לכם אחד-אחד: בראש ובראשונה לסיון שור, שמלווה את החוק הזה ממש מראשיתו, והיא ממש חתומה עליו, ומגיעה לה תודה עצומה. סיון, כשניסתה להעביר את הדירה לשוכר אחר, שני שוכרים שונים הציעו לה כמעט שוחד כדי להתחרות על הדירה להשכרה; הוא שייך לברוך גורביץ, שנאלץ לשלם 6,000 שקל לתיווך שהוא לא הזמין. גם הדבר הזה ייעצר עכשיו אחרי שהחוק יעבור; לעידו שטסל, שחודש אחרי שנכנס לדירה בעל הבית הודיע לו שבתוך חודש מתחילים תמ"א 38 בבניין. גם זה יימנע עכשיו, כשהחוק יעבור; עינב לבנה, שבעל הבית שלה דרש להכניס לחוזה סעיף שמאפשר לו לפרוץ לדירה מתי שהוא רוצה, תשלום על ועד בית שלא קיים, רצה לשנות את תאריך הכניסה והיציאה באופן דינמי בתוך החוזה, וגם ביקש להצמיד את השכירות למדד הפירות והירקות. גם הדברים האלה כבר לא יוכלו להתקיים; לעופר נוימן, שבוקר אחד אחרי שלושה חודשים בדירה שהוא חי בה הוא התעורר מנפילה של הדלת, וככה סיפר לו בעל הבית שמתחילים שיפוצים ומעכשיו מתקלחים בדירה השנייה. הוא שייך לדרור מרדכי, שחי בדירה בלי כיור ונאלץ גם לשלם על תיווך, למרות שהוא לא הזמין אותו, וגם לעורכי דין, למרות שהוא לא הזמין גם אותם. גם זה ייפסק עכשיו, כשהחוק יעבור; לנטע גייסט, שגם היא עבדה על ההצעה הזאת המון והשקיעה בה הרבה מאמץ. הבן זוג של נטע הוא עולה חדש, ובעל הבית חשב שמאחר שמדובר בעולה חדש, אפשר לגרום לו לשלם על כל התיקונים בדירה כאוות נפשו, וגם להודיע לו שבועיים לפני היציאה שהחוזה נגמר וצריך לעוף מהבית. גם זה כבר לא יוכל לקרות עכשיו, כשהחוק הזה עובר; לדניאל דותן, לעמרי שגב – שהוא אגב היחידי בצוות שלי שלא הייתה לו שום בעיה בשכירות, אבל אולי זה כי הוא עורך דין כבר הרבה מאוד זמן – ולכל מי שסייע בכתיבה ובמאבק; למאז"ה 9, מרכז הצעירים של עיריית תל אביב, נעם בר-לוי, למיכאל וולה, שאגב, עדיין מחכה לצ'ק הביטחון שלו מדירה שהוא עזב לפני חמש שנים. גם זה כבר לא יקרה, אחרי שהחוק הזה יעבור; לרון חולדאי, שהיה ראש העיר הראשון שתמך בהצעת החוק, ואחר כך לרוביק דנילוביץ, ראש עיריית באר שבע, ולראשי הערים הנוספים שהצטרפו בהמשך. לוועד שוכרי הדירות – אנשים מדהימים, לילך רובין ופבלו קאל בעיקר, שעבדו במשך הרבה מאוד זמן כדי להחתים אלפי שוכרי דירות על תנאים הוגנים לשכירות וחוזה הוגן, שיצא מהציבור עוד הרבה לפני שהוא עובר כאן במליאה; לד"ר אמילי סילברמן, לגיל גן-מור מהאגודה לזכויות האזרח, לאמנון פורטוגלי ממכון ון ליר, למומחי ה-OECD שסייעו לי בבחינת המודלים השונים בעולם והבנה של מה מתאים לישראל, למרכז הגר לדיור בר-השגה, לקליניקה האורבנית באוניברסיטת תל אביב, שתמכו ועזרו כולם בכתיבה של החוק המקורי – ליונתן לוי ביניהם, שגם הוא, נלקח לו כיור מהדירה ואחר כך נקדח חור בקיר של הדירה, והוא עד היום מחכה להחזרים מבעל הבית. גם זה יסתיים, אחרי שהחוק הזה יעבור; לשורה של אנשי ציבור, וביניהם חבורת סטנדאפיסטים מדהימה שעזרה לנו לנסות ולהפוך את ההצעה ולספר עליה לציבור הרחב, וביניהם תום אהרון, לילך ברנע לשם, גלית חוגי, תומר פישמן, גיא אדלר וגם אייל דץ, שעזר המון. ובעיקר – לחברי הכנסת שהיו שותפים מתחילת החוק הזה: לחיליק בר, חברי לסיעה, ולאורלי לוי אבקסיס, שהיו חתומים, יוזמים ביחד אתי בהצעת החוק הראשונה שהגשנו לפני שלוש שנים וחצי; לרועי פולקמן היקר, השותף שלי להצעה הזאת בכנסת הזאת, שעשה עבודה מאוד מאוד קשה כדי לקדם אותה ולהעביר אותה כאן; לכל חברי שדולת השוכרים, ובהם אורי מקלב, גילה גמליאל ועוד רבים נוספים; לשר האוצר ולשרת המשפטים וגם לקודמיהם בתפקיד; לפקידות המקצועית במשרד האוצר ובמשרד המשפטים, שעבדו הרבה מאוד זמן והשקיעו הרבה מאוד מאמץ בחוק הזה. ולכל השותפים והשותפות שלי לדירה אי פעם, על הסבלנות והאהבה, ולבעלי הבית, גם הנוכחיים. העם דורש צדק חברתי, וכדי להשלים את המאבק ואת החלום הגדול הזה שנצעק ברחובות לפני שש שנים עוד יידרשו הרבה מאוד מאמץ ועוד הרבה מאוד עבודה מהאנשים שיושבים כאן. החוק הזה נותן לי הרבה מאוד תקווה לכך שצעדים גדולים וחלומות גדולים אפשר להגשים ואפשר לממש, וכשהציבור רוצה – הציבור גם מצליח. ככל שיותר ויותר אנשים במדינה יבינו את זה, יבינו את הכוח האדיר שיש להם ואת הכוח שיש לנו, כשאנחנו עובדים ביחד, בודקים ולומדים ועושים את העבודה המקצועית הנדרשת ויוצאים לרחובות ומשכנעים ועובדים בשטח ולא מפסיקים להיאבק, בסוף אנחנו נצליח לממש את כל השאיפות האלה, ובאמת ליצור פה מציאות טובה יותר. תודה רבה.
תודה רבה, כבוד היושב-ראש. תראו, החוק הזה הוא חוק שלא צריך לעבור. נושאים שנוגעים – השר ארדן, אני אשמח שתקשיב לדברים שלי. אתה גם הוזמנת להגיע ולהסביר את הדברים האלה לאורך כל השנה האחרונה בוועדת השקיפות. היכן מתחיל הסיפור הזה? כשאנחנו בחנו פרסום התקשרויות בוועדת השקיפות לפני יותר משנה וחצי היה משרד אחד שבאופן מאוד מאוד חריג לא פרסם את ההתקשרויות שלו – המשרד לנושאים אסטרטגיים. הגיעה נציגה של המשרד, ושאלנו אותה: מדוע אתם לא מפרסמים? מה הבעיה? היא אמרה: עוד לא בדיוק התארגנו על עצמנו; עוד חסרים פה עובדים; אנחנו ממש בהתחלה; אנחנו עוד לא יודעים; בהמשך זה יהיה. קבענו ישיבה מיוחדת. הגיעה אחרי כמה חודשים מנכ"לית המשרד, אישה מאוד מאוד רצינית, סימה ואקנין-גיל. היא באה וסיפרה לנו על נושאים רחבים וחשובים יותר שהמשרד עוסק בו, נושאים שצריך להגיד – נושקים לתחומים שאמור לעסוק בהם משרד החוץ. אבל מה? בעוד משרד החוץ מקבל תקציב לפעולות של 82 מיליון שקלים בשנה, המשרד לנושאים האסטרטגיים קיבל בערך 166 מיליון שקלים. משרד חדש-ישן, פורק, חזר, אוחד, משרד שנפתח ב-2006 כחלק מפשרה פוליטית, נסגר, הוקם מחדש, אוחד עם המשרד למודיעין, הופרד עוד פעם, צורף לו אחר כך תחום ההסברה – כל פעם תופרים את התיק הזה איכשהו. הוא קיבל יותר תקציב מתקציב הפעולות של משרד החוץ; מחליף היום את משרד החוץ ואת מערך החוץ בהרבה מאוד מקומות בעולם, בגלל למשרד החוץ אין כסף והוא נמצא בקריסה מתמדת, מתמשכת ומכוונת – אבל לא רוצה לדווח לציבור מה הוא עושה עם הכסף שלנו. כמה נחמד. אפשר לבוא ולהגיד שהכול בעצם צריך להיות מוחרג. תראה, אי-אפשר לקבל את הדבר הזה. גם לפני שנה, כשחבר הכנסת עמר בר-לב ואני הבאנו לדיון את הנושא של שקיפות במשרד החוץ, אמרו לנו: אל תדברו על שקיפות במשרד החוץ. אסור לספר מה קורה שם. אסור שתהיה שקיפות. אלה נושאים שצריכים לדבר עליהם רק מאחורי דלתות סגורות. אבל הסיבה והעובדה שאין שקיפות היום במה שקורה במערך החוץ היא חלק מהגורם המוביל לכך שמערך החוץ קורס – כי אף אחד לא מדבר על זה, כי למדינת ישראל אין היום שר חוץ. אתם יודעים באיזה עוד מדינות אין שר חוץ כמו שקורה כאן? באיי סיישל, בפיג'י; מדינות שנמצאות בלב האוקיאנוס – אין להן שר חוץ. אבל כנראה שמישהו כאן גם רוצה שישראל תהיה, או תתנהג, כאילו היא נמצאת בלב האוקיאנוס. אנחנו לא יכולים להרשות לעצמנו את המצב הזה שבו מערך החוץ מפורק לרסיסים ומוקמים משרדים כאלה ואחרים. כבוד השר, אני אשמח לתשומת לבך. אני יודעת שהנושא הזה באמת חשוב לך, ולכן אני גם מבקשת ממך לזרוק את הצעת החוק הזאת כבר עכשיו לפני, שהיא תסב עוד נזק. אנחנו לא יכולים לאפשר מצב כזה, וזה לא שווה שום תיק שבעולם, שמערך החוץ של מדינת ישראל יקרוס בצורה שהוא קורס בשנים האחרונות. אין היום תיאום בין המשרד לנושאים אסטרטגיים לבין משרד החוץ, אין להם שום שיתוף פעולה אמיתי – או המשרד לשיתוף פעולה אזורי. יושב פה גם כבוד השר של המשרד. אין שום שיתוף פעולה והתכווננות ברורה כדי להתמודד עם היעדים האסטרטגיים של מדינת ישראל; התקציב מפוזר; הדיווח לציבור לא קיים; אין תוכנית עבודה ואף אחד לא רוצה לדבר עליה. ועכשיו, הפלא ופלא, יומיים לפני שאמורה להגיע שוב מנכ"לית המשרד שלך לוועדת השקיפות אתם מביאים את החוק הזה, שלא הייתה לו ואין לו שום תוחלת, כי כל דבר שפרסומו יפגע חלילה בביטחון המדינה, או באינטרסים אסטרטגיים שלו גם ככה מוחרג מחוק חופש המידע.
משפט אחד, אדוני. מה שאתם עושים עכשיו, והנושאים שאתם מחריגים – זה מה? זה זה שהמשרד לנושאים אסטרטגיים נותן תמיכה למצעד למען ישראל בניו יורק? זה דבר שצריך להיות מוחרג?
אין בזה שום ערך חוץ מלתרום לחיסולו של מערך החוץ של מדינת ישראל, והדבר הזה הוא סכנה. איפה שאין שקיפות לא ניתן לקיים דיון ציבורי רציני ולא יהיה ניתן לממש את הצרכים האסטרטגיים של מדינת ישראל. תודה.
תודה, כבוד היושב-ראש. לפני שנה בערך השתתפתי בכנס בין-לאומי בארצות הברית בתמיכת ישראל, כנס שהיו שותפים לו הרבה מאוד חברי קונגרס מאמריקה, ובו דיברנו וניסינו לשכנע את הקהילה הבין-לאומית לתמוך, להתחבר ולקשור את הקשר העמוק עם מדינת ישראל. כל חברי הקונגרס שדיברו לפני ודיברו על ישראל היו שותפים להצגה של דבר אחד: כמה שבישראל היחס לקהילה הלהט"בית הוא שוויוני ומדהים ומשוחרר, אחר לחלוטין מכל מה שקורה במזרח התיכון, ובכלל, מדינת ישראל היא מהמובילה במערב של הקהילה, ולראיה – ראו את מצעדי הגאווה המפוארים שיש בתל אביב. מה אני אמורה להגיד כשאני שומעת את הדברים האלה? מה הייתי אמורה להגיד כשישבתי בכנס הזה וידעתי שהדברים שהם אומרים נשמעים מאוד מאוד טוב וגם עושים רושם טוב? גם ראש הממשלה לא פעם התפאר בסרטונים שלו – באנגלית – כמה שהיחס לקהילה הגאה הוא שוויוני ונפלא. מה אני אמורה לענות? הרי כולנו יודעים שזו בדיחה, ומה שקורה פה עכשיו זו בדיחה. חוק שהוגש ומועבר בכזאת דחיפות רק כדי לסכל בג"ץ שפסק הדין בו אמור לצאת ממש בכל רגע, בכל יום, בג"ץ חשוב ביותר; חוק שבתוכו יש איזושהי הבטחה סמויה שאולי הוא גם יכיל את הפונדקאות להורים להט"בים, אבל אולי ואולי ואולי – זה לא נמצא בתוך החוק. מה אנחנו אמורים להגיד כשבשנים האחרונות מדינת ישראל, במקום לצעוד קדימה, הולכת אחורה, במקום להתקדם ל-2017, מעבירה אותנו לתקופות שכבר היו אמורות לעבור מזמן? ההודעה שיצאה אתמול משרת המשפטים ושר הרווחה, ששוללת אימוץ להורים להט"בים – מה זה הדבר הזה? מי אתם שתקבעו בכלל אם הורים להט"בים הם הורים טובים או לא הורים טובים? אתם יודעים מה? אני מכירה גם כמה הורים סטרייטים שוואללה, לא היו הורים מי יודע מה – כן, כן, במשפחות שבהן יש גבר ואישה, אם ואב. אתם תקבעו שזוגות הומואים וזוגות לסביות לא יכולים לאמץ ילדים? שהם לא הורים טובים מספיק בשבילכם? מה זה הדבר הזה? יושב פה שר החינוך, שרוב הדיון יושב עם אוזניות ומנסה בכוונה שלא להקשיב לחברי הכנסת – אולי בגלל שהוא ראש המפלגה ההומופובית ביותר שיש בכנסת ישראל, שחבריה משתלחים בקהילה בזה אחר זה כל הזמן; אחד הכריז על עצמו כהומופוב מוצהר, הצעיד בהמות כנגד מצעד הגאווה. אחר כך, כשקורים אירועים חמורים ביותר, כמו הרצח של שירה בנקי במצעד הגאווה, אז אתה בא ומסביר שזה לא יכול להיות ככה, ומנסה להתחנף לקהילה ולהיראות כליברל גדול, אבל עכשיו אתה יושב פה ושותק. יושב ושותק, שם את האוזניות, מתעלם. לשר החינוך של מדינת ישראל אין מה להגיד בסוגיה שכל כך הרבה בני ובנות נוער מושפעים ממנה, בסוגיה שהעובדה שאנחנו עכשיו בכלל דנים בדבר הזה ושאין פה שוויון מלא היא שמובילה לגלי האלימות, למתקפות על להט"בים, שיכולים חלילה גם להביא לרצח הבא. מה זה הדבר הזה? תתבייש לך, שר החינוך. היה מצופה ממך לבוא היום ולעלות פה ולדאוג להרחבתו של החוק הזה. הורים להט"בים זכאים גם הם להיות הורים.
הם יהיו הורים לא פחות טובים ממך, הורים לא פחות טובים מכל מי שיושב כאן. מדינת ישראל מזמן כבר הייתה צריכה לעשות את הצעדים האלה, והחושך הגדול שאנחנו רואים פה בהצעות החוק האלה, בהצהרות, בתשובות לבית-המשפט, הוא חושך שהיה צריך מזמן כבר לעזוב את המשכן הזה. תודה.
אולי שר החינוך רוצה להגיד משהו?
תודה, אדוני היושב-ראש, חברי חברי הכנסת, הכנסת, והקואליציה בפרט, מתנהלות כאילו הכול כרגיל, בשעה שאזרחי ישראל מבינים יום אחרי יום שאנחנו נמצאים בעיצומה של פרשת השחיתות הביטחונית הגדולה והקשה ביותר שנראתה כאן. אלוף לשעבר בצה"ל, בכיר במועצה הלאומית לביטחון לאומי, המתווך, בן דודו של ראש הממשלה והאיש שטיפל בכל ענייניו המשפטים והאישיים בעשרות השנים האחרונות – כולם חשודים. וראש הממשלה – הוא לא ידע. אם לא ידע באמת, זה חמור מאוד, ואם ידע, זה חמור פי עשרה. לא ייתכן שהאדם שמקבל את ההחלטות הביטחוניות החשובות ביותר לישראל מקבל אותן על פי האינטרסים האישיים שלו ושל החברים שלו. לא ייתכן שהחלטות על כספי ציבור מתקבלות לפי האינטרסים ההישרדותיים של ראש הממשלה הזה, שלא נמצא כאן, במליאה, שלא נמצא רוב הזמן כאן, במליאה, וכאילו לא יודע. כנסת ישראל לא יכולה לשתוק ולא יכולה לשבת יום אחד על הכיסא בלי להידרש לנושא הזה, כאשר אנחנו יודעים שכרגע הביטחון שלנו, הביטחון של אזרחי ישראל, נמצא בידיו של אדם שמקבל פה החלטות לפי האינטרס האישי והקטן שלו.
תודה, אדוני היושב-ראש, ראש הממשלה לא נמצא בדיון הזה, אבל רציתי להעביר לו מסר: חיי אומה אינם מסלול הישרדות אישי של ראש ממשלה, אבל זה מה שקורה כשלראש ממשלה אין שיקול דעת ואין לו ראייה אסטרטגית, כשהכול רדוד, חסר עומק, תועלתני, משתנה חדשות לבקרים לפי הצרכים הפוליטיים. איזה הסבר אתם מציעים לציבור כשאתם נצמדים למשרדים שלכם, חברי הממשלה? טובת המדינה, אתם אומרים, כשבעצם אתם מתכוונים לטובתכם האישית; יציבות שלטונית, אתם אומרים, כשבעצם אתם מתכוונים ליציבות שלטונכם; שמירה על ביטחון, אתם אומרים, כשבעצם אתם מתכוונים לשמירה על הביטחון שלכם בשלטון. מדינת ישראל לא יכולה להרשות לעצמה להמשיך עם מנהיגות כושלת וחסרת אחריות. אזרחים רבים מכל רחבי העם מבקשים מנהיגות אחרת, מנהיגות שאינה משנה את דרכה לפי צורכי ההישרדות שלה. שאיפה זו מאחדת היום בעלי דעות שונות, מימין ומשמאל, כולל כמה חברי כנסת אמיצים. שמענו היום חבר כנסת אמיץ אחד – מאוד – חבר הכנסת בני בגין. הם כבר מאסו בתכסיסים, בעולם שבו פוליטיקה היא חזות הכול; על הפוליטיקה בישראל השתלטה תרבות של רמייה – שקר הוא אמת, רע הוא טוב, כישלון הוא הצלחה. איפה ערכים? איפה אידיאלים? זו המנהיגות שנשים מול ילדינו? זו הדוגמה? הציניות? המניפולטיביות? אדוני ראש הממשלה, לא תוכל להמשיך כך לנצח. הבחירות יגיעו, ושם ניפגש כולנו עם רצון העם – את הדברים האלה אמר לא אחר מבנימין נתניהו. מעניין מה בנימין נתניהו של לפני תשע שנים היה אומר לבנימין נתניהו של פרשת 1000 ופרשת 2000 ופרשת 3000 ופרשת 10,000. בנימין נתניהו, שכל-כולו ציניות; ממשלה שכל-כולה היום קבלת החלטות הישרדותיות. כשיושבים פה אנשים טובים – אני רואה את חלקם כאן, באולם המליאה – יושבים פה אנשים טובים, בקואליציה הזאת – ויודעים שכל יום שהם יושבים בקואליציה – כל יום – הם חוטאים לרצון הציבור. כי הציבור מימין ומשמאל בסך הכול רוצה מערכת פוליטית שמשרתת אותו. אפשר להיות בחילוקי דעות, אפשר שלא להסכים על מה צריך לקרות בעתיד שלנו – זו בדיוק המהות של הפוליטיקה – אבל לא הציניות הזאת, לא השחיתות, לא שר אחרי שר שכל מה שהוא עושה בתפקידו זה לקחת מכספי הציבור ולהעביר את זה רק למגזר שלו כדי לדאוג להישרדות האישית שלו. לא זה, לא ראש ממשלה שהחלטות ביטחוניות מקבל היום על בסיס האינטרסים האישיים שלו. לא ראש ממשלה שהיום תחת חקירות, כבר לא יודע מי אמור לבחור בו, אם זה נפתלי בנט או שזה הציבור הישראלי. הציבור בישראל, ימין ושמאל, בסך הכול רוצה מנהיגות של אמת, מנהיגות שדואגת באמת לעתיד שלנו.
זו לא בקשה כזאת גדולה, אף שבשנים האחרונות זה נראה כמעט כמו משהו שמצריך נס. אבל זה לא מצריך נס, חברים וחברות, זה מצריך את העבודה הקשה שלנו. זה מצריך את זה שיגיעו אלינו בחירות, וכמה שיותר מהר, ואז באמת נראה את רצון העם. תודה.
– – – נכים שמפגינים ברחובות – – –
תודה. כבוד יושבת-הראש, זו הקדנציה השנייה שלי כאן, אף פעם לא יצאתי באמצע נאום של ראש הממשלה. חשבתי לעצמי שיש איזשהו בסיס של כבוד למעמד הממלכתי הזה, למעמד הלאומי; ממלכתיות, הבנה שלא משנה כמה אנחנו יכולים להתווכח בין ימין לשמאל, בין עמדות כאלה או אחרות, בסוף אנחנו חלק ממשפחה אחת, בסוף לכל אחד ואחת מאיתנו אכפת מעתידה של מדינת ישראל. וזה מה שחשבתי גם לגבי ראש הממשלה ולכן כיבדתי את המעמד הזה. לא עוד. לא כשראש הממשלה עומד וקורע את שארית הממלכתיות לחתיכות, משסע וקורע את החברה הישראלית לגזרים. חמוצים? חמוצים אתה קורא, ראש הממשלה, לנכים ששוכבים על הכביש כדי לקבל קצבת מחיה נורמלית שמאפשרת להם לחיות בכבוד? חמוצים זה העניים? בזמן הנהגתך הגענו למקום ראשון בעוני בעולם, מקום ראשון בעולם המערבי בעוני לילדים; חמוצים אתה קורא להורים ולאחים לילדים עם מוגבלות שאין להם שמץ של מושג מה יקרה עם העתיד שלהם כי אתה הפקרת את מדיניות הרווחה? חמוצים אתה קורא לאזרחים שעובדים קשה ומתפרנסים בקושי, עם פחות מ-5,000 שקל בחודש? חמוצים אתה קורא לצה"ל ולשב"כ, ששרים בממשלתך קראו להם הזויים, יו"ר הקואליציה שלך קרא להם פחדנים, והשתלחו בהם, ויצאו נגדם ותקפו אותם? חמוצים אתה קורא למשפחות שכולות, שחברי כנסת ממפלגתך ישבו ותקפו אותם בבושה כזאת שלא נראתה פה אף פעם? אני ישבתי מולך וראיתי איך אתה יושב ולא מוציא הגה בזמן שמשפחות שאיבדו את היקר להן מכול בוכות מולך בוועדה; בסך הכול שאלו אותך: מי אחראי, מי נושא באחריות כדי שהמסקנות מצוק איתן ימומשו ולא נדע עוד צער כזה. חמוצים אתה קורא להם? חמוצים אתה קורא לאזרחי ישראל שלא הצביעו לך? להזכירך, מדובר ביותר משלושה-רבעים מהאזרחים. מה אתה חושב שאתה? שאתה העם ואין איש מלבדך? אמר את זה נשיא המדינה היקר, רובי ריבלין, יפה: המנהיג, השליט שעושה עצמו לקורבן. חמוצים, בגיחוך כזה, במבט הציני, עמוס שקרים, מכור לשנאה, מכור להסתה – – –
תתבייש, ראש הממשלה. אני מתביישת בך. אני מתביישת בכל דקה שישבתי פה ועוד הקשבתי לך לפני שיצאתי מהמליאה – – –
אני מתביישת בכך שאזרחי ישראל צריכים לשמוע את השקרים שלך. אני מתביישת בכך שאדם מסוכן כמוך ממשיך להנהיג את המדינה הזאת. אני מתביישת בכך – –
– – שהשחיתות הזאת ממשיכה לעטוף את המדינה – –
– – במקום שמדינת ישראל תזכה למנהיגות שאנחנו כולנו ראויים לה.
תודה רבה לך, אדוני כבוד היושב-ראש. בחודשים האחרונים סיירתי בשורה ארוכה של הוסטלים ומעונות לאנשים עם אוטיזם ועם מוגבלות שכלית-התפתחותית. כולם הופרטו על ידי המדינה ומנוהלים כיום על ידי עמותות וחברות פרטיות. אחד הדברים הבולטים ביותר הוא המצב של המדריכים והמטפלים – כבר שאלתי אותך על זה בעבר – הם מרוויחים שכר מינימום ולפעמים פחות מזה, ולא מקבלים שום הכשרה כדי לעשות את עבודתם הכל-כך חשובה, מה שמשאיר אותם מעט מאוד זמן בתפקיד. נפתחו קורסים של המשרד להכשרת מטפלים מוסמכים באוכלוסיית מש"ה – מוגבלות שכלית-התפתחותית. על אוטיזם נמסר לי שנפתחים עכשיו שני קורסים, אך הם עוד לא נפתחו עד לתקופה זו בשנה. רצוני לשאול, מדוע לא מכשירים את כלל המדריכים בהכשרה מסוג זה ונותנים להם גם את השכר הנאות שנגזר מכך? תודה.
תודה לך, כבוד השר. אני מבינה מדבריך שנפתחים קורסים בנובמבר. עדיין מדובר ב-60 מדריכים בלבד, נכון?
למה אי-אפשר להכשיר? איך יכול להיות – – –
אני רגע רק אומר לך. היום, כשנכנס בן אדם לעבוד בהוסטל, הוא לא צריך שום הכשרה. מספיק שהוא בן אדם – מקבלים אותו לעבודה. הסיבה שזה כך היא שהם מרוויחים שכר כל כך מצ'וקמק, שאנשים לא רוצים לעשות את העבודה הזאת. מדובר בעבודה הכי קשה שיכולה להיות, הרבה יותר קשה מהעבודה שלך ושלי, אדוני, עם כל הכבוד לנו. הרבה יותר קשה. אי-אפשר שאנשים כאלה ישתכרו 27 או 28 שקלים בשעה. דבר נוסף: אתם מתקצבים היום את החברות האלה תקצוב שאומר שהן יכולות אולי לשלם סכומים קצת גבוהים למדריכים, אבל בגלל שיטת התקצוב והיעדר פיקוח על התקציבים שלהם, המון פעמים תקציבים שאמורים ללכת לשכר של עובדים בכלל הולכים להוצאות אחרות – של פיתוח, ושל חוגים, ודברים אחרים, שכלולים בהוצאות האלה. אין פיקוח של משרד הרווחה על הדברים האלה. איך הדבר הזה הולך להיות מתוקן?
מה עם רצון הנשים? מה זה, את רצון כולם?
יש נשים שחושבות שאולי נשים לא צריכות להיות בכנסת. אז מה, אנחנו לא מאפשרים לנשים להיות בכנסת?
אנחנו במדינת חוק, וכאן לנשים יש זכויות שוות.
תודה רבה, אדוני היושב-ראש, גם על הדברים שאמרת, ותודה ענקית לחבריי מירב בן ארי ורועי פולקמן, שהצלחנו לחבור יחד להרים את היום הזה ולארח פה מאות בני ובנות נוער, שהם הצעירים הכי מעוררי תקווה והשראה שאפשר בכלל לדמיין, שבאו היום לכנסת, ולדעתי הוסיפו המון לכנסת, וצריך אולי, אדוני היושב-ראש, לעשות איזשהן משמרות של מתנדבי שנת שירות ומכינות שישבו בוועדות כל יום, כי הם מזכירים לחברי הכנסת היותר-ציניים שקיימים במשכן בשביל מה אנחנו עובדים פה. זו הצעה קטנה. אחרי שנת השירות שעשיתי בטבריה, כשהתגייסתי לצבא, ביום הראשון בקורס טיס, חיפשנו בעיניים אחד את השני, מי מאיתנו עשו שנת שירות ומי הגיעו לכאן ישר מהשנה החשובה הזאת, ומייד התחברנו, כי היה שם משהו משותף שקשה מאוד להסביר אותו. נשארנו חברים לכל החיים, גם היום, מתוך תחושה אחרת, שאיתה הגענו לצבא, שאנחנו מוכנים להקדיש את החיים שלנו – לא רק כמה שנים, את החיים – למען המדינה הזאת. ויותר ויותר צעירים ישראלים וישראליות רוצים ללכת לשנה החשובה הזאת מתוך אותה תחושה ערכית מדהימה, שהם רוצים פשוט לשים את החיים שלהם כדי שהחברה הישראלית תהיה טובה יותר. ואנחנו רואים בשנים האחרונות צעירים וצעירות מהפריפריה הגיאוגרפית והחברתית, אנשים עם מוגבלות ועם צרכים מיוחדים, שיותר ויותר ממש נוהרים לתוך המסגרות החשובות האלה. וגם, כפי שהוכיח מחקר הממ"מ שביקשנו וקיבלנו היום בבוקר, אותם צעירים מתגייסים למסגרות משמעותיות יותר בצבא, הולכים יותר לתפקידי פיקוד, נמצאים יותר ויותר ומסיימים קורס קצינים יותר מחיילים אחרים. בקיצור, באמת, ההנהגה העתידית של מדינת ישראל. אבל מערימים עליהם כל הזמן קשיים. מכסות חסרות, תקציבים שצריך כל שנה ללכת ולהילחם עליהם – מדובר בתקציבים מאוד מאוד קטנים, שצריך ללכת ולהילחם עליהם. במקום לעודד אותם לצאת לשנה הזאת, הרבה פעמים רואים חסימה. אנחנו היום ראינו ושמענו הרבה מאוד הבטחות גדולות, גם משר החינוך, גם מסגן שר הביטחון – כל נציגי המשרדים באו ועודדו את המפעל המשמעותי הזה. אנחנו מצפים שההבטחות יהפכו מהר מאוד למציאות. שלא נצטרך כל שנה לחזור לכאן ולהילחם על התקציבים האלה בשביל השינשינים. מגיע להם שהם פשוט יקבלו, שהדרך תיפתח בפניהם כדי להתנדב לשנה הזאת ולעשות כל מה שהם יכולים למען המדינה. ואני חייבת לפנות מכאן למתנדבים ולחניכי המכינות בבקשה נוספת: האחריות שנמצאת על כתפיכם בשנים האלה היא אחריות אפילו כבדה יותר מבעבר. אנחנו נמצאים בתקופה שלא מעט מהמנהיגים שנמצאים היום בשלטון מתייחסים לפוליטיקה בצורה מאוד מאוד צינית. יותר מזה – משתמשים בכוחם כדי לצאת ולתקוף את המוסדות שעליהם מתבססת המדינה, לתקוף את המהות שבשבילה בכלל התכנסנו כאן, במדינת ישראל, את הערכים היסודיים שעליהם הקים העם היהודי מדינה ובית. אנחנו עדים בתקופה האחרונה – ויותר ויותר כלל שהזמן עובר – לתקיפה של מוסדות המשפט, לתקיפה של התקשורת, לתקיפת אזרחים טובים שפשוט עושים את עבודתם, שומרי הסף, הבסיס של הממלכתיות. עמד פה נשיא המדינה לפני כמה ימים ואמר: זה קץ הממלכתיות, מה שקורה כאן. בתוך מערכת החינוך אנחנו רואים יותר ויותר פחד מהפוליטיקה עצמה, ויותר התרחקות מהמקום שבו מתקבלות ההחלטות. ואני אומרת לכם, שינשינים יקרים וחניכי מכינות: האחריות עליכם היום היא כבדה יותר, כי אתם חייבים להחזיר, יחד איתנו ועם מה שיש כאן, להחזיר את הממלכתיות הזאת; להזכיר לפוליטיקאים שנמצאים בשלטון על מה אנחנו – ובעבור מה אנחנו – נלחמים; לשם מה הוקמה המדינה הזאת מלכתחילה – מדינה שמבוססת על דמוקרטיה, ועל שמירה אחד על השני, שבה אנחנו עוזרים לכל ישראלי ולא בודקים קודם מאיפה הוא בא, ומי אימא שלו, ומי החברים שלו, ואיפה הוא גר, אלא פשוט דואגים לו, כי הוא אחד מאיתנו; מדינה שבה אנחנו כל הזמן חושבים איך אנחנו הופכים את העתיד לטוב יותר, לשוויוני יותר, לכזה שמעמיד את האזרח במרכז, ולא את הפוליטיקה; לכזה שכל הזמן פורץ עוד ועוד גבולות; שבו הציונות מגדירה את המשימה – –
סליחה, בבקשה, עוד שני משפטים. – – שבו הציונות היא הגדרת המשימה שאומרת כך: אפשר לעשות את הבלתי-אפשרי; אפשר לעמוד מול האתגרים הגדולים יותר שיש במציאות הישראלית, גם הביטחוניים והפוליטיים וגם החברתיים והכלכליים; אפשר להילחם בתופעות האיומות של העוני – –
– – של האי-שוויון ושל הפערים החברתיים; אפשר להילחם בתופעות האלה, שגם מחלישות אותנו, מחלישות את הביטחון שלנו, מחלישות את החברה הישראלית; אפשר להתמודד עם אתגרי הביטחון שעומדים לפנינו, ולא לוותר להם, ולא להנמיך את עצמנו בפניהם ולפחד.
סליחה, במילה אחרונה. אנחנו ביום – – –
נכון, אבל הפרעתם לי חצי מהנאום ולא הצלחתי לשמוע את עצמי, אז אני מבקשת עוד חצי דקה.
בדיוק, זה מדהים, כי זה בדיוק הדברים שעליהם אני מדברת.
ממש כמה שניות. אפשר לכבד את הדברים שאני אומרת.
לדעתי, גברתי, לא הקשבת למילה אחת ממה שאמרתי, כי אם היית מקשיבה לא היית קוטעת אותי בשלב הזה של הדברים שלי.
חבל, אנחנו סתם מבזבזות זמן. שנייה. אני שולחת מכאן ברכה וחיזוקים וגאווה ענקית למתנדבים ולמתנדבות של שנת השירות ושל המכינות הקדם-צבאיות, ומצפה משיתוף הפעולה שהיה פה היום בין האופוזיציה והקואליציה להימשך גם כשנממש את ההבטחות שלנו כלפיהם – גם התקציביות, גם המכסות, גם ההבטחות בנוגע להמשך השירות הצבאי – במהירות האפשרית, כדי שבשנה הבאה נוכל להתכנס כאן שוב כדי לחגוג את השינשינים והמכינות כשכל המלחמות האלה כבר יהיו מאחורינו. תודה רבה.
– – – ומירב בן ארי ורועי פולקמן, יחד.
לא. צריך – אפשר לעשות דיון משלים בכספים ובחוץ וביטחון כדי לסגור את הפינות – – –
אדוני השר, אם שאלת, תן לענות.
תן לענות, אם שאלת. תלך פעם אחת לעשות מסלול של סטודנט שלומד במכללת תל חי – – –
במכללת תל חי. בתל חי. עזוב עכשיו – – –
סטודנט שלומד במכללת תל חי – – – תראה מחוץ למכללה את התור לטרמפים – – –
תודה רבה, גברתי היושבת-ראש, וברכות על תפקידך החדש. אני מציעה שאם כבר מדובר על העברת הצעת החוק המושחתת הזאת לוועדה של חבר הכנסת אמסלם כדי להקל את המעבר שלה, אולי אם כבר מחליפים ועדה תעבירו אותה בבקשה לוועדת השקיפות בראשותי, אני אשמח לטפל בהצעה הזאת ולתת לה את הכבוד שמגיע לה. איפה ראש הממשלה שבאשמתו ולבקשתו אנחנו ניצבים כאן וצריכים להצביע על הצעות חוק מושחתות בזו אחר זו כל שבוע?
איפה נמצא ראש הממשלה שכדי לברוח מחקירות וכדי לנסות ולהסתיר מידע מהציבור על איך לקח את האמון של הציבור ובגד באמון הזה לטובת צרכים אישיים והישרדותו האישית בתפקיד, שלא מוכן להגיע לכאן ולהצביע על ההצעה הזאת, כמו על הצעות אחרות, ומשאיר לחברי הקואליציה – לאט-לאט הם יוצאים מהחדר – להצביע במקומו על העוול והשחיתות הזאת. קצת הצצה למציאות – ראש הממשלה שלא נמצא כאן, אולי שר הפנים יוכל להקשיב ולהעביר לו את המידע. כמה דברים שקורים היום במציאות האמיתית – אני אספר לכם רק במה אני טיפלתי מהבוקר, לפני שהתחיל יום העבודה: במקרה של ילדה, צעירה אוטיסטית בת 35, שחזרה הביתה מההוסטל שבו היא חיה עם סימנים ופצעים על הפנים כי היא הוכתה ועברה אלימות בהוסטל שלה, היכן שהיא לא יכולה בכלל להסביר את מצבה. וההורים והמשפחה האומללה צריכים ללכת ולטפל בזה ולעמוד מול פנים אטומות בכל מקום שהם מגיעים אליו, כי ההוסטל, אגב, הופרט בממשלתו של בנימין נתניהו ותחת אחריותו. למה הדברים האלה קורים? כי המדריכים במקום לא מקבלים שכר נורמלי, כי אין הדרכה ואין הכשרה. כשנכנסים להוסטל רואים צעירים קשורים לכיסאות, כי אין מספיק מטפלים לטפל בהם אז קושרים אותם, כדי שלא, חלילה, יתפרצו. במה עוד טיפלנו? באם חד-הורית שנזרקה, שאחרי שהיא יצאה ממעון לנשים מוכות עם הילדות שלה, אחת מהן חולת סרטן בת שלוש, עדיין לא מצליחה לקבל סיוע בדיור ציבורי, כי אין דיור ציבורי. למה הדבר הזה קורה? בממשלה שלך, בנימין נתניהו, הוכחד הדיור הציבורי. פחות מ-1,000 דירות נרכשות בכל שנה, כלום. אי-אפשר עם הדבר הזה לתת פתרונות ל-160,000 המשפחות שזקוקות לדיור ציבורי. במה עוד? בנער, אדם מבוגר עם פיגור שנמצא בבידוד כבר שנה בבית חולים לחולי נפש, כי לא נמצא בשבילו מוסד נורמלי שיוכל לטפל בו ולענות על הצרכים שלו. ובין משרד הרווחה למשרד הבריאות כולם חסרי אונים ולא יודעים מה לעשות. ואלה הדברים שטיפלתי בהם עוד לפני שהתחיל היום שלי כאן בכנסת. וחבריי וחברותיי לסיעה הגישו היום הצעות חוק כדי לשקם ולתקן את הביטוח הסיעודי ולעזור לנפגעות תקיפה מינית – גם את, גברתי, עשית את זה – ולהכניס עוד דירות למעגל הדיור הציבורי ולדיור בר-השגה. בכל הדברים האלה אנחנו טיפלנו. ומה עושה הממשלה? מעבירה חוקים מושחתים כדי לשמור על השלטון שלה. מה זה הדבר הזה, אין לכם מה לעשות?
רק מילה אחת קטנה לחברי הקואליציה שנמצאים כאן וצועקים ומנסים להפריע לי להגיד את זה – –
– – מילה אחת קטנה: אני יודעת שבין חברי הקואליציה יושבים אנשים ישרים – –
– – שלא מסכימים לדבר הזה. זה הזמן שלכם לקום ולעמוד ולהצביע נגד.
זה הזמן שלכם למחות נגד העוול הזה, כי מי שבא לכאן כדי לדאוג לאזרחי ישראל לא יכול להצביע בעד שחיתות, הוא חייב להצביע בעד אזרחי ישראל. תודה רבה.
אתה תגיד את זה בחקירות של המשטרה. לך תגיד את זה בחקירה.
אתה שקרן. תתפטר. תתפטר מהכנסת.
– – – לחבר קואליציה לעמוד פה ולשקר ולהשמיץ, בשעה שהוא פשוט בן אדם מושחת – – –
אתם לא נותנים להגיב להאשמות שלו.
– – – להגיב להאשמות מצד חברי כנסת, בטח מצד חברי כנסת מושחתים כמו בצלאל סמוטריץ.
לבן אדם מושחת אתם ממשיכים לתת. אני דורשת את זכות הדיבור שלי.
תקראי לסדר כמה שאת רוצה. רק מושחתים עוזרים למושחתים – – –
תודה, כבוד היושב-ראש, כנסת נכבדה – קשה להגיד בסיטואציה שאנחנו נמצאים בה עכשיו. אני שואלת את חבריי, כאן, שיושבים בצד של הקואליציה, חברי הממשלה: מה עשיתם בחודש האחרון לטובת אזרחי ישראל? דבר אחד שעשיתם כדי באמת לדאוג למדינה. כל החודשים האלה – חוק נגד היועץ המשפטי לממשלה; חוק נגד המשטרה, כי היא חוקרת את נתניהו – כבר חקירה שישית, בואו נזכיר לציבור; חוק נגד המבקר, אתם מאיימים כל הזמן, למה? כי המבקר פרסם דוח חמור מאוד נגד השר אורי אריאל בשבוע שעבר, חמור מאוד נגד חבר הכנסת סמוטריץ, שלקחו כספים של הציבור והעבירו את זה עוד פעם לחברים שלהם; מנסים להחליש את היועצים המשפטיים; מנסים להחליש את כל שומרי הסף; יוצאים נגד צה"ל, אפילו, משתלחים בצבא, משתלחים ברמטכ"ל, משתלחים בנשיא המדינה. מה עשיתם בחודש הזה בשביל האזרחים? הרפורמה בקצבאות הנכים עדיין מחכה, לזה יש זמן, אבל כדי להציל את ראש הממשלה מחקירות – לזה פתאום כולם מייד נערכים. באמת, יושבים פה אנשים, בקואליציה, שאני כל כך מעריכה את יושרתם, אני יודעת שהם הגיעו לכאן כדי באמת לסייע לאזרחי ישראל. גם במקום שיש בינינו מחלוקות פוליטיות, אני מאמינה לכם – אני מאמינה שבאתם לפה מתוך כוונות טובות. ומה קורה לכם היום, שאתם מעיזים להצביע בעד החוק המושחת הזה? מה עובר לכם בראש? אני רואה פה כמה שאפילו מפנים את הגב ולא מעיזים להקשיב. מה עובר לכם בראש? מה יקרה ביום שאחרי, כשהממשלה הזאת תיפול? לאן תלך המדינה שלנו? אתם רוצים מדינה שמנהלים אותה מקורבים? מדינה שיש בה חוק אחד ל-99% מהאזרחים וחוק אחד, חוק אחר, לאנשים שמקורבים לממשלה? אתם רוצים מדינה שבה מתחלקים כספי הציבור לפי אינטרסים פוליטיים וקומבינות, או לפי מה שבאמת צריך במערכת הבריאות שלנו, ברווחה, בחינוך? אתם רוצים מדינה שבה הערכים שקובעים לאן נלך הם שמירה – הגנה עלובה על האינטרסים הקטנים של מי שעומד בראש, המנהיג כביכול, או שמה שמוביל את הדרך זה האינטרסים של אזרחי ישראל, יהיו אשר יהיו, יגיעו מאיזה מקום שיגיעו? המחלוקת בינינו כבר מזמן היא לא מחלוקת של ימין ושמאל. היא מחלוקת על יושרה, על אומץ ציבורי; על המחשבה הפשוטה שאמורה להיות בלב ובראש של כל פוליטיקאי שמגיע למשכן הזה, וזה איך אני היום דואגת לאזרחי ישראל. והמחשבה הזאת פשוט יצאה מהמערכת. אתם בזים לה. כשאתם יושבים היום בוועדה של אמסלם, ובזמן שראש המטה של נתניהו הולך ומסתובב שם ולוחש באוזניכם, ואתם מצביעים לפי מה שפוקד עליכם ראש ממשלה שנמצא תחת חקירות ברגעים אלה ממש, ראש ממשלה שכל אנשי הצוות שלו, שהאנשים הבכירים ביותר בלשכה שלו, או בחקירות או כבר הודו באשמה – חלקם בעבירות של מרמה, של הפרת אמונים; בחקירות על לקיחת שוחד, על שימוש באמון ובכוח שנתנו להם אזרחי ישראל כדי לדאוג לעצמם, ואתם לא מתביישים להצביע בעד החוק הזה? חברים, יש לכם פה עוד כמה דקות להחליט. אתם יכולים לקבל החלטה שהיא למען אזרחי ישראל, והציבור יודה לכם על כך. אתם כאן בשמם של אזרחי ישראל, לא בשמו של שום יו"ר מפלגה; לא בשמה של חבורת המושחתים שמנהלת את המדינה היום, אלא בשם הציבור. הממשלה הזאת, מעניינים אותה היום שני חדרים: חדר הממשלה וחדר החקירות, שמשם היא מנסה לצאת. אתם, החברים שיושבים כאן, בכנסת, אתכם צריך לעניין הציבור.
ואני מבקשת מכם: תעשו את המעשה הנכון למען המדינה, כי מה שקורה כאן עכשיו לא נשאר כאן. יש היום שאחרי. תודה.
תודה רבה, אדוני. כבוד היושב-ראש, כנסת נכבדה, שמעטים מחבריה הגיעו למליאה עכשיו, תודה לנשים עושות שלום, שמגיעות לפה בכל יום שני כדי לקדם הסכם מדיני. אדוני יושב-ראש הכנסת, כשהגעתי לכנסת ביקשתי לשבת בוועדת כספים. אחרי המחאה החברתית היה לי חשוב מאוד מאוד להבין איך יכול להיות שכל הזמן אמרו לנו במחאה שהדרישות שלנו לחינוך חינם מגיל שלוש – חוק שעבר כאן בכנסת שנה לפני שנולדתי אבל הוקפא במשך 27 שנה, כי הממשלה טענה שאין בשבילו כסף – למה הדרישות הפשוטות האלה הן דרישות שהממשלה אומרת עליהן אין כסף, אי-אפשר. אתם רוצים כסף? זה הולך לבוא מתקציב הביטחון ועל חשבון הביטחון שלנו; זה יבוא על חשבון העלאת מיסים ועוד הוצאות. ביקשנו שירותי בריאות נורמליים בפריפריה – אמרו לנו אין כסף; ביקשנו פתרונות דיור – אמרו לנו אין כסף. בכל פעם אין כסף ואין כסף ואין כסף. אז רציתי לשבת בוועדת הכספים ולהבין איפה נמצא כל הכסף הזה, מה קורה לכספים שאזרחי ישראל עובדים כל כך קשה בשביל לשלם אותם במיסים למדינה. וכשנכנסתי לוועדה כחברת הכנסת הצעירה ביותר במשכן, ובטח בוועדה, ישבו שם בוועדה אנשים מכובדים מאוד, כמו נשיאנו היקר רובי ריבלין, אז כחבר כנסת בקואליציה, כמו משה גפני, יושב-ראש הוועדה היום, ליצמן, איציק כהן – חבורה של אנשים מרשימים ביותר, עם ניסיון אדיר בוועדה. אני חשבתי שבחודשים הראשונים אני רק אשב שם בשקט ואלמד מהם. ובכל ערב אחרי הוועדה הלכתי ופתחתי את ספר התקציב וקראתי אותו מההתחלה עד הסוף כדי להבין איך הוא עובד. ואז הגיע תקציב המדינה הראשון והאחרון של יאיר לפיד כשר אוצר. אמרו לנו שהוא תקציב חברתי, אז הלכתי לבדוק בספר התקציב הקודם עד כמה הוא חברתי. לא מצאתי פערים; אותו תקציב – אוטומט. אנחנו הגשנו 4,800 הסתייגויות. לא הצלחנו להפיל את הממשלה והתקציב עבר. כמה שבועות לאחר מכן ביקשו מאיתנו לבוא – זו הייתה כבר פגרת הקיץ של הכנסת, אבל מוועדת הכספים ביקשו להגיע לוועדה. על השולחן שלי בוועדה הייתה מונחת ערמה של טבלאות תקציביות. הסתכלתי על העמוד הראשון – הרבה מינוסים היו ליד המספרים. שאלתי את יושב-ראש הוועדה אז, ניסן סלומינסקי, מה אנחנו אמורים לעשות בישיבה הזאת. מסתכל עליי סלומינסקי ואומר לי בחצי ביטול: אנחנו רק שנייה מצביעים, זה עניין טכני; מצביעים חמש דקות והולכים הביתה. הסתכלתי שוב על המספרים. הסעיף הראשון שאני רואה שם זה קיצוץ של מיליארד וחצי שקל בביטוח הלאומי. אומנם הייתי חברת כנסת חדשה, אבל אני יודעת שבביטוח הלאומי אין תקציבים; בעוד 20 שנה אין יותר שקל בקופת הביטוח הלאומי, הוא נסגר. אז שאלתי שוב את סלומינסקי: אדוני, אנחנו ממש מצביעים על זה? אנחנו מצביעים על קיצוץ? לאיפה הכסף הזה עובר? לא קיבלתי תשובות. עברתי לעמוד הבא – מינוס 300 מיליון שקלים בתקציב החינוך. עברתי עוד עמוד ועוד עמוד ועוד עמוד. חברים, היו שם שינויים בתקציב על סך 17 מיליארד שקלים. תחשבו מה הייתם עושים בשביל המדינה עם 17 מיליארד שקלים. אני מזכירה לכם את דוח העוני של ועדת אלאלוף מלפני שלוש שנים, כדי למגר את מחלת העוני שאנחנו חולים בה במדינת ישראל. העלות שלו הייתה 7 מיליארד שקל. אמרו לנו שאין כסף; הו, כנראה שיש כסף. כדי להעלות את קצבאות הנכים, להשוות אותם לשכר המינימום – 4.5 מיליארד שקלים. אומרים שאין כסף, אבל יש כסף. כשהתחלתי להילחם בשיטה המלוכלכת הזאת בוועדת כספים ניגשו אליי כמה מהאנשים היותר-ותיקים במשכן ואמרו לי שאני עושה טעות חמורה מאוד, ושאם אני אמשיך לשאול שאלות בוועדה אז אני אעוף מכאן מאוד מהר. הייתה עוד שורה ארוכה של גופים שקיבלו תקציבים באופן לא חוקי מהמדינה שכשחשפתי את השחיתות שלהם, חבריי, העזו לבוא אליי ולאיים עליי בכל דרך אפשרית כדי שאני אעצור. אבל האיום הכי גרוע לא היה האיומים על ביטחוני האישי אלא האיומים של אלה שהתעייפו ונמצאים בתוך המערכת הזאת תחת העמדת פנים שהם משרתי ציבור, אבל בפועל, במציאות, הם חושבים שאי-אפשר לשנות כלום. הם ישבו ואמרו לי: תשמעי, זו באמת שיטה קצת בעייתית, אבל ככה אנחנו עושים את זה כבר עשרות שנים. אי-אפשר לשנות את זה. את לא תצליחי. השיטה הזאת אומרת דבר פשוט: חבר כנסת שיושב בוועדת כספים, בין שהוא מהקואליציה ובין שהוא מהאופוזיציה, הוא שווה כסף. אם הוא יושב וסותם את הפה על שינויים בתקציב שהוא לא מבין בהם דבר וחצי דבר בסך של 65 מיליארד שקלים בשנה, בבוא העת, כשיש לו בקשה קטנה מהאוצר לקבל איזה חצי מיליון למשהו חשוב, הוא יכול לקבל את זה בשקט, להעביר כותרת יפה בעיתון, ושם זה נגמר. זה הדיל. בשביל חצי מיליון, לפעמים טיפונת יותר, הוא מוותר בשם הציבור על 65 מיליארד שקל מהכסף של כולנו – כסף שהיה יכול היום לטפל בחברה הישראלית ולפתור את האתגרים הכי גדולים שעומדים כאן מולנו, להציל חיים, להציל נפשות. זה הדיל, ואת הדיל הזה אמרו לי שאי-אפשר לשנות. הציבור התגייס למשימה הזאת, ואנחנו שינינו את הדיל הזה. שינינו אותו לחלוטין. היום, אחרי 70 שנה שתקציב המדינה היה מוסתר וסודי, הפכנו אותו לשקוף. כיום כל משרדי הממשלה חייבים לפרסם את ההוצאות שלהם, ואז הם יודעים שהם חייבים לדווח לציבור. כיום כל ההסכמים הפוליטיים שעושים חברי כנסת בשקט, במסדרון של ועדת הכספים, חייבים בדיווח, וכל העברה חייבת באישור, והכי חשוב: חברי ועדת הכספים חייבים לקבל את כל המידע לפני שהם מצביעים. מה ביקשנו? שאנשים שמייצגים אותנו – שחבריי וחברותיי פה, שמקבלים החלטות – ידעו על מה הם מחליטים; כשהם מעבירים מיליארד וחצי מהביטוח הלאומי או אפילו כשהם מעבירים רק חצי מיליון שקל, הם יעבירו את זה למקומות נכונים ואמיתיים שראויים לכסף הזה. זה הכול. אפשר לשנות את הדברים האלה, אבל יושבים פה היום חברים מהממשלה, חברים בקואליציה שבממשלתם יושבים אנשים שנגועים בשחיתות באופן העמוק ביותר, ובראשם ראש הממשלה. אעבור איתכם על כמה מהשמות. בהסכמים הפוליטיים ביקשו חברי כנסת, בלי להגיד לאן הם מעבירים את הכסף – אורן חזן קיבל 10 מיליון שקלים מהקואליציה הזאת כדי להצביע; מיקי זוהר קיבל 40 מיליון שקלים מהקואליציה הזאת רק כדי להרים את היד; נאוה בוקר – 10 מיליון שקלים. אגב, היא מעבירה את זה לחבר שלה בליכוד, ובגלל זה ההעברה הזאת נעצרה כרגע; דוד ביטן – 40 מיליון שקלים; דודי אמסלם – 40 מיליון שקלים; יואב קיש – 32 מיליון שקלים; נגד אורי אריאל, שר החקלאות, יש דוח חמור ביותר של מבקר המדינה שמראה איך הוא תפר מכרזים לחברים שלו כדי להעביר כספי ציבור מהפריפריה לעמותות של הבית היהודי במרכז הארץ: בשינקין, ברמת אביב ג' – כאלה שעוסקות בשטיפת מוח בבתי ספר ובפעולות פוליטיות למען הבית היהודי; חבר הכנסת סמוטריץ – עוד דוח מבקר חמור שפורסם ממש עכשיו שמראה איך הוא דאג לכספים באופן סיבובי מקופת המדינה בשביל העמותה הפרטית שבראשה הוא עמד; נפתלי בנט, שר החינוך, עמד בראש מועצת יש"ע, שגם היא, כעמותה פרטית, קיבלה כספים באופן לא חוקי, על חשבון מענקים שהיו אמורים לעבור לביטחון של תושבי יהודה ושומרון אבל הועברו לתעמולה פוליטית של עמותה פרטית: מועצת יש"ע. שוב – לא חוקי. ביטן בחקירות; מנכ"ל משרד התקשורת – חקירות על מעורבות בפרשת בזק; כץ – חקירות שקשורות בתעשייה האווירית; ליברמן, שר הביטחון – לא צריך להרחיב; ראש הממשלה – פרשות 1000, 2000, מי יודע לאן נגיע; פרח לרנר מלשכתו של ראש הממשלה כבר הודתה. היא כבר לא שם, היא הודתה כבר בעבירות של מרמה והפרת אמונים והורחקה מהשירות הציבורי. אלוביץ, מילצ'ן, עורכי הדין שמרון ומולכו – מקורביו הגדולים ביותר של ראש הממשלה – בחקירות; מנהלי לשכת נתניהו, ארבעה – חמישה מהם כבר, אם אני לא טועה – או שהיו בחקירות או שכבר הודו או שנחשדים או שהיו מעורבים בהטרדות מיניות; בר יוסף, המשנה לראש המל"ל, גם הוא בחקירות. ואני יכולה להמשיך ולהמשיך ולהמשיך. חברי הקואליציה הזאת שקועים עד צוואר בחקירות. כל בן אדם ישר שיושב כאן בחדר לא יכול לשתף פעולה עם ממשלה שכל החלטה שהיא מקבלת, היא מקבלת על בסיס אישי. למה הם כל כך שונאים את המשטרה? למה הם שונאים את שלטון החוק? כי הם בעצמם, או שהם נחקרו או שהם נחקרים או שהם ייחקרו בקרוב. למה אנחנו כאן מרשים לעצמנו לעשות עוד צעד אחד נוסף בהנהגתה של ממשלה מושחתת? איך יכול להיות שעם ישראל ומדינת ישראל – מדינה שהוקמה כנס, על בסיס האומץ של אנשים כל כך אמיצים, הסבים והסבתות שלנו, שבאו לכאן כדי לחולל את הנס הזה מעשה ידי אדם, לבנות את הדבר הזה אחרי כל כך הרבה שנים של פחד ואימה, של שואה, של הפחדות ושל חוסר בית, והצליחו לבנות את הדבר המופלא הזה – איך אנחנו מרשים למדינה שלנו ככה להיהרס, בגלל שמי שמנהלים אותה הם חבורה שדואגת אך ורק לעצמה? לעם ישראל מגיע כל כך הרבה יותר. האחריות שלנו כאן היא לדאוג שזה מה שיתבצע. זה כבר מזמן לא ימין ושמאל, זה מזמן כבר לא מריבות פוליטיות על עמדות, על תכנים, על מה החזון שלנו למדינה. עכשיו הדרישה היא כל כך בסיסית וכל כך עמוקה: שהמערכת הפוליטית תדאג למדינת ישראל.
ורק במשפט אחד, אדוני. כשיש לנו מערכת מושחתת זה פוגע בנו בכל יסודות המדינה: זה פוגע בשלטון החוק, זה פוגע באינטרס של החברה הישראלית, זה גורם לכך שתקציבים לא מועברים לחברה הישראלית, לא מועברים לטיפול בעוני, לא מועברים לנכים. זה פוגע בביטחון שלנו, כמו שאנחנו רואים בפרשת הצוללות ורואים יום-יום. אסור שיתקבלו ככה החלטות. כל מי שיושב כאן, אני מבקשת מכם: תצביעו איתנו אי-אמון בממשלת השחיתות. מגיע לעם ישראל ממשלה שדואגת לו.
טוב שאתם – – – על מה אתה מדבר?
– – – נותנים לנו פה לשבת ולהעביר הצעות חוק.
בוא אני אחסוך לך: ראש ממשלה שכמעט כל אנשי לשכתו היו בחקירות, נמצאים בחקירות, הודו בעבירות – –
– – אדם שמשפחתו נמצאת בחקירות, כולם מסביבו. הוא לא ידע ולא שמע ולא הכיר ולא שם לב – – – אבל לא ראה מה קורה. באמת, יריב, אתה אדם ישר לא? תתפטר.
– – – תתפטר. תתפטר. זו ממשלה מושחתת.
– – – אתה יודע שאני צודקת – – –
אלו העובדות, יריב, אתה יודע את זה טוב מאוד.
אל תבוא ותגן עליו עכשיו פה, מעל הדוכן. חבל.
לא, תספר לנו אולי מה קורה איתה.
ודוד – היא הודתה בעבירות שמדובר בהפרת אמונים.
אדוני יושב-ראש הכנסת, אפשר אולי לשים פה בצד – – –
אולי תדבר על עובדות, יריב?
הרשימה הזאת שקראתי מעל הדוכן – – –
– – – ונמצא ללא עבירה. אנחנו מדברים על עובדות, על אנשים שביצעו עבירות.
קח את הטבלה הזאת שאני הקראתי עכשיו, ואת כל הסכומים שאני נקבתי בהם, שנמצאים שחור על גבי לבן בכספים פוליטיים וקואליציוניים, ותגיד לי אם בעינייך הדבר הזה ראוי – מיליארדי שקלים מקופת המדינה עוברים לפוליטיקאים במקום שילכו לשרת את הציבור. זה ראוי? זה ראוי שכל החקיקה – –
– – פה הופכת להיות חקיקה של מגזר לצרכים פוליטיים?
הינה, כתוב פה שחור על גבי לבן, מה אתה מדבר?
הוא פנה אליי באופן אישי – אני עונה לו, מה לעשות.
הוא פנה אליי באופן אישי, מה, אני אמורה לשבת ולשתוק?
אפשר להמשיך לדבר אל הכיסאות הריקים.
למי דואג חוק הג'ובים? למי דואג החוק – – –
אבל אדוני, אני לא יכולה לשמוע את השקרים האלה.
אי-אפשר לשמוע ככה את השקרים.
אי-אפשר ככה, לשמוע את הדברים האלה.
איזה ציבור אתה מייצג? איזה ציבור אתה מייצג?
– – – ועוד מדבר כמייצג – – –
השר, אתה אמרת לפני כמה שבועות שאין לך בעיה שנשים ישרתו בגולני. אבל נראה שלהרבה גורמים בתוך הממשלה שאתה חלק ממנה דווקא יש בעיה שנשים ישרתו, ולא רק בגולני, אלא בכלל שישרתו בצבא. אנחנו עדים בשנה האחרונה להרבה מאוד קולות וארגונים שמקבלים גיבוי חזק מצד הקואליציה, בין היתר ארגון אחים לנשק, שמפיצים מידע שקרי נגד שירות נשים בכלל בצבא, לא רק במקצועות לחימה, אבל בעיקר מופנה נגד הלוחמות, כולל אפילו – שמענו – כאלה שמאשימים לוחמות שהקריבו את חייהן למען מדינת ישראל, מאשימים אותן שבגלל שהן נשים כוחן לא היה מספיק חזק; מאשימים אותן שהן פוגעות בכוח של הצבא. אנחנו יודעים על הרב לוינשטיין, ראש מכינת עלי, שלמרות הדברים שאמרת עדיין מכהן בתפקידו. אנחנו רואים לצד זה גם עדיין את הפטור להרבה מאוד נשים במדינה משירות צבאי בכלל. אז רציתי להבין את עמדתך, אדוני. האם עמדתך ועמדת המשרד היא בעד המשך הפטור לחלק מהנשים משירות צבאי או נגד? מה אתם מתכוונים לעשות נגד אותם ארגונים שפוגעים בנשים הלוחמות ופוגעים בצבא ההגנה לישראל? ואוסיף עוד דבר קטן: יש עליית מוטיבציה מובהקת; בשעה שיש ירידת מוטיבציה אצל גברים בתפקידי לוחמה, נשים דווקא רוצות לשרת עוד ועוד בתפקידים יותר משמעותיים, ובהן גם הרבה מאוד נשים דתיות. אשמח לשמוע את עמדתך. תודה.
שמעתי את זה. על פטור לנשים דתיות משירות צבאי – –
– – – מהנשים פטור? גברים לא מקבלים פטור מטעמי דת.
אתה יודע, אדוני, שבכניסה לבתי ספר – – –
לא נותנים לצבא להכין אותם לצו ראשון – – – בנות. בבתי ספר – – –
אבל מאיימים עליהן בבית הספר ולא נותנים להן – – –
תודה, גברתי היושבת-ראש. התחלתי את הבוקר היום בביקור פתע בהוסטל לילדים ולמבוגרים עם מוגבלות שכלית התפתחותית ועם אוטיזם, בליווי של המפקחות שאחראיות להסתכל על ההוסטל הזה, וגם, בעיקר מכיוון שאני קיבלתי כמה פניות – קשה לי לדבר כשכולם פה מפטפטים.
תודה. הגעתי להוסטל הזה בעקבות פניות שקיבלתי ממשפחות שהילדים שלהן הם דיירים במקום – וואי, זה באמת בלתי נסבל, הרעש הזה.
אפשר גם להקשיב ולנהל דיון.
אני רואה שאנשים פה מגיבים מעייפות, כנראה.
מירב, סליחה, את רוצה לדבר? בואי תעלה על הדוכן, תנאמי. מה העניין?
ומשתדלת להקשיב לאנשים שמדברים.
המעט שאפשר לעשות במליאה – – –
אתה תמיד מספיק, איציק. טוב, אז אני אנסה לחזור על הסיפור. היום בבוקר עשיתי ביקור פתע בהוסטל לאנשים עם פיגור שכלי ועם אוטיזם, בעקבות פניות שקיבלתי ממשפחות שילדים שלהן חיים בהוסטל הזה כבר כמה שנים אבל הם חזרו הביתה עם פציעות על הפנים, שלא הצליחו לאתר מאיפה הן הגיעו ולא דיווחו להם על אירוע שקרה והביא לכך. זה דבר שבטח כל מי שיושב פה במליאה יכול להבין, שכשיש לך ילד שסובל ממוגבלות שגם לא מאפשרת לו להסביר הרבה פעמים מה קורה לו, ממה הוא סובל, או מה כואב לו, מי פגע בו, אם הוא נפגע, ואתם יכולים להסתמך אך ורק על אנשי הצוות במקום, ואנשי הצוות מתחלפים ולא תמיד מעבירים לכם את המידע הנכון, ומדובר באדם שתלוי בכם, לא משנה מה ותמיד יהיה תלוי בכם, התוצאות של זה והתחושות שהמשפחות עוברות הן מאוד מאוד קשות. כשנכנסנו לתוך ההוסטל ועברנו בין המקומות, וכמובן שפגשנו שם – וזה אחד הדברים המדהימים שפוגשים תמיד כשמגיעים למקומות האלה: פוגשים המון אנשים נורא טובים. המנהלים הם בדרך כלל אנשים נהדרים. הגופים שמארגנים, בין שמדובר בעמותות או בחברות פרטיות – המון פעמים, ממש ברוב המקרים מדובר באנשים מאוד טובים. המפקחות נפלאות, אבל משהו לא עובד במערכת הזאת, משהו לא זז. השכר של המטפלים, השכר של המדריכים, שעושים את העבודה הקשה ביותר שניתן להעלות על הדעת, הוא שכר מינימום. בדרך כלל אומרים לי, המנהלים: אנחנו נותנים להם איזה שקל-שניים יותר, אבל כשאני שואלת את המדריכים, מסתבר שהם מקבלים שכר מינימום, והרבה פעמים פחות מזה. שעות שינה לא נחשבות, כי הם ישנים במקום, לא ברור איך. כשנכנסים לתוך החדרים מגלים שכל הדיירים – לפעמים מדובר ב-14 צעירים עם מוגבלות – מרוכזים בחדר אחד. כשהם מנסים ללכת לחדר שלהם, נגיד לחדר השינה שלהם או לקחת משהו מארון במטבח, להתנהג כאילו מדובר בבית שלהם – בסוף הם חיים שם – אז הם לא יכולים, כי הכול נעול. בגלל שאחד מהם הוא אולי קצת יותר מתמודד עם תוקפנות ולפעמים גם אפילו התפרצויות אלימות, זה חלק מהבעיה, אז סוגרים ונועלים את כל הדברים, כדי שחס וחלילה הוא לא יפגע. בגלל שאין מספיק אנשי צוות אז צריך לרכז את כולם במקום אחד. אז המקום הזה – – –
באמת הייתי שמחה אם הייתם מקשיבים לזה. אני חושבת שמדובר בנושא ממש חשוב. זה מדהים, חוסר היכולת לקיים פה דיון.
תודה. וכשעוברים בין החדרים ורואים שכולם מרוכזים במקום אחד – ולמה? כי אין מספיק אנשי צוות, ואפילו חלקם כבולים לכיסא, כי בגלל שאין מספיק אנשי צוות אז גם אי-אפשר לתת להם אפילו להיות משוחררים חופשי, בבית שלהם, בסלון, כי בגלל שהם מתמודדים עם אוטיזם אז נכפה עליהם שהם גם יהיו לכודים במכלאה קטנה, ממש ככה, בחדר אחד קטן, בלי שום יכולת וחופש תנועה, כי אין מספיק אנשי צוות. לא משנה כמה אנשי הצוות נפלאים ולא משנה כמה המנהלים של ההוסטל נהדרים, ממש לא משנה, ובאמת מדובר ברוב המקרים באנשים מדהימים. מדהימים. אני חושבת שרוב האנשים שנמצאים פה בחדר, כולל אותי, לא היינו מצליחים לעמוד בעבודה שלהם 24/7, כל יום, שנים מהחיים. זו העבודה הכי קשה שיש. אני מסתכלת עליהם בהערצה, ועם זאת אי-אפשר לתת לדיירים, למטופלים, את מה שמגיע להם, את החופש הבסיסי כבן אדם לחיות, בתנאים הקיימים. אבל איכשהו על הנושא הזה אני לא מעולם ראיתי את הכנסת הזאת מבלה לילה שלם, ככה, כדי לדון על הדבר הזה, על איך מדינת ישראל דואגת לאזרח הכי חלש בחברה, זה שאפילו לא יכול לדבר בשם עצמו, שלא יכול להסביר מה כואב לו. הקשבתי לנאום של ראש הממשלה – זה לא יוצא לי מהראש כבר כמה ימים; נאום שכל-כולו קורבני: עשו לי ופגעו בי. ראש ממשלה כבר מאתיים שנה, אף אחד כבר לא זוכר מה היה פה קודם, וכל פעם פוגעים בו ועושים לו, והוא בכלל הקורבן של המערכת. ואני חושבת, מתי ראש הממשלה הזה – אני פה כמעט חמש שנים, ולא שמעתי פעם אחת את ראש הממשלה, המנהיג של הממשלה הזאת, בא לכאן ומספר על הבעיות של אזרחים ישראלים ביום-יום שלהם, על הילדים האלה שפגשתי הבוקר בהוסטל – הם לא ילדים, הם אנשים מבוגרים – או על ההורים שלהם והמשפחות שלהם, שצריכים לחוות את זה, או המטפלים שלהם והמדריכים שלהם והמנהלים של המקום והגופים שמתפעלים – –
– – או משרד הרווחה. אף פעם לא שמעתי את זה. ואני באמת שואלת אותך, ראש הממשלה: מתי בפעם האחרונה הסתכלת – הוא לא פה, קשה לענות – מתי הסתכלת על מה שקורה לאזרחים אמיתיים? מתי בפעם האחרונה עשית משהו – –
– – בשביל אזרחי מדינת ישראל? בשביל מישהו? זה דבר שהוא בלתי נתפס.
אנחנו יושבים פה – סליחה, באמת, ב-20 שניות.
אנחנו יושבים פה לילה שלם, מדברים פה על שטויות, פשוט על שטויות.
עוברים פה חוקים שכל מטרתם – –
– – להגן על הקואליציה ולשמר את הקואליציה.
חברי הקואליציה לא מסכימים להם. אתם הרי לא מסכימים לחוקים האלה, זה רק כדי לשמר את הקואליציה הזאת בחיים.
סליחה, הפריעו לי, אז אני מנסה לסיים.
אני מנסה לסיים. אם תפסיקו לפטפט ותקשיבו – – –
אתן הרי לא מסכימות לחוק הזה, אתן יודעות טוב מאוד שאתן לא מסכימות. אבל מדברים פה רק על שימור ורק על פוליטיקה, במקום לדבר על דברים – –
– – שיכולים אשכרה לסייע לאזרחי ישראל.
זה התפקיד שלכם וזה התפקיד שלנו. הגיע הזמן לנסות לעשות אותו, לא?
הקואליציה – – – לא לתמוך בשחיתות.
תודה, גברתי היושבת-ראש. כנסת נכבדה – אני לא יודעת למי אני אומרת פה. שלום, כבוד השר.
אני מקווה שאתה עוסק בנושאים מעניינים שם, ביציע המפלגות. לרויטל יש תירוץ טוב לצאת מהמליאה, היא ישבה פה במשך שעות ארוכות מאוד מאוד מאוד – –
– – וכאן על הבמה – מעבר למה שהיית אמורה, ואנחנו מודדים לך על כך. אני חושבת שהכי חשוב להודות כרגע לעובדים היקרים של הכנסת שנמצאים כאן גם בתוך המליאה וגם מאחורי הקלעים ודואגים כל השעות הארוכות האלה לחברי ולחברות הכנסת ולא מפסיקים לעבוד. חלקם, צריך להגיד, עובדי ועובדות קבלן, שאף שלאורך הזמן הצלחנו להביא לשינויים כאלה ואחרים במעמד שלהם ובתנאים שלהם, הם עדיין עובדי קבלן. ומן הראוי היה שבמשכן הכנסת אנחנו נשמש דוגמה להעסקה הוגנת ונדאג להם לתנאים אמיתיים ולהיות עובדים מן המניין בכנסת ישראל, ולא בצורה הזאת, בטח ובטח כאשר הם נדרשים להימצא פה במשך שעות ארוכות, בעיקר בלילות מהסוג הזה. אז בכל מקרה, תודה לכם. עצוב המעמד הזה. עצוב לעמוד מול מליאה ריקה לחלוטין, ללא כל עניין בדיון, בניסיון אולי לשנות את החוק הזה, לחשוב עליו מחדש. צריך להבין: כשהציבור מגיע ומסתכל על המליאה הזאת או כשהוא צופה בנו מהבית, אם ברשתות החברתיות ואם בערוץ הכנסת, לאדם הסביר שמתבונן בבית המחוקקים יש איזו אשליה בראש שהמקום הזה באמת עוסק בדיונים, בוויכוח – בין ימין לבין שמאל, בין עמדות כאלה ואחרות – לגבי העתיד שלנו כאן. זו מחשבה ממש תמימה בהתייחס למה שקורה כאן מדי לילה, שבוע אחר שבוע, שנים ארוכות, תחת הממשלה הזאת ותחת קודמתה. אני כאן כבר תכף מתקרבת לחמש שנים, קדנציה שנייה, ואני מיום ליום יותר מתביישת במשכן הזה. נכנסתי עם חששות גדולים מכמות השחיתות שאני אמצא בכנסת. גיליתי בתוך זמן קצר שהחששות שלי היו שגויים לחלוטין. כמות השחיתות שיש כאן עולה אלף רמות מעל לכל דמיון שניתן להרגיש מבחוץ, והרבה מהשחיתות הזאת היא שחיתות שטמונה בהרגלים הרעים שהפכו להיות חלק מאיך שהמשכן הזה עובד – אותם כללי משחק הזויים שכמו בכל ארגון שיש בו איזושהי רוח מפקד נעלָמָה, חושבים ופועלים לפי אותם כללים ואומרים: ככה צריך לעבוד, וזו הדרך, ואין מה לעשות. תשחקי את המשחק, תעבדי לפי הכללים והכול יהיה בסדר. כשהגעתי לוועדת הכספים לפני חמש שנים וישבתי שם כצעירת החברים בוועדה, לצד אנשים בעלי ניסיון אדיר, כמו הנשיא היקר שלנו רובי ריבלין, כמו גפני, שהיום מכהן כיושב-ראש הוועדה, ליצמן, איציק כהן ורבים אחרים, ישבתי ואמרתי לעצמי בהתחלה: אני צריכה לשבת וללמוד מהם ולהכיר ולהבין איך זה עובד, לא להעז לדבר, לא להעז להגיד מילה אחת לפני שאני בטוחה שחקרתי את מה שאני אומרת לעומק ושאני יודעת על מה אני מדברת. יש איזשהו מס – צעירוּת אולי, גם – שצריך לשלם, והרגשתי שאם אני אעז לעשות טעות הכי קטנה במספרים, טעות הכי קטנה בהצבעה – כח"כית מהאופוזיציה, כן? יכול להיות שיש פה אנשים שיחשבו שהצבעה של חברי כנסת מהאופוזיציה לא כל כך משנה, אבל אני הרגשתי שאפילו טעות קטנה שאני אעשה בהצבעה זה אסון גדול, כי אני חוטאת לאמון שנתן בי הציבור – הציבור ששלח אותי וגם הציבור שלא הצביע לי. ולכן ישבתי בחודשים הראשונים בוועדה – אני לא אשכח את זה – ממש בשקט, והקשבתי להם וניסיתי להבין איך הם עובדים ומה הם עושים. ואחרי כל יום בוועדה חזרתי הביתה והתחלתי לקרוא ספרי תקציב אחורה ופרוטוקולים של ועדת כספים. וכמה התפלאתי כשראיתי בפרוטוקולים הישנים כל מיני דיונים בין חברי הכנסת על כמה שווה כל ח"כ במיליוני שקלים, על ההצבעה שלו בוועדה. היו רגעים שאפילו חשבתי שזה בדיחה, עד שהגיע תקציב המדינה הראשון שיצא לי להצביע עליו כאן, שהביא אותו שר האוצר לשעבר יאיר לפיד; זה נחשב גם התקציב האחרון שלו כשר אוצר, ואמרו לנו שהוא תקציב נורא חברתי, אז הלכתי לבדוק את התקציבים הקודמים, וגיליתי שזה פחות או יותר אותו דבר. לא הבנתי מה הפער. ואז התרחש פה הפסטיבל הקבוע. אנחנו הגשנו 4,800 הסתייגויות נגד התקציב הזה, ממש ניסינו להילחם בו. חשבנו שהחוזה הזה בין האזרחים לבין הממשלה, החוזה הכי חשוב שהכנסת מצביעה עליו – הרי זה החוק שיכול להפיל את הממשלה, ולא סתם. חוק התקציב בעצם מספר לציבור מה הממשלה קובעת כסדרי עדיפויות, מה היא מתכננת בשבילנו. אנחנו משלמים הרבה מאוד מיסים, כל אזרח ישראלי משלם מיסים גבוהים ביותר, והממשלה באה ואומרת לו מה היא מתכוונת לעשות בכסף הזה. אבל לא. התקציב הזה, כל קשר בינו לבין המציאות – כבוד השר, כפי שאתה יודע – כל קשר בין תקציב המדינה לבין המציאות הוא מקרי בהחלט. כמה שבועות אחרי שהתקציב עבר – זה היה 2013 – כמה שבועות אחרי שהתקציב עבר פה בכנסת, ברוב קולות הקואליציה, אחרי דיונים ארוכים, שגם בהם היו לילות כאלה, ללא מאזינים רבים מהקואליציה, מהממשלה, אנחנו נקראנו במהלך פגרת הקיץ לישיבה דחופה בוועדת הכספים. לא קיבלנו שום חומר לקראת הישיבה הזאת, אז לא ידעתי על מה אנחנו אמורים להצביע, אבל כשנכנסתי לחדר חיכתה לי על השולחן ערמה קטנה של טבלאות תקציביות, וכשעיינתי בהן התפלאתי לגלות שהטבלאות האלה – הן נורא דומות לתקציב, רק שיש בהן מלא מינוסים ליד המספרים. ואחד המספרים הראשונים שקפצו לי לעיניים היה קיצוץ של מיליארד וחצי שקל בביטוח לאומי. אומנם הייתי חברת כנסת מאוד מתחילה וחסרת ניסיון באותו זמן, אבל ידעתי שביטוח לאומי – אין בו יותר מדי משאבים לחלק. כולנו יודעים שבעוד 20 שנה אין שקל אחד בקופת הביטוח הלאומי. כלום. אפס. אין יותר. כולם יודעים את זה, אבל מה עושים עם זה? מקצצים. הפניתי אז שאילתה דחופה לשר האוצר יאיר לפיד, והוא עמד פה על דוכן הכנסת. הוא לא כל כך ידע על מה אני מדברת, הוא לא הכיר את הקיצוץ הזה בתקציב – התייחסו לזה ממש כעניין טכני – וגם כששאלתי באותה ישיבה את סלומינסקי, יושב-ראש ועדת הכספים לשעבר, מה אנחנו אמורים לעשות בישיבה הזאת – אנחנו עכשיו מצביעים על קיצוץ של מיליארד וחצי בביטוח הלאומי – אז סלומינסקי אמר לי: כן, כן, כן, זה רק עניין טכני, אנחנו שנייה מצביעים והולכים הביתה. טכני. וככה באותה חוברת היו מיליארדים על גבי מיליארדים של שינויים בתקציב שהכנסת הצביעה עליו רק כמה שבועות לפני כן. היה לי מאוד קשה לעשות את ההצבעה הזאת, ואני ממש התחננתי בוועדה הזאת שנקבל כמה ימים ללמוד את החומר. למזלי, ישבו שם עוד כמה חברי כנסת חדשים וטריים, והרגישו עוד כנראה מחויבות ורגשות אשמה, ובסוף הצלחנו – אחרי תחנונים רבים, ממש תחנונים – להשיג כמה ימים לקרוא את החומר. ואני לקחתי את כל ערמת הטבלאות הזאת, שהיו שם מיליארדים על גבי מיליארדים של שקלים שהועברו למקומות אחרים לחלוטין, כל מיני סעיפים הזויים. סעיף 13 בתקציב – גם שם יש מיליארדים של שקלים. אם פותחים את הסעיף הזה ומנסים להבין מה קורה בו אז מוצאים כמה תת-סעיפים; אחד מהם קוראים לו "פרויקטים שונים" ולשני קוראים "הוצאות שונות" ולשלישי קוראים "אחר". תגידו, אתן הייתן מעבירות שקל מהכסף הפרטי שלכן לאיזה סעיף עלום שקוראים לו "אחר", "הוצאות שונות", בלי לקבל פירוט? זה הרי הזוי, אבל בוועדה קורים דברים הזויים. וכשהתחלתי להתווכח ולשאול על זה שאלות ניגשו אליי חברי כנסת, ממש אחד אחרי השני, וגם כמה פקידים, ואמרו לי: מה את עושה? עזבי את זה, ככה זה עובד. את לא מבינה. את עוד צעירה פה, את תקלטי את הדברים, את תביני איך אנחנו עושים את זה. וכשהמשכתי לשאול שאלות על אותן העברות תקציביות משונות התחילו כבר להגיע אזהרות קצת יותר מדאיגות: כדאי לך להפסיק לשאול את השאלות האלה, כי את תמצאי את עצמך מאוד מהר מחוץ לפה, ויהיו אנשים שיתנכלו לך, ותיזהרי, ותסיימי את הקריירה שלך מאוד מאוד מהר. חבל, רק התחלת. והיו גם כאלה שהסבירו לי שאני צריכה ממש להתרחק מלהתעסק בתקציב, כי זה נורא משעמם את הציבור. הציבור – לא מעניין אותו תקציב המדינה, וכדאי שאני בתור חברת כנסת חדשה אתעסק בלהגיש כל מיני הצעות חוק, גם אם אני חושבת שהן לא יעברו, אבל זה עושה כותרות טובות בעיתון, וככה עובדים פה. את תביני, ככה עובדים פה. והמנטרה הזאת של "ככה אנחנו עובדים", "ככה זה עובד כבר שנים", "כך השיטה הזאת עובדת" – אני שמעתי את זה כל כך הרבה פעמים, שאם הייתי מקבלת שקל על כל פעם ששמעתי את זה הייתי יכולה לממן איזה תקציב מדינה חלופי או שניים. ממש מכל הכיוונים הייתה איזו אמונה כזאת שככה זה עובד. הבעיה היא שזה אולי עובד בשביל הפוליטיקאים; זה לא ממש עובד בשביל הציבור, כי מדי שנה הכנסת עושה שינויים בתקציב בסכום של מעל 65 מיליארד שקלים. 65 מיליארד שקלים בתקציב של כ-400 מיליארד שקל זה בעצם כל הנתח שבכלל פנוי לשינויים. כלומר, רוב תקציב המדינה, מעל 90% מתקציב המדינה הוא תקציב אוטומטי. הוא עובר משנה לשנה, ואי-אפשר באמת לשנות אותו. הוא תקציב יציב, קבוע. ככה זה בכל תקציב. ואז לממשלה יש פחות מ-10% שנועדו לשינוי סדרי עדיפויות. היא קובעת שהיא רוצה להשקיע יותר בביטחון – בבקשה; היא רוצה להשקיע בצמצום פערים בחינוך – בבקשה. זה מה שהיא עושה בפחות מ-10% האלה. אבל ועדת כספים מעבירה לא 10% אלא 13% או 14% בשנה, מה שאומר שזה הרבה יותר ממה שמותר בכלל לשינוי סדרי עדיפויות. ובפועל, מה שקורה זה שהממשלה הזאת, שלא יושבת פה, לא באמת קובעת סדרי עדיפויות, בכלל; היא עושה מין טלאי על טלאי כזה. היא משאירה את רוב התקציב כאיזשהו משהו נזיל, פתוח, פרוץ. ולמה? כי זה משרת מטרות קצרות טווח, מאוד קצרות טווח. אם רוצים לרגע לפתור איזה סכסוך קואליציוני קטן בין מיקי זוהר לאורן חזן לסמוטריץ, מישהו קצת מתעקש, אפשר להעביר לו 50 מיליון שקל וסגרנו את העניין, והקואליציה יכולה לשמור את עצמה במקום. כי כשממשלה, מה שאכפת לה זה רק להישאר בכיסאות שלה, ויש לה כל כך הרבה כסף – הכסף שלנו, שפנוי ומונח על השולחן – אז היא פשוט עושה איתו מה שבראש שלה. והשיטה הזאת מאפשרת להם לעשות את זה, והדבר ההזוי הוא שלאורך כל כך הרבה שנים כולם משתפים עם זה פעולה. ולמה? כי זה משתלם לפעמים גם לחברי הכנסת, כי חבר הכנסת שיושב בוועדה וסותם את הפה על שינויים תקציביים של מיליארדי שקלים – מיליארדים, מיליארדים – כשהוא רוצה לבקש איזה משהו קטן לעצמו, לסגור איזה דיל עם משרד האוצר, אז הוא יכול לקבל איזה חצי מיליון שקל, מיליון שקל – אפילו חבר כנסת מהאופוזיציה – ולפעמים גם סכומים קצת יותר גדולים, אבל עדיין פירורים לעומת הכסף הגדול, האמיתי, שאם הוא היה מושקע באמת באזרחי ישראל, הוא היה יכול לחולל פה ניסים. הרי כמה כסף צריך כדי לפתור את האתגרים הגדולים של החברה הישראלית? אנחנו דנים פה כבר שנה בהעלאת קצבאות הנכים. נכים ונכות זוחלים על הכבישים של מדינת ישראל כבר שנה במחאה אדירה, חשובה מאין כמוה, אמיצה מאין כמוה, כדי להעלות קצבה עלובה שהם מקבלים היום, של 2,342 שקלים בחודש – דבר שאי-אפשר לחיות ממנו. אף אחד בחדר הזה לא היה יכול לחיות מכזה כסף, ופה מדובר באנשים שזקוקים לכסף הזה עוד רק כתוספת כדי להתמודד עם העלויות הנוספות שהנכות שלהם, שהמוגבלות שלהם, מחייבת אותם בהן. זה עוד לפני הוצאות על אוכל, הוצאות על תרופות, הוצאות על דיור. והם מוחים ומבקשים להשוות את הקצבה לשכר המינימום, והאמת היא שהם צריכים לקבל יותר משכר מינימום – כמובן, גם עם עידוד תעסוקה וכל מה שאפשר, אבל הם צריכים לקבל יותר משכר מינימום כדי לחיות. כמה זה עולה להצמיד את קצבאות הנכים לשכר מינימום? 4.5 מיליארד שקלים. האם יש את הכסף הזה? כן. יש. הינה הוא. 65 מיליארד שקלים שטסים פה מכיוון לכיוון מדי שנה – יש שם את הכסף הזה. למה זה לא מועבר לקצבאות הנכים? כי אין רצון פוליטי. הוועדה למלחמה בעוני. אלי אלאלוף, לפני שהוא נכנס כחבר כנסת – מצוין, צריך להגיד – ממפלגת כולנו, מונה ליו"ר ועדת העוני, עשה דיונים מאוד מאוד משמעותיים שנוגעים, מקיפים את כל התחומים שמהם סובל או שאיתם צריך להתמודד האדם העני בישראל. הוא שלח בסוף את המלצותיו, הגיש את המלצותיו לממשלה. הן כללו עלויות בסך 7 מיליארד שקלים. ישראל לא יכולה להתעלם יותר מבעיית העוני. אנחנו מקום ראשון בעולם המערבי בעוני, וזה דבר שלא מתקבל על הדעת. זה לא אנחנו. לא יכול להיות שמדינת ישראל משלימה עם זה שיש פה 843,000 ילדים עניים. זה פשוט לא יכול להיות. 7 מיליארד שקלים דרשה הוועדה של אלי אלאלוף. כמה כסף בסוף עבר? במשך שלוש שנים – כמעט כלום. עכשיו, כשמנסים לקבץ מפה ומשם, מגיעים בסוף לאיזה סכום עלוב של תוספת של לא יותר מעשרות מיליוני שקלים.
קודם כול, אני לא יודעת איך את, מאיזה – – –
מדוע את מפריעה לי, באמת? אני בדקתי את זה, וקיימתי על זה שורה ארוכה של דיונים בוועדה שלי, שבהם זימנתי את כל משרדי הממשלה שאחראים לפעילות הזאת ולעבודה במלחמה בעוני. זימנתי אותם אחד-אחד וביקשתי מהם להראות לי בתקציב איפה הכסף. את יודעת מה עוד ביקשתי מהם להראות לי? ואם היית בודקת לפני שאת מעירה לי, על בסיס תעמולתי של המפלגה שלך – –
– – אז היית מכירה, אבל את מוזמנת להגיע לוועדה ולשמוע. בדקתי את זה לפני התקציב האחרון, בדקתי את זה אחרי התקציב האחרון. בהתחלה ביקשתי מכל משרדי הממשלה להראות לי כמה הם השקיעו בפתרון בעיית העוני בחמש השנים האחרונות – משרדים שאמורים להראות תוצאות: משרד השיכון, משרד הרווחה, משרד הבריאות; משרדים שיש להם אחריות כבדה בנושא הזה. אמרתי להם: תראו לי, חמש שנים אחורה, כמה כספים השקעתם בפתרון בעיית העוני. את יודעת מה אמרו לי, כבוד היושבת-ראש? הם אמרו לי: אנחנו לא יודעים לסכום את התקציבים האלה. אמרתי להם: אבל יש פה מטרה לאומית. אנחנו רוצים להתמודד עם הבעיה הזאת. זה הוצהר בכל כך הרבה מסיבות עיתונאים, החלטות ממשלה. מה הבעיה להראות כמה כסף השקעתם בזה? אז הם אמרו: אנחנו לא יודעים. במקביל, משרד האוצר החליט שיש לו פתרון לבעיית העוני: במקום ממש לטפל בעניים, אפשר פשוט לשנות את המדד. אז בחוק ההסדרים הקודם הם החליטו להביא מדד חדש לעוני. זה כמו שבמקום להתמודד עם כמות המים היורדת בכינרת נעביר קו יותר נמוך מהקו האדום ונגיד שהכול בסדר. זאת הסיטואציה. שאלתי אותם מה הולך לכלול החישוב החדש. הם החליטו לכלול בתוך החישוב החדש של העוני גם את כל ההטבות שמקבלים עניים. מה שהם לא החליטו לכלול בחישוב זה את כל ההטבות שמקבלים אנשים שאינם עניים; יש הרבה כאלה. אחת התוכניות המובילות של הממשלה זאת תוכנית מחיר למשתכן, למשל, שהיא תוכנית שיש לה, כמובן, גם הרבה מאוד יתרונות, אבל היא תוכנית שכל-כולה בנויה כדי לתת הטבה, הטבה מאוד מאוד רצינית של הרבה מאוד כסף, דווקא לאנשים שההכנסות שלהם גבוהות. במה דואגים לעניים? מהן אותן הטבות שמקבלים העניים? לזה לא הייתה למשרדי הממשלה שום סכימה ברורה או אפשרות לעקוב אחרי זה. אמרו לי מהמשרדים: תשמעי, יש לנו מידע, הוא פשוט בכל מיני ארגזים. אנחנו לא יודעים לעשות את החישוב הזה. כשאחר כך זימנתי אותם כדי לעבור על כמה יש השקעה בעוני עכשיו, בתקציב החדש, אז הם הצביעו לי בעיקר על תקציבים שכבר היו קיימים. ומשם העניין הזה, כבוד היושבת-ראש. אותו דבר קורה גם עם התוכנית לצפון. בתוכנית לחיזוק הצפון הבטיחה הממשלה, בהחלטת ממשלה, 19 מיליארד שקלים לחיזוק הצפון; דברים שברור שהם חייבים לעבור – שירותי בריאות, רווחה, חקלאות, פיתוח, תעשייה, דברים נורא נורא חשובים, שבמשך שנים יישובי הצפון והפריפריה הצפונית פשוט באמת קופחו בתקציבים, ומגיע להם לקבל את הכסף הזה. הבטיחו שם פריסה על פני כמה שנים ותקציב אדיר, 19 מיליארד שקלים. מוצדק ביותר. אבל מה? שקל מזה לא נכנס לתוך התקציב. אפילו לא שקל. את יכולה להסביר לי את זה?
אבל כבר דיברת, אז בואי נפתח – – –
טלי, אני אומרת את זה באהבה גדולה, באהבה גדולה, אבל – – –
אני פשוט רוצה שזה יהיה. אני חושבת שיש פה המון הטעיות, וזה אחד הדברים – – –
אני מתבססת על נתונים, והנתונים מתבססים על דברים שאמרו לי במשרדי הממשלה, הפקידים באותם משרדי הממשלה, שאני מאוד מקווה לא משקרים. וכשאני רואה הבטחה לתקציב, אני עושה את מה שאני חושבת שהכנסת אמורה לעשות, וזה לעקוב אחר כמה תקציב באמת נכנס, ולא רק מה הובטח במסיבות עיתונאים. אנחנו הרי יודעים בדיוק מה זה שווה. ובתוך התקציב שבאמת נכנס – לא נכנס. ישבו משרד הכלכלה ומשרד הבריאות ומשרד החינוך, כולם ישבו בוועדת השקיפות בשורה של דיונים על תקציב הצפון, ואמרו: מצטערים, עדיין לא ממש עבר כסף. אחרי הרבה מאוד ישיבות מהסוג הזה, הם הצליחו לקבץ, נתנו לנו רשימה של התקציבים שהועברו. אבל מה? כל הרשימה שהם נתנו לי, כולה, הייתה רשימה של תקציבים שכבר עברו לפני התוכנית. וזאת ההטעיה. ההטעיה הזאת מתאפשרת בזכות שיתוף פעולה של הבית הזה, כי מאוד מאוד קל, מאוד קל לפרק את ההטעיה הזאת. הבעיה היא שלא מעט אנשים פה רוצים להשוויץ בהישגים לא להם, ונהנים מלהציג הטעיות כאלה לציבור. הם סומכים על זה שהציבור לא יקרא את התקציב. ובאמת, עד לפני לא מזמן היה מאוד קשה לקרוא את התקציב, כי הוא לא היה מפורסם. ולכן, הדבר שעשיתי עוד ביום הראשון שראיתי את ההעברות התקציביות בוועדת הכספים, הדבר המיידי שעשיתי היה לקחת את כל ההעברות האלה, להעלות אותן לאינטרנט ולפרסם אותן לציבור. אין בהן שום דבר סודי. זה מידע ששייך לציבור, מדובר בכסף של הציבור. אין שם שום מידע מודיעיני, ביטחוני, מה שנוגע לנושאים אסטרטגיים-ביטחוניים של מדינת ישראל. יש שם אך ורק מידע על תקציבים אזרחיים, שמגיע לציבור לדעת מה קורה איתם כי זה הכסף שלו. נורא נורא פשוט. והאמת היא שכל הדברים שנאמרו לי כאן, במשכן, על זה שהציבור לא מתעניין, הופרכו מאוד מהר. הציבור מאוד מתעניין במה קורה בכסף שלו. מאוד. ולכן, אנחנו רואים, בעיקר מאז המחאה החברתית, כל כך הרבה אזרחים נכנסים לכנסת, נכנסים לוועדות, יושבים לראות מה קורה, לומדים את החומר. שורה ארוכה של ארגונים מדהימים לשקיפות, למינהל תקין, לשיתוף פעולה עם האזרחים, הולכים ופשוט מראים לציבור מה קורה, מנסים להגביר את הייצוג של הציבור על ידי חברי הכנסת שאמורים לשרת אותו. והתקציב זה אחד הדברים הבולטים שעניין אותנו לחשוף. והחשיפה שלו נעשתה דרך העבודה שהכנסת הזאת לפעמים שוכחת שהיא פשוט פיקוח על עבודת הממשלה. היא נורא פשוטה. פעם ביום או פעם ביומיים או בשבוע, מתי שהגיעו פניות תקציביות והעברות תקציביות לוועדה, פשוט ישבתי שם, ביחד עם שורה ארוכה מאוד של מתנדבים ושל אנשים שהתגייסו כדי לחקור את התקציב, ובאמצעות המון המון שאלות על כל סעיף תקציבי למדנו מה קורה שם. וכך, פעם אחת, כשהגיעה בקשה להעביר כמה מיליוני שקלים לאיזה משהו שנקרא קשר רוחני עם התפוצות, גילינו בסופו של דבר שהעמותות שאמורות לספק את אותם שירותי דת בחו"ל בכלל לא ממש רשומות ומתועדות. ככה גילינו למשל כשהגיעה בקשה להעביר 49 מיליון שקלים לפיצוי לרשויות המקומיות ביהודה ושומרון על הקפאת בנייה – זה היה ב-2014, לא הייתה שום הקפאת בנייה ביהודה ושומרון – אז שאלתי את משרד האוצר: על מה אתם מדברים? על איזו הקפאת בנייה מעבירים פיצוי? אז אמרו לי במשרד האוצר: אה, אין עכשיו הקפאת בנייה, זה על הקפאת הבנייה שהייתה ב-2009, שנמשכה עשרה חודשים. הלכתי לתקציבים הקודמים לבדוק מה קרה מאז 2009. מסתבר שבכל שנה מועברים 49 מיליון שקלים מענק על הקפאת בנייה ליהודה ושומרון, אותו פיצוי על הקפאת בנייה שהייתה ב-2009 במשך עשרה חודשים. ככה כל שנה, הוראת קבע. אז שאלתי שוב את משרד האוצר: מה זאת אומרת הקפאת הבנייה הזאת? על מה מקבלים מענק? אז הם אמרו לי: זה פיצוי לרשויות המקומיות ביהודה ושומרון על הארנונה שהם לא יכלו לגבות מהבתים שהם לא יכלו לבנות בזמן הקפאת הבנייה ב-2009. בדוח מבקר המדינה – זה היה נשמע מאוד מאוד חשוד – הצלחנו לעצור בסופו של דבר את ההעברה הזאת. משרד האוצר הבטיח שהוא עושה תחקיר על מה קרה שם לאורך השנים, איך עבר כל הכסף הזה ולאן הוא עבר, ולא פרסם מעולם את התחקיר הזה. הסיבה שהם הסכימו לחקור הייתה כי התגלה פתאום פרוטוקול ממועצת אפרת שנכתב ב-2011, והפרוטוקול, שנפתח בשורה המדהימה, "אולי אתה רוצה לכבות את ההקלטה", מספר שם סיפור מאוד כואב על מה שקרה לכסף הזה. בעצם יש דיל סודי בין הרשויות ביו"ש לבין הממשלה לבין עמותה פרטית, עמותת מועצת יש"ע: הרשויות מקבלות את הכסף הזה מהמדינה, אותו מענק הקפאת בנייה על הארנונה שהן לא יכולות לגבות מהבתים שהם לא יכלו לבנות ב-2009 בזמן ההקפאה של העשרה חודשים, לוקחות את הכסף הזה, והן חייבות להעביר 80% ממנו, בעצם משמשות צינור כדי להעביר את הכסף הזה לעמותת מועצת יש"ע לצורכי תעמולה ופרסום, ככה שחור על גבי לבן לפי הפרוטוקול של מועצת אפרת, שאגב פורסם בשקיפות באינטרנט. וכמובן שההעברה הזאת היא בלתי חוקית בעליל. אסור לרשויות להעביר כך כספי מדינה. זה לא אמור להגיע לידיים של עמותה פרטית. ואני גם בשם תושבי יו"ש הייתי כועסת על המצב הזה, כי אם כבר הועבר אליהם כסף, היה מצופה שהוא ישמש אותם ולא עמותה פוליטית. בדוח מבקר המדינה שפורסם ממש לא מזמן הסתבר שהדבר הזה הוא ממש שיטה. עמותת מועצת יש"ע באה לכנסת לעשות לובי כדי לייצר כל מיני צרכים שבשבילם צריך להעביר כסף לרשויות ביו"ש, אבל הן מחויבות בעצם להעביר לה את הכסף, וככה היא מממנת את הפעילות שלה, גם על חשבון התושבים ביו"ש. ומה קרה עם התושבים של גוש קטיף? אני הייתי חיילת בזמן ההתנתקות. כשגיליתי עשר שנים אחר כך, בעודי יושבת בכנסת, שיש עדיין 400 משפחות ממפוני גוש קטיף שאין להן בית, לא האמנתי שיכול להיות דבר כזה. שעשר שנים אחרי הפינוי ממשלת ישראל עדיין לא דאגה למפוני גוש קטיף לבית? לקורת גג? זה הרי הדבר הבסיסי ביותר. זה לא אמור להיות עניין של חילוקי דעות, זה לא אמור להיות עניין של מחלוקת במשכן הזה. ואז הלכתי לחפש, להבין מה קרה לתקציבים. אספתי ואספתי מכל הכיוונים, כמה כסף הועבר לשם. הסתבר שעברו לשם לא פחות מ-13 מיליארד שקלים דרך מינהלת תנופה. מינהלת תנופה מגיעה לוועדת כספים, היא ממשיכה לקבל כל הזמן עוד ועוד העברות תקציביות, אבל כשאני שואלת אותם: מתי אתם הולכים סוף-סוף לפתור את הבעיה של המפונים ולסדר את העניין הזה אחת ולתמיד? אז הם נותנים כל מיני תירוצים ותשובות שהולכות קדימה ואחורה, ואף אחד לא נותן לי תשובה אמיתית מה תאריך היעד לסיים את הדבר הזה. אני שואלת אותם: מה קרה עם כל 13 מיליארד השקלים? הרי בסכום הזה היה אפשר לבנות וילה לכל ילד, לא רק לכל משפחה. אז הם אומרים לי: הכול בשימוש, אל תדאגי. ביקשתי לראות את התקציב – לא יכולים להראות לך את התקציב. למה? אין לנו גישה למחשבים. ככה, ב-2015 זה היה, אין גישה למחשבים. סטנדרטי בסך הכול, לא? הגיוני. מינהלת ממשלתית שאמורה לדאוג לדבר כל כך גדול, כל כך חשוב, לא יודעת לדווח לאן נעלמו מיליארדי שקלים שהועברו אליה? באמת. משתמשת בכל מיני תירוצים. המינהלת הזאת כפופה למשרד החקלאות, לאורי אריאל; לפני כן הייתה גם במשרד השיכון עם אורי אריאל. היא לא הסכימה להראות את התקציב שלה. בסופו של דבר, אחרי הרבה מאוד ניסיונות, היא העבירה לי כמה נתונים תקציביים, חלקיים ביותר, על כמה מיליארדים. שכחו איזה 7 מיליארד שקלים בתוך הסכימה שלהם. גילינו ש-200 מיליון שקל, למשל, הם העבירו לכל מיני עורכי דין ויועצים משפטיים, רק אלוהים יודע בשביל מה. ועדיין, מאות מהמפונים בלי בית. מה קרה לכסף הזה בדרך – עד היום אין תשובות. מבקר המדינה הודיע לי לפני כמה חודשים שהוא פותח בחקירה של העניין הזה. אני מקווה שהפעם אחת ולתמיד זה ייפתר, אבל ככה בדיוק זה נראה כשכספי ציבור הופכים לכל כך נזילים, כשאין פיקוח, כשזה לא חשוף. בשלב מסוים לא הייתה לי ברירה והגעתי עם זה לבית המשפט העליון. ואני לא אוהבת את העובדה שהכנסת נאלצת להתכתב עם הממשלה באמצעות עורכי דין; זה לא אמור להיות כך, אבל לפעמים ממש אין ברירה. וניסיתי כל דרך אפשרית – הלכתי לשר האוצר ולראש אגף תקציבים ולמנכ"ל ולכל מי שרק אפשר בניסיון לשנות את השיטה הזאת שהייתה נהוגה בוועדה במשך עשרות שנים. אף אחד לא הסכים. כשהגענו לבית המשפט, ובית המשפט דרש את תגובתו של משרד האוצר, אז התשובה של משרד האוצר הייתה, בגדול: תראו, זה נכון שזה לא בדיוק כפי שהיה בחוק, אבל ככה זה עובד, וככה זה עובד באמת כבר עשרות שנים, אי-אפשר להזיז את זה. אמרה להם השופטת בדימוס מרים נאור: זה שאתם עושים את השיטה הזאת גם 200 שנה, לא הופך אותה לחוקית. שלחה אותם לנהל איתי משא ומתן על איך משנים את השיטה של ההעברות בוועדת כספים, ואחרי הרבה מאמצים הצלחנו להגיע לנוהל שמחייב היום – והצביעו עליו גם בוועדה – שמחייב שקיפות על כל העברה תקציבית שמחייבת לפתוח את התקציב. והיום, אחרי 70 שנה למדינת ישראל, תקציב המדינה חשוף, פתוח ושקוף וכל אחד יכול להסתכל עליו. ולאט-לאט אנחנו פותחים עוד ועוד חלקים שלו, גם בהתנהלות של המשרדים, גם היום בהתנהלות אפילו של רשויות מקומיות. והדבר שמתגלה כל הזמן הוא מאוד ברור: איפה שאין שקיפות, יש שחיתות, פשוט; ואיפה שהציבור לא יכול להסתכל וללמוד ולקרוא מה קורה בכספים שלו, מקבלי ההחלטות, ואפילו פקידים במשרדי הממשלה, טועים לפעמים לחשוב שמדובר בכסף שהוא שלהם. ואת הדבר הזה אנחנו חייבים לשנות. גם מה שקורה כאן היום במליאה הוא טעות מהסוג הזה; טעות שבה יושבים פוליטיקאים, חברי הממשלה הזאת – שאינם נוכחים כאן – וחושבים שהמדינה הזאת שלהם, ששלטון החוק הוא לא ממש משמעותי; שמה שמשנה הוא רק שלטונם; שמה שחשוב זה שהם יהיו בשלטון, וכל היתר – שילך לעזאזל. אנחנו עדים בכנסת האחרונה, עוד לפני שהחלו החקירות, להשתלחות בלתי פוסקת בכל מוסדות המדינה – השתלחות במערכת המשפט ובשופטים, השתלחות איומה נגד המשטרה, נגד הצבא. אני צריכה להזכיר לכם את הקולות שנשמעו בהפגנה רק לפני שנה נגד הרמטכ"ל, הפגנת הימין – גדי גדי תיזהר, רבין מחפש חבר – שלא שמעתי עליהם יותר מדי תגובות, אם בכלל, מאנשים שיושבים בממשלה הזאת. הסתה נגד הרמטכ"ל – המצוין – של צה"ל, והממשלה שותקת; הסתה נגד השופטים המצוינים של מדינת ישראל, והממשלה מובילה; הסתה נגד אזרחים. ראש הממשלה הזה תובע אפילו אזרחים שפשוט כתבו סטטוס בפייסבוק נגדו, עד כדי כך הוא חושש מביקורת; ראש ממשלה, וממשלה, שנכנס במפכ"ל שהוא עצמו מינה, ביועץ משפטי שהוא עצמו מינה, שהיה כפוף לו; שממנה על ימין ועל שמאל אנשים לתפקידים בכירים ומשמעותיים בשירות המדינה, ובלי קשר להכשרה שלהם אלא אך ורק לעובדה שהם יצייתו לו, שזה כל מה שחשוב. תגידו לי, באמת, זה נשמע למישהו כמו דבר שאפשר לחיות איתו? אני לא מאמינה שאף אדם ישר בקואליציה הזאת באמת יכול לחיות בשלווה עם המציאות הזאת. אני לא מאמינה שאפשר להסתכל במראה ולהגיד: זה בסדר. אתם רוצים שאני אזכיר לכם מה קרה כשראש הממשלה בנימין נתניהו הוביל את האופוזיציה וראש ממשלה אחר היה בחקירות? ואז, הציטוטים של נתניהו – הוא אמר על אולמרט: "ראש ממשלה ששקוע עד צוואר בחקירות, אין לו מנדט מוסרי וציבורי לקבל החלטות על ניהול המדינה". מה קרה למשפט הזה? אז, שותפיו לקואליציה הם אלה שפירקו את העניין ואמרו: לא עוד, אי-אפשר יותר. מה קורה לשותפים לקואליציה של בנימין נתניהו היום? איפה הם? למה הם שותקים? איך הם מוכנים למסור את כל מה שנבנה פה במשך שנים, את כל מוסדות המדינה, את מערכת המשפט והדמוקרטיה, את התקשורת החופשית – איך הם מוכנים פשוט למסור את הכול רק כדי לשמור על הכיסא של האיש הזה, של האיש הזה, שכשהוא עולה לנאום, כל מה שהוא עושה זה לשקר לעם ישראל? בנאום האחרון שלו נתניהו, משפט אחר משפט מנסה לצייר את עצמו כקורבן. הוא הקורבן של המערכת. הבן אדם ראש ממשלה מעל עשור. נצח. אחי הקטן עכשיו משרת בצבא – רוב חייו נתניהו היה ראש ממשלה. זה מה שהוא זוכר. ואותו ראש ממשלה כל כך חזק, עם קואליציה כל כך מפוחדת, שלא תעז לפרק את הדבר הזה, מעז לצייר את עצמו כקורבן של המערכת. כולם נגדו. הוא האנדרדוג. הוא המסכן. אתה מסכן, בנימין נתניהו? איך? מסכנים הם האנשים שסובלים מהמדיניות הזאת, האנשים שסובלים מזה שהיום, לילה שלם – מה עשתה הכנסת? אנחנו מנסים לעצור חוק מושחת. הממשלה מנסה להעביר את החוק כדי לשמור על נתניהו, על הכיסא שלו. מה יכולנו לעשות במקום? יכולנו לדבר על הפירוק של האחריות של המדינה לאזרחיה, על הפירוק של מוסדות הרווחה, על חוסר הפיקוח על מה שקורה לאנשים הכי חלשים בחברה הישראלית; יכולנו לקדם את החוק שסוף-סוף מגדיל את קצבת הנכים ומשווה אותה לשכר מינימום; יכולנו לקדם פה חקיקה של דיור בר-השגה, אבל אמיתי, דיור בר-השגה כמו בהגדרה האמיתית שיש כמעט בכל העולם המערבי. רק בישראל מפחדים, ממנה כי חס וחלילה שלא נעשה משהו שהוא באמת מסתכל גם על המשכורת של האדם ומבין מה מאפשר לבנות, לשכור קורת גג. יכולנו לדבר על המשבר במערכת החינוך, שחצי מהתלמידים בכיתות א' בשנתון האחרון מהמגזר הערבי, מהמגזר החרדי, לא מכירים כמעט את יתר המערכת, ויתר המערכת לא מכירה אותם, עם ארבעה פלוס מערכות חינוך של ארבעה שבטים, שלא מדברים אחד עם השני ולא לומדים אחד עם השני ולא מכירים אחד את השני; חלקם בסוף מכירים בצבא וחלקם לא מכירים בכלל. איפה תהיה המדינה שלנו בעוד עשר שנים – זה הכול. מערכת פוליטית, הנהגה פוליטית, אמורה לחשוב על מה קורה בעוד עשר שנים. זה לא עוד הרבה זמן. זה התפקיד של הנהגה פוליטית – לחשוב על העתיד ולתכנן לקראתו ולהתמודד עם האתגרים שעומדים לקראתו. אנחנו יודעים שהביטוח הלאומי הולך להתפרק, שלא יישאר שקל בקופה בעוד 20 שנה. אנחנו צריכים לעבוד כדי לפתור את זה עכשיו, לא בעוד 20 שנה; לא להשאיר את זה לבא בתור, כי עכשיו הפתרונות צריכים להגיע. אנחנו מבינים את הפערים העצומים בין מרכז לפריפריה. אנחנו יודעים שהיום עדיין החלום הזה שאם תעבוד קשה – אפילו אם גדלת בבית ללא משאבים כלכליים, אבל אם תעבוד נורא נורא קשה ותנסה, אז תצליח – אנחנו יודעים שהחלום הזה שבור. אנחנו יודעים שניידות חברתית בישראל עומדת על אפס. אפס. אנחנו צריכים לפתור את זה עכשיו. אין לנו למה לחכות. זה התפקיד של מנהיגות. במקום זה, במה אנחנו מתעסקים? במה? שבוע אחר שבוע, חוק מושחת אחד אחרי השני: חוק נגד המשטרה, חוק נגד מערכת המשפט, חוקים נגד הכנסת. מה קורה לכם? איך יושבים פה חברי כנסת שאני מעריכה – באמת, כמו היושבת-ראש שמנהלת את הישיבה הזאת עכשיו, כמו שר השיכון שיושב כאן לפנינו, התורן של הלילה-בוקר הזה – איך יושבים אנשים ישרים כמוכם פה ומוכנים לתת לדבר הזה לקרות? איך אתם מוכנים לשבת עוד שנייה, עוד יום אחד, ולתת לדבר הזה לקרות? איך כל דבר – עמד פה נשיא המדינה ודיבר על איך שהכול הפך להיות פוליטי, שכל השיקולים הפכו להיות לא עניינים, אלא עניין של אינטרסים קטנים, פוליטיים, לא אינטרסים של המדינה. איך זה הגיע למצב כזה שכולם כל כך מפחדים לדבר? כל כך מפחדים לעשות את הדבר הנכון? הרי אתם יודעים שאם תעשו את הדבר הנכון, הציבור יוקיר את זה. ויודעים מה? גם אם לא, אתם תדעו שעשיתם את הדבר הנכון – למען המדינה, לא למען עצמכם. אבל לשבת ולראות את הדבר הזה מתפרק, לראות איך יום אחרי יום, מה שעושה הכנסת הזאת זה לפרק את שלטון החוק, אם בחקיקה ואם בחקיקה פיקטיבית שנועדה לצורכי הפחדה – אורי אריאל סופג ביקורת קשה ממבקר המדינה, וסמוטריץ כבר מודיע שהוא הולך לחוקק נגד מבקר המדינה. בין שהוא יחוקק ובין שהוא לא, האפקט כבר קורה, כי בסוף שומעים אותם מי שעומדים בצד השני של המערכת ויודעים: צריך להיזהר, צריך ללכת ככה בין הטיפות, שלא נעשה חלילה את הצעד הזה שיגרום לחקיקה הזאת לעבור. אז נזהרים. ומה קורה עם התקשורת? יש לנו תקשורת חופשית, ברוך השם, אבל היא הולכת ונהיית פחות חופשית, כי תחת הלחצים הכלכליים ותחת האיומים הבלתי-פוסקים של ראש הממשלה, תחת הניסיון למסגר כל סיקור נגדו כדבר שאינו לגיטימי, כדבר חתרני, בוגדני, בסופו של דבר גם בצד השני אנשים מתחילים לפחד. והם נזהרים, שואלים את עצמם: איפה אני נלחם את המלחמות שלי; אז אני אוריד קצת ביקורת שם, אני לא אעשה את הכתבה הזאת, אני אימנע שם, רק כדי לא לדרוך על מקומות יותר מדי רגישים, כי אז יכול להיות שזה יהיה הסוף של הכול. ובכל אחד מהמוסדות האלה – המוסדות החשובים, האמיצים, החזקים ביותר במדינה – לאט-לאט המערכת מתפרקת. וכך קורה שגם כאן, בכנסת, כשמשתמשים כל הזמן בסעיפים בתקנון שהמטרה שלהם הייתה להיות החריג, כמו סעיף 98, שמבטל את אחת מיכולותיה המשמעותיות של האופוזיציה למחות נגד הצעת חוק ולנסות לעכב אותה, או אפילו לדחות אותה, וכשקובעים סדרי דיון, כשלא מאפשרים הגשת הסתייגויות בוועדות הכנסת, כשלא מאפשרים לחברי הכנסת באמת לשאול שאלות, או כשלא דורשים – כשיושב-ראש הוועדה, בגלל שהוא מהקואליציה, לא דורש מפקידי הממשלה לתת תשובות לחברי הכנסת בגלל שהם מהאופוזיציה – אז רומסים את המשחק, רומסים את כללי המשחק. ואז גם חברי הכנסת מתחילים לחשוב: טוב, אז אני לא אילחם פה ואני לא אילחם פה, ואנחנו אולי לא נעשה את הפיליבסטר הזה, כדי שלא ישתמשו בסעיף 98. וכולם פה באין-ספור חישובים על איך לעשות את הכול, רק שהמערכת תעמוד ולא תתפרק לנו בידיים, אבל בזמן שאנחנו עושים את החישובים האלה, היא מתפרקת. ההפחדות האלה, אם בחקיקה שעוברת ואם בחקיקת הפחדה שהיא כל-כולה הצהרתית – הן עובדות; הן גורמות למערכת להיות חלשה יותר. הן מחלישות את מערכת המשפט, הן מחלישות את מערכת אכיפת החוק, מחלישות את מערכת הביטחון, הן מחלישות את החיילים שלנו, הן מחלישות את כולם. ואנחנו לא יכולים במדינת ישראל להסתכן בהחלשה הזאת. אנחנו לא מדינה נטולת אתגרים. אנחנו מוקפים באויבים. האתגרים הביטחוניים שלנו רק ממשיכים וגדלים ומתפתחים לכל מיני כיוונים, לא תמיד צפויים. האתגרים הפנימיים שלנו כבר עולים על גדותיהם. ההתמודדות איתם יכולה להתרחש אך ורק באמצעות יוזמה, באמצעות מחשבה לטווחים ארוכים וחיפוש אחר פתרונות, ועמידה אמיצה בלמצוא את הפתרונות האלה, להתגייס אליהם ולפעול בשמם, ולהוביל. אבל הממשלה הזאת לא מובילה. היא רק שומרת על עצמה. תחשבו כמה זה היה יכול להיות אחרת. זה מדהים. המון פעמים כשאני מציגה בפני נציגי הממשלה, גם שרים וגם פקידים מהפקידות הבכירה של הממשלה, כל מיני פתרונות לבעיות דיור, לבעיות חינוך, לבעיות רווחה – וכמובן, לי אין את כל הפתרונות; יש לי רעיונות לכמה פתרונות שהייתי שמחה שיישמו – המון פעמים התשובה המיידית היא: זה מסובך מדי. פעם אחת פניתי למנכ"ל משרד השיכון לשעבר לשעבר עם פתרונות מאוד מעניינים להתחדשות עירונית, שבכלל למדתי ממה שעשו במדיין שבקולומביה. מדיין, עיר פשע, שהייתה עד לפני לא הרבה זמן ממש מקום שאיום ונורא לחיות בו – היה שם בשיא המאבקים, מאבקי הסמים והפשע, היה שם סדר גודל של עשרות אלפי תושבים שנרצחו מדי שנה ברחובות, בפשיעה, בעיר של 2.5 מיליון איש. רק לדמיין את זה זה מחריד. הדבר הזה גרם לכך שבאמת כל השכונות היו נורא מופרדות: מעמד הביניים היה לכוד בתוך חומות עם שומרים ושכונות, הכול היה מגודר, בלי כמעט מרחבים ציבוריים, בפחד נורא נורא גדול, עם שמירה, עם אבטחה על מי שהיה יכול, ושאלוהים ישמור על מי שלא היה יכול. בשלב מסוים החליטה המנהיגות בעיר לקחת את המצב בידיים והתחילה ליישם, בשיתוף פעולה מאוד קרוב גם של המגזר הפרטי וגם של החברה האזרחית, שורה של פתרונות מדהימים – מיצירה של מרחבים ציבוריים, בעיקר לשכונות העניות, כדי להסתובב בהן, ועד בנייה של דיור בר-השגה בתמהיל חברתי – דיור בר-השגה שמשלב אוכלוסיות חזקות יותר עם אוכלוסיות חלשות יותר, ועד לתקציב השתתפותי; רעיון יפהפה, שבו העירייה הולכת ונותנת לשכונה הכי ענייה – לכל השכונות, אבל באופן דיפרנציאלי – השכונה הכי ענייה מקבלת הכי הרבה כסף – תקציב שהשכונה יכולה להחליט עליו לבדה. תחשבו שהתושבים שנמצאים בשכונת פחונים עלובה, נוראה, ספוגה בפשיעה מכל הכיוונים, מקבלים פתאום לידיים שלהם תקציב של מיליונים, והם צריכים להחליט בהליך דמוקרטי מה הם עושים עם הכסף הזה. את היית ראשת עיר, תחשבי כמה זה מדהים. פתאום התושבים שהכי לא מרגישים שיש להם איזשהו כוח, שתמיד מרגישים שדופקים אותם, שזונחים אותם, מקבלים ביד מיליונים והם צריכים להחליט, אבל הם חייבים לעשות הליך דמוקרטי כדי להחליט, והם חייבים לבנות נציגות של השכונה, והם יכולים לבחור. אם הם מחליטים, הם יכולים גם לבחור לשלוח את כל הצעירים שלהם לחו"ל ללימודים, הם יכולים לבחור להקים מרכז מוזיקה, הם יכולים לבחור לבנות בתים – מה שהם רוצים. ובאמת, בשכונה הכי ענייה ואומללה במדיין, בקומונה 13 – שהיא שכונה כזאת על גבעה תלולה שהיו בה 400 מדרגות והיה נורא קשה לאנשים המבוגרים בעיקר לטפס – מה שהם החליטו זה שהם רוצים מדרגות נעות, אז בנו להם מדרגות נעות. אני אקצר תהליכים. בתוך כמה שנים בודדות אחוזי הפשיעה נפלו לתחתית, ירדו לממש כמה מאות נפגעים בשנה, מעשרות אלפים; שינויים מאוד מאוד דרמטיים; יצירה של ניידות חברתית, קורת גג ליותר ויותר אנשים – התפתחות אדירה של עיר. ממש מעורר השראה. כששאלתי את מנכ"ל משרד השיכון לשעבר לשעבר – שלמה בן אליהו זה היה – סיפרתי לו את הסיפור הזה ואמרתי לו: יש פה כמה דברים מאוד מעניינים ליישם, בואו נלמד, בואו נראה; הוא אמר לי: עזבי, זה נורא מסובך לעשות את זה בארץ. פה בפוליטיקה אי-אפשר להעביר כל מיני דברים כאלה של דיור בר-השגה, של שכירות ארוכת טווח. מסובך מדי. כן, בפוליטיקה הישראלית. קולומביה – מצב שלא היינו רוצים להידמות לו בשום פנים ואופן – שם זה היה אפשרי, אבל כאן מסובך מדי, כאן הכול פוליטיקה. זו תפיסה שכל-כולה חוסר מעוף. הרי אנחנו יכולים לעשות דברים עצומים, עצומים. יש לנו את היכולות כאן, בישראל, לחולל ניסים. הרי המדינה הזאת נבנתה על נס. הסבים והסבתות שלנו, שבילדות שלהם זה ממש לא היה ברור שהדבר הזה יכול לקרות, היה להם חלום. קראתי – בדיוק לקחתי איתי פה את הספר הזה, את "מדינת היהודים" של הרצל, שמצאתי בלשכה כשחשבתי על מה כדאי לדבר בלילה, בבוקר הזה. חלום. היה חלום שהיה נשמע לרוב האנשים בלתי אפשרי, אבל הם עשו את מה שנדרש. הם מצאו את הדרך להילחם על זה, תוך הקרבה עצומה, ולגרום לדבר המופלא הזה לקרות. ואנחנו נושאים את האחריות להמשיך את זה, ולהמשיך את הבנייה של החלום הזה, וזו אחריות מאוד מאוד כבדה. אסור להיכנס לשאננות. המשימה עוד לא הושלמה. מדינת ישראל הוקמה, וחלק מגבולותיה הוגדרו, והמדינה הפכה למדינה עם כלכלה משגשגת ועם יכולות אדירות ועם המצאות ועם פיתוחים שמובילים בעולם, אף שאנחנו אוכלוסייה כל כך קטנה, ועם יכולת לתת ולהעניק מהרעיונות, מהמידע, מהלמידה, מההישגים, מהמחקר שלנו בכל רחבי העולם, עם מדענים ועם חתני פרס נובל ועם עוצמה אדירה של טכנולוגיה, של פיתוח, של חינוך, של חקלאות, של מנהיגות בחברה האזרחית, של היסטוריה של מנהיגים מפוארים. ואיפה, לאיפה כל הדברים האלה הולכים, אם מה שנמשיך לעשות כאן בכנסת זה לדון בחקיקה שכל מטרתה לשמור על בן אדם אחד? לאיפה? כשאדם אחד, בעל כוח עצום, משתמש בכל הכוח שלו כדי להפחיד, כדי להסית, כדי לשכנע אותנו לשנוא אחד את השני, כדי לקרוע את העם על מנת לשמור על עצמו, כשיטה פוליטית – הדבר הזה הוא מסוכן. לא צריך לראות את תוצאות החקירות כדי לדעת את זה. הדברים שבנימין נתניהו הודה בהם כאן, מעל הדוכן הזה, כבר מספיקים כדי להבין שהאיש הזה לא ראוי לנהל את המדינה; שכל החלטה שהוא מקבל, כל החלטה, טעונה בספק של אם הוא מקבל אותה בשביל האינטרס של כולנו או שהוא מקבל אותה בשביל האינטרס הקטן שלו, של אם הוא דואג לנו או דואג לעצמו. ואתם, חבריי בקואליציה, יודעים את זה היטב. אתם רואים את זה – אתם רואים את זה בדפי המסרים, אתם רואים את זה היום במחיאות הכפיים הסוערות שהיו בישיבת הליכוד לחברכם שנמצא בחקירות. איפה מוחאים כפיים ככה? במשך חצי דקה יושבים ומוחאים כפיים לאדם שנחקר. עדיין לא הוכח כי הוא אשם, אבל קצת כבוד להליך החקירה, קצת סבלנות, קצת איפוק. איפה, איפה הייתה פה ממשלה שבה כמעט כל ראשי הלשכה של ראש הממשלה או שכבר הואשמו או שכבר הודו או שנחקרים ברגעים אלה בעבירות כאלה ואחרות? איפה זה היה שכל האנשים שקרובים לראש הממשלה, כולם – מהבן דוד ועורך הדין שלו עד לעורך הדין האחר שהוא שלח לכל מיני שליחויות בעולם, שעד היום לא כל כך ברור מהן, למשפחתו, לכל האנשים שניהלו את לשכתו כמעט, לעובדים הבכירים שישבו אצלו בלשכה – איפה קרה? וכולם או נחקרים או כבר הודו או כבר יצאו והורחקו מהשירות הציבורי או בתהליכים כאלה. איפה נראה דבר כזה? ואתם נותנים לדבר הזה להמשיך להיות. כשראש ממשלה ככל הנראה מעורב – וכל הראיות מובילות לשם – באחת מפרשיות השחיתות הביטחוניות הגדולות ביותר שהיו פה אי-פעם, והדבר מעמיד את כל שאלת יכולתו לקבל החלטות בעניינים ביטחוניים של מדינת ישראל בספק מאוד מאוד גדול, איך יכול להיות שאתם נותנים לו להמשיך לקבל החלטות על הביטחון שלנו? איך יכול להיות שיחסי החוץ שלנו מעולם לא היו בהידרדרות כזאת, לא רק ביחס למדינות שהיו בעבר שותפות קרובות שלנו אלא ביחס לציבור שנמצא במדינות האלה, שלאט-לאט מתחיל לתפוס את ישראל כרחוקה ממנו בערכים? איפה נראה דבר כזה? איפה נראה דבר כזה שכל הצד הזה של הכנסת, כשאנחנו מביאים את מגילת העצמאות להצבעה, הקואליציה מתנגדת? באמת אולי כדאי שתפרטו לנו לאילו סעיפים במגילת העצמאות אתם מתנגדים. מה שם לא מוצא חן בעיניכם? רק תשמעו את השמות האלה: אורן חזן – 10 מיליון שקלים; מיקי זוהר – 40 מיליון שקלים; נאוה בוקר – 10 מיליון שקלים; דוד ביטן – 40 מיליון שקלים; דודי אמסלם – 40 מיליון שקלים; יואב קיש – 32 מיליון שקלים. אלה כספים קואליציוניים שעפו לידיהם של חברי הכנסת האלה, על כלום. הם לא אמרו מה הם עושים עם הכסף הזה, לאיפה הם מעבירים אותו. כלום. פשוט דמי הצבעה. אזרחי ישראל משלמים לחברי כנסת על כלום, כספים פוליטיים מושחתים. חלק מהכספים, אגב, הלשכה המשפטית לא הסכימה לחתום עליהם, ולכן הם פשוט יושבים כרגע ומחכים. במקום שהם יעברו לעניים, במקום שיעברו לניצולי השואה, יושבים כספים קואליציוניים של הפוליטיקאים האלה ומחכים להם. אי-אפשר להאמין בכלל כמה זה מביש. שר חקלאות, שיש דוח מבקר חריף ביותר בנוגע לפעילות שלו, מסתבר שהוא הביא מתנדבים מהמפלגה שלו שניהלו לעצמם מכרזים בתוך המשרד שלו ולקחו כספי ציבור, העבירו כספי ציבור לעצמם. אפשר להאמין בכלל שדבר כזה קורה? עוד חבר כנסת מהקואליציה, סמוטריץ, גם הוא – עמותות שהוא הקים נמצאות במרכז דוח מבקר המדינה האחרון. שר החינוך נפתלי בנט היה יושב-ראש מועצת יש"ע בתקופה שבה בוצעו אותן שחיתויות, עם העברות מושחתות למועצת יש"ע, שלא היו אמורות לעבור מתוך הרשויות המקומיות. יו"ר קואליציה – בחקירות; מנכ"ל משרד התקשורת – חקירות; שר הרווחה – חקירות; מקורבים, רשימה ארוכה של מקורבים לנתניהו – בחקירות; עורכי הדין של נתניהו – בחקירות; ראשי הלשכה שלו – בחקירות; ובראש ובראשונה ראש הממשלה – בחקירות. מעולם ראש הממשלה הזה לא נסע כל כך הרבה פעמים לחו"ל, בעלות מטורפת – מיליון ליום – מהכסף שלנו, כל זה כדי לברוח מהחקירות. איך אדם בעל מוסר יכול להמשיך לשבת בקואליציה הזאת – אינני יודעת. איך אפשר לשבת רגועים במחשבה שעל כל החלטה, כל החלטה, מוטלת כזאת עננה אדירה; היא כל-כולה עלולה להיות מונעת מתוך אינטרס אישי, במקום מתוך מחשבה על האינטרס הלאומי. איך דבר כזה ייתכן? איך המצפון שלכם לא רועד כשאתם מצביעים ביחד עם ראש הממשלה על החוק המושחת הזה? כשאתם רואים איך עשרות אלפי אזרחים יוצאים שבוע אחרי שבוע לרחובות וצועקים לכם: זה לא עניין של ימין ושמאל, זה עניין של מוסר בסיסי, של אחריות לאומית; זה התפקיד שלכם לדאוג לנו, לציבור. איך אתם יכולים לשבת פה ולא לבצע את התפקיד הזה? ובשביל מה? מה אתם אומרים לעצמכם? הרי אתם לא רובוטים ואתם לא בובות של אף אחד. אתם אנשים עצמאיים ואתם שליחי ציבור. אין תפקיד כל כך מחייב כמו זה, שבו למרות שאתם פועלים כחלק מקבוצה, מפלגה, בתוך הקואליציה – עם אינטרסים, עם רצונות, נכון, אבל אתם בראש ובראשונה שייכים לציבור, אתם רכוש ציבורי. כולנו. אנחנו רכוש של הציבור, אנחנו נציגים של הציבור. האינטרסים האישיים שלנו אמורים להיות שקופים, לא צריכים להיות שם. האינטרס היחידי שחשוב הוא האינטרס של המדינה. וכשרוב-רובה של הכנסת מפסיקה לחשוב על האינטרס של המדינה, אז כולנו נופלים. הציבור שומע את המסר הזה. כשהציבור רואה את הכנסת ורואה שכך הכנסת מתנהגת, כשאנשים צעירים, כשילדים, רואים שככה הכנסת מתנהגת, אז מה הם חושבים לעצמם? איך אחרי שהכנסת מתנהגת ככה, שראש הממשלה מונע מאינטרס אישי בכל דבר, אחר כך נשכנע אותם לפעול לטובת המדינה? הרי הכלל הבסיסי הזה שהצלחנו בזכותו לשרוד ולגדול ולצמוח לאורך השנים הוא הכלל הפשוט שאנחנו במדינת ישראל לא משאירים אף אחד מאחור. בדיוק כפי שאנחנו לא משאירים אף אחד מאחור בקרב, ואנחנו נעשה הכול תוך הקרבה עצומה כדי להחזיר את כל החיילים שלנו הביתה, כך אנחנו לא משאירים אף אחד מאחור ביום-יום, בכל רגע. ככה אנחנו לא משאירים מאחור את הנכים, אנחנו לא משאירים מאחור את העניים ואנחנו לא משאירים מאחור את זכאי הדיור הציבורי, ואנחנו לא משאירים מאחור את האנשים עם המוגבלות, ואנחנו לא משאירים מאחור את הצעירים, אנחנו לא משאירים מאחור את הקשישים, אנחנו לא משאירים מאחור את ניצולי השואה, אנחנו לא משאירים מאחור משפחות עובדות. זה הרעיון. זה נורא פשוט, וזה הרעיון שמחזיק אותנו. זה האתוס המכונן שלנו, שמאפשר לנו, כשאנחנו זקוקים לו, כשהביטחון של החברה, של המדינה שלנו, זקוקים לו. גם לשלוח חיילים לקרב ולעשות הקרבות. וכשהאתוס הזה מתפרק, כשהאזרחים מבינים שהמדינה לא דואגת להם, זה מסכן את כולנו. את כולנו. כשיותר ויותר משפחות מגלות, כשהן נכנסות לבית החולים, שאם הן לא ישבו שם ליד קרוב משפחה או ליד חבר שלהן שנפגע וזקוק לטיפול רפואי, אם הן לא יישבו שם 24/7, הסיכוי שהוא יקבל טיפול מספיק טוב פוחת – כי יש צפיפות; יש יותר מדי; כי אין מספיק כלים; כי אין מספיק מכשור; כי אין מספיק אחיות; כי אין מספיק רופאים; אם זאת פריפריה, אז בכלל. כשאנשים מגלים, אם נולד להם במשפחה או הפך במשפחה מישהו להיות בעל מוגבלות, והם צריכים לדאוג לו כל חייו, ואז הם מגלים שאין להם שום גיבוי, כי המדינה נעלמת: לא מפקחת על המוסדות שמופעלים, לא מפקחת על החברות – לא מפקחת באמת. יש פיקוח לכאורה, אבל היא לא מפקחת על החברות שמנהלות את ההוסטלים, את המעונות, על העמותות, היא לא בודקת, לא דואגת לתנאי השכר של המטפלים, ואפילו לא מחייבת את כל המטפלים בהכשרה. אתם יודעים שהיום אפשר להתקבל לעבוד בהוסטל לאוטיסטים בלי שום הכשרה? אדוני היושב-ראש, אתה בוודאי מכיר את זה. לא צריך שום הכשרה, צריך פשוט להיות בן אדם, להגיע להוסטל ומייד מקבלים את העבודה, כי זו עבודה נורא נורא קשה, השכר נורא נורא נמוך, שכר מינימום בדרך כלל, ומעט אנשים מצליחים לשרוד בעבודה הקשה הזאת. עבודה מדהימה, האנשים האלה הם מלאכים, עושים עבודה הכי קשה שיש. מעטים שורדים, כי בלי הכשרה, בלי קבוצת תמיכה, בלי אופק תעסוקתי, באמת קשה לשרוד. ומה מרגישות המשפחות האלה שיודעות שגורלו, עתידו של קרוב משפחתן בידיהן? ומה יקרה כשהן לא יהיו שם כל הזמן? ומי ידאג לו? זה התפקיד של החברה. זה התפקיד של המדינה. ומה מרגיש האדם הצעיר שעכשיו השתחרר מהצבא, שעשה הכול, ששירת, שפעל, שדאג, שעובד במשרה מלאה, שממש ממש מנסה, אבל אין שום סיכוי בעולם שהוא יוכל להגיע לדירה משלו – שום סיכוי, כי בשביל דירה צריך כזאת כמות של משכורות שכבר אי-אפשר לדמיין בכלל? צריך לעבוד 15 שנה בלי להוציא שקל, ואז אפשר אולי להגיע למשהו. אי-אפשר, אם אין חסכונות מההורים, אי-אפשר. מה הוא אמור להרגיש? איפה המדינה? מה אמור להרגיש אותו אדם צעיר כשהוא מחליט שהוא רוצה להגשים חלום ולעבור לגור בנגב או בגליל? אבל אין תחבורה ציבורית, וזה אומר שזה מחייב אותו להחזיק כלי רכב ולהוציא אלפי שקלים בחודש על נסיעות, ואז בסוף כבר יוצא שכדי להגיע לעבודה ואחרי כל הפקקים שהוא עומד בהם, כבר לפעמים עדיף לו לשכור דירה יקרה במרכז, ושוב כל העומס חוזר למקום אחד. איפה המדינה? ומה הוא ירגיש כשהוא יגלה שהפנסיה שלו לא הולכת להתקיים, כי המדינה העדיפה את הטייקונים על חשבונו? ועל אף כל ההתחייבויות – חוק הריכוזיות – בסוף, כשזה מגיע לתכל'ס, אז מעדיפים את המקושרים והמחוברים והחזקים על פני ה-99%, 99.9% מאזרחי ישראל? מה ירגיש הילד הקטן שמסתכל על האנשים שמסביבו ורואה שהחברה שהוא חי בה היא חברה שיש בה המון שנאה? שכולם מדברים בה בתגיות? שאם מישהו מעלה ביקורת, אז לא עונים לו על הביקורת, לא עונים על הטיעונים שלו, אלא מנסים להכפיש אותו, לרסק את האמינות שלו בעיני הציבור, כדי למחוק כל אפשרות לבקר, לדון, לחשוב? זה מדהים. דווקא בתרבות, דת ואמונה שהתפתחו על בסיס הדיון ושאלת השאלות והחקירה המתמשכת והחיזוק של השכל ושל האמונה באמצעות אותן קושיות, שאלות ומחשבה בלתי פוסקת, דווקא כאן – עם הספר – דווקא פה מרסקים את היכולת לבקר, בשם הפוליטיקה הקטנה של ראש הממשלה. תמיד כשמזמינים אותי תלמידים לדבר בבית הספר שלהם, לפני שאני מגיעה, בכניסה, פונים אליי המוֹרָה או המוֹרֶה ואומרים לי: סתיו, תודה שבאת. אם את יכולה, בבקשה אל תדברי על פוליטיקה. כי פוליטיקה זה מסוכן, ולבקר זה מסוכן, ולהביע עמדה זה נהיה מסוכן, וזה פשוט לא אנחנו, זאת האמת. וכל מי שיושבים כאן בחדר – יש פה שני חברי כנסת ושר, אבל גם הרבה עובדים ועובדות מסורים של הכנסת ומזכירת הכנסת היקרה, שראתה ושמעה פה כבר לא מעט נאומים, כמה וכמה, כותבי הפרוטוקולים ומזכירות הסיעה – בוודאי, אני מניחה שרובנו מסכימים, בלב לפחות, על העמדה הזאת שזאת לא מדינת ישראל. מדינת ישראל היא מדינה חזקה, לא מדינה פחדנית; היא לא מדינה שמאפשרת לפחד לרסק אותה; היא לא מדינה שיכולה להיות מבוססת על שנאה ועל שבטים נפרדים ועל תחושה מתמדת של מי הולך לבגוד ומי הולך לדפוק אותנו עכשיו ומי יעשה לנו ככה. לא. זאת מדינה שמורכבת משיתוף פעולה, מהבנה שההטרוגניות והשוני שיש בחברה הישראלית הם מקור הכוח שלנו, שמשם אנחנו לומדים, שמשם אנחנו מרוויחים כל כך הרבה. זה מעניין, כי לפעמים דווקא כאן, בכנסת, פתאום נוצר איזה כור היתוך כזה; אנחנו חווים דווקא כאן, במקום רווי יצרים ואינטרסים, את איך זה נראה כשהחברה הישראלית באמת מתקשרת – כשחילונים, דתיים, חרדים, ערבים, דרוזים, נמצאים כולם בחדר אחד וצריכים לעבוד ביחד. זה נשמע כמעט אוטופי. אז זאת מדינת ישראל, והמדינה שלנו יכולה להרוויח כל כך הרבה מהאומץ החברתי שגלום בה. אנחנו יכולים להרוויח כל כך הרבה אם כל האנשים היקרים והחכמים שיושבים פה ישבו ויקדישו את הישיבות האלה למחשבה על איך פותרים אתגרים, איך אנחנו לוקחים את האתגרים גדולים ביותר של החברה הישראלית ל-20 ול-50 השנים הקרובות ומתחילים לעבוד על לפתור אותם ולגייס את הציבור לפתור אותם. הרי אנחנו כולנו יודעים שאין אתגר שאנחנו לא יכולים לפתור. ההיסטוריה שלנו כבר הוכיחה לנו את זה. הדברים שעכשיו אנחנו מתעסקים בהם זה שטויות לעומת מה שהסבים והסבתות שלנו כבר הצליחו להשיג. הרעיון של הציונות הוא הרעיון שאפשר לגרום לבלתי אפשרי לקרות, שהעם היהודי יכול לקחת את גורלו בידיו ולקבוע מציאות, לעמוד ולהילחם בכל האתגרים, כדי לגרום לנס הזה לקרות – מדינת ישראל. ואת הנס הזה, את המשימה הזאת אנחנו חייבים להמשיך, בשיא הכוח ובאומץ רב, ולהתמודד עם האתגרים שהזדמנו לנו ולפתור אותם, כי הם באמת קטנים לעומת מה שכבר הצלחנו לעשות. כאן אסור לנו להגיד: אי-אפשר. אסור לנו להתמכר לכל מיני תירוצים על הסטטוס קוו, על זה שהכי טוב כמו שעכשיו ורק תהיו בשקט ותקוו שזה לא יהפוך להיות יותר גרוע. לא. זאת פחדנות וזה גם חוסר יכולת להסתכל על המציאות. יש פה אתגרים אמיתיים. בואו נפתור אותם. אנחנו יכולים להם. הינה אתגר ראשון: בוא נמגר את השחיתות שהשתלטה על הבית הזה; בואו ניפטר מאותם כללי משחק שגורמים לחברי הקואליציה להמשיך לשמור על מעמדו של ראש הממשלה; בואו ניפטר מהפחד שגורם למשכן הזה לעסוק באינטרסים מגזריים שהולכים וקטנים, ולהרבה מחברי הכנסת שיושבים בקואליציה לדאוג לעסקנים ולמקורבים שלהם במקום לדאוג לציבור הישראלי; בואו ניפטר מהתחושה שככה זה תמיד צריך להיות ושאין דרך לשנות את זה. אנחנו יודעים שזה שטויות. הדברים יכולים להשתנות ככה. הפוליטיקה היא מאוד מאוד תזזיתית וכאוטית. מאוד מהר דברים יכולים לבוא על תיקונם, אבל אנחנו צריכים לגרום לזה לקרות. הימים הקרובים עוד ארוכים, ואנחנו יכולים להביא עוד הרבה הסתייגויות ולדבר, וזה יכול להסתיים בסתם משחק. בסוף הקואליציה תצביע לפי משמעת קואליציונית, ויש לה רוב, היא יכולה להעביר מה שהיא רוצה וזהו. אבל יש בי תקווה מסוימת שאולי זה לא יקרה ככה הפעם, כי מספיקים רק ממש כמה אנשים בקואליציה שיגידו "לא", והסיפור הזה ייגמר.
זה באמת מדהים לחשוב על זה, אבל אתה יודע, אדוני, שבכל רגע נתון הסיוט הזה של ממשלה שמפקירה את האזרחים שלה, של ראש ממשלה שמעסיק אותנו כל הזמן בשולי ובטפל, בהפחדות מיותרות ובהסתה אין-סופית – הסיפור הזה יכול להיגמר בשנייה, בהחלטה, בזה שיקום אדם אמיץ מהקואליציה ויגיד: די. השלטון לא מקדש הכול, הכיסא לא מקדש הכול. המדינה לפני הפוליטיקה; המדינה לפני האינטרסים האישיים. זה מה שעושה כל חייל שיוצא לקרב. נורא פשוט, ובדקה אחת אנחנו יכולים להתחיל מחדש; עניין של החלטה אחת, שאני מאמינה שבלחץ ציבורי – והלחץ הציבורי יגדל – אפשר להביא אותה, והציבור מבין את זה. הציבור מבין, אף שצריך להמשיך ניסיון אחר ניסיון, וזאת משימה ארוכה, זאת לא משימה שנפתרת בהפגנה אחת או בלילה אחד. אבל הציבור מבין שהלחץ שנפעיל מכאן והלחץ שנפעיל מהרחוב – זה יעבוד, כי בסוף מי שקובע זה העם, והוא יקבע. ומי שלא יעשה את הדבר המוסרי ואת האינטרס הציבורי גם ייענש על כך. השאלה היא אם זה יקרה בטווח מאוד קצר או בטווח קצת יותר ארוך. זאת שאלה של זמן. עדיף לנו שזה יקרה כמה שיותר מהר, כי לעם ישראל מגיע כל כך הרבה יותר מזה. לעם ישראל מגיעה ממשלה שדואגת לו; מגיעה לו כנסת שחושבת איך לחבר ולא איך להפריד; איך להוריד את הפחד ולא איך להסית; איך לחזק את מוסדות המדינה, איך לחזק את שלטון החוק; איך ליצור תחושת ביטחון אמיתית ולהגדיל את האמון של הציבור במקבלי ההחלטות. באים אליי לפעמים שרים ושואלים אותי: נו, מתי תפסיקי לשאול אותנו שאלות על כל השקיפות הזאת? אז אני אומרת: כשיהיה לציבור אמון במה שקורה פה, אולי נצטרך פחות להתעסק בזה, אין ספק. לעם ישראל, לציבור הישראלי, מגיעה ממשלה שיודעת להנהיג. מי שיוכיח בשעות הקרובות, בימים הקרובים, יכולת מנהיגות, יהיה מי שישים את הפוליטיקה בצד ואת האינטרסים הקטנים בצד ויגיד: אני, עם ממשלה מושחתת לא משתף פעולה. לראש ממשלה ששקוע עד צוואר בחקירות אין מנדט מוסרי וציבורי לקבל פה החלטות, לא על ביטחון המדינה ולא על החברה הישראלית, וכולם פה יודעים את זה. כולם פה יודעים שאין תירוצים. הדבר הזה, הסיוט הזה, יכול להסתיים ברגע, ואז, חברים, תוטל עלינו המשימה המשמעותית, הרצינית ביותר, וזה להתחיל לתקן – ויש פה הרבה נזקים לתקן, ויש פה הרבה נפגעים מהמדיניות המושחתת, ההרסנית הזאת, שאנחנו ראינו כאן בשנים האחרונות. אבל זה בר-תיקון, והתקופה החשוכה הזאת תהיה מאחורינו, אני מבטיחה לכם.
דבר על החלומות שלך. איך היית רוצה שהמדינה שלך תיראה בעוד 50 שנה מהיום?
לא שמעת את הנאום שלי, כנראה.
תודה רבה. כבר תקופה ארוכה שהממשלה הזאת מביאה לשולחן הכנסת שורה של חוקים שכל המשמעות שלהם היא לדאוג לפוליטיקאים שיושבים בממשלה הזאת. אפס דאגה לאזרחי ישראל. אף אחד מהחוקים שנמצאים כאן לא יוסיף שקל למשכורת של אזרחי ישראל, לא יסייע בפסיק לביטחון האישי שלהם. כלום, אך ורק לביטחונה של הקואליציה. ואפילו החוק הזה, חוק שבבסיס שלו היה אפשר בזמנים רגילים לחשוב שיש לו רציונל נכון, להפריד את הפוליטיקאים מהכסף, אפילו זה נעשה היום אך ורק כדי לדאוג לקואליציה הזאת לקראת הפריימריז. והאמת היא שבאמת את הקואליציה, את ממשלת נתניהו, צריך לנתק מכסף. אנחנו רואים מה כסף עושה לראש הממשלה. אגב, בפריימריז שלו בנימין נתניהו, שגייס מעל מיליון שקלים מ-29 תורמים, לא הצליח לגייס ולו תרומה אחת מישראלים. כל התרומות של ראש הממשלה הן מחו"ל. דווקא במחנה שלנו, במפלגת העבודה, שעורכת פריימריז מפוארים, רבים מאיתנו הצליחו לגייס תרומות בעיקר מישראלים, הרבה מאוד תרומות. אני בפריימריז האחרון ביקשתי מהציבור לבוא ולסייע בתרומות של 50 שקלים או 100 שקלים, כמה שהם רק יכולים, אפילו משהו קטן, ו-1,700 ישראלים תרמו ועזרו לקמפיין שלי. וזאת גם עוד הזדמנות להגיד להם תודה. חברת הכנסת שלי יחימוביץ גייסה גם היא את הקמפיין שלה, אני חושבת שאת כולו, מתרומות קטנות, וככה עוד רבים מחברינו. ככה צריך לפעול. אבל אני רוצה לדבר על ההצעות הנוספות שמגיעות לכאן לשולחן. הציבור הישראלי מרגיש את הרמאות הזאת, הציבור הישראלי רואה שהקואליציה עסוקה אך ורק בעצמה, שהממשלה הזאת, במקום לדאוג לקצבאות הנכים, שכבר הובטחו לפני חודשים ארוכים – זה מאלץ את הנכים לצאת שוב ושוב לרחובות ולהפגין נגד הקצבה העלובה של 2,342 שקלים בחודש. בושה למדינה, את זה לא מצליחים להביא לכאן להצבעה. אך ורק פוליטיקה קטנה ואינטרסים. אתמול בוועדת הכספים קיצצו 450 מיליון שקלים ממערכת הבריאות. 450 מיליון שקל. כל הכספים שאמורים היו להגיע לעוד מיטות, לעוד אחיות, רופאים, שירותי בריאות בפריפריה, מקוצצים כאילו כלום בשניות של דיון בלי שום הסבר. והציבור הישראלי מרגיש את זה, ובגלל זה הוא יוצא לרחובות שבוע אחר שבוע באלפים רבים נגד השחיתות הזאת, שנמצאת ביסודה של ממשלת נתניהו כבר כל כך הרבה זמן. ומה אני שומעת שאומרים על זה שרי הממשלה? לציבור הישר והאמיץ שיוצא כל שבוע להפגין, הם קוראים "פורעי חוק", כי הפגנה נגד הממשלה זה לפרוע את החוק, זו עבירה על החוק. טוב שעוד לא חוקקתם נגד זה. קשה להאמין לפחד, כמה פחד מצד מפלגת השלטון, שנמצאת כבר עשר שנים בשלטון, כמעט 40 שנה ברצף, וכל כך מפחדת מהציבור; מחפשת בכל הפגנה את הדבר הקטן שאולי יהיה איך להכשיל אותה או לסמן אותה. מוצאת שלט אחד לא במקום, כל המחנה שלנו מגנה אותו בתוקף, וכבר מייד משתמשת בזה כדי לצעוק בבהלה: הסתה, הסתה, פורעי חוק, מסיתים. בואו נדבר שנייה על הסתה. הסתה, ראש הממשלה, זה להוביל את המצעד כשמאחוריך חבל תלייה וארון קבורה עם השם של רבין ראש הממשלה, שנרצח בגלל ההסתה הזאת, זאת הסתה; הסתה זה לעמוד על המרפסת ולשמוע "מוות לרבין", ולהעמיד פנים שאתה לא רואה; הסתה זה לפרסם בקמפיין הבחירות שלכם סרטונים שמשווים חברי כנסת מהמפלגה שלי לחמאסניקים, לטרוריסטים; הסתה זה לשתוק כשאתם רואים פוליטיקאים ישראלים ציוניים לבושים במדי אס.אס; הסתה, ראש הממשלה, זה לעמוד בנאום שלך ולהמציא שקרים על נשיא המדינה ראובן ריבלין כדי להביך אותו ולהשפיל אותו ולתת נשק בידיים של אוהדיך נגדו; הסתה זה לשמוע ולראות את המפגינים מפגינים נגד הרמטכ"ל שלנו, "גדי, גדי, תיזהר, רבין מחפש חבר", ולא לצייץ מילה ולא לגנות, ולברוח ולשתוק; הסתה זה לראות כל הזמן, מדי שבוע, חבורה של פורעי חוק מההתנחלויות שזורקים אבנים על חיילי צה"ל ולא להגיד מילה, ולשדר בשתיקה שהכול בסדר, שזה מקובל, שלאחוז קטן באוכלוסייה מותר לפרוע את החוק ולעבור על החוק, אבל ל-99% מהאוכלוסייה, להם לא מסדרים חוקים משלהם; הסתה זה לבסס כל נאום, כל קמפיין, על השתלחות במי שלא מסכים איתך, אבל במקום להתווכח עם מי שלא מסכים איתך, לקרוא להם "בוגדים", לנסות ללכלך אותם. ראש הממשלה, אתה יודע כמה איומים אני חוטפת באופן אישי בגלל דברי הסתה ושקרים, פשוט שקרים, שאתה וחבריך בקואליציה הפצתם עליי? אי פעם התנצלתם על זה? אי פעם התנצלתם על הסיכון ועל האיום שנגרם לכל כך הרבה חברי כנסת שלא מסכימים איתכם, או לאומנים, לאנשי תרבות, לשופטים, לעיתונאים, בגלל שקרים שאתם המצאתם עליהם באופן מניפולטיבי כדי לנצח בבחירות? כי בשביל לנצח בבחירות אתם מוכנים לעשות הכול, אתם מוכנים לקרוע את העם שלנו לגזרים. המורשת היחידה שנשארת משלטון נתניהו היא מורשת ההסתה. הסתה כאסטרטגיה פוליטית: להפחיד את הציבור, להסית נגד כל מי שלא מסכים איתך, לשקר, להמציא אגדות, הכול, רק כדי להיאחז בשלטון בכל מחיר. המחיר הוא המדינה, ראש הממשלה. המחיר הוא מדינת ישראל והעתיד שלה. אנחנו לא מוכנים לשלם את המחיר הזה. אנחנו נילחם עד שננצח אותך, ועד שנוכל לתקן את הנזקים העצומים שהשלטון הזה חולל כאן. תודה.
תודה, גברתי היושבת-ראש. כמו כל הנוכחים כאן שמעתי את ההקלטות הערב והתביישתי. ואני חושבת שאני מדברת בשם כולם כאן שבתוך הבושה הזאת לא הייתה לרגע שום שמחה לאידו של ראש הממשלה על הדברים שהתגלו, על עוד חשיפה של אי-דיווח על ניגודי עניינים, מקורבים שקיבלו מיליארדים על חשבון הציבור בלי שראש הממשלה טרח להודות או ליידע את הציבור על כך, שהאינטרסים שלהם מעורבים בקביעת מתווה הגז. אבל לפני כל אלה פשוט הרגשתי עצב מכך שמנהיג המדינה היקרה שלנו מוכיח ממש יום אחרי יום עוד ועוד סטייה מוסרית וערכית מהתשתית, מהיסודות שעליהם המדינה שלנו עומדת. ואני תוהה מה חושבים האנשים שאמורים לשבת בכיסאות הריקים כאן ליד שולחן הממשלה או עם האוזניות בשולחן הממשלה כדי, חלילה, לא לשמוע את הדיונים פה, שר התחבורה; או חברי הקואליציה שיושבים כאן, ובעיקר האנשים המאמינים שיושבים בחדר הזה, שנלחמים בכוח גדול על חוק המרכולים; עוד דריסה של החופש של החברה הישראלית, אבל נלחמים עליו בשם אמונה. מה אתם אומרים לעצמכם כשאתם ממשיכים לשבת כאן? מבינים שראש הממשלה, האיש שמוביל את המדינה, חף ורחוק קילומטרים, אוקיינוסים, מכל אמונה או ערך מוסרי בסיסי ביותר. אדם שעובר יום-יום על החוקים הבסיסיים של "לא לגנוב", על החובה המוסרית הבסיסית לדאוג לחלש, ליתום, לאלמנה ולגר; אדם שנוהג בפוליטיקה כמו היה קיסר; נוהג בכספי ציבור כאילו הם שייכים לו ולמשפחתו, נועדו כצ'ופרים למקורביו. הרי זאת לא הייתה רק בדיחה בין כמה חבר'ה שיכורים. לא כל חבר'ה שיכורים מתייחסים בשכרותם לכספי ציבור ולטובות הנאה למקורבים כמו עניין של בדיחה. אלה הרגלים שנרכשים בבית; אלה הדברים ששומע הילד בביתו. ואנחנו לא מדברים רק על הדברים האלה. בואו לא נשכח, עם כמה שהתנצל בנו של ראש הממשלה מייד אחרי השידור – כנראה הבינו את גודל הנזק הפוליטי שהדבר הזה עלול לגרום להם; הרי חוץ מנזק פוליטי שום דבר אחר לא מעניין אותם – בואו לא נשכח שרק לפני כמה חודשים אותו בן של ראש הממשלה כיכב בעיתונים אנטישמיים בארצות הברית לאחר שפרסם בעצמו קריקטורות אנטישמיות בעמוד הפייסבוק שלו. על זה לא שמענו מילה אחת מראש הממשלה, כי כל ערך וכל חלקיק של מוסר נעדר לחלוטין מתפיסתו המנהיגותית או מתחושת השליחות שלו, שפשוט לא קיימת. אתם יודעים, אומרים שאדם נמדד בחינוך שהעניק לילדיו. לא תמיד אנחנו מצליחים, אנחנו יכולים רק לנסות, אבל מאוד מעניין אותי מה אתם חושבים לעצמכם, אנשי הקואליציה. מה אתם אומרים לילדים שלכם? מה אתם מספרים להם, כשאתם רואים שהעיסוק של הכנסת הזאת יום אחרי יום הוא עיסוק פוליטי הישרדותי קטן, נטול כל חזון או כוונות אמיתיות לגבי עתידה של מדינת ישראל? יום אחרי יום הקואליציה הזאת גונבת – כמו בחוק הזה – גונבת את החופש מאזרחי מדינת ישראל החילונים, הדתיים, המסורתיים – מכולנו. יום אחרי יום הקואליציה הזאת גונבת את כספם של אזרחי מדינת ישראל, של אנשים עובדים, אימהות חד-הוריות שמגדלות את ילדיהן בקושי רב ועובדות ועושות הכול ומשלמות מיסים. ואז, מה הן רואות? שבהעברות תקציביות העברתם עשרות מיליונים לאיזה חבר כנסת מהקואליציה רק כדי שהוא יאפשר לכם עוד כמה ימים של הישרדות ושל שקט בממשלה. מה אתם אומרים לילדים שלכם כשהנכים עדיין מפגינים ושום דבר לא השתנה? בהצעת התקציב שאתם הולכים לשים על שולחן הכנסת בעוד כמה ימים אין שום זכר להעלאת קצבאות הנכים. ומה לגבי הדיור? ומה לגבי מעמד הביניים? ומה לגבי הקשישים או ניצולי השואה, שנראה שהתוכנית הממשלתית היא לחכות שהם ימותו במקום לתת להם את התקציבים שנדרשים כדי לאפשר להם חיים נורמליים ואיכותיים כאן? מה אתם מספרים לילדים שלכם? שעשיתם את כל זה, שנשארתם בממשלה הזאת, שמי שעומד בראשה מקבל את ההחלטות שלו לטובת האינטרסים האישיים שלו והוכיח מעל לכל ספק שמה שעומד בראש מעייניו זה לא הציבור הישראלי. אנחנו רואים את זה בכל יום באופן הסדרתי שבו הוא לא מודה ולא דיווח על ניגודי העניינים שקיימים לו עם מקורבים: מילצ'ן, אלוביץ', עכשיו גם קובי מימון, כפי שנחשף בקלטות. פשוט שכח להזכיר. מה אתם מספרים לילדים שלכם כשאתם יודעים שהדיונים סביב שולחן הממשלה הם דיוני סחר-מכר בקופה הציבורית – מי יצליח לגנוב כמה שיותר כסף מכספם של אזרחים עובדים? מה אתם מספרים לילדים שלכם – שעשיתם את זה בשם מה? שאתם בולעים צפרדעים כי בדרך אתם מקדמים גם כמה דברים טובים? אתם יודעים הרי שזה לא המצב. אם תנקו את מסך הערפל ותסתכלו על מה שקורה לחברה הישראלית, הרי בכל צעד וצעד הדרך, השיטה שהממשלה הזאת מפעילה, היא בפירוק והסתה. הדרך להישרדות הפוליטית של ממשלת נתניהו היא בהסתה של אזרח נגד אזרח, של אזרחים חפים מפשע אחד נגד השני, בהפרדה, בריסוק של הדמוקרטיה, בהשתלחות במשטרה, אפילו נגד הצבא, ברמיסה של כל הערכים שהמדינה הזאת הוקמה עליהם. ואתם יודעים שמדינת ישראל, אין לה עתיד בלי ערכיה. אתם יודעים שהסיבה היחידה שהסבים והסבתות שלנו הצליחו להקים את הנס המופלא הזה זה בזכות הערכים שעמדו לנגד עיניהם; בזכות החזון, החלום העצום הזה, שכל אחד יכול היה להתחבר אליו ולהילחם בשבילו ולהיות מוכן להקריב בשבילו את הכול רק כדי לראות אותו מתממש, או לפחות להבטיח אותו לילדיו. הערך היסודי של לדאוג אחד לשני, של להקים פה בית של אמת, שבו אנחנו לא מפקירים אף אחד בחוץ, אף אחד בצד – כשהדברים האלה נרמסים, כשהדאגה הבסיסית כל כך אחד לשני משתעבדת והולכת לאיבוד, נופלת לתהום בשם האינטרסים האישיים – כל אחד דואג לעצמו, להישרדותו הפוליטית, למקורביו, לעסקני המפלגה שלו – ואנחנו מגלים את זה בכל דבר ודבר. אנחנו מגלים את זה ביחס ל-99% מאזרחי ישראל, אלה שלא מחוברים לעטיני השלטון. הם כולם משלמים – בעבודה, בכסף, בבריאות נפשית, בחופש שלהם – בשביל ההישרדות של הממשלה הזאת. אבל הם משלמים גם את העתיד שלהם. הרי כולכם יודעים, וזה הדבר שאתם צריכים לחשוב עליו כשאתם מסתכלים בעיניים לילדים שלכם. אני בטוחה שבכל אחד ואחד מכם – גם מי שמכסים את עצמם באוזניות עכשיו כדי לא להקשיב – אני בטוחה שכל אחד כשהוא הקשיב היום להקלטות, עברה בראשו המחשבה הזאת: מה אני הייתי מרגיש אם הייתי רואה שהילדים שלי מתנהגים ככה? מה הייתה האחריות האישית שאני לוקח על עצמי? מה עשיתי? במה טעיתי שככה זה נראה, היחס הזה לנשים? היחס הזה לכסף ציבורי? היחס הזה לעובדים במגזר הציבורי? היחס למאבטחים? היחס למי שדואגים לשלומי? איך אני כהורה הייתי מרגיש? כל אזרח במדינה שאל את עצמו היום את השאלה הזאת. משקרים ורמאויות אי-אפשר לבנות חזון ואי-אפשר לבנות עתיד. וללא הבסיס והתשתית הערכית והמוסרית של החברה הזאת, אנחנו יודעים לאן ילך העתיד שלנו. תחשבו על הדבר הזה היום בלילה, או מחר בבוקר, כשתחזרו הביתה לילדים שלכם. והמשאלה שלי היא שכאשר תגיעו לפה חזרה, תחליטו להצביע אחרת ותגידו: לא. לראש ממשלה מושחת ולממשלה מושחתת אנחנו לא ניתן יד. זה החינוך הכי טוב שאתם יכולים לתת לילדים שלכם. תודה.
אדוני היושב-ראש, אפשר רק רשימת דוברים, כדי שנדע מתי תורנו?
תודה, אדוני. אני ברשותך אחסוך ממך את השאלות שלי לגבי המשרד לנושאים אסטרטגיים, מאחר שיש לנו דיון על זה בנוכחותך בקרוב. אך יש לי שאלה אחרת. פניתי אליך ולשורה של משרדי ממשלה לפני כמה חודשים בשאלה לגבי התוכנית האסטרטגית שלכם לעבודת המשרד אם אחת מהתוכניות של חברי הקואליציה לסיפוח יהודה ושומרון תתממש, כלומר אם 2.7 מיליון פלסטינים יהפכו להיות חלק ממדינת ישראל – החלת ריבונות על השטחים וכו'. אני חייבת להודות לך, היית אחד מהמשרדים היחידים שענו על השאילתה הזאת – אתם ומשרד הביטחון – אבל התשובה שלך הייתה מאוד לא ברורה. כתבת לי: המשטרה כבר פועלת בגדה, ולכן היא לא זקוקה להתאמות מיוחדות עקב החלת ריבונות ביהודה ושומרון. לכן אני רוצה, ברשותך, לקבל כמה הבהרות: קודם כול, האם המשטרה ערוכה להתפרעויות, להפרות סדר בהשתתפות עשרות אלפי פלסטינים בכל רחבי הגדה, ומה זה דורש מהמשטרה? אם המשטרה לא צריכה התאמות מיוחדות, אז מדוע לא תעבור אבטחת היישובים ביהודה ושומרון לרשות המשטרה, ותאפשר לצה"ל להתמקד בהכנות למלחמות בגזרות אחרות – מול חיזבאללה, מול החמאס? האם הדבר הזה ישפיע על פעילות ההסברה שלנו בעולם? ומה אתה חושב תהיה ההשפעה של סיפוח על המאבק ב-BDS ועל המאבק לחיבור יהדות התפוצות ובכלל אזרחי העולם המערבי למדינת ישראל? האם המשטרה תהיה ערוכה לטפל גם בנושאי פנים ברשות הפלסטינית – סליחה, באזורים שהיו של הרשות הפלסטינית לפני כן – מחלוקת דוחות חנייה במחנות פליטים ועד טיפול באלימות במשפחה ונושאים מהסוג הזה? והאם המשטרה גם תיקח לידה את הטיפול ביירוט של רקטות, את הסיכולים הממוקדים – אם נידרש לדברים כאלה – או שהנושאים האלה ימשיכו להיות נושאים שצה"ל והשב"כ מנהלים גם כשיהיה מדובר בשטחים ריבוניים של מדינת ישראל?
ולסיכום – מה ההערכה התקציבית שלך לכל העניין הזה לשנים הבאות? תודה.
שאלתי שאלות ואתה לא עונה עליהן.
אתה מתנגד להחלת החוק הישראלי על כל יהודה ושומרון?
אין לך עמדה על סיפוח כל יהודה ושומרון? אני לא – – –
אני הייתי, אותי זה היה מדאיג – – –
תודה, אדוני. אומנם אנחנו כבר מתקרבים לשעות הלילה, אבל קשה שלא לתמוה על החוק הכל-כך משונה הזה. למה שהממשלה תחליט לגבות עוד אגרה מאנשים שרוצים להשלים את הבגרויות שלהם? למה? למה לגבות מאזרחים עוד ועוד כספים מיותרים? הממשלה הזאת, שמדברת בלי סוף על הצורך בלהפחית רגולציה, ויכולה לדבר בשם האזרחים ברגע שזה נוח לה, מביאה לשולחן הכנסת עוד ועוד הצעות חוק שמטרתן להעלות את העול על האזרח הפשוט, שכבר כל כך מוצף בביורוקרטיה שלא ברור איך הוא יכול לתפקד. במקום לחלק שירותים יותר טובים, במקום לעשות הפחתה של הביורוקרטיה ובמקום לצמצם אגרות, אתם מביאים לכאן הצעת חוק שרק מעלה אותן, וכל זה בלי להתבייש. על מה? חסרים לממשלה כספים? את 2017 הממשלה הזאת סיימה עם – תקשיבו טוב – 19.6 מיליארד שקלים בעודפים. אפשר להבין לאן כל הכסף הזה הלך? אתם צריכים עוד כסף? אם אין שימוש לכספים האלה, ואם ממשלת ישראל החליטה שהיא לא רוצה יותר לשפר שירותים חברתיים, שאין לה רצון להיפטר מהזיהומים בבתי החולים, ש-5,000 ישראלים מתים מהם בכל שנה; שהיא לא רוצה להשוות את תקציבי החינוך ככה שילדים בפריפריה, ובעיקר ילדים מהמגזר הערבי והחרדי, יזכו לחינוך יותר טוב; אם כך הממשלה החליטה – היא לא רוצה לדאוג לתחבורה הציבורית, היא לא רוצה לעשות את תוכנית הצפון, כל הדברים שהיא החליטה לוותר עליהם – ויש לכם עודפי תקציב של 20 מיליארד שקלים, בבקשה תורידו מיסים. לפחות את המיסים תפחיתו, לפחות תורידו במע"מ. אבל מה אתם עושים – אתם מעלים עוד, אגרות? אני מאוד מאוד רוצה להבין כמה משרי הממשלה – שלא נוכחים כאן היום – טרחו לשבת בישיבות התקציב בממשלה ולהבין מה קורה בתקציב המשרד שלהם. אני מוכנה להמר שהמספר הזה הוא בטח פחות מ-5%. לשרי הממשלה אין שמץ של מושג מה קורה בתקציבי המשרדים שלהם. אני יושבת מול מנכ"לי המשרדים יום-יום במסגרת מדד השקיפות שאנחנו עושים בוועדת השקיפות בחודשים האחרונים. יושבים מנכ"לי המשרדים, אני שואלת אותם שאלות תקציביות, והמון פעמים, על תוכניות שאמורות להיות תוכניות משמעותיות ביותר של המשרד – אין תשובה. אנחנו מסתכלים על מה שקורה היום במשרד החוץ, שמקוצץ מכל עבר, שכבר שישה או שבעה משרדים מחלקים ביניהם את התפקידים שלו ועושים תפקידים כפולים רק כדי לחלק לשרים צ'ופרים בצורת תקציבים מכספי המיסים של אזרחי ישראל, ואף אחד לא יודע איפה רגליו ואיפה ידיו – וכל זה במקום לשרת את המדינה.
הכספים האלה הם של אזרחי ישראל. הגיע הזמן שתתחילו להתנהל מול הכסף הזה בכבוד. תודה.
תודה. אני לא יודעת אם ראיתם את הכותרות שהופיעו הערב בגלובס. הכותרת הראשית מדברת על כך שהלמ"ס גילה, אחרי שנים של בדיקת נתוני השכירות, שנעשתה טעות שנה אחר שנה במדד מחירי השכירות. טעות כלפי מטה, שטענה שמחירי השכירות הם נמוכים בעשרות אחוזים מהמחירים האמיתיים בשוק. לפני שנתיים היינו בעיצומו של הניסיון להעביר כאן את חוק השכירות ההוגנת, שהגשתי עוד בכנסת הקודמת עם חברי הכנסת חיליק בר ואורלי לוי אבקסיס ובכנסת הנוכחית – עם חבר הכנסת רועי פולקמן, וגם הצלחנו להעביר אותו בסוף בשינויים. כשנאבקנו על החוק הזה, כל הזמן תהיתי איך יכול להיות שלממשלה אין נתונים אמיתיים על שוק השכירות. זימנתי לוועדת השקיפות את כל הגורמים בממשלה שאחראים על נושא השכירות והדיור ושאלתי אותם, מה אתם יודעים? אחרי שנים שבהם משבר הדיור כל כך גדול וכל כך מובהק, אחרי המחאה החברתית, אחרי החלטת ממשלה ועוד החלטת ממשלה ועוד רפורמה בדיור ועוד רפורמה בדיור, דוח מבקר המדינה שאמר שכל הרפורמות האלה לא עבדו ושאין שום תכנונים, כל זה, חשבתי שהממשלה בוודאי רוצה לבדוק מה הנתונים שבשוק; אבל מסתבר שהממשלה לא בדקה. המבחן היחיד למחירי השכירות שהיה בידי משרדי הממשלה התבסס על איזשהו סקר אינטרנטי בקרב כמה מאות משתתפים שבדק את אורך החוזים ובאמת גילה שאורך החוזים קצר מהרגיל בעולם המערבי, פחות משנה וחצי. שוב: 400 משתתפים. נתוני הלמ"ס עקבו אחרי מה שקורה לדיירים, כלומר דייר שעובר מדירה לדירה, ולא מה שקורה לדירות. כל מי שמכיר את שוק השכירות – ויש פה בכל זאת עדיין כמה אנשים חוץ ממני שחיים בשכירות – כל מי שמכיר את השוק יודע שדיירים עוברים דירה כשמעלים להם את שכר הדירה, והדבר הזה עלול לקרות כל שנה. גם את הדבר הזה לא בדקו כמו שצריך. הלמ"ס עוד אז הודיע שהוא לא בודק את הבדיקה הנכונה. על בסיס כל הנתונים המוטעים באה הממשלה ואמרה: לא צריך שום רגולציה בשכירות, לא צריך שום דבר, בטח לא פיקוח מחירים, כי הדבר הזה רק יזיק לשוק שעובד מצוין. נוסיף לכל זה את מה שקורה עם משרד השיכון ומשרד העלייה והקליטה, שמסבסדים שכירות לאנשים שהיו אמורים להיות זכאי דיור ציבורי במדינה נורמלית. מגיע עכשיו חוק שמנסה להאריך שוב את האפשרות למכור דירות של הדיור ציבורי, אבל החוק הזה שוכח להזכיר שבמדינה נרכשות רק 500 – אדוני, אני לא שומעת את עצמי.
רק 500 דירות לדיור הציבורי בשנה, זאת בשעה שיש 160,000 משקי בית שמקבלים סבסוד בשכר דירה, סיוע בשכר דירה של כמה מאות שקלים בשביל לשכור דירות בשוק הפרטי – זה שליש משוכרי הדירות בשוק הפרטי. כלומר הממשלה בעצמה דוחפת את מחירי הדירות למעלה, כי היא מסבסדת נתח משמעותי מהשוק, לא רוצה לתת מספיק הגנות בשוק השכירות כולל פיקוח, או לפחות אפשרות לרשויות להטיל פיקוח דיפרנציאלי ברשויות – –
– – מעלה את המחירים בשוק הפרטי למעלה, לא קונה מספיק דירות לדיור הציבורי וכל הזמן מצמצמת את הדיור הציבורי.
אז רק לסכם: אין פה, אדוני, שום תוכנית. משבר הדיור ממשיך והממשלה עדין לא מציגה תוכנית ממשלתית מעמיקה כדי לפתור אותו. במקום זה, ממשיכים להעלות את המחירים ועוד פעם מסתבר שגם לא בדקתם את הנתונים של עצמכם.
תודה, אדוני היושב-ראש. אני מבקשת רק לשמוע את עצמי מדברת, בבקשה. אנשים שמפריעים לא צריכים להיות פה.
שלוש דקות מעכשיו? תודה. השעה 01:11, באמצע הלילה, ומליאת הכנסת, במקום להביא לפה היום את ההצעה שתעלה את קצבאות הנכים ותוציא אותם מקצבה ומחיים משפילים ב-2,342 שקלים בחודש – דבר שאיש מהאנשים שיושבים פה לא היה מסוגל לעמוד בו, בטח שלא, חס וחלילה, עם נכות; במקום שהמליאה תדאג והכנסת תדאג לשיקום הדיור הציבורי; במקום שהכנסת תדאג לחיזוק שירותי הבריאות בפריפריה – –
– – שוב עוסקת הכנסת הזאת בטקסים. בשבוע שעבר ביקשו שרת התרבות והממשלה להוסיף 260 מיליון שקלים לטקס חגיגות יום העצמאות – רבע מיליון שקלים לטקסים, ולא לקשישים, ולא לנכים, ולא לניצולי השואה. הצעת החוק הזאת הייתה יכולה ללכת עוד כמה צעדים קדימה. אני ממש מרגישה שהיא מפוספסת. למה רק דגל אחד בכל אירוע? מה אם מופיעים שני חברי כנסת או שלושה? צריך יותר דגלים. יש זוויות מסוימות של המצלמה שלא יתפסו. ולמה להסתפק רק בדגל ברקע? עדיף להתעטף בדגל, או אפילו ללבוש אותו. ראינו דוגמנות מצד אחת משרות הממשלה – לבשה את ירושלים הנצחית, הקדושה, על גופה כשמלה מפוארת. למה לא ללכת עד לשם? שכל חבר כנסת גם ילבש על גופו את סמלי המדינה, ומי שלא יעשה את זה ישלם קנס של עשרות אלפי שקלים; אולי בכלל ייתלה בכיכר העיר. ואם אנחנו כבר דיברנו על אותה שמלה מפוארת ושרה מפוארת – שגם דאגה בישיבת הממשלה לפאר את ראש הממשלה ולהסביר מה מקומו האמיתי בחברה: מקום של מלוכה, כפי שראש הממשלה אכן מתנהג – גם את זה צריך להוסיף לרשימת הכללים, כללי הטקס שכולם צריכים לעמוד בהם על מנת לכבד את הטקס. ואם אנחנו כבר נמצאים שם, באותם כללי טקס, אז בכלל עדיף גם לשים מילים בפיהם של האזרחים, ושלא יעזו להגיד דברים בגנותה של הממשלה הזאת, שלא דואגת להם. וגם על זה כדאי לקנוס. חבריי, סמלי המדינה שלנו הם חשובים והם מרגשים אותנו; ולהביט בדגל המתנופף זה מרגש אותנו; ולשמוע את ההמנון ולשיר "להיות עם חופשי בארצנו" זה מרגש ומשמעותי. אבל אתם בממשלה הזאת שוחטים את הסמלים שמייצגים אותנו, כי כשאתם בועטים בנכים, אתם יורקים על הדגל של המדינה; וכשאתם זונחים את דיירי הדיור הציבורי, את המשפחות האומללות שאין להן קורת גג, אתם בועטים בדגל שלנו; וכשאתם מעבירים פה חקיקה הרסנית שפוגעת באזרחי מדינת ישראל, אתם פוגעים בהמנון המדינה; וכשאתם מייאשים את הדור הצעיר ואומרים לו שאין שום מקום לשינוי ושהחיים פה לא ישתפרו לעולם, ושהוא צריך להסתפק בקיים כי שום דבר לא יהיה יותר טוב – –
– – אנחנו תמיד נחיה בחוסר ביטחון חברתי, כלכלי, מדיני, ביטחוני – אתם פוגעים בשירת המנון התקווה. אתם גוזלים את התקווה. ממשלה כזאת – סליחה, אדוני – ממשלה כזאת – –
– – שעסוקה בהסתה, שעסוקה בלהפחיד את אזרחי ישראל במקום לתת לאזרחים תקווה – –
– – שגונבת את כספם במקום לשרת אותם – – –
סליחה, מפריעים לי. אני רוצה לסיים.
ממשלה שגונבת את כספי האזרחים במקום לתת את הכסף הזה לנכים, לקשישים, לניצולי השואה שלנו.
קשה, קשה לשמוע אז מפריעים, אבל אני אומר את דבריי.
אם ייתנו לי לדבר אני אסיים, אני אסכם, בבקשה.
מדינת ישראל צריכה להניף את הדגל בגאון, אבל צריך לעמוד בערכים ובמוסר מאחורי הדגל הזה, שאם לא כן, הדגל הופך לכלי ריק שמשרת טקס, ולא את המהות. ממשלה ששקועה עד צוואר בשחיתות, שגונבת את כספי האזרחים במקום לשרת אותם, צריכה להתנהג בזהירות עצומה כלפי טקסים ולהתחיל לחשוב לשם מה המדינה והממשלה הזאת בכלל נועדה מלכתחילה.
כן, אדוני. אני רוצה להציע הצעה למליאה: לפני שחברי הכנסת מדברים פה על הנצחת גוש קטיף, אולי שיעשו מאמץ לדאוג ל-375 המשפחות ממפוני גוש קטיף שעדיין נמצאות ללא בית? הייתי חיילת בזמן הפינוי, ובלי קשר לעמדתי על ההתנתקות או לעמדת הממשלה או לעומד בראשה, שהצביע בעדה, העובדה היא ש-12 שנים וחצי אחרי הפינוי, ועדיין – – –
זה קשה לשמוע, אבל כדאי שחברי הקואליציה ישמעו את זה, בעיקר מי שעושים לעצמם לסמל ולדגל את הדאגה לאנשי גוש קטיף. מפוני גוש קטיף הופקרו על ידי הממשלה הזאת והעומד בראשה, ועל ידי חברי כנסת ושרים שיושבים כאן בחדר. כשאני הלכתי לחפש ולא הבנתי איך יכול להיות שעדיין יש 400 משפחות מהמפונים ללא בית, בהתחלה זה היה עוד כשהיה רק עשור לפינוי ועכשיו כבר 12 שנה וחצי אחרי הפינוי. הלכתי וביקשתי וחיפשתי מה קרה לכל התקציבים שהועברו למינהלת סל"ע, שהפכה למינהלת תנופה, הכספים שעברו אחר כך, אחרי שמינהלת תנופה פורקה. הגעתי בסך הכול למעל 13 מיליארד שקלים שהועברו למקומות האלה, וזה רק סכום התחלתי, כי זה לא כולל את הסכומים שהועברו למשרדי ממשלה אחרים לצורך הטיפול במפוני גוש קטיף, 8,000 במספר. משרד ראש הממשלה, ואחרי זה גם משרד החקלאות, שהעומד בראשו יושב כאן, לא הצליחו מעולם לדווח לי מה קרה בכספים האלה; איך ייתכן שלמרות שהמדינה השקיעה 13 מיליארד שקלים מכספי המיסים של אזרחי ישראל, מתוך מטרה שכולנו כאן מסכימים עליה, ימין ושמאל, שצריך לדאוג לאנשים האלה לבית, לקורת גג, עדיין יש כמעט 400 משפחות ללא קורת גג אחרי כל כך הרבה שנים. כשביקשתי ממינהלת תנופה את המספרים, הגיעה מינהלת תנופה לוועדת השקיפות, ומה הם אמרו לי? אני מצטטת: מצטערים, אין לנו גישה למחשב. אין למינהלת גישה למחשב להגיד מה היא עשתה ב-13 מיליארד שקל. אין גישה למחשב, בטח. כשהוצאתי בסופו של דבר את חלקיקי התקציבים, מה גילינו? 200 מיליון שקלים הם העבירו לעורכי דין ורואי חשבון – יועצים חיצוניים, כל מיני אנשים שעמדו נגד המפונים והעמיסו עליהם ביורוקרטיה במקום לדאוג להם – ועוד 5 מיליארד שקלים הם לא מצליחים עד היום להסביר לאיפה הם העבירו. השנה היא 2018, הפינוי היה ב-2005. למיטב ידיעתי, ב-2005 כבר היו קיימים מחשבים, נכון? לא ייתכן שכל הקבלות, שכל הרישומים, כל התיעוד לאן עובר הכסף הזה פשוט נעלמו. פניתי למבקר המדינה בנושא הזה, ומבקר המדינה פתח בחקירה. האנשים שמעורבים בסיפורים האלה מעורבים בפרשות אחרות של העברת כספי הפריפריה לגרעינים תורניים במרכז הארץ כדי לשרת את הבית היהודי, של העברת כספים שהיו מיועדים ליישובים ביו"ש – –
– – אל כל מיני עסקנים של הבית היהודי, שהיו עוד פעם במועצת יש"ע ועוד ועוד גנבות כספים.
גם את הכסף של מפוני גוש קטיף גנבתם, ואין לכם בושה לבוא לפה עם כל מיני הצעות חוק סמליות במקום באמת לדאוג להם? האנשים האלה הצביעו לכם, ואתם זורקים אותם לפח. מה אתם מנסים לעשות, מוזיאון חי של גוש קטיף במקום לדאוג לאנשים, לבני אדם, שאין להם קורת גג? תתביישו לכם.
תודה, אדוני היושב-ראש. האנשים שצריך להודות להם בראש ובראשונה על הצעת החוק הזאת, כמובן בעידודם ובהובלתם גם של חברי הכנסת רבים במשכן הזה, ובראשם קארין אלהרר ואילן גילאון, ועבודה של אלי אלאלוף ועוד רבים וטובים – האנשים שלהם הכי צריך להודות הם הנכים והנכות, הציבור הישראלי, שיצאו לרחובות, ולא נכנעו יום אחרי יום, תוך שהם צריכים לזחול על הכבישים, לעמוד לפעמים גם – בבושה גדולה אני אומרת את זה – נגד אלימות, אפילו מצד הגורמים שאמורים להגן עליהם; נגד הכפשות; נגד פקידים בממשלה שקראו להם מפונקים, לנכים שחיים על קצבה של 2,342 שקלים עלובים בחודש, סכום שאף אחד מהאנשים שנמצאים בחדר הזה עכשיו, באולם הזה, אף אחד לא היה מסוגל להתקיים ממנו. ופה מדובר על אנשים שמעבר לקיום הבסיסי שלהם צריכים תוספת – תוספת בשביל תרופות, בשביל הקשיים התחבורתיים ויכולת התזוזה וחופש התנועה שלהם; בשביל לקיים את היום-יום, פשוט את היום-יום. והעובדה שבמדינת ישראל של 2018, מדינה חזקה עם משאבים, עם 20 מיליארד שקלים עודף בתקציב, צריך להילחם על תנאים כל כך בסיסיים לאנשים החלשים ביותר בחברה – לא כי הם חלשים בנפש; מדובר באנשים כל כך חזקים, שיושבים כאן, ואני רואה אותם יום-יום, גם מי מהם שמצליחים להגיע לכנסת לוועדות; כל כך חזקים – אבל אנשים שגורלם חייב אותם לעמוד באתגרים יומיומיים בדברים הבסיסיים ביותר. והעובדה שהם צריכים להתחנן לתוספת כזאת היא דבר מביש. לצערי גם ההצעה שעולה היום היא לא מספקת. היא רחוקה מלהספיק. היא הצעה שכמעט קשה לדון בה כשאנחנו רואים את העלאות השכר שהתרחשו בבית הזה, והיה צריך לעצור אותן עד שלא מקבלים החלטה יותר טובה והרבה יותר משמעותית לגבי הנכים, ובכלל ציבור שלם של אנשים שזקוקים הרבה יותר לכסף הזה משזקוקים לו הפוליטיקאים.
אז אם יורשה לי רק להוסיף עוד חצי דקה, רק להגיד דבר.
אני רוצה להגיד משהו קטן. דיברו פה על חיים גורי. אני מבקשת להגיד דבר קטן שחיים גורי אמר לפני כמה שנים בריאיון: מה שכואב לי זה הפער החברתי של הארץ. יש עניים שאין להם שום סיכוי להגיע לדירה ליד מיליארדרים – פער חברתי כל כך מכוער, כל כך לא צודק, שאי-אפשר להמשיך איתו, אי-אפשר לחיות ככה. כשאנשים עומדים בתור כדי לקבל אוכל לפני פסח, ובהם ניצולי שואה, זה קיום שהנפש מתקוממת נגדו. זה מבייש אותי כאזרח ישראלי. חיים גורי ודור תש"ח, הלוחמים האמיצים שהקימו את המדינה הזאת, רצו להקים פה מדינה שהיא בית לכל האזרחים שחיים כאן, שהיא מקום שמאפשר שוויון אמיתי וחופש לכל אזרח ואזרח. על הדברים האלה אנחנו כאן חייבים להילחם. והדבר שכולנו פה צריכים לעמוד בו, כשאנחנו עומדים ומקריאים ומדברים לזכרו של חיים גורי ושל הדור – –
– – האמיץ כל כך ומעורר התקווה הזה זה איך אנחנו, חברי כנסת היום, הולכים להכניס ולהחדיר בעם הזה שוב תקווה ואומץ, ויכולת לממש את הפוטנציאל – –
– – ואת החזון שמקימי המדינה הניחו לפנינו. תודה.
יש לך משהו להגן על השוחד של נתניהו?
קראתי עכשיו את ההודעות לתקשורת שהוציאו חלק מחברי הקואליציה, ביניהם שר התיירות יריב לוין, שאומר זאת כך: ניסיון הפיכה. משטרת ישראל היא חלק מניסיון של הפיכה שלטונית נגד ראש הממשלה? מפכ"ל המשטרה שאותו מינה ראש הממשלה, הוא עושה הפיכה שלטונית? חברי וחברות הקואליציה, אתם רציניים? השרה שקד, יש ביניכם אנשים ישרים. איך אתם מאפשרים לראש הממשלה, שעננה כבדה מאוד, עננה כבדה מאוד מרחפת מעל ההתנהלות שלו כבר שנים – –
– – ראש ממשלה מושחת, ראש ממשלה שכרגע המשטרה המליצה על לא פחות משני – – –
סליחה, אדוני. מפריעים לי לדבר כאן. מפריעים לי לדבר כאן, זה חסר – אני מבקשת שיכבדו פה את זמני. יש פה חבר כנסת שמנסה להתפרץ לדברים, שמנסה להגן על ראש ממשלה מושחת.
אני הייתי רוצה לשמוע פה את כל חברי הקואליציה – גם אלה שהתחמקו עכשיו מלדבר ולעלות על הדוכן – באים ומסבירים איך אתם ממשיכים לשמר את – – – של ראש הממשלה הזה.
אדוני, אני מבקשת שזמני יינתן.
אני יכולה לקרוא. אני יכולה להגיד את האמת. אני יכולה להגיד את האמת ואני אמשיך להגיד את האמת.
אני רוצה להשמיע לכם תגובה חשובה מאוד, אם יורשה לי.
למה? אסור לי להשמיע מהפלאפון? אז אני אצטט. אני אצטט את התגובה הזו.
יש פה טעות כבדה שאומר אחד מחברי הכנסת, שאת שמו אני לא אזכיר, מהקואליציה. הוא חושב שנאסר ואסור להגיד פה את המילה שחיתות. אז אני אתקן אותו, ברשותך, אדוני היושב-ראש.
מותר וחשוב לקרוא למושחתים בשמם.
חשוב להגיד על אדם שהוא מושחת שהוא מושחת, בעיקר כשהאדם הזה מנהל את המדינה. יודעים מה? זו השחיתות הכבדה ביותר.
השחיתות של נתניהו אינה רק האשמות בקבלת שוחד, השחיתות של נתניהו מתבטאת בכך שהוא ראש ממשלה שמוכן להחריב את המדינה.
תודה. אחרי שהם יפסיקו להפריע, אני אוכל לחזור על זה בצורה יותר ברורה.
סליחה. השחיתות של ראש הממשלה היא לא רק פרשות השוחד שהמשטרה כרגע המליצה להגיש כתב אישום בגינן; השחיתות היא בכך שמדובר באדם שכפי שהוכח לנו בחודשים האחרונים מוכן להחריב פה הכול. הוא מוכן לחסל את המדינה רק כדי לחמוק מעונש. הוא מוכן לקרוע את החברה הישראלית לגזרים רק כדי להישאר בכיסא. זה עבר מהסתה נגד אזרחים, הסתה נגד שופטי בית המשפט העליון, הסתה נגד המשטרה, הסתה נגד גורמים במערכת הביטחון, הסתה נגד כל מתנגדיו, כמובן הסתה נגד הנציגים חברי הכנסת – זה עבר משם להכפשות, לקריעת מוסדות השלטון, לחיסול הדמוקרטיה. וכל זה כדי להישאר בשלטון. ממשלה שמוכנה לקרוע את מוסדות המדינה לגזרים עושה את השחיתות הגדולה ביותר לעתיד שלנו. זאת ממשלה מושחתת.
אני פונה לחברי הקואליציה הישרים שיש כאן – לא כולם פה כאלה, אבל אלה הישרים בכם: איך אתם מוכנים לתת לדבר הזה להמשיך? איך אתם, בזה שאתם ממשיכים לשבת על הכיסא, דואגים כרגע לטובתכם האישית, מוכנים לאפשר לראש ממשלה מושחת להמשיך לנהל פה את המדינה, להמשיך לקבל פה החלטות? אני אצטט פה אמירה שכולכם מכירים, היא נאמרה ב-2008 על ידי יושב-ראש האופוזיציה על ראש הממשלה בזמנו, אולמרט, שהיה בחקירות. והמילים היו ככה: ראש ממשלה ששקוע עד צוואר בחקירות אין לו מנדט מוסרי או מנדט ציבורי להמשיך לקבל פה החלטות על גורל המדינה, ויש חשש אמיתי שגם החלטות ביטחוניות שהוא מקבל מתקבלות בשם אינטרס אישי ולא בשם אינטרס המדינה וטובת המדינה. אמר את זה אחד – בנימין נתניהו. מה עושה היום בנימין נתניהו, לאור הדברים שהוא בעצמו אמר על ראש הממשלה אז? ראש ממשלה, שהסיבה היחידה שנאלץ להתפטר הייתה כי חברי קואליציה ישרים – חלקם יושבים כאן, חברת הכנסת ציפי לבני – חברי קואליציה אמרו לו: די, עד כאן, אסור לתת לאדם מושחת לקבל את ההחלטות הכי חשובות לעתיד המדינה. ואני אגיד יותר מזה: אסור לתת לאדם שמוכן לקרוע את החברה הישראלית לגזרים להמשיך לקבל פה החלטות. אז בשם מה יושבים פה חברי הקואליציה ובשם מה מנסה עכשיו משרד האוצר להעביר עכשיו תקציב? איך אנשים כמו כחלון, שמדברים על החשיבות והדאגה לציבור מוכנים שכל החלטה שמתקבלת פה תתקבל מתוך דאגה לאדם אחד בלבד, ראש הממשלה, ולכיסאו? איך אנשים אחרים, שרים בממשלה, מוכנים לדבר עכשיו על לא פחות מהפיכה שלטונית? אתם מבינים את הנזק שאתם גורמים למדינת ישראל? אתם מבינים לאן אנחנו נגיע אם מדינת ישראל של 2018 תאמין באמת שאסור לסמוך על מוסדות החוק והשלטון, שהאמון במוסדות שאחראים על ביטחוננו יפורק לחתיכות? בעבר לא עצרתם. לא עצרתם כשראיתם גלי הסתה, שהביאה גם ממש לאיומים על חייהם של חברי כנסת, של אזרחים, של אנשים שיוצאים להפגין נגד מדיניות הממשלה. לא עצרתם. לרגע לא גיליתם את האחריות הזו. אני מבקשת מכם לגלות אותה עכשיו: בשם הציבור, למען הציבור, קבלו את החלטה האחראית ותפרקו את הממשלה הזו. תודיעו לראש הממשלה שתחת עננת השחיתות הזו לא ניתן שימשיך לכהן בתפקידו. זה מה שאתם חייבים לעשות לטובת המדינה, ואני בטוחה שכל אדם ישר בקואליציה – אין ספק שאתה לא תבין את זה – –
– – אבל שכל אדם ישר בקואליציה – –
– – מבין בדיוק מה אני אומרת עכשיו – –
– – וייקח את ההחלטה הנכונה אם אכפת לו באמת מהעתיד שלו. תודה.
תודה רבה, גברתי. אני מתכבדת להגיש את הצעת האי-אמון מטעם המחנה הציוני. אני חושבת, אם תרשי לי, שגם חברי כנסת ממפלגתך, ובעיקר את ואנשים ישרים אחרים, הייתם צריכים להצטרף אלינו לאי-אמון בממשלה הזאת, מאחר שזה ברור כשחר – ועוד בלי שאנחנו שמים את ההחלטה במישור הפלילי על השולחן – ברור כשמש שראש ממשלה ששקוע עד צוואר בחקירות, שכבר הודה בעבירות, בחלק מהעבירות המיוחסות לו, במישור הציבורי, המוסרי, לא יכול להמשיך לכהן כראש הממשלה ולא יכול להמשיך ולקבל החלטות על ביטחון המדינה, על כלכלת המדינה, על עתיד המדינה. נתניהו אחרי פרסום ההמלצות יכול היה לעמוד מול הציבור הישראלי ולעשות את הדבר המכובד: לומר שהוא מעריך את עבודת המשטרה, הוא סומך על המשטרה, הוא יגן על עצמו בבית המשפט – או היכן שיידרש לכך – אבל חס וחלילה שלא לערער את אמונו של הציבור הישראלי במוסדות אכיפת החוק והמשפט. במקום זה נתניהו נעמד על הדוכן וסיפר לציבור שאסור לסמוך על משטרת ישראל. מסמך מוטה, מחורר כמו גבינה שווייצרית, הוא קרא להמלצות. איך הם בכלל יכולים לנהל את החקירות באופן אובייקטיבי? איך הם יכולים לתת המלצות אובייקטיביות – משטרת ישראל, כן? וכך מדבר ראש הממשלה על המשטרה. כיצד חושב ראש הממשלה שיתייחסו אזרחי ישראל לחוק כשכך הוא מתייחס למשטרה שאמורה לשמור עליו? במהלך הנאום נתניהו קרא למשטרה – חמש פעמים אמר שההמלצות מופרכות, טעויות הזויות, מופרכות לחלוטין. תוך כדי הנאום הזה הוא גם התוודה על קבלת מתנות. הוא הודה, הודה בקול ברור, בכך שהוא ניסה לסגור ערוץ טלוויזיה בגלל אינטרס אישי. רק על המעשים האלה ברור שראש הממשלה לא יכול עוד לכהן בתפקידו, ושכל יום שהוא נמצא בשלטון מסכן אותנו, מסכן את ביטחון ישראל. אם צריך עוד הוכחות אני אקרא לכם את הדברים של השר גלעד ארדן. הוא קרא לראש הממשלה לרחם על אזרחי המדינה – אני מצטטת – "ולשחרר אותם מנוכחותו בלשכת ראש הממשלה". לדבריו "שום מקום עבודה, ודאי לא משרד ראש הממשלה, לא יכול להרשות לעצמו שמי – – – מנהל אותו יקדיש את מרב זמנו להתייעצויות עם עורכי דין ויועצים" במטרה "להיחלץ מזרועות החוק"; כל פעם שראש הממשלה הגיע לתחתית, הוא מוכן "לרדת נמוך יותר". כמובן, יש פה רק טעות אחת קטנה: השר גלעד ארדן התייחס לראש הממשלה לשעבר אהוד אולמרט. אני לא רואה את השוני בתוכן. היה מצופה מהשר ארדן, בעיקר כמי שממונה בין היתר על עבודת המשטרה ועל אמון הציבור במשטרה, שהוא יהיה הראשון שיגיש את התפטרותו מהממשלה הזאת, כל עוד נתניהו ממשיך לכהן בה. נתניהו בעצמו אמר על אולמרט דברים קשים במידה דומה: "ראש ממשלה ששקוע עד צוואר בחקירות, אין לו מנדט מוסרי וציבורי" להמשיך לקבל כאן החלטות. כשהוא נשאל אחר כך בטלוויזיה אם הוא מדבר גם על החלטות ביטחוניות או חושד שישנן החלטות ביטחוניות שעלולות להתקבל מתוך אינטרסים אישיים, הוא כמובן הסכים ואמר שהמצב הזה מסוכן לביטחוננו. איפה הוא נתניהו כשמדובר בו בעצמו? מייד אחרי פרסום ההמלצות יצאו שרי הממשלה וחברי כנסת בשורה של התבטאויות שהן בפני עצמן מצדיקות את האי-אמון הזה בממשלה. סגנית השר, שר החוץ – הלא-קיים – חוטובלי, אמרה: "אין כאן רצון לחשיפת האמת, אין כאן רצון אמיתי לכבד את כללי הדמוקרטיה הישראלית", אלא רק "רצון להחליף את השלטון בישראל". באמת, השר לוין? המשטרה מנסה להחליף את השלטון? המפכ"ל שאתם מיניתם מנסה להחליף את השלטון? אמר אקוניס שאת ראש הממשלה כמובן בוחרים בבחירות; הוא לא מורשע על בסיס המלצות משטרה או אולפני הטלוויזיה. חקירת המשטרה, המלצות המשטרה, הן דבר שמשול לניסיון הפיכה, כך הדגיש ואמר יושב-ראש הקואליציה דודי אמסלם; ניסיון להפיכה שלטונית. את אחד מנותני העדות, חבר הכנסת לפיד, הוא כינה שטינקר, לא פחות. מלשינים. מלשינים. איזה מן ביטוי זה "מלשינים"? מתי בפעם האחרונה הנוכחים כאן בחדר שמעו את הביטוי "מלשינים"? אני מניחה שבגן, אלא אם מי מכם חבר במאפיה. זה לא ביטוי שאמור להשתייך לשיח הדמוקרטי בכלל. מי שנותן עדות במשטרה נגד ראש הממשלה הוא מלשן? המשטרה מנסה לחולל פה הפיכה שלטונית? אתם לא מתביישים להשתמש באמירות כאלה? השר לוין, אתה היחיד פה שיושב מהקואליציה, ואתה יושב פה כי אתה חייב, כי חייב להיות שר תורן. זה בפני עצמו מביך. לא יכול להיות שהקואליציה לא נוכחת בדיוני הכנסת ואחר כך מדברים על כבוד הכנסת. ממש כבוד הכנסת. יושב פה – אתה אדם ישר, באמת – ומגן על שחיתות. איך הדבר הזה בכלל ייתכן? ובזמן שאתם יוצאים מגדרכם כדי להגן על השחיתות של ראש הממשלה, יוצאים מגדרכם כדי לשמוט את הקרקע תחת מוסדות שלטון החוק והדמוקרטיה; כדי לנסות לגייס את הציבור שהצביע לכם נגד המשטרה, נגד מערכת המשפט, נגד הכנסת, נגד שומרי הסף. אתה מוריד את הראש כרגע, השר לוין, אבל אני בטוחה שהדברים האלה כואבים גם לך ושלא לזה התכוונת כשבחרת ללכת לפוליטיקה. לכן אני לא מבינה איך יכול להיות שכולכם שותקים, או מנסים להדיר את רגליכם מכאן, מהמליאה. איך יכול להיות שלא נמצא חבר כנסת ישר אחד בקואליציה, אמיץ מספיק כדי לבוא ולהגיד: סוף, די? זה כבר מזמן לא עניין של שלטון ימין או שלטון שמאל. זה כבר מזמן לא דיון על ערכים ועל אידיאולוגיה ועל תוכניות לעתיד המדינה. זה הפך להיות מוסד שכל מטרתו להגן על ראש הממשלה בכיסא שלו; להגן על איש אחד, נתניהו, בשעה שהאיש הזה מוכן להחריב את כל העבודה הקשה שעשו במדינה הזאת אנשים מהעבודה ומהליכוד גם יחד, בהקמתה ואחרי כן; אנשים שהיו אנשי ימין ואנשי שמאל והקריבו חיים והקריבו את כל זמנם, את כל מרצם, את כל מה שהם יכלו, רק כדי שאנחנו נוכל לעמוד כאן היום. איך הממשלה מוכנה היום את כל המאמץ הזה פשוט לשפוך לתהום באמירות כל כך חסרות אחריות, במעשים עוד יותר חסרי אחריות, כאילו אין שום גבולות ואין שום קרקעית לתהום הזאת שכולנו עלולים לשקוע לתוכה? בשביל מה הגעתם לפוליטיקה – כדי להגן על מקומו של איש אחד? לא איש בעל חזון – מזמן לא שמענו את משנתו של ראש הממשלה באף תחום. עשר שנים בשלטון ואף החלטה משמעותית שתבטיח את הביטחון שלנו כאן, את עתידנו כאן כחברה חזקה; חברה שלא שוקעת תחת הפערים שבתוכה ותחת המגזרים השונים, אלא להפך – מנסה לחבר, להשתמש בהטרוגניות שבה ככוח לבנות חברה ישראלית. באמת, איפה ראש הממשלה? איפה החזון הגדול הזה שאותו אתם משרתים ומוכנים לעצום עיניים אל מול כל כך הרבה פשעים בדרך? מה אתם אומרים לעצמכם כשאתם מסתכלים במראה? מה אתה אומר לעצמך, כבוד השר, כשאתה נכנס למשרד בבוקר, שזו עבודה למען המדינה? שככה אפשר להבטיח את ביטחון המדינה? ראש הממשלה וכמעט כל האנשים שמקיפים אותו – ממש מעטים האנשים בלשכת ראש הממשלה שלא הורשעו כבר או הודו בעבירות או שנמצאים היום בחקירות. למעשה, סביב שולחן הממשלה כבר יש שורה ארוכה של אנשים שנמצאים בחקירות. שר הביטחון שלנו – מפלגתו בחקירות; שר הרווחה – בחקירות; ראש הממשלה – כמובן בחקירות, שורה ארוכה של ניגודי עניינים; אורי אריאל – שורה של דוחות מבקר המדינה שמעידים שהוא העביר כספי ציבור לעמותות פרטיות של מקורבים, דאג למקורבים במקום לדאוג לציבור הישראלי, במקום לדאוג לחקלאות, שהיא התפקיד שלו; שר פנים – בחקירות; יו"ר קואליציה לשעבר – בחקירות. איך ייתכן שלא נותר חבר כנסת אחד בקואליציה הזאת שמוכן לשים לדבר הזה סוף? שמוכן להגיד: די, אני פה למען אזרחי ישראל, אני לא פה למען אף פוליטיקאי; אני לא פה כדי להמשיך את עבודתו של פוליטיקאי אחד, את הישארותו בשלטון, אלא כדי לשמור על אזרחי ישראל ולשמור על המדינה? זה מה שנדרש מכם היום, ולכן אנחנו מגישים את האי-אמון הזה בממשלה הזאת. ואני מצפה מכל חברי הכנסת הישרים, הנעדרים מהחדר הזה עכשיו, שיתייצבו כאן ונראה למי מהם יהיה האומץ להצביע בעד האי-אמון שלנו ונגד ראש ממשלה מושחת. תודה.
לא לאינטליגנציה שלך המתקפה הפופוליסטית הזאת – – –
אני חושבת שראוי שהוא יגיב – – –
אדוני היושב-ראש לא חושב שיש ערך בכך שהשר יענה על הדברים, לתוכן הדברים שנאמרו באי-אמון?
אתה מדבר על עצמך? היהירות.
אולי תתייחס לדברים שציטטת מפיו של גלעד ארדן – –
כן, היא הודיעה לאולמרט – – –
אחרי ששמענו את כל ההגדרות שלך – – –
אולי תענה על הדברים שאמרתי.
במקום כל האמירות הפופוליסטיות והשקריות האלה, אולי תקדיש דקה, דקה, ותענה על הדברים שאמרתי.
אתה יכול גם להוציא אותי, שאני לא אצטרך לשמוע את השקרים האלה. אבל הוא לא מנסה לענות.
– – – בדיון – בבקשה, תענה על הדברים, אחרת אתה סתם מבייש את מליאת הכנסת.
תודה, אדוני היושב-ראש. בזמן שאנחנו שומעים על מתנות שלכאורה קיבל ראש הממשלה במיליון שקלים, ועל אולי הצעת שוחד וחלוקת מתנות לבעלי הון בעוד מיליארד שקלים על ידי ראש הממשלה, בשקט בשקט, מאחורי גבם של אזרחי ישראל, בשעה שממשלה שלמה קבורה תחת פרשיות שחיתות מקיר לקיר, אותה ממשלה גם מנסה להעביר תקציב מדינה. ובזמן שאף אחד לא רואה, ואחרי שכאילו נתנו העלאה בקצבה לנכים, ואחרי שכאילו מדברים על תקציב חברתי, מעבירים פה תקציב שכולו קיצוצים והחלשה של החברה הישראלית. האם התקיים איזשהו דיון בתקציב הזה? האם תתקיים על התקציב הזה הצבעה אמיתית והוגנת כאן במליאה? התשובה היא שלא. בוועדת הכספים, אדוני היושב-ראש, ישבנו למספר מאוד מצומצם של ישיבות על התקציב. הישיבה על תקציב הבריאות, למשל – תקציב שממש משפיע על חיים ומוות של אזרחים – נמשכה אולי שעה וחצי. לא נמסר בה נתון תקציבי אחד. שאלתי איך יכול להיות שלא מנסים להגדיל לפחות את מספר המיטות בבתי החולים, שההוצאה הציבורית בישראל על מערכת הבריאות היא מהנמוכות שיש בעולם המערבי, שאזרחי ישראל מוציאים יותר ויותר על בריאות, שתוחלת החיים שלנו ממש תלויה בכמה כסף יש לנו, שבדרום ובצפון מתים יותר מבמרכז, אבל תשובות, תקציבים, מספרים – כלום. אתם יודעים מה אמר מנכ"ל משרד הבריאות בהקשר של ההישגים שלהם, של המשרד, בשנתיים האחרונות? הוא אמר מילה במילה את מה שנאמר בדיוק לפני שנתיים באותו דיון. פתחתי את הפרוטוקול של ועדת הכספים מלפני שנתיים – היה אפשר פשוט להקריא אותו לחברי הכנסת. אין שום דיון. אזרחי ישראל לא יודעים מה הולך לקרות להם בתקציב הזה. ואני אגיד לכם משהו מעבר לזה: לממשלת ישראל, השקועה בפרשות שחיתות, אין שום לגיטימיות להעביר את התקציב הבא. הממשלה הזאת לא יכולה, היא לא מורשית לדבר עכשיו על תקציב של 2019 – שנה שככל הנראה הממשלה תאבד עד אז את מקומה בשלטון, כי אסור לה להמשיך להתקיים. כשראש הממשלה נקרא לחקירות, כששרים בממשלה נמצאים או בחקירות, או כבר תחת האשמות כאלה ואחרות, או תחת דוחות של מבקר המדינה שאומר שהם העבירו כספים לחברות שלהם והדבר הזה עדיין לא נבדק במשטרה; כשאנחנו רואים איך יום אחרי יום נחשפים עוד פרטים כואבים, איומים, על איך מתנהלת המדינה ואיך גורלם של אזרחי ישראל, של כולנו – –
אני מייד אסיים, ברשותך. – – איך גורלם של כל אזרחי ישראל כפוף היום לאינטרסים אישיים של הממשלה הזאת, שרוצה להישאר בכיסאות שלה, אין לממשלה הזאת לגיטימציה להעביר את תקציב המדינה הבא, ואנחנו נתנגד לדבר הזה בכל הכוח. אסור לכם להעביר תקציב. אסור לכם אפילו להביא אותו לכאן להצבעה. תקראו לבחירות, ואחרי הבחירות נראה מי יעביר את התקציב הבא. אתם לא יכולים לעשות את זה. תודה.
תודה רבה. אתה יודע, כבוד היושב-ראש, היו זמנים שבהם תנועת הליכוד פעלה לפי הערכים והמורשת של מנחם בגין; ימים שבהם היה בליכוד כבוד גדול, עצום, לדמוקרטיה, לשלטון החוק, לממלכתיות, לבתי המשפט בישראל. אבל היום, אם לסכם לפי התגובות שאנחנו שומעים מאנשי הליכוד בתקשורת, אפשר לסכם את זה במשפט אחד: לא היה כלום כי לא יהיה כלום, ובכלל מותר לקבל מתנות, אבל לא שהיו מתנות, ומה פתאום שוחד, בחיים לא היה שוחד, אבל אם היה שוחד אז זה לא כזה נורא. ובקיצור: תסתכלו הצידה, יש פשפשים. בכך אפשר לסכם את המסר שיוצא ממפלגת השלטון כלפי השפל הערכי, המוסרי, השחיתות העצומה שמתגלה יום אחרי יום במערכת הפוליטית. אני רואה שהשרים שלנו משתעשעים. כנראה זה מצחיק אותם באיזושהי צורה.
גם השרים יכולים לכבד את הדיונים במליאה, אם הם כבר כאן בנוכחות כזאת – שלושה שרים שלמים.
אני לא ראיתי אף אחד מנציגי הליכוד – התנועה שפעם דיברה בשם החלשים – אף אחד מנציגי הליכוד לא הגיע לדיונים. חבריי השרים, בבקשה. לא ייתכן, לא ייתכן שאני מדברת כאן – –
– – ומי שמפריע לדיון במליאה זה שרי הממשלה. תודה באמת שבאתם, שאתם מכבדים אותנו בנוכחותכם כאן במליאה, אבל בבקשה קצת כבוד גם לדיונים שנערכים כאן, גם אם הם לא מעניינים אתכם.
אני מדברת על התנועה שאתם מגיעים ממנה.
אני לא ראיתי אף אחד מנציגי התנועה – – –
יושבים פה אנשים צעירים ביציע, ומה שהם רואים מהכנסת זה כנסת שלושת רבעי ריקה, השרים יושבים ומשתעשעים, והדיון לא מתקיים. אז בואו נראה איזה עוד דיונים לא התקיימו: לא ראיתי אף אחד מנציגי תנועת הליכוד, שבעבר דאגה לפערים חברתיים, משתתף באחת מהישיבות על דיוני התקציב בוועדת הכספים. דיברנו על תקציב הבריאות, קיווינו לראות תוספת של מיטות, תוספת של סיוע בפריפריה, כדי שאנשים בפריפריה, בנגב, ובגליל ובגולן יפסיקו למות יותר מאנשים במרכז הארץ בגלל מחסור בשירותי בריאות, ש-5,000 איש בשנה, 5,000 ישראלים, שמתים מזיהומים בבתי החולים לא ייאלצו להיפגע ככה בגלל שהממשלה שלהם לא מוכנה להשקיע כסף במערכת הבריאות. על זה סגן השר ליצמן, אגב, לא מוכן להפיל ממשלה; על המחסור בתקציבים – המנכ"ל שלו במשרד אמר שזה נס רפואי שמערכת הבריאות בכלל מתקיימת עם כאלה תקציבים, וזה מאיש שעבד באגף תקציבים עד לפני שנייה, אבל השר ליצמן לא מוכן להתפטר על דבר כזה או לפרק ממשלה. וחברי הליכוד, התנועה המפוארת בעבר, במקום לבוא, להתגייס ולהילחם למען אזרחי ישראל, עוסקים היום רק בדבר אחד: לשמור על הכיסא שלהם בכנסת – כן, גם את, חברת הכנסת קורן, שאמרה אתמול ששוחד הוא לא כזה פשע חמור. זה מה שנשאר מתנועת הליכוד. זה מה שקורה לכם. איך ייתכן? איך ייתכן שהתנועה הזאת, שבעבר הייתה שותפה לבניית המדינה ביחד עם התנועה שאני חלק ממנה, איך ייתכן שהיום כל מה שנשאר מכם זה רק תאוות השלטון, בלי שום ניסיון להיטיב עם אזרחי ישראל? אפס ניסיון לשמור על האזרחים ועל העתיד שלנו. כל מה שאתם עושים בשנה האחרונה זה להשחית את מוסדות השלטון, לפגוע במשטרה, לפגוע במערכת המשפט, לכבול את ידיה של התקשורת החופשית, לפגוע באזרחים טובים, שיוצאים ומנסים להניע פה שינוי לטובה.
מכל התנועה המפוארת הזאת נשארנו עם חבורה של פוליטיקאים שמנסים לשמור על הכיסא שלהם גם במחיר החרבת המדינה. תודה.
תקציב איום ונורא. מה הממשלה הזאת עושה?
תודה רבה. אדוני היושב-ראש וחברי כנסת נכבדים – נכבדים, אבל לפחות בצד הזה של המפה הפוליטית מבוהלים ומפוחדים – אי-אפשר להבין את מה שהלך פה במליאה רק לפני כמה שעות. עומד ראש הממשלה, והלוואי שהיה טורח גם לשבת פה ולהקשיב מפעם לפעם לדברים שנאמרים כאן בדיונים, ואולי גם לענות. ראש הממשלה מפחד מאוד להגיע לכנסת ולהשיב על שאלות. ראש הממשלה מפחד מאוד מאוד לענות על שאלות בתקשורת, להתראיין ולהיאלץ לעמוד אל מול העובדות על מה שקורה כאן במדינה. הקשבתי באמת בקשב רב לדברים המופרכים שנאמרו כאן. ראש הממשלה, על בעיית העוני – באמת, יושב פה חבר הכנסת אלי אלאלוף, שניהל את הוועדה למלחמה בעוני; בעיית העוני בישראל נגמרה, הכלכלה מצוינת, נכון? איך אפשר לשבת בממשלה כל כך מושחתת, מושחתת מהיסוד, ממשלה שחלק מחבריה נמצאים בחקירות כבר שנים – זה חוץ מחקירות ראש הממשלה – –
– – ממשלה שהעומד בראשה נמצא בחקירות; ממשלה שהעומד בראשה עמד כאן על הדוכן והתוודה ואמר שהוא קיבל מתנות – –
– – ואמר שהוא ניסה להשפיע על שוק התקשורת.
חברת הכנסת נאוה בוקר, אתם יודעים מה קרה היום בוועדת הכספים?
הסתבר שבהסכמים הפוליטיים, שבהם חברת הכנסת בוקר ביקשה 10 מיליון שקלים מכספם של אזרחי ישראל לפני שנתיים כדי להעביר למקורב שלה בליכוד – –
– – הייעוץ המשפטי של הממשלה החליט שההעברה – – –
זה נאמר בוועדת כספים. ולכן, 10 מיליון שקלים שהיו יכולים ללכת לשירותי הבריאות, שהיו יכולים ללכת לניצולי שואה – 10 מיליון שקלים פשוט הלכו לעזאזל.
הם חזרו מקופת האוצר, ושום שימוש לא נעשה בהם, בגלל שחברת הכנסת בוקר רצתה להעביר אותם ככספים פוליטיים לאחד החברים שלה, אבל מה לעשות, הייעוץ המשפטי החליט שזה לא חוקי ואסור לעשות את זה.
צר לי שאני נותנת אותך כדוגמה, את תוכלי בטח להגיב. צר לי שאני נותנת אותך כדוגמה.
הייתי מאוד רוצה לקבל תשובות על הכספים הפוליטיים, שיש פה עוד לפחות 15 חברי כנסת בקואליציה שהם קיבלו אותם. גם שם עשרות מיליוני שקלים פשוט ירדו לטמיון. אגב, במשרד החקלאות רצו להעביר כספים פוליטיים – כמה מיליוני שקלים, זו המצאה של המשרד – ותפרו תקנה מיוחדת כדי להעביר לשם כסף, של עמותה מיוחדת שמקורבת לשר, וגם זה – שנייה לפני העברת הכספים הבינו שהעברה הזאת לא ראויה, וביטלו אותה.
וככה עוד 4 מיליון שקלים הלכו לעזאזל, במקום שילכו לעזור לאזרחי ישראל.
אתם יכולים לצעוק כמה שאתם רוצים. אתם יכולים לצעוק, אתם יכולים לקלל, ואתם יכולים לנסות להסתיר את האמת. אתם יכולים להמשיך לשקר.
אבל אזרחי ישראל רואים שאתם מרמים אותם.
אזרחי ישראל רואים שבמקום לדאוג היום להעביר תקציב מדינה טוב, שבאמת דואג לאזרחים, כל מה שאתם עושים זה להתעסק בעצמכם.
סליחה, הוא מפריע לי, ואני לא מצליחה לסיים את המשפט, אני רק במשפט האחרון.
כל מה שהממשלה הזאת עסוקה בו, כל היום, זה בלהישאר בשלטון. משפט אחד לא שמעתי על איך אתם הולכים לשקם את שירותי הבריאות, שסגן השר ומנכ"ל משרד הבריאות אמר בעצמו שזה נס רפואי שהם בכלל קיימים, עם כל כך מעט תקציבים. מילה אחת לא אמרתם לאזרחי ישראל.
הדבר היחידי שמתעסקים בו זה בלשמור על עצמכם על הכיסא. תתביישו, פחדנים. מילה אחרונה – אני בטוחה שאתה תסכים איתי, היושב-ראש: אם הקואליציה באמת רוצה בחירות, ואם בליכוד באמת רוצים בחירות, בבקשה, אנא מכם, תביאו את הצעת החוק לפיזור הכנסת עכשיו. אני מתחייבת בפניכם שאנחנו נצביע בעד לפזר את הכנסת הזאת מיידית. תודה.
אם מוכן סגן יושב-ראש הכנסת לאפשר לי לדבר ללא סעיף 98 שהקואליציה הפעילה, כמה שאני יכולה, נגד תקציב המדינה, אז אני מוכנה לקבל את בקשתך ולדבר באופן חופשי, ככל שיהיה לי מה לומר על התקציב הזה. אתה מסכים?
הרבה יותר. יש לי הרבה מה להגיד על זה. יש לי הרבה מה להגיד על תקציב המדינה שעובר פה הלילה, מאחר שהתקציב הזה לא משרת את אזרחי ישראל, ולצערנו, אזרחי ישראל, בנקודה זו של הזמן, אחרי המשברים המדומים של הממשלה הזאת, גם לא יודעים אפילו ספרה אחת מתוך תקציב המדינה, שהולך להשפיע על החיים של כולנו עד 2020. אף מילה לא נאמרה על מה שבאמת קורה בתוך התקציב הזה. תחת אין-ספור משברים, ודיוני בחירות, והתעסקות אין-סופית במה מנסה לחשוב ראש הממשלה, ואיך הוא מתכנן לחמוק מהחקירות נגדו ולהמשיך לשלוט על מנת להמשיך לפרק את מוסדות הדמוקרטיה, עד שהוא יבטיח את שלטונו, מי יודע, לנצח נצחים, עובר פה עכשיו תקציב שפוגע בשירותי הבריאות של אזרחי ישראל, שפוגע בפריפריה, שפוגע באנשים החלשים ביותר בחברה הישראלית, וכל זה בדממה, מול כנסת כמעט ריקה לחלוטין, כמעט ללא נציגים של הקואליציה, וכמובן שללא השרים. ספק גדול אם שרי הממשלה יודעים ברגעים אלה מה באמת קורה בתקציב שלהם.
נכון. ואני אוסיף על כך ואומר – אתה יודע מה היה בדיוני ועדת הכספים על התקציב? דיוני ועדת הכספים – עמד פה קודם אדם שאני מאוד מכבדת, יושב-ראש ועדת הכספים גפני, ואמר שהיו דיונים סוערים. חברים, לא התקיימו דיוני תקציב. הגיע מספר מאוד מאוד מצומצם של שרי ממשלה, אולי חמישה, להציג כביכול את תקציב משרדם. מה ראינו? סגן שר הבריאות הגיע, הראה סרטון מאוד מאוד נחמד של משרד הבריאות, וכל שאלה תקציבית שנשאלה כמעט שלא קיבלה תשובה. אני אפרט עוד מעט על מה כן קיבלנו תשובות; התשובות האלה מאוד בעייתיות. שר החינוך נכנס, הציג מצגת, הישגים – בלה, בלה, בלה. מילה אחת על התקציב לא נאמרה בדיון הזה; תשובה אחת על השאלות ששאלתי על מה קורה באמת בתקציב המדינה, על איך מצמצמים את מספר התלמידים בכיתה, על איך מצמצמים פערים ומוסיפים תקציב לאוכלוסיות החלשות ביותר בישראל. תשובה אחת לא הייתה שם. לא היו דיונים תקציביים. והדיון שבו עבר התקציב אתמול, לאורך כל היום, היה דיון שבו לא אושרה אפילו שאלה אחת, מענה על שאלה אחת ששאלנו, חברי הכנסת, בוועדה. אפילו לא תשובה על שאלה אחת. משרד האוצר נכנס, הקריא את כל מספרי התקציב כאילו מדובר באיזו פעילות טכנית שהוא צריך לעשות, ממש עניין טכני לגמרי. כמעט 500 מיליארד שקלים – עניין טכני. ולא עונים על שאלה אחת מהשאלות שנשאלו. אמר בית המשפט העליון בתגובה על עתירה שהגשתי נגד השיטה המושחתת של ההעברות התקציביות – ענה בית המשפט העליון, ממש לפני כמה חודשים, בפסיקה מאוד מאוד חשובה, שאומרת: אסור שחברי הכנסת בוועדת הכספים ימשיכו לשמש חותמת גומי על ההחלטות החשובות ביותר בתקציב מדינה. הצלחנו, כבר בשנים האחרונות, בעקבות מאבק קשה, להביא לשינויים במה שקורה בתקציב. הפכנו את תקציב המדינה לשקוף, הפכנו את ההעברות התקציביות לשקופות סוף-סוף, יצרנו נהלים חדשים בעקבות הבג"ץ הזה בוועדת הכספים, שמחייבים את הוועדה לדון בהעברות התקציביות, לראשונה בהיסטוריה. ואז מגיעה הממשלה, ותחת הכסות של אותם משברים קואליציוניים מעבירה תקציב מתחת לאף של אזרחי ישראל, מאחורי גבם – תקציב שפוגע בהם; ממומן מכספם, כסף שהם עבדו כל כך קשה בשבילו, ופשוט פוגע בהם. אמר ראש הממשלה: אתם מפחדים מבחירות. אז לא, נתניהו, אני לא מפחדת מבחירות. בבקשה, בוא נעשה בחירות עכשיו, כמה שיותר מהר, ממש ממש כמה שיותר מהר. כי כל יום שאתה נשאר בשלטון הוא יום מסוכן לאזרחי ישראל ולעתיד שלנו כאן. כל יום שאתה נשאר בשלטון הוא יום שאומר שהחלטות שאתה מקבל – והן לא חשופות לציבור ברובן – הן החלטות שמתקבלות אך ורק לטובת האינטרס האישי שלך, נתניהו, והרבה פעמים, כפי שאנחנו מגלים פעם אחר פעם, נגד האינטרס של אזרחי ישראל. ראש ממשלה ששקוע בחקירות; ראש ממשלה שעמד כאן מעל הדוכן הזה והודה שהוא קיבל מתנות, והודה שהוא ניסה להשפיע על שוק התקשורת באופן לא דמוקרטי למטרותיו האישיות; ראש ממשלה שעיקר עיסוקו זה לשסות את הציבור הישראלי זה בזה, לגרום לנו לשנוא אחד את השני במקום לבנות פה חברה ישראלית משותפת ושוויונית; ראש ממשלה שעסוק כל הזמן בלהשחית את המוסדות שאמונים על אכיפת החוק, בלהשחית את שומרי הסף, בלהחליף שומרי סף הגונים וישרים בכאלה שדואגים – או שהוא רוצה לפחות שהם ידאגו להמשך שלטונו – וגם כשהוא ממנה שומרי סף שבסופו של דבר עושים את עבודתם, אז הוא משתלח בהם ונכנס בהם ויוצא נגדם ומדבר על ניסיונות של הפיכה שלטונית. המשטרה? מפכ"ל המשטרה, שאותו אתה מינית, נתניהו, מנסה לעשות הפיכה נגדך? על מה אתה מדבר? ב-2018, במדינת ישראל, המשטרה מנסה לעשות הפיכה נגד הממשלה? איפה נראה דבר כזה? מה זה השטויות האלה? ומה אתה חושב שחושבים עכשיו ילדים ששומעים אותך בבתי ספר, נערים ונערות שעוד שנייה הולכים ומתגייסים לשירות הצבאי שלהם, שככה הם שומעים את ראש הממשלה שלהם יוצא נגד כל המוסדות החשובים ביותר למדינה – נגד המשטרה, ואנשיו בממשלה גם יוצאים נגד הצבא, נגד בתי המשפט והשופטים, נגד התקשורת?איזה מוסד ציבורי דמוקרטיף איזו רשות נשארה נקייה מהמתקפות האיומות של ראש הממשלה, של מי שעומד בראש הממשלה ואמור להנהיג אותה? מי? ועל זה, ועל זה בעיקר, יותר מכל חקירה – על זה אתה מוכרח ללכת הביתה. ועל זה בעיקר כל אדם שפוי וישר, כל איש מוסרי בקואליציה – כל אחד חייב לשים את הקו האדום. זה לא קשור בכתב אישום. זה על מה שקורה עכשיו, זה על הדברים שמוכן ראש הממשלה לסכן בשביל להמשיך לשלוט. אדם שמוכן לסכן את התקשורת החופשית; אדם שמוכן לסכן את אמון הציבור במשטרה ובצבא; אדם שמוכן לסכן את החוזה העדין כל כך בין אזרחים לבין המדינה – אותו חוזה שגורם לנו לצאת ולשרת את המדינה ולעבוד ולהתגייס ולהילחם ולהיות מוכנים להקריב כל כך הרבה למען ביטחון המדינה. אדם שמסוגל לסכן את החוזה הכל-כך חשוב הזה הוא אדם שלא ראוי לשלטון במדינת ישראל; אדם שמוכן לנקוט את האמצעים הכי בלתי מוסריים – הכפשות, גזענות נגד אחוזים הולכים וגדלים בחברה הישראלית, הסתה – רק כדי להישאר בשלטון הוא אדם שלא ראוי להנהיג את מדינת ישראל והוא חייב ללכת הביתה. זה עוד לפני שאנחנו שומעים על המעורבות שלו בפרשות השחיתות האחרות, שמהתרבות עדי המדינה, מקורביו הגדולים ביותר, אנחנו יכולים לנחש כנראה בביטחון שהמעורבות שלו שם היא גדולה מכפי שתיארנו לעצמנו. ועוד לפני זה, הוא צריך ללכת הביתה על מה שהוא עושה לחברה הישראלית, כי את הנזקים האלה ייקח הרבה זמן לתקן. אנחנו נתקן אותם, כי אנחנו ננצח בבחירות. כי אנחנו נגייס את הציבור הישראלי להאמין שאפשר. תהיה לנו עבודה מאוד מאוד קשה אחר כך לתקן את הנזקים האיומים שהממשלה הזאת עשתה כאן. אז לא, ראש הממשלה, אני לא מפחדת מבחירות, כי אני מסתובבת בישראל. בניגוד לראש הממשלה אני מסתובבת הרבה מאוד ברחבי המדינה – בנגב ובגליל ובגולן, במקומות החלשים ביותר שנמצאים בחברה הישראלית, בשכונות של דיור ציבורי, באזורים שבהם אף אחד לא משתכר מעל לשכר מינימום. ואני רואה מה קורה בבתי החולים, שהתורים בהם רק הולכים ומתארכים. אני רואה מה קורה למשפחות הדיור הציבורי שכבר חצו את קו ה-170,000 ועדיין ללא זכאות לקורת גג. אני רואה מה קורה לאנשים שחיים בגליל ומנסים ללכת לקבל שירות רפואי, ומה קורה לאנשים שמנסים לקבל שירותים רפואיים בנגב. ואני רואה מה קורה למשפחות שלמות שיש בהן אנשים עם מוגבלות והם נאלצים לסמוך על שירותי הרווחה של מדינת ישראל, שירותים שכל-כולם מופרטים לחלוטין, מתוקצבים בפירורים ומייצרים מצב שלאנשים הכי מוחלשים בחברה הישראלית אין שום הגנה והמדינה פשוט שולחת אותם הרחק הרחק, לסמוך אך ורק על מה שאפשר ממשפחתם, אם יש, על הכסף המועט שאפשר אולי לגייס לטובתם, על כלום. אני שואלת את עצמי מתי ראש הממשלה טרח להיכנס להוסטל לאנשים עם אוטיזם או עם מוגבלות שכלית התפתחותית, או להוסטל סיעודי, לראות מה מתרחש שם – לראות את המצב שבו המדריכים, האנשים הכי קרובים, שנמצאים בטיפול היומיומי, אחראים לכל תחומי החיים של הדיירים שם, לראות כמה הם מרוויחים לשעה. אני לא בטוחה שראש הממשלה יודע. התשובה היא בקושי 27 שקלים, על העבודה הכי קשה שאפשר להעלות על הדעת, פיזית ונפשית. ולכן רובם עוזבים אחרי פחות משנה, ואז אותם אזרחים שזקוקים יותר מכול לביטחון אצל המטפל שלהם, דווקא הם מופקרים לחלוטין, ונגרם להם נזק עוד יותר גדול בגלל הסיטואציה הזאת. אני שואלת את עצמי אם ראש הממשלה אי פעם טרח ללכת לברר איך נראים המוסדות האלה מבפנים. מכלאות, ראש הממשלה; מקומות שבגלל החוסר בתקנים, בגלל החוסר בצוות טיפולי, נאלצים לכלוא את הדיירים, אנשים עם מוגבלות, בחדר סגור בלי חופש תנועה – לא ללכת למטבח לרגע, לא ללכת לשירותים, לא ללכת לחדר שלהם לקבל קצת פרטיות, כלום. כמו אסירים. במקום שהאנשים שהכי זקוקים לנו, שהכי זקוקים לחברה הישראלית – במקום שיקבלו את מלוא הטיפול ואת הכבוד שבחיים, הם מופקרים לחלוטין. האם ראש הממשלה טרח בעשור שלם של שלטונו ללכת לבדוק מה קורה שם? להתעניין? האם הוא הלך לראות איך נראים התורים בבתי החולים? מספר האנשים שתקועים במסדרון בלי לקבל טיפול – בגלל מחסור באחיות, במיטות טיפול, ברופאים, במכשור רפואי, בסייעים? מחסור עצום. אנחנו במקום השני מלמטה אחרי מקסיקו בין כל מדינות ה-OECD. האם טרח ראש הממשלה לבדוק את הדבר הזה פעם אחת? לא איך שהוא, כראש ממשלה, נכנס לבית חולים לחדר מאובטח, סגור, פרטי, מקבל את הטיפול שמגיע; לא – איך שאדם רגיל, נורמלי, נכנס לקבל שירותים רפואיים במדינת ישראל של 2018, מדינה שיש לה את כל היכולות לספק שירותים רפואיים מדהימים, אבל הממשלה שלה לא רוצה להשקיע את הכסף, כי לא אכפת לה ממה שקורה לציבור הישראלי. טרחת, ראש הממשלה, פעם אחת לבדוק? אני די בטוחה שלא. אני חושבת שאפילו אתה, אני לא יודעת מה, כמה מהדבר הזה שנקרא לב עוד נשאר בך, אבל אני בטוחה שאפילו אתה היית נקרע מבפנים אם היית טורח באמת להסתכל. בסופו של דבר יש בי איזושהי אמונה שכל בן אדם שמגיע לשירות ציבורי מגיע מלכתחילה עם איזושהי שאיפה אמיתית גם לתקן. אבל נראה שהממשלה הנוכחית, בעקבות העומד בראשה – כל הרעיון הפשוט הזה של שירות ציבורי, של שליחות, של דאגה לציבור, מזמן מזמן לא נמצא שם. כי ממשלה שבאמת הייתה דואגת לציבור, ממשלה שהייתה מכירה את הציבור הישראלי, לא הייתה מפקירה אותו כך. אולי באמת צריך לדבר על מה שקורה בתקציב כדי להבין את זה. אז אמרו לנו שהם מעבירים את תקציב 2019 בפתחה של 2018 בגלל שרוצים שתהיה יציבות. אז בואו אני אספר לכם את מה שהרבה מהפוליטיקאים כאן לא רוצים לספר לציבור הישראלי. היציבות בתקציב הזה הולכת להיות רק יציבות של הפקרה; יציבות של הפקרת הציבור הישראלי – זה הדבר היציב היחידי שאפשר למצוא בתקציב המדינה ל-2019. למשל, דיור ציבורי. כמה דירות הולכת המדינה לרכוש בתקציב 2019 למען זכאי הדיור הציבורי? אנחנו יודעים הרי שמדובר בשורש של בעיית הדיור – שיש יותר ויותר זכאים לדיור ציבורי שלא מקבלים דיור ציבורי והממשלה מסבסדת אותם בסכומים קטנים כדי ללכת לשכירות בשוק הפרטי והלא-מוגן, והם נאלצים לעבור מדירה לדירה. הממשלה מסבסדת היום שליש משוק השכירות, במאות בודדות של שקלים, מעלה את מחירי השכירות בישראל, דוחפת את מי שיכולים לרכוש דירה תוך כניסה לחובות רבים, וכך גם מעלה את מחירי הדיור. כל זה כי היא שכחה את הבסיס של דיור ציבורי. אז כמה דירות נוספות נרכשו – או כמה כסף שמו כדי לרכוש דירות נוספות ב-2019? התשובה היא אפס. אפס שקלים. כלום. ועם הדבר הזה אנחנו תקועים עד 2020, אם הממשלה באמת תצביע על התקציב האיום ונורא הזה. תקציבי פיתוח לרשויות חלשות בדרום הארץ – אתם יודעים מה קרה בהם? יש שם קיצוץ של יותר מ-50%, כי הרשויות החלשות בדרום הארץ פשוט לא מעניינות את הממשלה, אז מקצצים. איפה היו כל הדוברים הנכבדים שעמדו כאן לפניי ודיברו על כמה התקציב נפלא? לא שמתם לב לסעיף הזה? חמק מעיניכם, או שלא טרחתם לקרוא את התקציב? סעיפים שדווקא – טלי, את דווקא כן מהדרום, ונציגה בכירה של הדרום – – –
חבל שלא הסתכלת על תקציבי הפיתוח של הרשויות החלשות בדרום, כי הוא קוצץ ב-50%. מה כן גדל? סעיף תרבות יהודית במשרד החינוך. הלוואי שהוא באמת היה מושקע בתרבות יהודית. למעשה הסעיף הזה מושקע בעיקר בלסדר כל מיני אירועים וכנסים לנפתלי בנט ולאיילת שקד ולחברי הבית היהודי בכל רחבי הארץ, במימון גדול מאוד של הממשלה. הסעיף הזה גדל מ-42 מיליון שקלים ל-192 מיליון שקלים. התחקירים שפורסמו בטלוויזיה ממש לא מזמן הראו ממש שורה של אירועים שערך שר החינוך לטובת הציבור של הבית היהודי, בהשתתפותו – אירועים למקורביםף אירועים לעסקני מפלגה, וכל זה מכסף שהיה אמור ללכת למערכת החינוך שלנו. הוא הפך להיות כסף לשימוש פוליטי בלבד. אז במקום להקטין את התקציב הזה הממשלה באה ומגדילה את התקציב הזה יותר מפי-חמישה. אין דרך לתאר את סדרי העדיפויות המעוותים שנוצרים שם. ועוד כמה סעיפים מעניינים: תקציב הבריאות. אתם יודעים, קרה משהו מאוד מעניין בוועדת הכספים. כשהקשבתי בקשב רב לדברי מנכ"ל משרד הבריאות בוועדה, שאלתי אותו, למשל: מה עשיתם כדי לטפל בזיהומים בבתי החולים? 5,000 ישראלים מתים בכל שנה בגלל זיהומים שהם חוטפים בבתי החולים. כולנו יודעים מה הסיבה לכך: המחסור בתקנים; המחסור בחדרי אשפוז; המחסור במיטות; העובדה שאותם רופאים ואחיות צריכים לפרפר בין אין-ספור חולים ולא יכולים לפעמים לשמור על כל כללי הניקיון הנדרשים, כשהם שואלים את עצמם אם ללכת להציל חיי אדם או ללכת לשטוף ידיים בין לבין, או אולי אפילו לנוח איזה דקה. וככה יותר ויותר אנשים, ישראלים – אלפים – יותר מכל סיבה אחרת, מתים מזיהומים. אז שאלתי את המנכ"ל ואת סגן שר הבריאות מה קורה; מה הם עשו כדי לטפל בזיהומים בבתי החולים. אמר לי סגן השר: עשינו, וענה מנכ"ל משרד הבריאות: בטח, הפחתנו את הזיהומים בפגיות ב-50%. המשפט הזה נשמע לי נורא מוכר, אז תוך כדי הוועדה הלכתי וחיפשתי את הפרוטוקול של אותו דיון בוועדה מלפני שנתיים. תארו לכם מה מצאתי – אותו משפט: הפחתנו את הזיהומים בפגיות ב-50%. עכשיו רק נותר לציבור לנסות ולפצח אם ה-50% החדשים הם 50% מתוך ה-50% או שמדובר פשוט בשחזור של הישגים קטנים מאוד, ישנים, במקום ניסיון להקציב כסף חדש כדי באמת להילחם בתופעה האיומה, במחלה האיומה, של זיהומים בבתי חולים שהורגים 5,000 ישראלים בשנה. כשהמשכתי להסתכל בפרוטוקול הזה גיליתי עוד ועוד סעיפים דומים, בדיוק אותו דבר. אבל מה באמת קורה בבתי החולים? ובכן, במיטות, המצב בישראל הוא שיש לנו 1.8 לעומת 3.5 ל-1,000 נפש ב-OECD. באחיות אנחנו במקום אחרון לפני מקסיקו מבין מדינות ה-OECD – 4.8 לעומת 9.1, שזה הממוצע ב-OECD. מנכ"ל משרד הבריאות – אדם שהוא בוגר אגף תקציבים, הם לא ידועים ברצונם להגדיל תקציבי ממשלה – אבל הוא, אחרי מעט מאוד זמן במשרד, כבר אמר שזה נס רפואי שמערכת הבריאות בכלל יכולה להמשיך להתקיים עם התקציבים העלובים שהיא מקבלת מהמדינה. האם נוספו תקציבים? לא. ההבטחה הגדולה של קיצור תורים – ממש ממש לא. שחס וחלילה לא תצטרכו, אבל מי מכם שילך לראות יראה שהתורים בבתי החולי רק הולכים ומתארכים. וזה המצב: מערכת הבריאות שלנו מופקרת. מערכת הרווחה מופקרת עד היסוד. לאף אחד אין עניין בה כנראה בממשלה הזאת. השירותים החברתיים בשפל שלא היה כדוגמתו, אבל ראש הממשלה ממשיך לדבר איתנו על זה שהכלכלה משגשגת, על זה שהעובדים – שאחוזי האבטלה –נמוכים מאין כמוהם, נכון? ובכן דוח ה-OECD האחרון שיצא רק לפני כמה ימים הראה שבישראל יש את מספר העובדים העניים הגדול ביותר מבין מדינות המערב. אנשים פה יוצאם לעבוד, אבל העבודות האלה לא מתגמלות. הם עובדים במשרות חלקיות, ונספרים בתוך ההשווצה הגדולה בנתוני האבטלה הנמוכים. כמה שהם קורעים את עצמם – עובדים הכי הרבה שעות מבכל מדינות המערב כמעט; עובדים בהכי הרבה עבודות זמניות ועם הכי הרבה עובדי קבלן; עובדים לא קבועים בתוך המערכת ובלי תנאים סוציאליים, במדינת ישראל שהוקמה בזכות ערכי העבודה הרציניים. רק בזכותם הפכנו להיות מדינה שמשעבדת, מדינה של עבדים, שכמה שהם עובדים הם עדיין לא מצליחים להכניס אוכל הביתה. היום הדברים שהם צריכים להכניס הביתה רק הולכים וגדלים לנוכח העובדה שהשירותים החברתיים הופכים להיות כל כך יקרים. הדור שלי, הדור שנולד בשנות ה-80 ואחריהן – הסיכוי שלו לרכוש דירה בישראל פחת באופן שהדור של ההורים שלנו בכלל לא יכול להבין. אין סיכוי לאדם בגילי בישראל, אם אין לו חסכונות מההורים – אין לו סיכוי לרכוש דירה בישראל. אין שום סיכוי. כמובן שהפרויקטים של מחיר למשתכן, שאנחנו שומעים עליהם באין-ספור קמפיינים מצד שר האוצר, גם הם לא מצליחים, מסיבות רבות – בין היתר משום שרוב הפרויקטים האלה, או כמעט כולם, לא נמצאים באזורים שיש בהם מספיק היצע עבודה; אין בהם מספיק תחבורה ציבורית לאזורים שבהם כן יש עבודה. מחייבים את האנשים שגרים בהם גם לקחת שתי מכוניות איתם ולשלם את כל העלויות של רכב פרטי, אחרת איך הם יגיעו לעבודה? המחירים שלהם גם כבר לא כל כך אטרקטיביים, בין היתר בגלל הגודל של הדירות, המיקום שלהן. בנוסף לכול הם צריכים לזכות בהן בהגרלה, בלי שיש להם שום ידע או יכולת לתכנן את עתידם הכלכלי, בלי שהם יודעים מתי הם ייכנסו לדירה הזאת, וכמובן שעד אז הם יצטרכו להמשיך לגור בשכירות, וגם זה מן הסתם לא בתנאים הכי טובים. החוק שהבאתי לכאן, חוק השכירות ההוגנת – הממשלה עשתה כל שביכולתה כדי לקצץ ממנו עוד ועוד חלקים, אבל דווקא את חוק השכירות ההוגנת שבסוף כן הצלחנו להעביר, אותו מציין אותו דוח של ה-OECD כאחד החוקים היחידים שעברו כאן, שהוא חוק אפקטיבי כדי להתמודד עם הבעיה ועם אסון מחירי הדיור. אבל לזה הממשלה התנגדה בלי סוף, בגלל שזה פתרון אסטרטגי, בגלל שזה תירוץ שמיטיב עם החלשים יותר, ולא עם החזקים ביותר, שהם היחידים שהממשלה הזאת דואגת להם. כל מי שסקרן יכול לדעת שבמדינת ישראל של היום יש מספיק כסף. יש בתקציב הזה שעובר היום מספיק כסף כדי לדאוג באמת לכל האתגרים שציינתי כאן. יש מספיק כסף כדי לשפר בצורה אדירה את מערכת ההשכלה בישראל ולדאוג שלכל ילד ישראלי – אם הוא יהודי או ערבי, חילוני, חרדי, דתי – יקבל את הזכות להגיע להשכלה גבוהה, ילמד במערכת חינוך מצוינת בכיתות בגודל נורמלי, ושההורים שלו לא יצטרכו – בעיקר בגילאים הצעירים ביותר – להוציא אלפי שקלים כל חודש על חינוך. יש תקציב לזה. הסיבה היחידה שזה לא קורה היום היא שהממשלה לא רוצה. איפה הם שמים את כל התקציב הזה? אוה. בקופות הסודיות שמטרתן ללכת אחר כך לפוליטיקאים. אתמול בוועדה שאלתי, בין היתר, על סעיף מיוחד, סעיף מס' 13. מישהו פה טרח להסתכל על סעיף מס' 13? גברתי מכירה את סעיף מס' 13 בתקציב?
הוא נקרא "הוצאות שונות". את יודעת מה יש בו? אני לא יודעת, כי משרד האוצר לא מוכן לספר. את יודעת כמה כסף יש בו? יש בו 3.5 מיליארד שקלים. במהלך השנה הסכום הזה יגדל כמעט פי שניים בהעברות תקציביות, אבל פירוט על מה קורה בסכום הזה – 3.5 מיליארד שקלים. 3.5 מיליארד שקלים, רק שתבינו, זה כמעט כל הסכום שהנכים היו צריכים כדי להגדיל את הקצבאות לשכר מינימום;	לא הפשרה הקטנטנה שהם קיבלו, אלא שכר מינימום ממש. 3.5 מיליארד שקלים זה רוב הכסף הזה. הוא נמצא היום בסעיף העלום עם הקופה הדמיונית של הממשלה שנקראת הוצאות שונות. תשובה אחת על מה שקורה בסעיף הזה לא התקבלה.
תשובה אחת. אני רק אסיים להגיד ששאלתי את משרד האוצר. פשוט לא נעניתי. אף אחד לא רוצה לתת לי תשובה מה קורה בסעיף הזה. האם זה איזה סעיף ביטחוני חסוי? לא לא לא, זה לא חלק מהסעיפים הביטחוניים. מדובר ברזרבה סמויה של הממשלה, ואנחנו יודעים מה קורה עם הרזרבות הסמויות – הן מגיעות לכדי יותר מ-5% מהתקציב כולו, וזה בלי הסעיף הזה. ומה קורה שם במיליארדי שקלים? הכסף הזה הופך במהלך השנה לכסף פוליטי.
אני מודאגת לגבי הזמן – – –
זה לא נכון. בואי אני אספר לך.
גברתי, בואי אני אגיד לך. אני מבקשת רק שתיתני לי את הזמן שלי.
הסעיפים האלה הם לא סעיפים שמתגלגלים לא לקצבאות ולא לשום דבר אחר. יש במשרד הרווחה – לו היו רוצים להגדיל את קצבת הנכים, יש במשרד הרווחה רזרבה שאמורה להתאים להחלטות ממשלה מהסוג הזה – –
יש משרדי ממשלה עם רזרבות של מיליארדים רבים, בוודאי. – – שאמורה להתאים למטרות מהסוג הזה. לא אותו דבר קורה לא עם הרזרבות ולא עם הסעיפים האלה. קודם כול, ברזרבות שרי הממשלה בכלל לא יכולים להשתמש. הם צריכים את האישור של אגף תקציבים במשרד האוצר. לרוב לא מרשים להם להשתמש בזה, והכסף הזה הופך להיות לרוב כסף פוליטי. נתתי פה דוגמה אחת, למשל: עשרה מיליון שקלים – סכום קטן בסכומי תקציב, אבל זה היה משנה את חייהם של הרבה מאוד ישראלים – ביקשה חברת הכנסת נאוה בוקר בכסף פוליטי. ביקשה. למה? לא אמרה. אחר כך ביקשה למען רשות ניקוז כינרת. היה נשמע באמת מסקרן: מה לחברת הכנסת בוקר עם רשות ניקוז כינרת בעשרה מיליון שקלים? ואז הסתבר שמי שעומד בראש העניין הוא מקורב חשוב ביותר בליכוד שחברת הכנסת בוקר צריכה את המתפקדים שלו, כנראה, לפריימריז הקרובים. הסעיף הזה נכנס לתוך התקציב, נשמר לאותה מטרה עלומה של חברת הכנסת בוקר, אבל מה קרה בסופו של דבר? הוא לא קיבל את אישור היועץ המשפטי – מן הסתם, כי מי יכול לאשר דבר כזה, העברה למקורבים מכספי מדינה? לא קיבל את האישור, ולכן הוא פשוט חזר לקופה. כששאלתי את משרד האוצר: האם השתמשתם בכסף הזה כדי להעביר אותו למישהו שבאמת צריך אותו, לניצולי השואה שהיו יכולים באמת ליהנות – ליהנות, כן? לקבל את המינימום המגיע להם עם עשרה מיליון שקלים? אמר לי משרד האוצר: לא, לא, לא. זה נשאר ללא שימוש. ומה קרה עם 40 מיליון השקלים שביקש חבר הכנסת מיקי זוהר? שלחתי על זה היום פנייה דחופה למשרד האוצר כדי לקבל תשובות על זה – ועוד 40 מיליון שקלים של חבר הכנסת ביטן ועוד עשרות מיליונים של חבר הכנסת חזן ושל עוד חברי כנסת רבים בקואליציה שקיבלו את הכספים האלה, כספים שבסופו של דבר לא הגיעו לאזרחי ישראל? מי כן קיבל פה עכשיו כספים?
גם תקציב של – שאני מנסה להגיע אליו כרגע – – –
ואני לא יודעת למה את מפריעה לי. גם זה לא נכון.
בבקשה, אני אגיד לך. תראי, טלי, סגנית יושב-ראש הכנסת, אני באמת מכבדת אותך ומאוד מעריכה אותך.
אני לא חושבת שיש סיבה שאת תנסי להפריע לי או שתנסי להגיד לי דברים פה – – –
אני באמת מצטערת, אני חושבת שאני – כנראה יותר מרוב האנשים כאן – קראתי את התקציב, ואת יודעת את זה. ואם את לא יודעת את זה, את מוזמנת להסתכל בדוחות של מבקר המדינה, בהחלטה של היועץ המשפטי לממשלה, שחייבה אתכם לפרסם את הסכומים הקואליציוניים, שנעשתה בעקבות עבודה שלי בוועדה ודברים נוספים רבים.
את יכולה לכבד את זה ולהעריך את זה ולא להתערב עכשיו בדבריי.
אין בעיה, כי יש לי המון מה להגיד על תקציב 2019 בהקשר הזה.
אז בואי אני אגיד לך את העובדות. בואי אני אגיד לך את העובדות.
קראת אותו? בואי אני אגיד לך את העובדות, בבקשה.
השר אורי אריאל, השר אורי אריאל – אדם שמבקר המדינה אמר עליו השנה כבר פעמיים שהוא פעל בניגוד לכללי המינהל התקין; אדם שלקח כספים של הפריפריה. את יודעת שכספים שהיו מיועדים לגרעינים עירוניים בערד, העיר שלך – –
– – נעלמו על ידי השר אורי אריאל כדי לעבור לשורה של עמותות תורניות, שמי שמפעילים אותן זה אנשי מפלגת הבית היהודי במרכז הארץ, ברמת אביב ג', בשינקין, בסביון, ברמת השרון, כדי ללכת ולעשות שטיפת מוח בבתי ספר חילוניים, ועל הדרך לבנות את הכוח הפוליטי של אורי אריאל והבית היהודי מכספי ציבור? זה בא על חשבון מתנ"ס בערד, זה בא על חשבון גרעין עירוני שיכול היה לפעול – של צעירים – בערד ובירוחם ובנתיבות. זה מה שעשה אורי אריאל. זה לא רק אני אומרת. מבקר המדינה הוציא דוח שלם על הדבר הזה עכשיו. אז אורי אריאל, שעדיין מכהן כשר בממשלה – שהדבר האחרון שאכפת לו ממנו זה החקלאים בישראל, שאגב, מקבלים הכי מעט תמיכה בחקלאות מרוב מדינות המערב – אורי אריאל קיבל מכם 80 מיליון שקל נוספים לפרויקט הזה שלו בתוך החטיבה להתיישבות. דוח מבקר המדינה לא הפריע לשר האוצר להעניק לאורי אריאל, בכספים פוליטיים, עוד 80 מיליון שקל בשביל להמשיך עם השחיתות הזאת. זה המצב. שאני אדבר על עוד סכומים? אפילו תקציב משרד החוץ, שבראשו אמור לעמוד ראש הממשלה, קוצץ השנה באופן אכזרי והכי לא מקצועי שיש. ישב אצלי מנכ"ל משרד החוץ. כששאלתי אותו: לפי מה החלטתם לקצץ נציגויות? אמר לי: אנחנו החלטנו? האוצר קבע בשבילנו, בלי שום יחס לעמדה המקצועית של המשרד. ולאיפה הכסף הזה עובר? גם זה לכספים פוליטיים. אפשר לעצום עיניים. אפשר לעצום עיניים. אפשר להגיד – את יכולה להגיד עליי מה שאת רוצה. אתם יכולים לבוא ולנסות עם סלוגנים ועם פרסומות וקמפיינים עצומים לדבר ולנסות לדבר על הישגים, אבל לא. האמת נמצאת במספרים, וכל אזרח ישראלי היום, כל אזרח ישראלי יכול לפתוח את תקציב המדינה, ולבדוק, ולראות כמה נלקח ממנו ולהשוות למה שהיה שם קודם. והכספים הפוליטיים? אז היום סוף-סוף אנחנו יכולים לראות אותם.
ואת יודעת מה קורה כשאזרחי ישראל מסתכלים? הם מבינים שהממשלה הזאת לא עובדת בשבילם. אז אני באתי לכאן כדי לספר לאזרחים – למרות שהכנסת לא נמצאת כאן – –
אני מייד מסיימת. – – לספר לאזרחי ישראל מה באמת קורה בתקציב המדינה הזה. ולכן אני לא מפחדת מבחירות, כי אני יודעת שכל אזרח ישראלי שיראה את האמת של איך אתם לוקחים כספים של האזרחים – כספי המיסים שלנו – ומעבירים אותם לאינטרסים פוליטיים, כל אזרח ישראלי יעדיף בבחירות הבאות להגיד לממשלה הזאת להתראות.
יש גם הפגנת אנרגיה מרשימה מצד שר האנרגיה.
מיקי, אתה יודע מה עוד מעניין? אתמול היה לי דיון עם מנכ"לית משרד התחבורה, אחרי שקראתי דוח של חברת ייעוץ שמשרד התחבורה הזמין כדי להסתכל על אסטרטגיה לתחבורה ציבורית. מסתבר שהרכבת הקלה – כשהיא סוף-סוף תיבנה – נבנתה מאוחר מדי ומעט מדי ומעט מדי בשביל לעמוד בצרכים של האוכלוסייה שתהיה כשהיא תיגמר. ולכן היא לא הולכת להיות פתרון תחבורתי, על אף כל ההשקעה והניסיון – – –
פתרון תחבורתי היום זה לצמצם רכבים פרטיים, להשקיע בתחבורה הציבורית, בעיקר – –
– – אוטובוסים מהירים. אבל צריך כמויות שמתאימות להיקף האוכלוסייה.
לצמצם במדינה שבה יש בשנה 150,000 כלי רכב חדשים – – –
– – – נהנית ממיסוי כלי רכב.
כדי – – – את הממוצע ב-OECD, אנחנו צריכים – – –
– – בהתחשב במצב המליאה, אני חושבת שאפשר להביא את החוק להצבעה, ואנחנו נקבל החלטה ממלכתית אפילו.
לא, עכשיו את הצעת חוק התקציב.
על מה הגיעו להסכמות הקואליציה והאופוזיציה?
– – – להגיע להסכמות, הרי שבמצב הזה, עם קואליציה שמוצפת בשחיתות, אין שום סיבה – – –
באיזו עילה חוקית ועדת הכנסת מקבלת החלטות על סדרי דיון?
איפה מופיע בתקנון הכנסת שמותר לוועדת הכנסת להחליט על שעות דיון במקרה של הגשת הסתייגויות מרובות – – –
אני אשמח שתביאי אותם לפה, כי אני חושבת – –
– – שברגע זה אנחנו יכולים להעלות את החוק הזה להצבעה, ולכם אין שום אפשרות לעשות הפסקה במהלך הדיון, כי אין שום דבר בתקנון הכנסת – – –
מיקי, גם אם ועדת הכנסת הגיעה לסיכום, הסיכום הזה הוא סיכום בלתי חוקי, ואני מציעה להעביר – – –
רק להבהיר: אם עכשיו נחליט להפסיק, להוריד את ההסתייגויות ולהביא את החוק להצבעה, אין לכם שום אפשרות חוקית לעשות הפסקה בדיוני הכנסת, וחייבים להעלות את החוק להצבעה.
אז בואי אני אומר לך – – –
אך ורק אם היה פה דיון דחוף.
הדיון הזה הוא לא דחוף, מאחר – – –
מיקי, אני מציעה לך ללכת על זה, כי אני לא חושבת שהם יכולים להפסיק את הדיון. אין להם שום עילה חוקית לעשות את זה.
ואנחנו יכולים עכשיו להצביע נגד התקציב. זה הדבר האחראי למען המדינה.
קודם כול, אני ממליצה לגברתי לקרוא את פסיקות בג"ץ ואת דוח מבקר המדינה בעניין הזה. אני ממליצה לך להסתכל בפרטים של כל רזרבה וההעברות התקציביות לאורך השנה. כשאת עוקבת אחרי ההעברות התקציביות לאורך השנהף שבהן עוברים בשנה 65 מיליארד שקלים – 65 מיליארד שקל בהעברות תקציביות, כלומר מעל ל-10% – – –
זה לא "לא מנוצל". חלק מהכספים האלה שמדברים עליהם כלא מנוצלים בכלל עוברים לרזרבה אחרת. חלק מהכספים עוברים למימון כל מיני הסכמים פוליטיים לח"כים לאורך השנה.
אבל גם. אם את רוצה סכימה – – – אני יכולה – – –
סליחה, גברתי, נתתי לך דוגמאות. כשנאמתי נתתי לך דוגמאות להסכמים פוליטיים שנחתמו עכשיו על התקציב הזה.
את מוזמנת לבדוק. יש לי את זה פה, אני מוכנה להביא לך – – –
זה הוגש לוועדת כספים, כמו כל הסכם פוליטי. אבל ברגע שעושים קיצוץ רוחבי – – –
אנחנו נותנים למיקי לוי הזדמנות רגע לשתות מים ולקחת אוויר.
ברגע שמעבירים קיצוצים רוחביים שנכנסים לבסיס התקציב – כלומר התקציב הבא כבר נמצא כתקציב מקוצץ – אז בעצם אנחנו מייצרים מצב שכל השנה ההוצאה החברתית מצטמצמת.
ומה יש לך להגיד על זה שההוצאה הישראלית על חינוך היא מהנמוכות בעולם?
סליחה, הלויאליות שלי לציבור הישראלי – – –
טלי, אז בואי אני אספר לך: אמרת הערה לגביי – – –
אמרת הערה אישית לגביי, אז תני לי להשיב.
– – – אני עצרתי שחיתויות בכספים שהוכחו אחר כך בדוחות של מבקר המדינה – – –
– – – במיליארדי שקלים. אם הייתי "נאמנה", במירכאות, לקולגות, כל חברי הכנסת, לא הייתי יכולה לעצור את השחיתויות האלה.
הנאמנות שלי היא לציבור – – –
חבר הכנסת וקנין, איך אני שמחה שאתה כאן. יצא לך להסתכל בדוח מבקר המדינה שיצא לפני שעתיים?
אז אני אשמח לדבר עליו קצת. אתמול עמדתי כאן מתישהו לקראת חצות ודיברתי על כמה סעיפים עלומים בתקציב המדינה שכששאלתי עליהם שאלות בוועדת הכספים, אף אחד לא הסכים לתת לי תשובה. סעיף אחד היה סעיף הוצאות שונות, מס' 13 בתקציב. יש שם סכום קטנטן ממש, 3.5 מיליארד שקלים בסך הכול; משהו שהאנשים שפה יושבים ומאזינים למליאה, שברובה ריקה, בטח חושבים לעצמם מה הם היו עושים ב-3.5 מיליארד שקלים – כמובן, מכספי המיסים שלנו. אתה, אדוני, ישבת בוועדת הכספים. ראית שנציגי האוצר לא הסכימו לענות על השאלה שלי, וגם הוועדה עצמה לא ממש נתנה להם אפשרות או סיבה לענות על השאלה. וכשסיפרתי על כך כאן אתמול, באמצע הלילה, במליאה, אחת מחברות הכנסת ממפלגתו של שר האוצר מייד תקפה אותי ואמרה שאני פשוט לא מבינה ולא יודעת. והאמת שאני עומדת מול מתקפות כאלה כבר כמה שנים. בכל פעם שאני שואלת שאלות בוועדת הכספים, יש שם שורה של חברי כנסת, חלקם פשוט בריונים, שיושבים ומנסים להסביר לי שאני לא יודעת על מה אני מדברת ושאני משקרת ושאין לי מושג ושלא בדקתי. אני מציעה לכל חברי הכנסת האלה, רגע לפני שהם מצביעים על התקציב, לקרוא את דוח מבקר המדינה על משרד האוצר שפורסם לפני שעתיים. מבקר המדינה נכנס לנושא עצום שעליו אני מתריעה כבר שנים, והוא שמשרד האוצר פיתח שיטה סודית להקטנת תקציבי המדינה שאמורים להגיע לשירותים חברתיים. כן, הכסף שאמור להגיע לבתי החולים כדי לקצר תורים; הכסף שיכול לממן בישראל חינוך טוב לכל ילד ולכל ילדה, לא משנה מאיפה הם באים וכמה כסף יש להורים שלהם; הכסף הזה שהיה יכול ללכת לקצבאות הנכים – כל הזמן אומרים לנו שהוא לא קיים, אבל הפלא ופלא, הוא קיים, רק שמשרד האוצר החליט לשים אותו בתוך כיסים סודיים בתקציב המדינה. חלק מהכיסים האלה נקראים רזרבות, והם נמצאים בתוך משרדי הממשלה. כביכול, הם אמורים להספיק כדי להוסיף כספים, למשל לתקציב של משרד הבריאות, אבל בפועל הכסף הזה נשלט לחלוטין במונופול מוחלט של משרד האוצר. ההחלטות המקצועיות של משרדי הממשלה – כך אומר המבקר – בטלות; משרד האוצר מחליט לבדו. ומה הוא עושה בכסף הזה? הוא מעביר את חלקו בשביל כל מיני הסכמים פוליטיים מזדמנים. את חלקו האחר, מיליארדים, הוא מעביר רק ממש בסוף השנה, ברגעים האחרונים של חודש דצמבר בשנה, כדי שמה יקרה עם הכסף הזה? הוא יחזור אוטומטית לקופת האוצר, כי אף אחד לא יכול להשתמש בו בימים האחרונים של השנה. וככה, חברים, 20 מיליארד שקלים כל שנה, במקום שישמשו את אזרחי ישראל, הולכים לפח. אני אצטט כמה דברים מהדוח הזה, שהוא פשוט חמור ביותר. אומר הדוח: ההיקף הכספי של אותן רזרבות, חלקן חסויות, חלקן גלויות, חלקן מדומות, היה 15 מיליארד בתקציב 2017, 20 מיליארד בתקציב 2018. בתקציב 2019 הוא כבר יעלה ל-25 מיליארד שקלים לפחות. חלק גדול מהרזרבות מועבר למשרדים רק לקראת סוף השנה, כך שהם לא מנוצלים בכלל. ב-2014, אומר מבקר המדינה, הועברו 45% מהרזרבות רק בסוף חודש דצמבר. מה שהדבר הזה אומר זה שהכסף הזה חוזר לקופת המדינה; לא נעשה בו שום שימוש. הוא פשוט מתגלגל לשנה הבאה בלי שהוא ינוצל לטובתם של אזרחי ישראל. אומר שם מבקר המדינה למשרד האוצר, ואני מצטטת: "בתשובה מקדמית לעתירה לבג"ץ של חברת הכנסת סתיו שפיר נגד שר האוצר וועדת הכספים מיוני 2014 – – – הודיע משרד האוצר לבית המשפט כי בכוונתו לעבות את הביאורים לחוק התקציב החל מ-2015 – – – 'בדברי ההסבר לחוק התקציב יכלול משרד האוצר ביאורים באשר לניהול הסיכונים בתקציב המדינה'", ועוד ועוד ועוד ועוד. אבל נמצא, אומר המבקר, כי הצעות התקציב לשנת 2016, 2017 ו-2018 לא כוללות את הביאורים האלה. וגם בדברי ההסבר לאותו סעיף, הוצאות שונות, סעיף מס' 13 שעליו התרעתי, אין שום הסברים. עוד אומר המבקר שאגף תקציבים במשרד האוצר לא פעל לתקן את הליקויים שהועלו בדוחות הקודמים של המבקר, באופן שנוגד את הנהלים הפנימיים של משרד האוצר עצמו. מוסיף המבקר שראוי שההתחייבות לבג"ץ בעניין העתירה שלי "תבוצע על כל סעיפי התקציב, ובכלל זה בסעיפים הוצאות שונות והוצאות פיתוח אחרות". מבקר המדינה מתריע גם על מערכת מרכב"ה – מערכת שגם עליה נאלצתי לעתור לבג"ץ, אחרי שבמשך שנתיים – מרכב"ה, למי שתוהה, זה לא הטנק; זאת המערכת התקציבית שבה נמצאות כל הוצאות הממשלה אצל החשב הכללי. במערכת הזאת, אם היא תהיה חשופה בפנינו, חברי הכנסת, אנחנו נוכל לדעת בכל רגע נתון כמה כסף הממשלה באמת הוציאה והאם התקציבים נוצלו ומה נמצא באותן רזרבות סודיות ולאן הכספים האלה מתגלגלים. זה האלף-בית של פיקוח תקציבי. אבל משרד האוצר לא מוכן לחשוף את זה לציבור. כשביקשתי מהם, כבר לפני שנתיים, בוועדת הכספים: תנו לי מפתח למערכת, מה אכפת לכם? במקום שאני כל פעם אטרטר אתכם לוועדה ואבקש מכם עוד תשובות ועוד תשובות, ואני רואה שלא בא לכם לענות, תנו לי להיכנס למערכת לבד, אני אמצא את התשובות בעצמי. משרד האוצר התנגד. מנכ"ל האוצר באב"ד צרח עליי בוועדת הכספים שכל הדבר הזה זה שקרים, ואחר כך ניסה להוציא אותי מדיונים שלו אפילו עם חברי האופוזיציה בעניין התקציב. כשזימנתי אותו לישיבת ועדת השקיפות כמה פעמים כדי לפתוח את הדיון על הדבר הזה, הוא סירב להגיע; מנכ"ל המשרד היחיד מבין משרדי הממשלה שפשוט מסרב באופן תדיר להגיע להרבה מוועדות הכנסת, כאילו הוא בכלל לא אמור לספק תשובות לציבור. ומה אומר המבקר? שמערכת מרכב"ה אינה שקופה; שגם בתוך המערכת אין באמת מידע מספק באשר ליעדם של הכספים האלה. וכשאני, לפני כמה חודשים, נאלצתי להגיע עם הנושא הזה לבית המשפט העליון – אני מעדיפה לצמצם את מספר הפעמים שאני הולכת לבית המשפט העליון, מאחר שאני לא חושבת שזה כל כך נחמד שאנחנו, בין הרשויות, צריכים להתכתב בינינו באמצעות עורכי דין, אבל לעיתים ממש אין ברירה. עתרתי לבג"ץ ביחד עם החשב הכללי לשעבר ירון זליכה. גם אז משרד האוצר כבר הודיע לנו שהוא מתכוון להתנגד. מעניין איך הם יכולים להתנגד אחרי העמדה החד-משמעית של מבקר המדינה בעניין הצורך בשקיפות גם במערכת הזאת, ובכלל בתקציב המדינה, כדי שנוכל לפקח על התקציב ולדאוג לכספי ציבור. עוד מצביע הדוח על ליקויים וכשלים בדרך שבה אגף התקציבים מתקצב, מנצל ומשקף הרבה מסעיפי התקציב. תקצוב של כספים קואליציוניים באותן רזרבות "מטשטש את הגבולות", אומר המבקר, "בין המטרות של הרזרבות השונות ומקשה על הציבור והכנסת את הבקרה על הסכומים המוקצים לכל אחת מהמטרות"; "ההתנהלות הזאת פוגעת בניצול התקציב לצורכי הציבור בהתאם לסדרי העדיפויות שקבעה הממשלה" – ואני יכולה להמשיך ולהמשיך ולהמשיך. השאלה היא מה עושים עם הנתונים האלה שנחשפים לציבור, נתונים שאני עומדת כאן ומדברת עליהם פעם אחר פעם. העברתי את הנתונים האלה כבר לפני שנתיים למשרד המבקר וליועץ המשפטי לממשלה. עצרנו – הצלחנו לעצור בוועדת הכספים שחיתויות במאות מיליוני שקלים בזכות המעקב הסיזיפי הזה והשאלות שנשאלות מול פקידי האוצר. ועדיין מגיע לכנסת תקציב כזה ל-2019, תקציב שהולך להשפיע על החיים של כל אחד מאיתנו עד 2020, ואין דיון על התקציב הזה; אין עליו אפילו לא שעה אחת של דיון אמיתי. ועדת הכספים התכנסה כדי להציג מצגות יבשות וריקות של כמה שרים בממשלה, שלא נתנו אפילו שורה תקציבית בסופן על התוכניות שלהם ל-2019. הכנסת כאן התכנסה לדיון, אבל הוא מוגבל בסדרי הדיון, ואי-אפשר אפילו לקיים כאן איזשהו סוג של שיח עם הממשלה ולנסות לתקן את התקציב הזה. וחברי הכנסת הנעלמים, אלה שלא יושבים פה על הכיסאות מצד הקואליציה והולכים ורק מנסים לדברר את הממשלה עם דפי המסרים של משרד האוצר, לא טרחו להיכנס לסעיפים האלה, לא טרחו לוודא שכסף שאזרחי ישראל עבדו כל כך קשה בשבילו ושילמו אותו במיסים למדינה, מתוך אמון שהמדינה תדאג להעביר את הכסף הזה לצרכים של האזרחים – שזאת אמורה להיות מטרתם – חברי הכנסת האלה יצביעו בעוד כמה שעות על התקציב בלי לדעת כלום על מה שמתרחש בו. זו השחיתות הכי גדולה שמתרחשת כאן, בגלל שהיא שחיתות שנמצאת כבר עמוק בתוך המוסדות, בתוך דרך העבודה של הכנסת. זאת שחיתות שמאוד מאוד קשה לאתר בחקירות משטרה, כי היא הפכה להיות חלק מהשיטה. כשאני נכנסתי לכנסת והתחלתי להילחם בשיטה הזאת, כל כך הרבה אנשים כאן במשכן באו ואמרו לי, כאילו הם נותנים לי איזו עצה ידידותית: כדאי שתתרחקי מזה ושלא תתעסקי בזה. ככה אנחנו עושים כבר שנים. אין לך שום סיכוי לשנות את זה. כי משום מה כולם התרגלו וכולם מסכינים עם שיטה שלמה שגונבת כספי ציבור. תחשבו מה היה אפשר לעשות, אדוני, ב-20 מיליארד שקלים בשנה למען אזרחי ישראל, ואחר כך תגידו אם אתם מוכנים באמת – –
– – בלב שלם, להצביע על התקציב הזה בלי לדרוש שהכסף הזה יעבור לציבור הישראלי. תודה.
תודה רבה. יום ראשון לכנס הקיץ של הכנסת ותוכניות הממשלה הן כאלה: חוק הלאום, פסקת ההתגברות, חוק המשפט העברי, החוק נגד היועצים המשפטיים, החוק נגד המבקר. אני מפספסת משהו? שורה של חוקים שכל המטרה שלהם שחיקת ורמיסת הדמוקרטיה, פגיעה בזכותם של אזרחי ישראל לבחור, לדעת את האמת, להבין איך נראית המציאות ואיך משפיעות ההחלטות החשובות ביותר שמתקבלות כאן על חייהם. אה, ואיך שכחתי? החוק שמסמיך את ראש הממשלה ואת שר הביטחון – שעבר פה רק לפני קצת יותר משעה – להחליט אחת מההחלטות הביטחוניות הכבדות והחשובות ביותר, כמעט לבדם, אם כך יבחרו. ראש ממשלה שחשוד בשחיתות, שר ביטחון שמפלגתו חשודה בשחיתות, יכולים לקבל את ההחלטות הגורליות ביותר למדינת ישראל מבלי להתייעץ, אפילו לא עם חברי הקבינט ועם חברי הממשלה. איפה נראה הדבר הזה? לעומת זאת, היום בבוקר ישבנו בוועדת הכספים בהעברות תקציביות. הגיע נציג משרד הרווחה וערך את הטקס הרגיל שבו מבקשים להעביר עודפי תקציב משנה לשנה. שאלתי אותו – עד שכבר יש כבר אפשרות לדבר על תקציב הרווחה, הדבר הזה כמעט לא נעשה – כמה תקציב משרד הרווחה ביקש כתוספת ל-2019. התשובה הייתה 1.8 מיליארד שקלים, וגם זה, הוא אמר, ממש לא מספיק כדי לכסות, אבל זה מה שביקשנו. כמה הם קיבלו? 400 מיליון שקלים בלבד. מאז כבר הספיקו לקצץ להם עוד 100 מיליון שקלים, ועכשיו הולכים לקצץ להם עוד בערך 50 מיליון שקלים. כלומר, התוספת שלהם היא תוספת של פירורים, של כלום, בשעה שהאזרחים הכי מוחלשים בחברה הישראלית זקוקים בדיוק לכסף הזה. כמה דיונים ערכה ועדת הכספים בתקציב הרווחה? אתה יודע, אתה חבר הוועדה? אחד. הוא נמשך קצת יותר משעה, לפני ההצבעה על התקציב – אחד. הדיון הקודם היה לפני שנתיים, זהו. ממשלת ישראל מביאה עכשיו שורה של חוקים שעזרה, סיוע, מחשבה על אזרחי ישראל לא נמצאים בהם בכלל, אפילו לא בבסיס, ביסוד של החוקים האלה. כלום חוקים פוליטיים לחלוטין שכל מטרתם לשרת את הפוליטיקאים שיושבים בממשלה ולהחזיק את הממשלה הזאת בכיסאות שלה. לעומת זאת, אזרחי ישראל הולכים ונחלשים. התקציבים שאמורים לסייע ולחזק אותם הולכים לעזאזל. חברי הכנסת בקואליציה משתמשים בהם בשביל עצמם ולא בשביל החברה הישראלית.
אף חוק שיגיע לכאן היום לא עסק באזרחי ישראל. הדבר הזה כל כך מבייש. אני בטוחה שאפילו אתה כאן, ואני בטוחה שאנשים שמנסים, המעטים בקואליציה שיושבים פה במליאה, מתביישים נוכח העובדה הזאת. איזו מורשת אתם משאירים מהשנים שלכם בשלטון?
של מה? של כלום. זאת הסיבה המרכזית לכך שאתם חייבים ללכת הביתה ואנחנו ננסה לדאוג לזה במושב הזה.
ניסן, איפה אתם בעניין של "לא תגנוב"?
איפה אתם בעניין של "לא תגנוב"? מה העמדה שלכם – זה כלול בחוק או לא כלול?
אני שאלתי איפה אתם בעניין של "לא תגנוב".
קודם למה – – – למה נשים דתיות שרובן רוצות לעשות שירות צבאי – למה לא לבטל את הפטור הזה – – –
במקביל, לחייב שירות לאומי של נשים כדי – – –
אבל שאלתי שאלה ספציפית. למה הפטור לנשים דתיות – – –
אז למה פטור משירות צבאי? למה? למה צריך – – –
תעני על השאלה. את בעד או נגד פטור – – –
את בעד או נגד פטור לנשים דתיות משירות צבאי?
– – – לא כדאי שתבטלו אותם?
תודה לך, כבוד השר. זכיתם בחודש האחרון לקבל תוספת תקציבית שמכפילה את תקציב המשרד בהרשאה לשנים קדימה. אני מעוניינת לקבל פירוט של לאן הולכים הכספים האלה, כמעט 20 מיליארד, אם אני לא טועה. ובנוסף, המנכ"לית הנהדרת של משרדך אמרה בוועדת השקיפות לפני כמעט שנה שאתם מתכוונים לפרסם מאגר טכנולוגי בזמן אמת של כל הנסיעות בתחבורה הציבורית בישראל, וגם לפרסם את התלונות על תחבורה ציבורית. אבל הדבר הזה עד כה, עדיין, לא התקיים. מתי אתם מתכננים להעמיד את הדבר הזה לרשות הציבור?
מאגר טכנולוגי של זמני תחבורה ציבורית בזמן אמת – – –
תלונות – – – תחבורה ציבורית.
– – – פירוט על הכפלת התקציב, הפירוט על הכפלת התקציב. זה עבר בהעברות תקציביות.
הכפלת התקציב של המשרד ב-40 מיליארד – – –
אתה יכול לפרט כמה – – – תחבורה ציבורית וכמה לשבילי אופניים?
תודה, כבוד היושב-ראש. ראש הממשלה, אני רואה שגם כשאתה יושב פה אתה עסוק, אבל אולי כדאי שפעם אחת תנסה – – –
אני בטוחה. אבל מה שאנחנו רוצים זה לא רק שתשמע.
מה שאנחנו רוצים, ראש הממשלה, זה לא רק שתשמע; אנחנו רוצים שתשנה. אנחנו רוצים שפעם אחת תשב כאן ותאמר את האמת. פעם אחת. לפני שלושה חודשים אמרת כאן, במליאה, בזמן שהעברתם עוד חוק מפלה, מסית, בעייתי – ישבת כאן במליאה ואמרת לנו: אל תדאגו, מייד בפתיחת המושב אנחנו נעביר חוק אחר. אנחנו נשנה, יהיה פה שוויון. והלכת, וכרגיל בנאומים שלך באנגלית לקהילה באמריקה סיפרת על השוויון הנהדר שהקהילה הלהט"בית נהנית ממנו פה. איזו צביעות וכמה שקרים. כמה שקרים ראש הממשלה יכול לספר כאן, במליאה, ולציבור הישראלי, פעם אחר פעם, בלי להתבייש, בזמן שבחוץ, ברחובות, ההסתה משתוללת; כשבני ובנות הקהילה הגאה עדיין לא יכולים ללכת בביטחון ברחוב בכל רחבי הארץ בגלל מדיניות מפלה ובגלל הסתה עקבית ומתמשכת, שלא מפסיקה. וראש הממשלה מגיע לכאן והדבר שהוא דורש זה פרגון: למה לא מפרגנים לי? בוא אני אספר לך – אף שאתה מתחמק מלהקשיב, עד שהכריחו אותך להגיע לכאן למשכן, לכנסת, להשיב על כמה שאלות – על ההסתה והאיומים והקללות שכל אחד ממבקריך סופג יום-יום; על המילים ואיומי הרצח שאנחנו חוטפים בגלל ההסתה הממוקדת שלך. ומילא אנחנו, אנחנו נבחרי ציבור, חברי כנסת, אבל ראשי ארגונים ועמותות, אנשים שדואגים לאזרחים המוחלשים ביותר בחברה, סופגים את האיומים האלה, שמגיעים מאוהדיך יום-יום. ולא רק הם; בני הקהילה הגאה, אזרחים ערבים במדינת ישראל, כל מי שמבקר אותך בתקשורת, שופטים ושופטות שעושים את עבודתם, פקידי ממשלה ושומרי סף שעושים את עבודתם, הרמטכ"ל – שרק השנה שמענו את הצווחות: גדי, גדי, תיזהר, רבין מחפש חבר. ההסתה הזאת שבה אוהדיך משתמשים, בשליחותך, עליה ורק עליה אתה חייב לקום לכאן פעם אחת ופשוט להתנצל. אותם ארגונים קיצוניים, כולל ארגונים שבית המשפט הישראלי אמר שיש להם סממנים פשיסטיים, ושאתה יום-יום שולח אנשים לתרום להם ולחזק אותם – –
– – עליהם – אותם אתה צריך לעצור. ואני רק אומר, אם תרשה לי, במילה נוספת – הזמן קצר מכדי להגיד את כל הדברים שצריך להגיד כאן, ברגעים הנדירים האלה שראש הממשלה מואיל בטובו להגיע למליאה: אתה מנהיג ומוביל את המדינה כבר הרבה מאוד שנים. אני שואלת את עצמי מה אתה משאיר אחריך מלבד פירורים והריסות של שנאה; חברה קרועה לגזרים.
במדינת ישראל החזקה, הנהדרת, היקרה, שיכולה להיות כל כך הרבה, ראש הממשלה מנצל את כוחו והשפעתו רק לדבר אחד – –
– – לקרוע, לשסע את החברה הישראלית לגזרים ולקחת אותנו אחורה.
להשאיר פה חברה שונאת במקום חברה חזקה. ישראל חזקה ממך והיא תנצח אותך, וצריך שזה יקרה כמה שיותר מהר. תודה.
אולי תענה לעניין? אתה עושה טובות? זו זכותם המלאה.
תודה, כבוד היושב-ראש. מה זה, מירי רגב ברחה מהמליאה? לאיפה ברחה מירי רגב?
לא נעים לה לשמוע את מה שיש להגיד כאן?
תגיעי למליאה ושבי איפה שאת אמורה לשבת ותקשיבי לדברים שנאמרים כאן על הדוכן.
זה חלק מהתפקיד שלך, עם כל הכבוד.
באמת, כמה אפשר לסבול את הזלזול הזה בכנסת? תשבי ותסתכלי בעיניים לאנשים שמדברים איתך ותקשיבי, למען השם.
השרה, שרק השנה גנבה מהקופה הציבורית מאות מיליוני שקלים בשביל קמפיין פרסומי לטובת עצמה, מכספי חגיגות – –
– – יום העצמאות, ולא מעיזה, לא, אין לה אומץ לשבת פה מולנו ולשמוע את הדברים האלה. באמת.
באמת. אני רוצה לספר לך, אדוני היושב-ראש, משהו, ואולי, אולי, מירי רגב תשמע. לפני כמה חודשים דיברתי בבית ספר תיכון. כשסיימתי את ההרצאה, קמה אחת הנערות, בת 16, ואמרה לי: סתיו, אני מאוד מסכימה לדעות שלך, אני מאוד רוצה להביע את הדעות שלי, אבל אני חולמת להיות זמרת, ואני יודעת שאם אני אגיד את מה שיש לי להגיד, אז אף אחד לא יקנה כרטיסים להופעות שלי, כי ככה זה פה בישראל. נערה בת 16 – התקופה בחיים שבה אנחנו הכי אמיצים, הכי חולמים, אמורים להיות הכי נועזים – מה היא חושבת? שלא יקנו כרטיסים להופעות שלה. היא לא יכולה להגשים את החלומות שלה ולהביע את הדעות שלה. זה מה שהממשלה הזאת עושה למדינת ישראל – מפחידה נערות בנות 16. החוק הזה הוא לא חוק. גם מירי רגב הודתה שאין פה שום חוק חדש. זה כבר עבר; זה כבר עבר בחוק הקיים. הוא לא נועד להיות חוק; הוא נועד לעשות דבר אחד בלבד, וזה להטיל אימה, להפחיד את הציבור, להפחיד את האומנים ואת אנשי התרבות. והאמת היא שהדבר הזה כבר קורה – כבר מפחדים; נערות בנות 16 כבר מפחדות להביע את דעתן. אבל למרות זאת, אני אומרת לך, מירי רגב, זה לא יעבוד לכם. זה לא יעבוד לכם. זה יתהפך עליכם. מירי רגב לא תעצור את התרבות ואת האומנות במדינת ישראל, כמו שאף צנזור, אף בריון חמום מוח שעלה לשלטון בשום מקום בעולם לא הצליח לעצור את האומנות, כי דווקא כשיש כאלה מחסומים, כי דווקא כשיש כזאת צנזורה, דווקא כשמנסים לסרס אותה, או-אז האומנות צומחת ופורחת ומשגשגת ופורצת את הגבולות שלכם. אתם כל כך חוששים מהציבור, שאתם מנסים לשתק אותו, לקבור את הביקורת – שהציבור לא ידע, שהוא לא ישמע את העוולות שאתם עושים. אבל יום יבוא, והיום הזה קרב, ולציבור יימאס – יימאס לציבור שאישה מקריית שמונה שבסך הכול שואלת שאלה על שירותי הבריאות, חוטפת כזאת השפלה מראש הממשלה.
יימאס לציבור שבוועדת הכספים היום בבוקר עוברים עשרות מיליוני שקלים בשביל התענוגות של הקיסר ראש הממשלה במקום שישרתו את – –
– – הציבור הישראלי. יימאס לציבור מההפחדות שלכם, מסימון הבוגדים, מהניסיון כל הזמן להפריד בינינו ולגרום לכולם לשנוא פה אחד את השני.
יימאס לציבור מהפחדנות שלכם ומהצנזורה שלכם ומההשתקה שלכם. ואז, כשזה יתהפך עליכם – –
– – אתם תתחננו שלא הייתם מעבירים פה את אחד החוקים ההזויים שלכם.
זה באמת לא הגיוני, כבוד היושב-ראש, שהשרה לא יושבת פה.
אתם שחררתם מחבלים. אתם שחררתם מחבלים. אתם מנהלים עכשיו – – –
תענה על השאלה ששאלתי אותך.
איך אתה מעז? איך אתה מעז?
תודה, כבוד סגן יושב-ראש הכנסת. אני עליתי לכאן לדוכן כדי להביע פליאה גדולה על החלטתו של יושב-ראש הכנסת היום לדחות את בקשתי ואת בקשת חברתי יעל כהן-פארן להעלות מחדש את ההצבעה על הקמת ועדת חקירה פרלמנטרית בעניין רצח הנשים ואלימות במשפחה בישראל. אנחנו ישבנו פה בשבוע שעבר, ממש רק לפני כמה ימים, ועלו הצעות מצד כמה חברות כנסת בבקשה להקים ועדת חקירה פרלמנטרית, וישבה הקואליציה והתאמצה כל כך להשיג את הרוב הנדרש כדי להפיל את ההצעה המתבקשת הזאת ולמנוע את הבדיקה המעמיקה של טרור אמיתי שמתחולל נגד נשים, עשרות נשים בשנה, שנרצחות בביתן, ועוד רבות שנפצעות ונפגעות והופכות לקורבנות לאלימות בבית. הצביעה הקואליציה, התאמצה הקואליציה להפיל את ההצעה שלנו להקים ועדת חקירה פרלמנטרית כדי שסוף-סוף יהיה אפשר להתחיל ולתקן, ורק אתמול אומר ראש הממשלה שהוא בכלל לא מבין במה מדובר, שהוא הצביע בעד, שהוא חושב שצריך להקים ועדה – אגב, ועדה כבר קיימת, היא פשוט לא מתוקצבת – ועדה שאמורה להידרש לנושא – –
– – בראשותו של השר לביטחון פנים ארדן. אבל שום דבר לא מתחולל עם הוועדה הזאת. ומאחר שראש הממשלה כנראה שכח שהוא הגיע לכאן במיוחד כדי להצביע נגד, ביקשנו, חברות הכנסת, להעלות מחדש את ההצעה הזאת. התקנון מאפשר ליושב-ראש הכנסת להעלות את ההצבעה מחדש. רק ניסינו לעזור, לסייע בידו של ראש הממשלה להצביע הפעם נכון, כפי שהבטיח. אבל אוה, מה קרה? יושב-ראש הכנסת סירב לקבל את בקשתנו, ואפשר להניח שהדבר הזה נעשה בתיאום. זאת לא הפעם הראשונה. להזכירכם, רק לפני כמה חודשים ישבנו פה, לפני היציאה לפגרת הקיץ, ועלה חוק הפונדקאות. הקואליציה הצביעה נגד האפשרות שלהט"בים יוכלו לעשות פונדקאות, הצביעה נגד, וראש הממשלה ישב כאן ופנה אלינו ואמר: אני מבטיח שההצעה תעבור, אנחנו נעלה אותה מחדש. חלף הקיץ, הכנסת חוזרת, ואת ההצעה הזאת מובן שלא העלו מחדש. וכשהיא הועלתה על ידינו הקואליציה הפילה אותה עוד פעם. כאילו אין יותר אמת ואין שקר, אין יותר נכון ולא נכון. אין עובדות. ראש הממשלה חושב שהוא יכול להגיד בתקשורת דבר אחד ולעשות בדיוק ההפך. רגע אחד קודם ורגע אחד אחרי – כאילו אף אחד לא הולך לבוא איתו חשבון. הוא רגיל שהוא יכול לא לענות לפניות של עיתונאים, לא להתראיין, לא להגיע לפה ולענות לחברי הכנסת, לא להתייצב בוועדות, לא לתת דין וחשבון. חבר'ה, מדובר בדמוקרטיה. ראש הממשלה חייב לבוא ולמסור דין וחשבון לציבור. וראש הממשלה חייב להפסיק לשקר. ממשלה שמשקרת לאזרחיה, האזרחים יעיפו אותה מכאן וטוב כמה שיותר מהר. תודה.
תודה, אדוני. מאחר שאנחנו ביום שבו אנחנו ממש מתכבדים כל הזמן לראות את ראש הממשלה בכבודו ובעצמו מגיע לכאן להצביע – מחזה כמעט נדיר בכנסת – קיוויתי שאולי ראש הממשלה יישאר גם לדיון בתפקידו כראש ממשלה, כשר הביטחון, כשר החוץ, כשר העלייה והקליטה, כשר הבריאות – שכחתי את אחד התפקידים? זה מתחיל קצת לבלבל באמת. אולי הוא ישיב לכמה שאלות שיש לנו כאן, לחברי הכנסת, בשבילו, שאלות שבוערות מאוד לציבור כבר זמן רב. כשר הבריאות היה מאוד מעניין לגלות אם שר הבריאות הואיל בטובו להגיע לאחד מבתי החולים ולחדרי המיון בתקופה האחרונה ולתת את הדעת על המצב המחפיר שהם מגיעים אליו, כשהמוני חולים לא מקבלים מענה בגלל מחסור בכוח אדם ומחסור בתקציבים. מה שר הבריאות בנימין נתניהו מתכוון לעשות בנושא? לא ברור. בריאות משעממת אותו. כשאורנה פרץ, תושבת קריית שמונה, שאלה אותו על שירותי הבריאות בפריפריה, הוא אמר לה שהיא משעממת. לא ראינו שום ניסיון לתקן את האמירה המכוערת הזאת כלפי אזרחית שכל מה שהיא ביקשה זה שירותי בריאות תקינים. כשר הביטחון אולי יואיל ראש הממשלה נתניהו לספר לנו מה הוא מתכוון לעשות כדי להסדיר את המצב בעזה, כדי שלא נגיע בעוד כמה חודשים עוד פעם לאותה סיטואציה שהיינו בה עכשיו; כדי שתושבי העוטף לא יופגזו עוד שנים על ידי אש, שרפות, רקטות וטילים. 15 שנה זה מספיק, די והותר. אבל ראש הממשלה ושר הביטחון לא טורח בכלל להגיע לעוטף עזה. הוא לא הגיע לבקר כמעט שנה ביישובי הגדר. אין לו אומץ להביט בעיניים לתושבים ולתת להם תשובות. היינו שואלים את שר העלייה והקליטה נתניהו מה הוא עושה לגבי התפרצויות האנטישמיות באירופה ובארצות הברית, ואיך הוא מתכוון – כאן בבירת העם היהודי, מדינת ישראל, מה הוא מתכוון לעשות כדי להגן על יהודים בכל העולם מפני תופעות הטרור האיומות האלה. היינו שואלים את שר החוץ בנימין נתניהו מדוע הוא ממשיך לקצץ בתקציב המשרד של עצמו, עד כדי כך שהיום ישראל סוגרת נציגויות של משרד החוץ בחו"ל, בעוד שהפלסטינים רק הולכים ופותחים יותר ויותר מהן. איך יכול להיות שאנשים כבר לא הולכים לקורס צוערים, מרוב שהמשרד הזה מתכווץ? איך יכול להיות שהסמכויות שלו נקרעות ממנו ועוברות לשורה של משרדים חסרי כל אפקטיביות וחסרי כל מהות, חוץ מלהעביר עוד ועוד ועוד כספי ציבור על שום דבר ולא כלום, ולא לסייע ליחסי החוץ של ישראל? איך יכול להיות שהנושא הכי רגיש אסטרטגית מטופל על ידי מקורבים של ראש הממשלה בצורה חסרת שקיפות וביקורת, לחלוטין, ולא על ידי אנשי המשרד ואנשי המקצוע שאמורים לטפל בהם.
– – אבל ראש הממשלה, לא רק שאינו טורח להגיע לכאן ולהשיב, הוא מקפיד להמשיך ולשקר לציבור – –
– – לשקר בעניין רצח נשים – –
– – לשקר על הפונדקאות. לשקר ולשקר, ולשקר ללא כל תשובות. תודה.
– – – מוצאות להורג בנישואים אזרחיים.
תודה, גברתי. שלום לכולם, בזמן שאנחנו יושבים כאן צועדות ברחובות עשרות אלפי נשים, ואני בטוחה שלקראת הערב זה יהפוך להיות מאות אלפי נשים וגברים שביחד צועדים במחאה היום ושובתים במחאה על הטיפול הלקוי – אם בכלל אפשר לקרוא לזה טיפול – של הממשלה הזאת בנושא של אלימות ורצח נשים. 24 נשים נרצחו רק השנה, ו-194 נשים נרצחו בעשור האחרון, כשבארבע השנים האחרונות בלבד מדובר במעל 100. זאת התמונה של ישראל ב-2018. נשים וילדות, נערות, נרצחות בביתן, כאשר 200,000 נשים סובלות מאלימות, 600,000 ילדים – תחשבו על זה רגע, 600,000 ילדים – חיים בבתים שיש בהם אלימות. זה מה שהם חווים על בשרם כל יום; לתוך המציאות הזאת הם גדלים. והסיבה שאני כל כך כועסת היא כי עכשיו יצאתי מוועדת השקיפות בדיון שערכנו כמעין תחליף לאותה ועדת חקירה פרלמנטרית שהייתה צריכה לקום כאן. לפני שבועיים היא עלתה להצבעה והקואליציה הצביעה נגד הקמת ועדת החקירה הפרלמנטרית. אני אזכיר לכם שכמה ימים לאחר מכן ראש הממשלה הסתובב במקלט לנשים מוכות, ופתאום שכח שהוא הצביע נגד – ככה, חמקה מזיכרונו לחלוטין הצבעה שהייתה רק כמה ימים ספורים לפני כן – ואמר שהוא בכלל בעד ואין בזה אופוזיציה וקואליציה. מפתיע באמת. חברת הכנסת יעל כהן-פארן ואני פנינו ליושב-ראש הכנסת, ליולי אדלשטיין, וביקשנו ממנו שיעלה מחדש את ההצבעה. רצינו לסייע בידיו של ראש ממשלה לעשות הפעם את המעשה הנכון ולהצביע בעד. נחשו מה? הבקשה נשללה, לא מעלים את הנושא להצבעה. אז היום קיימתי על כך דיון בוועדת השקיפות, איך באמת טיפלה הממשלה בנושא של אלימות נגד נשים. תארו לעצמכם מה היו התשובות: מתוך 250 מיליון השקלים שהוועדה הבין-משרדית, שכבר התכנסה וסיימה את מסקנותיה לפני כמה שנים – שלוש שנים זה לקח לה – רבע מיליארד שקל היו אמורים לעבור על פני חמש שנים בשלוש השנים האלה; מהשנה שעברה, השנה הזו והשנה הבאה עוברים בסך הכול 29.5 מיליון שקלים. נציג משרד האוצר שישב בוועדה אמר: קיבלנו את המסקנות אבל לא קיבלנו את ההחלטה על התקציב. כמה פשוט, קיבלו את הנושא העקרוני. עקרונית, הם נגד רצח נשים; איזה חדשות טובות, הממשלה נגד רצח נשים. אבל מה הבעיה, שהממשלה לא טרחה להעביר את הכסף כדי באמת להיפטר מהתופעה הזאת אחת ולתמיד. בושה ענקית.
ישבו 8 מיליון שקלים ב-2017, 12 מיליון שקלים ב-2018, 9.5 מיליון שקלים ב-2019, מיועדים – ובסך הכול 29.5 מיליון שקלים, שזה הרבה פחות ממה שהיה אמור לעבור על פני שלוש השנים האלה: 150,000 מיליון שקלים. אלה המספרים, וכמובן עוד 100 מיליון שקלים בהמשך.
לא, סליחה, אדוני. אלי אלאלוף, חברי הנפלא והיקר – –
– – פירטנו היום את כל הסכומים.
אני מבקשת ממך להקשיב לי. פירטו היום משרדי הממשלה. משרד הרווחה, המשרד לביטחון פנים והמשטרה פירטו היום את התוספות התקציביות. אני מדברת על כל התוספות. הם ישבו בוועדה ופירטו ממש את כל התוכניות, כולל את מספר התקנים – 110 תקנים בשני המשרדים האלה. ממש את הכול. אלה הסכומים.
תראו, אנחנו, האנשים שנמצאים כאן היום, לא שובתים. אנחנו עובדים אצל הציבור, ולכן ברור שאיננו שובתים, אבל אני תומכת בשביתה הזאת בכל ליבי. הממשלה צריכה לקבל פה החלטות. היום ראיתי – – –
סליחה, אני לא מבינה – – –
הייתי מתביישת, באמת. ראיתי היום את הנשים היקרות שעובדות במרכזי הסיוע ובעמותות ובארגונים. הלוואי, הלוואי – –
– – שהן היו נכנסות לעבוד בתוך משרדי הממשלה – –
– – ואחראיות לכסף הזה – –
– – במקום חבורה של אנשים – –
– – שפשוט היום היו צריכים להזיל דמעה, ובושה על כך שלא העבירו את הכספים הנדרשים.
ממש. תצביעי פעם עם הלב שלך – –
– – ולא לפי קואליציה–אופוזיציה וכל השטויות הפוליטיות שלכם.
תודה, גברתי. כבוד השר, מדהימה המהירות שבה נקראות ויוצאות לאור הצהרות הקרב והקריאות למערכה אחרי מערכה. ראש הממשלה רק לא מזמן הבטיח לאזרחי ישראל הקרבה עתידית, עוד תקופה קשה, עוד מערכה שהולכת להתרגש על כולנו, אבל השנים עוברות, המשא ומתן עם החמאס שהממשלה הזו מנהלת הולך וממשיך, פעם אחר פעם היא נותנת לחמאס את כל מבוקשו, אבל פתרון אמיתי למצב בעזה לא מגיע. מתי מתכוונת ממשלת ישראל לעמוד ולהביט בעיניים של תושבי העוטף ותושבי מדינת ישראל כולה ולהסביר מה היא מתכננת? לפני כמה שנים פורסם דוח מבקר המדינה בעניין צוק איתן, שדיבר על שורה של ליקויים ובעיות חמורות בהתנהלות של הקבינט וההתנהלות של הממשלה באותה תקופה – ממשלה שלא קבעה אסטרטגיה ולא נתנה הכוונה, והצבא החזק והיקר שלנו ניהל את המערכה והיה צריך גם לקבוע את האסטרטגיה מבלי שהוא מקבל הכוונה מקובעי המדיניות. המצב הזה, לצערנו, לא נראה שהוא משתנה. נראה שאנחנו מתגלגלים שנה אחר שנה בדיוק לאותה הסיטואציה. תושבי העוטף חיים כבר 15 שנה תחת אש, רקטות, טילים, שרפות, וראש הממשלה בכלל לא טורח לבקר ביישובים צמודי הגדר, להסתכל עליהם ולתת להם תשובות. הם אנשים חזקים, והם האנשים האחרונים במדינה שיתלוננו על מצבם. אפילו על מצב המיגון שלהם, המביך באמת, שהממשלה לא מטפלת בו, אפילו על זה הם ממעטים להתלונן; או על התקציבים שהובטחו להם ולא הועברו, כי הם באמת אנשים חזקים. אבל כמה אפשר? כמה זמן תושבים יכולים לעמוד תחת אש מבלי לקבל תשובות לאן הדרך פונה, מה הולך לקרות? ומה אתם עושים כשאתם יושבים בקבינט ולא מייצרים את התשובות האלה? מי היום בממשלה יושב ועובד על חלופות למצב המדיני? מי מתכנן קדימה כך שבעשור הקרוב, בשני העשורים הקרובים, אנחנו לא ניכנס למבצע פעם בכמה שנים ונאבד חיי אדם? מי עוסק בניסיון לייצב את המצב באמת לטווח ארוך? הדיון הביטחוני במדינה הזאת באמת ירד לרמה הנמוכה ביותר. כבר לא חושבים בכלל שצריך לספק לציבור תשובות. אבל מפתיע אותי מאוד שחברי הכנסת והשרים, שעולים על כל במה, בכל מיקרופון, ומתבטאים תמיד בחריפות כזאת – בסופו של דבר העבודה הנדרשת, של ללכת ולדרוש חלופות אמיתיות ופתרונות ארוכי טווח, לא נראה שנעשית כאן. תודה.
תודה, כבוד יושב-ראש הכנסת. אני שמחה מאוד שאתה כאן להקשיב לדברים האלה, כי הבוקר ניהלתי דיון בוועדת השקיפות בנושא שקיפות בתהליכי ההפרטה ובתקצוב והניהול של הוסטלים לאנשים עם אוטיזם ועם מוגבלות שכלית-התפתחותית. אחד הגופים שדרשתי מהם להגיע לוועדה זה חברה פרטית שמנהלת עשרות הוסטלים ברחבי הארץ לאנשים עם אוטיזם ועם מוגבלות שכלית מכל מיני רמות. לחברה הזאת קוראים חברת דנאל. היא אחת מהרבה חברות. היא חברת כוח אדם שרכשה את בית אקשטיין, שזה הוסטלים, לאוטיסטים בעיקר, ומרכזי תעסוקה, והחברה הזאת מקבלת את כל התקציב שלה לטיפול בדיירים, את כולו היא מקבלת מהמדינה. שקל אחרי שקל מגיעים מכספי המיסים של אזרחי ישראל, אבל להורים ולמשפחות של הילדים או הבוגרים עם האוטיזם או הפיגור השכלי הם לא מוכנים לדווח על כלום. ולוועדה שלנו בכנסת, שבסך הכול מתכנסת כדי להבין מה התקציב ואיך זה עובד, למה המדריכים והמטפלים שם מרוויחים בקושי שכר מינימום ועוזבים את העבודה אחרי שנה – וזה כמובן לא רק אצלם; זה ככה גם בחברות וגם בעמותות שמנהלות הוסטלים – קשה לי עם הרעש הזה.
תודה. למה החברות האלה לא נותנות לעובדים שלהן הכשרות – עובדים שצריכים לעבוד עם אוכלוסייה עם אוטיזם, שצריך הכשרה לשם כך? למה התקנים כל כך נמוכים, ובן אדם אחד צריך לעבוד עם ארבעה או חמישה או לפעמים שישה אנשים? וזה קשה מאוד. למה לפעמים בחלק מההוסטלים שלהם – אני כבר כמעט שנתיים עושה ביקורי פתע במקומות האלה, תוך שאני משתמשת בחסינות שלי כדי להיכנס, ואני מגלה מקומות שבהם יש מנעולים על כל הדלתות של החדרים, ככה שהדיירים – שהם בני אדם, להזכירכם – לא יכולים להיכנס לחדר שלהם לבד או לנוע בחופשיות בבית; או אין שטיח בחורף, כי החברה מתקמצנת על לשים שטיח, כי היא מעדיפה לגרוף על זה רווח; ואין מספיק חופש תנועה; אין פעילויות פנאי; אין תרפיה. בחלקם חסרה עובדת סוציאלית במשך שנה ואין לזה טיפול. את כל הדברים האלה הבאנו לוועדה, אבל החברות הפרטיות לא מוכנות להגיע לוועדה. מה אמר לי הנציג של דנאל וחברות אחרות בטלפון? הוא אמר לי: לא. אני מספק שירות למשרד הרווחה, לא לך. סליחה? חברה שבידיים שלה הופקד שירות שהמדינה אמורה לתת לאוכלוסייה הכי מוחלשת שיש, לאוכלוסייה שהרבה פעמים לא יכולה לדבר בשם עצמה וצריכה שאנשים אחרים יצעקו את זעקתה, והחברה הזאת לא חושבת שהיא צריכה לתת דין וחשבון, לא למשפחות של הדיירים ולא לכנסת? היא תקבל את כל התקציב שלה מאיתנו והיא תהיה אמונה על אחד הנושאים הכי חשובים והכי יקרים למדינה שדואגת לאזרחיה, אבל היא לא תבוא להגיד, לא תבוא לענות על שאלות, לא תבוא להסביר מדוע מהכסף שהיא קיבלה היא לא דואגת לאוטיסטים? זה מצב הגיוני, שהכנסת מאפשרת? אדוני, את אותו זלזול שלפעמים אנחנו רואים על ידי פקידי ממשלה, אנחנו רואים אותו קורה על ידי חברות שמנהלות בפועל את משרד הרווחה. הן בעצם אלה שמספקות את השירותים הללו, זה לא המשרד.
אוה, יש פיקוח. אני, כבוד שר הרווחה לשעבר, בחלק מביקורי הפתע גם הלכתי לעשות ביקור פתע על הפיקוח, כי מאוד הסתקרנתי למה הפיקוח לא רואה כל מיני דברים שכל בן אדם שיש לו במשפחה אדם עם מוגבלות רואה כל הזמן, למשל את העובדה שהממשלה טוענת שהיא משלמת 40 שקל לשעה למטפל. לא פגשתי בחיים שלי מטפל בהוסטל שמרוויח 40 שקל לשעה. כמעט כולם על שכר מינימום, ואני מכירה אחד – הוא היה אצלי בוועדה – ש-15 שנה של ותק העניקו לו את השכר המופקע של 32 שקלים לשעה. איזה בן אדם מסוגל לעבוד בעבודה כל כך קשה, כל כך שוחקת, לפעמים תוך חשיפה לאלימות, עם המון קשיים – באמת עבודה מדהימה, אבל מאוד מאוד קשה; אני לא יודעת אם מישהו פה היה מסוגל לעשות אותה – ולעשות את זה בשכר מינימום לאורך שנים? אף אחד לא יכול. ובלי הכשרה. עכשיו, למה אין הכשרה? כי המקומות לא רוצים לממן אותה, והמדינה לא מציעה אותה בתמורה לעוד תקציב. וככה זה נראה. האנשים החלשים ביותר, אלה שהכי זקוקים לנו, למדינת ישראל, כדי לשמור עליהם, כדי לספק להם איכות חיים, ובפרט אלה שהמשפחות שלהם כבר לא איתם כדי להגן עליהם ולהגן על הזכויות שלהם, מופקרים לחלוטין. ומה עושים כשאין מספיק כוח אדם, אדוני? זורקים עליהם תרופות על גבי תרופות על גבי תרופות, כדורי הרגעה, כדי שיירגעו וישבו בשקט ולא יפריעו. על הדברים האלה המדינה אחראית. ואני ביקשתי היום ממשרד הרווחה שיחייב את החברות הללו להופיע לפני הכנסת, ואני מציעה גם לך: אם הדבר הזה לא ייעשה על ידי משרד הרווחה, אני מציעה שאנחנו נחוקק פה חוק שמחייב חברות שאמונות על שירותים חברתיים, אם הן מרוויחות מכך כסף, שיתייצבו וייתנו לנו דין וחשבון כדי שנוכל לשפר את איך שהן מתנהלות. תודה.
אתה יכול להוסיף אותי? אני בעד. לא הספקתי להצביע.
אני לא ישבתי, אבל אני בעד.
תודה, אדוני. יש לי הרבה מה להגיד על האמירות הנבובות, ההרסניות, שעומד פה חבר כנסת שעוסק יום-יום בהחרבת הבסיס הציוני של התנועה שהקימה את המדינה הזאת, ומעז להטיף למי מחברי הכנסת כאן על הציונות. זאת פשוט בושה שכבר אי-אפשר יותר לשמוע אותה. קשה באמת להקשיב ולא לראות את הסתירות. בצלאל סמוטריץ, למה אתה לא עובר לגור בנגב, בגליל, בגולן, לעשות התיישבות אמיתית?
לא ראיתי אותך פעם אחת נלחם על התקציבים של הנגב, לא ראיתי אותך פעם אחת נלחם על תוכנית הצפון, שהייתה אמורה להגדיל את התקציבים של יישובי הצפון בגליל ובגולן ב-19 מיליארד שקל אבל נגנזה לחלוטין כי הממשלה החליטה לא לתקצב אותה, כי היא רימתה את הציבור. רימתה את הציבור.
אנחנו ערכנו על זה שורה של דיונים בוועדת השקיפות, להבין אם שקל הגיע. אתה יודע מה קרה שם, סמוטריץ? הממשלה אפילו לא הגישה תוכנית; כשהיא הגישה תוכנית, היא הכניסה פנימה אך ורק תקציבים שכבר מומשו בעבר. הכניסה כבישים שכבר נסללו לפני שנים וטענה כאילו היא מוסיפה כסף. מה עם הבריאות בצפון? לא רואה שאכפת לך. מה עם הדיור? לא רואה שזה משנה. ואיפה היית, בצלאל סמוטריץ, כשהחטיבה להתיישבות לקחה תקציבים שנועדו לחזק את עוטף עזה והעבירה אותם להתנחלויות? כ-75% מהתקציב שלה נועד להגן, לחזק את התשתיות, את הבתים, את החינוך, את הרווחה, את מרכזי החוסן בעוטף עזה, ביישובים שמופגזים כבר 15 שנה תחת אש, אבל היא לקחה את התקציבים האלה והעבירה את זה לגרעינים תורניים של הבית היהודי, שכל מטרתם זה לתת ג'ובים פוליטיים ולפלוש עם אג'נדה פוליטית לתוך בתי ספר חילוניים ממלכתיים במרכזי הארץ. איפה היית, סמוטריץ? אתה זה שמנסה להמשיך את השחיתות הזאת. אתה, הבן אדם שקיבל בחינם קרקע מהחטיבה להתיישבות ודואג בתמורה לחזק את החטיבה להתיישבות, בניגוד לחוק, בא ומדבר איתנו על ציונות? אתה יודע מה זה ציונות? כדי שהציונות תישמר, כדי שהיא תתחדש ותתקיים, אנחנו צריכים לשמור על רוב יהודי במדינת ישראל ועל דמוקרטיה, על שוויון לכולם. סמוטריץ וחבריו במפלגה, שמנסים לקדם פה עתיד איום ונורא, איום ונורא: שיהיה פה רוב פלסטיני, מה שיעמיד את ישראל במצב שבו ניאלץ לבחור בין להיות מדינה יהודית לבין להיות מדינה דמוקרטית, אם בכלל, וכנראה ששתיהן לא יהיו. אתם מסכנים את עתידה של מדינת ישראל, מסכנים את ביטחונה של מדינת ישראל, ועוד מדברים איתנו על ציונות. ציונות זה מדינה יהודית ודמוקרטית, שיש בה שוויון לכול; שבה אזרח יהודי ואזרח ערבי מרגישים שהם ישראלים, שלא כל הזמן – –
– – מנסים להכפיש ולחפש בהם אויבים, להסית נגדם ולהפריד בינינו. זאת לא ציונות.
ההצעה של סמוטריץ מנוגדת לציונות, ולכן אנחנו נצביע נגדה. תודה.
תודה. לא רק על העובדה שראש הממשלה לקח על עצמו גם את תפקיד שר הביטחון אנחנו תוהים כאן ומתלוננים. היו פה ראשי ממשלה בישראל שמילאו את תפקידם גם כראש ממשלה וגם כשר ביטחון במקביל ועשו עבודה מצוינת. אבל ראש הממשלה הזה, שהוא גם שר הביטחון וגם שר הבריאות ושר העלייה והקליטה וכמובן שר החוץ, הוא לא יודע למלא את תפקידו כשר ביטחון, ועל כך אנחנו מוחים כאן. השבוע הייתי בעוטף עזה, שוב, לפגוש את התושבים, לנסות לסייע. מי לא היה בעוטף עזה, כבר מעל שמונה חודשים לא הגיע ליישובים צמודי הגדר? ראש הממשלה ושר הביטחון בנימין נתניהו. הוא חושש ללכת לשם ולהביט בעיניהם של תושבים שחיים כבר 15 שנה תחת אש; לא מסוגל לעמוד מולם ולדעת שאין לו תשובות על השאלות שהם ישאלו אותו, שאין לו תוכנית רצינית, שאין לו אסטרטגיה, שהוא משלם לחמאס, אבל לא מסוגל לפתור את בעיותיה הביטחוניות של המדינה. ולכן הוא לא טורח להגיע לשם. בזמן שטרוריסטים רוצחים ישראלים הממשלה הזו לא עסוקה בביטחון, היא עסוקה בלנהל גנון – חצי משרי הממשלה הולכים להפגין נגד מדיניות הממשלה בביטחון? אתם צוחקים? אני רואה שהשר שטייניץ עסוק עכשיו בקריאת ספר, ונהנה לא להקשיב לדיון. ייתכן שהממשלה הזאת הולכת להפגין נגד עצמה במקום לנסות ולהידרש לבעיות הביטחוניות של מדינת ישראל? איך זה ייתכן? ואיך אתם לא מתביישים שבזמן שישראלים נרצחים, מה שלכם יש לעשות זה לנסות לעשות כותרות בעיתון על חשבון ישראלים, על חשבון חיילי צה"ל שמגינים עלינו, ולהשיג לעצמכם עוד ג'ובים וכיבודים במקום לטפל בבעיות? אדם כזה לא יכול להיות שר הביטחון, ולא בגלל כפל התפקידים אלא כי הוא לא מסוגל למלא את תפקידו. תראו את המשפחות של החיילים ההרוגים. שמעתם בטח את דבריו של אביו של סמל יוסף כהן, אליהו, ואיך הוא דיבר על בנו. הוא אמר: בני היה ישראלי חרדי ואיש טוב לב. הלוואי הלוואי שיותר מכם בממשלה הייתם מדברים בצורה כזאת – לדאוג, קודם כול, לישראל, לעם ישראל, מעבר למגזרים והזהויות השונות שאתם מנסים ללבות פה את האש והשנאה ביניהם; לדאוג, קודם כול, לכולנו – –
– – לישראליות, לביטחונה של מדינת ישראל, לממלכתיות ולדאגה שלנו אחד לשני. במקום לעסוק בהסתה ובפירוק – –
– – כל הדברים הטובים בחברה הישראלית, תחשבו בדיוק ככה, כפי שדיבר האב על בנו – –
– – איש עם לב טוב. הלוואי גם עליכם.
יהי זכרם ברוך. ושאלה יהיו החיילים האחרונים שמאבדים את חייהם.
תודה, אדוני היושב-ראש. טוב מאוד שהממשלה הזאת, הממשלה הגרועה מבין ממשלות ישראל, מתפרקת והולכת הביתה. ממשלת צביעות שעוד בזמן שהיא קובעת את תאריך הבחירות ומחליטה על התפזרותה היא כבר סוגרת את הדיל מאחורי גבו של הציבור כדי להקים ממשלה אחרת. ומה תגידו בבחירות לאזרחי ישראל? מה תגידו לעם? מה תגידו? תגידו שדאגתם לביטחון? איך תגידו דבר כזה, כשחצי משרי הממשלה רק בשבוע שעבר הפגינו נגד הממשלה על כך שהיא לא מספקת ביטחון? חצי מחברי הקבינט, מי שמקבלים את ההחלטות הביטחוניות, הפגינו נגד עצמם – שהם לא יודעים לקבל החלטות. אז מה תגידו? שאתם דואגים לביטחון שלנו? אתם לא דואגים לביטחון. ממשלה שהעבירה מיליונים לחמאס; ממשלה שחיזקה את החמאס במקום לחזק את הכוחות המתונים; ממשלה שפעם אחת לא עמדה בהבטחות שלה לציבור באף נושא שהוא, אבל בעיקר בביטחון; שתחת שלטונה 15 שנה תושבי עזה נמצאים תחת אש; שתחת שלטונה ממשיכות להיחפר מנהרות; שתחת שלטונה הביטחון שלנו נפגע כמעט בכל החזיתות; שלא השכילה לתכנן אסטרטגיה כדי להתמודד עם עזה; שלא סיימה אפילו את בניית הגדר.
ממשלה שתחת לחצי ה-base, המתנחלים, לא מוכנה להשלים את בניית הגדר בין הגדה לבין ישראל, ובכך מסכנת את ישראל כל הזמן בחדירות מחבלים. כל הבחירות אתם צעקתם וצעקתם. אתם עומדים פה כבר שעות. צעקתם על כך שאוסלו היא האסון של המדינה. ובכן, חברים, היו לכם 13 שנה לבטל את אוסלו. 13 שנה שנתניהו בשלטון – היה אפשר לבטל את ההסכמים. הייתם רוצים? עם הרוב, הקטן אומנם שיש לכם, אבל הרוב בכנסת, יכולתם לבטל את ההסכמים. כמעט התפתיתי בשלב מסוים להגיש את הצעת החוק הזאת רק כדי לראות אתכם מצביעים כולכם נגדה, כי אף אחד מכם לא חושב שצריך להיכנס בחזרה לג'נין ולרמאללה באמת, ואף אחד מכם לא מעלה על דעתו להפסיק את שיתוף הפעולה הביטחוני שעובד עד כה עם הרשות הפלסטינית. אבל לצעוק סיסמאות – אתם צועקים. כל הזמן אתם צועקים: נבנה ונבנה בשטחים, ולא נעשה, חס וחלילה, פתרון של שתי מדינות. ובכן, היו לכם 13 שנה תחת נתניהו. יכולתם לספח את כל ההתנחלויות. אבל בכל החקיקה הפופוליסטית שהעברתם פה בשביל ה-base לא העזתם לספח אפילו מילימטר אחד, כי גם אתם יודעים את מה שאנחנו אומרים כל הזמן, שעם עוד 2.7 מיליון פלסטינים כחלק מישראל לא יהיה עתיד למדינת ישראל; לא נוכל להישאר מדינה יהודית ודמוקרטית, מדינה שיש בה רוב יהודי ודמוקרטיה ושוויון לכל האזרחים שחיים בה. אתם יודעים את זה, ולכן אתם מפחדים לקבל החלטות.
אז, ברשותך, אני אסיים רגע.
צעקתם בלי הפסקה שההתנתקות הייתה טעות, אף שראש הממשלה הצביע בעד. למה לא חזרתם לגוש קטיף? יכולתם. אבל אתם לא חוזרים, כי אתם יודעים שאנחנו לא צריכים לקחת את השליטה בחזרה ולהתעסק עכשיו גם בתוך עזה. כל הסיסמאות הביטחוניות שלכם הלכו לתהום, אין בהן שום משמעות. האמת היא שאזרחי ישראל חיים בחוסר ביטחון, תחת פיגועים, תחת טרור, כבר שנים, תחת שלטונכם. ולא סתם אתם מפגינים נגד עצמכם. ככה מתנהלת ממשלה שאין לה פתרונות.
לכן צריך להחליף אתכם, וכמה שיותר מהר, ואנחנו נתקן. תודה.
טוב שיוצאים לבחירות, וכמה שיותר מוקדם יותר טוב, כי אתם בממשלת ישראל הוכחתם לנו בשנים האחרונות בדיוק מה אתם מתכוונים לעשות גם בבחירות האלה ועל מה אתם מתכוונים להילחם. אתם תילחמו להמשיך להסית נגד אזרחי ישראל; אתם תילחמו להמשיך ולשתול פה שנאה, לגרום לאזרחים בני אותו העם לחפש אויבים, לפחד זה מזה, ומעל הכול – להתנהג הפוך ממה שישראל נולדה להיות. אתם מחנכים אותם להיות מיואשים. אתם בזים לציבור, מזלזלים בו, מתנשאים עליו – –
– – משתעממים ממנו. כמו שראש הממשלה משתעמם מתושבת קריית שמונה שבסך הכול שאלה אותו מה יהיה עם שירותי הבריאות בצפון; כמו שאתם משתעממים מהציבור כשאתם יושבים בוועדת הכספים. ממש היום בבוקר, ממש היום בבוקר – –
– – קיצצתם 28 מיליון מהחקלאות. מהחקלאות הישראלית אתם מקצצים. היום, ביום בחירות. ולמה קיצצתם? בשביל להעביר לעוד דילים פוליטיים.
עוד דילים פוליטיים, זאת האמת.
– – – כי אתם מפחדים מהאמת. מי שמפחד מהאמת צועק, ומנסה להפריע, וממציא שקרים – – –
ואתם כבר הראיתם לנו שאי-אפשר לצפות מכם ליותר; שבבחירות האלה אתם תפיצו בשטח כל כך הרבה שקרים והכפשות, כל כך הרבה דברים שנועדו לגרום לציבור לא להקשיב.
אבל הציבור, העם, יגלה את האמת, כי העם כבר מבין, והוא חכם יותר מכם. ועם ישראל זוכר היטב על מה מדינת ישראל הוקמה. עם ישראל זוכר היטב שישראל שלנו – –
– – היא מדינה שהוקמה כדי לגרום לדברים הכי בלתי אפשריים להתממש; מדינה שהוקמה על בסיס תקווה, דאגה אחד לשני, עזרה לזולת, חיבור בין אנשים ששונים אחד מהשני, כמו שסבא וסבתא שלי משני הצדדים הגיעו מעיראק ומרומניה ומפולין ומליטא והתחברו למשפחה אחת.
כל אחד מאיתנו הוא חלק משפחה שמחוברת מכל כך הרבה כיוונים שונים, שהגיעו לכאן אחרי מסעות ארוכים כדי להקים את המדינה הנפלאה הזאת.
ומי שצועק עכשיו ומנסה להפריע זה אלו שמפחדים מכך שהם לא יכולים להיבחר, כי הם יודעים שהציבור כבר לא מאמין להם, והם יודעים שעם ישראל רוצה להיות חופשי במדינת ישראל; רוצה שלום, רוצה שוויון, רוצה צדק חברתי. אנחנו רואים את זה כל הזמן בכל הסקרים, כי זאת האמת, וזה מה שיכריע. הציונות האמיתית שאנחנו נלחמים עליה היא הציונות שבזכותה הוקמה המדינה הזאת, והיא הציונות שגם תנצח את הממשלה הרעה בהיסטוריה – ממשלה שגנבה הכי הרבה כספי ציבור לטובת עצמה; ממשלה שאפילו בשבועות האחרונים לא הצליחה לחוקק משהו אחד לטובת הציבור.
מתי בפעם האחרונה עשיתם משהו לטובת מישהו? מתי בפעם האחרונה דאגתם באמת לעם? לא עשיתם את זה שנים. שכחתם.
מפלגת הליכוד – סליחה, הפריעו לי באמצע.
מפלגת הליכוד, שהוקמה על בסיס חרות, הפכה להיות מפלגה של שחיתות שמקדמת ראש ממשלה עם כתבי אישום. השותפים שלו לקואליציה – שהיום ראינו, הם עדיין שותפים; הם סגרו דילים רק הבוקר בוועדת כספים – השותפים האלה לקואליציה לא מוכנים לעמוד ולדבר אפילו נגד ראש ממשלה בחקירות. איבדתם כל עיקרון, הפסקתם לדאוג לעם – ועל זה אתם תשלמו בבחירות האלה.
ולנו תהיה כל כך הרבה עבודה לתקן, אבל אוה – אנחנו נתקן. כי חייבים לתקן את מה שעשיתם, ולבנות פה מחדש את כל הדברים שקלקלתם. אנחנו נעשה את זה, ונעשה את זה מהר, כי זה מה שישראל זקוקה לו כל כך. תודה.
אני לא מבינה למה אתה משאיר אותו להיות פה. הוא לא אמור להיות כאן כשהוא צורח באוזנך כל הזמן.
כבוד היושב-ראש, כנסת נכבדה, אילנה, אביה, רוני, נבו, סתיו, אורי – המשפחה המקסימה, אני גאה ונרגשת במיוחד לברך מנהיג אמיתי, ציוני אמיתי, איש חזון וחלומות ואומץ; פעיל חברתי, ראש עיר, וגם חבר אמת – ומעכשיו: חבר הכנסת מיכאל ביטון. האמת שזו לא הפעם הראשונה שאני מברכת אותך מעל הדוכן הזה. בנאום הבכורה שלי, לפני שש ומשהו שנים, הזכרתי את ראש העיר הצעיר שהגיע לישיבת הסיעה שלנו, מיכאל ביטון, שהיה אז בקדנציה הראשונה שלו, ביחד עם ראש עיריית באר שבע רוביק דנילוביץ, כדי להיאבק נגד העברה של מפעלי ענק בפריפריה לידיים זרות – אותה התנועה שאנחנו מכירים של הפרטה וגלגול של משאבי הטבע לחברות פרטיות, שמשם מגלגלות אותן הלאה לחברות זרות. גורלם ותעסוקתם של אלפי עובדים היו מונחים שם על הכף, ומיכאל הגיע להיאבק נגד כוחות ואינטרסים חזקים מאוד, ללא מורא, באומץ – כמו תמיד. את היום הראשון של הפגרה במושב הראשון שלי, שהגיע משום מה יותר מדי מהר, העברתי איתך בירוחם. הקמנו ביחד את השדולה לצדק חברתי, ויכולתי שם לבוא וללמוד מצפייה באחד המנהיגים הכי מעוררי השראה שפגשתי בחיים: אדם שמצליח לשזור את החזון שלו, את החלומות שלו, חזון מהפכני ממש, בכל דבר שהוא עושה ביום-יום. אם היה אפשר לחשוב על דרך אידיאלית שבה צומחים מנהיגים, מיכאל ביטון עושה את זה בדיוק לפי הספר. יליד לעובדי אדמה ממרוקו, יליד ירוחם, שלא הסתדר עם מסגרות בילדות אז תמיד היה לו חשוב להמציא אותן מחדש; שהפך לפעיל חברתי, למדריך, לאיש סביבה, לאיש חינוך, למארגן קהילות, תמיד עם יכולת נדירה למצוא את המשותף, לחבר, להצליח לעבוד ביחד ולחפש איך כולנו יכולים להתחבר לסיפור אחד – חילונים ודתיים וחרדים, יהודים וערבים – שכולנו יכולים להיות חלק ממנו; לטפס למעלה עד לתפקיד של ראש העיר ולמלא אותו בכל רגע, בשעות הערות ובשעות השינה המעטות. וכך הכרנו – במחאה החברתית מיכאל היה ראש העיר הראשון שאימץ את המחאה לליבו והביא אותה לירוחם, ובשנה הראשונה לתפקיד שלו כבר הוביל מחאה: צעדה מירוחם ועד לבית ראש הממשלה כדי למחות וכדי לצעוק את זעקתו של הנגב. אני, יש לי עוד – – –
יש לי עוד הרבה מה להגיד עליו, אדוני. אני – – –
אני הגעתי אליו אחרי גל ההפגנות הראשון, כחלק ממסע שערכתי לאורכה ולרוחבה של הארץ, ורציתי ללמוד ממנו. והמשפט הראשון שהוא אמר לי היה: פוליטיקה. על כל איש שטח ופעיל חברתי להתגייס למקום שבו מתקבלות ההחלטות – הפוליטיקה. והיום, ברגעים האלה, האמירה הזאת אפילו יותר חשובה מאשר אז. בתקופה הזו, שבה הדמוקרטיה עצמה מונחת כאן על הכף, ההתגייסות לפוליטיקה – ההפיכה לפוליטיים היא ממש קריטית לעתיד המדינה. מנהיג אמיתי לא בוחר בדרך הקלה; מנהיג אמיתי לא הולך ונגרר אחרי הסקרים – הוא מחפש איך לשכנע את הציבור, איך לחבר את הציבור לחזון שלו, איך לגייס אותו, איך ליצור בו בתוכו את האומץ ואת ההשראה, ואת היכולת להמשיך קדימה גם כשזה קשה. מיכאל הוא בדיוק אדם כזה, ואני מרגישה כל כך הרבה יותר בטוחה כאן, לפני הקדנציה הקרובה והמאתגרת שהולכת להיות לנו, ולדעת שאתה תהיה פה איתנו, בלי פחד, עם היכולת לחבר בין המאבקים לצדק חברתי ושוויון לבין המאבק העיקש של הדמוקרטיה, לבין המאבק החשוב כל כך על השלום. התקופה הזו דורשת את האומץ ואת העוצמות שלך, מיכאל. היכולת להיאבק על האמת גם היכן שמעטים מעיזים. היכולת לחבר ציבורים שונים מכל רחבי הארץ בלי לפחד, והיכולת לראות את האזרח ואת הסיפור שלו מבעד לתוויות ולשבטים. היכולת לעמוד מול זרם השתקנים ומול הפחד ולעשות את המעשה הנכון והאמיתי, זה בדיוק הדברים שאתה מצליח להביא לכאן ובצורה כל כך מרשימה. ואני חייבת להגיד דבר אחד אישי. המנהיגות של מיכאל אף פעם לא מסתיימת במפתן הדלת של הבית שלו. יושבים כאן ביציע עוד חבורה של מנהיגים, המשפחה המדהימה הזאת, שבכל פעם שנכנסים אליו הביתה אפשר לפגוש שם את כל ירוחם, מהפועל במפעל ועד למנהל, את כל האנשים שמיכאל גייס במאמץ ובשכנוע ובידידות ובחברות להיות חלק מהמשימה הזו שהוא לקח על עצמו. והמשפחה הנדירה הזאת, שהיא כל-כולה חינוך – ואני יודעת שכל חמשת הילדים המופלאים, גם אותם אנחנו הולכים לראות כבר בשנים הקרובות עושים מעשים גדולים למען המדינה שלנו – היא משפחה שבכל פעם שיצאתי מהבית שלכם לחשתי למיכאל קצת במבוכה: וואו, כמה שאתם עושים חשק למשפחה גדולה. ועוד דבר, אדם שבאמת אוהב את המדינה, אפשר לראות את זה באיך שהוא מתבונן בארץ, בטבע. תצאו עם מיכאל להסתובב במדבר ליד ירוחם. שבו איתו ותראו את המבט שלו כשהוא יושב על שפת המכתש, נפעם מהנוף. זה המבט. זו האהבה לארץ, למולדת. זו המחשבה ומשם הגיע האומץ כדי באמת לפעול עם כל הכוח הנדרש למען העתיד שלנו.
גאווה גדולה לעם ישראל שתהיה אחד ממנהיגיו ומנבחריו. מנהיג מלידה, משרת ציבור ובן אדם אמיתי. בהצלחה.
תודה רבה, כבוד היושב-ראש. ברגעים אלה מתרחש אירוע היסטורי במדינת ישראל. כשדמוקרטיות נופלות, הן לרוב לא משמיעות קול תרועה. זה תהליך איטי, כל כך איטי שהוא מאפשר לאזרחים להסתגל. וככה כל המערכות – בתי המשפט, התקשורת, הכנסת, הפרלמנט – כולם לאט-לאט מסתגלים למצב החדש. מדינת ישראל נמצאת כבר זמן ארוך, כבר שנים, בכניסה להרגל החדש, אבל מאז הבחירות עברנו למצב חדש לחלוטין. ראש הממשלה, אפשר כבר לקרוא לו ראש המשטר, נמצא בפרויקט פוליטי אישי, פרויקט אחד: להשתחרר מהכלא. זה הפרויקט שלו, אבל שליט אחד לא יכול להפיל דמוקרטיה לבדו, חייבים להיות לו שותפים. והינה, בכיסאות אלה יושבים חלק מהשותפים הפוטנציאליים להפלת הדמוקרטיה הישראלית. אנשים, חלקכם הגעתם לכאן למשכן עם כל הכוונות הטובות, עם רצון אמיתי לשרת את הציבור. וגם עכשיו בטח חלקכם חושבים: אולי בתור שר אני אצליח. אבל הג'ובים האלה והכסף הזה, כסף ציבורי שראש הממשלה מעמיד עכשיו כשוחד, יש לכך מחיר. המחיר הוא להסכים כרגע לשורה של חוקים – חלקם, אני אומר לכם מראש, לא יעברו, אבל את האפקט שלהם הם יעשו. הם יחלישו את בתי המשפט עוד ועוד; הם יחלישו את הכנסת הזו עוד ועוד, הם גם יחלישו את היכולת שלכם כשרים לעשות את הדברים שאתם רוצים לממש. כי כשהפרויקט הפוליטי היחידי הוא להציל את השליט ממשפט, אז כל דבר אחר יכול לעלות באש. וכאן אתם חייבים לשאול את עצמכם איפה הקווים האדומים שלכם, איפה עובר הגבול. בחסינות עובר הגבול? בהתגברות עובר הגבול? כשאתם רואים הסתה נגד ערבים, נגד נשים, נגד אנשי שמאל, נגד כל מי ששייך לאופוזיציה – באמת, אפילו גדעון סער כבר חווה את ההסתה הזאת על הבית שלו – כשאתם רואים את הדברים האלה קורים, אז שם עובר הגבול? ומה, כשמתפרצים לאוניברסיטאות ארגונים שהולכים להפחיד מרצים, כשבבתי הספר מנסים להפחיד את המורים לאזרחות, כשבתנועת נוער מפחדים כבר לדבר על פוליטיקה, כשאנשים צעירים במדינה הזאת, המילה המקבילה לפוליטיקה מבחינתם זה שחיתות, כשהאדישות משתלטת ונעלם כל זכר לנורמליות בשיח הזה שבין ימין ושמאל – שיח שאמור להתבסס על ממלכתיות ועל הכרה בכך ששני הצדדים אוהבים את המדינה – איפה עובר הקו האדום שלכם? ועכשיו, כשמציעים לכם כסף – כסף – –
אני מייד אסיים, אדוני. – – כסף שהיה יכול ללכת עכשיו כדי לממן מיטות בבתי החולים הקורסים שלנו, אלה העלויות.
ב-900 מיליון שקלים אפשר עכשיו – עכשיו – להוסיף 500 מיטות בבתי החולים. זה עוד כלום לעומת מה שנדרש. ואתם מוכנים להקריב את הכספים האלה, בשביל מה? כדי לשמור על אדם אחד? אתם מוכנים להקריב את כל מה שנבנה כאן בשביל אדם אחד? אתם מוכנים להקריב את האחדות בינינו, את השותפות בינינו, את העתיד של הילדים ושל הנכדים שלנו בשביל איש אחד?
זה הפרויקט הפוליטי שאתם משתפים איתו פעולה?
אני – רק עוד עשר שניות, ברשותך.
אני בטוחה שגם היו אנשים שוויתרו על זכותם. אני מייד אסיים.
אני מבקשת מכם להסתכל בהצבעה הזו על המצפון שלכם.
לקחת עוד כמה שניות בנאום זה באמת המעט שניתן לעשות.
אחרי שכוחה של המליאה הזאת כבר הוחלש עד כדי כך שהיום אפילו בוועדות הכנסת כבר לא ניתנים שום קול ושום סמכות באמת להצביע כמו שצריך.
אני מבקשת מכם, יש כאן אנשים שאני יודעת שהמדינה באמת חשובה להם: שימו לב בהצבעה הזאת מה אתם עושים; תציבו גבולות, תציבו קווים אדומים. אתם מסוגלים לעשות את זה, ולאפשר לכולנו להתחיל ולהתקדם ולצאת מהמצב האיום הזה, שבו מדינה שלמה עומדת תקועה בגלל הפרויקט הפוליטי של אדם אחד שהמדינה לא מעניינת אותו. תודה.
תודה, כבוד היושב-ראש. שיעור המיטות במחלקות פנימיות בבתי החולים בישראל הגיע השנה לשפל של שלושה עשורים. 1995 – היו 2.3 מיטות ל-1,000 נפש; 2017 – ירדנו ל-1.7 מיטות ל-1,000 נפש. הכלכלה של מדינת ישראל מתחזקת – הבריאות של הציבור יורדת לשפל. 5,000 איש בשנה בישראל מתים מזיהומים שהם חוטפים בבית החולים שאליו הם באו לקבל טיפול. בגלל הצפיפות הזאת, בגלל חוסר היכולת של בתי החולים לענות על הצרכים שלהם. ועכשיו כמעט סוף חודש מאי, ובבתי החולים במדינת ישראל החזקה, הסטרטאפיסטית, המוכשרת, היצירתית, עדיין בתי החולים לא יודעים מה הולך להיות התקציב השנתי שלהם. אין מושג עם איזה תקציב הם הולכים להתמודד. לא משנה כמה קשה הם ינסו לעשות את עבודתם, אי-אפשר לעשות עבודה בצורה כזאת. כבוד היושב-ראש, אני בקושי שומעת את עצמי כשככה יש רעש. אף שמאוחר בלילה, ראוי שחברי הכנסת יצליחו להקשיב. גם השר התורן – אה, יש שרה, בערך.
ובכל זאת, על אף 5,000 המתים מזיהומים בבתי החולים, אף שאלה יכולים להיות סבא וסבתא שלכם או ההורים שלכם מחר, שמאושפזים במסדרון כי אין מספיק מיטות – אני שש שנים נמצאת בכנסת הזאת ופעם אחת לא ראיתי את הקואליציה מכנסת ועדה מיוחדת באמצע הלילה כדי להידרש למצבם של בתי החולים הקורסים במדינת ישראל. אפילו לא פעם אחת. לילה אחד בשש השנים הללו לא ראיתי אתכם מקדישים בכזה מרץ, בכזאת עוצמה, עם ויתור כזה על כל הכללים הדמוקרטיים, כדי לשאול את עצמכם מה קורה לתקציב בתי החולים; איך יכול להיות שמדינת ישראל החזקה והטובה, שבה הערבות ההדדית והאחריות היא הבשר, היא עצם, היא לב-ליבה של החברה שלנו, ופעם אחת לא התכנסתם ככה כדי לנסות ולהציל את מערכת הבריאות? פעם אחת. על מה כן מתכנסים? על מה? על להגדיל את הממשלה למספר אין-סופי של שרים. לא הסברתם הסבר אחד נורמלי לאזרחי ישראל בשביל מה צריך לעשות את זה, בעלות אין-סופית של משאבים – שאתם לא הולכים בכלל לציין בפני הוועדה המיוחדת – כשכל המהלך הזה, ספק אם הוא חוקי. אנחנו לא קיבלנו לכך הסבר בוועדה. אפילו את הייעוץ המשפטי של הכנסת כבר החלשתם לרמה כזאת שקשה לקבל תשובות אמיתיות בנושאים הללו. אבל הדבר האמיתי הוא שעובר לילה אחרי לילה וגם בלילה הזה – – –
אני מציינת עובדות ואת עמדתי – – –
עובדים מקצועיים של הכנסת, שאנחנו מעריכים אותם הערכה רבה, לצערי הותקפו.
רגע, אבל אני אסיים את המשפט.
לא, סליחה, אני אעמוד על זכותי להגיד את הדבר הזה.
כי העובדים המצוינים של הכנסת מותקפים על ידי הקואליציה הזאת בלי סוף, מה שמחליש אותם – כן, מחליש אותם ופוגע ביכולתם לעשות את עבודתם.
ואני אסיים ברשותך, כי הפריעו לי באמצע דבריי.
גם בלילה הזה יש אנשים שיושבים במסדרונות, שמאושפזים במסדרון בבית החולים, כי אין שם מספיק תקציב. גם בלילה הזה.
והיה ראוי שבלילה הזה אתם תידרשו לטפל בהם ולא לנסות – – –
למה לקואליציה אין שום – – –
אני לא ארד עד שאקבל – – –
אחרי שהקימו פה ועדה שבה לא ניתן לייעוץ המשפטי לדבר, אותי מאשימים?
תקרא. מה זה, כל אחד פה מקבל – – –
כנסת נכבדה ונעלמה, ביום השואה האחרון עמדתי ליד המיטה של סבא שלי בבית החולים כשהוא שכב במסדרון במחלקה הפנימית במשך כמה ימים, ממש ליד יציאת החירום, למקרה שמישהו ירצה לברוח. כשהחלה הצפירה הוא נורא רצה לקום ולעמוד, אז אמרתי לו שאני אחזיק לו את היד ואעמוד גם בשבילו. ולאורך כל הצפירה החיים שלו חלפו לנגד העיניים שלי: הילדות בטרגו פרומוס ברומניה, הנאצים שנכנסים לשכונה וזורקים סוכריות רעילות לילדים, הבריחה לכנסייה להתחבא, וההצלה, והשיט בספינה יחד עם חלק מהמשפחה לארץ ישראל, הכניסה לקיבוץ העוגן, ראשון בקבוצה, ללמוד עברית, ואחר כך ללכת למעברה בטבעון, וללכת לעבוד בשביל המשפחה בסולל בונה, ולסלול את הכביש לשארם, ולבנות את נמל אשדוד, ולהקים את המוביל הארצי, ולעבוד כל הזמן, כל רגע מהחיים, למען הארץ הזאת, למען המדינה. בשביל סבא שלי, נתן אוטוביץ', אלה היו החיים. כל רגע עד יומו האחרון הוא לא הפסיק לשאול אותי: ומה יהיה עם המדינה שלנו? המדינה שהוא ובני ובנות הדור שלו בנו בחול ובבטון ובכל כך הרבה אהבה ובכל כך הרבה אומץ. אם היה לנו, לדור שלנו, האומץ שהיה לדור שלהם בקצה הציפורן, כבר היינו נמצאים במקום אחר לגמרי; כבר היינו יכולים להגיע כל כך רחוק, לגבור על אתגרים כל כך גדולים – גדולים עד כדי כך, ועדיין הם לא מגרדים את הקרקעית של מה שהסבים והסבתות שלנו עברו כדי שאנחנו נוכל לעמוד כאן עכשיו. וכשאני מאזינה, ונלחמת בוויכוחים – "דיונים" קשה לקרוא להם – ויכוחי הצרחות וההכפשות והאלימות שמתגלגלים כאן בכנסת, בבית המחוקקים, בחודשים האחרונים, אני שואלת את עצמי, והייתי רוצה לשאול כל אחד מדיירי הכיסאות הריקים כאן: זה הכי הרבה שאתם מצפים מעצמכם? זה הכי הרבה שאנחנו יכולים? בשביל זה הגעתם לכאן לכנסת? בשביל זה נשבעתם אמונים למדינת ישראל, לשרת את הציבור הישראלי? בשביל מה, בשביל פסקת ההתגברות? בשביל להציל חשוד בשוחד מלהיכנס לכלא? בשביל חוקי חסינות שנועדו להגן על אדם אחד ולא על המדינה? בשביל דיונים עקרים שבהם איש אחד עם משימה אישית – להשתחרר מהכלא – מוכן לעשות הכול ואפילו להחריב את כל מה שטוב פה? בשביל זה אתם יושבים ושותקים? אתם יודעים גם בעצמכם שדמוקרטיות לא הולכות בבום; הן מידרדרות לאט, וכולם מתרגלים. כל המערכות מסתגלות. מערכת המשפט מסתגלת. היא נקרעת תחת האיומים שהיא חווה מחברי כנסת ומשרים שעמדו כאן על הדוכן ושיגרו איומים אל שופטים בכל הדרגים; שיגרו איומים אל המשטרה והכפישו אותה; שיגרו איומים אל כל שומרי הסף; שיגרו איומים אל עבר התקשורת החופשית שהייתה פעם. ואתם ישבתם כאן בשקט ולא אמרתם מילה. וכשאחד אחרי השני, כל מוסדות המדינה, כל שומרי הסף, הלכו ונחלשו, הלכו והתקמטו, הלכו והתכופפו בפני רצונו של שליט אחד, של אדם אחד, אתם שתקתם והתקרנפתם. והכול בשביל מה? בשביל איזו מטרה נעלה? בשביל מה הגעתם לכאן? כי להגן על הציבור הישראלי זה לא. זה לא מה שאתם עושים. והאמת היא שאני מתפלאת עליכם, כי יש פה לא מעט אנשים שאני יודעת שנכנסו לכאן אך ורק עם כוונות טובות, אך ורק עם רצון באמת לעשות טוב לעם ישראל. אבל השתניתם, התקפלתם, נבהלתם והתקרנפתם, והכול בשביל איש אחד. 9 מיליון אזרחים מחכים למוצא פיכם, ואתם מתנהגים בחוסר אחריות משווע. מפחיד, כי ההידרדרות רק הולכת להימשך. אותה חקיקה שמנסה להעביר כאן ראש הממשלה, אותה חקיקה שבשביל להעביר אותה הוא עכשיו גם מוכן ללכת לבחירות, הולכת להיות המכה האחרונה על האפשרות שלנו להגדיר את עצמנו כדמוקרטיה – אפשרות שאחרי הבחירות האחרונות כבר נמצאת בסכנה. כי לפעמים זה נדמה שאנחנו משחקים בכאילו-דמוקרטיה; המבנים עדיין נראים יציבים – בית המשפט העליון עוד עומד על תילו, לכאורה יש תקשורת – אבל האמת היא שכולם כבר מפחדים. האמת היא שהרבה אזרחים כבר מפחדים להגיד את דעתם. האמת היא שכשהם נכנסים לפייסבוק, הם מעדיפים לשתף תמונות של חתולים ולא חס וחלילה לדבר על פוליטיקה, כי פוליטיקה זה אסור. האמת היא שבכניסה לבתי ספר מזהירים את כל מי שנכנס מראש: רק אל תדבר עם התלמידים על פוליטיקה. אפילו אותי, נבחרת ציבור, מזהירים בכניסה לבתי ספר שאסור לדבר על פוליטיקה. האמת היא שמרצים באוניברסיטאות מפחדים מהטרור שעושים להם ארגונים כמו אם תרצו, מאיימים עליהם בהלשנות ובהפחדות – ארגון שכמובן מקבל את התרומות שלו בעזרת ראש הממשלה ומנוהל ככל הנראה ממשרדו. והשופטים כבר בוחרים את הקרבות שלהם. וכאן בכנסת, היכן שאמורה להיות תשתית שמגינה על כוחה של הכנסת, אפילו כאן בכנסת – מה קורה עכשיו? פיזור הכנסת הזה עובר בצורה בלתי חוקית. הרי במצב הרגיל החוק מגדיר שאם מועמד קיבל את המנדט להקים ממשלה ולא הצליח להקים אותה, יתכבד ויחזיר את המנדט לנשיא המדינה, וזה יעניק אותו למועמד אחר. כאן יש מועמד שקיבל בדיוק את אותו מספר קולות שקיבל ראש הממשלה. מה יותר טבעי מזה שהמועמד החדש, חבר הכנסת בני גנץ, יקבל את המנדט לנסות להרכיב קואליציה? אבל לא, זה לא מתאים לראש הממשלה, אז כולם הולכים ומתכופפים בפניו. הצעת החוק שהביא לכאן, כביכול, חבר הכנסת מיקי זוהר – בשם ראש הממשלה, כמובן – מייצגת דריסה של הכנסת הזאת. האיש שעומד בראש הרשות המבצעת, אדם שחשוד בשוחד, שאמור לעמוד למשפט בקרוב, מנסה לרסק את הכנסת ולהשתמש בה כדי להעביר חוק שהוא למעשה יוזמה שלו. הרשות המבצעת דורסת ברגל גסה את הרשות המחוקקת. זה איננו מצב טבעי. זהו מצב, אדוני יושב-ראש הכנסת, שהיה צריך להימנע, והוא יכול עדיין להימנע בעזרתך. זהו חלק מתפקידך וזה חלק מתפקידו של הייעוץ המשפטי של הכנסת לבוא ולומר את הדברים הללו. אני פניתי ליועץ המשפטי לכנסת עו"ד איל ינון בדרישה דחופה לעצור את ההליך הזה, שהוא הליך לא חוקי. כולם יודעים שההליך הזה, תוך כדי – ראינו מה קורה בוועדה. יושבים היועצים המשפטיים ומזהירים את מיקי זוהר: רק שנצליח איכשהו להשחיל את המילים הנכונות ולהעביר את זה אחר כך בבג"ץ. כולם יודעים שההליך הזה הוא בלתי חוקי. כולם יודעים שזאת לא הכנסת שבחרה לפזר את עצמה, משום שיש חלופה, יש אלטרנטיבה. ובכל זאת כולם מפחדים לבוא ולהגיד: די. די. להציב גבולות. יכולתם לקום ולהציב גבולות, קווים אדומים. מה בסך הכול רוצים אזרחי ישראל? לחיות במדינה נורמלית – מדינה נורמלית שבה כספי המיסים שלהם הולכים כדי לדאוג ולקדם את מערכות החינוך של הילדים שלהם; הולכים לבתי חולים כדי שסבא וסבתא שלהם לא יצטרכו לשכב במסדרון; ושיהיו מספיק רופאים כדי שלא ייאלצו להסתכל על חולים שמגיעים ולבחור במי לטפל קודם, בידיעה שלא יצליחו לטפל בכולם, בגלל שאין מספיק רופאים ואין מספיק אחיות ואין מספיק מקום; ולהוציא מישהו מהמיטה כדי לנסות לתעדף מישהו אחר, שאולי יש לו קצת יותר סיכוי, פשוט כי אין מספיק מיטות. במצב נורמלי היה אפשר להציל את שניהם. מה בסך הכול רוצים אזרחי ישראל? הם רוצים לנסוע בתחבורה ציבורית נורמלית ולא להיות כל היום כלואים בפקקים; הם רוצים שהילדים שלהם ילמדו במערכת חינוך טובה שדואגת להם, שלא מושפעת משטיפת מוח פוליטית כל היום וכל הלילה; הם רוצים חיים שפויים שיש בהם קצת חופש ושאפשר לדבר בהם ואפשר להגיד אמת, ולא כל היום מפחדים מאיומים ומה יקרה אם תדבר. הם לא מפחדים שבעבודה ידעו מה העמדה הפוליטית שלהם, כי אז אולי זה יסכן אותם. ואם במקרה אתה בעל עסק שעובד מדי פעם עם הממשלה, אז בכלל אתה צריך להישמר על נפשך. מה בסך הכול רוצים אזרחי ישראל? מה בסך הכול קיוו לו הסבים והסבתות שלנו? איזו מדינה הם היו רוצים לראות שהם הצליחו לבנות? כי הם הצליחו. הם הצליחו. הם בנו למעננו את הנס הזה שנקרא מדינת ישראל. ומה יגידו הנכדים שלנו כשהם יסתכלו עלינו וישאלו את עצמם עוד אי אלו שנים איפה אנחנו היינו, מה אנחנו עשינו כדי להציל את הדמוקרטיה הישראלית, מה אנחנו עשינו כדי לדאוג שהיא לא תקרוס ותיפול, מה אנחנו עשינו כדי לדאוג שמדינת ישראל תהיה מדינה חופשית? מה נגיד להם כשהם ישאלו אותנו? מה תגידו להם אתם, חברי וחברות הקואליציה – אנשים שממשיכים לתת לגיטימציה ולתמוך בפסקת ההתגברות, בחוק החסינות ומי יודע איזה עוד שיטות עלובות יביאו הנה כדי לרסק את שלטון החוק והדמוקרטיה? מה תספרו אתם לילדים שלכם? אתם יודעים איך הציבור רואה אתכם כשהוא מסתכל עליכם? אתם יודעים מה הוא רואה? הוא רואה את זה. זה מה שהוא רואה: קרנפים. מסתכל עליכם הציבור הישראלי ורואה – –
אני יודעת שיש עוד הרבה דברים שאסורים, אדוני. אני יודעת שצריך לכבד פה את חופש הדיבור.
אני יודעת שצריך לעמוד בחוק. אני יודעת שוועדות הכנסת אמורות להיות כאלה שבהן מתקיים דיון אמיתי, ולא דריסה על ידי הקואליציה. אני יודעת שהחוק הזה לפיזור הכנסת, במצב נורמלי של כנסת חזקה לא היה מגיע לכאן בכלל. היה קורה דבר פשוט, ובני גנץ היה מקבל את המנדט לנסות ולהרכיב ממשלה. אני יודעת את זה ואדוני יודע את זה. כולם יודעים את זה, וגם הציבור יודע את זה. השאלה היא מה עושים עם המצב הזה, השאלה היא לאן הולכים. יש לנו הזדמנות, אנחנו יכולים להיות שותפים. רוב הדברים – אנחנו מסכימים עליהם. בעקרונות הכי חשובים אנחנו יודעים למצוא את המשותף.
וזה נכון לכל אזרחי ישראל, ובטח ובטח לנו. השאלה שצריך לשאול פה, שכולם צריכים לשאול את עצמם, היא למה הדבר הזה לא קורה – בשם דאגה לאיש אחד, ולא למען מדינת ישראל כולה. תודה.
תודה. כבוד היושב-ראש, כנסת נכבדה, בבחירות האחרונות התבשרנו בדרך לא דרך שמשרד האוצר ניסה להסתיר מכולנו קומבינה מושחתת של הימין המשיחי ושל הימין המושחת של נתניהו, שלא רק שמסכנים את ביטחון ישראל ואת הדמוקרטיה הישראלית – מסתבר שאפילו לנהל את הכלכלה הישראלית הם לא יודעים. מדינת ישראל נמצאת היום בגירעון ובגירעון רע. הגירעון הזה הולך להביא עכשיו, היום, לקיצוצים שכל אזרח ישראלי הולך להרגיש בגופו, בחייו, מהבוקר ועד הלילה. אם ליוויתם את סבא שלכם לבית החולים, אתם תפגשו את הקיצוצים האלה במיון; אם אתן אימהות חד-הורית שמחכות לדיור ציבורי, אתן תפגשו את הקיצוצים האלה כשתמשיכו לעמוד בתור בשביל בית; אם אתם הורים צעירים לילד שרק עכשיו נכנס לבית הספר, אתם תראו את הקיצוצים האלה בכיתה שלו; ואם אתם צעירים בני גילי, אתם יודעים טוב מאוד שאין לכם דירה אלא אם כן מישהו שאתם מאוד אוהבים מת והוריש לכם אחת, כי אתם תרגישו את הקיצוצים האלה. וזה גירעון רע. גירעון לא חייב להיות רע. כשיצחק רבין היה ראש הממשלה הוא הגדיל את הגירעון בשביל להגדיל את הצמיחה. כשגירעון משמש כדי להכניס תחבורה ציבורית מצוינת, לתת לכל אזרח בישראל פתרונות מעולים לתנועה, איך להגיע ממקום למקום, להוריד את רמת הפקקים – זה משמש לצמיחה. כשגירעון משמש להשקעה באזרח, בחינוך, כדי לשפר את מערכת החינוך של הערבים ושל החרדים ולתת להם זכות להשתתף, להיכנס לשוק העבודה, לקבל שוויון אמיתי – זה גירעון שמסייע לצמיחה. אבל הגירעון שאנחנו רואים היום הוא לא גירעון כזה. הוא גירעון של קומבינה, הוא הגירעון שנוצר בעקבות העסקאות המפוקפקות שאתם עשיתם כאן בכנסת. זה הגירעון שאני דיברתי עליו כבר לפני כמה שנים כשחשפתי קמצוץ משיטות העבודה של משרד האוצר. ואז עמד מנכ"ל האוצר, שי באב"ד, ואמר שאני משקרת. עכשיו הוא הולך לתקשורת להגיד בדיוק שאני צדקתי: שהמכרזים תפורים, שמשרד האוצר עובד כמו חונטה, שאין לאנשים אמיתיים, לאזרחים טובים, סיכוי. ומה חשפנו שם? כשראינו את הקומבינה של מירי רגב שלקחה כספים שנועדו ליום העצמאות והעבירה את זה לחברים שלה למכרזים תפורים, אנחנו חשפנו את זה. כשגילינו איך החטיבה להתיישבות לקחה מיליארד שקלים מהציבור, שהיו אמורים להגיע לעוטף עזה, לגליל ולגולן, והעבירה אותם ליהודה ושומרון ולכל מיני עמותות תורניות מפוקפקות של סמוטריץ' ואורי אריאל – אנחנו חשפנו את זה ועצרנו את זה. כשחשפתי איך מפוני גוש קטיף – אני עוד הייתי חיילת בצבא והיינו חלק מהפינוי באותה תקופה, ועשר שנים אחר כך ישבתי כאן בכנסת וגיליתי שהממשלה הזאת גנבה גם להם את הכסף, 5 מיליארד שקלים, שלא הגיעו אליהם מעולם אף שהם יצאו מכיסו של משלם המיסים הישראלי – חשפנו את זה, הבאנו את זה לחקירה. אנחנו חשפנו את ההסכמים הפוליטיים המפוקפקים שלכם. הראינו איך נאוה בוקר ומיקי זוהר לקחו מיליונים לכיס כדי להעביר למקורבים – חשפנו ועצרנו את זה. כסף שהתגלגל לעסקה עם אלוביץ' ובזק, כסף שהתגלגל לעסקה מפוקפקת עם הצוללת, שחיתות וקומבינה – זה המקור של הגירעון הזה. זה גירעון רע, זה לא גירעון שמוביל לצמיחה, זה לא גירעון שמשקיע בחברה הישראלית, זה גירעון שתוקע אותה במקום, זה גירעון בשביל קומבינות. והסטטוס קוו הזה, הסטטוס קוו שבו הפוליטיקאים מרמים ומשקרים לנו, משתפים פעולה ביניהם כדי לעשות עוד קומבינה על חשבון משלם המיסים, הסטטוס קוו הזה צריך להסתיים. לי נמאס מזה. מדינת ישראל תקועה בתוך הסטטוס קוו, היא תקועה בתוך הסטטוס קוו של הקומבינות בכספי המיסים שלנו, ופוליטיקאים שדואגים לעצמם ולא לציבור. הסטטוס קוו הזה התקבע בכל התחומים האפשריים – זה אותו סטטוס קוו של תקיעות שתושבי עוטף עזה, עשרות אלפי אנשים בדרום הארץ, סובלים ממנו כבר 18 שנים; הסטטוס קוו עם החמאס, בלי אסטרטגיה, בלי פתרונות, רק אש וטרור. זה הסטטוס קוו. זה אותו סטטוס קוו בגדה עם טרור הסכינים, עם מחבלים שחודרים לשטחי ישראל בגלל שגדר ההפרדה לא הושלמה בגלל הבג"צים של המתנחלים. זה הסטטוס קוו של הטרור וזה גם הסטטוס קוו שמוביל לסיפוח, סטטוס קוו שיביא לכאן – זה זוחל אבל זה מתקדם לכיווננו – רוב פלסטיני וסיום הרעיון הציוני. זה הסטטוס קוו ביהודה ושומרון, אותו סטטוס קוו שהפוליטיקאים כאן משרתים אותו כשהם ממשיכים להזרים כספים ממדינת הרווחה הישראלית למדינת הרווחה המדומה שמעבר לקו הירוק, במאחזים הלא-חוקיים. זה הסטטוס קוו. וזה אותו סטטוס קוו עם הציבור החרדי, ובבחירות הקרובות הולכות לרוץ לא פחות מארבע מפלגות עם דבר אחד: עם שנאת חרדים, מצע של שנאת חרדים. תגידו, מה נראה לכם, שהחרדים ייעלמו? מה נראה לכם, שהערבים ייעלמו מכאן? הם כולם חלק ממדינת ישראל. לא הגיע הזמן לדבר על הסטטוס קוו הזה? לא הגיע הזמן לפתור אותו ולפתוח את הדיון, לייצר פה סוף-סוף דיון משותף? חברים וחברות שכאן יושבים במליאה, לא בא לכם שנתקדם? אתם יודעים טוב מאוד, מי מכם שיש לו ילדים שגדלים פה, במערכת החינוך הישראלית, שהם לא ירצו לחיות במדינה כמו שסמוטריץ' רואה אותה, מדינת הלכה חשוכה שבה אין שוויון לא לנשים ולגברים ולא יהודים וערבים ולא לאף אחד. יש אותם, את הפוליטיקאים, וכל היתר למטה. אתם יודעים טוב מאוד שצעירים בני ובנות הדור שלי, הרבה מהם כבר עוזבים לחו"ל או חושבים על חו"ל או סוגרים את הדרכון שלהם, ואתם יודעים טוב מאוד למה זה קורה. זה קורה כי סטטוס קוו הוא תקיעות וסטטוס קוו הוא מוות. אנחנו צריכים להתחיל להשתחרר משם ולהתקדם הלאה. הגיע הזמן לפתוח לדיון מחדש את השיח בינינו לבין החברה החרדית. חוק הגיוס הוא חוק שגם הצבא לא רוצה בו, ואנחנו צריכים לעבור למדיניות של חיה ותן לחיות. אנחנו צריכים לבזר את הכוח: על תחבורה ציבורית בשבת יחליטו השכונות. בלי גיוס לחרדים, אבל חיה ותן לחיות זה אומר שגם אין נישואים וגירושים ברבנות למי שלא רוצה; כל אחד יכול להתחתן ולאהוב את מי שהוא רוצה, איך שהוא רוצה, איך שהוא נולד, איך שמתחשק לו להקים משפחה. לא מתערבים לכם – אל תתערבו לנו. זו צריכה להיות ההחלטה, זו צריכה להיות ההסכמה. אנחנו בעד שירות לכולם, יש הרבה דרכים לשרת. חיה ותן לחיות. אנחנו נסייע ונחזק, נפטור את הנשים הדתיות מהפטור שלהן מגיוס, שמוחזק אך ורק על ידי הפוליטיקאים ונאפשר להן להתגייס כפי שהן רוצות, כי יותר ויותר מהן רוצות לשרת בצבא בתפקידים משמעותיים, בדיוק כמונו.
אנחנו נביא את החברה הערבית בישראל לתוך הפוליטיקה של המיינסטרים, לא ככה, שסוגרים דילים מאחורי הקלעים, שעושים קומבינות אבל אחר כך צועקים עליהם במליאה ומדירים אותם. הגיע הזמן לחוזה חדש של שותפות, של ישראליות, סביב ערכים ישראליים. חוזה שיגרום לכולנו לעמוד ולשיר את התקווה עם אמונה מלאה במילה הזאת – תקווה. הרי מה פוליטיקה אמורה לייצר? איך פוליטיקה הפכה להיות למילה נרדפת לקומבינה? איך פוליטיקה הפכה להיות למילה נרדפת לשקרים? אנחנו אמונים על החזרת התקווה. אנחנו אמונים על החזרת הפוליטיקה לאנשים, לעם, לצעירים שמסתכלים עליכם, עלינו, כאן, ומצפים שאנחנו נעשה הכול כדי להביא תקווה. זה התפקיד שלנו כאן, לא הדילים במסדרונות, לא ללכת ולקבע את הסטטוס קוו האיום, שמפרק אותנו, אלא לשבת פה ולחתום על חוזה חדש. זה התפקיד שלנו ואנחנו יודעים לעשות את זה. יש פה מספיק אנשים טובים לעשות את זה אבל כנראה שבשביל זה דרושה מהפכה. כנראה שבשביל זה דרושה מהפכה אמיתית, שאני מתכוונת להוביל במפלגת העבודה, ואני מקווה מאוד שהיא תתפשט ותתרחב לכל הפוליטיקה. כשאנחנו מדברים על חיבורים, הגיע הזמן שנדבר על חיבורים ממקום אמיתי של ערכים, לא של פרסונות. אני מסתכלת עליכם ואני יודעת טוב מאוד שגם האנשים שיושבים פה בשורה הראשונה, בני גנץ, שאני מאוד מעריכה, ושותפינו הרבים, יש לי פה חברים מאוד קרובים – אני יודעת כמה אתם אנשים ערכיים. דמיינו לעצמכם איך כולנו נחתום על חוזה חדש כשנדבר על הערכים שלנו. שנעז בלי פחד – כמו שידעו מקימי המדינה, הסבים והסבתות שלנו – להישיר מבט אל האמת, אל הבעיות האמיתיות של החברה הישראלית ולהתקדם ולפתור אותן. תודה.
תודה לך, כבוד היושב-ראש. שלום, חבריי הנכבדים, חברי הכנסת. הכנסת הושבעה היום וכולנו נשבענו אמונים לאזרחי ישראל, אבל מרחפת מעלינו העננה והחשש שנלך שוב לבחירות בחסות הניסיון של אדם אחד – אדוני, זה מאוד – – –
אדוני, אני מודה, אני יודעת שהיום לא הרבה מתרגשים, כי כבר עשינו את זה רק לפני כמה חודשים, אבל אני כן מתרגשת להיות כאן היום, למרות הרעש במליאה. זו הכנסת הרביעית שלי, ופעם ראשונה שאני עומדת כאן כיושבת-ראש התנועה הירוקה וכחלק מהמחנה הדמוקרטי, שמבקש לשנות את מה שקורה בפוליטיקה הישראלית. אבל אני מתרגשת מעוד סיבה. אפשר להגיד הרבה דברים על הבחירות האלה, אבל דבר אחד מאוד ברור: אם אנחנו לא נשנה את איך שאנחנו מתנהלים, המדינה תמשיך להיות תקועה. אם אנחנו בחברה הישראלית לא נצליח להגיע להסכמות בינינו – הסכמות בין חילונים לדתיים לחרדים, בין יהודים לערבים – כולם ישראלים – אם אנחנו לא נצליח להשכיל ולעבור את המשוכה הזאת, להתקדם, לדבר בינינו, להגיע לדרך חדשה, לחוזה חדש, אז אנחנו נתגלגל עוד פעם לבחירות. ולא רק שהן בחירות יקרות – היקר זה רק מה שמעל פני השטח;	 גם מתחת לפני השטח, כשממשיכות להתקבל החלטות על ידי ראש ממשלה שחשוד בפלילים בלי שום פיקוח פרלמנטרי, תוך ריסוק הדמוקרטיה, זאת סכנה אמיתית, והיא כל הזמן נמצאת שם ברקע עד שאנחנו לא נעשה מעשה. המעשה הזה, אדוני יושב-ראש הכנסת, צריך להגיע מכל חלקי הבית. כן, הוא צריך להגיע גם מהמפלגה שהייתה מפלגת השלטון במשך שנים ארוכות, ואולי כבר לא זוכרת מה זה אומר לשבת באופוזיציה, אבל גם מתוככם בליכוד צריך להגיע השינוי הזה. היום כל מי שיש לו אחריות כלפי מדינת ישראל חייב לעשות מעשה. המעשה הזה זה להגיד: אנחנו חיים כאן ביחד, ויש פה אין-סוף אתגרים שהם לא פתורים. הם עומדים ותקועים כבר שנים תחת קמפיינים מסיתים, תחת תקיעות פוליטית שהפכה – מתוך הפוליטיקה הסקטוריאלית ששלטה כאן במערכת. הגיע הזמן להגיע עליהם להסכמה. הגיע הזמן לסטטוס קוו חדש בענייני דת ומדינה. הגיע הזמן לבנות תקציב מדינה מאפס. כן, להיפטר מ-20 מיליארד שקלים של רזרבות סמויות ולהשקיע את הכסף באזרחים – בבריאות, ברווחה, בדיור. הגיע הזמן להשוות את תקציבי החינוך כדי שכל ילד ישראלי יגדל בכבוד ועם יכולת שווה לממש את הפוטנציאל שלו. הגיע הזמן לחתור ולעשות באמת שלום ולהגדיר את הגבול שלנו. הגיע הזמן שנבנה פה באמת את מדינת ישראל ששייכת לכל אחד ואחת מאיתנו, מדינה יהודית ודמוקרטית, ציונית, שבה כל האזרחים מרגישים שווים. ואת זה, אדוני, חבריי, אפשר לבנות עכשיו. לא צריך ללכת לעוד בחירות. אפשר עכשיו להרכיב קואליציה כזאת מאחדת שיכולה לשנות את המציאות כאן, שמוותרת ופוטרת את המדינה מהשחיתות ושמה אותנו על דרך חדשה. תודה רבה.
תודה. משרדך הודיע שיעדכן את הציבור לפחות יממה לפני הנישובים המהותיים מאסדת לווייתן. אני אשאל גם מדוע רק יממה, ואיפה בעולם יש דוגמה לדבר כזה בכלל – התראה כל כך קצרה? שלא לדבר על המרחק של אסדות לווייתן מהחוף. ברצוני לשאול: מאחר שמדובר בפליטות עצומות, יממה אחת ולא יותר לא תאפשר לתושבים להתארגן – לפנות חולים, לפנות ילדים וכדומה. מאיפה הגיעה ההחלטה הזאת? וכיצד אמורה להתבצע ההודעה לתושבים?
רק כדי להבין, אדוני השר, הניטור נעשה על ידי נובל אנרג'י.
פרטית – אותה חברה שיש לה אינטרס.
לגבי זה אני חושבת שהיה ראוי אם נוסף לנציגות הזאת גם נציגות של ארגונים אזרחיים, למשל "שומרי הבית", שמובילים את המאבק להרחקת האסדות, וכרגע עומדים כמעט לבדם כבר שנים בניסיון להציל את בריאותם של התושבים לאורך קו החוף. אבל אני רוצה לשאול אותך שאלה אחרת. נראה שיש חילוקי דעות עם נובל. לי יש כאן – – –
לא. זאת השאלה הנוספת. קודם זו הייתה רק שאלה להבהרה.
יש לי פה רשימה, כבוד השר, של יותר מ-100 תושבים שדיווחו בימים האחרונים על פגיעות בריאותיות שונות: כאבי ראש, חוסר יכולת לישון, צריבות בעיניים, שיעולים בלתי פוסקים. אתה ער לכך שאף שהחלק המשמעותי של ההרצה אפילו לא החל, יש כבר מאות דיווחים של תושבים באזור חוף הכרמל על מפגעים בריאותיים. חלקם התקשרו למשרד להגנת הסביבה, התקשרו למוקד. במשרד אמרו להם שזה תוצאה של תחילת התקופה של ההרצה באסדה, אבל אז, כשהם יצרו קשר עם פניות הציבור בנובל אנרג'י, שם אמרו להם שאין שום קשר לפעילות האסדה, והם לא מכירים שום דבר מהסוג הזה. מה שאמרת על המזהמים – גם שם עולה שאלה, מאחר שהבדיקה שלכם, של המזהמים, באתר המשרד, באותה אפליקציה, לא כוללת את החריגות בתחמוצות חנקן, באוזון. לטענת התושבים מתברר גם שחלק מהנתונים שהופיעו באתר נעלמו לפתע, אחרי שהם אולי לא מצאו חן בעיני מישהו, ואי-אפשר היום למצוא אותם. אז לנוכח העובדה שהתושבים מגיבים בבעיות בריאותיות כבר עכשיו, לפני שבכלל התחילה התקופה המשמעותית של הנישובים, איך אתם מתכוונים לטפל בנושא הזה? איך מתכוונים לא רק לפקח על החברה – שטוענת שאין לה שום קשר לעניין הזה וזה לא קשור באסדה – ועל הפעלת אותן תחנות ניטור, מעבר לאותן 48 שעות – שהן תוספת שאנחנו מברכים עליה, אבל היא רחוקה מלהספיק כדי באמת לעבוד מול אותן פגיעות בריאותיות שהתושבים כרגע עלולים לסבול מהן בחומרה רבה בהרבה?
תודה, כבוד היושב-ראש. יש שם ויכוח על אם יש עניים או אין עניים בישראל. מוזמן אדוני לקרוא את הדוח על 2 מיליון עניים בישראל ולא להתעלם מהנתונים. חברים, לפני שעה קלה נפגשנו, חבר הכנסת רם בן ברק ואני, עם חבורה מקסימה של ילדים שיעצו לנו מה כדאי לעשות בפוליטיקה. הם ילדים צעירים, רק בכיתה ד', שלומדים בארגון שער שוויון. מה שהארגון הזה עושה זה לחבר בין צעירים, ילדים שלומדים בבתי ספר, רובם מתוך אוכלוסיות מוחלשות, יהודים וערבים מתרבויות שונות, ולגרום להם לשחק ביחד כדורגל, וככה להכיר אחד את השני וגם לפתח יכולות תחרות ושיתוף פעולה בריאות וללמוד על התרבות השונה שכל אחד מגיע ממנה. אבל האמת היא שהדבר המקסים הזה שהם עושים הוא מאוד מאוד נדיר; כמעט שלא קורה במערכת החינוך. העובדה שזה לא קורה במערכת החינוך היא הבסיס לנושא שאנחנו מדברים עליו היום ביום הסובלנות. ומדהים שצריך להקדיש יום לסובלנות. היה עדיף שכל הימים יהיו ימים של סובלנות, ולא יום מיוחד. אבל זה גם מסביר למה אנחנו נמצאים עכשיו בתוך מערכת פוליטית שמתגלגלת לבחירות השלישיות בתוך שנה אחת, ומי יודע מה יהיה הלאה. כי כן, הכול נמצא במערכת החינוך. אתמול נבחרה בפינלנד ראשת ממשלה חדשה. היא בת 34, אחת מחמש מנהיגות של מפלגות בקואליציה בפינלנד. היא נבחרה אחרי שראש הממשלה בפינלנד הודח בגלל – תקשיבו טוב – שהוא כשל בלטפל בשביתת הדואר. כאן יש ראש ממשלה עם שלוש פרשות שחיתות, ועוד, שמרחפות מעל ראשו, ועדיין לחלק מהחברים כאן במשכן יש תחושה שמותר לו להמשיך ולקבל כאן החלטות – כאילו הוא לא נמצא בניגוד אינטרסים מובנה בכל רגע נתון; כאילו ההסתה וחוסר הסובלנות שאנחנו חווים בחברה הישראלית לא נגרמות בין היתר בגלל ההתנהלות שלו במאבק האישי שלו להימנע מלהיכנס לכלא. אז העובדה שבפינלנד יש כזאת ממשלה שאפשר לשאת אליה עיניים לא קשורה רק במערכת הפוליטית המסודרת של פינלנד – היא קשורה, בראש ובראשונה, במערכת החינוך המפוארת של פינלנד, אחת ממערכות החינוך הכי מעוררות השראה בעולם, עם צמצום פערים חברתי, עם חדשנות, עם פיתוח יצירתיות, שוויון לכל ילד, יצירה של חברה חזקה ובריאה, עם מורים שמרוצים ולא נשחקים בקצב של המורים בישראל, שעומדים מול כיתות מפוצצות בתלמידים. מערכת החינוך בפינלנד מביאה גם להישגים פוליטיים. מבחני פיז"ה שנחשפו בשבוע שעבר, והתוצאות שלהם, שמראות פערים חברתיים עצומים, שמעידות ומראות לנו את התוצאה של חוסר שוויון תקציבי, את העובדה שכאן, בישראל, תלמיד דתי מקבל 30% יותר מתלמיד בחינוך הממלכתי ו-60% יותר מתלמיד בחינוך הערבי – איך אפשר לצפות לסובלנות או לאיזושהי יציבות פוליטית עם פערים כאלה? מי שדאג שהפערים האלה יתקיימו במערכת החינוך, אי-אפשר שלא לחשוב שאולי יש לו איזושהי אג'נדה. כי כשהציבור חלש ולא מקבל את הידע הבסיסי, לא מפתח את חוש הביקורת, לא מקבל כלים כדי להתקדם בתוך המציאות, כדי להשתלב בשוק העבודה, כדי להצטרף לתעשיית ההייטק המשגשגת, כדי להפוך להיות מהחזקים – איך אפשר לצפות שתצמח מערכת פוליטית בריאה? איך אפשר לצפות שתצמח מנהיגות כשמערכת החינוך חלשה ומפוצלת? כשתלמיד יהודי ותלמיד ערבי לא פוגשים אחד את השני אלא אם כן התמזל מזלם להכיר באיזו פעילות של ארגון חיצוני; כשתלמיד חילוני ותלמיד חרדי לא מדברים אחד עם השני אף פעם – רבים מהאנשים שיושבים כאן, בכנסת, פגשו פעם ראשונה מישהו מחברה אחרת בתוך ישראל כאן, בכנסת, אבל זה לא קורה בתוך מערכת החינוך; כשחוסר השוויון התקציבי הוא כל כך גדול; כשמיליארדים מתקציב החינוך, התקציב הגדול במדינה, עוברים בכל מיני קומבינות פוליטיות לדאגה למגזר השליט, ולא לכל חלקי החברה הישראלית – ואמר את זה שר התחבורה סמוטריץ', אמר במאמר בעיתון: ברור שלנו מגיע יותר תקציב, אנחנו יותר ערכיים, בהתייחסות לציבור שהוא טוען שהוא מייצג. אז יש לי חדשות גם בשבילו וגם בשביל אחרים: רוב הציבור הישראלי – יהודי, ערבי, חילוני, דתי, חרדי – תומך בשוויון תקציבי. רוב הציבור הישראלי היה רוצה מערכת חינוך חינם מגיל אפס, שבשנים הכי קריטיות לחיים מפתחת את היכולות והמיומנויות החשובות כדי להתקדם. רוב הציבור הישראלי היה רוצה שאנחנו נראה את ההטרוגניות בינינו ככלי להתפתחות, ולא כמעמסה עלינו. במערכת חינוך כזאת, מושקעת ואיכותית, לא רק שנראה יותר סובלנות, גם נראה מנהיגים אמיתיים, שלא נותנים לאיש מושחת לנהל את המדינה, ושלא נותנים למדינה להתגלגל לשלוש מערכות בחירות ואולי יותר, אלא דואגים בראש ובראשונה לבנות את העתיד של מדינת ישראל. תודה.
אני עומדת, חבריי, להצביע על פיזור הכנסת בפעם הרביעית בחמש שנים, והאמת שזה ממש ממש לא מה שהעליתי בדעתי שיקרה.
אני זוכרת את הפעם הראשונה שהגעתי לפה, לפני כמעט שבע שנים; איך נכנסתי לאולם הזה ביראת כבוד, במחשבה על חוק חינוך חינם, שנחקק פה ב-1951 על ידי בן-גוריון, וחוק הביטוח הלאומי מ-1953, שהבטיח שוויון ודאגה לרווחתם של כל אזרחי ישראל, על חוק-יסוד: כבוד האדם וחירותו ועל שורה ארוכה של חוקים שהכנסת הזאת יכולה להתגאות בהם ולחלום עליהם בימים האלה. כי האמת היא שכבר הרבה זמן שהכנסת הזאת לא עושה כלום. בשנה האחרונה אפילו לפקח על מה שמחליטה הממשלה בממשלת מעבר שלישית הכנסת הזאת לא יכולה לפקח. בשנה האחרונה אפילו עמדה מוסרית בסיסית – שעם שלוש פרשיות שחיתות של שוחד, הפרת אמונים, אדם לא יכול לכהן כראש ממשלה – הכנסת הזאת לא מצליחה להחליט. בשנה האחרונה השיח המוסרי הכי בסיסי על מי אנחנו כבר לא מתקיים פה. בואו נודה בזה, חברים: הכנסת הזו כבר לא מקבלת החלטות גדולות. לעשות פה את הרפורמה שאולי חלק מאיתנו חולמים עליה, שתעשה סוף-סוף שוויון במערכת החינוך ותדאג לחבר בין תלמידים חילוניים וחרדים ודתיים ויהודים וערבים – הכנסת הזו אפילו לא חולמת על זה, כי היא כבר לא עוסקת בדברים המהותיים. המצב האיום והנורא הזה הוא מצב שאנחנו היינו עוד יכולים לעצור כאן היום, וכל מה שנדרש הוא שניים-שלושה אנשים בצד הזה של המליאה שהיו מסכימים – שניים-שלושה אנשים, זה הכול. אפשר היה למנוע את הבחירות האלה ולעשות פה מעשה של תקווה. אבל אתם יודעים מה? ביום הזה אני גם אופטימית, כי אף שגדל פה דור שרובו – אלה שמתגייסים השנה לצבא אומנם זוכרים רק ממשלה אחת, הם גדלו גם עם נשק חדש ביד. הם יודעים מה קורה בעולם. הם משתמשים במכשיר הזה וקוראים את המידע האמיתי. הם כבר לא מאמינים רק לתקשורת, שמסלפת הרבה פעמים את העובדות ומעדיפה רכילות על דיונים רציניים ומהותיים בתקופה האחרונה, או חס וחלילה משוחדת על ידי ראש הממשלה לפעמים. הם לומדים לבד. ובשנה האחרונה הם גם יוצאים לרחובות ומצטרפים לחברים שלהם בעולם, ומפגינים וזועקים גם על מצבה של המדינה וגם על מצבו של כדור הארץ. והם מסתכלים על העתיד ולא על העבר. בשעה שהאולם הזה עסוק רק בעבר, הם רוצים לעצמם עתיד, והם דורשים אותו. בקשה אחת אני רוצה לבקש, ופה אני פונה למחנה שלי: גם המחנה שלנו היה עסוק הרבה יותר מדי בעבר – בתככים הפנימיים, בפחד לעמוד על הערכים שלנו והאידיאולוגיה שלנו, בפחד להתחבר ולדרוש שינוי ולהציג אלטרנטיבה אמיתית. אם המחנה שלנו בבחירות הקרובות, הדרמטיות למדינת ישראל, יקום על רגליו ויתמודד באמת – לא רק על המנדטים – יתמודד על האמת שלנו, יתמודד על הרצון שלנו להביט לעתיד ולכוון אליו ולדרוש עתיד אחר, עתיד של שלום ושל הסדר מדיני ושל כנסת שמסוגלת לעשות רפורמה משמעותית במערכת החינוך ולחבר סוף-סוף את תלמידי ישראל – –
– – ולדאוג למערכת שתדאג ותבנה את העתיד שלהם – –
– – ולכנסת שמסוגלת לעשות פה מהפכה, אם אנחנו נשכיל לעשות את הדבר הזה ולצעוד ביחד, לא רק שננצח, אלא שנוכל לגדל פה דור של צעירים שמאמינים בעתיד שלהם במדינת ישראל. תודה.
תודה רבה, אדוני. כנסת נכבדה, אנחנו אמורים להשתמש בחסינות הפרלמנטרית שלנו כדי לשמור על העם שאנחנו חלק ממנו, כדי להגן עליו, כדי להגן על האנשים החלשים ביותר בחברה ולמלא את השליחות שלנו. זאת הייתה לי זכות ענקית למלא את השליחות הזאת ולשרת את העם שלי בשבע השנים האחרונות מהכנסת, ולהיות משרת ציבור זה זכות שאין כדוגמתה. אני, בחסינות הפרלמנטרית שלי הולכת להשתמש גם היום כשאעשה עוד ביקור פתע בהוסטל שיש בו ילדים עם אוטיזם – אחד מסדרה של הרבה מאוד ביקורי פתע כאלה – –
– – שלפעמים, כשאני נכנסת אליהם, אני נאלצת להזמין את המשטרה כדי שיתאפשר לי להיכנס ולהשתמש בחסינות למטרה הזאת, ולגלות מה קורה שם בפינות החשוכות ביותר, שרחוקות מעין הציבור, ולא סתם – שהממשלה מעדיפה להרחיק אותם מעין הציבור וששורה של חברות פרטיות שקיבלו לידיהם את הניהול של הטיפול באנשים המוחלשים ביותר בחברה רוצות להרחיק מהציבור. כי במקומות האלה אתם רואים את השכר העלוב שמרוויחים מטפלים ולא מצליחים לשרוד בעבודה; כי במקומות האלה אתם רואים איך סוגרים את האנשים החלשים ביותר בחדרים שלהם כי אין מספיק מטפלים ומאביסים אותם בסמי הרגעה כדי שישתקו. וכשזימנו את האנשים האלה, את החברות האלה, לוועדת השקיפות של הכנסת לפני שנה, גילינו שהחברות האלה גם מצליחות איכשהו לשלש את הרווח שלהן מכספי המיסים שלנו, שאמורים להגיע לשירותם של החוסים – לשלש את הרווח ולגרוף רווחים על חשבון הרווחה של האנשים הללו. כשהחברות האלה גילו שאנחנו לא יורדים להן מהגב, מזמנים אותן ודורשים תשובות, הן מאוד נלחצו, וככה גם משרדי הממשלה, כי היום כל המערכת הדמוקרטית שלנו עסוקה בזה שלא נדע, שלא נשאל שאלות ושלא נצליח לשנות את המצב, את המערכת הזאת – אדוני, אם אפשר.
את המערכת הזאת, שהפכה להיות המשרתת של מי שדואגים לטובתם האישית ולא של העם, בדיוק את המערכת הזאת אנחנו חייבים לשנות – את המערכת שהשתיקה את קולם של האזרחים, שהשתיקה את מטרותיה האמיתיות של מדינת ישראל לטובת טובתו האישית של בעל הכוח. וכדי לשנות מערכות כאלה וכדי למנוע את ההידרדרות העצומה של הדמוקרטיה הישראלית דרושים נחישות ואומץ מצד כל היושבים בבית הזה. את הקו האדום למי שעסוק בדרדור הדמוקרטיה היה ניתן להציב מזמן; היה ניתן להציב אותו בימין על ידי אמירה ברורה: מי שדואג לעצמו ולא לציבור לא יקבל את ההחלטות החשובות ביותר על חיינו, והיה ניתן להציב אותו בשמאל על ידי החלטה ברורה: מתאחדים ופועלים ביחד בשותפות, כי הדמוקרטיה והמדינה חשובות יותר מאיתנו. זה גילוי האחריות הבסיסי שנדרש מאיתנו כנבחרי ציבור, כמשרתי העם, שנדרש משומרי הסף, מהתקשורת, מכל בעלי האחריות והכוח ברגעים שבהם הדמוקרטיה הישראלית והחופש והחירות של אזרחי ישראל נמצאים בסכנה. ולכן ומהסיבה הזאת, גם את ההחלטה שלי בחודש האחרון בסופו של דבר לא היה כל כך קשה לקבל, משום שכשטובת המדינה נמצאת מולנו אנחנו מסוגלים לעשות הכול, וכך גם אנחנו חייבים להתייחס לעצמנו כאן. הכנסת הזאת – סליחה.
אדוני, אם יורשה לי, דקה – – –
אני חושבת שהכנסת הזאת שכחה הרבה פעמים את מי היא נועדה לשרת ומהי. עידן השחיתות עוד רגע מאחורינו, אבל אז תוטל עלינו המשימה האמיתית, הקשה אפילו יותר, והיא לבנות מחדש ולאחות מחדש את כל השברים – לאחות מחדש את השברים של מדינה שפורקה אל השבטים שבה ולבנות מתוכה חברה חזקה, שבה יהודים וערבים, דתיים, חילונים וחרדים מרגישים כולם שותפים לבניית החברה הישראלית, חלקים שווים תורמים זה לזה, מלמדים אחד את השני חמלה ושותפות ושואבים השראה מהערבוב התרבותי הזה ומהתפיסות השונות. אין שום בעיה לחלק ולתקן את הפערים האלו באמצעות מדיניות, העברת סמכויות לרשויות המקומיות בנושאי דת ומדינה ויצירת שותפות בנושאים הבוערים של המדינה. ישראל, אומת הסטרטאפ, אמורה להיות זאת שמסתכלת על העתיד, שמשתמשת בטכנולוגיה ובמשאבים שלה כדי לבנות אנרגיה ירוקה, כדי להבין שזה מה שישנה את סדרי הכוחות – גם כאן, במזרח התיכון – וזה מה שיהפוך אותנו למובילים ולא לנגררים, לכלכלה חזקה וטובה שמשרתת את אזרחיה ודואגת גם לבריאותם וגם לעתיד שלהם; מדינה שבה מערכת החינוך נועדה להיות הטובה ביותר בעולם, כזאת שבה כל אחד, ולא משנה איפה הוא נולד, זוכה לפוטנציאל שווה, ומדינה שבאמת שואפת לשלום – היא לא מחכה ליוזמות שמגיעות מעבר לאוקיינוס, אלא מציבה בעצמה את היוזמה, פונה לשותפות שלה, פונה לשכנות שלה ומובילה קדימה, מתוך דאגה לביטחון שלה, ובעיקר – מתוך דאגה לילדים שלה.
משפט אחרון, אדוני. הציונות היא היכולת להפוך את הבלתי-אפשרי לאפשרי. זה הדבר המרכזי שלפעמים נשכח פה. התקווה היא לא רק שם ההמנון שלנו. התקווה היא הדבר שאנחנו אמורים לעבוד כל יום, הכי קשה שאנחנו יכולים, כדי לגרום לכל אחד מאזרחי ישראל להאמין בו. תודה רבה לכם.
