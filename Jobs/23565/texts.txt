אדוני השר, אני חשבתי לוותר על השאלה שלי, אדוני השר, משום שסתיו שפיר, חברת הכנסת, שאלה מה שרציתי לשאול, אבל מה שקרה – שחשבתי שגילה הצעיר, כנראה, של חברת הכנסת שפיר, בלבל כנראה את כבודו ומנע ממנו לענות על השאלה שלה.
תרשה לי לחדד. השאלה היא, האם אלימות, מעצרים, התנכלות, מעקב אחרי פייסבוק של צעירות וצעירים אידיאולוגיים, ערכיים, שיצאו למחות נגד מדיניות הממשלה, האם זה תפקידה של המשטרה במדינה דמוקרטית? האם זו הדרך שבה צריך לדכא מחאה לגיטימית, והאם המשטרה מוצאת את עצמה בנוח כשהיא משרתת דיכוי של מחאה לגיטימית באמצעים – איך להגיד – מפוקפקים שכאלה?
מעקב אחרי הפייסבוק שלהם לצורך איסוף ראיות, לא לצורך – – –
שנה ראשונה כן, שנה שנייה לא.
כבוד סגן השר, כמובן, אני מתנצלת, לא התכוונתי לעשות נזקים קואליציוניים עתידיים. ישראל נשארה אחת המדינות היחידות בעולם, ובוודאי בין המדינות המערביות, שאוסרת, מאז שנת 1977, על גבר שקיים יחסי מין עם גבר אחר לתרום דם כל חייו. השאלון של מד"א, למרות פניות חוזרות אל משרד הבריאות, נותר כזה שלא מאפשר להומוסקסואלים לתרום דם. אנחנו מבינות ש-34% מנשאי האיידס בארץ הם באמת הומוסקסואלים, אבל השאלה היא, האם זאת סיבה טובה לפסול באופן כל כך גורף אוכלוסייה שלמה באופן סטריאוטיפי ומזיק? והאם אי-אפשר לייצר איזו בדיקה פשוטה שהגיוני לעשות גם לכלל האוכלוסייה? שכן יש דרכים רבות להידבק באיידס, כולל יחסי מין הטרוסקסואליים, כמובן. האם לא ראוי לבטל את האיסור הזה היום?
מישהו ענה בשם המנכ"ל שלך.
המנכ"ל, הוא לא עובד אצלך? אני לא הבנתי.
אז כבר פנו וזה מה שהוא ענה. הוא ענה: 34% מהנשאים הם הומוסקסואלים; זה מספיק טוב בשביל לפסול אותם. אני חושבת שזה לא מספיק טוב. האם תהיה מוכן – – – מזה?
אדוני היושב-ראש, כנסת נכבדה, חברותי חברות וחברי הכנסת, בבוקר יום שני, 3 ביולי 1944, עמד יהודי ציוני בחליפה במשרדו של אדולף אייכמן בבודפשט. עצביך נראים לי רופפים, אמר לו אייכמן, אולי אשלח אותך קצת לנופש באושוויץ. היהודי הציוני שמולו לא התבלבל. הוא שלף מכיסו קופסה והדליק לעצמו סיגריה – שווה בין שווים. האיש הזה היה ד"ר ישראל קסטנר. הוא היה במשרד משום שהוא ניהל עם אדולף אייכמן משא-ומתן, וגם עם קצינים נאצים נוספים, וכך הציל עשרות אלפי יהודיות ויהודים מהשמדה. אחר כך הוא עלה לישראל והיה מועמד לכנסת מטעם מפא"י. רז'ה קסטנר היה סבא שלי. יש לי זכות גדולה להיות חלק מרצף של דורות שמחויבים למפעל הזה שנקרא מדינת ישראל, ולאופן שבו הוא מחזיק את האנשים והנשים שהיו פזורה, מתוך הבנה שאין לנו מקום אחר מלבד המקום הזה. אבל מתוך המקום הזה גם צומחת הביקורת. המקום שבו מצד אחד אני חלק משושלת מייסדת, אבל מצד שני אני אישה. אומנם אישה פריבילגית, אומנם אישה שהיא הנכדה של, אבל אישה. אישה שהיא עדיין מיעוט בחברה גברית וצבאית, כמו שאפשר לשמוע שוב ושוב כאן בנאומי הבכורה, שבה ערך הגבריות של הצבר היה ערך עליון, לא פחות. המקום הזה הוא המקום שממנו צומחת הביקורת, ואני מגיעה לבית הזה מתוך הרגישות הביקורתית הזאת. אני ממש לא באה בתור קורבן. אם יש משהו שלמדתי מהסיפור של סבא שלי, זה לא להיות קורבן. הוא, שאפילו במקום שנכתב עבורו התפקיד האולטימטיבי של הקורבן – יהודי מול משמיד היהודים הראשי – הצליח לא להיות קורבן, אלא לקחת את הגורל שלו ושל הקהילה שלו בידיים. ככה אנחנו, הנשים הפמיניסטיות, לא באות כקורבן; אנחנו באות כשוות לכל דבר ועניין. לקחת את גורלנו בידנו ולעצב את מציאות החיים שלנו. אבל לא רק את מציאות החיים שלנו, הנשים. כי אין הרי נשים בנפרד מגברים; אין נשים בנפרד מחברה, מכלכלה, מעבודה, מצבא, ממלחמה, משלום, מביטחון. ואף שאתם עושים כל מאמץ, ככל יכולתכם, לא לתת לנו שום דריסת רגל בהחלטה על מלחמות, במשאים-ומתנים על שלום ובהחלטות לגבי מהו ביטחון ואיך משיגים אותו – אין מה לעשות, אנחנו חלק מהדיון. כי אנחנו משלמות את המחיר בעורף כשאתם מחליטים על מלחמה בחזית. אנחנו משלמות את המחיר כשילדים נופלים או נפצעים כי אין שלום, אנחנו משלמות את המחיר כשאתם משקיעים חמישית מתקציב המדינה שלנו בתקציב שאיננו מביא ביטחון. הבעיה בהדרת נשים בישראל לא מתחילה ולא נגמרת בטקסים בצבא או באוטובוסים. הדרת נשים נמצאת קודם כול כאן, בבית הזה, כשאנחנו בקושי רבע מהייצוג ואתם יותר משלושה-רבעים. ההדרה היא בממשלה, בעמדות המפתח בכלכלה, באקדמיה, בצה"ל. אני מגיעה לכאן אחרי שנים ארוכות של פעילות פמיניסטית. אני מגיעה אל המקום הזה כפמיניסטית שלא חושבת רק על עשייה למען נשים. אני לא באה הנה כדי לקבץ נדבות ולעזור למיעוט שאני מייצגת. אני באה משום שהחשיבה הפמיניסטית יכולה לעשות שינוי בכל האופן שבו אנחנו חושבות וחושבים בכלל על חברה ועל מדינה. אני באה כפמיניסטית שלא חושבת איך אנחנו כחברה מצילות את הנשים הלא-פריבילגיות בחברה שלנו, אלא כפמיניסטית שחושבת איך אנחנו כנשים מצילות את החברה כולה, כי הדרת נשים היא רק סימפטום להדרה של הרבה מאוד אחרות ואחרים. בישראל, בדיוק באותו אופן יש הדרה של מזרחיות ומזרחים, אתיופיות ואתיופים, ערביות וערבים, רוסיות ורוסים, נכות ונכים, קשישות וקשישים, זרים, לא-יהודים – מי סופרת? יש הדרה מנגישות לכסף, הדרה מנגישות למשפט, הדרה מאזרחות פעילה, הדרה של מוחלשות ומוחלשים מזכויות אדם בסיסיות כמו דיור, כמו קיום בכבוד. הנאומים בבית הזה בחודש האחרון ממש התרכזו בכותרת שקוראים לה שוויון בנטל, אבל מי שדורש את השוויון בנטל – באופן מדהים אינם המיעוטים המוחלשים, אינם כל אלה שסובלים מהדרה ממוקדי הכוח, מהכסף או מהצדק. לא, לא. לא עומדים פה עניים ודורשים מבעלי ההון להתחלק אתם בנטל ובמשאבים; לא עומדות כאן נשים ותובעות שוויון בשכרן. עומדים כאן בעלי הכוח, בעלי השליטה בחברה הישראלית, והם תובעים מהמיעוט שוויון בנטל. עולם הפוך. אף אחד לא תובע שוויון בנטל העבודה והתנאים הירודים של עובדות ועובדי הקבלן, אף אחד לא תובע שוויון בנטל הגזענות של יוצאי אירופה – אה, אתיופיה; אירופה – זה כבר מאחוריהם. אף אחת לא מתנדבת להשתתף בנטל האבטלה של האקדמאיות הערביות. רק הפריבילגיים ביותר בחברה הישראלית דורשים השתתפות בנטל השירות, אותו שירות שמביא אותם לעמדות הכוח והמפתח בשלטון ובכלכלה הישראלית. העניין הוא שאף אחת ואחד בחברה הישראלית היום לא לוקחת אחריות ולא מודָה בעמדת הכוח שלו. אף אחד לא לוקח אחריות על מה שעמדת היתרון הזאת נותנת לו. מה שהיה צריך היום לקרות בחברה הישראלית הוא שבעלי חברות גדולות ומצליחות יעלו מיוזמתם את השכר הנמוך בחברות שלהם, שמיוזמתם ידאגו לביטחון התעסוקתי של העובדות והעובדים שלהם. מה שהיה צריך לקרות הוא שממשלה שמתגאה בצמיחה ובשגשוג של הכלכלה שלה תקלוט חזרה את העובדות והעובדים שהפקירה לחסדי קבלנים. מה שהיה צריך לקרות הוא שיורשים עשירים יתרמו חלק גדול מירושתם לקרנות ציבוריות, שבהן תושבות ותושבי שכונות לא משוקמות יוכלו לרכוש השכלה גבוהה; שרשויות עשירות יתחלקו עם רשויות שכנות עניות יותר, שכנות, בהכנסות שלהן מיוזמתן. לקחת אחריות על המקום הפריבילגי. לא מספיק לדבר על צדק חברתי ועל שוויון. לקחת אחריות משמעותו להבין שבשביל שלאלה שיש להם פחות יהיה יותר, צריך שלך יהיה פחות. אבל בישראל של היום שום דבר מכל זה לא קורה. בישראל של היום כולן רבות ורבים מי יותר מקופח, מי יותר סובל ומי יותר מסכן, מי יותר קורבן. וככל שתחרות הקורבנות מסלימה, כך גם ההסתה כלפי האחרות והאחרים בתחרות הזאת. גם חברי הבית הזה וחברות הבית הזה חטאו לא פעם במירוץ הקורבנות וההסתה. גם כמדינה מדינת ישראל לא לוקחת אחריות על המקום החזק והפריבילגי שלה מול שכנינו-אויבינו הפלסטיניות והפלסטינים. במקום שניקח את המקום שלנו, אנחנו המדינה החזקה, העשירה, הקיימת, במקום שניקח את עמדת היתרון הזאת ונציע שלום אמיתי, שמבוסס על אמון ושיתוף פעולה, ישראל מתבצרת בהתגוננות תוקפנית. במקום שנושיט יד לשכנינו שחיות וחיים כבר הרבה מאוד שנים – באשמתם ובאשמתנו – חיים קשים ביותר, ונעזור להם לבנות את עצמן לטובת כולנו, ישראל החזקה ממשיכה להילחם עם הפלסטינים והפלסטיניות על עמדת הקורבן. אפשר, כמובן, להבין למה אנחנו בעמדת הקורבן הזאת. מעטים הם העמים שיש להם טראומה כמו השואה. אבל התקומה כבר כאן, כבר די הרבה זמן. אנחנו חייבות וחייבים להתחיל להפנים את המקום הזה של התקומה, אנחנו לא יכולות ויכולים להישאר רק הקורבן של השואה. כי שיח של קורבנות לא יכול להיות שיח בונה. שום דבר לא יכול לצמוח ממנו. אני באתי כדי לשנות את השיח הזה לשיח של העצמה, של תרומה הדדית, של קבלת כל אחד ואחת את האחרת והאחר, קבלה אמיתית ומלאה. אני באתי בשביל שיח שמוותר על ההתלהמות לטובת שיח של שיתוף פעולה, שבונה מקום בטוח. ומקום בטוח זה מקום שבו יש לי מקום עבודה בטוח, עם משכורת שממנה אני יכולה לחיות; זה ללכת ברחוב בביטחון שלא יירקו עלי ולא יכו אותי ולא יטרידו אותי ולא ידירו אותי, לא כי אני אישה ולא כי אני שחור, לא כי אני יהודי ולא כי אני לא-יהודי, לא כי אני ישראלית ולא כי אני לא-ישראלית. זה מקום שיש בו שלום, לא מלחמה. סבא שלי הציל עשרות-אלפי יהודיות ויהודים בשואה, והוא נרצח כאן, במדינת ישראל, לפני שהספיק להיות חבר כנסת, משום שהוא הציל את היהודיות והיהודים האלה באמצעות משא-ומתן עם הנאצים שרצו להשמיד אותם. הוא עשה את זה בדרך שנראתה לחלק דרך לא נכונה, לא מספיק יהודית, לא מספיק ציונית. אני באה משושלת מייסדת, אבל גם משושלת של לא לגמרי ב"מיינסטרים", לא בקונסנזוס. שושלת של לעשות דברים אחרת. המקום הזה של לרצות לתקן את העולם הוא הרבה פעמים מקום של חולשה. הזדהות עם מצוקה היא מקום פגיע, לרצות לשמור גם על זכויות בנות ובני אדם שהם לא כמוני, לא דומות ודומים לי, שהן לא מהצד שלי, עושה אותך הרבה פעמים עוף מוזר, נחשדת ביפי נפש; את לא אמינה. בישראל פעמים רבות כל ביקורת על המדינה או על האופן שבו אנחנו מתקיימות ומתנהלות מתקבלת כלא פחות ממעשה בגידה. אבל האמת היא שזה נעשה מתוך מחויבות למקום הזה, מתוך הזדהות גדולה עם המקום הזה; מתוך רצון לחיות כאן ולעשות את מה שצריך כדי להפוך את המקום הזה למקום הכי טוב עבורנו, הכי נעים, הכי ראוי, הכי מחזק. בשביל זה אני כאן. יותר מזה, היכולת להכיל את האחרות והאחרים, את השוני של מה שסימנו אנחנו בתור האחרות והאחרים מאתנו, הוא היכולת להכיל את השוני שנמצא בתוך כל אחת ואחד מאתנו, היא היכולת לחיות בשלום עם עצמנו. רק היכולת להפסיק לדחות ולהדחיק את כל הדברים האלה שאנחנו מחזיקים מהם – לא-אנחנו, לא-שלנו – רק היכולת לקבל את עצמנו ולאפשר לכל אחד מהחלקים שלנו להיות נוכחות ונוכחים במלואם, במלוא עוצמתם, ולתרום את מלוא תרומתם, תאפשר לנו להיות חברה בריאה ושלמה, חברה משגשגת, חברה עם עוצמה. לשם אנחנו צריכות ללכת, על זה אנחנו צריכות וצריכים לעבוד. בשביל זה אני כאן. תודה.
אני מוכנה. בשביל התקדים אני באה. אבל – – – חזרה. בלי חזרה. גמרנו, גמרנו – – –
אם אתה סוגר אתי גם על העניינים המדיניים, אז יש לנו על מה לדבר. בוא.
כבוד היושב-ראש, תודה רבה, אבל מה שמגיע מגיע, גם חברותי כאן הן לוחמות לא מבוטלות למען שוויון נשים, כל אחת בדרכה. זאת כנסת שהתברכה לא בנשים, אלא באמת בנשים פמיניסטיות, שלא מהססות להגיד את זה בקול רם. אבל לכבוד יום האישה רציתי גם אני להשתמש ב"שוויון בנטל", כי שמתי לב שכשאומרים "שוויון בנטל" הבנים מקשיבים. אז בואו נדבר על שוויון בנטל. לפי דוח האו"ם משנת 2010, למרות שנשים הן חצי מאוכלוסיית העולם, הן אחראיות לשני-שלישים משעות העבודה בעולם – בשכר ושלא בשכר – ומחזיקות בסך הכול ב-1% מהנכסים בעולם. עכשיו, בואו נגיד שהשוויון כבר כאן. אם אתם אומרים לעצמכם: טוב, נו, זה בטח משקלל מדינות של עולם שלישי ואצלנו במערב זה הכול אחרת, אז בואו ניקח את קנדה. קנדה זאת מדינה ששם פשוט סופרים וסופרות את העבודה בבית לפי שעות, לפי זמן. אז מסתבר שבקנדה נשים משקיעות בגידול הילדות והילדים 72% יותר זמן מהגברים, וזה רק בגידול הילדות והילדים, לא כולל עבודות הבית. כך שסך הכול עבודה, בשכר ובחינם, נשים בקנדה עושות חמישה שבועות בשנה יותר מגברים. גברים מקבלים חמישה שבועות בשנה חופשה, ככה סתם במתנה. ואחר כך עוד אומרים על נשים אם היא עובדת או לא עובדת ושצריך לסדר שנשים יצאו לעבוד. אגב, אילו כל עבודות הבית האלה, שנעשות בחינם בכל העולם, היו נספרות ומחושבות לצורכי החשבונות הלאומיים, התוצר המקומי הגולמי בכל העולם היה עולה ב-30%. אבל הן לא נספרות, עבודות הבית וגידול הילדות והילדים, משום שמי שסופר הם עדיין גברים, וגברים סופרים נשים רק באופן מאוד חלקי ולצרכים מאוד מסוימים. הנה, כמו שהבטיחה השרה לבנת, הנה זה בא: ראש הממשלה בנימין נתניהו הוזמן על-ידי 74 חברות וחברי הבית הזה לבוא להשתתף בדיון הזה היום, לשמוע את הבעיות שעומדות על הפרק, להשמיע את דברו, איך הוא חושב שצריך להתמודד עם מצב אי-השוויון החמור, אבל הוא לא מצא שזה נושא מספיק חשוב כדי להתפנות אליו. חצי מהאוכלוסייה זה בעיניו כנראה בכל זאת לא מספיק. אבל האמת היא שאולי זה לא צריך להפתיע אותנו, כשראש הממשלה ממשיך לעמוד ולתת גיבוי לאדם שהורחק מהשירות הציבורי על פגיעה בנשים; כשהוא מוצא לנכון למנות בממשלה היוצאת בקושי שלוש שרות וסגנית – מצוינות כל אחת בתחומה, אבל מספר זעום מתוך הממשלה הגדולה ביותר בתולדות ישראל, 30 שרים, וסגני שרים. אולי זה לא צריך להפתיע אותנו כשראש הממשלה הזה שוב, עכשיו, פעם נוספת מנסה לפגוע בנשים דרך העלאת גיל הפנסיה, צעד שהוא לכאורה שוויוני אבל למעשה שוב מגדיל את הפערים בין גברים לבין נשים. ראש הממשלה הוא לא רק אדם, הוא מוסד שלטוני, וכשהוא נוכח או לא נוכח באירוע מסוים הוא משדר מסר לגבי חשיבות העניין למדינה ולממשלה. כשראש ממשלה לא מוצא לנכון לנכוח ולגבש עמדה בנושא האפליה המגדרית בישראל, המסר הוא שזה לא נושא מספיק חשוב; זה נושא שראש ממשלה לא מתעסק בו. זה ביצים ותרנגולות: כשזה נושא לא מספיק חשוב, לא נושא בשביל ראש ממשלה, לא שווה להשקיע בנושא הזה. ככה, אגב, ראש הממשלה תמיד נשאר גבר. ואל תגידו לי גולדה, בסדר? לא רק ראש הממשלה, גם השרים, גם ראשי הוועדות, גם מנכ"לי המשרדים, מנהלי החברות, מעבירים את הלפיד מאח לאח, אחים לנטל ממש. ואם כבר נטל, מאז קום המדינה נשים חרדיות ודתיות יכולות ורשאיות בחוק, אם הן רוצות בכך, להיות פטורות משירות בצה"ל. מעולם לא שמעתי אף בחורה חילונית מתלוננת על אי-שוויון בנטל. למה לא דורשים חברי גם שוויון בנטל הזה? למה לא ידרשו לגייס גם את הנשים החרדיות והדתיות, אם כבר? בזמן האחרון שואלות מדי פעם – זה ככה נהיה טרנדי לשאול – למה בעצם אנחנו צריכות וצריכים את יום האישה, האם זה לא בכלל הופך אותנו לבעיה, העובדה שיש לנו מין יום התרמה שכזה פעם בשנה? אולי זה בכלל מביא לנו יותר נזק מתועלת? אז אני אומרת, בפעם הבאה שמישהי או מישהו שואלות אותך את זה, תזכירי להן שנשים מחזיקות ב-1% מהנכסים בעולם, תזכירי להם את האונס וההטרדה והאלימות שהיא, חברי חבר הכנסת דוד צור, היא מאוד מאוד מגדרית, גזענית ומגדרית, האלימות. יום האישה מצוין מאז 1909, והוא היה יוזמה סוציאליסטית, לא פחות חשוב, לקידום זכויות של פועלות בפרט ונשים בכלל, כולל זכות הבחירה. אנחנו שוכחות ושוכחים הרבה מאוד פעמים שמעט מאוד זמן יש לנו זכות לבחור ולהיבחר. עד ממש לא כל כך מזמן לא יכולנו לא להתעסק עם החוק, לא ללמוד באוניברסיטאות, לא לעסוק במקצועות החופשיים שיוצרים את החוק, מפרשים את החוק. היינו כפופות לחוק בלי שהייתה לנו בכלל זכות להיות שותפות לעיצוב שלו. אז עכשיו כבר בערך 100 שנה, פחות או יותר, שיש לנו מעמד עצמאי בפני החוק. והנה, אנחנו כאן, אפילו יש לנו נציגות בבית-המחוקקים, אבל זהו עדיין לגמרי בית-המחוקקים. אני יכולה לקרוא לזה "בית-המחוקקות", כי אני הרי לא מדברת על עצמי בלשון זכר – לכן אני אומרת "אנחנו עושות", "אנחנו חושבות", "אנחנו רוצות", אבל כשאנחנו פחות מרבע מהחברים פה אז אנחנו עדיין מיעוט. מיעוט מאוד מוחשי, מאוד מעשי, בתוך בית-המחוקקים. וכמיעוט, מאוד קשה לנו להעביר את הדברים החשובים שאנחנו צריכות להעביר. כשאנחנו מיעוט אנחנו לגמרי תלויות ברצונו הטוב, או הפחות טוב, של הכוח הגברי בשביל להעביר את מה שאנחנו חושבות ואת מה שאנחנו רוצות. הנה למשל, ממש דוגמה קטנה, אבל כאמור, מוחשית. בשנת 2009 בית-המשפט העליון הכיר בתביעתה של עורכת-הדין ורד פרי, שתבעה הכרה בהוצאות הגידול של הילדות והילדים שלה לצורכי עבודה, לצורכי מס. לא חלפו שבועיים מהחלטת בית-המשפט העליון, והכנסת ההיא שינתה את פקודת מס הכנסה כך שהיא מציינת במפורש שהוצאות של גידול ילדות וילדים אינן מוכרות לצורכי מס. פקידי האוצר הלכו והפחידו את העיתונות שהכרה כזאת תעלה למדינה 12 מיליארד שקלים בשנה לפחות. האם בדקו אותם פקידים כמה זה יכניס למדינה? מה עוד המדינה תרוויח מזה שהיא תאפשר לנשים שלה לצאת מהבית? ואולי הגיע הזמן לחשוב על שני ההורים וההורות – אבא ואימא – כמי שצריכות וצריכים לקבל מכל מעסיק שעות עבודה שמאפשרות להם לצאת ולעזוב את העבודה ולהיות הורות והורים בפועל, נוכחות ונוכחים בחיי הילדות והילדים שלהם? וכמה כסף תחסוך למדינה תשומת לב הורית? לא שהכרה בהוצאות גידול ילדות וילדים היא הפתרון המושלם והמספק, רחוק מזה, אבל כל הדיון הזה בכלל לא התקיים כאן בכנסת. החוק, התיקון הזה לפקודת מס הכנסה, עבר בקלות ובמהירות, כי איך יכול מיעוט של 20% לקבוע מה יהיה כאן? לכן בכנסת הזו אנחנו התארגנו, כמו שציינה חברת הכנסת מירי רגב, התארגנו. שמחתי שכל חברות הכנסת, כמעט, חוץ מפאינה, כמו שציינה השרה לימור לבנת, התארגנו לשדולת חברות הכנסת, מין פורום שבו אנחנו מקוות מאוד לשתף פעולה. זה מקום שבו נוכל להיות רוב, זה מקום שבו נוכל להיפרד מהמבט האחר שמושת עלינו באופן רגיל. נוכל להתנהל בלי המבט הגברי, שמצפה מאתנו להיות נחמדות, יפות, נשיות, כל מיני דברים לא רלוונטיים כאלה.
לא הוגן? אתה רוצה פורום חברי כנסת – תקים לך. למה לא?
בשנת 2005 התארגנו 14 חברות כנסת בהובלתן של זהבה גלאון ואתי לבני – – –
בשנת 2005 התארגנו 14 חברות כנסת בהובלתן של זהבה גלאון ואתי לבני, והעבירו את סעיף 6ג1 לחוק שיווי זכויות האישה, שקובע בהשראת החלטה 1325 של האו"ם את החובה לתת ייצוג הולם וביטוי הולם לנשים ממגוון קבוצות האוכלוסייה, ולא פחות חשוב – בוועדות ציבוריות ובצוותים לעיצוב מדיניות לאומית בכל נושא, לרבות בנושאי חוץ וביטחון. אין לכם מה לקמט את המצח, כי החוק הזה לא מיושם. זוכרות, זוכרים את ועדת וינוגרד, או לחלופין את הוועדות שישבו לקבל פתרונות לבעיית הבדואים והבדואיות בנגב, שלא היו בהן ולו נציגה בדואית אחת כדי להחליט מה יקרה עם החיים שלה ושל חברותיה? אני מאוד מקווה שבכנסת הזו שדולת חברות הכנסת לא תיתן שדברים כאלה יקרו. בכנסת הזאת חברות הכנסת תעבודנה ביחד כדי שממשלת ישראל תקיים קודם כול את החוקים המקדמים שוויון מגדרי, ותדאג לקיים ולהעביר חוקים חדשים שיקדמו שוויון מגדרי גם בנושאי מלחמה, שלום, צבא וביטחון. יום אישה שמח לכולנו.
אדוני היושב-ראש, חברי, חברותי חברות הכנסת – – –
מייד ישמעו. מטרות משרד המדע לשנת 2012 – לשנת 2013 כנראה עוד לא פורסמו – קידום מדיניות מחקר ופיתוח לאומית ויישומה; קידום תשתיות לאומיות ופעילות ממשלתית בתחום המדע והטכנולוגיה; קידום מערכת יחסים עם מדינות וארגונים בין-לאומיים בתחום המדע והטכנולוגיה; קידום נושא החלל האזרחי. הידעתן והידעתם? החלל האזרחי. הכול מנוסח בצורה נורא נורא אוניברסלית ויפה. אבל בכל זאת, כמה מעמיתי שעלו לכאן היום כבר שאלו, במילים אחרות, מי אבל באמת נהנית ונהנה מהניסוחים האוניברסליים היפים האלה, למי באמת מגיע המדע היום בישראל. אני, היה לי העונג והכבוד לארח פה הבוקר בכנסת מומחים ממשרד האוצר הגרמני לדבר שנקרא הטמעה של חשיבה מגדרית בתקציב. מה שהם בעצם עושים, האנשים האלה ממשרד האוצר בברלין – הם עושים את זה כבר למעלה מעשר שנים – הם בודקים מי באמת נהנה או נהנית מהשירותים הממשלתיים שממשלת גרמניה מספקת. הם בודקים מי באמת מגיע לספריות, לגנים ציבוריים, לשירותי רווחה, לשירותים אחרים שהמדינה מספקת – בסוף, אחרי שכתוב "הציבור", "הציבור", "הציבור", "הציבור", למי זה מגיע? שוב, עלו כאן חברי ואמרו: בואו נשאל את עצמנו כמה מהתוצרים של המדע נמצאים, נוכחים בכפרים הערביים בגליל, נניח, או חמור מזה, אצל הבדואיות והבדואים בנגב. אמר פה מר מצנע – כמה מהחינוך למדע מגיע לילדות ולילדים בירוחם – –
– – בבאר-שבע, בדרום? כן, הנה – יושבים פה, את אומרת, ויושבות פה כמה מהן, שחברתנו עדי קול מצאה דרך להביא את זה אליהן. יש עוד ניסוח פה שאני אוהבת: הגדלת החשיפה של פעילות המשרד לקהילה המדעית ולכלל הציבור. השנה – לא יודעת אם שמתן ושמתם לב – מונו לאקדמיה הלאומית למדעים תשעה חברים חדשים, ולא בכדי אני אומרת חברים, כי מונו רק תשעה גברים חדשים, מה שמביא את האקדמיה הלאומית למדעים לסך של 105 חברים, מתוכם שמונה נשים. עכשיו, אם אתם רוצות ורוצים לשאול כמה מתוכם לא-אשכנזים או כמה מתוכם לא-יהודים – ובכן, תנוח דעתכם, אין צורך לספור, כולם נמנים עם אותו דפוס שחבר הכנסת אייכלר פה ציין בצדק – גבר לבן, אשכנזי, חילוני – – –
עשיר אני לא בטוחה, אבל מדען, לצורך העניין. מה שעושים בגרמניה המומחים האלה במשרד האוצר בברלין, הם סופרים ראשים. ובספירה הזאת של האקדמיה הלאומית למדעים אנחנו יכולות ויכולים לראות בבירור שהתקציבים הממשלתיים האוניברסליים האלה הם לא באמת אוניברסליים, או כמו שהם ניסחו את זה – אין אף תקציב שהוא נייטרלי מבחינה מגדרית. גם תקציב מדעי, גם מדע, מגיע או לא מגיע לאוכלוסייה לפי מדיניות ממשלתית. הממשלה שעומדת לקום בימים אלה לא עושה קולות שהיא עומדת לשנות את מדיניות חלוקת התקציב המדעי והאחר. הכנסת הזאת, לעומת זאת – אני מאוד מקווה ששדולת חברות הכנסת שאנחנו נמנות עִמה וחברים אחרים יקדמו חקיקה כזאת שתגרום לנו לספור בדיוק לאיזה ראשים הולך הכסף של המדע והכסף האחר ולחלק אותו באופן שוויוני יותר. תודה רבה.
חבל, יש מסורת שגפני אחרי, למה לקלקל?
אדוני היושב-ראש, הרבה אתה עובד היום, לא קל. הברית המפורסמת לפיד–בנט, שסנוורה את התקשורת עם הפוליטיקה החדשה, מתגלה – לצערי, רבותי, אני מתנצלת, אני מקווה שלא תתרגזו פה, החברים שיושבים וצועקים – אבל מתגלה באמת כהתגלמות הפוליטיקה הישנה והעבשה.
המילים אולי חדשות, אבל המעשים והתוצאות ישנות-ישנות.
הנה מה שבהסכמים הקודמים הוגדר כשמירה על הסטטוס-קוו – נקרא לו "הפוליטיקה החדשה" – זכות וטו של הבית היהודי על כל החלטה בנושאי דת. כלומר, דתיים ימשיכו להחליט על חילונים וחילוניות, מיהי יהודייה ומיהו יהודי ואיך. למעשה, אנחנו אפילו מתהדרות ב"מינהלת זהות יהודית" – לאן הגיעה הדת היהודית, שהמדינה עושה לה מינהלת לזהות יהודית. באמת, הנביאים היו אוהבים את זה. כך יחליטו הדתיים של מי הכותל, של מי השבת, איך אנחנו מתחתנות ומתחתנים, איך אנחנו נקברות ונקברים. גברים ימשיכו להחליט על נשים – איפה הן יתפללו, האם הן יתפללו, האם הן יתגרשו ובאילו תנאים. אצל המפלגות החרדיות קראו לזה סטטוס-קוו, עכשיו קוראים לזה: אחי, באנו לשנות. אבל זה אותו הסטטוס-קוו הישן והרע. גם לשאלה "איפה הכסף?" בהקשרים שהועלו במהלך הקמפיין, התשובה לא עומדת להשתנות. להפך: יותר ישיבות יקבלו יותר כסף, רק שעכשיו אלה תהיינה לא רק ישיבות ומוסדות של כיפות שחורות אלא כיפות ומוסדות של כיפות סרוגות, וכיפות סרוגות מתנחלות בשטחים שאינם שטחי מדינת ישראל. כסף רב ביותר. המון המון המון כסף שמונע הסכם שלום ומונע חיים של שקט וביטחון במדינת ישראל. ואם כבר ביטחון – בהסכמים הקואליציוניים אין מילה אחת על שלום. יש משא-ומתן, גם לא הרבה משא-ומתן, אבל אף מילה על שלום. בהסכמים הקואליציוניים, לעומת זאת, כתובים הרבה סעיפים שמחלישים את הדמוקרטיה הישראלית בכלל ואת הבית הזה בפרט, ובכך פוגעים בביטחון האישי של כל אזרחית ואזרח בישראל, כי הם מסכנים את זכויות האזרח, האדם והפרט של כל אחת ואחד מאתנו. הטרנד של מנהיגי מפלגות לא נבחרים גולש אל הממשלה שמנסה לבצר את עצמה כך שאי-אפשר להחליף אותה. אחד מהסעיפים המדאיגים האלה הוא הסעיף שקובע שהקבינט המדיני-ביטחוני יהיה בעל סמכויות אופרטיביות לקבלת החלטות ללא אישור הממשלה בכפוף לקבוע בדין. עכשיו, בדין, שזה חוק הממשלה וחוק-יסוד: הממשלה, קבוע כבר מעמדו של הקבינט המדיני-ביטחוני בדיוק ככזה, אז למה צריך להוסיף סעיף מיוחד בהסכם הקואליציוני, שלא היה בהסכמים קודמים, שמאפשר לקבינט המדיני-ביטחוני לפעול ללא אישור הממשלה? מה משמעותו של הסעיף הזה? האם מסתתרת מאחוריו איזו הסכמה בעל-פה שלא נחשפה בפנינו ובפני הציבור? אולי כדאי לספר על הסעיף הזה לנשיא אובמה בביקורו הקרוב? מה נראה לכם? ראש הממשלה החדש-ישן בחר לפתוח את הכהונה הנוכחית שוב באיומים ובהפחדות, כרגיל. עד כדי כך שהוא הודיע שאין לעם היהודי קיום ללא מדינת ישראל. בכל הכבוד, אדוני ראש הממשלה, שלא טורח להיות כאן עכשיו, אין לך שום זכות למחוק ככה באחת את ההיסטוריה המפוארת של העם היהודי, ובעיקר לא את כל היהודיות והיהודים שחיות ומשגשגות בחלקים אחרים של העולם. ממשלה של רוב גברים, אשכנזים, עם מיעוט מזרחי, מיעוט קטנטן לפריפריה, מיעוט נשים שאין להן זכר בהסכמים הקואליציוניים, ואפס ייצוג לאזרחיות ולאזרחים הערביות והערבים, שאותם שר האוצר המיועד מכנה בכינוי גנאי. בשנה האחרונה הייתה עלייה גדולה בהתבטאויות גזעניות של נבחרי ציבור; לצערי, גם של נבחרות ציבור. וכמו שמתחילה הקדנציה הזאת, אז הפוליטיקה של הממשלה החדשה, חדשה או ישנה, היא פוליטיקה לא טובה.
– – – לקעקע את הרבנות הראשית? באיזה אופן?
– – – לקעקע את הרבנות הראשית. זה לא רק – – –
– – – אמר ששר האוצר לא יכול לבוא משום שהוא עובד. אז מסתבר שהוא עובד, בינתיים, להגיב בפייסבוק לציבור במקום לבוא הנה. אכן עבודה חשובה, אין מה להגיד.
– – – מי שאין לה כסף לא יכולה ללדת ילדים?
טוב, הבעיה, כמובן, עם התקציב הצפוי לנו זה לא שהוא יתמשך שנה וחצי אלא התוכן שלו, זה שמתהדר במילים "עובדים בשביל האדם העובד" אבל בעצם הולכים לקחת לאדם, שלא לומר לאישה העובדת, את הנכסים הבודדים שעוד נשארו לה, אם מיסוי קרן השתלמות, אם העלאת מס הכנסה על עבודה. לעומת זאת, אין העלאת מס הכנסה על הון, נניח, או על רווחי הון, לא ראינו את זה בתקציב הקרוב. עבודה – כן, הון – לא. איפה פה הדאגה לאדם העובד, בתוך המשוואה הזאת? יתרה מזאת, גם ההבטחות האלה כל הזמן  להורדת יוקר המחיה הן כי אנחנו לא דואגות לאדם העובד, אנחנו דואגים לאדם הצרכן, בשביל שאלה שמוכרים לאדם הצרכן יוכלו לגרוף עוד כסף, שעליו הם לא ישלמו מס, שאותו ישלם האדם העובד. אבל כל זה הוא כנראה רק הסחת דעת לשר האוצר, כי מה שהוא באמת עוסק בו בימים אלה זה כאמור משאל העם שהעלה פה בצדק ידידי חבר הכנסת דב חנין. מאוד מעניין. ייתכן שאילו שר האוצר היה מודיע לציבור על עמדותיו בנושא ההסכם המדיני הרצוי מבחינתו לפני הבחירות, אולי לא היה צורך במשאל עם, כי הציבור הייתה יודעת מה עמדותיו, ואז, בכך שהצביעה לו, הייתה בעצם מצביעה בעד זה. שר האוצר התחבר לנפתלי בנט, שלא בכדי אמר: אין לי בעיה, תנהלו משא-ומתן, כי נפתלי בנט מבין שראש הממשלה רוצה משא-ומתן ולא הסכם שיצא מתוך המשא-ומתן הזה, ולכן תנהל הממשלה הזאת, אם היא תצליח, משא-ומתן. לא יצא ממנו שום דבר, ואם, חלילה, יצא, יהיה חוק משאל עם שיוודא שאנחנו עוזרים לעם לוודא שלא יצא ממנו שום דבר. אבל העם כבר יהיה כל כך מותש, שכן האדם, המכונה "האדם העובד" – מעתה אמרו: האדם העובד – כבר שילם כל כך הרבה מסים, כבר כל כך לא יכול היה להרשות לעצמו לקנות שום דבר, וחמור מזה, לא יכול היה להרשות לעצמו לשבות אפילו במחאה על תנאיו הגרועים. באמת, מה נשאר לו לאדם העובד? לשר האוצר יאיר לפיד פתרונים, והם פתרונים מאוד מאוד לא טובים. תודה, אדוני היושב-ראש.
חברי וחברותי חברות הכנסת, איש בבית הזה איננו חולק – לא איש ולא אישה, לא חולק ולא חולקת – על הצורך להגן על ביטחונה של מדינת ישראל. אבל מצד שני, אף אחת ואף אחד גם לא חולק על כך שמדינת ישראל רוצה באותה נשימה לא רק להתקיים, אלא להתקיים כמדינה דמוקרטית. בית-המשפט העליון שלנו פסל חוק דומה מאוד על סעיף כמעט זהה, לא רק מפני שהסעיף עצמו פוגע פגיעה גדולה מדי בזכויות אדם, גם אם הם חשודים בעבירת ביטחון, אלא משום שהאיש שהחוק הזה מאשר לא להביא אותו לפני שופט במשך עד 20 יום, גם לא יכול באותו הזמן להיפגש עם עורך-הדין שלו, ולכן את עורך-הדין או עורכת-הדין שלו, שתצטרך לייצג אותו בפני אותו שופט בעוד שהוא נמצא רצוף בחקירה, הוא לא פגש בכלל. זאת אומרת, קולו של החשוד – ונזכור שהוא עדיין בגדר חשוד – לא יכול להיות מובא לפני בית-המשפט. בית-המשפט העליון שלנו קבע באופן חד-משמעי שזאת פגיעה גדולה מדי וחמורה מדי. השופט ריבלין אמר שזכויות אדם נדרשות לדמוקרטיה לא פחות מאשר רציפות לחקירה. הצעתי להסיר את סעיף 5, שהוא זה שמחמיר באופן בלתי נסבל במיוחד את הפגיעה בדמוקרטיה הישראלית. ואם זה יהיה בלתי אפשרי, לפחות לקבל את המלצתה של ועדת טירקל, ובחקירות האלה, שבהן הפגיעה היא כל כך אנושה ובניגוד לדין הבין-לאומי, שיהיה תיעוד וידיאו של החקירה, על מנת שלפחות שופט שיושב בדין יוכל להתרשם ממצב הדברים לאשורו. שוב, כאמור, אין חולק על הצורך שלנו לשמור על ביטחוננו, אבל אין גם חולק על הצורך שלנו לשמור על הדמוקרטיה שלנו. אין סיבה להכתים את ספר החוקים שלנו בחוק, שכמו שציין כבוד יושב-ראש הוועדה דוד רותם, בלאו הכי שירות הביטחון המצוין שלנו מסתדר, ברוך השם, בלעדיו. תודה.
חברי וחברותי חברות הכנסת, בלילה, בפגישה עם מזכיר המדינה האמריקני ג'ון קרי, התבשרנו שהליגה הערבית מוכנה לחילופי שטחים בין ישראל והפלסטינים. מסתבר שלמרות כל מה שקורה בעולם הערבי, יוזמת השלום של הליגה הערבית חיה ובועטת ורלוונטית יותר מתמיד. נציג הליגה אמר בארצות-הברית: השגת שלום בין הפלסטינים והישראלים היא בחירה אסטרטגית של מדינות ערב; לא פחות. עכשיו יש לנו גב וגם לפלסטינים יש גב. הליגה הערבית אמרה דברים מאוד מאוד חשובים. ישראל צריכה לחזק אותם. כל הזמן אמרו: אבו מאזן לבד, אין עם מי לעבוד. והנה, הליגה הערבית, שהיו לה תקופות מאוד לא קואופרטיביות, אחרי שב-2001 וב-2002 יצאה עם היוזמה הזאת שמציעה למדינת ישראל שלום עם כל  מדינות ערב, כאן אומרת בפומבי דברים שהם בוודאי נקודת פתיחה מצוינת למשא-ומתן. נכון, הבוקר השמח הזה קרס בגלל פיגוע שבו נרצח אזרח ישראלי בצומת תפוח. הלב נופל. כואב על ההרוג, על חמשת ילדיו וילדותיו, על אשתו, על אמו, על אביו. אבל עכשיו צריך לשים לב שלא נעשה את הדבר הרגיל שלנו, הקבוע הזה, וניפול לתוך הבהלה, הפחד, הכעס, התסכול, השנאה – כל אלה שמסתירים לנו באופן קבוע את האפשרות שעומדת לפנינו לסיים את הדבר הזה, לסיים את ההרג והשכול והאובדן. ויש לנו אפשרות כזאת והיא כאן לפנינו. שוב יש לנו עכשיו – לנו, מדינת ישראל – הזדמנות לשלום כולל עם מדינות ערב. ישראל החמיצה את ההזדמנות הזאת במשך 11 שנים רצוף. אסור לנו להחמיץ אותה שוב. נתניהו, לפיד ובנט, נכבדי, חייבים להפסיק להתעסק בשטויות הרסניות של משאל עם ולהרים את הכפפה הזאת כאן ועכשיו, או שגם על שמו של הפוליטיקאי החדש תירשם החמצה היסטורית.
אבל, גפני, מה הבעיה? איפה הבעיה עם החוק?
No hard feelings. הכול בסדר גמור.
בנאום הבכורה שלה סיפרה חברת הכנסת קארין אלהרר איך הייתה לה הזכות לסייע לאישה ששילמה לרשת סופרמרקטים גדולה צ'ק של 200 שקלים שחזר. משרד עורכי-הדין שטיפל בשטר הזה עיכב את הטיפול שבע שנים עד שהוא הגיש אותו להוצאה לפועל, ואז דרשו ממנה לשלם קרוב ל-2,000 שקלים עם כל הריבית, שכר הטרחה וכו'. היה מדובר באישה ערירית בת 80, ניצולת שואה, חיה על קצבה עלובה – יסלח לי שר הרווחה שיושב פה – דוברת עברית קלושה מאוד. ענייה מרודה ממש. והיא עמדה על סף מאסר בגלל אי-תשלום החוב הזה. זה חוב מופרך וכוחני שמי שהיו מרוויחים ממנו הם הרבה מאוד בעלי הון בדרך. זה היה המצב החוקי עד לפני שנתיים. עד לפני שנתיים אפשר היה לעצור אותה ושכמותה בגלל חוב אזרחי קטן שתפח בקלות רבה ביותר. לפני שנתיים, כמו שהסבירה שרת המשפטים, בוטלה האפשרות הזאת בהוראת שעה. עכשיו היא פוקעת. בלי האישור שלכם ושלכן, חברות וחברים, המצב חוזר להיות שנשים וגברים במצב כזה יהיו בסכנת מאסר. בשנתיים שחלפו הנתונים דווקא מראים – אמרה את זה שרת המשפטים יותר בזהירות – שבעקבות הכלים הנוספים שקיבלה ההוצאה לפועל, נוסף על הכלים שהיו לה כבר קודם, הגבייה עלתה; לא ירדה, אלא אף עלתה. אבל בסדר גמור, צריך עוד זמן לבדוק, אפשר עוד זמן לבדוק. נאריך את הוראת השעה בזמן שמארגנים ומארגנות במשרד המשפטים את הסדר הקבע. צריך להגיד את הדבר הבסיסי: מדינה דמוקרטית נוהגת משנה זהירות בכלים שפוגעים בחירות של האזרחים והאזרחיות שלה. הפגיעה בזכויות אדם שיוצר האיום במאסר היא פגיעה לא מידתית בשביל חוב אזרחי והנזק ממנה עולה על התועלת שבה. אני מאוד מפצירה בכם ובכן לתמוך בהצעת החוק שמקדמת את הדמוקרטיה ואת זכויות האדם בישראל, גם לטובת החייבות והחייבים, אבל גם לטובת הנושים. תודה.
חברי וחברותי חברות הכנסת, באמת זה מצחיק. עולים פה חברי אחד אחרי השני ונותנים את הנתונים שידועים לכל קורא וקוראת עיתונים, באמת, בבחינת מה שמכונה common knowledge. הווד"לים לא הוסיפו יחידות דירות, ודאי לא יחידות דיור בנות-השגה לציבור שזקוק או זקוקה לכך. אז למה בעצם? בואו, חברי חברי הקואליציה, בואו, מחשבה עצמאית רגע. למה? אני באמת לא מצליחה להבין למה, אלא אם כן אתם רוצות ורוצים לתת טובות הנאה לקבלנים. בואו רגע נדבר מבחינת השפה, בסדר? תכנון איננו חסמים, מה גם שאנחנו יודעות ויודעים מניסיוננו עם הווד"לים שהפקק לא נמצא בתכנון; הפקק נמצא בהוצאה לפעול של תשתיות. כמו שהסביר יושב-ראש ועדת הכלכלה אבישי ברוורמן, הפקק נמצא בכל מיני מקומות אחרים, זה מה שמעכב. התכנון דווקא מתנהל בסדר גמור – וצריך, אגב. תכנון צריך לקחת הרבה זמן. בישראל אנחנו מרבות ומרבים להתלונן שאין לנו תכנון לטווח ארוך, שאנחנו לוקות ולוקים בחוסר הסתכלות לטווח אחרון ולא לוקחות בחשבון דברים לטווח ארוך, והנה, מה שכבר יש, אנחנו באים עם החוק הזה לחרב גם את זה. אני לא יודעת אם יצא לכם לאחרונה לבוא לשכונה החדשה בפתח-תקווה, ממש נבנתה באדיבות הווד"לים עוד משנות ה-90. שכונה חדשה, מהממת, יפה – אין חניה; בפתח-תקווה, ולא במרכז עיר. ראש הממשלה בנימין נתניהו אמר בקדנציה הראשונה שלו, טבע את המונח המצוין: יש לנו ארץ נהדרת. חבל שאנחנו הולכות והולכים ומכסות ומכסים את הארץ הזאת ואת כל השטחים הפתוחים המעטים שנשארו בה בבטון, בטון ובטון, שלא באמת מועיל לאף אחד ואף אחת. חברי וחברותי בקואליציה, אני באמת מפצירה בכם: בואו נחשוב על זה מחדש. אין תועלת בחוק הזה. חבל להמשיך ולאפשר את הנזק שהוא גורם. תודה רבה.
אז מעולה, תמשכו את ההצעה של הווד"לים אם אתם יכולים לפתור את זה בוועדה הזאת.
– – ליושב-ראש הוועדה, לחברי וחברות הוועדה, וכמובן לצוות, לשרת המשפטים, לאנשי משרד המשפטים. ורק להגיד מילה: תראו, התקציב הזה שהוגש לממשלה עומד לייצר הרבה מאוד אזרחיות ואזרחים חדשים שלא יוכלו לשלם חובות, ועל הזכויות שלהם נצטרך להיאבק, גם בתור חייבות וחייבים, אבל בעיקר אולי נתחיל לפעול למען זה שהם לא יגיעו למצב הזה. זה כנראה לא יקרה בסיבוב הזה, אבל נחזיק אצבעות לסיבובים הבאים. תודה רבה. חג שמח.
את שמה לב שזה קורה כל הזמן כשאת עולה לדבר?
את היחידה ששמה לב, זה בדיוק.
את רוצה להוביל שירה בציבור?
תמר, את יכולה לענות לו. יש לך זכות.
סעיף 34 בתקנון – הודעה אישית.
יש לי פשוט כל מיני נתונים שאני לא אזכור אותם בעל-פה, לצערי, שלא בטובתי. אה, הנה הם, איזה יופי. תודה רבה. אז ככה, גברתי היושבת-ראש, תתחדשי, את מהממת.
חברי וחברותי – אופיר אקוניס, אתה לא יכול לשבת במקום שלי ולהפריע לי לדבר, אני מצטערת.
חברות, בדרך כלל אני מתנגדת לשיטה שמקובלת בתרבות הפטריארכלית שלנו, שאומרים מה הכי: מה הכי טוב, מה את הכי אוהבת, מה את הכי שונאת. לא אוהבת הכי, אוהבת אופציות, תנו לי כל מיני. בתקציב הזה, צריך להגיד, באמת יש כל מיני, הרבה אופציות של גזירות איומות ונוראות ומחרידות וקשות שיפגעו בהרבה מאוד אנשות ואנשים, ויהרסו להם את החיים, ויהפכו עוד עובדות ועובדים לעניים ועניות, אבל יאפשרו להרבה, אולי לפחות, לא יודעת, אבל ליותר מעט לחיות ממש טוב, אבל ממש טוב. אבל – אבל, אבל בשונה ממנהגי, בתקציב הזה דווקא יש גזירה אחת שהיא הכי, הכי שערורייתית, איומה, חמורה וחצופה, והיא: הטלת מס בריאות וביטוח לאומי על המכונות "עקרות בית". נשים שלא עובדות מחוץ לבית, לא מקבלות שכר, ולכן אין להן הכנסה, אבל הן תצטרכנה לשלם מס בריאות 107 שקלים בחודש וביטוח לאומי 61 שקלים בחודש. מאיזה כסף? שאלה יפה מאוד. עוד פעם אני אומרת, נשים שאין להן הכנסה, לא מרוויחות כסף, לא עובדות מחוץ לבית, תצטרכנה לשלם למדינה את הכסף הזה מדי חודש, אם יעבור חלילה החיפוף הזה. אז קודם כול בואו נקרא לזה בשם: מדובר במס הפרימיטיבי, מס גולגולת. תרשו לי לספר לכם שב-1377 הטיל אדוארד השלישי, מלך אנגליה, מס גולגלת חד-פעמי בסכום של 4 פנס, שליש שילינג, כדי לממן את מסעו הצבאי נגד צרפת. אולי המס הזה כאן ועכשיו מוטל על-ידי קינג ביבי כדי לממן את מסעות המיטה המעופפת שלו. לכו תדעו. ב-1379, ג'ון מגונט, השליט בפועל עבור יורשו של אדוארד, ריצ'רד השני, העלה עוד מס חד-פעמי בסכום 4 פנס. אבל כמרים, אגב, נזירים, ודוכסים היו צריכים לשלם מס יותר גבוה, מה שאי-אפשר להגיד על התקציב שלנו. אצלם היה יותר פרוגרסיבי. אחר כך הוא הטיל מס שלישי, אבל אז היה מרד איכרים נגד המלוכה והמס, ובשלב מסוים ריצ'רד הבטיח לבטל את המס. אבל המרד, לתשומת לב חברי המוחות והמוחים, המרד נכשל, מנהיגיו הוצאו להורג, והמס אכן נגבה. אופס. אגב, גם מרגרט תאצ'ר ניסתה להעביר מס גולגולת, גם אצלה זה נכשל. אבל אצלנו, כאן ועכשיו, קינג ביבי ומי שרואה את עצמו בתור היורש שלו מטילים על עקרות-הבית מס גולגולת. אבל האמת שהסיפור של מס גולגולת הוא הבעיה הקטנה שלי. הבעיה הגדולה היא התעללות בנשים. לא פחות. קודם כול, הביטוי הארכאי הזה, עקרות-בית, כאילו מדובר באיזה עבודה שהיא עקרה לגמרי. והרי מדובר בעבודה רבה להפליא.
היא עיקר הבית. עבודה רבה וקשה שיש בה מן הסתם לעתים סיפוק גדול, אבל הרבה מאוד תסכול גם, אבל היא מזינה ומתחזקת משפחות שלמות, ילדות וילדים, הורות והורים, וכמובן, הרבה מאוד מאוד גברים. לפי דוח ארגון העבודה העולמי, אילו עבודות הבית היו מחושבות בחשבונות הלאומיים, התמ"ג הלאומי היה גדל ב-30%. זה כמה עבודה היא העבודה הזאת, שהיא עדיין עד היום עבודה שקופה שהערך הכלכלי שלה איננו מוכר. ורק כדי לתת מושג, בקנדה, מדינה שוויונית הרבה יותר ממדינת ישראל, נשים משקיעות רק בטיפול בילדות וילדים, עוד לפני שספרנו קניות, בישול, כביסה, גיהוץ וכן הלאה, 72% יותר זמן מגברים, כלומר הן עובדות חמישה שבועות בשנה יותר מגברים בעבודות הבית וטיפול בילדות וילדים. עבודת חינם כבר אמרתי? הממסד ממשיך להתכחש לערך הכלכלי של העבודות האלה. מאז 1878 – אז האגודה לקידום נשים בארצות-הברית התעקשה, נאבקה, לא הצליחה אבל נאבקה שיכללו בסטטיסטיקות הרשמיות את העבודה שנעשית על-ידי נשים בבית – ועד 2009, אז בעקבות בג"ץ ורד פרי שהכיר בהוצאות טיפול בילדות וילדים כהוצאה מוכרת לצורכי מס, הממסד מתעלם. משרד האוצר – היום שמעתי ממר גפני את הסיפור על איך משרד האוצר שכנע את הכנסת להעביר מייד מייד במהירות חוק שיגרום לא להכיר בהוצאות גידול ילדות וילדים. אגב, האוצר אמר שהעלות של חוק כזה תהיה לא פחות מ-12 מיליארד שקל בשנה. זאת אומרת, גם האוצר חושב שנעשית פה עבודה של 12 מיליארד שקל חינם אין כסף. ועכשיו, העבודה הזאת לא רק לא מוכרת בערך הכלכלי שלה, אלא גם תעלה לנשים האלה כסף. נכון שאתם לא מתכוונים ומתכוונות לזה ברצינות, גברתי היושבת-ראש?
כבוד היושב-ראש מתעניין מאיזו סיבה?
מי אמרה צניעות ולא קיבלה?
נסים זאב, תרשה לי להשכיל אותך – – –
– – – שכר של – – – הטרדה מינית.
למה אתה לא בא להיות חבר בוועדה למעמד האישה?
חברתי חברת הכנסת מירי רגב אמרה פה בהתרגשות: איך האוצר מתרגש כשאומרים OECD באנגלית. ואולי הדבר הכי מדאיג בנתונים המבישים והמדאיגים האלה של ה-OECD, שהתפרסמו, זה שנראה שהם לגמרי לא מדאיגים את ראש הממשלה ואת שר האוצר, אף-על-פי שהם של ה-OECD. עובדה, כמו שציין בצדק חברי חבר הכנסת דב חנין, הממשלה שלחה את שר הרווחה המסכן להתמודד עם הטענות שלנו בעניין הזה – –
– – גם אם יש לו – אלוהים יודע – תקציב קטן מדי, שבו הוא יצטרך לעשות, יצטרך לשים פלסטרים פה ושם לכל המוני העניות והעניים שרק הולכים ומצטרפים.
זה – דברים שרואות מכאן, מה אני יכולה לעשות. מסכן אתה לא, אני רוצה לקוות מאוד. אבל מה שבטוח הוא ששר הרווחה הוא לא הכתובת – שיכול לפתור את בעיית העוני בישראל. אין מה לעשות. לא הוא זה שיצר אותה ולא זה שיפתור אותה. מי שיצר את – לא יצר אותה, אבל הגדיל באופן דרמטי – את בעיית העוני, כמו שאמר חברי דב חנין, הוא ראש הממשלה, שבאמת, משהוא התחיל את מדיניות קיצוץ הקצבאות החגיגית שלו, שהיום גם האיחוד האירופי מודה שלא זאת בלבד שאיננה מזרזת עבודה, אלא רק מגדילה את העוני, באמת הצטרפו מאות אלפי נשים, גברים, ילדות וילדים לאחוז הזה של מתחת לקו העוני. איך אנחנו יכולות לראות שזה לא מדאיג אותם, חוץ מזה ששלחו לפה את שר הרווחה ולא באו בעצמם? אלא שגם שום דבר, בעקבות הנתונים האלה, לא שוּנה בתקציב שהם מגישים לנו תכף ומייד. לא בוטל קיצוץ קצבאות הילדות והילדים, לא המיסוי של עקרות-בית, לא העלאת המע"מ. האמת היא שדבר אחד כן שונה, וזה דף המסרים של מפלגתו של יאיר לפיד, שר האוצר. שם כתוב, למשל, עכשיו – צריך להדגיש שנתנו 200 מיליון שקלים לביטחון תזונתי. עמד פה יאיר לפיד, שר האוצר, לפני שבועיים, והדגיש שההורים הם שצריכים להיות אחראים ואחראיות לילדות ולילדים שלהם. והנה, הוא לוקח להם את הכלים לעשות את זה ולהיות אחראים לזה, אבל נותן את זה לקבלנים, שהם אלה שיספקו קצת אוכל לקצת ילדות וילדים עניות ועניים, ויעסיקו כמה עובדות ועובדים בשכר נמוך משכר מינימום, שיהיו לנו עוד כמה עובדות ועובדים עניות ועניים. צריך להגיד: האדם העובד בישראל – הוא הופך יותר ויותר האדם העני בישראל. היום רק – רק – חצי מהעניות והעניים הם עובדות ועובדים. אבל חכו-חכו, העוני הזה הולך וגדל, ותודה רבה לבנימין נתניהו, שממשיך ולוקח אותנו בדרך הבטוחה הזאת עד היום.
לא יודעת מה צריך לעשות, אולי להגיד עוד כמה פעמים OECD בשביל שהממשלה הזאת תחליט משהו כדי למגר את העוני. בינתיים, במקום, נגיד, להקים מינהלת למיגור העוני, היא הקימה לנו מינהלת לזהות יהודית. אז אולי, על הדרך: מינהלת לזהות יהודית ענייה. זה יעבוד מאוד מאוד טוב. תודה.
למה הם צריכים רווחה במקום – – –
סליחה, הרבה ממה שאמרה – –
– – חברת הכנסת לוי אפשר לתקן. הרבה מהדברים שהיא אמרה אפשר לתקן, אם לא את כולם.
מאיפה הקביעה הזאת שאי-אפשר לתקן?
סליחה, מה זה אל תפריעי לי – – –
כבוד השר מאשים אותי שלא עשיתי שום דבר – –
– – ורק עסקתי בלהג של מילים?
לא, אני רוצה להבין כאילו על מה מדובר.
קוראים לזה תקציב, לתוכנית הזאת.
נו, אז מה הבעיה? טלפונים אחד אל השני – – –
תיאוריה יפה, אבל חשבתי שבאנו לעשות.
כן, אבל עכשיו אתה חלק מממשלה שלא עושה את זה, מה לעשות.
עם כל הכבוד לקואליציה, בקואליציה יש ממשלה וכנסת.
אתה מבלבל בין ממשלה לבין כנסת.
היא לא חברת ממשלה, היא חברת כנסת.
היא עושה את חובתה כחברת כנסת.
לא, זה לא בסדר, זה ממש לא בסדר. סליחה, זו הייתה מתקפה לא ראויה לחלוטין על חברת הכנסת אורלי לוי.
כאמור, כמו שאמר חברי דב חנין, לא זו בלבד שזה תפקידה של כל חברת כנסת ותפקידו של כל חבר כנסת, אלא שיש, דומני, איזשהו שיבוש; יש לא רק אופוזיציה וקואליציה, יש הפרדת רשויות במדינת ישראל, יש ממשלה ויש כנסת. גם חברות וחברים בקואליציה שהם לא חברות וחברים בממשלה הם לא אלה שמביאים את התקציב הזה, וזאת חובתם, לא פחות מזה, כחברות וחברי הכנסת, שהיא רשות נפרדת מהממשלה, להביע את הביקורת שלהם, להשמיע את האמת, בשביל לנסות לשנות את מה שהוא באמת, במקרה הזה, רוע הגזירה. מה שקרה כאן היה באמת ממש על גבול סתימת פיות. אני חושבת שזה לא יום טוב לכנסת, וכדאי שחברי הממשלה החדשים והחרוצים, שבאמת באו לעשות – ואנחנו נותנות להם את הקרדיט שהם באו עם כל הרצון הטוב בעולם – לא צריכים לעשות את זה בדורסנות הזאת. התקציב הזה הוא דורסני מספיק בזכות עצמו, לא צריך להביא את זה גם להתנהלות בתוך הבית. תודה.
בכיף, כמו שאומרות היום. הכבירו פה חברי וחברותי מילים חכמות ומצוינות על הפגיעה הקשה בחלקים גדולים בקרב הישראליות והישראלים, במיוחד בחלקים המוחלשים יותר של החברה הישראלית, בעקבות ההחלטה על העלאת המע"מ הזה. אבל אני לא רוצה לדבר על המוחלשות והמוחלשים האלה; אני רוצה לדבר על אלה שהפכו אותם לכאלה, על אלה שלפי הביטוח הלאומי – הביטוח הלאומי, מוסד שמרני להפליא – לפי הביטוח הלאומי הם יהפכו עכשיו במחי הגזירות האלה עוד 90,000 למוחלשות ולמוחלשים, לעניות ולעניים. כבר עכשיו הרבה מהחלקים המוחלשים האלה הם כאלה בגלל ראש הממשלה בנימין נתניהו, שגזר את אותן גזירות שהביאו למצב הזה בעשר השנים האחרונות, ועכשיו חוזר וגוזר עוד ועוד מאותן גזירות הרסניות לחיי בני ובנות אדם. אתם יודעות ויודעים, ההגדרה של טירוף זה לעשות עוד מאותו דבר, כל פעם עוד הפעם את אותו דבר, ולצפות שהתוצאה תהיה שונה. והרי לא היינו אומרות על ראש הממשלה שלנו שהוא מטורף, חלילה. אז כנראה הוא יודע מה תהיה התוצאה. ושוב, אם הוא לא יודע אז הביטוח הלאומי מודיע לו, וגם אנחנו מיידעות אותו. אז כנראה שפשוט לא אכפת לו. פשוט ממש לא אכפת לו. אני בימים האחרונים, בשבועיים האחרונים, השתתפתי עם חברי וחברותי ארוכות, שעות ארוכות, בדיוני ועדת הכספים על חוק הריכוזיות, החוק שאמור לפרק חברות שמנצלות כספי ציבור לרעה, שמבזבזות ומפסידות אותם פשוט כי אלה שעומדים בראשן יכולים להרשות לעצמם. יש להם המון כסף, המון הטבות והקלות שראש הממשלה נתן להם. ישבתי בישיבות ושמעתי את הזהירות המופלגת שבה התייחסו חלק מאנשי הממשלה והאוצר לבעלי השליטה בחברות האלה. כמה הם חזרו ואמרו שצריך לזכור שאי-אפשר לשפוך את התינוק עם המים, אי-אפשר לפגוע בהם יותר מדי, אי-אפשר להגזים. חזרו ואמרו שצריך לקחת מהם נכסים בזהירות, כי אי-אפשר לדעת מה יהיו התוצאות. והנה כאן, על ההחלטות הקשות, הגזירות הקשות האלה, אנחנו יודעות ויודעים מה יהיו התוצאות. הביטוח הלאומי מודיע לנו, דוח ה-OECD מודיע לנו, ובכל זאת את הממשלה זה ממש לא מטריד – לא את ראש הממשלה ולא את זה שעובד בשבילו, שר האוצר. ואני חושבת לעצמי, אילו רק היו זוכים מאות-אלפי העניות והעניים לאותו יחס דאגני וחומל מהממשלה, אילו רק אנשי הממשלה היו רואים לנגד עיניהם את האנשות והאנשים, הילדות והילדים האלה באותה מידה שהם רואים לנגד עיניהם את הטייקונים הנגזלים. אבל הם כל כך לא. הם לא רואים אותם, לא רואים אותם ממטר. 4 מיליארד שקלים אמור להביא המע"מ, ה-1% הנוסף הזה במע"מ, אותם 4 מיליארד שקלים, שיוחזרו בריבית דריבית עוד שנה לתקציב הביטחון. אני לא יודעת איך לספר לך, אדוני ראש הממשלה, אבל לא משנה כמה טנקים, מטוסים, מל"טים, טילים, טילים נגד טילים, כיפות ברזל או מה שזה לא יהיה תקנה לך בתקציב הביטחון המתנפח והולך בהתמדה – לא יהיה לך ביטחון במדינת ישראל. מדינה שרבע מהאוכלוסייה שלה עני היא מדינה שאף פעם לא יהיה לה ביטחון. יותר מזה, לכל העשירות והעשירים שאתה מטפח יהיה עוד פחות ופחות ביטחון. ראש הממשלה לא כאן, כמובן. גם שר האוצר לא כאן. שר האוצר, בזמן שאנחנו פה מדברות על העוול וחוסר השוויון הקשה שהוא מיישם בשביל ראש הממשלה שלו, הוא היה עכשיו עסוק במסיבת עיתונאים על השוויון בנטל. שוויון בנטל. איזה גיחוך. כמה מחפיר. רשימה של צעדים שכל קשר בינם לבין שוויון הוא באמת פתטי. גם אין להם קשר למציאות, גם לא יביאו תועלת למדינת ישראל; לא יביאו לגיוס חרדים. יביאו כן לזה שהחברים של האח שלו ימשיכו לשרת שירות מקוצר וימשיכו לקבל יותר כסף מאשר כל השאר. כל השאר שלנו. הוא אמר שם, שר האוצר, במסיבת העיתונאים הזאת: אחי החרדים. ישר זה הזכיר לי איך הוא אמר אז, הוא כתב בעיתון: אחי העבדים. עכשיו אנחנו רואות ורואים מה עושה יאיר לפיד לאלה שהוא קרא להם אחי העבדים, איך הוא מכביד עליהם עכשיו את ידו. האחים היחידים שהוא דואג להם הם המצביעים של נפתלי בנט, שהוא באמת היחידי שהוא אח שלו. כולנו יכולים לחפש לעצמנו אחים אחרים.
כן, הא? זה היה משהו מדהים, מדהים, מדהים.
אבל אחרי שזו פעם רביעית מאז תחילת הקדנציה – – –
אבל זה תלוי בכם, ניסן. ברור שזה תלוי בכם. במי זה תלוי?
שר החקלאות? גדול. בטח. נו, ברור – שר החקלאות, איך לא.
מותק, אנחנו פרחים או לא פרחים?
מי אם לא שר החקלאות בשביל לטפל בפרחים יפים כמונו?
אדוני היושב-ראש המהמם, לפני בערך חודש נזף השופט בדימוס שלום ברנר בראשי הערים של מזכרת-בתיה, נס-ציונה וקריית-עקרון – – –
סליחה. שלא יהיה בזה חס וחלילה כדי הטרדה או התייחסות לא נאותה.
יש למה לצפות. טוב, יאללה, בוא נאפס את השעון, ברשותכן.
אדוני היושב-ראש, לפני בערך חודש נזף השופט בדימוס שקוראים לו שלום ברנר, הוא נזף בראשי הערים של מזכרת-בתיה, נס-ציונה וקריית-עקרון על כך שאיוש הדירקטוריון, תאגיד המים שלהן, לא עולה בקנה אחד עם עקרון הייצוג ההולם. המכתב החריף על חוסר הייצוג נשלח בדחיפות רבה כשמר ברנר גילה שבדירקטוריון מכהנים שני גברים וארבע נשים, תשמור השם. פתאום מר ברנר חש על בשרו את הקיפוח, את חוסר הייצוג, את האין-קול, היעדר הקול. דירקטוריון אחד, של שלוש ערים בינוניות, ונציג המשפט והחוק חש צורך דחוף להחזיר את הסדר הטוב של רוב גברי על כנו. אני, לצערי, לא ראיתי את האיש הזה או את עמיתיו, אני חייבת להגיד, נזעקים כשעקרון הייצוג ההולם לא מתקיים בשלטון המקומי, כשהיום, ב-2013, רק 1.5% של נשים מכל ראשי הערים והמועצות המקומיות והמועצות האזוריות בארץ – את אמרת חמש? במספרים שלי זה ארבע, אבל מי סופרת מתוך 256. גם לא מתוך 3,250 חברי מועצה, וזה לא מוגזם לחזור על המספרים המעוותים האלה, רק 376 מהם, 11.5%, הם נשים, וגם לא שמעתי את קולם על זה שבשליש מכלל הרשויות המקומיות בישראל אין בכלל נשים שמכהנות כחברות מועצה. החסמים ידועים: קשרים מהצבא, מעבודות קודמות; מקשרים דרך גברים אחרים וכסף. כסף. אנחנו 51% מהאוכלוסייה של העולם, משקיעות שני-שלישים משעות העבודה בשכר, ובעיקר שלא בשכר, וככה אנחנו מחזיקות בסך הכול ב-1% מכל הנכסים בעולם, ועם ה-1% הזה אנחנו צריכות לנהל קמפיינים מול 99% האחרים שאצל הגברים. אז בואו נחזור לדבר במונחים שגברים ובנים מבינים: שוויון בנטל כבר אמרנו? אנחנו רוצות שוויון בנטל – גם אנחנו רוצות לשרת, לתרום למדינה, לחברה ולשלטון המקומי שלנו. אפשר עוד מושג שבנים מדברים בו – חדש, חם: ריכוזיות. הגיע הזמן לפרק את הריכוזיות של השלטון הגברי. נמאס שגברים אוחזים באופן בלעדי בנכסים שלנו, מנהלים את המרחב הציבורי שלנו, מחליטים לבד את כל ההחלטות עלינו. חברתי חנין זועבי הגישה הצעת חוק לייצוג נשים בשלטון המקומי; אנחנו כולנו, חברות וחברים, חייבות וחייבים לתמוך בה. נראה אותנו לא תומכים בהצעת החוק הזאת. נמאס להגיד ולהיאבק על המובן מאליו שצריך באמת להיות מובן מאליו. הגיע הזמן לפרק את הריכוזיות של השלטון הגברי, לתת לנו הנשים ייצוג שוויוני בכל מוסדות השלטון. שוויוני – לא פחות מזה. תודה רבה.
– – – כבוד השר לא מקבל ייעוץ משפטי – – –
אבל למה אתם חוזרים על אותם צעדים?
אדוני היושב-ראש, תודה רבה, חיבוקים במליאה – זה תמיד יפה לראות. אני ישבתי היום בישיבת ועדת הכספים שנפרדה – ישיבה חגיגית, היה כיבוד, מאוד יפה; נפרדה הוועדה מנגיד בנק ישראל היוצא. כולם הודו לו על שירותו. הודו לו על המקצועיות, ועל הייצוגיות, ועל המסירות, כנראה בצדק. והנגיד מצדו אמר איך מדינת ישראל היא המשק – אחד העשירים ביותר יחסית לעולם, איך ישראל ממשיכה לצמוח, איך הישראלי יכול לסמוך על תכנון חייו כי הוא יודע שהכסף שלו ישמור על ערכו, ועוד כל מיני תיאורים יפים כאלה. שאל אותו חבר הכנסת ליצמן, יושב-ראש ועדת הכספים לשעבר, הוא אמר: אני תוהה אם זאת אותה מדינה של שר האוצר, שמתלונן שאין, וחסר, ושהוא עוד מעט יחשוף את המחדלים החמורים שהוא מוצא במשרד האוצר. ואני שאלתי את עצמי, האם זאת אותה מדינה ש-25% מאוכלוסייתה נמצאים היום מתחת לקו העוני, כמו שתיארה פה חברת הכנסת אורלי לוי, לפי דעתי רק בשבוע שעבר, את כל האספקטים הקשים, הקשים, הקשים, והבלתי-נסבלים והבלתי-אפשריים של החיים שלהם? האם זאת אותה מדינה צומחת? אבל זה יותר גרוע מזה, משום שהעשור הצומח הזה, זה העשור שבו גם צמח העוני בצורה כל כך מסחררת. אז את אומרת לעצמך: אולי אם הצמיחה היא בעצם הרסנית לחלקים מאוד גדולים של האוכלוסייה, אולי עדיף שלא יצמח המשק? עדיף כבר שיישאר כמו שהוא, שלא יתווספו עוד עניות ועניים מתחת לקו העוני. את אותה זחיחות מדגים פה, בדיוק על הדוכן הזה, סגן שר האוצר, שעכשיו הוא בדיוק יצא לרגע, כי הוא בין דיבור לדיבור. סגן שר האוצר הפגין פה את אותה זחיחות ואת אותה – – –
כן, התעייף. – – – אותן טענות על צביעות ועל שותפות לאותן עוולות, וכו' וכו'. ונשאלת השאלה, אם עומד פה סגן שר האוצר ואומר: אתם הייתם שותפים לצעדים האלה שהביאו לזה, אז למה אתם חוזרים על אותם צעדים עצמם, כשאתם יודעים לאיזה תוצאות גרועות ואיומות הם יגיעו? הזחיחות של אנשי יש עתיד – אגב, שוב אני אזכיר את חברת הכנסת אורלי לוי, שעשתה פה באמת שירות גדול בשבוע שעבר כשתיארה את המצב לאשורו, וזכתה לקיתונות של בוז וצוננין על צביעות, משום שהיא תיאלץ להצביע בעד התקציב הזה בהיותה חלק מהקואליציה. הפעם זה היה משר הרווחה ולא מסגן שר האוצר. אותה זחיחות – אולי כדאי שהם ישימו לב שאחת הכותרות הבוקר הייתה שעוד דוח מודיע שבישראל יש לא רק הכי הרבה עניות ועניים, אלא גם הכי הרבה מיליונרים. עוני, חברי וחברותי חברות הכנסת, הוא עניין יחסי. אנחנו יודעות ויודעים את זה. מדינה שממשיכה לייצר המוני עניות ועניים מצד אחד, וכל פעם עוד קצת מיליונרים בצד השני – כמו שאמרתי פה בשבוע שעבר – תהיה מדינה בלי ביטחון, לא משנה כמה כסף יהיה בתקציב הביטחון שלה, לא משנה כמה מטוסים, כמה טילים, כמה כיפות-מגן וכמה גדודים של חרדיות וחרדים. ביטחון לא יהיה לה. תודה רבה.
יבוא המנהל כהן ויצעק עליך.
אני צריכה לתקן את ההצבעה שלי – – –
אדוני היושב-ראש, חברותי חברות וחברי הכנסת, יום איכות הסביבה היום בכנסת, ולכבודו כנראה אישרו השבוע בממשלה את חוק הווד"לים המורחב, תוכנית הווד"לים המורחבת, שכל עניינה הוא לגרום נזק מאוד מאוד גדול לסביבה, ואלוהים יודעת שבמדינת ישראל הרבה סביבה אין לנו, ולכן לא ברור למה לבזבז. מדובר בתוכנית שתפגע ביכולת להשיג פיתוח איכותי שלוקח את הזמן לעבוד לטובת כל הקהילה, לטובת ילדות, ילדים, אבות, אימהות, שתהיה פחות תחבורה מזהמת, יותר אוויר נקי, יותר פארקים נגישים, יותר אפשרות ללכת ממקום למקום, להיות קהילות ביחד, לבלות ביחד. מדובר בתוכנית שתפטור מהצורך באישור הוועדה לשמירה על שטחים פתוחים, שטחים שהולכים ואוזלים במדינת ישראל, והם באמת באמת, באופן מילולי, אוויר לנשימה עבורנו. מדובר בתוכנית שמעל לכול, אחרי הכול, מתחת לכול, מתעלמת בצורה גורפת מהפן היחידי החיובי בווד"ל המקורי, והוא אישור לייעד קרקע לתוכניות של דיור בהישג יד. זאת אומרת, שוב, איכות של תכנון, איכות בנייה ואיכות סביבה תהיה אך ורק לעשירים. התוכנית הזאת, אדוני היושב-ראש, תגיע לכנסת לאישור. אני מפצירה בחברותי וחברי חברי הכנסת כבר עכשיו להתעניין, על מנת שיוכלו לא לאשר אותה כשהיא תבוא. תודה רבה.
אדוני היושב-ראש, אפשר להוסיף אותנו לפרוטוקול?
הכי חשובה. היא תפתור לנו את כל הבעיות.
גם הצמיחה של העוני. הוספנו עניים.
אז למה לא ענית ליוזמה הסעודית?
אבל, קודם כול, הם לא החברים שלי, הם בקואליציה ואני באופוזיציה. – – – באופוזיציה.
יש כבר, הונחה כבר הצעת חוק כזאת. חבל – – –
אבל, חבר הכנסת גפני, הוגשה כבר הצעת חוק כזו.
אתה פה מתפרץ לדלת שכבר פתחו אותה לרווחה.
אני רוצה – ברוריה. רוצה לשמוע אותך על ברוריה.
אני יודעת מה הוא הרע בעיני השם, מר כהן?
ועוד 90,000 עניים זה המון ביטחון.
סגן שר האוצר פשוט רגיל שהוא זה שמדברר את השר ולא השר בעצמו.
אדוני היושב-ראש, חברי וחברותי חברות הכנסת, אכן, אני מסכימה עם שר האוצר: תקציב הוא הצהרה. הוא לא סתם הצהרה, הוא למעשה ההצהרה היחידה שאנחנו באמת עושות ועושים. כמו שהאמריקניות אומרות: שימו את הכסף שלכם איפה שהפה שלכם. עכשיו בואו נבחן את ההצהרות של התקציב הזה ונראה, האומנם הכסף נמצא איפה שההצהרות נמצאות? אז קודם כול, ההצהרה הראשונה היא שהממשלה פשוט לא פה. זה היה מקובל מאז ומעולם, מעמד הגשת התקציב לכנסת היה פעם מעמד חגיגי, מעמד מכובד, שבו כל הממשלה הייתה באה ויושבת ומאזינה לשר האוצר המציג את התקציב לכנסת. לא רק שהממשלה לא פה, גם רוב הקואליציה לא באה לשמוע את שר האוצר מציג את התקציב לכנסת. אני תוהה מה זו ההצהרה הזאת, האם זה זלזול? האם זאת שאננות? אולי זאת בושה? כי האמת היא שהתקציב הזה הוא תקציב שיש מה להתבייש בו. בהחלט יהיה הגיוני שהממשלה תתבייש בו. כמו שאמר חברי איציק שמולי, באמת הייתי חושבת ששר האוצר – אולי כי הוא בא מעולם שבו אם אתה אומר משהו אז נדמה שזאת המציאות, אבל האמת היא ששר האוצר משתמש פשוט באותה שיטה ובאותן מילים שראש הממשלה היה רגיל מאז ומתמיד להשתמש בהן, שאם אתה אומר משהו אז נדמה שזה הופך אותו לאמיתי, אולי לפחות בעיני הציבור. אז בואו נבדוק, אוקיי? שר האוצר אומר: למען האדם העובד. מה "למען האדם העובד", עוד 1.5% מס הכנסה, לא משנה מה ההכנסה שלך? מס על עבודה? מע"מ על כל רכישת מחסה, מזון, מלבוש, שהאדם העובד הזה צריך לרכוש? אין בתקציב הזה מס על רווחי הון; אותו רווח שיש מעבודה של האדם העובד הזה, אבל אלה שעושים אותו לא עובדים על זה בעצמם. אין מס נוסף על חברות, כמו שהיה בעבר, שהן אלה שמרוויחות מאותו אדם עובד שישלם עוד מס. אין מס ירושה – מס על ירושה, שגם היא הכנסה, מהון שעובר בירושה, לא מעבודה. ברווחים האלה התקציב הזה לא נוגע. ועוד לא דיברנו על האישה העובדת, שכבר הוזכרה כאן לא פעם ולא פעמיים, ובצדק. עליה – – –
יש מס על רווחי הון, אין תוספת מס על רווחי הון. אתם לא הוספתם מס על רווחי הון, אדוני סגן שר האוצר. בחרתם בזה לא לגעת. האישה העובדת, שאותה שר האוצר לא מזכיר, הוא רק מדבר על האדם, אבל לא על האישה העובדת, ודאי לא האישה העובדת בבית למען התשתית החברתית של גידול ילדות, ילדים, משפחות שלמות, שמחזיקות את החברה הישראלית – אותה ממסות, אותה ממסים. שר האוצר אומר: הקדשנו מיליארד שקלים למשרד הרווחה. ובכן, היום בוועדת החוקה – אתם חייבים לשמוע את זה, חברים – היום בוועדת החוקה היה לנו דיון על שיקום, טיפול ופיקוח על קטינים שמועדים לעבירות מין. נציג משרד האוצר אמר בדיון הזה שמשרד הרווחה קיבל בתקציב הזה 300 מיליון שקלים מתוך המיליארד שהוא הציג בתור צרכים שהוא צריך בתקציב הקרוב. 300 מיליון מתוך מיליארד. איפה הקדשנו מיליארד שקל? לא ברור. זה היה נציג האוצר. איך, כשמשרד הרווחה מקבל 300 מיליון מתוך מיליארד, איך יהיה מספיק כסף לשקם עברייני מין, לטפל בזה שלא יהיו עוד ילדות וילדים שנפגעים מעבירות מין? לא ברור. לא נגענו במענקי האיזון לרשויות החלשות, אמר שר האוצר. ואיך נממן את מענקי האיזון האלה? בחוק ההסדרים נכריח את הרשויות החזקות לקחת הלוואות ענק, שישמשו את הרשויות העניות. זאת אומרת, האדם העובד – ההוא מסעיף "למען האדם העובד" – הוא ממושכן על-ידי הרשות החזקה, הוא ישלם יותר ארנונה, וככה, דרך זה שהבנקים גם ירוויחו קצת ריבית בדרך, הוא יממן את הרשויות החלשות, שהממשלה לא נגעה במענקי האיזון שלהן. אז באמת, הבנקים זה דווקא נקודה טובה. חברה ידידותית למגזר העסקי, אמר שר האוצר, וצדק. אכן, ידידותית – אפילו מאוד מאוד ידידותית. משאבי טבע – בסבבה, כמעט ללא הגבלה, עם מסים נמוכים מאוד על תמלוגים נמוכים מאוד; רווחים כלואים, גם הם בהרחבה; מס חברות, כבר אמרתי, הועלה באופן, כמו כאילו היה עבודה – מאוד ידידותית, אבל לאיזה מגזר עסקי, חברי וחברותי חברות הכנסת? לא לעסקים הקטנים, לא לאלה שהם עצמם האדם העובד. אגב, עד כדי כך ידידותית למגזר המכונה העסקי, ששר האוצר אמר – נטפל בריכוזיות. ובכן, בימים אלה בוועדת הכספים, שמטפלת בחוק הריכוזיות, אפשר לראות את עמדתם של חברי וחברות סיעת יש עתיד, שמסרבות להחמיר את המגבלות על אלה שמחזיקים גם בבנקים שלנו, גם בחברות הביטוח, גם במה שמכונה "המוסדיים", וגם בכל החברות שמייצרות או מוכרות. עשר המשפחות, כמו שזה נראה כרגע, לא עומדות להיפגע ממפלגת יש עתיד. האדם העובד, זה שעובד אצלם וכפוף להם, לעומת זאת, ייפגע גם ייפגע. אבל הכי אני אוהבת את האמירה הזאת, שמתעלמת ממה שאמר הביטוח הלאומי על התוספת האדירה של העניים, שתיווצר, שמתעלמת ממה שאמר בנק ישראל שלא הולך להיות פה יותר טוב בעוד שנתיים, אלא להפך, האדם העובד יצטרך לשלם עוד יותר ויותר בעוד שנתיים. האמירה שאמר שר האוצר – מה שהשכבות החלשות הכי זקוקות לו זו מדינה חזקה עם כלכלה חזקה – המציאות, מה לעשות, אדוני שר האוצר ואדוני ראש הממשלה, המציאות היא שבעשר השנים האחרונות אנחנו מתבשרות חזור והתבשר איזו כלכלה חזקה יש לנו, איזו צמיחה מעולה, איזו יציבות ועוצמה כלכלית, אלא שבמהלך העשור היציב, החזק והצומח הזה נוספו לשכבות שהן חלשות כי מישהו החליש אותן עוד כמעט 10% מהאוכלוסייה, שהוחלשו עד כדי כך שירדו גם הם מתחת לקו העוני. ולא עוני יחסי, חברותי וחברי; עוני אמיתי, מוחשי, חמור ושערורייתי, פשוט משום שאפילו האי-שוויון הכי גרוע הזה, מכל מדינות ה-OECD, שנמצא אצלנו, האי-שוויון הזה התייצב בשנים האחרונות. אי-אפשר אפילו להגיד עוני יחסי; עוני אמיתי לגמרי. השכבות המוחלשות לא צריכות כלכלה חזקה. השכבות המוחלשות צריכות כלכלה הגונה, כלכלה שרואה אותן, שעושה למענן, כלכלה שהיא למען החברה, למען האזרחיות והאזרחים, ולא למען הכלכלה. כן כן, כלכלה הגונה. אולי משהו שצריך להתחיל לשנן. אני, לבי לבי לחברותי וחברי מיש עתיד, שחשבו שהם באו לשנות. הבטיחו לכן ולכם שבאתם לשנות, והאמנתם שבאתם לשנות. והנה, אתם מוצאים את עצמכם ומוצאות את עצמכן תומכות ומעבירות את אותו תקציב מזיק ונוראי לחברה הישראלית ולציבור הישראלי, שראש הממשלה שלכם נתניהו רגיל להעביר. אולי תחשבו מחדש, בואו לשנות. כלכלה הגונה זה מה שאנחנו צריכות, חברות וחברים. תרשמו לכם – כלכלה הגונה, עם תקציב הגון. תודה רבה.
הוא אמר שבעוד שנתיים האדם העובד יצטרך לשלם יותר. זה הכול.
כבוד השר, בוקר טוב. "המטבח הלימודי" בבאר-שבע, המופעל זה 20 שנה במסגרת האגף להכשרה מקצועית, עומד להיסגר או אולי כבר בהליכי סגירה. זה פרויקט שבו מאות מתושבות ותושבי הדרום, צעירות וצעירים, בלי השכלה, חיילים משוחררים, נשים בדואיות, נתמכות הבטחת הכנסה ועולות ועולים חדשים, למדו טבחות והשתלבו במלונאות, במסעדות, בהשמה מלאה בהצלחה גדולה. שאלתי: למה לסגור?
אז אולי בסוף. אז אולי בסוף.
א. תודה לך, אדוני השר, על הכנות. זה דבר לא מבוטל במקומותינו. אבל אם כך – על אחת כמה וכמה. זאת אומרת, בתקופה שהאבטלה עולה אני באמת מתקשה לראות את ההיגיון בלבחור לקצץ במקום שבו – כי מה האלטרנטיבה? הרי כסף ישולם לאנשים האלה, לנשים האלה, מאוצר המדינה, בהיותם מובטלות ומובטלים.
יותר מזה אני אגיד. זאת דוגמה לא רק להשמה מוצלחת והכשרה מקצועית מוצלחת אלא דוגמה גם לעובדה ששירות התעסוקה של מדינת ישראל יודע להוכיח את עצמו בצורה מאוד מאוד טובה. והנה לך מקור כלכלי יוצא מן הכלל. במקום להחליש אותו, ועכשיו לשלם כסף לקבלנים שיפעילו את תוכנית ויסקונסין המחודשת – בשמה החדש שאינני זוכרת מה הוא, וזה גם לא באמת משנה – זאת דוגמה נהדרת שאפשר לבטל כאן ועכשיו את ההוצאה המיותרת הזאת ולהשקיע אותה קודם כול כאן, איפה שזה עובד, ולקחת את המודל הזה ולהרחיב אותו לשירות התעסוקה שעומד לרשות המדינה והמדינה משלמת עליו גם ככה.
רק לא ענית לי, אדוני השר, על ויסקונסין לעומת שירות התעסוקה.
אז יופי, בוא נוציא אותו מהחוק כבר עכשיו.
בוא נמשוך אותה כבר עכשיו, אם היא לא מתוקצבת.
לא, שירות התעסוקה. למה לא לעשות את זה דרך שירות התעסוקה? זה הכול.
לא. אני אומרת, את הטיפול הזה שאתה מייעד למובטלות ומובטלים כרוניים, למה לא דרך שירות התעסוקה, שאנחנו רואות שכשנותנים לו כלים הוא עובד מצוין.
לא אמרתי שהוא עובד. אמרתי שכשנותנים כלים.
כאן אנחנו מסכימות אתך, רק השאלה על האיך.
אדוני היושב-ראש, חברי חברות וחברי הכנסת, אני שמחה לדבר על הצעת החוק הזאת, שבעיקרה מה שהיא עושה – היא מקצה עכשיו בהוצאה לפועל מסלולים מיוחדים ייעודיים לגביית מזונות מאלה שלא משלמים, או, אם יש חיה כזאת, לא משלמות את המזונות שהן מחויבות בהם על-פי פסיקת בית-משפט והחלטת בית-משפט בהליך פרידה וגירושין.
יש מחויבות במזונות. האם יש כאלה שמחויבות במזונות ולא משלמות אותם? אני עוד לא שמעתי, אבל אנחנו נשאיר – – –
אתה יודע על תביעות? מעניין.
כן, בסופו של דבר, אדם נשך כלב. צריך להגיד דבר כזה: קודם כול, טוב מאוד ומשמח לדעת שהמדינה הבינה שיש בעיה ושצריך לקחת עליה אחריות ולטפל בה. אנחנו מדברות על זה שבביטוח הלאומי יש היום למעלה מ-40 מיליארד שקל חובות של מזונות שהביטוח הלאומי שילם במקום גברים שלא שילמו את דמי המזונות שהם מחויבים בהם. אולי כדאי בתחילת הדיון הזה להזכיר שהמזונות מיועדים לילדות ולילדים של האבות האלה ולא לנשים שלהם. למרות שלמרבה הצער הסיטואציה היא שהנשים, בהיותן אפוטרופוסיות, הרבה פעמים יחד עם הגברים, צריך להגיד – בישראל האפוטרופסות היא משותפת תמיד – הן אלה שנאלצות כאילו לגבות את המזונות האלה. המזונות הם עבור הילדות והילדים, ולא עבור הנשים. בכל זאת, זה המצב. המצב הוא שיש היום לנשים שלא מקבלות את המזונות עבור הילדות והילדים שלהן שני מסלולים: אחד – ללכת לביטוח לאומי, ושם הן יכולות לקבל סכום, אבל התקרה שלו נמוכה עד כדי כך שלא רק האישה חובטת בה את הראש אלא כמובן הילדות והילדים חובטים בה את הראש, וזה עד 6,000 שקלים כולל משכורת. אם את עובדת, כל שקל מהמזונות יורד לך, ויכולה להיות לך מקסימום הכנסה של 6,000 שקלים לחודש. האלטרנטיבה השנייה היא ללכת להוצאה לפועל. המסלול שמציע עכשיו החוק הזה אומר שבהוצאה לפועל יהיו רשמים וסוכנויות שמיועדות לגביית מזונות בלבד. כאמור, זה דבר מבורך. מה שאנחנו חייבות וחייבים לשים לב אליו, כשההצעה הזאת תגיע לקריאה שנייה ושלישית, הוא שחייבת באמת להיות קדימות לזוכות הפרטיות, משום שלביטוח הלאומי, בכל הכבוד, יש אמצעים משלו. הוא מוסד גדול, ואלוהים יודעת שהוא המוסד האפקטיבי ביותר בגבייה במדינת ישראל. שלא יקרה מצב שכל המסלולים החדשים ייסתמו בעצם על-ידי תיקים של הביטוח הלאומי. אנחנו חייבות וחייבים להקפיד שאכן הזוכות הפרטיות, שהילדות והילדים שלהן לא מקבלים את המזונות שלהם, יקבלו קדימות במסלולים האלה. זאת ועוד, צריך להגיד שהצעת החוק הזאת וכל מה שאנחנו עושות ועושים בנושא מזונות וגירושין עומדים בצל, איך אני אגיד, בתקופה שבה הדבר הזה הופך להיות – אני מרגישה שאנחנו יושבות ויושבים על ספו של הר געש. אני יודעת שיש בקרב ציבור האבות והגברים הגרושים, או לפחות לא כולם בוודאי אבל חלקם, תסכול גדול מאוד, תחושה של עושק, תחושה של ניצול, תחושה של השפלה, של רדיפה וכל מיני דברים כאלה. בהתחשב בזה מצד אחד ובהתחשב בכך שמצד שני כאמור 40 מיליארד שקלים של מזונות לא משולמים, זה בור שנמצא באוצר המדינה ובביטוח הלאומי בגלל אי-תשלום מזונות, נדמה לי – ולא נדמה לי, כי אני עובדת על זה – שהצעת החוק הזאת היא באמת תחילתה של דרך, אבל דרך ארוכה שצריך לעשות. נדרשת רפורמה הרבה יותר משמעותית בחישוב המזונות, בגביית המזונות ובכלל בהסדרת כל נושא הגירושין, כך שהוא באמת ייעשה באופן שוויוני לטובת המתגרשות והמתגרשים, וכמובן לטובת הילדות והילדים. אני מקווה להגיש כבר בתחילת המושב הבא הצעת חוק שתציג רפורמה בנושא הזה. בינתיים, אני רק חוזרת ומזכירה לנו: כשזה יגיע, הצעת החוק הזאת של ההוצאה לפועל – רק לדאוג שלא הביטוח הלאומי יקבל את הכסף הזה אלא באמת הילדות והילדים שזה צריך להגיע אליהם. תודה רבה.
אתה מככב. מה לעשות? אתה כוכב, גפני.
אדוני היושב-ראש, תודה, חברי וחברותי חברות הכנסת, לא יודעת אם החוק הזה יוריד את מחיר הרכב ב-20%, מה גם שנזכור שחלק ניכר דרמטי, שלא לומר חצי ממחיר כלי הרכב בישראל, מורכב ממכס – אבל אני חושבת שהחוק הזה הוא בהחלט חוק טוב. הוא ישפר דווקא את מצבן של המשתמשות והמשתמשים במוסכים ובחלפים השונים. מה שכן, כבוד השר, אם יורשה לי להיתלות בך כאילן גבוה וחשוב, במשפט אחד שאמרת בדבריך; אמרת: יבואו המון לוביסטים. "גדודים" זה היה? בהמוניהם.
כן, שתדלנים. סליחה. ואני משערת שגם כמה שתדלניות.
אני תהיתי, משום שאומנם זאת בהחלט רפורמה משמעותית, ובכל זאת בקנה המידה הכספי שלה היא לא קרובה בכלל לסוגיות שאנחנו עוסקות ועוסקים בהם בימים אלה: אחד, זה הגז, והשני הוא המכונה חוק הריכוזיות. ובכל זאת איכשהו הממשלה מתעלמת מקיומם של השתדלנים האלה שלעניין כלי הרכב אתה טוען שיבואו בהמוניהם, כי אתה כנראה מכיר את המציאות. יושב פה יושב-ראש סיעת יש עתיד, מר עפר שלח, שכתב בפוסט שלו על הדיונים שקיימנו בחוק הריכוזיות, שאף שתדלן לא הגיע אליו, ואני סמוכה ובטוחה שאם ככה הוא אומר, ככה היה. אבל מפתיע אותי ומוזר בעיני שכל השתדלנים האלה, שכאמור, כרגע הזהרת אותנו מפניהם, פשוט בדברים האלה שהמשמעות הכלכלית שלהם גדולה פי כמה וכמה מאשר הרפורמה הזאת – אנחנו לא שומעים עליהם, לא רואים אותם ולא שומעות ושומעים תלונות מאנשי הקואליציה לגביהם וגם לא מהממשלה בבואה להכריע את ההכרעה החפוזה הזאת בנושא יצוא הגז. איך להגיד? חשתי צורך לשתף את חברותי, חברי וחברות הכנסת בתהייה הזאת – להיכן נעלמו השתדלנים בשתי הסוגיות הגדולות האלה כשאפילו כבוד שר התחבורה מודה שברפורמה קטנה בהרבה הם יבואו גם יבואו. נקודה למחשבה. תודה.
אדוני היושב-ראש, קודם כול תודה רבה לך. איך להגיד? לפעמים זה נורא ברור ופשוט. אילו ממשלת ישראל הייתה באה לסיפור הזה בידיים נקיות, היא הייתה קודם כול, בתור שלב ראשון וצעד בונה אמון בסיסי ואלמנטרי, מפסיקה את ההריסות. מפסיקה את הריסות הבתים השיטתיות, האכזריות, השרירותיות, השערורייתיות. בתור צעד ראשון, בשביל להודיע שבאמת מדובר בכוונה טובה, לטובת האוכלוסייה הרלוונטית, הייתה באה למשא-ומתן אתם ומפסיקה את ההריסות בדרך להסדר. אבל הממשלה הזאת, למרבה הצער, בדיוק כמו הממשלה הקודמת, מאמינה בחד-צדדיות, כמו עכשיו עם המכונה "שוויון בנטל", בכפייה. לממשלה הזאת קשה כנראה להפנים שמדובר באזרחיות ואזרחים של מדינת ישראל כמו כל אחד ואחת מאתנו. זה פשוט מדהים. ישראל מקדמת דנא עסקה בהכחשה ובהתעלמות מהציבור הזה. כנראה קיוו שהם פשוט ייעלמו ויתאיידו. לא סימנו אותם במפות, לא חיברו אותם לתשתיות, אבל הם, מה לעשות, ככל שעינו אותם כן ירבו וכן יפרצו. עכשיו באים להשית עליהם בחוק סידור שהוא מפלה בחוק. הוא מסדיר קריטריונים תכנוניים ייחודיים רק לאוכלוסייה הבדואית, בשונה ממה שיש לכל אזרח ואזרחית אחר במדינת ישראל. הולכים לעקור חלקים עצומים מהם מבתיהם במדינה שהמילה "עקור", "עקורה", "עקורים" היא טראומה טרייה, טרייה, שיש לי כבוד ובאמת הבנה ואמפתיה גדולה אליה. אבל כשמדובר בערביות וערבים פתאום אין בעיה לעקור? חברי וחברותי בממשלה, מדובר בחוק שהוא הפליה. הוא הפליה נגד אזרחיות ואזרחים במדינת ישראל. אפשר להגיע אתם להסכם. אפילו השר לשעבר בגין אומר שהמרחק בין מה שהחוק הזה רוצה לעשות לבין התוכנית שהם עצמם מציעות ומציעים הוא לא מאוד גדול. אפשר לגשר עליו ברצון טוב מתוך הבנה שמדובר באזרחיות ואזרחים שצריך לדבר אתם. אני מפצירה בכן ובכם לחשוב על זה שוב ולעשות את הדבר הנכון, השוויוני, שמגיע לכל אזרח ואזרחית במדינה הזאת. תודה.
לא, זה ממש לא נכון. אדוני היושב-ראש, זה ממש לא נכון.
– – – אתם מכתיבים להן את זה, זו לא בחירה חופשית.
וזה רע מאוד, גם 18 זה לא מספיק.
תן לה אמצעי מניעה, היא לא תיכנס להיריון.
יש אמצעי מניעה נהדרים, באמת.
למה? למה זה לא יכול להיות?
אבל אתם באתם לשנות. בוא ספר לי איך באתם לשנות.
אה, מעניין. יש למה לצפות.
בבקשה. חברי חברות וחברי הכנסת, ובכן הסיפור בזיכרון-יעקב – היה בית-ספר אחד, חולק לשני בתי-ספר, "מורשה להנחיל" לספרדיות, "שיר חדש" לאשכנזיות. יש שיאמרו בין המפרידים: מדובר בהבדלי סגנון; מדובר, איך לומר, בפרקטיקה דתית אולי שונה, כל מיני דברים כאלה. הבה נבדוק: "מורשה להנחיל" – שם יפה למבנה ישן; "שיר חדש", כשמו כן הוא, למבנה חדש. ב"שיר חדש" – אשכנזיות עם מכסה לספרדיות, שמתויגות כסוג ב'. הפיצול לשני בתי-הספר – רק על בסיס עדתי, לא שום קריטריון אחר. התקציב של בית-הספר האחד חולק עכשיו לשניים האלה, פחות לכל אחד. לא יפתיע אותי אם גם התקציב ל"שיר חדש" הוא אשכנזי ול"מורשה להנחיל" הוא תקציב ספרדי. למדנו מרוזה פארקס, חברות וחברים, הספרדייה השחורה האמריקנית: אין דבר כזה נפרד אבל שווה. כשמפרידים לפי מגדר, לפי מוצא, לפי לאום, אנחנו יכולות לראות מהנתונים המאוד-ספציפיים של המקרה הזה, יש שוֶוה יותר ושוֶוה פחות, שוָוה יותר ושוָוה פחות, ומדינת ישראל ממשיכה, אדוני השר, לתקצב את זה. צריך להגיד שלא לראשונה מדינת ישראל מתקצבת. כשמדינת ישראל רגילה להפריד בין ערבים ליהודים, בין גברים לנשים, כשנשים מרוויחות 60% מגברים, כשהערבים מקבלים הרבה פחות תקציבים מיהודים, אין להתפלא שעדיין ישראל מתקצבת גם הפרדה בין אשכנזים לספרדים, אשכנזיות לספרדיות. יש להצטער על כך, יש לפעול לשינוי הדבר הזה. האומנם, אדוני השר, תוכל לתת לנו איזה בשורה בהקשר הזה?
אנחנו מבקשים להעביר – – –
– – – אנחנו מבקשות להעביר לוועדת החינוך.
אני מעדיפה לוועדת החינוך – –
– – אבל חברותי פה מעדיפות במליאה.
אני הגשתי שאילתה על זה ודחו לי אותה, לא אישרו לי אותה.
גברתי היושבת-ראש, חברי וחברות הכנסת, הכבירו פה מילים חשובות מאין כמותן, וטוב שהן חוזרות ונאמרות, על האופן שבו מדובר באותה תוכנית, על האופן שבו היא מפקיעה סמכויות שלטוניות מהמעלה הראשונה ועל האופן שבו היא פוגעת בחלקים החלשים ביותר והמוחלשים ביותר של החברה שלנו תמורת בצע כסף. גם אמרו פה כמה מחברי לגבי חוסר הכדאיות הכלכלית פרופר – כמה עולה תוכנית ויסקונסין פר-עובד וכמה עולה שירות התעסוקה פר-עובדת. צריך להוסיף, ואני אוסיף, שבשאילתה ששאלתי את שר הכלכלה והמסחר כאן לפני שבועיים על סגירת השמה של שירות התעסוקה – השמה שמצליחה בצורה בלתי רגילה ומספקת המון מקומות בדרום במקצוע נדרש, נסגרה מחוסר תקציב. אבל באותה העת ובאותה נשימה נמצא תקציב יוצא מן הכלל, גדול מאוד. אגב פרטיו לא נחשפים אלינו בתוך החוק הזה. פרטי ההתקשרות עם אותם תאגידים פרטיים לא נחשפים לנו, ולכן הסיכוי שאכן יהיה ניצול לרעה של הסמכויות שהם מקבלים לידיהם הוא סיכוי מאוד גדול. אבל, ברשותך, מעבר לכל זה אני רוצה לדבר על משהו עקרוני אחד שעומד מאחורי כל הדבר הזה: הסיפור שהממשלה עוקפת את עצמה. הממשלה לא מרוצה מתפקודו של שירות התעסוקה? במקום לתקן אותו, במקום להשקיע בו שוב, אחרי שייבשו אותו במשך שנים ארוכות, היא ממציאה מסלול עוקף שירות התעסוקה. אותו דבר היא עושה נניח עם הווד"לים. היא לא מרוצה מאופן התכנון במדינה, מגופי התכנון וסמכויות התכנון? במקום להתמודד אתם, לשנות את החוק, לשבת עם מי שצריך לשנות את זה, היא ממציאה מסלול עוקף תכנון דרך הווד"לים. אותו דבר היא עושה דרך הרשויות המקומיות. לא נוח לה איך שזה מתארגן, אז היא ממציאה מין מסלול – שמת לב לזה בחוק ההסדרים הזה? יש איזה מין קומבינה כזאת. הרשויות החזקות ייקחו הלוואה מהבנקים וייתנו לרשויות החלשות, ואנחנו ברשויות החזקות נשלם בארנונה את מה שהממשלה הייתה צריכה לתת בתקציבי איזון מלכתחילה. כל מיני קומבינות שבהן נבנית איזה מין מדינה מקבילה, אלטרנטיבית. לא נעים לי להגיד, השר בנט מייצג מפלגה שרוב חבריה וחברותיה רגילים כבר למדינה מקבילה, שמתקיימת מעבר לקו הירוק במקומותינו, ושם זה נראה להם כנראה מתקבל על הדעת שיהיו שתי מדינות. חבל שהם כל כך מתנגדים לקונספט הזה של שתי מדינות, כי הם פועלים לייצר אותו דה-פקטו, כאן ועכשיו, בכל אספקט של האזרחים והאזרחיות במדינת ישראל. ממשלה צריכה לקחת אחריות על המדינה שלה ולא לבנות מדינה מקבילה אצל קבלנים וקבלניות. תודה רבה.
זה נכון. אם אפשר לתקן בפרוטוקול, אין קבלניות, יש רק קבלנים.
הצבעה על הסתייגות או על החוק?
בסדר, תשתמשו בזה רק במחשוב – – – ניקיון – – –
זה עוזר לכם להתמחות. זה עוזר להתמחות.
שוב הדוגמה של המחשוב – – –
שוב הדוגמה של המחשוב, דוגמה כל כך טובה.
אם היית בא אתמול לכינוס היית יכול להתרשם מהשפעתו של החוק.
בהחלט, בהחלט. אדוני היושב-ראש, תודה רבה, חברי חברות וחברי הכנסת, הצעת החוק שמדברת על חלוקה של הפנסיה בין בני-זוג, באמת היא הצעה טובה, שפותרת חלק מהבעיה, באמת, במות הגרוש, ביחס לפנסיה וזכויות שנצברו בזמן השיתוף. היא פותרת את הבעיה הזאת, וטוב שכך, ואנחנו כמובן מברכות על כך מאוד. אלא מאי, למרבה הצער, על הדרך היא עושה עוול גדול – היא הוציאה ממתחם הפנסיה את הפנסיה המוקדמת. הצעת החוק הזאת בוחרת להציג את הפנסיה המוקדמת בתור תחליף שכר, ככה שהיא לא מתחלקת בין בני-הזוג אלא נשארת רק אצל מי שמצבו, באמת, בדרך כלל טוב יותר, והצד החלש והמוחלש יותר במשוואה ייוותר עשוק, איך לומר, ומנושל, שלא לומר מנושלת. אני רוצה לספר לכן ולכם שעוד לפני הבחירות, עוד במהלך הקמפיין, פנתה אלי אישה מצוינת בשם אילנה הראל, שמניסיונה במשך עשר שנות ייסורים של הליך גירושים קשה, כואב, שבמהלכו היא גילתה באמת עד כמה ידן של נשים – בשונה ממה שמקובל בימים אלה לחשוב, ובשונה ממה שמתי-מעט גברים מנסים לגרום לנו לחשוב – ידן של נשים בתהליכי גירושים היא על התחתונה. ואז באמת הובאה לתשומת לבה הצעת החוק הממשלתית הזאת, שעבדו עליה עוד בכנסת הקודמת, והיא ישבה ועשתה עבודה באמת מדהימה, שאנחנו, הצוות שלי עבד עליה, ונוכח באמת בעבודה המדהימה שהיא עשתה, וגם עלתה קודם כול על העוול הזה. ולכן אני מפנה את תשומת לבכן ולבכם, חברי וחברותי, משום שכשההצעה הזאת, שהפוטנציאל שלה הוא באמת ראוי בצורה בלתי רגילה, כשההצעה הזאת תגיע שוב לוועדה, ותצטרך להמשיך את המהלך שלה כדי להפוך לחוק, אנחנו נצטרך לשים לב לנקודות האלה: א. להכליל את הפנסיה המוקדמת על מנת שלא לנשל את מי שהפנסיה הזאת נצברה במהלך החיים המשותפים עמו – מהפנסיה המוקדמת הזאת; ב. נצטרך לשים לב לכך שיש תקלה בתקנון של קרנות הפנסיה; אני אומרת "תקלה", כי אני פה, יום למחרת תשעה באב, רוצה לתת את הספק לרצון טוב ולתום לב, אבל אני מתקשה להאמין בכך. בכל אופן, קרנות הפנסיה לא מגדירות גרושות או פרודות כשאירים בהגדרת השאירים, ולכן אם הגרוש נפטר, הגרושה שוב מוצאת את עצמה מנושלת מהפנסיה, דבר, שהאמת, יכול להיפתר בשינוי תקנוני קרנות הפנסיה, אבל כרגע, איך להגיד, יכול להיות להם כדאי, כי הכסף במקרים רבים נשאר אצלן. זה דבר שנצטרך לדאוג לו. הדבר האחרון, הוא נשמע על פניו פעוט – הניכויים. כל הניכויים לביטוח לאומי, למס הכנסה, למס בריאות, צריכים להיות מנוכים מהברוטו של הסך הכול ולהתחלק בין בני-הזוג. המצב היום הוא שכל אחת וכל אחד משלמים את מלוא הסכום – כאילו היא הנהנית היחידה מהסכום הזה, מה שמקטין בעצם את הסכום שעומד לרשות כל אחת ואחד מהם. הנקודה היא כזאת, חשוב לשים לב, גבירותי ורבותי, הדברים האלה רלוונטיים במיוחד לנשים מעל גיל 50 שמתגרשות. אנחנו ממש יוצרות ויוצרים בכך מגזר – ממש דנות אותו לחיים של יותר עוני, משום שאלה נשים שבחיים המשותפים, במיוחד בדורות ההם, היו יותר בבית, יכלו לעבוד פחות שעות, צברו הרבה פחות זכויות לפנסיה, בהסתמך על כך שהן תהיינה באותו בית שנהנה מזכויות הפנסיה האלה. מן הראוי לחלק את זכויות הפנסיה, את הפנסיה אחרי מוות ואת הפנסיה המוקדמת, באופן שוויוני, כפי שההשקעה בהשגת זכויות הפנסיה האלה הייתה משותפת לאורך כל הדרך. תודה רבה, רבותי.
לא, אמרתי שאתם צריכים ערוץ ערבי בעברית.
אדוני היושב-ראש, כן, תודה לך, אני הבטחתי פה לחברתי מסיעת יש עתיד להשתדל להזדרז, מסיבות של חברות ומחויבויות שלה.
אז יש לי רק שתי הערות לעניין זה, ברשותך. המענק הזה שמוגש לנו כאן היום – א. לא בחוק, אלא בחוזר שמתלווה אליו, שמיועד לבנקים – כולל התניה שאומרת שמי שתקבל או יקבל את המענק הזה מחויבת לגור בירושלים לפחות שלוש שנים קדימה. בפעם הקודמת שהמענק הזה התקבל הייתה עתירה נגד הרטרואקטיביות של החוק הזה, שגם הפעם עלולה לחול, משום שהחוק למעשה פקע ב-15 בחודש, ועכשיו רק יתפרסם, כשהוא יתפרסם, ובעתירה ההיא שהייתה, בג"ץ קבע בצורה חד-משמעית שאין שום יכולת להתנות את קבלת המענק במגורים עתידיים בעיר ירושלים. עכשיו, זה לא משנה אם יש או אין היגיון בדרישה הזאת, המשנה הוא שהחוק לא מאפשר את התביעה הזאת. עכשיו, אילו רצתה הממשלה והתעקשה להכניס את התנאי הזה, היה עליה לשנות את החוק בהתאמה. הבעיה היא שממשלות ישראל באופן עקבי בוחרות לעבור על החוק, בעצם, ובעצם להזמין תביעות, עתירות לבג"ץ, ואחר כך מזמינות את העובדה שחלק מהציבור מתרעם על בג"ץ, כאילו בג"ץ הוא הבעיה ולא הממשלה, שמלכתחילה לא עמדה בדרישות החוק. אז זה דבר ראשון שצריך לשים לב אליו. החוק הזה מוגש לנו עם תנאי שנפסל כבר בעבר על-ידי בג"ץ. והדבר השני, כאמור, התאריכים, הרטרואקטיביות – חוק שפקע כבר ב-15 בחודש, היום אנחנו ב-20 וכמה?
22 בחודש. ועד שיתפרסם החוק בטח ייקח עוד כמה ימים – שוב אנחנו בפער של רטרואקטיביות, שוב בפעולה לא ראויה, לא של הממשלה, לא של הכנסת כלפי האזרחיות והאזרחים והסדר הטוב, והתביעות על הרטרואקטיביות – חכה, חכה, הנה הן בדרך. אני מפצירה גם בממשלה וגם בכנסת לעבוד להבא בצורה יותר מסודרת, איך לומר, ולפי החוק. תודה רבה.
אבל זה לא מפני שקיצרתם לשלוש שנים, זה בינארי.
– – – אסוציאציה של גירוש.
זה לא נכון, המיון עדיין לבנות הוא מיון לבנות, ועד שלא יסדירו את המיון שלא ידברו על אורך השירות. קודם שיסדירו את המיון לבנות, כשיהיה מיון – – –
שיסדירו את המיון שלא יהיה מגדרי ואז יוכלו – – –
צריך שיהיו קריטריונים של יכולות, של כישורים, כן, גם של כישורים פיזיים, אבל בואו נבחן אותם לפי צרכים ולפי תפקידים ולא לפי מגדר. לא מסלול ורוד ומסלול כחול.
אין שר במליאה, גברתי היושבת-ראש.
שלושה דוחות כבר אמרו שאין לו צורך בסד"כ – – –
נסים, לא הבנתי. מה אתה מתכוון? שאם היא תתחתן בגיל 15 במקום בגיל 14?
על הטרדה מינית. על הטרדה מינית.
לא להטריד מינית. אפשר לא להטריד מינית.
נסים, כשאתה – – – את זה, זה נשמע כל כך מבטיח – – –
לילה טוב, חברות וחברים, אני אחזור על כמה דברים שאמרו, אני מודה ומתוודה כבר מעכשיו, אבל ככה חשוב לי להגיד במקובץ. אני אדבר בהתחלה למה המתווה הזה הוא רע מאוד בעיני, ואני לעומת זאת אתן אלטרנטיבה. אז כמו שאמרו פה חברות וחברים, חכמות וחכמים, עם הרבה מאוד נתונים ונקודות חשובות, המתווה מצליח להיות גם לא יעיל, לא ישים, אין בו צורך מבחינת הצבא, גם ריק מתוכן, אבל באותה עת מחרחר מלחמה ומנותק מהמציאות. מעל לכול, אבל, אני חושבת שמה שיפה, זה באמת עד כמה אין בו שמץ של שוויון. האמירה של שר המדע – לא נבדיל בין דם לדם, הרי המתווה הזה מאפשר לחלק להתגייס ולחלק לא להתגייס, חלק בגיל 18, חלק בגיל 24, חלק בתור רווקים במשכורת חובה, חלק בתור בעלי משפחות במשכורת עתק יחסית. שלא לדבר כמובן על ההייררכיה, אנשי הכיפות הסרוגות, שהם משרתים בקושי חצי מהזמן שמשרת אדם חילוני, במתווה שלכם למעשה עושים מין מדרג – כיפות סרוגות שוות יותר, כיפות שחורות שוות פחות, בלי כיפה שווים הכי פחות. אז שוויון אין, נדבר על הנטל.
בסדר גמור, ונחריג את מי שצריך להחריג.
קשור? אתה יודע שקשור. כשתדבר תסתור אותי, אדרבה ואדרבה.
טוב שבאו יש עתיד לחיינו בשביל להגדיר כל דבר – – –
מר גפני, זה על חשבון הזמן שלך. אני אומרת, אם לא שוויון, בואו נדבר על הנטל. טוב שבאו יש עתיד לחיינו, בשביל להגדיר כל דבר כנטל. שירות בצבא, עבודה, פרנסה, זה לא זכות, זה לא נכס, לא שותפות, לא התפתחות אישית, לא הגשמה עצמית, הכול נטל ועול. אמרתי כאן בנאום הפתיחה שלי כמה צבוע ומופרך, איזה עולם הפוך הוא, עולם שבו הרוב תובע מהמיעוט שוויון בנטל, שבו בעלי הפריבילגיות החזקים ביותר בחברה הישראלית תובעים מהמגזר המוחלש שוויון בנטל. אמרתי כאן ואני אגיד שוב, בכל שנות המדינה כמעט החוק מאפשר לנשים דתיות וחרדיות לא לשרת בצה"ל, וחלק גדול מהן אכן לא משרתות בצה"ל. ובכל זאת, ראו זה פלא, מעולם לא נשמעו נשים חילוניות מתלוננות על אי-שוויון בנטל. אגב, בשולי הדברים, כמו שניסח את זה חבר הכנסת יוגב, בשולי השוויון בנטל מאריכים את השוויון לנשים, את השירות לנשים, בשם השוויון. שוויון הזדמנויות לנשים בצבא עוד לא נתנו, אבל את החובות כבר מאריכים ומשווים. אבל כאמור, אף אחת לא מתלוננת על חוסר שוויון בנטל. למה? משום שעבור נשים אף פעם אין שוויון בנטל. אנחנו, איך להגיד, רגילות, בשבילנו זה מובן מאליו. ובדיוק באותו מובן מאליו, לא שמעתי מעולם אף שר, מנכ"ל או ראש ממשלה מכיר ביתרונות האדירים שנתן לו השירות בצה"ל. לא שמעתי אותם מודים על הקשרים, הדלתות הפתוחות, היוקרה, מעמד, זכויות היתר שנתן להם השירות בצה"ל, והביא אותם לאן שהביא אותם, בכל אלה הם לא מציעים להתחלק, רק בנטל. זה שיח גברי במובן הכי רע של המילה. זה שיח של מנצחים ומפסידים, שיח של כיפוף ידיים וכפייה. זה מתווה שהתקבל בלי דיאלוג עם קהל היעד שלו. מתווה שלמרות המילים היפות, הוא עיוור למתרחש בחברה הישראלית, אטום למציאות המשתנה ולגמרי לא רואה את טובת הכלל. וטובת הכלל, חברות וחברים, לא דורשת שירות בצה"ל כחזות הכול. למעשה, טובת הכלל – שלום, אדוני היושב-ראש.
טובת הכלל לא דורשת שירות בצה"ל כחזות הכול. למעשה, טובת הכלל דורשת שהצבא, הביטחון, המיליטריזם הכללי, יהיו קצת פחות חשובים ומרכזיים, כדי שאפשר יהיה אולי לעשות קצת יותר שלום וקצת פחות מלחמה. טובת הכלל דורשת שהצבא לא יהיה תנאי לשוויון זכויות אזרחי במדינת ישראל, לא יכול להמשיך להיות תנאי לשוויון אזרחי, לזכויות אדם של האזרח והאזרחית. טובת הכלל אפילו לא דורשת את זה שהחרדים יצאו לעבוד, כאילו אף אחד מהם לא עובד ועובדת היום. טובת הכלל דורשת הבראה של החברה הישראלית, שילוב ידיים בין החלקים השונים, הכרה – היכרות של החברה הישראלית זה עם זה, קבלה של החלקים השונים זה את זה. מתוך התפיסה הזאת באה האלטרנטיבה שאני מציעה, הצעת חוק לתיקון חוק שירות ביטחון, שעונה על השאלה: אז מה כן? הצעת החוק שלי לוקחת את אותו עיקרון שקיים בחוק הישראלי כמעט מאז ומעולם לגבי נשים, ומחילה אותו גם על גברים. אני יודעת ששיח כל כך גברי מתקשה, שלא לומר לא יכול לשאת, שיחולו עליו אותם כללים שחלים על נשים, כי אחרי הכול, שוויון שוויון, אבל עד כאן. אבל החוק שלי אומר שכולם חייבות וחייבים בגיוס. כל אחד ואחת חייבות וחייבים בגיוס, מה שאומר חוק שירות ביטחון הכללי, אבל לכל אחד ואחת שמורה הזכות, שיש בכל מדינה דמוקרטית, גם בישראל עדיין, לבוא לצבא כפרט, כאינדיבידואל, ולטעון שמצפונו ואורח חייו הדתי לא מאפשרים לו לשרת בצבא, והצבא יחליט אם אותו פרט או אינדיבידואל עומד או עומדת בקריטריונים הנדרשים. כבר מסיימת, אדוני היושב-ראש. הצעת החוק שלי מחזקת את חוק שירות חובה בצה"ל, אבל מפרקת, מצד שני, את הקשר הגורדי בין שירות או אי-שירות לבין ישיבה בישיבה. היא מאפשרת לכל צעיר חרדי לשרת קודם כול בגיל 18 – לא 24, 25, 26, 28 – מה שזה לא יהיה. ואם לא ללכת לעבוד, אז ללימודי חול, להשתלב בחברה הכללית. נתון, ברשותך, אדוני היושב-ראש: בשנת 2010 45% ממקבלי הפטור על סעיף נפשי או אי-כשירות בצה"ל היו חרדים. שאלתי את עצמי, למה להם ללכת לקבל פטור על סעיף נפשי אם יש להם פטור על סעיף תורתו-אומנותו? ואז הבנתי שזה הפטור שלהם מחובת הישיבה אם הם לא הולכים לצבא. הם יכולים ככה ללכת אל תוך החברה.
בבקשה, בבקשה. הפריעו לי לפני שבאת, באמת. ואם לשרת בצה"ל, לא פחות חשוב – לשרת במסגרות הצה"ליות הכלליות, ולא בגדודים ייעודיים שהופכים לאט-לאט למיליציות בתוך הצבא, אותו צבא שאתם ממשיכים לקרוא לו צבא העם אבל הופך לאוסף של צבאות קטנים, צבועים בכיפות שונות. לא טוב לצבא, לא טוב לחברה, לא טוב למדינה. הצעת החוק שלי מקבלת את העובדה שלא כולנו מדברים באותה שפה, לא לכולנו יש אותם ערכים, אבל זה לא אומר שאנחנו לא חייבים לנהל דיאלוג בין הערכים האלה. הצעת החוק שלי לתיקון חוק שירות ביטחון כללי מונחת על שולחן הכנסת, חברות וחברים. מאוד מוזמנות ומוזמנים לשקול אותה. היא יכולה להביא הרבה תועלת ולחסוך את הנזקים שהמתווה הזה יגרום וגורם לחברה הישראלית. ודבר אחרון, ממש קצר, תראה: לאחרונה פורסם, אדוני השר פרי, שהשר פרי הבטיח לרב עובדיה שהסעיף שבאמת מגייס בחורים חרדים לא יופעל – פרסום שמעולם לא הוכחש. רגע לפני שהכנסת מצביעה על השוויון בנטל, אדוני השר, מגיע לנו לקבל תשובה ברורה על השאלה הפשוטה – האם יש הבטחה כזאת לרב עובדיה?
לא אוסרים לימוד התורה, תהיה הגון.
תוסיף אותי לפרוטוקול נגד.
לא לא, ניסן, אל תסיים. לא, ניסן, נו, לא.
רגע, רגע. לא, לא, לא אבל – – –
אבל כשלקחנו וקיצצנו בוועדת הכספים מעשר שעות לכיתה א' לחמש שעות לכיתה א', זה לא לקצץ מהתוספת, זה לקצץ ממה שכבר היה.
הממשלה לא יכולה לשאת אותיות מתות בתקציב.
עדיף שלא תעשו יותר. לפי מה שעשיתם עד עכשיו, עדיף שלא תעשו יותר.
בספרד וביוון יש פחות עניים מאשר בישראל.
ומי שאין לו מקומות עבודה?
אפשר להזמין פופקורן לסרט שאתה חי בו?
אילן, גם לא כולם בריאים – – –
אבל מקריאים לך באותו פתוס?
הם הקריאו לך את אותו פתוס?
"הקאמרי" הוא לא במה מספיק – – –
וחיכית שמישהו אחר ידאג להם.
לעמר – – – יש דקות למכור. הוא הלך.
נהניתם – ספרו לחבריכם. זה מה שאתה אומר. כן, מצחיק, נחמד.
ולחברותיכם כמובן. אדוני היושב-ראש, חברותי וחברי חברות הכנסת, אני רוצה לפתוח בברכה. אירוע גדול ומרגש קרה הלילה. נולד יורש עצר חדש. מזל טוב. אנחנו הרי יודעות ויודעים כמה מרגש וגדול האירוע הזה, כי גם אצלנו נולד יורש עצר חדש, מונרך. האיש, אי-אפשר להחליף אותו על כיסאו, האיש שממנה את חצרו, האיש שחבריו ונתיניו משחקים לפניו. מה זה יורש? מלך. לא בכדי בקדנציה הזאת הקואליציה לא מדברת על המדינה; היא מדברת על הממלכה. הממלכה היא הנחלה של המלך, איפה שמנהל המלך, כי הפוליטיקאים החדשים חשים את עצמם נקיים יותר, ראויים יותר, יודעים יותר. אלא שהפוליטיקאים החדשים כמוהם כבגדי המלך החדשים, והתקציב החדש שלהם צועק בקולי קולות: המלך הוא עירום. תקציב, אמר בצדק יושב-ראש ועדת הכספים, הוא הצהרה על ערכים. אני אגדיל ואומר בציטוט של גלוריה סטיינם, הפמיניסטית האמריקאית הגדולה: התקציב הוא למעשה הצהרת הערכים היחידה שאנחנו עושות ועושים. אז הצהרת הערכים שנמצאת בתקציב הזה היא: אחי העבדים, תודה שהבאתם אותי עד הלום. עכשיו, חפשו את החברים שלכם. כשהייתי רק מועמד וראיתי אתכם מפגינות ומפגינים, הייתי הראשון לזהות את המצוקה שלכם. ראיתי איך חצי מיליון מכם יצאו לרחובות שבוע אחרי שבוע, בדם לבכם, במצוקה אמיתית, בתסכול נוראי, ברגע של השראה ציבורית של ביחד, נגד חוסר הביטחון הקיומי היומיומי הנורא שבו הציבור בישראל חי וחיה, והייתי צריך אתכם בשביל שתצביעו לי. מה לא אמרתי לכם? מה לא הבטחתי לכם? קראתי לכם: אחי העבדים. אמרתי לכם שאתם צודקים – שאתם צודקים משום שהפכתם לעבדים. אמרתי לכם שאתם עבדים למשכנתה, עבדים לשכר הדירה, עבדים למחירי המזון, עבדים למחירי הדלק. אבל עכשיו אני כבר שר אוצר, ועכשיו כשאתם מפגינים אני אומר לכם שאתם מפגינים נגד עצמכם. עכשיו אני אומר לכם שהמחאה בכלל לא הייתה על הקוטג' והדיור אלא על הוגנות, ואני אומר לכם עכשיו שאני הפכתי את כולכם לשווים – שווים לפני המלך. אני מצטערת על הנימה הצינית, אבל, חברות וחברים, זאת לא ציניות; זה סרקזם. הציניות היא של שר האוצר; שר האוצר שהגיש תקציב שפוגע פגיעה אנושה במעמד הביניים ואומר שזה תקציב שדואג למעמד הביניים, ולנו כאן הוא אומר שהוא שמח שגילינו את מעמד הביניים, כי טוב שהוא בא לגלות לנו שיש מעמד ביניים. הציניות היא של שר האוצר שמקצץ בקצבאות הילדים, מעלה מס הכנסה, מעלה את המע"מ, לא נוגע ברווחי הון, לא נוגע בירושות, ובאותה נשימה ממשיך להגיד שזה תקציב למען האדם העובד. גם בדיבידנדים, אגב, הוא לא נוגע. גם את זה צריך להגיד; ציניות של תקציב שיוסיף 90,000 עניות ועניים, ימשיך להחריף את הפערים, ובאותה נשימה הוא אומר שזה תקציב שמשנה סדרי עולם. הציניות היא של שר האוצר שעוד בזמן הקמפיין שלו אמר שהוא לא בא בשביל לשבת באופוזיציה, אבל עכשיו הוא אומר: קל לבקר, אבל אתם במקומי, מה הייתם עושים? אתם הייתם נתקלים בחיים. באמת, אדוני שר האוצר? זה נקרא להיתקל בחיים? אתה יכול להגיד את זה רק משום שמעולם, למזלך, לא היית צריך לחיות משכר מינימום או מפחות ממנו; כי מעולם לא היית צריך לבדוק כמה בכלל יש לך מקצבאות הילדות והילדים; כי מעולם לא היית מחוסר עבודה, טפו-טפו; כי מעולם לא דרשו ממך שוויון בנטל; מעולם לא קראו לך "זועביז". אבל אתה, אדוני שר האוצר, לא היססת לקרוא לאחרות ואחרים "זועביז". לא היססת לצאת במלחמת חורמה דורסנית נגד אחיך החרדים, ואולי היססת, אבל בסופו של דבר רמסת את אחיך העבדים בתקציב שיעשה את החיים שלהן ושלהם הרבה יותר קשים. אבל בואו נרד קצת משר האוצר. אחרי הכול הוא לא לבד בסיפור הזה. בואו ונבדוק מה היה לנו כאן במושב הראשון של הכנסת, מה הביאה לנו הממשלה הזאת בחצי השנה הראשונה שלה. אבל מי סופרת? צריך להגיד שזה מרשים – – –
ארבעה חודשים. כבודו צודק. חצי שנה רק מאז הבחירות; ארבעה חודשים לממשלה. תודה לשר הפנים על התיקון.
מר ליצמן, אני מכוונת לדעת גדול, ובאמת המשפט הבא שלי הוא להגיד: רק ארבעה חודשים, וכמה הרס. באמת שזה מאוד מרשים. חוץ מהתקציב, יש לנו את השוויון בנטל – מלחמת עולם בחברה הישראלית; חכו חכו, יש לנו את חוק המשילות. גם הוא, אנחנו הצלחנו לעכב אותו בוועדת החוקה, אבל חכו חכו, הוא עוד כנראה השבוע מגיע בכל זאת. זה חוק סיכון הדמוקרטיה. יש לנו במסגרתו את העלאת אחוז החסימה. איום על ה"זועביז" כבר אמרנו? יש לנו את חוק הלאום שעומד בפתח וממתין; חוק-יסוד: משאל העם דופק בדלת; יש לנו יוזמה לתגמל רק יהודים בקרקעות – ואגב קרקעות, בואו נדבר רגע על קרקעות. דיור אנחנו כבר אמרנו? את חוק הווד"לים החוזר על עצמו, זה שלא הוכיח את עצמו בסיבובים הקודמים, שלא הביא לא ליותר בנייה ולא להורדת מחירי הדיור, אבל חוזר, ובגדול, בשביל שהמדינה שוב תעקוף את עצמה ותסדר עוד תנאים מקלים לעוד קבלנים – את זה כבר אמרנו? אני רוצה לנצל את ההזדמנות הזאת – – –
תהיו טובים אלי. תודה. סליחה. אני רוצה לנצל את ההזדמנות הזאת שאני מדברת אתכם על קרקעות, לספר לכם שהיום השתתפתי בשדולה החקלאית, ובה דיברו על מצוקת הבנייה בקיבוצים. את יושבת שם ואת רואה את כל הקיבוצניקים – והיו כמעט רק קיבוצניקים, לא היו כמעט בכלל קיבוצניקיות – עם המצוקה שהיא מצוקה באמת אמיתית, כי כל כך הרבה זמן הם לא מקבלים היתרי בנייה. יושבים פה חברי חברי הכנסת הערבים, שמכירים את המצוקה הזאת כל כך מקרוב – מצוקת היתרי הבנייה במדינת ישראל – ויושבים פה אנשים שמכירים את שכונות המצוקה במדינת ישראל ומכירים את מצוקת היתרי הבנייה כל כך מקרוב. ובדואים כבר אמרנו? אז את מבינה על מה אנחנו מדברות ומדברים; לא על פתרונות טכניים. אנחנו מדברות על מדיניות שבה אם ייתנו היתרי בנייה בקיבוצים, מי תלך לגור בהתנחלויות? אם ייתנו היתרי בנייה במקומות שהם-הם ההתיישבות המקורית, ההתיישבות החקלאית, מי תקנה בית מעבר לקו הירוק? בשביל לאפשר את ההתיישבות, כמו שקוראים לה עכשיו, מעבר לקו הירוק, צריך היה לחסום את ההתיישבות בתוך הקו הירוק. החסימה הזאת לא עומדת להשתחרר עם הממשלה הזאת, חברות וחברים. הרשימה החלקית הזאת שמניתי היא רק מה שאנחנו יודעות ויודעים עד עכשיו, אבל הרי הממשלה הזאת רק התחילה, היא רק באה זה מקרוב. כמו שאמרתי קודם לשר האוצר, שאמר: אנחנו נעשה יותר. אמרתי: עדיף שלא. לא יודעת איזה דברים גרועים יותר עוד יגיעו עם הרצף המרשים הזה. אבל אני רוצה שוב לחזור ולחבר את החוקים הרעים האלה אל התקציב, ולהגיד שיש עוד הצהרה שמסתתרת מאחורי התקציב הזה, משום שמסתבר שהתקציב איננו רק התקציב. התקציב, מסתבר, הוא בן-ערובה, והוא מוחזק כשוט בידיה של כל אחת מחברות הקואליציה הבכירות בשביל להשיג בכלל דבר אחר. האח, שר המסחר והכלכלה, מר נפתלי בנט, מאיים שאם לא יעבור חוק-יסוד: משאל העם שלו, לא יאושר התקציב; ליברמן מאיים שאם לא יעבור – – –
הדוד? הדוד. תודה, מר ליצמן. הדוד ליברמן מאיים שאם לא יתקבל חוק המשילות שלו לא יהיה תקציב. אגב, בחוק המשילות, חלק ממה שרוצים להשיג, לפחות על פניו, ממה שהם אומרים, זה מצב שבו המפלגות הקטנות לא תוכלנה לסחוט. והנה שלוש מפלגות בינוניות מרשימות סוחטות זו את זו, ואולי גם את ראש הממשלה, אבל בסוף הרי אותנו, עם כל הכבוד. כל אחת סוחטת את מה שהיא רוצה: משאל עם, משילות, וכמובן יש עתיד – את השוויון בנטל. על השוויון בנטל אמרנו כבר אתמול בלילה: שוויון זה ממש ממש ממש לא.
איזו מפלגה? הליכוד? זהו, צריך להגיד. יש לנו כך: אם מסתכלים או מסתכלות על הממשלה הזאת אז מה יש לנו? יש לנו בנט נגד השלום, נגד הסכם; יש עתיד נגד החרדים באופן מובהק; ליברמן נגד הערבים – זה תמיד היה. אז את שואלת את עצמך: ונתניהו? ומה עם נתניהו? מה, אז הוא האבא הגדול? הוא מעל כולם? הוא מתחת לכולם? איפה נתניהו? על פניו, לפיד רוצה להיות היורש של נתניהו. מבחינה כלכלית הוא עושה צעדים מאוד מרשימים בתחום. צריך להגיד שגם מבחינה מדינית עד עכשיו הוא לא עשה איזה צעדים שונים – –
– – בעקבותיו של נתניהו. אל תיעלב, איציק כהן, יקירי.
לא, באותה מדיניות קפיטליסטית ישנה וטובה. הוא ממשיך באותה מדיניות היפר-קפיטליסטית, ניאו-ליברלית ישנה ולא טובה, שאותה התווה ראש הממשלה – – –
רק בפייסבוק. אפרופו זה, הפוליטיקה החדשה, צריך להגיד, מביאה מינוי כלכלי קפיטליסטי ישן מהזן הבאמת-בעייתי במיוחד, אבל פוליטיקה חדשה. בקיצור, אני תוהה איפה נתניהו. אני חושבת שאפשר לראות איפה נתניהו. איך להגיד? השלם הוא סכום חלקיו? קטן מסכום חלקיו? גדול מסכום חלקיו? לא בטוח מה עדיף במקרה הזה. אף אחד לא בעד שום דבר, לא במה שהם אומרים; במה שהם עושים. הם לא בעד שום דבר. האמת היא שזה לא נכון – בעד ההתנחלויות על חשבון מדינת ישראל. זה דווקא כן, לצערי. עכשיו הבטיחו לנו – זה לסיכום – ארבעה חודשים. על פניו, השלום בחלון. המורה לערבית שלי היה אומר: א-סאלם בּא-שֻבּאכּ. נוקש. אני מקווה שאף אחת לא עוצרת את הנשימה, שלא תאבד חלילה את ההכרה. אבל מפלגת העבודה, שיש לי העונג להיות חברה בה, חוזרת ואומרת שכל התקדמות מדינית תזכה לגיבוי מלא מצדה. אדרבה ואדרבה, יתכבדו רבותי והתקדמו נא התקדמות מדינית לטובת כולנו. שר הפנים רוצה לשתף באיזה דבר? רוצה לספר לנו? לנצל את ההזדמנות הזאת ולתת איזו מילה על התקדמות מדינית?
אז אדרבה, נהיה מוכנות לשקול את מועמדותך אם תחליף כמה מדעותיך, שר הפנים.
א. על מנת להניח את דעתך, אדוני מר ליצמן, חבר הכנסת ליצמן ידידי הטוב, באמת, זמן האיכות שבילינו בשבועיים האחרונים בוועדות לא יסולא בפז מבחינתי, בית-ספר ממש. תנוח דעתך, אני ממש ממש לא מקווה שהבית היהודי יפרשו מהממשלה. אני חושבת שזאת ממשלה שרק התחילה את דרכה. אני רוצה לראות שהיא – אני מעדיפה שהימין יביא שלום, אדרבה.
נכון, זה מה שאני אומרת. יש לך תחושה נכונה.
עדיין יש לי עונג להימנות עליה, בשלב זה בוודאי.
אני רק אגיד משפט סיום, כי אי-אפשר ככה ב-fade out לסיים. מן הראוי לסיים. חוק המשילות גורם לי לדבר במונחי מושלים. יש לנו מושל, ועוד מושל, ועוד מושל – כולם מושלים, וקצת פחות מדי התייחסות לאזרחיות ולאזרחים, שהם אזרחיות ואזרחים ולא נתינות ונתינים. אני חושבת שבסיום המושב הראשון כדאי להזכיר את זה לממשלה. תודה רבה.
כבר פעמיים זה כתב לי ונרשם: נוכח, ולא נרשם: בעד. למה?
לפרוטוקול: בפעמיים האחרונות הצבעתי בעד.
פולניה היא תרבות שחולשת על כולנו.
יותר משזאת אפליה נגד מילואימניקים זה סקסיזם טהור.
עמר, יש לך ולי הצעת חוק כזאת שתכף תעלה.
מעולה. אני, אדוני היושב-ראש, רוצה להחרות להחזיק אחרי חברי חבר הכנסת עמר בר-לב, ולומר שבאמת אנחנו ביחד, ובשיתוף חברי כנסת, וחברת הכנסת מירי רגב, אבל גם חבר הכנסת הנגבי, חבר הכנסת איציק כהן, גם איתן כבל – יש חברים רבים מכל הסיעות שמקדמים את הצעת החוק הזאת שבאה להסדיר באמת את מעמדן ומעמדם של חיילות וחיילי מילואים; לאסוף את כל החוקים הנוגעים להם, הוראות קבועות והוראות שעה שפזורות בשלל חוקים שונים; לעשות קודקס מסודר לאנשי ונשות מילואים, שידעו שבאמת יש כתובת שבה הם יכולות ויכולים למצוא את כל הזכויות והחובות שלהן ושלהם בצורה מסודרת, שרואה באמת את התמונה הגדולה של כל החיים וכל היחסים של חיילי-חיילות מילואים עם הצבא ועם המדינה. אז זה דבר שאנחנו נביא במושב הבא לכנסת, ונשמח, כמובן, לקבל את תמיכתך. אבל בשוליים של הדברים אני חושבת שחשוב לשים לב. אני נדהמת, בתקופה הקצרה שלי בכנסת, ממספר הוראות השעה שהתבקשתי להאריך. זאת דוגמה מצוינת להוראת שעה שהייתה בתוקף כל כך הרבה זמן, שאין שום סיבה לכך שהמערכת לא יכלה כבר לאסוף את כל הנתונים, להגיע לכל המסקנות ולהחליט אם היא רוצה את זה או לא רוצה את זה, אבל להיות סגורה על עצמה. אין סיבה שמדינה תתנהל עם כל כך הרבה הוראות שעה. אני מנצלת את – אתה מייצג פה את הממשלה, אדוני שר הביטחון, אז נדמה לי שזה כדאי, דבר שכדאי לשים לב אליו. יש איזה נוהל של משרדי הממשלה שהם יודעים שהם יבואו ויאריכו להם פשוט את הוראת השעה, ואיכשהו המשרדים לא מזדרזים לעשות את העבודה שלשמה הם קיבלו באמת זמן של הוראת שעה. נדמה לי שזה באמת יותר נכון ויציב ביום שבו מביאים חוק משילות שרוצה לייצר יציבות לאזרחי ואזרחיות ישראל ולממשל שלהם, נדמה לי שכדאי לצמצם באמת את השימוש בהוראות שעה ובעיקר את ההארכה שלהן. תודה רבה.
אולי עם איזה בחורה גם. אם כבר אנחנו עוסקות בשירות נשים אולי שתהיה – – –
אני רוצה רשות דיבור להגיד הערה אישית, כי הוא הזכיר אותי.
אדוני היושב-ראש, אני רוצה שנייה, ברשותכם, חברי וחברותי חברות הכנסת, להטריד אתכם קצת בעובדות ובתוצאות של מחקרים שהביאו בפנינו במעט מאוד הזמן שהיה לנו בוועדת הכנסת לדון בדברים הדרמטיים האלה – תוצאות מחקרים שהביאו אנשים שזוהי מומחיותם והם מבלים חיים שלמים בחקר הסוגיות האלה. מהמחקרים שלהם עולה באופן חד-משמעי שהעלאה של אחוז החסימה לא מחזקת את המפלגות הגדולות. היא מחזקת את המפלגות הבינוניות, ומשום כך היא גם לא מחזקת את היציבות; ההפך הוא הנכון – היא מגדילה חוסר יציבות. המספר האפקטיבי של המפלגות הוא בעצם קטן. זאת אומרת, אולי בפועל זה נראה הבדל לא משמעותי, אבל מבחינת יחסי הכוח שיש ביניהן יוצא שזה פחות אפקטיבי ופחות יציב. אגב, צריך לראות שמה שאנחנו רואות ורואים כרגע במהלך שמאלץ את כולנו להעביר את החוקים האלה הוא בדיוק סוג הדבר הזה. הרי בקואליציה, לפחות חצי מהקואליציה דעתה לא נוחה מהחוקים האלה, אבל יש סחיטה הדדית של מפלגות דומות זו לזו בגודלן, ולכן יש באמת סחיטה הדדית, זה מה שיש. הזכירו פה כבר קודמי שאחוז חסימה יותר גבוה משמעותו יותר קולות שלא נספרים והולכים לאיבוד. צריך לומר גם זאת: פחות מפלגות, אחוז חסימה יותר גבוה, משמעותו אחוז השתתפות יותר נמוך בבחירות. הזכירו פה את ארצות-הברית עם שתי המפלגות שלה. אחוז ההצבעה בארצות-הברית נמוך לאין שיעור מאחוז ההצבעה בישראל. בקיצור, משילות לא תבוא מהעלאת אחוז החסימה. אבל הדבר החשוב ביותר בעיני הוא הדבר שיש לי הכבוד לחזור ולומר למורי וחברי חבר הכנסת גפני: מי שאין להם ייצוג בבית-הנבחרים, מי שאין להם ולהן ייצוג בפוליטיקה, איפה יהיו? ברחובות. בהפגנות במקרה הטוב, אבל יש גם אופציות טובות פחות מזה. החברה הישראלית, למרות שאנחנו חוזרות ומשוות אותה שוב ושוב לאירופה ולאמריקה, מגוונת באופן קיצוני במיוחד, שסועה באופן חמור במיוחד. אסור לשחק באש עם הדבר הזה. אסור שלא לאפשר לחלקים השונים של החברה את הביטוי הפוליטי ואת הייצוג בפוליטיקה ובבית-הנבחרים. אני באמת יכולה אך ורק להפציר בחברי וחברותי מהקואליציה שאני יודעת שמתנגדות ומתנגדים לחוק הזה ולמרכיבים שלו, לא לשתף אתו פעולה. תודה רבה.
גם מהקואליציה. רובי ריבלין היה נגד.
גברתי היושבת-ראש, נאמרו כל כך הרבה מילים פה על החוק הזה, והרבה מילים לא נאמרו, כי הדבר העצוב הוא שלא מתנהל דיאלוג, ולכן אני אצטרף לחברי ואשתוק. (שותקת)
גברתי היושבת-ראש, אני מקווה שהשקט הזה יגיע לאוזניהן וללבן של חברות וחברי הקואליציה, אולי יותר מאשר מילים שנאמרו כאן ולא הצליחו לעשות את זה. תודה רבה.
למה סדר הדוברים לא מופיע? לא כתוב סדר הדוברים.
אדוני היושב-ראש, שוב אני נאלצת להסכים עם חברי משה גפני.
שוב אני נאלצת להסכים עם חברי משה גפני, הדיון הוא לא במשאל עם, משאל העם הוא רק כלי, כי בתנאים נורמליים, בדיון שהוא באמת דיון, שיש בו באמת דיאלוג, אז כמו שאפשר היה לכנס את כל סיעות הבית בשביל לחשוב באמת האם זקוקים אנחנו לשינויים בשיטה, האם צריך שינויים באחוז החסימה או כל מיני דברים כאלה, ואפשר לדבר על זה, אותו הדבר אפשר לחשוב, אולי במקרה בסוגיה הזאת, שהפכה להיות איזה מין עניין כואב במיוחד, וטראומטי במיוחד, בחיי הציבוריות הישראלית, אולי מתאים במקרה הזה, גם אם זה חורג משיטת המשטר שלנו, וגם אם זה טומן בחובו הרבה מאוד בעיות, אפשר היה לדון, אולי נכון במקרה הזה לעשות משאל עם. אבל זה ממש ממש ממש לא העניין, חברות וחברים, והרי אנחנו הרי יודעות ויודעים מה הוא. העניין הוא שהבית היהודי, מפלגת הבית היהודי, ועוד חברות וחברים שלהם, פשוט לא רוצות ולא רוצים להגיע להסכם עם שכנינו הפלסטיניות והפלסטינים, בכל מחיר. פשוט לא רוצות לאפשר את הסיכוי להגיע להסכם. וחוק משאל העם, ועכשיו השדרוג שלו כחוק-יסוד: משאל עם, נועד לסכל את האפשרות להגיע להסכם, דבר שנוגד את האינטרס הישראלי במובן העמוק ביותר, ועלול לגרום למדינת ישראל נזק גדול ביותר. על זה מדובר. עכשיו, האירוע שקרה עם חברת הכנסת שנמנעה, חזרה בה, התנצלה, נענשה – ביש עתיד, הוא באמת הדובדבן על הקצפת של הכוחנות, הדורסנות והאטימות שבה מתנהל כל הדיון מצד יש עתיד – –
– – מצד מפלגת – מציע פה עמיתי "מפלגת קול אחד", אבל מפלגה שקוראים לה "יש עתיד",  ומפלגת ליברמן מצד שני.
המפלגות הלא-דמוקרטיות בקואליציה ובכנסת הזאת מביאות את החוקים הקשים ביותר – – –
זהו, שלא כל אחת, ממש לא כל אחת, ומישהו – אמר פה חבר הכנסת פרוש כבר קודם, מדובר בחברת כנסת, ולא בכדי האירוע המרחיק-לכת הזה קרה לחברת כנסת ולא לחבר כנסת. אבל לשמחתי לפחות אין לנו כרגע למה להשוות – –
– – כשזה יתחיל להצטבר נוכל להשוות. חברות וחברים, הדרך לא פחות חשובה מהתוכן של הדברים. המופע הזה מבהיר לנו במה מדובר. מדובר במופעים כוחניים, דורסניים ומזיקים למדינת ישראל, לחברה הישראלית, לפרלמנט הישראלי, – כן, מסתבר גם שלכל אחד ואחת מאתנו. תודה רבה.
לא מפריע לו בדגל, מפריע לו בעוזרת; בעוזרת מפריע לו.
הבעיה זה עם העוזרת, אתה לא מבין, עפו?
ערבי עם עוזרת, לאן הגענו?
צריך להגיד שזאת ממש תחושה של חופש גדול. אנחנו מחוץ למליאה, באודיטוריום. אין מה להגיד.
כן, בדיוק, אני מקווה לעמוד בציפיות של ההצגה. חברותי וחברי חברי הכנסת, אני מצטערת שנאלצתי להטריד אתכם בפגרה, אבל אני מודה שכשפניתי לכנסת וביקשתי את כינוס הפגרה, זה היה ב-5 באוגוסט, תחילת החודש. זה היה יום למחרת הפרסום בעיתון שלפיו מקרוביו של ראש הממשלה אומרים: כל אחד, רק לא היא. היינו כבר שישה חודשים ללא נגיד, אחרי ניסיונות אחדים, שמייד אפרט לפניכם, להשיג לעצמנו נגיד. המצוקה היא גדולה ובכל זאת, על הנגידה המכהנת בעצם בפועל, ראש הממשלה שולח מקורבים להגיד שרק לא היא. חשבתי שמדובר בדבר שטעון הסבר ופניתי וביקשתי שנכנס את הכנסת לדון בסוגיה. אלא מה? עובדי ועובדות הכנסת היו בחופשה המרוכזת שלהם. לא אנחנו נטריח, כמובן, את עובדות ועובדי הכנסת באמצע החופשה המרוכזת, בוודאי שלא, לא יעלה על הדעת. ולכן אכן לא עלה על הדעת, ונקבע המועד של הכינוס מייד לאחר הפגרה המרוכזת. היה ברור ב-5 באוגוסט שב-28 באוגוסט, מועד כינוס הפגרה, זה יהיה לא רלוונטי, זה ייראה ישן, חדשות ישנות, עבשות, פתטיות. זאת תיראה כמו התעקשות קטנונית ומפגרת, אם תסלחו לי על המילה. והנה אנחנו, 28 באוגוסט, שבעה חודשים לאחר שהודיע  נגיד בנק ישראל הקודם סטנלי פישר על פרישתו, ואין לנו מושג מי יהיה הנגיד הבא. ואמירתו של ראש הממשלה, דרך מקורביו לכאורה, כמובן – רק לא היא – עדיין מהדהדת. אז אם לא אכפת לכם ולכן, אני רוצה בכל זאת לגולל באוזניכן את סדר ההתרחשויות. עוד אפשר יהיה לכתוב על זה סאטירה טובה, אז למה לוותר? ב-29 בינואר 2013 הודיע נגיד בנק ישראל, פרופסור סטנלי פישר, לראש הממשלה בנימין נתניהו, שהוא יסיים את תפקידו ב-30 ביוני 2013, לאחר למעלה משמונה שנות כהונה כנגיד. בהודעה שפורסמה בו ביום מטעם בנק ישראל מסר הנגיד כי במהלך החודשים הקרובים הוא ימשיך לעסוק באופן מלא בכל הנושאים שעל סדר-יומו של הבנק, דבר שיאפשר לממשלה לנהל תהליך מסודר ומעמיק לבחירת הנגיד הבא. במסיבת עיתונאים שכינס פרופסור פישר הוא המליץ בעקיפין על היורשת שלו. הוא אמר, שימו לב: אני לא מתכוון להתערב במינוי של נגיד בנק ישראל הבא, אבל משנה לנגיד אמור להיות מישהו שאמור להחליף את הנגיד, ולא הייתי בוחר את הד"ר קרנית פלוג אלמלא חשבתי שהיא מתאימה לתפקיד. על-פי פרסומים בתקשורת, פרופסור פישר גם המליץ באופן ישיר על הד"ר פלוג כמחליפתו בפני ראש הממשלה. על אף ההתראה הארוכה, ללא ספק, שמסר הפרופסור פישר לממשלה, רק ב-23 באוגוסט, חצי שנה אחרי, הודיע ראש הממשלה על המועמד להחליפו, הפרופסור יעקב פרנקל. ועדת המינויים לתפקידים בכירים בשירות המדינה, ועדת טירקל, בראשות השופט בדימוס יעקב טירקל, התכנסה לראשונה ב-28 ביוני, שלושה ימים בלבד טרם פרישתו של הפרופסור פישר. החל מ-1 ביולי, כפי שציינתי כבר קודם, מכהנת בפועל כנגיד או כנגידה – אם תרצו, אפשר להתווכח אם צריך או לא צריך להגיד נגידה. בכל מקרה, בתפקיד נגיד בנק ישראל מכהנת הד"ר קרנית פלוג, ששימשה קודם לכן כמשנה. ב-12 ביולי פורסם שבעקבות תלונה שהגיעה אליה, ועדת טירקל ביקשה מפרופסור פרנקל את גרסתו לתקרית שאירעה שבע שנים מוקדם יותר בנמל התעופה של הונג-קונג, שבמהלכה הוא נחשד בגנבה לכאורה, כמובן לכאורה, מחנות פריטים הפטורים ממס. פרנקל נדרש לתאר את פרטי האירוע ולנמק מדוע העלים אותו מידיעת חברי ועדת טירקל. פרנקל מסר את גרסתו לעניין, שמדובר באי-הבנה בלבד, ושבעקבותיה זכה להתנצלות כלפיו ולהכרת תודה על כך שלא תבע פיצויים. למרות הגרסה הזאת, ב-29 ביולי, בעקבות לחץ ציבורי, הודיע הפרופסור פרנקל שהוא מסיר את מועמדותו לתפקיד הנגיד. שבוע מאוחר יותר, כדאי לציין, ב-7 באוגוסט, הכחיש משרד המשפטים בהונג-קונג את גרסתו של פרנקל לאירוע – לא התנצל ולא נעליים. ב-31 ביולי, חודש לאחר פרישתו של הפרופסור פישר ולאחר תום סאגת פרופסור פרנקל, הכריזו ראש הממשלה ושר האוצר על מינויו של פרופסור ליאו ליידרמן לתפקיד הנגיד. בעקבות הודעתם הודיעה הד"ר פלוג, המשנה לשעבר, הנגיד בפועל, על התפטרותה מתפקידה המשנה לנגיד. הגם שפורסם שעל מנת שלא תהיה תקלה נוספת שלח ראש הממשלה את ראש המועצה הלאומית לכלכלה, הפרופסור יוג'ין קנדל – שמסתבר שחוץ מאשר תארים רבים בכלכלה יש לו כנראה גם תואר בבילוש – שלח אותו לפשפש בעברו של ליידרמן. זמן קצר לאחר ההכרזה על המינוי הגיעה תלונה לוועדת טירקל על הטרדה מינית לכאורה בזמן שעבד בדויטשה בנק. ב-2 באוגוסט הסיר הפרופסור ליידרמן את מועמדותו לתפקיד הנגיד. ב-8 באוגוסט פורסם כי ראש הממשלה נתניהו ושר האוצר יאיר לפיד סיכמו על ארבעה מועמדים לתפקיד נגיד בנק ישראל: פרופסור מריו בלכר – אגב, זה שלושה ימים לאחר שפורסם בעיתונים כי מקורביו של ראש הממשלה אומרים: כל אחד, רק לא היא. זאת אומרת, דרוש כל אחד לתפקיד הנגיד. ובכן, ב-8 באוגוסט הם סיכמו על ארבעה מועמדים: פרופסור מריו בלכר, מיכל עבאדי-בויאנג'ו, ויקטור מדינה ופרופסור צבי אקשטיין. מייד התברר שמיכל עבאדי-בויאנג'ו לא שמעה מעולם על מועמדתה לתפקיד הנגיד ואף אינה מעוניינת בו. הוחלט ששמותיהם יוגשו לוועדת טירקל ומתוכם ייבחר הנגיד הבא. מיכל עבאדי-בויאנג'ו הודיעה שלא. שלושת המועמדים הנותרים הופיעו בפני ועדת טירקל בשבוע שעבר, בימים רביעי וחמישי. ב-23 באוגוסט פורסם שלוועדת טירקל הגיעה תלונה על הפרופסור צבי אקשטיין בחשד שנתן הרצאות בתשלום בזמן כהונתו כמשנה לנגיד. היום הודיע אדם מטעמו של ראש הממשלה בוועדת הכספים, שבחירת הנגיד והכרזה על המועמד הנכון מתעכבת משום שלגבי שלושתם הגיעו טענות לוועדת טירקל, והן עדיין נבדקות. כמו שאמרנו: דרוש כל אחד – רק לא היא. יש לומר: הדבר הסביר לעשותו היה, על פניו, למנות את האישה שמשמשת משנה לנגיד בנק ישראל, שנגיד בנק ישראל ממליץ עליה, שטובי המומחים הכלכליים במדינת ישראל ממליצים עליה אף הם – למנות אותה באופן טבעי לנגיד הבנק הבא. האם יש לראש הממשלה בעיה עם דברים שהם כדרך הטבע? האם זו הטבעיות של המינוי שהציקה לו? בנק ישראל – צריך לומר, רבותי וגבירותי – הוא מוסד ממלכתי. ככל מוסד ממלכתי איננו  עסקו הפרטי לא של נתניהו ולא של אף אחד אחר מהשרים בממשלת ישראל. הנגיד הוא עניינו, למעשה, של כל אחד ואחת מאתנו, שכן יש לו השפעה דרמטית על הכלכלה של המדינה שלנו. לא ברור מדוע לא קיבלנו עד היום הסבר מדוע רק לא היא; מה טוב כל אחד אחר מ"רק לא היא"? ולמה עדיף, אגב, ייבוא של נגיד מחו"ל? מה תועלת במועמד שמוכר היטב בלונדון ובבואנוס-איירס, אבל שלא חי כאן כבר 30 שנה? האם הוא מכיר את ריקי כהן ואת מצוקותיה טוב יותר מקרנית פלוג? מה משנה מינוי מיובא לכלכלנים ולכלכלניות הישראליות? איזה מסר זה מעביר להם ולהן, ואיזה מסר זה מעביר לעובדות ולעובדי הבנק שמי שהייתה המשנה לשביעות רצון הממונים עליה – רק לא היא. גחמה אישית הופכת באופן מתמשך ומדהים זה שבעה חודשים, חברות וחברים, את מינוי אחד התפקידים החשובים ביותר במדינת ישראל לפארסה מהממת. העולם כולו, צריך להגיד, עומד ומשתאה, בתעלומה – מה דופי מצא קינג-ביבי בקרנית. האמת, נדמה שאני יודעת מה הבעיה עם קרנית פלוג – פשוט לא בדקו מספיק טוב. הרי באמת סתם קפצו למסקנות. אילו היו בודקים ודאי היו מגלים: היא בטוח נעצרה פעם – אם לא בהונג-קונג אז אולי במלזיה; היא בטח הטרידה מינית פעם, לכאורה, מתישהו, באיזשהו בנק. היא בטח עשתה משהו בניגוד לאישורים, לתקנות. פשוט לא פשפשו מספיק טוב. אולי שישלחו אותה לטירקל ונוכל להתקדם הלאה. תודה רבה לך, אדוני.
באסל היה יכול להיות נגיד מעולה.
בלי אמונה גם צסק"א לא הייתה אוכלת אותה.
– – – לא קיבלתי הסבר – – –
הייתה אמירה לקונית, שיום אחד יהיה נגיד ונודיע לכם, ביי.
היא לא הייתה עניינית, היא פשוט הייתה לא לעניין. ברור שיום אחד יהיה נגיד – או נגידה, אלא אם כן – – –
אם זה היה רק מקרה אחד אז אף אחד לא היה מדבר.
זה קרה גם לגבי המועמד שהחליף אותו וגם לגבי המועמד שבא אחריו; וגם – למה התחילו את זה חצי שנה אחרי ההודעה ולא בזמן, למשל?
אם אתה מאמין בגבולותיה הנוכחיים אז למה אנחנו לא מוציאות את כל המתיישבים שלנו – – –
זה לא הגבול. זה לא הגבול שלנו.
לגבי הגבול ברמת-הגולן. ברמת-הגולן באמת נקבע גבול של מדינת ישראל, שלא כמו – – –
ולכן, אם אתה מקבל את גבולותיה הנוכחיים של מדינת ישראל, הם לא כוללים את יהודה ושומרון. כדאי להזכיר את זה מדי פעם.
הכול בסדר, אבל אי-אפשר להגיד "גבולותיה של ישראל".
שמעתי שאתה מחפש את האופוזיציה – –
– – אבל אז ראיתי שגם הקואליציה איננה.
למה זה טוב? אופיר אקוניס, באמת, למה זה טוב, מה שאתה עושה עכשיו? הרי מתנהל משא-ומתן, שאתם – –
– – מסרבים לעדכן אותנו עליו, אז מה אתה עושה? – –
– – עומד ומנהל פה משא-ומתן?
לא, לא הבנתי למה זה מועיל.
למה זה מועיל? מה אתה מנסה לעשות?
ולפי מיטב ידיעתי, שני הצדדים האלה יושבים עכשיו למשא-ומתן.
אני לא רוצה לעשות תחרות – – –
על זה שהיא מפריעה כל כך יפה.
אדוני היושב-ראש, חברי וחברותי חברות הכנסת, זה מאוד יפה להגיד: זה לא בא במקום עבודת המשטרה, זה בא נוסף על עבודת המשטרה. אבל העובדה היא שמה שמאפשר החוק הזה לרשויות המקומיות, שלא נאמר מעודד את הרשויות המקומיות לעשות, זה להפריט, באופן רצוף, סמכויות שלטוניות של שיטור, סמכויות שלטוניות של שמירה על הסדר. עוד מה שזה עושה, זה לא בא במקום המשטרה, זה בא בנוסף, כי המשטרה לא יכולה, אין לה כוח-אדם מבחינתה לדאוג לכל הדברים שצריך לדאוג להם. לכן, מה שקורה הוא שזה מתחלק שוב בין מי שיש לה כסף לבין מי שאין לה כסף. לרשויות עשירות יש כסף לדאוג לשיטור איפה שצריך; לרשויות עניות אין כסף לדאוג לשיטור נוסף איפה שצריך. שלא לדבר על זה שאנחנו כבר ירדנו לרמת השכונות. שכונות עשירות, שרוצות לדאוג לרווחתן, יש להם כסף לסדר לעצמן שיטור; שכונות פחות עשירות – אין להן כסף. יותר מזה, מה בכלל קורה? בדרך כלל דרי השכונות הפחות, איך לומר, מבוססות, פחות בנות-המזל, הם שילכו לשכונות היותר-מבוססות כדי להפריע את הסדר, אם אפשר לקרוא לזה ככה. זה מפני שמדינת ישראל הולכת ומסלקת את ידה מכל אלה שאין להם איפה לגור, שאין להם מספיק כסף בשביל לאכול, שאין להם מי שידאג לרווחה הכי בסיסית שלהן ולהן. אז הם גם מוצאים את עצמם נגררים לחיים שבהם הם נאלצים לבצע מיני סוגים של פשעים והפרות סדר, ואז הם יכולים לפגוש את השוטרים הפרטיים ששוכרות הרשויות המקומיות, השכונות הפרטיות, כל אלה שהמדינה מאפשרת להן להפריט את השיטור. אם לא יאושר המשך החוק הזה, יכול להיות שמדינת ישראל תצטרך לקחת חזרה לידיה את הסדר הציבורי כמו שהוא צריך להיראות, גם במובן של השיטור והסמכות השלטונית של לעשות סדר, אבל גם במובן של לדאוג שיהיו הרבה פחות כאלה שיש להם סיבות ללכת ולהפר את הסדר. תודה רבה.
אדוני היושב-ראש, תודה רבה. השר הזכיר את הולדתה של תוכנית החירום הזאת. אולי כדאי לציין שכשנולד חוק הווד"לים, בדחיפות הגדולה שבה היה צריך להוסיף דיור, היו כבר מאושרות על-ידי גורמי התכנון הרגילים בישראל 160,000 דירות באותה עת, כך שהפקק לא היה בתכנון אלא היה במימוש, ביישום, בבנייה של אותן 160,000 דירות. ואגב, גם בתוכן לא היו דירות בנות-השגה. גם בתוכן לא היו יחידות דיור שהציבור הממוצעת במדינת ישראל, שלא לדבר על ומטה, יכולה לרכוש. ההיצע התכנוני, לפי דעתו של שר הפנים, הולך לגדול, כפי שציינה פה חברת הכנסת זנדברג, על חשבון השטחים הפתוחים, על חשבון תכנון ראוי של גנים – ובכל זאת, שטחים פתוחים זה לא מותרות, אלא זה כדי שיהיה לנו חמצן לנשום במדינת ישראל, שאותה הלבשנו שלמת בטון ומלט בלי הכרה.
אני חושבת שבזמנו היה צריך, ועכשיו צריך להיזהר עם ה"שלמת בטון ומלט". התכנון המהיר-מהיר הזה בא על חשבון ביוב, בא על חשבון כבישי גישה לשכונות האלה ולבניינים האלה, וודאי בא על חשבון חניה מספקת, על חשבון תכנון תחבורה ציבורית כדי שאפשר יהיה להיכנס ולצאת מהשכונות האלה. ובעיקר, יש להגיד עוד דבר, וההשוואה לחוק ההסדרים, כפי שהשוותה חברת הכנסת זנדברג חברתי, היא השוואה מצוינת ונכונה. הממשלה מתייחסת לשירות הציבורי במדינת ישראל כאל אויב. היא רואה בו שורש כל רע, כל עיכוב, כל נזק. לכן היא עוקפת אותו. שנים על גבי שנים של כבישים עוקפים וחוקים עוקפים הרגילו את ממשלות הימין לעקוף כל תקלה. במקום להוסיף – הרי אם יש בעיות במוסדות התכנון הקיימים, יש לתקנם. בעיקר צריך להוסיף כוח-אדם, אגב, למוסדות התכנון הקיימים, מה שהיה מאפשר להם להאיץ את העבודה בצורה בלתי רגילה. במקום לעשות את זה עוקפים. המדינה עוקפת את עצמה, וכך אנחנו שוב מגיעות למצב שיד ימין לא יודעת מה יד שמאל עושה. גיבוב על גבי גיבוב, נזק על גבי נזק, נזקים שייקח דורות לתקן. אני מבינה שבמפלגות מסוימות בקואליציה חושבים שכל העניין של אופוזיציה ושל דמוקרטיה זה רק הפרעה לרצון לעשות, פשוט כבר לעשות: אל תפריעו לנו לעשות. אבל נדמה לי שחלקים אחרים בקואליציה כן מבינים את החשיבות של הליכים דמוקרטיים ראויים. גם הליכי תכנון צריכים להיות כאלה. הממשלה תפקידה לתקן ולשפר את הליכי התכנון הקיימים, לא לעקוף אותם בהליכים מזיקים. תודה.
להשתמש במילה "שנאה" – – –
עובדה שהיו 160,000 יחידות מאושרות.
אדוני השר, בעקבות פניות רבות שהגיעו ללשכה שלי, אני רוצה לשאול: 1. כמה פניות התקבלו באגף אכיפת חוקי עבודה בשנים 2008–2012? 2. מה היה משך הזמן הממוצע בטיפול בפנייה כזאת? 3. בכמה מהפניות הושלם הטיפול? 4. אילו הליכים ננקטו, ומה האחוז שלהם ממספר הפניות שהתקבלו? 5. כיצד פועל משרדך לאכיפת תשלום שכר מינימום גם לעובדות ועובדים פלסטינים?
אדוני השר, אני מסכימה אתך שחיבור בין ישראל לכלכלה הפלסטינית זה, בפוטנציאל, דבר ממש נפלא, ואכן 25,000 עובדים פלסטינים עובדים ביהודה ושומרון במפעלים ישראליים. למרבה הצער, ערוץ 2 חשף אך השבוע שזה מאוד רחוק מנפלא, וגם התמונה שאתה מתאר כאילו הם משתכרים שכר כל כך גבוה, היא רחוקה. לפי החשיפה של ערוץ 2, יש שם המונים שמשתכרים 10 שקלים לשעה, 12 שקלים לשעה, גג 16 שקלים לשעה, שזה, כידוע לך, הרבה מתחת לשכר המינימום הישראלי, וזה כשבית-המשפט הגבוה שלנו לצדק פסק ב-2007 שכל החובות החלות על מעסיק בישראל חלות עליו גם כלפי עובדים פלסטינים ביהודה ושומרון. הפער הזה לא באמת קיים, לפי הפסיקה הישראלית הגבוהה ביותר, והעובדה שכרגע קיים רק ההליך הפלילי כאופציה – אתה יודע, הוא היה קיים בתוך ישראל גם כן עד לפני שנה, או סדר-גודל כזה, זו לא נראית לי באמת סיבה לא לטפל בדברים האלה בכל הכוח. רק עוד הערה אחת: אתה אומר שהיו רק עשר תלונות; בוא נזכור שמדובר בעובדים פלסטינים בשטח בשליטה ישראלית. זה לא באמת פשוט עבורם להתלונן על כך שמלינים את שכרם או משלמים להם שכר רעב מנצל.
רק לוודא, אנחנו פשוט צירפנו בשאילתה את הכתבה, כדי שכבוד השר יוכל לראות בעצמו את העדויות. אז אני מקווה שאכן יכולת לראות באמת במה מדובר.
אתה מציג את חוק ניירות ערך בתור יושב-ראש ועדת המדע?
ועכשיו בחוק ההסדרים העבירו את תיקון החוק שמעבירים מידע – – –
היי. אני רוצה להצטרף, גברתי היושבת-ראש וחברותי וחברי, אני רוצה להצטרף להסכמה שאכן יש להסדיר מחדש את כל זירת, עולם, שוק השידורים במדינת ישראל. רישוי התקשורת במדינת ישראל הוא מעוות, לא פחות ממעוות. הוא באמת מגונה, וריבוי הפיקוחים והחוקים השונים שאליהם כפוף כל גוף שידור, או גופי שידור אחרים, הם באמת מקור להרבה בעיות בעולם התקשורת שלנו. ברם, אולם, כמו שאמר חברי נחמן שי, זה לא רק הולך אחורה; זה באמת – מה שקורה הוא, הרעיון למזג את מועצת הרשות השנייה והרשות השנייה לתוך מועצת הכבלים, כשמועצת הכבלים היא למעשה סניף של משרד התקשורת, עם כל המשמעויות של מה זה אומר על הכפיפות שלה לשר ולפוליטיקאים אחרים, לרבות כמובן ראש הממשלה של השר, זה באמת – ככל שהשר הנוכחי באמת איש יקר, וברור לי שלא יעלה על דעתו לעשות שימוש לרעה באפשרות כזאת שניתנת לו, בכל זאת לצערי עלה גם עלה כבר על דעתה בראשותו של ראש הממשלה המכהן לעשות כרצונו נזקים גדולים ברשת שידור שנתונה לכפיפותו, לסמכותו, והשאריות שנותרו מפרפרות מרשות השידור מעידות כאלף עדים כמה אסור לנו להכפיף עוד ועוד גופי שידור לממשלה. מה שנדרש לנו באמת, מפקחת עצמאית ומקצועית, משהו כמו המבנה של נגידת בנק ישראל, יושב-ראש רשות ניירות ערך, הממונה על ההגבלים העסקיים וכו'; רשות עצמאית מקצועית שיש לה סמכויות שהן כפופות לשיפוט של בתי-משפט. הן שתנהלנה את שוק התקשורת לטובת כל אזרחיות ואזרחי ישראל, לרבות כמובן הממשלה והכנסת, ולא, שוב, להכפיף את כל גופי התקשורת לכוחם הלא-פרופורציונלי של הפוליטיקאים שיהיו ממונים עליהם. תודה רבה.
תודה רבה, אדוני, אני מודה – תכף אני אסביר, אולי באמת, במה באתי לשכנע. חברי – אין חברות כרגע באולם – חברי חברי הכנסת, באתי לנמק את הצעת האי-אמון של מפלגתי, מפלגת העבודה, בממשלה הימנית הבאמת-כושלת שלנו בכל התחומים: המדיני, החברתי והכלכלי. יש תקלה בסאונד.
לא. גם לך יש הד, אדוני היושב-ראש. echo. יש? התאריך היום, חברי וחברותי, הוא 4 בנובמבר, התאריך שבו נרצח ראש ממשלה שלנו, יצחק רבין. רצח יצחק רבין הוא אחד הדברים האלה שמרוב שהוא גדול הוא ממלכתי, ומזכירים אותו ומדברות עליו כל כך הרבה, דומה שהוא נשחק והופך לעוד אחת מהקלישאות של ההיסטוריה והתרבות בישראל. אבל האמת היא, חברות וחברים, שהרצח של יצחק רבין הוא פצע פעור ומדמם בלבה של החברה הישראלית. אני באמת לעתים רחוקות משתמשת במילים כל כך של פתוס כמו "פצע מדמם", אבל הוא מדמם ופעור משום שכל הרעות החולות שהביאו לרצח הזה לא זו בלבד שלא מוגרו ולא נעלמו, אלא הן משגשגות ומצליחות היום יותר מתמיד. קו ישר מתוח בין הרצח של יצחק רבין לבין האי-אמון שאני מביעה היום בממשלת ישראל, ממשלת ישראל של היום; קו ישר וחד-משמעי שכדי לסרטט אותו בבהירות אני רוצה לקרוא לכן ולכם את הנאום האחרון של יצחק רבין, בכיכר מלכי-ישראל בתל-אביב, הערב הזה לפני 18 שנה. אלה היו הדברים: תרשו לי לומר שגם אני מתרגש, שאני גם מתרגש. אני רוצה להודות לכל אחת ואחד מכם שהתייצב כאן כנגד האלימות ובעד השלום. הממשלה הזו, שיש לי זכות לעמוד בראשה יחד עם חברי שמעון פרס, החליטה לתת הזדמנות לשלום; לשלום שיפתור את מרבית בעיות מדינת ישראל. הייתי איש צבא 72 שנים. נלחמתי כל עוד לא היה סיכוי לשלום. אני מאמין שיש סיכוי לשלום, סיכוי גדול, וחייבים לנצל אותו למען אלה שעומדים פה, למען אלה שאינם עומדים פה, והם רבים בעם. תמיד האמנתי שמרבית העם רוצה בשלום, מוכן ליטול סיכון לשלום, ואתם כאן, בהתייצבותכם בעצרת הזו, מוכיחים, עם רבים אחרים שלא הגיעו לכאן, שהעם באמת רוצה בשלום ומתנגד לאלימות. אלימות היא כרסום יסוד הדמוקרטיה הישראלית. יש לגנות אותה, להוקיע אותה, לבודד אותה. זו לא דרכה של מדינת ישראל. יש דמוקרטיה, יכולות להיות מחלוקות, אך הכרעה תהיה בבחירות דמוקרטיות, כפי שהיו ב-1992 ונתנו לנו את המנדט לעשות את מה שאנחנו עושים, ולהמשיך בכך. אני רוצה לומר שאני גאה בכך שהופיעו ויופיעו כאן נציגי המדינות שאנו חיים אתן בשלום: מצרים, ירדן ומרוקו, שפתחה לנו את הדלת לשלום. אני רוצה להודות מפה לנשיא מצרים, למלך ירדן, למלך מרוקו, שהם מופיעים כאן ומביעים את שותפותם אתנו בצעידה לשלום. אבל מעל לכול, עם ישראל בשלוש השנים ויותר של קיום הממשלה הזו הוכיח שאפשר להגיע לשלום, שהשלום נותן פתח לכלכלה וחברה מתקדמת, שהשלום הוא באמת, לא רק בתפילות. הוא קודם כול בתפילות, אבל הוא שאיפת העם היהודי, שאיפה אמיתית לשלום. יש אויבים לשלום, המנסים לפגוע בנו במטרה לטרפד את השלום. אני רוצה לומר בלי כחל ושרק: מצאנו שותף לשלום גם בין הפלסטינים, את אש"ף, שהיה אויב והפסיק טרור. בלי שותפים לשלום אין שלום. נתבע ממנו למלא את חלקו בשלום כפי שאנו נמלא את חלקנו בשלום, כדי לפתור את המרכיב המסובך, הארוך, הטעון רגשית יותר מכול בסכסוך הערבי–ישראלי, הפלסטיני–הישראלי. זה כרוך בקשיים, גם במכאובים. אין דרך לישראל בלי מכאובים. עדיפה דרך השלום מדרך המלחמה. אומר לכם את זאת מי שהיה איש צבא ושר ביטחון ורואה את כאבי המשפחות של חיילי צה"ל. למענם, למען בנינו – ונכדינו, במקרה שלי – אני רוצה שהממשלה הזו תמצה כל שמץ, כל אפשרות לקדם ולהגיע לשלום. עצרת זו חייבת לשדר לציבור הישראלי, לציבור היהודי בעולם, לרבים רבים בעולם הערבי ובעולם החיצוני, שעם ישראל רוצה בשלום, תומך בשלום, ועל כך תודה רבה לכם – אמר יצחק רבין בכיכר מלכי-ישראל לפני 18 שנה. ממשלת ישראל של היום והעומד בראשה ממשיכים לחרב את אותו שלום שיצחק רבין וממשלתו, באומץ לב ובגדלות נפש, ניסו להביא למדינת ישראל. ממשלת ישראל מנהלת מראית עין של משא-ומתן, כשרצונה איננו בשלום, אלא רצונה הוא רק להרוויח זמן, מתוך תקווה שהפריץ ימות, או הכלב ימות, או שבדרך נס אחרת ייעלמו מכאן 3 מיליון פלסטיניות ופלסטינים, בני ובנות אדם, ילדות וילדים שישראל של נתניהו, בנט ולפיד ממשיכה לראות בהם אך ורק אויבים. במקום שבו יצחק רבין מקדם בברכה ראשי מדינות אויבות לשעבר ורואה אפשרות לשלום עם שכנות נוספות, נתניהו רואה רק אויבים וסכנה קיומית, ואינו מכיר בשום אפשרות של הידברות ודיאלוג עם איש מאויבינו. במקום שבו יצחק רבין הבין שהשלום נותן פתח לכלכלה ולחברה מתקדמת, נתניהו, בנט ולפיד תוקעים אותנו שוב ושוב עם אותו סדר עדיפויות שלוקח אותנו שוב ושוב לאחור, עם יותר כסף למלחמה ופחות כסף לחברה, לתשתיות, לשוויון ולשלום, שיביא ביטחון. חמור מכך, ממשלת ישראל והעומד בראשה ממשיכים להסית ולאפשר הסתה כלפי כל מי שמעז או מעזה לנסות להביא שלום, גם אם הם חלק מהממשלה עצמה או מהקואליציה שלה. במקום שבו יצחק רבין הבין ששאיפת העם היהודי לשלום, מי שקורא לעצמו "הבית היהודי" עושה כל שביכולתו כדי לוודא שלעולם לא יהיה לנו פה שלום. מי שהיו שותפים אז להסתה ולאלימות שהובילו לרצח של ראש הממשלה רבין ולגינוי של כל מי שמדבר על שלום או פועל למען שלום, מעולם לא לקחו אחריות לכך, מעולם לא התנצלו, מעולם לא חזרו בהם. אותם אנשים ממשיכים ועושים את זה ביתר שאת, משרישים בישראל אלימות, הפחדה וגזענות. במקום שבו יצחק רבין הזהיר אותנו שאלימות היא כרסום יסודות הדמוקרטיה, וקרא לגנות אותה, להוקיע אותה ולבודד אותה, ממשלת נתניהו-בנט-לפיד מעצימה את האלימות ומשתמשת בה בדיוק כדי לכרסם את יסודות הדמוקרטיה. החוקים הגזעניים, המפלים והאנטי-דמוקרטיים שהממשלה הזאת מביאה, מאיימים לחסל את הדמוקרטיה הישראלית. במקום שבו יצחק רבין נלחם בגזענות ועשה צעד היסטורי לעבר שילוב האזרחיות והאזרחים הערבים כשוות ושווים בחברה הישראלית, ממשלת לפיד-בנט-נתניהו קוראת לאזרחים האלה "זועביז" ומדירה אותם ואותן מהחברה בכל דרך חוקית וכלכלית. ועם זאת, גם הילדות והילדים הערבים, מצבם טוב יותר אם הצליחו להגיע למצב שלהורים שלהם יש כסף. כי במקום שבו יצחק רבין השקיע כספים בחינוך ילדות וילדי ישראל, בממשלת לפיד-נתניהו-בנט חוסר ההשקעה בחינוך ובחברה מתבטא שוב, רק השבוע, בפערים גדולים מאי-פעם בין ילדות וילדים להורים עם כסף לבין אלה שלהורים שלהם אין כסף. כאילו אין מדינה, כאילו אין ממשלה. מי שיש לה כסף, תהיה לה השכלה וידע; ומי שאין לה, תישאר בורה וענייה. אבל עם ישראל עדיין רוצה בשלום ותומך בשלום, ורוצה לחיות בביטחון ובשקט, ולהתפרנס בכבוד מעבודתו ומעבודתה, ולאפשר לילדות ולילדים שלו חינוך ראוי ושוויוני, בלי קשר לכמה כסף יש להם. ולכן עם ישראל לא יסלח לממשלה הזאת בקרוב, ובקרוב מאוד הוא יחליף אותה בממשלה שמחויבת לטובתו האמיתית של העם ולרווחתו. אי-אמון כאן, בבית הזה, הוא שם לאקט אופרטיבי – מוסד שיכול להפיל ממשלה ולהביא לבחירות חדשות. אקט טכני שכזה, כמעט חסר תוכן, מין הרגל, שהממשלה הזאת לא אוהבת אותו, ומנסה, תחת חוק שקוראים לו משילות, לבטל את מוסד האי-אמון הזה. אבל אי-אמון הוא דבר מאוד עמוק. אי-אמון משמעותו חוסר מוחלט של אמון, משמעותו שאין לנו אמון בממשלה, מראש, משום שכל דבר שהיא עושה מתברר כמביא יותר אי-שוויון במקום שוויון, כי היא משרתת את החזקים במקום את המוחלשות והמוחלשים; מעורר מדון, מריבה וגזענות, במקום שלום, סולידריות ושיתוף פעולה; ומביא מלחמה במקום שלום. ראש ממשלה שאפילו היועץ שלו לביטחון לאומי מזהיר אותנו שהוא מביא אותנו לסכנה של חרם ובידוד בין-לאומי; ראש ממשלה שמתעקש להישאר ביצהר ולהעלים את בושהר, וימצא את עצמו עם בושהר ובלי יצהר. מורשתו של יצחק רבין היא זאת שצריכה לחזור ולמשול במדינת ישראל. הממשלה הרעה הזאת, חברות וחברים, צריכה להתפזר, ויפה שעה אחת קודם. תודה.
אמר ועוד האף שלו הולך ומתארך, הולך ומתארך, הולך ומתארך.
יופי, יופי, יופי זאת לא הבעיה שלו, השר אקוניס.
שוויון – – – דת, גזע, לאום.
של מה? לא לקחת מהם את זכות ההצבעה?
וזהו, בזה מתמצה השוויון מבחינתך? גמרנו, עשינו "וי"?
אתה לא מארח כאן את האזרחים הערבים; הם לא אורחים שלך.
להפך, להפך. לפי החוק היא הוחזרה, אדוני אקוניס.
בג"ץ החזיר אותה לפי החוק.
ההבחנה שאדוני מנסה לעשות, כאילו החוק ובג"ץ שני דברים שונים הם, היא מאוד מאוד מסוכנת.
זה לא היה מאבק מזוין – – –
הוא היה משט של מחאה, הוא לא היה משט של מאבק מזוין, עם כל הכבוד.
ראש הממשלה גילה את הסייבר.
אדוני היושב-ראש, פירטה פה חברתי מיכל רוזין את תולדות העברת השבט הבדואי הזה מהאדמות שעליהן הוא ישב עם קום המדינה למקום אחר ואחר כך למקום שבו הוא יושב היום. ועכשיו מבקשת – ממשלת ישראל לא מבקשת, אלא החליטה שהיא הולכת להעביר אותו שוב למקום אחר בשביל לבנות יישוב יהודי. השר גלעד ארדן, אני לא רוצה להפריע פשוט. מה הדבר המדהים? שזה לא נראה לממשלה לא סביר להחליט להקים יישוב יהודי דווקא שם, במקום שכבר יושבים אנשים. יושבים, יושבות בני-בנות-אדם, יש להם יישוב שם עשרות שנים. ממשלת ישראל – אומנם ממשלה אחרת, אבל ממשלת ישראל – שמה אותם שם. איך זה לא נראה לאף אחד לא סביר לעקור? ושוב אני אגיד – כבר אמרתי מעל הדוכן הזה: עקירה של יישובים, עקירה של תושבות ותושבים במדינת ישראל זאת טראומה טרייה, חדשה, שאפשר לגמרי להבין אותה ולכאוב אותה. אבל כשמדובר בערביות ובערבים זה לא רלוונטי? למה אי-אפשר, אגב, אם רוצות ורוצים להקים שם יישוב, למה אי-אפשר לעשות יישוב משותף? למה אי-אפשר לקחת את היישוב הזה, אלחיראן, להרחיב אותו, לפתח אותו, להזמין אליו את כל התושבים והתושבות היהודיות הדתיות שרוצָה לגור שם – –
– – ליד יער יתיר, במקום הזה שאני בטוחה שהוא נהדר ונפלא. למה זאת לא אופציה? למה צריך לעקור את התושבים ולשים במקומם, עליהם, על המקום שלהם, על הפצע, תושבות ותושבים יהודים? באמת, צריך להתחיל להבין: מדינת ישראל לא יכולה להמשיך לנהוג באותה דרך של עוול מתמשך. מתחילת ימיה מדינת ישראל סירבה להכיר בבדואיות ובבדואים, לא סימנה אותם במפות שלה, לא הכירה באדמות שלהם, לא חיברה אותם לתשתיות, לא אפשרה להם להפוך להיות חלק מהמדינה ומהחברה הזאת, להיות חלק מהחברה המתוקנת. ואחר כך באות ובאים אליהם בטענות שהם לא מתנהלים כמו שצריך, לא פועלים כמו שצריך, הערכים שלהם לא כמו שצריך. אין להם חשמל, אבל מצפים שיהיו להם ערכים של שוויון וצדק כמו לכל מיטב המדינות המתוקנות.
מדינת ישראל שמה אותם ספציפית, את השבט הספציפי הזה – – –
מדינת ישראל, את השבט הספציפי הזה שמה במקום הזה.
הם לא פלשו לשטח הזה, הם קיבלו אותו מהממשלה.
ורוב השבטים הבדואיים היו לפני קום המדינה במקום שבו הם נמצאים.
זה שמדינת ישראל טמנה את הראש בחול וסימנה אותם – –
אני קוראת לממשלת ישראל לשקול מחדש לפחות את האפשרות לבנות במקום הזה יישוב שיאפשר גם לשבט שחי שם היום לחיות בו, אדרבה, ברווחה יתרה. תודה רבה.
לא. רק הוא יודע. אף אחד לא יודע.
אבל, אדוני ראש הממשלה, זה ב-2009. אדוני ראש הממשלה, מאז 2009? מה זה משנה? מה רלוונטי מה היה ב-2008?
אסור לתת לציבור להגיש התנגדויות. זה נורא.
תודה, אדוני, תודה לכבוד השרה. אני מצטטת מכתבה שפורסמה בעיתון "הארץ", ב"דה מרקר", בסוף אוקטובר השנה, שהכנסות בתי-החולים מתיירות רפואית בשנת 2012 עולות על 0.5 מיליארד שקלים. כמו שאנחנו יודעות, המערכת הרפואית הציבורית סובלת כבר היום מצפיפות גדולה במחלקות האשפוז ומתורים ארוכים לשירותים ציבוריים בבתי-החולים. ברור שכל מיטה שבה מצוי או מצויה תייר או תיירת שהגיעו לקבל טיפול רפואי בישראל היא מיטה פחות עבור ישראליות וישראלים. זאת ועוד, יוצא שבעקיפין המדינה מסבסדת בכספי הציבור, או בכספי המדינה, בכספי הביטוח הלאומי של הציבור, את הטיפול בתיירות ובתיירים הרפואיים. עוד צוין בכתבה הזאת שמשרד הבריאות, יש בידיו רק נתונים חלקיים על כל מה שנוגע לתיירות הרפואית. שאלתי אלייך, כבוד השרה: מה מדיניות המשרד בעניין התיירות הרפואית לישראל ומה בדעתך לעשות בנושא?
תודה רבה לשרה. אני מאוד מעריכה את ההסתכלות המעמיקה שאת מקדמת, אבל אני כן מתעניינת לדעת – מה היא העמדה הערכית הבסיסית שאִתה את ניגשת להסתכל על הנושא הזה? איפה את רואה את מרכז הכובד של חשיבות הדברים?
יש על זה איזשהן סנקציות, על מצב כזה?
זה הגיוני ששלטון ממנה רב – – –
תודה רבה, אדוני. האו"ם הכריז בשנת 1999 על יום 25 בנובמבר כיום הבין-לאומי למאבק באלימות נגד נשים. הוא עיגן בכך בעצם יום שצוין על-ידי ארגוני נשים, ארגונים פמיניסטיים, מתחילת שנות ה-80. אם כן, היום הבין-לאומי למאבק באלימות כלפי נשים הוא סך הכול די חדש, אבל אלימות כלפי נשים היא עתיקה, עתיקה, עתיקה מאוד. צריך גם להגיד עוד דבר: אנחנו אומרות ואומרים "אלימות כלפי נשים", אבל זה לא גשם, זה לא מזג אוויר, זה לא יורד מהשמים – אין מה לעשות, זאת אלימות של גברים כלפי נשים. אלימות של גברים כלפי נשים. אלימות של גברים כלפי נשים היא אונס בבית ומחוץ לבית, היא מכות, היא קללות ונאצות של גבר כלפי אשתו – –
– – היא הטלת מגבלות של גבר על אשתו – לאן היא יכולה ללכת, לא יכולה ללכת, מתי, כמה, למה, עם מי, אם היא יכולה ללכת ללמוד או לא יכולה ללכת ללמוד או לעבוד ואיפה; אלימות של גברים כלפי נשים היא אלימות כלכלית – שליטה בכסף, שליטה באמצעים; היא הטרדה מינית – בעבודה, ברחוב, בבית-הכנסת, בצבא; אלימות של גברים כלפי נשים היא זנות – שימוש באישה לסיפוק צרכים מיניים על-ידי כסף, שהוא סוג של כוח, ועל-ידי בעלות על האישה, אם בנישואים, אם בסרסרות, כל מיני סוגים. זנות מתבצעת הרבה פעמים באלימות, זה כבר כפל-כפליים של אלימות. אלימות של גברים כלפי נשים היא ניצול של קטינות יותר וקטינות פחות לסיפוק מקורבים של אנשים נערצים, תוך ניצול של הערצה ואהבה של הילדות – כל אלה הם סוגים של אלימות כלפי נשים, ותקצר היריעה מלפרט את כל הנוספים. אלימות של גברים כלפי נשים מתקיימת כל הזמן, בכל מקום, בכל שכבה חברתית, בכל עדה, בכל מוצא, דת ומדינה, בכל מקצוע, בכל אזור גיאוגרפי. הממדים – ובכן, המועצה האירופית באיחוד האירופי קובעת כי אלימות במשפחה – גם זה ביטוי שאני אוהבת, "אלימות במשפחה", כאילו המשפחה מתכתשת; ובכן, לא. כאמור, אלימות כלפי נשים וילדות וילדים על-ידי גברים. אז אלימות במשפחה היא הגורם העיקרי למוות ולנכות בקרב נשים בנות 16–44, והיא זאת שגורמת ליותר מחלות, פגיעות בריאותיות ומוות מאשר סרטן או תאונות דרכים. אלימות של גברים כלפי נשים מתקיימת קודם כול ואחרי הכול כי הם יכולים. הנה, מחקר שאני שמחה לספר עליו – שמחה אולי זאת לא המילה המדויקת – שעשו השופטת מיכל אגמון-גונן וד"ר ענת פירסט. הוא התפרסם בשנת 2007, זה נדמה מזמן, אבל המצב לא השתנה באופן דרמטי, והוא משווה בין עונשים שמערכת המשפט גזרה על גברים אלימים כלפי נשותיהם ובין עונשים שהיא גזרה על גונבי מכוניות. אז קודם כול אני רוצה לקרוא לכם מנימוקי אחד מגזרי-הדין האופייניים: "העבירות הרבות שעבר הנאשם מהוות חלק מאותה 'מכת מדינה' אשר פשתה במקומותינו – – –". הן "פוגעות לא רק בקורבנות העבירה הספציפיים – – – אלא חותרות תחת סדרי השלטון והמשפט ממש, מדירות שינה מלילותיהם של האזרחים שומרי החוק ומערערות את ביטחונו של הציבור בשוטריו ובשופטיו". רוצים לנחש על איזה מהמקרים נאמרו הדברים האלה? על גנבת מכוניות. הממצאים של המחקר הזה מראים, שלמרות הרטוריקה המאוד-מאוד קשה שהשתמשו בה השופטים, עדיין העונש שהתקבל על גנבת מכוניות נע איפשהו בין 30% ל-70% מהעונש המרבי, בעוד שבמקרים של גבר אלים כלפי אשתו הוא הסתובב סביב 10% מהעונש המקורי.
יש שינוי? האם הוא משמעותי דיו?
אני עוד לא מכירה את המספרים.
אלימות של גברים כלפי נשים מתקיימת, כאמור, קודם כול משום שהם יכולים, כי הם עדיין מרוויחים יותר כסף, הם נמצאים בעמדות יותר בכירות, הם בעלים של נשים ובעלים של הילדות והילדים של הנשים האלה, כי הם אלה שכותבים את החוק, החוק שקובע שהם הבעלים. כי הם שכותבים עדיין את החוק שמאפשר, למשל, שבבית הזה יהיו בקושי רבע נשים ושלושת רבעי גברים. זה קורה, כי צריך להגיד שמערכת החוק והמשפט, כמו שאנחנו מכירים ומכירות אותה, שלתוכה גדלנו כולנו כחברה, כמדינות – בכלל, כמו שאנחנו מכירות ומכירים את העולם – היא מערכת שנבנתה על-ידי גברים; לא סתם גברים, אלא גברים מאוד מסוימים, אלה שהייתה להם מאז ומתמיד גישה לכסף, לכוח, למוסדות השלטון, ואחר כך למוסדות שהם עצמם הגדירו בחוק כמוסדות שלטון. הם הקימו את המערכת הזאת לסידור ענייניהם, וענייניהם כללו בעלות על עסקים, קרקעות, שלטון, כמו גם על נשים, ילדות וילדים, ובמקרים רבים גם על אנשים אחרים מצבעים אחרים, מגזעים אחרים – אנשים שהיו שייכים להם באופן חוקי בכל מיני סוגים של מבנים משפטיים שהם עצמם הרכיבו על מנת שהם יוכלו לשלוט באנשים האלה ותהיה להם חזקה חוקית עליהם. נשים נכנסו למערכת הזאת לפני כ-100 שנה. אנחנו כל פעם נוטות לשכוח שאנחנו בסך הכול 100 שנה בסיפור הזה; 100 שנה שניתנה לנו כניסה למשחק. וב-100 השנים האלה אנחנו לאט-לאט לומדות את השפה, אבל השפה היא שפה גברית. לאט-לאט אנחנו לומדות את המקצועות השונים שמרכיבים את המבנים האלה. לאט-לאט התחלנו להשתבץ בעמדות שבהן אפשר להשפיע על איך המבנים האלה נראים, על המשמעות שלהם, מה הם מקנים לנו ואיזו עמדה הם מציבים לנו.
בהחלט. המאבק באלימות כלפי נשים, חברות וחברים, עובר ביכולת שלנו – הנשים, הפמיניסטיות – לשנות את העולם, לשנות את המבנים שבאמצעותם גברים עיצבו את העולם ושמו אותנו במקום המשני, הנחות, המדוכא והפגיע. המאבק באלימות של גברים כלפינו עובר ביכולת שלנו להתעקש על הזכות שלנו לשוויון – לא שוויון חלקי, מר טיבי, כפי שאתה ודאי יכול להזדהות, אלא שוויון אמיתי, שוויון מלא. כמחוקקות אנחנו צריכות לכתוב ולהעביר חוקים שיעצבו לנו עולם שונה, כמו החוק הזה שהעבירה עכשיו מיכל רוזין, בשותפות חלקנו ובשותפות כולכם וכולכן; עולם של שוויון בייצוג בבית הזה ובבתים אחרים; עולם שבו אנחנו לא מאשרות לגברים מקהילות ומעדות אחרות לדכא בשם אלוהים, מסורת או רב-תרבותיות נשים אחרות; עולם שבו הכלכלה כוללת את כל העבודה שהיא היום עבודה שקופה שנשים עושות חינם – עבודות של בית וגידול ילדות וילדים, כביסה, אוכל וניקיונות ועוד ועוד; עולם שבו אבות מסוגלים לתת אהבה וטיפול פיזי לילדות ולילדים בדיוק כמו אימהות, שהמערכת מאפשרת להם את זה; עולם שבו אימהות יכולות להשתכר מעבודה מחוץ לבית בדיוק כמו אבות; עולם שבו המדינה מבינה שאלימות של גברים היא באחריותה, והיא צריכה לספק את התנאים לטיפול בתסכול ובאלימות של גברים בדיוק כפי שהיא צריכה לספק את התנאים בשיקום של נשים וגברים מהפגיעות גם יחד. היום הזה מצוין בכנסת מטעם שדולת חברות הכנסת. שדולת חברות הכנסת היא מקום שבו חברות הכנסת כולן נפגשות, משתפות פעולה, תומכות זו בזו ופועלות ביחד לקדם את העולם האחר הזה, עולם שבו היחסים בין בני-אדם אינם יחסים של בעלות ושל קניין אלא של בחירה והסתכלות בגובה העיניים. תודה, אדוני.
את מוצאת את עצמך במקום הזה.
אדוני היושב-ראש, ולהוסיף בבקשה אותי להצעת החוק.
אבל יש חוקים שעשו לבעלויות צולבות בתקשורת עוד לפני חוק הריכוזיות.
תגיד את דבריך בקואליציה – – –
כן, זהו – – – במקום הנכון פשוט.
אדוני היושב-ראש, תודה, חברי, חברותי, חברות הכנסת, אחרי ששמעתי את מורשת הקרב של מר גפני, אז מורשת הקרב שלי בהקשר הזה קצרה יותר, כמובן. אבל אני מתחילה בישיבה הראשונה על חוק הריכוזיות. היא התחילה עם זה שיושב-ראש המועצה הלאומית לכלכלה, פרופסור יוג'ין קנדל, שאל: כמה אחוזים מהתוצר אתה מוכן שיהיו בידיים בודדות? וזאת בעיני, גבירותי ורבותי, שאלת המפתח שעומדת בבסיס הדיון על החוק הזה. כמה אחוזים מהתוצר את מוכנה, אני מוכנה, שיהיו בידיים בודדות? כי השם האמיתי של החוק הזה היה צריך להיות "החוק לשיקום הדמוקרטיה". כי הריכוזיות היא לא מעניינת כשלעצמה. אין לי שום עניין בריכוזיות כריכוזיות, וגם, בכל הכבוד, לא בכמה היא מעכבת את התחרות כתחרות. כי אנחנו מדברות ומדברים לא רק על ריכוז הוני, אלא על ריכוז של כוח. כל הסיפור הוא ריכוז של כוח, וריכוז גדול מדי של כוח מבטל את הדמוקרטיה. פעם המשמעות של שלטון החוק והדמוקרטיה הייתה להגן על האזרחיות והאזרחים מפני השלטון, להכפיף גם את השלטון לאותו חוק שכפופות וכפופים אליו האזרחים. אז השלטון היה לרוב גם מי שהיה לו ההון ולהפך. השלטון וההון היו פשוט אותו אחד. אחר כך הפרדנו בין הרשויות, בין הפרטי לבין הציבורי, ולשלטון נבחרו אנשים שלא בהכרח היו בעלי הון. היו שליטים והיו בעלי הון. לאט-לאט התחילו להתקרב השלטון וההון באופן מסוכן, ההון והשלטון, עד שהגענו למצב שהסכנה האמיתית לדמוקרטיה היא ההון. כי יותר מדי הון מרוכז במעט מדי ידיים, יותר מדי כוח למעט מדי אנשים. זה מה שהחוק הזה צריך לפרק. אין מה לעשות, כשאתה מחזיק חברת טלקום מאוד גדולה ואתה מחזיק חברת אנרגיה מאוד גדולה, בפוטנציה, מה לעשות, יש בזה בעיה בגלל כמות הכוח שמרוכז בידיים אחדות. יש לו השפעה על מעגלים אחרים. לא רק על המשק כמשק מבחינה כלכלית אלא על מעגלים של פוליטיקה, של שלטון, של משפט, ובטח ובטח ובטח על מה שנקרא הבניה חברתית, על תמונת התרבות, על תמונת העולם שלנו. כי אם בעלי ההון יכולים לעשוק לאור היום ובחסות החוק את כל כספי הפנסיה שמופקדים אצלם, איזה מין דמוקרטיה זאת? אם בעלי ההון יכולים לבזבז, לאבד, להפסיד את הכספים שהרוב הדומם השקיע אצלם, מה המשמעות של דמוקרטיה? אם המדינה מוסרת משאבי טבע, זכויות, זיכיונות, רישיונות וחברות שנבנו בעמל של עובדות ועובדים רבים, את הנכסים ששייכים לכולנו, רק לאלה שכבר יש להם גם ככה בלאו הכי המון, מה עשינו בכל הסיפור הזה של דמוקרטיה? מה זה בעצם? החוק הזה מסדיר לראשונה את הקריטריונים למי המדינה לא תיתן לקנות את הנכסים שלנו. נכון, למרבה הצער, הרבה מאוד מהנכסים האלה כבר נמכרו, ולמרבה הצער החוק, גם במתכונתו הנוכחית, לא שומר על הנכסים שכבר נמכרו כשהם יימכרו מחדש בתוך השוק הפרטי. אבל לפחות הוועדה קיבלה את עמדתי ותבחן מחדש למי היא נותנת את הנכסים שלנו גם בחידוש זיכיון, רישיון או זכות כלשהי. כך שלפחות תהיה איזושהי מידה של חלוקה מחדש של הנכסים וההון. הוועדה גם קיבלה, לשמחתי, את עמדת חברי ועמדתי שכלי התקשורת הם גופים שיש להם השפעה גדולה במיוחד וכוח חריג, כוח שצריך לקחת אותו בחשבון בחלוקה מחדש של הכוח שאליה אנחנו חותרות וחותרים. היה לנו הפטנט הייחודי הזה של הפירמידות, שביטל הלכה למעשה את הרעיון הדמוקרטי בצורה הכי מפורשת. המבנה של הפירמידה ביטל את העיקרון של זכות הצבעה אחת על כל מניה אחת. היא נתנה לבעלי השליטה, בעלי מיעוט מניות, יכולת להחליט על הרוב כל מה שבא להם. הרוב המכריע של ציבור בעלי ובעלות המניות יכול היה לעשות בהן כרצונו. עדיין יכול. החוק הזה אומנם לא מבטל לגמרי את הפירמידה, הוא משאיר שתי שכבות, אבל הוא הגביל אותה לשתי שכבות. וקומות רבות רבות יצטרכו להתפרק ולהתקפל. כשאת רואה את הקצאת המקורות במשק הישראלי את מבינה שהרבה כסף, רוב הכסף, מגיע למי שיש לו זרוע פיננסית. עסקים שאין להם זרוע פיננסית, עסקים קטנים ובינוניים, כמו שציין כאן בצדק חברי אראל מרגלית, אליהם לא מגיע הכסף. החוק הזה לא פותר את זה לגמרי, לצערי, כאמור. הוא עדיין מרשה לגופים פיננסיים להחזיק גופים ריאליים, ואם יש כישלון בחוק הזה הוא שהבנק הגדול במדינת ישראל יכול להחזיק חברת בנייה. אבל בכל זאת פחות. אומנם הוא קובע רף גדול מדי לְמה הוא גוף ריאלי ומה הוא גוף פיננסי שיכולים להתערבב, אבל בכל זאת הוא מגביל אותם. אין בחוק הזה איסור על דירקטורים צולבים, למשל, בין שתי שכבות הפירמידה. לא ברור למה. חסרים דירקטוריות ודירקטורים בישראל? דווקא יש ריבוי, ציבור גדול, מוכשר וחכם, שיכול היה לשפר את המערכת הזאת. אין איסור על ריכוזיות רב-ענפית אופקית. תמנון, בחוגים מסוימים זה נקרא. יש עוד קבוצות שהיה ראוי לשקול לגביהן שיקולי ריכוזיות, למשל אתרי אינטרנט בהיקף גדול, תשתית סלולרית – עניין מרכזי, ועוד כל מיני. הרגולטורים חזרו ואמרו – גם חלק מחברי הקואליציה חזרו ואמרו בדיונים שהם נזהרים מלפגוע. ואני חוזרת ושואלת גם כאן היום: במי הם נזהרים מלפגוע? בחזקים? בהכי חזקים? כי בחלשות ובחלשים הממשלה הזאת, לצערי, לא מהססת לפגוע, לא חוששת לפגוע. בעשרות גזירות מתחילת הקדנציה רצוף, לא מהססת לפגוע. אז למה בחזקים לפחד לפגוע? החוק הזה לא עוסק רק בריכוזיות. הוא לא מושלם, אבל הוא עדיין חוק חשוב מאין כמותו, לא רק בריכוזיות ההון. עם כל כמה שכולנו תחת הרושם של התספורות, שהוא אכן רושם רע וגרוע, החוק הזה, כאמור, עוסק בריכוזיות של כוח. התפקיד שלנו הוא לפזר את הכוח, לבזר אותו כמה שיותר בצורה כמה שיותר מאוזנת. זה יגן גם על ההון של הציבור אבל לא רק. המציאות באה לקראתנו בזמן אמת בחקיקת החוק הזה, בהדגמה עד כמה הוא נחוץ. בעודנו יושבות ויושבים בדיונים, דיוני הוועדה, נגזרו עוד ועוד תספורות. לנגד עינינו קרסה "איי.די.בי" וקרס אתה העיקרון המקודש שבעל השליטה יודע הכי טוב איך לנהל את החברה. קרס. ומי ששילמו את המחיר של הלימוד הזה הם האזרחיות והאזרחים במדינת ישראל, אלה שאינם בעלי הון. הציבור לא צריך יותר לשלם את מחיר ההרפתקאות, הגרידיוּת ויצר הגדלות של אנשי עסקים מסוימים. כוחות השוק הוכיחו לנו את חולשתם. לא צריך להחליף אותם, לוותר עליהם, לזרוק אותם. אבל החובה שלנו היא לשים להם גבולות. לשמור על עצמנו ולשמור על הדמוקרטיה שלנו. גם אני, כמו חברות וחברים אחרים ואחרות, רוצה לציין לטובה את חוויית העבודה על החוק הזה. אני רוצה להודות בראש ובראשונה לחברות וחברי הסיעה שלי שהיו מעורבות, באמת, עד צוואר בשיפור החוק – אראל מרגלית, מיקי רוזנטל וסתיו שפיר. כמובן, לחברת הכנסת זהבה גלאון שהיה לה תפקיד שאי-אפשר להפריז בחשיבותו. כמו כן חברת הכנסת גילה גמליאל, כמובן. חברי איציק כהן, מר ליצמן, באסל גטאס, רובי ריבלין, מר גפני ידידי, אלעזר שטרן וגם חבר הכנסת עפר שלח. אני רוצה, כמובן, להודות ליושב-ראש הוועדה ניסן סלומינסקי, או, כמו שהוא מעדיף את זה: דקה-דקה, או בשעות אחרות – אבל קצר; אבל קצר, תתכונני לקצר. אני רוצה מאוד מאוד להודות לרגולטורים שבילו אתנו באמת ימים ארוכים ביותר. בראש ובראשונה אבי ליכט, מוריס דורפמן ועדנה הראל, אבל גם שאר הרגולטורים שלא חסכו בשעות עבודה. אבל יותר מכול אני רוצה להודות לאנשים ונשים רבי ורבות השכלה, ידע, עם תפיסה עמוקה של מחויבות ציבורית, שטרחו ובילו שעות ארוכות בהתנדבות בדיונים אתנו, חברות וחברי הכנסת, כדי לחשוב ביחד איך עושות את החוק הכי טוב לכולם וכולנו. אני מתכוונת לדידי לחמן-מסר, לנילי אבן-חן, לפרופסור בן-בסט, לדרור שטרום בעיקר. מבחינתי הן הלוביסטיות והלוביסטים של הציבור, והגיע הזמן, אדוני היושב-ראש, שהם יתחילו, האנשים האלה, לקבל את יחס הכבוד המגיע להם בוועדה. בשונה ממה שנדמה לאנשים מסוימים, או שנוח להם להציג את זה ככה, כלכלה היא לא פורס מז'ור, זה לא מזג אוויר ולא תורה מסיני; כלכלה היא מעשה ידי אדם, והיא מעוצבת על-ידי חוקים. כמו שהיא נוצרה כאן בשנים האחרונות על-ידי מכירה לא מבוקרת של נכסי מדינה ונכסי ציבור למעטים חזקים, חזקים מדי; כמו שהחקיקה בעקבות ועדת ברודט עצרה לפני בעלי השליטה ולא הגבילה אותם, ועשתה אותם חזקים מדי; כמו החקיקה בעקבות ועדת בכר, שפירקה חלק מכוחם של הבנקים אבל לא מנעה את מכירת קרנות הנאמנות והפנסיה לגופים ריאליים – גם החוק הזה, לצערי, לא הולך עד הסוף. אבל, הוא עושה צעד גדול וחשוב, צעד מעשי משמעותי לצמצום הריכוזיות, ולא פחות חשוב, צעד הצהרתי להבהיר שמדינת ישראל, שהיא מדינה קטנה וההשפעה של הריכוזיות בה דרמטית, להבהיר שהחשיבות של החוק הזה היא שהוא יפרק במידת האפשר ריכוזיות מכל הסוגים, ויאפשר חלוקה של כוח, של כסף, של בעלות. זה דבר הכרחי לחברה יותר בריאה, זה דבר הכרחי לדמוקרטיה. החוק הזה מתחיל להחזיר את הכוח לציבור ולדמוקרטיה; לא מסיים, אבל בהחלט מתחיל. תודה.
לא, אנחנו הורדנו. זה מה – – –
זה לא זה. רגע, רגע, יש מספר הסתייגויות – – –
הוסכם על מספר הסתייגויות של האופוזיציה – – –
תודה רבה. אדוני היושב-ראש, חברי וחברותי, אני חושבת על ראש הממשלה בנימין נתניהו, על שפת הגוף שלו. הוא ישראלי, מלח הארץ, אשכנזי, איש סיירת מטכ"ל. הולך תמיד ככה עם החזה קדימה, גאה במדינה החזקה שיכולה לאיים על כל העולם. אף אחד לא יכול עלינו, על כולם אנחנו יכולים לאיים. יש לנו הכלכלה הכי חזקה, אנחנו אי של יציבות, אנחנו סלע קיומנו – הכול אנחנו. אבל באים לפה 50,000–53,000 אנשים – בעיקר אנשים, פחות נשים – ממקום נחשל, ממקום שקורים בו דברים איומים ונוראים, וישר ראש הממשלה הזה עובר לפוזיציה הזאת – מאחורי השוחות. איך אני מתגונן, איך אני מעיף אותם, מה אני עושה. זה מאיים על קיומנו, זה איום דמוגרפי, זה ישמיד אותנו. מה יקרה לנו? אנחנו ניעלם. זה קורה לו מול החרדים, זה קורה לו מול הפלסטינים, זה קורה לו מול העובדים הזרים, ועכשיו זה קורה מול האנשים האלה, שכאמור מכונים מסתננים. כל הזמן לפעול מתוך הפחד המוטרף, הלא-סביר, המופרך, המופרך, מופרך, מופרך הזה. אולי ניישב סוף-סוף את מה שבפסיכולוגיה קוראות אומניפוטנציה, שיגעון הגדלות, תחושת הכול-יכולות הזאת, לעומת תחושת האימפוטנציה, חוסר האונים, הרדיפה, הרדיפה המוטרפת כאילו כל שנייה קמים עלינו לכלותנו? אי-אפשר לחיות ככה, אי-אפשר לנהל מדינה ככה. זה בסך הכול 50,000 איש. יש אלף דרכים לטפל בהם בצורה קונסטרוקטיבית – קודם כול קונסטרוקטיבית עבור מדינת ישראל, ואחר כך קונסטרוקטיבית עבורם ועבורן, שזה גם חלק ממה שמדינת ישראל צריכה לעשות, ואחר כך קונסטרוקטיבית לאזרחי ואזרחיות מדינת ישראל הספציפית – שאותם, אגב, ראש הממשלה לובש כשכפ"ץ ואומר: לא אני מפחד; זה תושבי דרום תל-אביב שבגללם אנחנו צריכים להגן על עצמנו מפני כל הפולשים הרעים המאיימים עלינו. דרום תל-אביב הופכת להיות השכפ"ץ של ראש ממשלת ישראל. כמה פתטי. אדוני היושב-ראש, אתה חבר המפלגה שלו. אולי יש דרך שתוכל לדבר על לבו. באמת יש יועצים מיועצים שונים, יועצות מיועצות שונות – מכל מיני תחומים, אגב – –
– – שיכולות לסייע ביישוב הסיבוך הנורא הזה, הקונפליקט הלא-סביר הזה, ואז יש סיכוי שתתחיל לבוא לציון גואל או גואלת – מה שתבוא קודם. תודה רבה.
מה הוא אמר? הוא התלונן על איכות הנאומים?
הם עושים עבודה גרועה בממשלה, ואנחנו – – –
גם אני חברה בוועדת חוץ וביטחון, למה אתה לא אומר לי את זה?
עמר, זה אפליה מהסוג הירוד ביותר – –
– – אבל אני לא חברה בוועדת חוץ וביטחון, כאילו? אני לא יושבת אתך שם מספיק שעות? למה איתן?
עכשיו – – – דברים שנאמרו – – –
אם אפשר להוסיף אותי לפרוטוקול שהצבעתי בעד, לא הספקתי.
תודה רבה, אדוני. חברי וחברותי חברות הכנסת, הצעת החוק שאני מביאה בפניכם הבוקר – – –
תודה, אדוני היושב-ראש. הצעת החוק שאני מביאה בפניכם הבוקר, יחד עם חברותי וחברי שולי מועלם-רפאלי, גילה גמליאל, דוד צור, אורית סטרוק, משה גפני, איציק שמולי, דב חנין, אילן גילאון ודוד רותם, היא לכאורה פרוצדורלית שכזאת, היא משנה את הסדרים ואת המטרות שהכנסת קבעה לחברה לאיתור והשבת נכסים של נספי ונספות השואה. אבל בפועל, חוץ מזה שהיא תעשה הרבה טוב בעניין הקונקרטי, היא גם באה להתמודד, איך להגיד, הלך רוח תודעתי של מדינת ישראל ושל ההנהגה במדינת ישראל. מאז היווסדה, יש למדינת ישראל יחס מאוד מסובך ומורכב לשואה. למדינת ישראל היה תמיד קושי להתמודד עם השואה, וגם, ובעיקר, עם הניצולות והניצולים. למעשה צריך להגיד שישראל מתייחסת יותר למיתוס של השואה, לטראומה, לדבר הזה שהפך להיות פה משהו קדוש. אפשר כמעט להגיד לפעמים, שבישראל יש מין דת שואה שמחייבת את כל האזרחיות והאזרחים, וזה מין סטנדרט שצריך להתיישר לפי היחס אליו, יחס שקובע שאנחנו תמיד נרדפות ונרדפים, תמיד הדגש הוא על הצוררות והצוררים שלנו, ולא על החיים שלנו. וכך היה תמיד היחס לניצולי וניצולות השואה, מאז קומה של מדינת ישראל. בהתחלה התייחסו אליהם כאל סחורה פגומה, הם היו הצאן לטבח, הם היו העדות לטראומה, הם היו העדות לתחושות האשמה של מי שניצלו ושל מי שחיו בארץ. הם היו הסבונים, אלה שהפריעו לנו להיות הישראליות והישראלים החדשים, החזקים, אלה שבטוחים מכל רע ושאף אחד לא יכול לעשות להם את זה שוב. וכך החיים של ניצולות וניצולי השואה הגיעו למצב כזה, שכולכן וכולכם ודאי זוכרות וזוכרים את העדות הקשה ביותר שנתנה כאן האישה המרשימה, דורה רוט, לפני שנה – – –
תודה, אדוני היושב-ראש. כאמור, אולי אתם זוכרות וזוכרים את העדות המאוד-קשה שנתנה כאן בכנסת ניצולת שואה מרשימה בשם דורה רוט לפני שנה, פחות או יותר. היא ממש זעקה, היא אמרה: שש שנים הייתי רעבה, שש שנים חלמתי על חתיכת לחם. זה כסף שלי, ולא שאלתם אותי למי לתת את זה. ועכשיו-עכשיו, כשיש פה ישיבה, מאוד נחמד, ובאתי מטבעון בשביל לדבר אתכם. תיתנו לנו למות בכבוד, בלי ישיבות. מה עשיתם עם הכסף? לראות בטלוויזיה ניצול שואה שאין לו חימום בחורף? שאין לו כסף לאכול? זו הבושה שלכם בבית הזה, זו הבושה. ועדיין, למרבה הצער, אדוני היושב-ראש, למרות שמספרם של ניצולות וניצולי השואה מתמעט והולך מדי שנה, מהסיבות המובנות, שהם נפטרים, עדיין יש יותר מדי ניצולות וניצולים במצוקה. ולכן, מה שהצעת החוק הזאת באה לעשות הוא להגדיל את הסיוע לניצולות וניצולים נזקקים מ-4,800 שקל בשנה – להכפיל אותו ל-9,000 שקל בשנה; כסף, אגב, שלא יוצא מקופת המדינה אלא יוצא מקופתה של החברה לאיתור והשבת נכסים של נספי ונספות השואה. עבודתה של החברה הזאת מאוד מאוד חשובה, אבל בשלב כלשהו, הכסף הרב שהיא אספה ועדיין לא נמצאו לו יורשות ויורשים שמחפשים אותו, חשוב שילך לאלה שחיות וחיים כאן בינינו, והם לא פחות יורשים של הנזקים ושל הנכסים של השואה. ההצעה מציעה: א. להכפיל את הסיוע להם; ב. חשוב לא פחות, להעביר את הסיוע הזה לחשבונות הבנק הפרטיים שלהם, ולא, למשל, לחברות מזון או לחברות קמעונות כמו "שופרסל" בשביל שיספקו להם מזון. אין צורך להפגין פטרונות קשה כל כך על אנשים שבאמת הפגינו כבר מספיק יכולות בניהול החיים שלהם. העובדה שהם מבוגרות ומבוגרים או ניצולות וניצולי שואה לא נותנת לאף אחד ואף אחת להחליט בשבילם איך הם יוציאו את הכסף שלהם. חשובה לא פחות היא הגבלת פעולתה של החברה לאיתור והשבת נכסים, הגבלת הזמן שבו היא יכולה להמשיך לאתר נכסים, עד סוף 2014, ולקצר את הזמן שבו היא תוכל להמשיך ולחפש גם יורשות ויורשים. אחרי הכול, חברותי וחברי, התקומה היא ברוך השם כבר כאן, כבר שנים רבות. הגיע הזמן שנפסיק לנבור בפצעים ובטראומה, להתבוסס בכאב ובקושי של השואה, ונתחיל להעריך ולפעול למען החיים שלנו כאן לא מהמקום הטראומטי – ממקום של כוח, של עוצמה, שממנו אנחנו מסוגלות ומסוגלים להסתכל לניצולות וניצולים בעיניים ולתת להם את החיים הראויים שהם ראויות וראויים להם. זה מה שמבקשת לעשות הצעת החוק הזאת, אדוני, ואני מאוד שמחה שהממשלה החליטה לתמוך בה ולצרף אותה אחר כך לתזכיר הצעת החוק הממשלתית, שאומנם היא רכה יותר, אבל אני בטוחה שעדיין תעשה עבודה מצוינת. תודה רבה.
תודה, אדוני היושב-ראש. רק תודות לנעמה, היועצת המשפטית של ועדת החוקה, על העבודה החשובה והרבה מאוד שהיא עשתה בחוק הזה, וכמובן – לעוזרות הפרלמנטריות שלי, מיכל מרגליות וחן אריאלי. תודה.
מר אקוניס, זה שמסתירים – תשאל את חברת מפלגתך מירי רגב. חברת מפלגתך מירי רגב, יושבת-ראש ועדת הפנים, הראשונה שאמרה שזה חוק ההסתרה.
הסתרה, לא הסדרה, זה מה שהיא אמרה. יושבת-ראש הוועדה מירי רגב, חברת מפלגתך, אמרה: כשאתם תביאו לי מסמכים אני אוכל לקרוא לזה חוק הסדרה ולא חוק הסתרה.
אדוני שר הרווחה, זה כל כך טוב שאתה כאן ואפשר לפנות אליך באופן ספציפי. הזנות לא זקוקה להסדרה. הזנות מסודרת משהו משהו. יש שרשרת מזון מסודרת. יש סוחרים שסוחרים בבנות-אדם. יש סרסורים שמנהלים בדיוק את ההסדרה.
מסרסרים. זה מוסדר, כאמור. הסרסרות היא סוג של הסדרה. יש לקוחות, לקוחות שלא מהססים לבוא ולהפעיל אלימות על אותן קורבנות סחר או קורבנות מסוג אחר. ויש הקורבנות. הכול נורא נורא נורא מסודר. אני אומרת בסוגריים, יש מיעוט קטן מאוד מאוד של נשים שטוענות שזאת בחירתן, וזאת הזכות הלגיטימית שלהן, להתפרנס מהגוף שלהן וליהנות מהעבודה שלהן. כבודן מאוד מאוד במקומן מונח. אבל צריך לזכור שהן מיעוט מבוטל. אנחנו יודעות היום ממחקרים בכל העולם שיש התאמה של 99% בין נשים שעובדות בתעשיית המין לבין נפגעות פגיעה מינית בילדות. זה ברמה של סטיית תקן. בדרך כלל כשנפגעת פגיעה מינית בילדות, הסיכוי שלך להפוך להיות איזשהו סוג של זונה הוא לא מבוטל. כן, יש גם איזשהו מתאם בין המצוקה הכלכלית – מי שפחות במצוקה כלכלית תמצא אולי דרכים אחרות להתמודד בצורה לא טובה עם פגיעה מינית שלא טופלה. זה הסיפור של הזנות. הזנות, אני חושבת, היא הקורבנות הכי מזוקקת של נשים. זה לא מקצוע, בשונה ממה שמקובל להגיד, המקצוע העתיק בעולם. זה לא מקצוע. אין אף ילדה שמצביעה בכיתה א' ואומרת: כשאני אהיה גדולה אני אהיה זונה. צריך לזכור עוד דבר, כל זמן שהזנות קיימת, זה אומר שכל אחת מאתנו היא זונה בפוטנציה. זה אומר שמין על-ידי נשים הוא אופציה לסחר. אולי תמורת קידום בעבודה. אולי תמורת ציונים בלימודים. אולי תמורת סמים, מה שבדרך כלל – הרבה מאוד מהזונות מוצאות את עצמן מסוממות באופן שלא מאפשר להן שום בחירה בחיים. אי-אפשר להסכים עם הזנות. מדינת ישראל עדיין לא עושה את מה שצריך בשביל למגר את הזנות. דבר שאגב התחיל בעולם. בשבדיה, החוק להפללת לקוחות, עכשיו בצרפת. יש ניצנים, יש סימנים. אגב, יותר מאשר צריך להפליל את הלקוחות, צריך לטפל בנשים שעוסקות בזנות שלא בטובתן בשביל לאפשר להן אלטרנטיבות. אבל בכל מקרה, אם רוצות ורוצים להסדיר את העניין הזה, אלה שני הכיוונים ללכת בהם. ודאי ודאי ודאי לא לתת זכות חוקית ורשות לנהוג באלימות כלפי נשים שבאמת – אני לא רוצה להגיד גורלן לא שפר עליהן, כי זה לא עניין של גורל. זאת הבניה חברתית שמאפשרת את זה. לא זו בלבד שההבניה החברתית מאפשרת את זה, עכשיו ניתן גם לחוק לתת לנו רשות לעשות את זה? לא כדאי. תודה רבה.
חברי וחברותי, בשעה זאת ממש מחוץ למשכן הכנסת מפגינות ומפגינים חברים וחברות הקהילה הלהט"בית במחאה על כך שהם עדיין לא מקבלות או מקבלים במדינת ישראל שוויון זכויות אזרחי כמו שמגיע לכל אזרח ואזרחית הטרוסקסואלית. אנחנו תוהות ותוהים כאן היום, ראש הממשלה מר בנימין נתניהו – איפה אתה בסיפור הזה? אני יודעת שבחו"ל אתה אוהב להגיד שאזרחי ישראל מגלים אהדה מעצם טיבם כלפי התקדמות כנה ואמיתית של רפורמות דמוקרטיות; ולנו, אתה אומר באנגלית, יש קשר טבעי עם מדינות שבהן זכויות נשים, זכויות הומואים ולסביות או זכויות של מיעוטים זוכות לכבוד הראוי להן. אז איפה אתה? לגבי אוכלוסיית המסתננים, נגיד, אנחנו יודעות בדיוק מה דעתך. היום הם העזו להפגין ו-200 מהם נעצרו מייד, וזה מצבם כרגע. גם לגבי אוכלוסיית העניות והעניים אנחנו יודעות מצוין מה מצבך. הנה, היום חל יום המאבק בעוני. העוני בישראל הולך וגדל, והמדיניות הולכת ומגדילה אותו. אפשר לחשוב באמת על אוכלוסיות רבות נוספות, למשל אוכלוסיית המתגוררות מעבר לקווי 67' של מדינת ישראל, גבולה הרשמי של ישראל מפעם. הם קיבלו היום 88 מיליון שקלים לחטיבה להתיישבות בוועדת הכספים. אבל הקהילה הלהט"בית, אדוני ראש הממשלה, זאת שיש בה הומוסקסואלים, לסביות, טרנסג'נדרים וטרנסג'נדריות, טרנסקסואלים, ביסקסואלים וגם הדבר הכללי הזה שאנחנו קוראות לו "קוויר" – מה דעתך בקשר אליהם? למה, אדוני ראש הממשלה, תמשיך ותמנע מהם זכויות אזרח ואזרחית?
חברי וחברותי חברות הכנסת, חברתי תמר זנדברג סקרה כאן בתמצית את ממצאי המחקר הזה, המאוד מאוד חשוב, צריך להגיד. כי יש הרבה דברים שאנחנו, כמו שכאמור אמרה חברתי חברת הכנסת זנדברג, אנחנו יודעות אותם בתחושה, אנחנו מכירות את זה מהיום-יום שלנו, אבל כשזה בא במספרים מפורשים, מגובים בסמכויות, אז פתאום המציאות נחשפת באמת כמו שהיא. יש שני דברים שאני רוצה להצביע עליהם שהדוח הזה מבהיר בצורה חד-משמעית. קודם כול, מה שאנחנו חוזרות ואמרות מקדמת דנא: אונס, תקיפה מינית, זה פשע של כוח, זה כוח בצורת מין, זה מין בשביל להשיג כוח, ליישם כוח, לנצל כוח. זה פשע של חזק על חלשה, או על חלש, אבל במקרה הזה אנחנו דנות בחלשות. ולכן לא בכדי נשים שהן כלכלית מוחלשות יותר, שהן מוחלשות מבחינת העצמאות שלהן, שהן תלויות יותר, יותר חשופות לפגיעה. זה נורא נורא פשוט בסוף: כשיש לך יותר כסף, יש לך יותר עצמאות, את יכולה יותר לדאוג לעצמך, את פחות תלויה בחסדים של גברים. ולכן, חברי וחברותי, פער של שכר בין גברים לנשים, ועדיין בישראל נשים מרוויחות 66% מגברים בממוצע, הוא דרמטי לאופן שבו הן חשופות לפגיעה מינית. האופן שבו נשים עדיין מוחזקות בחברות מסוימות לא עצמאיות, לא רשאיות לפתח חיים עצמאיים אלא לעולם חייבות להיות תלויות בחסות של גבר, הופך אותן להיות יותר ויותר חשופות לפגיעה מינית. מה שמביא אותי לדבר השני שחושף הדוח הזה בצורה מפורשת, וזה שבחברות סגורות ובחברות פטריארכליות נשים, כמו גם ילדות וילדים, חשופים יותר לפגיעה מינית. שוב מתברר, בחורות חרדיות – עם כל כמה שנמצא פה רק נציג אחד מחברי המאוד-מכובדים במפלגות החרדיות – הדיבור על תום, על צניעות, על טהרה, על משפחה כמשהו שהוא-הוא היסוד היחידי הראוי לנהל דרכו חברה, וודאי לשמור דרכו נשים, מוכיח שוב ושוב שהוא בעצם חממה לפגיעה מינית בנשים, ובילדות ובילדים. אין מה לעשות, השורה התחתונה שלי – ואני מסיימת, גברתי היושבת-ראש – היא כזאת: העבודה שלנו כאן, שלכם ושלנו, חברי השותפים למהלך הפמיניסטי שאנחנו שותפות לו כאן לאורך השנים, המהלך שאנחנו עושות, חקיקה שמביאה ליותר קידמה, לפלורליזם, באמת לליברליזם, באמת לדמוקרטיה, לשוויון ולעוצמה של נשים, היא משמעותית לא רק מבחינה ערכית, וגם זה חשוב, אלא היא משמעותית מבחינת עצם החיים של נשים. היכולת שלהן להיות באמת אנשים מוגנים בעולם ולא להיות כל כך חשופות, כל הזמן, מכל כיוון, לפגיעה מינית על-ידי גברים, שעדיין נהנים ממעמד יתר בעולם. תודה רבה.
היא אומרת כמוך. היא אומרת את אותו דבר.
כולנו רוצות שזה יעבור לוועדה לשוויון מגדרי וקידום מעמד האישה.
תודה, אדוני, בהמשך לדיון הער שהתנהל פה על בתים של אזרחיות ואזרחים בישראל, בואו נדבר באמת על הבעיה החברתית הכלכלית מספר אחת שלנו היום במדינת ישראל, של הציבור בישראל, שהיא בעיית הדיור; הדיור, והדיור הציבורי בפרט, כשהעוני בישראל משגשג כל כך יפה. אז בישראל אחת הסיבות המרכזיות, אם לא הסיבה המרכזית, למצוקת הדיור היא קצב בנייה אטי להחריד באזורי הביקוש. גם שנתיים וחצי אחרי המחאה החברתית הנתונים רחוקים מלעודד; רק לפני כמה חודשים הלשכה המרכזית לסטטיסטיקה פרסמה דוח שמראה שמספר התחלות הבנייה בישראל ברבעון הראשון של 2013 צנח ב-3.4% לעומת הרבעון האחרון של 2012. לעומת זאת, באותו זמן, באזור יהודה ושומרון אין חסמים, אין בעיות עם קבלנים, אין מעצורים תכנוניים – שמח. מספר התחלות הבנייה זינק בלא פחות מ-176%, זה אפילו בלי לכלול את הבנייה הבלתי-חוקית. ולהוסיף על זה, רק לפני חודש התפרסם מכרז של משרד השיכון ל-24,000 דירות, במיוחד בהתנחלויות שנמצאות מחוץ לגושי ההתיישבות ולא ייכללו בשטח ישראל בשום הסכם, בשום סוג של תוואי. אדוני סגן השר, היום קיימים בגדה המערבית יותר מ-100 מאחזים בלתי חוקיים. מדובר באלפי אזרחים שמתגוררות ומתגוררים ביישובים שקמו תוך הפרת החוק הישראלי, בלי החלטת ממשלה כמתחייב, בלי אישור של רשויות התכנון המוסמכות, תוך שהם פולשים, ולצערי גם פולשות, לקרקעות שאינן שייכות להם. ובכל זאת, הן זוכות וזוכים לתמיכה כספית שוטפת ונדיבה במיוחד מהמדינה – מקניית המבנים שבהם הם גרים, דרך סלילת כבישים במיליארדים ועד בניית מוסדות חינוך עם כיתות קטנות וצוותי הוראה איכותיים. מדובר באמת במפרי חוק, ובכל זאת הם זוכים ממשרד השיכון ומשאר משרדי הממשלה לתנאים שכולנו יכולנו רק לחלום עליהם. שם מדינת הרווחה האמיתית. הקמה של כל מאחז כזה עולה כ-50 מיליון שקל למדינה, והתחזוקה שלו עוד כמה עשרות מיליונים בשנה. כל מי שבוחר להתגורר מעבר לקו הירוק זוכה מהממשלה בשורה ארוכה של הטבות – חברים – – –
תודה, אדוני היושב-ראש. כל מי שבוחר ובוחרת להתגורר מעבר לקו הירוק זוכָה מהממשלה בשורה ארוכה ארוכה של הטבות, בין היתר בתחום הדיור. הנה דוגמה לחלק: הלוואה של 97,200 שקלים מהמדינה בתנאים נוחים להפליא; מימון של 50% מעלויות הפיתוח של פרויקט הבנייה; פטור ממכרז על הקרקע; הנחה של 69% על ערך הקרקע, ועוד ועוד. ההטבות המופלגות האלה פירושן אובדן הכנסות למדינה – אובדן מסיבי של הכנסות למדינה – וצמצום דרסטי של היכולת שלה לסייע בתחום הדיור למי שבאמת צריכות וצריכים את זה, בתוך גבולות ישראל. כי במקביל לכל היופי הזה, ביהודה ושומרון, קיימת בישראל קבוצה גדלה והולכת של אנשים ונשים שומרות חוק, שממתינות וממתינים יותר מעשור לדיור ציבורי; קבוצה הולכת וגדלה בהתאמה לממדי העוני שהממשלה מגדלת בהצלחה כל כך רבה. החטא היחידי שלהם – שהם חיות וחיים בתוך גבולות המדינה. רשימת ההמתנה הזאת הגיעה השנה לשיאים היסטוריים, והיא מכילה היום עשרות אלפי ישראליות וישראלים – חברים?
אני ממש מתנצלת, אבל – אני ממש מתנצלת, זה הפרעת קשב.
אני בטוחה, באמת. זה בנושא. אני אומרת שרשימת ההמתנה לדיור הציבורי הגיעה השנה לשיאים היסטוריים. היא מכילה עשרות אלפי ישראליות וישראלים שעוד רגע מושלכות ומושלכים, ואגב, תוך כדי שאנחנו מדברות יש להניח שחלק מהם מושלכות ומושלכים לרחוב, עם המשפחות, עם הילדות והילדים שלהם. בעוד שהממוצע במערב עומד על 51.3 דירות דיור ציבורי על כל 1,000 אזרחיות ואזרחים, בישראל, שים לב, אדוני היושב-ראש – אוי, התחלפת. היי, אדוני היושב-ראש – בישראל הממוצע עומד על 0.039 דירות לכל 1,000 אזרחים. זה נתון ששם אותנו בגאון עם מדינות העולם השלישי הגרועות ביותר שיש.
כן. תתפלא. אני אחזור על זה עוד פעם, לפרוטוקול: בעוד שהממוצע במערב הוא 51.3 דירות דיור ציבורי על כל 1,000 אזרחיות ואזרחים, בישראל הוא עומד על 0.039 דירה על כל 1,000 אזרחיות ואזרחים. זה באמת נתון בלתי נתפס, לא בכדי אתה מבקש ממני לחזור עליו.
אז כסף למאחזים יש, ברוך השם; כסף לדיור ציבורי אין בכלל. כלומר, מדינת ישראל, ומשרד השיכון בראשה, כשהם מזרימים ביד נדיבה תקציבים גדולים לאזרחים מפרי חוק, ובאותו זמן מסלקים אלפי משפחות לחיות ברחוב תחת התירוץ השקרי שאין לה כסף, כאמור – משקרת. יש לה כסף. היא פשוט בוחרת לתת אותו פרוס על שטיח אדום לפורעי חוק ומענישה כאלה שעובדות ועובדים, ולפעמים גם שני בני-הזוג באותה משפחה, ובכל זאת חיות בעוני מרוד ובחוסר קורת גג. לכן, אדוני היושב-ראש, הממשלה הזאת צריכה ללכת.
אני שומעת אותם בוועדות רצוף, מה זה – – –
זה ממש לא נכון. ממש לא נכון.
גם אתה רואה את עצמך כיהודי. זה לא עושה אותך – – –. מה זה קשור?
תודה רבה, אדוני. תודה, חברות, חברים, הרבה דברים חכמים וחשובים נאמרו היום על החוק הבעייתי והגרוע הזה. אני אציין בחמש הדקות שלי את מה שהם בעיני הדברים הכי בולטים. קודם כול, באמת, חוסר הנחיצות שלו. כי שוב ושוב אנחנו נוכחות שהבעיה, הפקק הוא לא בתכנון. כשהחוק הזה עבר לראשונה היו 160,000 דירות מאושרות לבנייה. 160,000. עכשיו בוא נראה את הממשלה הזאת מוציאה את זה לפועל. הבעיה היא במימוש וביישום. לא יעזור שייתנו לווד"לים האלה לתכנן עכשיו עוד 100,000, עוד 200,000, עוד 300,000 דירות. אם הם לא מסוגלות ומסוגלים להוציא את זה לפועל, מה התועלת בכל התכנון הלקוי הזה? ותכף נפרט כמה הוא לקוי. משום שלא משנה כמה דירות יתכננו הוועדות, יאשרו לבנייה, אם המדינה לא מכשירה את התשתיות הסביבתיות, הציבוריות, הנחוצות בשביל לגור: צריך ביוב, צריך מים, צריך כבישי גישה, צריך תחבורה ציבורית, תשמור השם – דבר שהממשלה הזאת בכלל לא מכירה מי יודע מה. כל זה בשביל שאפשר יהיה גם לצאת מהבית וגם אפשר יהיה לחיות בתוך הבית. לא מספיק שיוקם בית. אם כל זה לא קורה, לא יעזרו כל הווד"לים שבעולם, בכל הכבוד. עכשיו, בואו נדבר על התכנון של הווד"לים. הממשלה רוצה להזדרז עם התכנון. להזדרז. דחוף, דחוף נורא התכנון, בשביל לתכנן עוד ועוד דירות שלא נוכל לבנות אותן. כל הרעיון בתכנון הוא תכנון: שיהיה היגיון; שיהיה מספיק מקום בשביל מבני ציבור; שיהיו כל התשתיות האלה שדיברתי עליהן, שבאמת אפשר יהיה להוציא אותן לפועל; שתהיה מספיק חניה; שיהיה איפה להעביר דרכי גישה; שיישארו שטחים פתוחים. כי אחרי הכול, שטחים פתוחים – צריך לחזור ולהזכיר כנראה – הם לא איזה, איך אני אגיד? שיגעון של אנשים ירוקים. שטחים פתוחים הם אוויר לנשימה. בפועל. הם חמצן. הם מקום שעליו נוכל גם לגדל כל מיני ירקות, שאחר כך נצטרך לאכול אותם, שיהיו לנו ויטמינים. זה גם צריך. שטחים פתוחים – כן, חברות וחברים, צריך גם להשאיר שטחים פתוחים. לא הכול זה שלמת בטון ומלט. אז כשמתכננים מהר מהר מהר, וגם מתכננים בוועדות האלה בלי קשר לוועדות שקיימות, הרשמיות – המצוינות, אגב, שבדרך כלל עושות עבודה טובה. בין השאר העבודה הטובה שלהן היא שהיא מאפשרת לאזרחיות ולאזרחים להציג התנגדויות. כי כן, לפעמים יש דברים שאולי הוועדה לא רואה והאזרחיות והאזרחים שגרות מסביב כן רואות, וצריך שאפשר יהיה לתת להן להתנגד. זה לא הדבר הזה שיש היום מפלגות בקואליציה שאוהבות שלא יפריעו להן – שלא יפריעו להן לעשות, שלא יפריעו להן למשול, וכל מיני גופים כמו האופוזיציה או כמו האזרחיות והאזרחים, פשוט מפריעים להם. אז לא. צריך לתת לאזרחיות ולאזרחים להשמיע את קולם. ואילו היו רק מוסיפות ומוסיפים כוח אדם לאותן ועדות, שזאת המומחיות שלהן זה שנות דור, מאז קום המדינה, אילו היו פשוט מוסיפים כוח-אדם לוועדות האלה, באמת, כל הבעיות האלה היו נפתרות כבר, אגב, מאוד מאוד מזמן. אבל לא. הממשלה הזאת מתייחסת לזה כאילו זו מדינה של מישהו אחר, כאילו זו ממשלה של מישהו אחר, והיא באה לעקוף אותה. היא אומרת: אני לא – אין לי סבלנות אליכם. אתם זקנים, אתם שירות ציבורי, אתם טרחניים, לוקח לכם זמן. אני – אני צעירה, מהירה, מגניבה, ולכן אני אקים את הוועדות שלי, והן יעקפו אתכן; הן יתכננו מהר, מעכשיו לעכשיו. הן יפתרו לי את כל הבעיות, טיק-טיק-טיק. יהיו מלא מלא תכנונים חדשים. אחר כך ניתקע שוב עם היישום והבנייה. את זה אף אחד לא טורח לספר לנו ואף אחד לא טורח להגיד, ואף אחד מהממשלה הזאת גם לא מציע לזה פתרונות. ואחרון אחרון – העניין הפעוט של דיור ציבורי. במדינה שבה העוני הולך וגדל באופן שהוא מביש, מחפיר, מקומם, מתסכל, באמת מסוכן – מסוכן ללכידות החברתית, מסוכן לביטחון; המילה הזאת שכל כך אוהבות ואוהבים במדינת ישראל: ביטחון. איזה ביטחון יש במדינה שיש בה כל כך הרבה אנשים ואנשות שלא יכולות לקיים את עצמן גם אם שני ההורים במשפחה עובדות ועובדים? אז לאלה שגם אין להם פעמים רבות קורת גג, אין להם איפה לגור, יש בישראל, שימו לב, 0.039 דירות דיור ציבורי על כל 1,000 אזרחיות ואזרחים. רק לשם השוואה, הממוצע במערב הוא 51 דירות על כל 1,000 אזרחיות ואזרחים. אצלנו – שמעתם נכון: 0.039. גם את הבעיה הבוערת, בוערת, בוערת הזאת הווד"לים האלה לא מתקנות. באמת אסור להעביר את החוק הזה. תודה רבה.
אני רגילה שהממשלה מאשימה את האופוזיציה.
היא לא לכאורית בכלל, בכל הכבוד. פשוט יש לכם הצעות לא טובות איך להתמודד עם המשבר הזה.
למה צריך בשביל זה חוק ולא מספיק תקנה – – –
אני רוצה לדבר על הקשר בין הזמר העברי לשירה. פעם, ולא נעים לי להישמע מתלוננת על הזמנים שעברו ואינם עוד – –
– – אבל פעם היה מקובל במקומותינו להלחין שירה; שירים שנכתבו לא כפזמונים ולא כזמר, אלא שירה ממש, שאיכשהו – צריך להגיד שבשירים, שירים שמולחנים, בפזמונים, בזמר עברי ובכלל, המילים, הן מדברות לראש, והמוזיקה, היא נכנסת ישר לבטן. זאת החלוקה. השר גלעד ארדן, אני בטוחה שאתה בנושא, רק אם תוכל – פשוט, הפרעת הקשב שלי.
אני אומרת שהמילים בדרך כלל הולכות לראש והמוזיקה נכנסת ישר לבטן. ובכל זאת, המילים, הן דרושות לנו, הן כאילו בשביל בני ובנות האדם, שרובנו לא מוזיקליות עד כדי כך, ולא יודעות לשיר סולפג', המילים הן כמו קביים בשביל שנוכל להביע את המוזיקה. כי מילים אנחנו יודעות, כל אחת יודעת לדבר, אז כאילו אם יש מילים, אפשר להישען עליהן בשביל להשמיע את המוזיקה ולחוות אותה יותר מבפנים, או להעביר אותה בגוף ולהוציא אותה החוצה, ושהיא תעשה לנו עוד משהו חוץ מאשר כשאנחנו מקשיבות לה. ובמובן הזה, הזמר העברי, מצד אחד הוא מביא לנו שירה, מילים מדהימות, ומצד שני, הוא קצת עושה לה עוול. מאיר ויזלטיר אמר לי פעם בריאיון שהוא שונא שמלחינים שירים שלו. הוא אמר, קודם כול, כי ככה, אני יכול לשמוע רדיו פתאום או לעבור באיזה מקום, ופתאום שיר שלי קופץ עלי באופן שאני לא מוכן אליו, אז לא טוב לי. ושתיים, הוא אמר, אני כותב שיר, יש לו מוזיקה של עצמו, ופתאום באה מוזיקה והיא עושה לו מוזיקה אחרת, לא מוזיקה שאני התכוונתי. ובכל זאת, משום שבזמר עברי עסקינן, אז אני אקרא לכם שיר שלפי דעתי, גם המוזיקה של יוני רכטר עושה לו – לא, סליחה, אוי ואבוי, מוזיקה של מיקי גבריאלוב. תראו אותי, כל כך הייתי בטוחה שזה של יוני – גם המוזיקה של מיקי גבריאלוב עושה לו חסד גדול, אבל הוא שיר נפלא של אברהם חלפי, והוא השיר שקפץ לי לראש ברגע שנודע שאריק איינשטיין נפטר ואבד לנו. "אקנה לי תוכי ושמו יהיה יוסי. / עמו אשוחח עת איש לא ישמע. / ואז אומר לו, אומר: / העצבות כמו כוס היא / ובה יין מר / מענבי הנשמה. // התדע, תוכי יוסי, אתה ילד לירי. / צפוי לך מוות שקט. / כה שקט. / ואז אנוכי בתוגת המאירי / אלחש לקירות: יוסי מת, / יוסי מת. // וישוב אפרך מהכלוב למולדת – / מן הכלוב הלבן לעפר הצהוב, / ערירי, בלי אישה תוכייה ויולדת / לתוכי שכמוך אסור לאהוב. // אתה לא תאהב, יוסי, יוסי / אף פעם. // כמוך נולדו להנעים פטפוטים / עם כל משורר, שלבו אש וזעם / בין לבבות אדישים וחוטאים. // כמוך הם רק צעצוע בבית, / למען יוכלו ילדים לשחק. / פטפט, תוכי יוסי, / נחמני כזית, / לבי היום ריק."
חברי וחברותי חברות הכנסת, תודה רבה, אני מאוד שמחה לעמוד כאן אחרי חבר הכנסת גפני, שבאמת היה הבסיס לחוק הזה – צריך להגיד, מה שמגיע מגיע – לחסוך את ההיסטוריה שאתה הבאת בצורה כל כך בהירה ומפורטת, ולהגיד בכל זאת, לצערי, שככל שאני יכולה לברך על החוק הזה, אני לא יכולה לברך עליו באותה שלמות והתפעלות כפי שאתה עשית. וזה מעבר לסוגיית הרטרואקטיביות. וכאן צריך להגיד: סוגיית הרטרואקטיביות בהחלט נשארת כמו פצע פתוח בסיפור הזה, פצע פתוח של זוגות שעובדות ועובדים קשה מאוד, ויישארו, למרות החוק ואחרי שנעביר את החוק, במצוקה כלכלית קשה וחמורה; ואנחנו כרגע – כנסת ישראל, ולא ממשלת ישראל – לא נותנות להם ולא נותנים להם דרך מוצא. ויצוין, חברות וחברים – וחבל שסגן שר האוצר הלך – אה, הנה, הוא לא הלך, אבל כדאי להפנות את תשומת לבו של סגן שר האוצר – מר מיקי לוי – –
אין שום בעיה, אני רק רציתי להגיד לך דבר, אם אתה כבר פה. אומנם גם אני הצטרפתי להסתייגויותיו של חבר הכנסת גפני, ואין ספק שאם נצביע בעדן זה יפתור את הבעיה הגדולה והכוללת, אבל – אבל – יש לגמרי אפשרות שלא נצביע בעד ההסתייגויות האלה ועדיין הבעיה תיפתר, משום שהפתרון של חובות העבר האלה לא באמת מחייב חקיקה – זאת החלטה של רשות המסים. מספיק שרשות המסים לא מוציאה את השומות האלה, מגיעה להסדרים, והבעיה הזאת פשוט תיפתר. זה לגמרי בסמכותה של רשות המסים לעשות את זה.
אני לא יודעת, אני לא בקיאה פה בפרוטוקול של – יש יושבת-ראש, מה שתחליט היושבת-ראש.
בתשובה על הדברים אני בטוחה שהאוצר יוכל – – –
אבל המציאות, כפי שנאמר חזור והיאמר בוועדת הכספים, היא שהבעיה הזאת יכולה להיפתר ללא חקיקה, פשוט על-ידי החלטה של משרד האוצר ורשות המסים. בכל זאת, אני רוצה לדבר על הבעיות, ברשותכן וברשותכם, שהחוק עצמו, בתוך החוק עצמו, עדיין מותיר על כנן. החוק, למרבה הצער, עדיין יוצא מנקודת ההנחה שהגבר הוא המפרנס והאישה היא במקרה הטוב התוספת. עכשיו, אני רוצה רגע, ברשותכם, לקחת את זה ולהקביל את זה לדיון שמתרחש בימים אלה, שלא לומר למאבק הגדול על המכונה "חזקת הגיל הרך". המדינה רוצה לבטל את חזקת הגיל הרך משום שהיא אומרת שהתפיסה שהגבר הוא המפרנס והאישה מגדלת את הילדות והילדים כבר לא רלוונטית, ולכן היא מוכנה, שלא לומר יוזמת, את ביטול התפיסה הזאת, הכלכלית, שאומרת: האישה מטפלת בילדות ובילדים והגבר יצטרך לשלם את המזונות. אבל הנה, בחוק אחר שהיא מעבירה ממש עכשיו, היא מסרבת לוותר על התפיסה הזאת; היא מסרבת לוותר על ההתעקשות לראות, קודם כול, בתא, ולא שני אנשים נפרדים; ו-2. הייררכיה בתוך התא הזה. גם המגבלה של הסכום, כמו שציין חבר הכנסת גפני בצדק, מראה באמת את ההייררכיה הזאת: יש מי שלא סופרות לו את התקרה, ויש מי שסופרים לו וסופרות לו – לה, יותר נכון – מה שהיא יכולה להשתכר כדי להיחשב בן-אדם בפני עצמה. התפיסה הארכאית, המקוממת – והנה באה זהבה גלאון, שהייתה שמחה לשמוע את מה שאמרתי עכשיו – שכשנוח למדינה והיא רוצה להרוויח יותר כסף ממסים, היא משאירה על כנה את ההגדרה של הגבר כמפרנס ואת האישה אולי כמסייעת בידו להרוויח עוד אולי חצי שקל, וגם כן עד גבול מסוים; וכשלא נוח לה היא מבטלת את התפיסה הזאת ואומרת: לא צריך כבר לראות את הגבר כמפרנס ואת האישה כמגדלת את הילדות והילדים. מן הראוי היה שהמדינה לפחות תדבר בקול אחד. ואם היא מוכנה לוותר על התפיסה הזאת, המקום הראשון שהיא הייתה צריכה לוותר בו על התפיסה הזאת הוא החוק של חישוב מס הכנסה בנפרד לכל אחד ולכל אחת, כמו שראוי לה, לפי עבודתה ולפי הכנסתה; ורק אחר כך לעשות את זה, אם בכלל, במקומות אחרים. תודה רבה.
אבל זה לא נכון, כי זה אף פעם לא – – –
תודה. אדוני היושב-ראש, חברי וחברותי חברות הכנסת, אני רוצה קודם כול, כמובן, לחזק את דבריו של יושב-ראש האופוזיציה, יושב-ראש מפלגת העבודה, בוז'י הרצוג, שבאמת תיאר את הדברים בצורה מאוד מפורשת ומאוד ברורה, וצריך להגיד לזכותו שגם באמת בצורה נקייה, זאת אומרת ללא התלהמות, ללא דמגוגיה; הדברים נכוחה, כמו שהם. אני רוצה, ברשותכם, להוסיף על זה כמה עקרונות. אם רוצים ורוצות לעזור למעמד הביניים, הדרך לעזור למעמד הביניים היא שירותים מפותחים, נגישים וראויים של המדינה. לא נותנים להם עוד 2 שקל במס ההכנסה בשביל שילכו לעשות שופינג, לרפואה או לרווחה או לחינוך, שיעלה – למי שמרבה במחיר יהיה חינוך יותר טוב, וככל שזה מופרט יותר ויותר, אז הנגישות של מי שהיו פעם מכונות מעמד הביניים אל שירותים מהסוג הזה ברמה ראויה הולכת ויורדת. לא. רוצות ורוצים לעזור למעמד הביניים? צריך להנגיש את השירותים האלה באופן שוויוני, כמה שיותר, לכולם ולכולן. ההוצאה המשפחתית ההולכת וגדלה על כל השירותים האלה, במקביל לזה שהמדינה משקיעה כל רגע ורגע פחות ופחות כסף בשירותים האלה, היא-היא הדבר שמחסל את באמת החלק המרכזי, השדרה המרכזית של החברה במדינת ישראל. ולכן המעשים האלה, מצד אחד ויתור על העלאת מס למי שיש לה ויש לו, ומצד שני הקטנת ההוצאה הממשלתית עוד יותר – פשוט באמת מחסלים את החלק המכריע, המרכזי של הציבור. מדינה דמוקרטית, ראויה, דמוקרטיה לא יכולה להתקיים כשלחלק יש המון ולרוב אין כלום. זה מחזיר אותנו למשטרים של מונרכיה, זה מחזיר אותנו למשטרים של דיקטטורה, זה מחזיר אותנו למשטרים של אי-שוויון קיצוני בין השלטון – לא משנה אם השלטון הרשמי או השלטון של הכסף – לבין רוב הציבור ורוב העם. מדינה דמוקרטית יכולה להתקיים כשיש שאיפה לצמצום האי-שוויון הזה. ואת צמצום האי-שוויון משיגות ומשיגים בכך שהמדינה משקיעה בתושבות ובתושבים שלה. צריך להגיד עוד דבר אחד: שר האוצר אמר היום באיזו בימה ציבורית: אנחנו צריכים להוציא את המדינה מתרבות של קצבאות ולהעביר אותה לתרבות של עבודה. קודם כול, האמירה הזאת שאת המדינה צריך להוציא מתרבות של קצבאות, כאילו כולן חוץ ממנו, משר האוצר, חיות על קצבאות. ממש רק אני עובד, ואני רוצה להביא את כולכם אלי; אמירה מגונה לכל דבר ועניין. שנית, לא יעזור, כשבמדינת ישראל יותר ויותר אנשות ואנשים עובדות ועובדים הם עניות ועניים למרות שהם עובדים, אז מה עזר שהוצאנו אותם לתרבות של עבודה? מה עזר שהוצאנו אותם לתרבות של עבודה אם הם בלאו הכי מתחת לקו העוני, משום שהמדינה לא מספקת להם את השירותים שיאפשרו להם להיות מעל קו העוני? אז הם יצאו לעבוד. יופי. אבל הכסף שהם מרוויחים ומשתכרים לא מאפשר להם לקנות בריאות, חינוך, רווחה – את הדברים הכי הכי בסיסיים שמדינה מחויבת לתת לאזרחיות ולאזרחים שלה. זה מה שהיה צריך לעשות בכסף הזה, זה מה שהיה צריך לעשות בעודפים שהתגלו לפתע פתאום, וזה מה שהיה צריך לעשות בכסף שייגבה בהמשך, ולא לצמצם את הכסף שהממשלה תוציא על האזרחיות והאזרחים שלה. נדמה לי שצריך שוב להזכיר לממשלה הזאת, כמו שנוכחנו בתקציב האחרון, שלא האזרחיות והאזרחים עובדים אצלה אלא היא, אנחנו, עובדות אצל האזרחיות והאזרחים. תודה.
יושב-ראש ועדת הכספים, לא מתאים לך לשמור על דמגוגיה שבאה מחלקים אחרים בקואליציה שלך. מהיכרותי אתך אני יודעת שאתה עונה באופן ענייני, ולא נגרר עכשיו לדמגוגיה.
דווקא בגלל זה. דווקא בגלל זה. מה הסיפור?
דווקא בגלל זה, מה הסיפור? חד-משמעית – – –
הוא כן משנה את העולם, כי שפה קובעת תודעה.
אדוני היושב-ראש, חברותי וחברי חברות הכנסת, אני רוצה לא להתייחס כרגע, ברשותכם, לעובדות ולעובדים, חברי התייחסו אליהם פה בהרחבה, ובצדק רב כמובן. אני רוצה לדבר על החשיבות של החדשות המקומיות עצמן. הייתה לי הזכות, אני מודה – ושלא תהיה שום תקלה של פניות או נטילות פניות – אני הגשתי את המהדורה של החדשות המקומיות במרכז בין 2003 ל-2006, שלוש שנים, וראיתי כתבות ופגשתי מרואיינות ומרואיינים שלא פגשתי בכל הקריירה התקשורתית הארוכה שלי קודם לכן. אחרי כן זה כבר סיפור אחר – את כבר נחשפת לזה, את כבר מכירה את זה, את כבר יודעת לחפש את זה לבד. החדשות, ואלה של אזור המרכז – אבל זה לא שבאזור המרכז אין פריפריה. במקום לעמוד כאן ולצעוק על הצרכים של תושבי דרום תל-אביב שצריך להציל אותם מפני המסתננים, אולי כדאי לתת במה לפריפריה הזאת של דרום תל-אביב ודרום-דרום-דרום תל-אביב ומזרח תל-אביב וכו' וכו'. אני רוצה להגיד לכם שכבר בשנים ההן, כבר ב-2005, 2006, מי שצפתה וצפה בחדשות המקומיות ברחבי הארץ לא הייתה בכלל כל כך מופתעת מהמחאה שפרצה ב-2011, כי המצוקה המצטברת והולכת, היומיומית, של בעלי עסקים קטנים, של בעלי ובעלות מכולות, של עובדות ועובדים שהולכות ומאבדות את היכולת שלהם להתקיים ביום-יום, צפה ועלתה בחדשות המקומיות הרבה יותר מוקדם, בצורה הרבה יותר אנושית, הרבה יותר נגישה ומובנת לכל מי שהייתה שם בשביל לצפות. אלה קולות שלא הובאו ולא יובאו לעולם בתקשורת המרכזית, שמתנהלת מתוך הזווית של בעל הבית. החדשות המקומיות לא היו כאלה, והן עדיין לא כאלה; הן נעשות בדיוק לא מתוך המרכז – הן נעשות מתוך הפריפריה. הן מביאות את זווית הראייה של הפריפריה על מה שקורה שם, דברים שלא נחשפים בשום מקום אחר.
בוא לדיוני הוועדה, ואתה יודע. אבל שוב, רשות השידור היא מקום ריכוזי, ופה מדובר על משהו שהיה מבוזר, שהמערכות עצמן הביאו אותם.
אבל אני רוצה רגע לדבר על העיקרון. ברשות כבודו, אני רוצה לדבר על העיקרון, אלא אם כן אנחנו פה בדיון. תודה. עכשיו תגידו: למה לא צופות בחדשות המקומיות, את אומרת "מי שצפתה", ואין מה לעשות, מעטות ומעטים צופות בחדשות המקומיות. אז בואו נדבר על זה. החדשות המקומיות נכפו מלכתחילה על חברות הכבלים, עוד לפני שהן היו "הוט" ועוד לפני שהיה בכלל yes. נכפו עליהן הר כגיגית. תמיד הן התייחסו אליהן כאל עונש, מישהו הכריח אותם לעשות את הדבר הלא-סקסי הזה, תסלחו לי על הביטוי. גם "הוט", גם yes, כמו ערוץ 2, כמו כל הטלוויזיה המסחרית בארץ, רוצות את המסך שלהן יפה – הסדרות הטובות בעולם, דברים מאמריקה, הוליווד, מסך כזה שעבר, איך להגיד, פוטו-שופ, שהכול נורא יפה, ונראה אסתטי כזה, מתאים לפרסומות, מתאים, מדבר בשפה של הפרסומות. לא להביא את כל הבוץ הזה, את כל היום-יום, את הקשוּת-יום הזאת. זה מקלקל את התמונה, זה מקלקל להם את השורה, הם לא רוצים את זה שם. ולכן, בכל שנות קיומם של הכבלים, ובכל שנות שידורן של החדשות המקומיות, מעולם לא שודר להן פרומו, מעולם לא נעשה להן קידום. לא משנה שבתקופות מסוימות, באזורים מסוימים – אני יודעת להגיד בוודאות למשל באזור ירושלים, ואני מדברת על מהדורות שאי-אפשר לטעון, לא היה לי קשר אליהן – הצפייה בהן הייתה גדולה יותר מאשר בהרבה תוכניות אחרות ששודרו בכבלים באותה תקופה. ובכל זאת, צריך להגיד שגם העלות שלהן הייתה לפעמים נמוכה יותר, ובכל זאת, מעולם הן לא נחשפו, מעולם הן לא קיבלו שום סוג של תמיכה, שזה אלף-בית בעולם הטלוויזיה, שכאשר את רוצה שיצפו במשהו את מקדמת אותו. מעולם לא קודמו החדשות המקומיות, להפך, ניסו לקבור אותן כמה שיותר בערוצים כמה שיותר נידחים, בשעות כמה שיותר נידחות; להחביא את העונש, את ה"must" הזה, את הדבר הזה שתקוע להם בגרון.
ממש, תן לי בבקשה, אנא ממך, אדוני היושב-ראש הנדיב. צריך להגיד שבתקופה זו החדשות המקומיות חשובות יותר מתמיד, משום שאנחנו חיות וחיים בתקופה שבה המקומונים של העיתונים נסגרו כמעט כולם. פעם פרחו פה המקומונים. ידענו לדבר על פריחת המקומונים ועל תרומתם החשובה לעיתונות – חלקה תרומה טובה, חלקה תרומה לא טובה. היום הם כמעט אינם, ואנחנו יודעות ויודעים להגיד: העיתונים בצרות, נורא יקר הנייר, יקר הדפוס, יקר, אין מקומונים, אז נשארו לנו מקומונים קטנים מוגבלים אבל עדיין הכרחיים בטלוויזיה. והטלוויזיות האלה, ברוך השם, לא מפסידות היום, לא מפסידות, יכולות להרשות לעצמן, ואם אתן שואלות ושואלים אותי, חייבות לעצמן, וחייבות לנו, אנחנו הצופות והצופים, אנחנו משלמות דמי המנוי שלהן; חייבות לנו את החדשות האלה. אז בסדר, במסגרת התרבות הקיימת היום, שאנחנו לא מקשות יותר מדי ולא מקשים יותר מדי על בעלי העסקים ועל בעלי הבית, רק חצי מהעלות הושתה עליהן. המדינה חייבת למצוא את החצי השני בשביל לאפשר את קיומן של החדשות המקומיות, שהן חשובות למדינת ישראל, שלא תאבד סופית את התפיסה שלה לגבי מי היא ומה היא ומה קורה בה באמת. תודה רבה.
זו ההצעה הראשונה שלך שעוברת? מזל טוב.
גפני, זה כולל החזרה בתשובה?
– – – חילוניות זה סוג של דת.
אבל רגע, רגע. איזה סכנות אתה רואה? איפה אתה חווה את הסכנות של השידול להמרת דת?
זה נכון גם להחזרה בתשובה אבל.
אני קראתי את הברית החדשה.
רגע, אבל אתה קראת את הברית החדשה?
אדוני היושב-ראש, חברותי וחברי חברות הכנסת, בהמשך לכל הדברים המרגשים, הנוגעים, הכואבים והחזקים שנאמרים כאן על-ידי חברי הכנסת שחזרו מהמסע למחנה הריכוז וההשמדה אושוויץ-בירקנאו – אנחנו לא עוסקות בהשוואות. אי-אפשר להשוות, אסור להשוות, לא צריך להשוות. אבל בלי קשר להשוואה, באותם עיתונים שבהם ראיתי הבוקר את התמונות והציטוטים מהביקור הזה ראיתי גם ידיעה גדולה על כך שהחינוך הממלכתי-דתי במדינת ישראל מסרב לקבל לשורותיו מורות ומורים ערביות וערבים ישראלים. גזענות, חברי וחברותי חברות הכנסת, היא זרע פורענות. גזענות היא זרע פורענות; אנחנו למדנו את זה על בשרנו. והיא ודאי זרע פורענות במדינת ישראל, שהיא מדינה עם מרקם חברתי כל כך מורכב, כל כך עדין, שהשמירה עליו היא עצמה הכרחית לקיומנו ולהישרדותנו כאן. אני רוצה להגיד ששמעתי את שר החינוך שי פירון בכנס באילת השנה מדבר על כך שהוא מבין לאחרונה שיש בעיה באופן שבו החינוך הממלכתי-דתי מדיר ממנו חלקים שונים של האוכלוסייה ומדיר את עצמו מחלקים אחרים באוכלוסייה. אני רוצה לקוות שהשר פירון יחזיק את עצמו, ייתן לעצמו דין-וחשבון על הדברים האלה, ולא יאפשר לשום מערכת חינוך במדינת ישראל, על אחת כמה וכמה לא מערכת חינוך ממלכתית, להדיר אוכלוסיות ישראליות, אזרחיות, לגיטימיות, באופן כזה או בכל אופן אחר. תודה.
אדוני היושב-ראש, תודה רבה, גברתי השרה, תודה רבה, ב"גלובס" התפרסם תחקיר שלפיו בתל-השומר מוקם מתחם מסוקים לשימוש תיירות ותיירים רפואיים, והוא מספק גם כל מיני חבילות תיור לים-המלח ולכל מיני מקומות נוספים. בנוסף, התפרסם שיש כבר בעצם האנגר שמאכלס כבר מסוק אחד לפחות במתחם – – –
תודה, אדוני. רצוני לשאול: 1. האם נכון הדבר? 2. אם כן – מה הוא המקור התקציבי לבניית המתחם? מי מממן את המסוקים? מי קיבל את ההחלטה על מערך המסוקים והאם הוראות משרד הבריאות מאפשרות דבר כזה? תודה.
אם יורשה לי, גברתי, לבקש הבהרה: האם בהוראת משרד הבריאות השונות, כרגולטור של בתי-החולים וגם כבעלים, במקרה הזה, של בית-החולים הממשלתי, האם יש בכלל אופציה כזאת? זאת אומרת, האם זה משהו שהוא בכלל נכנס, יש כותרת שזה יכול להיכנס תחתיה? זאת אומרת, יש שאלת הסמכות והתקציב, אוקיי – – –
לא, הקמת מערך מסוקים, מנחתים וכל מה שכרוך בשביל לספק את השירותים הנלווים האלה למכונה "תיירות רפואית".
בעצם אני שואלת אם יש בכלל אופציה שמשרד הבריאות – אני מבינה שצריך להיעשות בירור. זאת אומרת, עד כה זה כנראה נעשה בלי ידיעת משרד הבריאות ובלי אישור של משרד הבריאות, וזה דבר שמשרד הבריאות יברר, אבל האם יש מצב שמשרד הבריאות עשוי לאשר דבר כזה?
שאלתי לצורך תיירות רפואית.
גברתי השרה, תודה רבה. ואני רוצה להודות מאוד לחבר הכנסת גפני שהעלה את השאלה הזאת. אתה התייחסת, חבר הכנסת גפני, רק לשתי פניות.
הלשכה שלי, בשנה שאני בקושי בכנסת, שלחה ללשכת היועץ המשפטי לממשלה שמונה פניות שונות, בנושאים שונים לגבי סקטורים שונים ומגוונים. אם קיבלנו תשובה היא בדרך כלל הייתה אחרי שלושה חודשים, ובמקרה אחד גם היה אירוע מביך באופן, באמת, אבל אני אספר אותו בכל זאת: אנחנו שאלנו שאלה כלשהי בענייני מגדר ושוויון מגדרי וקיבלנו תשובה שהייתה copy-paste בעצם של תשובה שלשכת היועץ המשפטי לממשלה שלחה למכתב קודם ששלחה חברת הכנסת עליזה לביא – בנושא דומה, אבל איך להגיד, שונה לגמרי. ופשוט קיבלנו את אותו הנוסח עצמו שקיבלנו בתשובה מחברת הכנסת לביא, כי אנחנו פועלות ביחד באותו נושא. ממש כאילו מישהו לא קרא, רק ראה את הכותרת, משהו בענייני מגדר, נשים, זכויות, נו – copy-paste. שלחו את התשובה וזהו. יש פנייה ששלחנו ללשכת היועץ המשפטי ובה ביקשנו ממנו לפגוש צד שלישי, לא חשוב כרגע הפרטים, וצירפנו את הפנייה שהגיעה ללשכתנו לבקשה שהיועץ המשפטי ייתן את לבו. נודע לנו מאותו צד שלישי שבאמת היועץ המשפטי, אחרי חודש, או לא יודעת כמה זמן, פנה אליהם. מעולם לא הודיע לנו שאכן, למשל, החליט לענות לפנייתנו.
כן, זהו. אני באמת חוזרת ומדגישה את החשיבות בבדיקה עם היועץ המשפטי לממשלה כיצד הוא תופס את תפקידו ואצל מי בדיוק הוא עובד.
תודה, אדוני, חברי וחברותי חברות הכנסת, הדוברים חברי כבר עמדו על הצדדים הבעייתיים מבחינת המכוּנה profiling והגזענות וסכנות נוספות שטמונות בחוק הזה. אני רוצה בעיקר להתרכז במה שהזכיר חברי ניצן הורוביץ, והוא היחסים בין אדם לאדם, או שמא עלינו לומר – בין אדם לחברו, בין נהג לנוסעו ונוסעתו וכו'. החוק הזה מנציח מצב שבו מותר לכל אחת ואחד מאתנו להיות שוטר ושוטרת של האחרת. לנהג מותר לדרוש מנוסע ומנוסעת מסמכים? מה פתאום? מי שמו? זאת אומרת, אנחנו עכשיו שמות ושמים אותו. אנחנו גם עושות את מה שאמר ניצן הורוביץ – מטילות על נהגי המוניות אחריות נוספת, כשאין להם לא הכשרה, לא הסמכה ולא סיבה לשאת באחריות הזאת; ואחר כך הם עוד יידרשו לתת עליה, חס וחלילה, את הדין. אני כבר רואה את נהג המונית שעומד לדין כי הוא לא ביקש, מי יודעת, את המסמכים. ונניח שביקש מסמכים; מה יעשה? יוריד מייד את הנוסע בצד? אולי ימסור אותו למשטרה? למה זה נעצר שם? למה רק מותר לו לבקש מסמכים? למה אסור לו בעצמו ללכת ולכבול אותו? הצעד הזה לוקח את החברה הישראלית הרבה יותר מדי רחוק. זה מעורר חשד שלנו האחד כלפי השני, האחת כלפי השנייה. זה מסוכן לחברה הישראלית ולמרקם העדין גם ככה שיש בין המגזרים השונים ובין החלקים השונים, שלעתים יש ביניהם מתחים מכל מיני סוגים גם כך. זה צעד מסוכן שאני מפצירה בכנסת ישראל לא לעשות אותו לטובת החברה הישראלית ומדינת ישראל. תודה רבה.
אפשר להוסיף אותי לפרוטוקול בבקשה – בעד?
אדוני היושב-ראש, חברי וחברותי חברות הכנסת, אני רוצה להודות לחברתי חברת הכנסת זנדברג שהעלתה באמת את עניין המשילות, איך להגיד, המאוד-מאוד מפוקפקת בארצות-הברית בימים אלה; כי הרי זאת הפנטזיה, משם זה שואב. נבחר נשיא לארבע שנים, אי-אפשר להפיל אותו, ולא נותנים לו לעבוד. יש לי שתי מילים בשבילכם: shutdown. אני הייתי בארצות-הברית בזמן ה-shutdown, אין חוסר משילות גדול מזה. אין הדגמה והפגנה יותר מובהקת מזה לתקיעות ולאימפוטנציה שמביאה איזה מין תחרות למשילות יתר, איזה מין כיפוף ידיים כוחני למשילות, ההפך הגמור. ובתווך, האחד אחרי השני נשיאים שלא מסוגלים להוציא לפועל את המדיניות שלהם, לא משנה אם מימין או משמאל. אבל אני, ברשותכם וברשותכן, אחרי שבכל זאת מצאתי להוסיף ולשים שוב זרקור על המופרכות בפנטזיה הזאת של משילות – כי במדינת ישראל באמת יש לראש ממשלה הרבה יותר חופש פעולה ממה שיש כבר הרבה שנים לנשיא אמריקני, למרות תחושת הכאילו חוסר משילות הזה – אני רוצה לדבר על שתי נקודות נוספות שהן מאוד בעייתיות, אם לומר בלשון המעטה, בסיפור העלאת אחוז החסימה. האחת היא באמת התפיסה הכי בסיסית של דמוקרטיה. כל הרעיון הוא שכל אחת ואחד מהאזרחיות והאזרחים מקבלת לבחור את מי שהיא רוצה או הוא רוצה שתייצג אותה, שתחליט עבורה, שהיא מקבלת על עצמה להיות כפופה אליו או אליה, כנציגה שלה. ככל שאחוז החסימה גדול יותר, אנחנו זורקות לפח יותר ויותר אזרחיות ואזרחים, את הדעות שלהם, את ההצבעה שלהם, את הבחירה שלהם, את הייצוג שלהם, פשוט משליכות אותם בצד הכביש. זורקות לפח קולות כשרים; ציבור שיצאה מהבית, הלכה להצביע, בחרה מי היא רוצה שייצג אותה. זאת הזכות האלמנטרית הכי בסיסית של פעם בארבע שנים או שלוש, או שנה וחצי, לצורך העניין, גם זה יכול לקרות, וזה לא מעיד על חוסר משילות. הבסיס הדמוקרטי הזה, הנזק לבסיס הדמוקרטי הזה, שהולך וגדל ככל שאנחנו מעלות ומעלים את אחוז החסימה, מסוכן, לא טוב לנו, לא צריך ללכת לשם. לא צריך למנוע מכל אחת ואחד מאתנו לבחור את הייצוג שלה, לבחור את מי שהיא מוכנה להכפיף את עצמה או את עצמו אליו. והדבר השני הוא שמדינת ישראל, כמו שאמר מזווית אחרת חברי נחמן שי, מדינת ישראל נאבקת בימים אלה במה שהיא תופסת כניסיון לעשות לה דה-לגיטימציה. מדינת ישראל רואה ממש בכל ביקורת לגיטימית, בכל ביקורת חלקית עליה או על המדיניות שלה, או על המעשים שלה, נקודתית ככל שתהיה הביקורת, מייד איום בדה-לגיטימציה, ונעמדת, ומעמידה את כל ידידיה או ידידותיה בעולם להתריע שמנסים לעשות לה דה-לגיטימציה. והעיוורון שאנחנו לוקות ולוקים בו, בלא לראות שמעשים כמו העלאת אחוז החסימה, שתמנע ייצוג ראוי למיעוטים בתוך מדינת ישראל, היא מעשה שעושה דה-לגיטימציה למיעוטים בתוך המדינה שלנו – העיוורון הזה מפחיד אותי. תודה רבה.
אני לא רשומה לך? הייתי צריכה להיות רשומה.
ומשתכנע, חבל על הזמן – – – לשכנע את עצמו.
תודה, אדוני. אדוני סגן השר, אתה, לשמחתי, הגעת אתמול בבוקר לדיון שקיימנו ביוזמתי בוועדת החינוך בנושא הכסף שמשרד החינוך מעביר למכינה קדם-צבאית שנמצאת במקום בלתי חוקי בעליל, כפי שהודו מפורשות משרד הביטחון ומשרד המשפטים. בעקבות הדיון, או למעשה בדיון, הסתבר שמשרד החינוך, בעצם אין לו מיפוי היכן נמצאים המוסדות השונים שאליהם הוא מעביר כספים, האם הם נמצאים במקומות חוקיים או לא חוקיים. עכשיו, יש נהלים במשרד החינוך שבמקרים מסוימים אפשר להעביר כספים למקומות שלא מוסדרים בצורה חוקית לפי חוקי בנייה או באופנים אחרים, אבל האם באמת, לאור העובדה שמשרד החינוך הודיע שאין לו מיפוי כזה, לא ראוי לעשות מיפוי כזה ולחדד את הנהלים באילו תנאים אפשר להעביר לשם כספים? תודה.
אז אנחנו שואלות מה הנהלים.
תודה, אדוני. אדוני שר הפנים, בהתאם לנתוני מכסות לעובדים פלסטינים שמתפרסמים על-ידי רשות האוכלוסין וההגירה, נכון ליום 1 בינואר 2014 עובדים בישראל 49,250 עובדים פלסטינים באופן חוקי, מתוכם 32,500 עובדים בבניין ו-11,950 בחקלאות. עובדים פלסטינים רבים נוספים מבקשים לעבוד בשטחי ישראל בתחומים הללו. עוד יצוין שנשים ערביות ישראליות רבות מבקשות להשתלב בעבודות חקלאות בישראל. בישראל עובדים 69,449 עובדים זרים חוקיים, נכון לנתונים האחרונים המתפרסמים מטעם רשות האוכלוסין וההגירה מאוקטובר 2013, ומתוכם 5,553 עובדים בבניין ו-20,776 בחקלאות. ברצוני לשאול, במטותא – 1. מדוע משרד הפנים ממשיך לספק רישיונות לייבוא עובדים זרים שאינם פלסטינים בבניין ובחקלאות כשיש נשים וגברים רבות ורבים מישראל ומהגדה המעוניינים בעבודה זו? 2. האם לא ראוי להפסיק כליל מתן אישורי ייבוא עובדים זרים שאינם פלסטינים בתחומי הבניין והחקלאות?
תודה, אדוני. אתחיל מהסוף – או אני לא יודעת אולי אם זה מהסוף: אדוני ציין את הבעיה של השב"חים. אני חושבת שזה תיאור מוזר, בעיני, משום שהיינו עדות ועדים לשנים רבות של רדיפות ממש אחרי עובדות ועובדים זרים שנשארו כאן בלי רישיונות. זאת תופעה שוודאי עדיין קיימת, שהם משתקעים כאן, כפי שציינת, ובהחלט זה יוצר בעיות חברתיות ואחרות, באופן חד-משמעי. בעוד שאני חושבת שפלסטינים – וצריך להגיד פלסטינים, כי פלסטיניות עדיין לא, פחות עובדות בישראל – אבל פלסטינים שנכנסים לא צריכים להישאר לישון פה; הם יכולים להיכנס בבוקר, לעבוד ולחזור לישון בלילה בבית. ככה שההיגיון – אני מודה שפשוט זה נראה לי הפוך, ההיגיון נראה לי הפוך לגמרי. עכשיו לעניין התמהיל, מבחינת החשש שלך שיום אחד לא יבואו פלסטינים. אנחנו הרי בתהליך של משא-ומתן עם הפלסטינים. אנחנו מדברות ומדברים אתם לקראת הסכם. האם זאת לא סיבה מספיק הגיונית לקחת בחשבון שאולי באמת אפשר להרחיב דווקא את התעסוקה ולפטור את מדינת ישראל מהעול – ואני אומרת את זה בלי שמץ של סרקזם – שבהכנסת עובדים ועובדות ממדינות זרות, עם זה שצריך להחזיר אותם, עם זה שצריך את כל הדבר הזה שהדרכונים שלהם כן מושעים, לא מושעים, הם משלמים לחברות האלה עמלות כאלה ואחרות, וכל הבעיות הרבות שמגיעות אתם? לעניין ההתמחות במקצועות מסוימים. פלסטינים היו, ובמידה רבה עודם – חלקים מהם, לא כולם כמובן – מומחים לחלוטין במקצועות הבנייה ובתחומי החקלאות. אני לא חושבת שאנחנו מביאים ומביאות עובדים מומחים בהכרח. ואחרון – – –
ואחרון, כמו שאמרת, אין קושי בדין שהתממש שערביות ישראליות או פלסטיניות ישראליות יעבדו בתחומי החקלאות או אחרים. אני מסכימה אתך שאין בעיה בדין. יש בעיה במוטיבציה של מעסיקים להעסיק עובדת שהיא אזרחית ישראלית, שעליה יחולו כל החוקים, חוקי העבודה הישראליים, בעוד הם יכולים לקנות לעצמם עובדים שהם עובדים זרים שתלויים לחלוטין בחסדיהם, שצריכים לישון אצלם, שיכולים לעבוד שעות בלתי מוגבלות, שעולים פחות והרבה יותר "נוחים" לתפעול. כך שהמוטיבציה – כל זמן שאפשר לקבל עובדים זרים זולים, למה לטרוח ולהעסיק אזרחיות ישראליות? זה אומנם לא קושי בדין, אבל זה קושי אמיתי במציאות.
למה לה, למדינת ישראל, לא לעודד עבודה בתוך מדינת ישראל ולא כאמור ייבוא בני-אדם, על שלל הבעיות שזה מביא אתו?
לא, אני שואלת על המעסיקים.
חברת הכנסת גמליאל, עכשיו ברור למה הקואליציה לא מסכימה לחשוף את ההצבעות בוועדת השרים.
אני לא העליתי אותה לוועדת שרות, אני הצמדתי בלי – –
טוב, קודם כול, קצת קשה להתחרות בסיפור היפה של חברתי חברת הכנסת גילה גמליאל, אבל אני שמחה, כאמור, שהצעת החוק שלך ושלנו, של כולנו, תעבור, ואני כמובן מברכת את כל חברותי – ואם יש חברים גם שחתומים גם על ההצעות האלה. ואני רוצה להגיד לחברי במפלגות החרדיות, כולל חבר הכנסת מר גפני, שכידוע יש לו מקום מיוחד אצלי, שמור, ואני רוצה להגיד: בכל הכבוד, רבותי, התקופה שבה נשים לא יכלו לשמש בכל מיני תפקידים או להיכנס לכל מיני מקומות – זה דבר ששייך לתקופה קדומה בהרבה של האנושות, ואם יורשה לי להגיד, מתקדמת פחות, שבה האנושות עוד לא הבינה את העיקרון שכל בני ובנות האדם נולדו שוות ושווים. ואני רוצה להגיד לך עוד דבר, מר גפני, שאתה וחבריך חושבים, לצערי, שעדיין אפשר להחזיק מקומות שבהם יש שלט גדול, פיזי או לא פיזי, שבו כתוב: "אין כניסה לנשים", כמו שפעם היה כתוב: "אין כניסה לשחורים", או "אין כניסה ליהודיות ויהודים". אני רוצה להגיד לך עוד דבר: בכל הכבוד, ההלכה הזאת היא גם שלי, היא לא פחות שלי ממה שהיא שלך. ההלכה הזאת היא שלי, וזכותי לקחת חלק בפרשנות שלה, בתפעול שלה, בחיים שהיא מכתיבה.
לא, ההלכה בכלל לא אוסרת. ההלכה היא ההלכה, היא טקסט, הוא ניתן לכו-לנו באותה מידה בדיוק. בהר-סיני לא אמרו: מוסרים את הלוחות האלה לגברים. מסרו אותה לכל עם ישראל, עם ישראל מורכב גם מנשים, ואנחנו, מה לעשות, עומדות על זכותנו להיות שוות בפרשנות של ההלכה – –
יש כל מיני – כל אחת ואחד תעשה עם ההלכה מה שהיא מוצאת לנכון. אבל זה לא משנה את הזכות שלי להיות בעלת אותה גישה להלכה ולמה שאפשר לעשות אתה. ואם יש כאלה שרוצות להתמחות בהלכה באותה מידה – –
– – שהאנשים שלכם מתמחים בה – –
– – אין דרך שאפשר לכתוב: "אין כניסה לנשים".
מעניין למה יש – מי קבע שיש שלטים "אין כניסה לגברים" בפורומים של נשים.
בכל מקרה, אדוני, אני רוצה באמת לברך – עוד אחד מהמקומות שהוסר מהם השלט הזה, של "אין כניסה לנשים". עוד נשארו כמה, אני רוצה לקוות שבמהרה בימינו הם כבר לא יהיו. תודה.
מעולה, אולי הגיע הזמן לפרוש?
חבר הכנסת אייכלר, זה באמת לא אשמת ההלכה.
חבר הכנסת אייכלר, גם לנשים יש נשמה. תתפלא.
תודה רבה לך, אדוני. אני מאוד מתנצלת. זה פשוט הבלגנים שקורים בתוך הקואליציה עם חוק הגיור. הם מתזזים את כולנו מוועדה לוועדה, מחדר לחדר. אדוני ראש הממשלה, טוב לראות אותך כאן. אדוני היושב-ראש, חברותי וחברי, אני עומדת על הדוכן כאן היום כאשת בשורה. במלאות שנה לממשלת ביבי-בנט-לפיד נמצאו האשמים בכישלונה המהדהד של הממשלה. שר האוצר מצא אותם: בית-המשפט העליון ואגף התקציבים. הם האשמים. הם ביצעו השתלטות – ויש כאלה שיגידו השתלטות עוינת – תחילה על השיח הפוליטי ולאחר מכן על עולם קבלת ההחלטות. ככה, בהבל פה, לאור הזרקורים, שר האוצר מקיא על השדרה המרכזית של אנשי משרדו ועל בית-המשפט העליון. ככה זה כששר האוצר וראש הממשלה – כל אחד מהם בנפרד – בטוח שהמדינה זה הוא. ברוכות וברוכים הבאים לעידן המשילות. מינימום תועלת במקסימום נזק. זה הסיפור של הממשלה הזאת, חברות וחברים. ממשלה שעושה מינימום תועלת במקסימום נזק, ואז מתנערת מאחריות וזורקת את האשמה על אחרות ואחרים. ממשלת "לא אשמים" חוגגת שנה של החלטות רעות, שנה של הבטחות שלא התממשו, שנה של הישגים כושלים. קחו למשל דוגמה יוצאת מן הכלל – יוקר המחיה. אז בשנתה הראשונה הממשלה הצליחה להביא לעליית מחירי המים, לעליית מחירי החשמל, לעליית מחירם של 76% מהמוצרים בסופר – חלב עמיד התייקר ב-10%, לחם בלא פחות מ-8%. המע"מ עלה ב-1%. אבל השמנת המתוקה הוזלה במסיבת עיתונאים מפוארת. מינימום תועלת במקסימום נזק. אבל מי אשם? לפי הפוסטים של שר הכלכלה והפייסבוק נפתלי בנט, שכצעד ראשון השליך משם משרדו את המילים "תעשייה" ו"תעסוקה" כי תעשייה ותעסוקה זה כנראה לשמאלנים חלשלושים – אז לפי שר הכלכלה, אשמה כנראה איראן, כי מתוך 180 פוסטים שהוא העלה בשנה האחרונה, שישה עסקו בדת, 100 ומשהו בענייני איראן ופלסטינים ורק 20% בכלכלה. קחו למשל דוגמה אחרת יוצאת מן הכלל – העוני. בתקציב המדינה שהעבירה הממשלה היא טענה בתוקף שיש גירעון של 40 מיליארד שקל וחייבים, פשוט חייבים, להעלות את המע"מ ולקצץ בקצבאות הילדות והילדים. ישבנו ימים ולילות רצופים בוועדת הכספים בניסיון להסביר לנציגיו של נתניהו ולפיד שבקיצוץ הזה, לפי הביטוח הלאומי, הם מורידים עוד 90,000 אנשים, ילדות, ילדים ונשים אל מתחת לקו העוני. שום דבר לא עזר. אתם, אדוני ראש הממשלה, הורדתם אותם מתחת לקו העוני. שלושה חודשים אחר כך הקמתם ועדה למלחמה בעוני. ובוועדה למלחמה בעוני נמצאו האשמים. האשמים הם המספרים. המספרים אשמים. אם רק ישנו את שיטת המדידה של העוני יתברר שבכלל בעצם אין כל כך הרבה עוני. אבל בשביל להיות על הצד הבטוח, הוועדה למלחמה בעוני לא מקבלת עניות ועניים להופיע בפניה ולא כותבת פרוטוקולים מלאים. גם אין לה תקציב. למעשה, שר האוצר גם מאשים את העניות ואת העניים בצרות של עצמם. הוא מתרברב שהוא יוציא את המדינה מתרבות של קצבאות לעבודה; בהתעלם מהעובדה שבשנה האחרונה רק התרבו המשפחות שהעבודה לא מוציאה מהעוני. כמו שכולנו יודעות ויודעים, בהמשך התגלה שבעצם הגירעון לא כזה גדול. אבל את הקיצוץ בקצבאות לא ביטלו – לא החזירו את הקצבאות שהורידו 90,000 נשים וילדים, גברים וילדות אל מתחת לקו העוני. מינימום תועלת במקסימום נזק – ככה זה בעידן המשילות. ממשלת "לא אשמים" חוגגת שנה של החלטות שלא רואות את האזרח ממטר, אלא רק את עצמה. שנה של סדרי עדיפויות מעוותים, שנה של עבודה בעיניים. קחו למשל עוד דוגמה יוצאת מן הכלל – משבר הדיור. בשנתה הראשונה העבירה הממשלה הזאת שלל חוקי תכנון ובנייה שאמורים לקצר את ההליכים, להגדיל את ההיצע ולהוריד את המחירים. האומנם? אז זהו, שלא ממש. אלה חוקים עוקפי ועדת תכנון, עוקפי חוקי תכנון, עוקפי איכות חיים והיגיון תכנוני; חוקים שעושים נזק לשטחים ירוקים, לנהלים ראויים לזכות הציבור להישמע ולהתנגד, אבל הם חוקים שלא מביאים אפילו דירה אחת נוספת להשכרה. הם לא מוסיפים דירה אחת לדיור הציבורי שנחוץ למאות אלפים כמו אוויר לנשימה. ים של חוקים ורפורמות – ומחירי הדירות ממשיכים לעלות. מינימום תועלת במקסימום נזק. אבל אל דאגה, נמצאו אשמים גם במשבר הדיור: הקואליציה מאשימה את נגידת בנק ישראל קרנית פלוג. היא זו שלא הצליחה להוריד את מחירי הדיור. כאילו כבר הספקנו לשכוח את הפארסה שהממשלה העבירה אותנו לפני שהיא מינתה את קרנית פלוג. גם אשמה וגם מעזה לצאת נגד הצעד האמיץ, החדש, של שר האוצר או שר הבינוי? מע"מ 0% על דירה חדשה לזוג עם לפחות ילדה או ילד ויש להם עבודה ושירתו בצבא או בשירות לאומי. אכן צעד אמיץ מאוד, כי הוא יביא לעוד עלייה במחירי הדיור. זה גם צעד שערורייתי של אי-שוויון. למה דווקא מי שיקנו דירה ראשונה עכשיו יזכו למתנה השמנה והיפה הזאת, על חשבון כל שאר משלמות ומשלמי המסים? זה גם צעד מפלה מאוד, לא זמין לחרדיות ולחרדים, לערביות ולערבים שלא שירתו כי המדינה לא גייסה אותם ולא אפשרה להם לעשות שירות לאומי; וכמובן, למי שאין לה כסף לקנות דירה, גם לא בהנחה של 18%. מינימום תועלת במקסימום נזק. ככה זה בעידן המשילות. חברות וחברים, ממשלת "לא אשמים" חוגגת שנה של הישגים מפוקפקים. שנה של ברית אחים, שנה של שקרים. קחו למשל המצאה ממש יוצאת מן הכלל: חוק השוויון בנטל. בחבילה אחת גם מלחמת תרבות, שיסוי והסתה, הפרד ומשול, וגם אי-שוויון עוצר נשימה מכל הצדדים. גם הופכים את צה"ל לצבא שמורכב ממיליציות בדמות גדודים חרדיים סטריליים מנשים, גם לא מגדילים את מספר החרדים המתגייסים כי כבר היום הם מתגייסים במספרים כאלה שהיו מגיעים למכסות בחוק במו עצמם. מקסימום נזק במינימום תועלת. עידן המשילות – אבל ליאיר לפיד יש יום-יום חג. הציונות חזרה, ואל תטרידו אותו עם עובדות או עם המציאות. הוא הרי סופר, הוא כותב את הסרט של חייו. הבעיה היא שזה סרט האימה של כולנו. אגב, לא ברור למה כולם מדברות ומדברים כל כך על משבר הדיור. אחרי הכול, יש בממשלה הזאת שר אחד שהוא באמת מצטיין, חרוץ, בלתי נלאה, שאיננו נח, והוא באמת מקיים הבטחות. שר השיכון והבינוי עובד במרץ. יש עלייה של 123% בהתחלות בנייה – בהתנחלויות. מאז כניסתו של אורי אריאל למשרד השיכון יש האצה משמעותית בבנייה: 2,534 יחידות דיור התחילו להיבנות ב-2013, לעומת 1,133 בשנת 2012, ואלה רק בניות עם היתרים. במאחזים נמשכת גם בנייה בלתי חוקית באופן מסיבי לכל אורך ורוחב הגדה. בנובמבר 2013 לבדו פורסמו מכרזים לבניית 24,000 יחידות דיור. מתחילת המשא-ומתן באוגוסט פרסמה הממשלה – כן, כן, הממשלה – מכרזים לבניית 5,349 יחידות דיור בהתנחלויות; יותר מ-1,000 יחידות דיור בחודש. רק הבוקר, מזל טוב, אושרו 180 יחידות דיור בירושלים מעבר לקו הירוק. כן, כן, חברות וחברים, במדינת הרווחה של ההתנחלויות הכול בסדר, תודה. יש כסף לדירות, לבתים, לתשתיות, לכבישים, בזמן שבקיבוצים – – –
– – – בקיבוצים, במושבים וביישובים הערביים – –
– – הממשלה לא מאפשרת לאף אחד או אחת לבנות מרפסת. בזמן שלא מאפשרות לאחרות ולאחרים לבנות שום דבר אחר, בשטחים – בנייה נפלאה. כמו שאמרנו: מקסימום נזק. ממשלה של "לא אשמים" בת שנה. שנה של הרס הדמוקרטיה, שנה שמסכנת לנו את העתיד. וזה מביא אותנו כמובן אל הנזק הגדול מכולם – האשליה המסוכנת הקרויה "משא-ומתן". אדוני, ראש הממשלה – – –
זה גרוע. זה מה שהבנתי ולכן עצרתי.
הדבר היחידי שאנחנו שומעות ממך, אדוני ראש הממשלה, הוא זריקת האשמה על מישהו אחר. ואיזה יופי לזרוק את האשמה על מישהו יותר מאשר שותפך למשא-ומתן, המנהיג הפלסטיני אבו מאזן. הרי מבחינתך ברור שהוא לא פרטנר, כי הוא לא מוכן להכיר במדינה יהודית, כי הוא לא גינה את הירי על עזה. הוא, אגב, גם לא שירת בצה"ל ולא עשה שירות לאומי. אבל מה אתה, אדוני, עשית בשביל להשיג הסכם עם שכנינו הפלסטינים ולפתור את הסכסוך שמכלה את מדינת ישראל? מה אתה עושה ועשית כדי להבטיח את קיומה של מדינת ישראל כמדינה יהודית ודמוקרטית? אתה, כשאתה מפחיד, מזהיר ומאיים מפני האיום האיראני, אתה לא חוסך במאמצים ומיליארדים כדי להתגונן מפניו. אבל כשאתה מפחיד, מזהיר ומאיים מפני איום החרם שעלול להיות מושת על מדינת ישראל – ומי כמוך יודע כמה נזק הוא יכול להביא – אתה לא נוקף אצבע כדי לעשות את מה שצריך כדי למנוע אותו. אתה חוזר על הפזמון הישן והשחוק, שכבר לא מעניין אף אחד, לזרוק את האשמה על מישהו אחר – –
– – אבו מאזן אשם, אובמה אשם, וגם הרצפה הרי עקומה. בבקשה, בבקשה, עוד קצת.
מינימום תועלת, מקסימום נזק. אז עבאס הוא לא פרטנר, אדוני ראש הממשלה, אבל ישראל היא כן פרטנר? ישראל, ששר הכלכלה שלה קורא לפלסטינים "רסיס בישבן", ששר הביטחון שלה מודיע שלא יהיה הסדר בדורנו? ואתה, אדוני ראש הממשלה, כן פרטנר? אתה, שאחרי תשע שנים כראש ממשלה לא הצגת מעולם אף תוכנית מדינית אחת, שחוץ מחצי אמירה על שתי מדינות לשני עמים לא שמענו ממך שום דבר – אז אולי תתחיל מזה שתהיה מדיניות לממשלה? האמת, אדוני ראש הממשלה, אני חושבת שאתה כבר מבין. אני חושבת שאתה כבר יודע מה צריך להיות ומה הולך להיות. אני יודעת שאתה מעדיף ביטויים באנגלית, הרי ראיתי אותך באיפא"ק. ישבתי באולם כשעמדת שם משולהב ושיכור במה, מדבר באנגלית המפורסמת שלך דיבור שנאה שלא היה מבייש את הקיצונים באויבינו ומקבל עליו תשואות אמריקניות באמת מהממות. אז תן לי לתת לך את זה באנגלית: אנחנו ב-bottom of the ninth inning"".
השאלה היא רק אם כשאתה תתמודד עם מה שאתה כבר מבין, לא יהיה מאוחר מדי. ושאלה אחרונה, אדוני ראש הממשלה: איראן, האיום הגדול באמת שבו אתה באמת משקיע את מיטב מרצך ואת מיטב שליחותך ההיסטורית – בגללו אתה לא מטפל בדיור חמש שנים, אתה לא מטפל בעוני, אתה לא מטפל ביוקר המחיה כי איראן היא האיום הקיומי הגדול שלנו. בנושא איראן: איראן קרובה היום פחות לפצצה או יותר, אדוני?
שכחתי באמת למנות את המסתננים בין האשמים.
אתה צודק, שכחתי למנות את המסתננים בין האשמים.
תודה רבה, גברתי היושבת-ראש, ותודה לך על הדברים המשמחים. אין ספק, אני חושבת שאנחנו שותפות ושותפים לזה, חברי פה, חבר הכנסת שטרן, וחברת הכנסת שולי מועלם, שבוודאי אם היא תיכנס מייד זו שמחה מאוד גדולה ורבה. זה מאבק שלא אנחנו התחלנו אותו, התחילו אותו לפנינו, ואני חושבת שמה שעומד בבסיסו זה תפיסת כבוד האדם של כל ניצול וניצולה, שאין סיבה שיעברו את השנים שלהם במדינת ישראל, שאמורה להיות מקום המקלט האולטימטיבי – שיעברו אותן בחוסר, במצוקה, ובאמת בחוסר כבוד. את יודעת, אני חושבת תמיד שכבוד הוא פחות חשוב מאשר החיים עצמם. בכל הכבוד, כבוד הוא פחות חשוב מהקיום הבסיסי, מהיכולת באמת לחיות חיים ולהיות בריאה או בריא ויציב או יציבה. אבל, א. גם כבוד יש לו החשיבות שיש לו; וב. אני רוצה להוסיף עוד דבר שאני לא בטוחה שציין חבר הכנסת לוין בהצגתו את החוק. מעבר להגדלת סכום הסיוע, מעבר לשיפור התנאים שיקבלו הניצולות והניצולים, אנחנו, בהצעת החוק שלנו, הגדלנו את סכום הסיוע שיגיע היישר לחשבונות האישיים של הניצולות והניצולים. אנחנו חושבות שהאוטונומיה של כל אחת ואחד לחיות את חייה ולעשות שימוש בכסף, כמו שהיא והוא מוצאות לנכון, זה היה אחד הדברים הכי חשובים ששונו בחוק הזה. לא להחליט בשבילם, לא מה הם יכולים לקנות ולא מה הם לא יכולים לקנות, ולא איפה הן צריכות לקנות ובכמה. ואני שמחה מאוד להגיד שהצלחנו באמת להגיע למקסימום סכום ישיר, שיאפשר, אני מאוד מקווה, לניצולות וניצולים רבים ככל האפשר לחיות חיים טובים בהרבה מעכשיו והלאה. תודה רבה.
אדם קרוב אצל עצמו בסופו של דבר.
זה מה שנקרא "ואהבת לרעך כמוך".
שלוש זה ממש מספיק. תודה, אדוני.
חברי וחברותי חברות הכנסת, מדובר ביום חג ומועד שבו הכנסת מבטלת סופית את הדבר הלא-חוקתי, הלא-מוסרי ולא-יעיל הזה, שנקרא מאסר חייבים בהוצאה לפועל. אנחנו אחת הדמוקרטיות, שלא לומר בעצם הדמוקרטיה היחידה והאחרונה, שבה עוד היה מאסר חייבים. אז אני שמחה שאנחנו מצטרפות למשפחת הדמוקרטיות שכבר אין בהן מאסר על הפרת חוזה או על חוב אזרחי. אני רוצה לקרוא לכן ולכם מתוך בג"ץ פר"ח, שהוא הבג"ץ המפורסם שהתחיל לסמן את המהלך הזה, שלקח הרבה יותר מדי שנים להשלים אותו, אם תשאלו אותי, אבל הוא אומר ככה: "מטרתם של הליכי ההוצאה לפועל היא לממש את פסק-דינו של בית-המשפט על-ידי ירידה לנכסי החייב ולא על-ידי ירידה לחייו של החייב. אשר על כן, והדבר אינו שנוי במחלוקת, כאשר ברור שלחייב אין היכולת והאמצעים לשלם את החוב, אין אוסרין אותו על אי-תשלום החוב. שהרי מאסר בנסיבות כאלה אינו משמש כאמצעי כפייה לתשלום החוב, אלא כענישה על אי-תשלום החוב, וכזאת לא ייעשה במערכת משפטנו". עוד אמר הבג"ץ ההוא: "מתוך מכלול החירויות שאנו מצווים על שמירתן, ההגנה הראשית והראשונית היא זכותו של היחיד הבודד וה'אפור', שהרבים, לעתים קרובות, אדישים כלפיו, והוא נשכח במאבקו, שלא תישלל חירותו ושלא ייפגע חופשו".
לא כתבתי, משום מה. אני אבדוק לך מה שם השופט.
או השופטת. אבל צריך לומר, היחיד הבודד ה"אפור", צריך להגיד, חברות וחברים – היום ההוצאה לפועל במדינת ישראל היא במידה רבה החצר האחורית המוזנחת שלנו, וככל שיש רבות ורבים בהוצאה לפועל – 3 מיליון תיקים, למעלה מ-3 מיליון תיקים פתוחים – עדיין רבות ורבים מדי מאתנו בוחרות ובוחרים להסתכל the other way, מה שנקרא, לצד השני, להתעלם, ולהפקיר את אלה שאין להם, במצוקתם. אנחנו עושות צעד גדול היום בדרך החוצה. הדבר הבא יצטרך להיות, למצוא דרך להשיג הפטר מהוצאה לפועל, כדי שתהיה לאנשים ולנשים היכולת לצאת ממעגל העוני, משום שצריך לזכור שלכל אחת צריכה להישמר הזכות לצאת ממעגל העוני. אני רוצה להודות רק לסיום לפרופסור רון חריס, דיקן בית-הספר למשפטים באוניברסיטת תל-אביב, שהפנה את תשומת לבי לכך שצריך לטפל במאסר החייבים בהוצאה לפועל ממש ביום לפני ההשבעה שלי לכנסת; לפרופסור, חבר הכנסת לשעבר, מנחם בן-ששון, שהיה הראשון להעביר את הוראת השעה שמבטלת את מאסר חייבים – בכנסת השמונה-עשרה? השבע-עשרה? מי סופרת? – לשופטת מיכל אגמון-גונן, שתמכה ואף הגיעה לכנסת להסביר את העניין בכנס שערכנו, וכמובן לכן ולכם, חברותי וחברי חברות הכנסת, ש-77 מכן ומכם, לא פחות מ-77, התגייסו וחתמו על החוק הזה שאנחנו מעבירות ומעבירים כאן היום בקריאה טרומית. תודה רבה.
מאה אחוז, מה זה קשור לכלל ההוצאה?
אבל, מר ריבלין, זה לא שייך לכלל ההוצאה, להפך.
אדוני היושב-ראש, חברי חברי וחברות הכנסת, במהלך הקמפיין לבחירות האחרונות יצא לי להשתתף, כמו בוודאי לרבות ורבים מאתנו, ואתם כולכם מכירים את זה היטב, בפאנלים בכל מיני מקומות בארץ. הוזמנו נציגות ונציגים מכל המפלגות, היה קהל, נשאלנו שאלות, וכל אחד ואחת שטח את משנתו, משנתה, ואת האידיאולוגיה, ואת התוכניות, ואת המצעים, ואת ההתחייבויות, וכן הלאה וכן הלאה. ובכל פעם הייתי שומעת את נציגי יש עתיד, מפלגתו של שר האוצר; שמעתי אותם מתארים את האופן שבו המדינה, מדינת ישראל, התחילה לבגוד באזרחיות ובאזרחים ולא לקיים את החוזה הבסיסי שיש בין מדינה לבין האזרחיות והאזרחים שלה. שמעתי את אנשי יש עתיד מתארים כל פעם איך המדינה מוציאה פחות על רפואה, פחות על בריאות, פחות על חינוך, פחות על רווחה, ואיך הם הם שהולכים לשנות ולתקן את זה. והנה הם מגיעים, הדבר הראשון שהם עשו בתקציב הראשון זה באמת מופע האימים של הבור הגדול, הבור הגדול, הבור הגדול, וכמו שתיארתי כאן היום מוקדם יותר, היה לנו מופע קיצוץ קצבאות ילדות וילדים, פלוס העלאת מע"מ, דבר שבאמת היה מכה אנושה ביותר – שוב, במספרים, 90,000 נשים, גברים, ילדות, ילדים, שלפי הביטוח הלאומי ירדו מתחת לקו העוני בעקבות הקיצוץ הספציפי הזה. אבל הדבר המעניין הוא, כמובן, שגם כשהתברר שהבור איננו גדול כל כך, הקיצוץ הזה לא הוחזר. מר סלומינסקי, גם כשהתברר שבעצם השד אינו נורא כל כך ויש כסף מסוים, הקיצוץ בקצבאות הילדות והילדים – הפגיעה הקשה בחוזה הכי בסיסי עם האזרחיות והאזרחים הכי נזקקות ונזקקים – לא הוחזר. עכשיו אנחנו באותו מהלך, ואין לזה קשר, חברי חבר הכנסת רובי ריבלין, לתקציב הביטחון. זאת אומרת, כשעמד פה ראש הממשלה היום והכביר מילים על מצבה המוצלח והמהמם של הכלכלה הישראלית – אני אגיד לך מה מדאיג אותי: מדאיג אותי הפער ההולך וגדל בין מצבה המצוין של הכלכלה הישראלית לבין מצבו הלא-טוב ומצבה הלא-טוב של האזרח והאזרחית. בחודש האחרון ראינו צלילה מטורפת בהוצאות של הציבור על קניות – על קניות של מזון, על קניות של מוצרי צריכה בסיסיים ביותר; ממש צלילה של 3.5%. המשמעות של זה היא הידוק חגורה מרחיק לכת מצד הציבור, שבאמת – – –
או חיסכון – איפה חיסכון? בקרנות הפנסיה? בקרנות הפנסיה, שבהן יש סוף-סוף ניסיון של רגולטורית להגביל את דמי הניהול, ובאה הרשות הלאומית לכלכלה במשרד ראש הממשלה ועושה לובי נגד הזרוע האחרת של הממשלה, שמנסה להגביל את דמי הניהול, והולכת לחברות וחברי כנסת ובאה לוועדת הכספים בשביל לתקוף את הרגולטורית, שהיא במעמד של שר, שמנסה לשמור על הכסף של אלה שיחסכו? אתה אומר לי לחסוך?
מר סלומינסקי, יושב-ראש ועדת הכספים, אנחנו מדברות ומדברים פה בדבר הכי בסיסי: החוזה של המדינה עם האזרחיות והאזרחים שלה. ככל שמר נתניהו, ראש הממשלה, יכול להכביר ולהפליג בשבחים על הכלכלה הישראלית היציבה והפורחת, ככה הוא צריך לראות שבאותה נשימה, מבין כל המדינות המפותחות, אנחנו המדינה עם הפערים הגדולים ביותר בהכנסה; עם הפערים הגדולים ביותר בין עניות ועשירות ועניים ועשירים; כמו שציין חבר הכנסת שמולי בצדק, עם ההוצאה הנמוכה ביותר על המכונה החברתית – כשחברתית, חברות וחברים, היא ביטחונית, חברתית היא קיומית. מה שהממשלה באה לעשות עכשיו זה לחתוך בבשר החי של החוזה הזה, של האזרחיות והאזרחים שלה, ללא הצדקה כלכלית. באמת כדאי מאוד שלפחות יהיה להם הסבר טוב לזה, כי אחרת זה לא פחות ממשבר אמון עם הציבור. תודה.
גברתי היושבת-ראש, חברי חברות וחברי הכנסת, אני יכולה לענות לך, חברתי חברת הכנסת תמר זנדברג.
האינטרס, מה שעומד פה לנגד עיני המחוקקים הספציפיים שבוחרים להביא לנו את החוק הזה, זה מילת הקסם "דיור". זאת מילת הקסם שמאפשרת להקים ועדות שיעקפו את הוועדות של המדינה עצמה; זאת מילת הקסם שמאפשרת לתת כסף בשמחה ובקלות לקבלנים – כסף שלא מגיע לא לציבור, לא לדירות, בטח ובטח לא לציבור – –
– – בטח לא לבתים שהציבור יכולה להרשות לעצמה לגור בהם. אבל גם אם הכוונה היא, נניח, באמת טובה, והרעיון הוא לפנות יותר שטחים שאפשר יהיה לבנות בהם – כמו שאמרת, בית לא שווה בלי עץ, ואני אומרת: בית לא שווה בלי אוויר. בואו נתחיל מזה. עצים אינם מותרות, הם לא קישוט. עצים מייצרים חמצן כדי שנוכל לנשום במדינה הזאת; עצים נותנים צל שמוריד את הטמפרטורה באופן דרמטי; נאבקים בנזקים שאנחנו עושות ועושים בהתלהבות לאקלים בזיהומים השונים שאנחנו מייצרים – ואלוהים עדה שמדינת ישראל לא נאבקת בהם מספיק. עצים הם לא מותרות; עצים הם לא ציורים לילדות ולילדים. עצים הם הכרח. שטחים פתוחים וירוקים הם הכרח, קודם כול לחיים עצמם, ואחר כך גם לחיים בעלי ערך כלשהו. אין לנו עניין לחיות בתוך מלא מלא קוביות שמוקמות על שלמת בטון ומלט בלי עץ בסביבה. לכן, חברי וחברותי, אני מפצירה בכם להצביע נגד החוק הזה. תודה רבה.
חשבתי שהצפייה בכדורגל שינתה את חייך.
תודה רבה, אדוני. ובכן, ברכות – קודם כול ברכות, חברים וחברות: יש לנו מועד לבחירת נשיא. תתחדש, יושב-ראש הכנסת, כל הכבוד על קביעת התאריך. בזאת נשמנו לרווחה, ופארסת הניסיון הנואל של ראש הממשלה לבטל כלאחר יד, כאן ועכשיו, לצרכיו הפוליטיים המקומיים, שבהם הוא כנראה באמת לקח הרבה הרבה יותר מדי ללב את אותה כתבה ב"TIME" שקראה לו "קינג ביבי", כנראה באמת הפנים אותה עמוק מדי, וניסה מעכשיו, כאן, פשוט לבטל את נשיאות המדינה. לשמחתנו, הפארסה הזאת מאחורינו, ואנחנו כאמור יכולות לנשום לרווחה, רק בשביל להיווכח – יושב פה שר הביטחון, ידידי – שפארסת תקציב הביטחון רחוקה עוד מלהיות מאחורינו. ראש הממשלה נהנה כנראה מסוג של ישחקו הנערים לפני, הפרד ומשול, בין שר האוצר לשר הביטחון; מאפשר להם להטיח בוץ זה בזה, או לפחות לפקידי משרדיהם – אלה באלה. בינתיים עומד תקציב הביטחון, ולא חשוב אם אתם נמנות ונמנים עם אלה שסבורות שהוא מנופח מדי, גדול מדי ובלתי מוצדק, או אם אתם נמנות ונמנים עם אלה שסבורות שגם ככה זה לא מספיק וביטחוננו בסכנה בכל יום שלא נוספת תוספת נכבדה לתקציב הביטחון. כך או כך, העובדה שהדיון הזה מתנהל באופן שהוא מתנהל, בתקופה, אמצע השנה, כשהצבא מודיע שהוא מקפיא את האימונים שלו, היא באמת פארסה שמעמידה את ראש הממשלה שלנו שוב ושוב בסימן שאלה גדול, בשאלה אם באמת הוא יכול וראוי להיות ראש ממשלה למדינה הזאת, שכמו שהוא עצמו חוזר ואומר, היא המדינה המסובכת ביותר לניהול, ולהיות ראש הממשלה שלה זה באמת התפקיד הקשה ביותר בעולם. ואכן נשאלת השאלה האם בנימין נתניהו הוא האיש שמסוגל למלא את התפקיד הזה. ובכן, הנה עוד שבוע עבר, ובנימין נתניהו ראש הממשלה לא עשה שום דבר, גם לא כדי להתמודד עם הסוגיה המכונה "תג מחיר"; הסוגיה הכואבת והמסוכנת הזאת, שבה יהודים מפגינים ומפעילים גזענות, אלימות, שנאה, על אזרחיות ואזרחים ערבים תושבי המדינה. זה ממש חומר נפץ שמחכה להתפוצץ, וראשי אכיפת החוק איכשהו ממשיכים בחייהם כאילו לא קורה שום דבר: עדיין היועץ המשפטי לממשלה לא עשה דבר, עדיין המשטרה לא שינתה ממנהגה. אה, כן, הבוקר התבשרנו שתיפתח תחנת משטרה ביצהר. אין מה לומר, הראינו להם מה זה. כי תחנת מחוז ש"י עושה עבודה כל כך טובה בלמנוע ולהשתלט על אלימות המכונים בטעות "נערי הגבעות", שהם צעירי המתנחלים, שבאמת מרשים לעצמם להשתמש באלימות קשה ביותר. אז נפתחה תחנת משטרה ביצהר. הנה, עוד ממסד שלטוני באדמה שאיננה אדמת מדינת ישראל, שהחוק הישראלי איננו חל עליה, אבל מדינת ישראל מרשה לעצמה לעשות שם כבתוך שלה. אז "תג מחיר" עדיין כאן – – –
סליחה? חל החוק הישראלי? אדוני סיפח את השטחים בלי שידעתי? כי היום הייתי בוועדת חוקה, ולא הודיעו על זה.
אה, אבל בואו – הסיפור של ההתנחלויות הרי לא מתחיל ונגמר בעניינים ביטחוניים ובעניינים מדיניים, גם עניינים כלכליים ותקציביים על הפרק. למשל, גיליתי הבוקר שהעברות – או יותר נכון, מלחמות, מלחמות ראויות, על העברות להתנחלויות – מונעות שיפוץ 2,000 יחידות דיור ציבורי. דיור ציבורי – אנחנו חוזרות ואומרות כאן לא פעם ולא פעמיים ולא 200 פעם ולא 2,000 פעם – הדבר הבסיסי הזה, זכות היסוד של קורת גג לאלה שאין להן ואין להם איפה לגור, שמתגלגלות ברחובות, במבנים נטושים, שנאלצות למצוא את עצמן פולשות לדירות לא להן, כי פשוט אין איפה לשים את הילדות והילדים שלהם – 2,000 יחידות דיור ציבורי שזקוקות לשיפוץ, שכל 2,000 הדירות האלה ייגמרו ב-3 מיליון שקל, תקועות ואי-אפשר לשפץ אותן כי לא מעבירים כסף להתנחלויות ולכן יושב-ראש ועדת הכספים מעכב את 3 מיליון השקלים האלה, מעכב את האפשרות של מי שאין לה קורת גג לקבל את הדבר הבסיסי הזה: זכות לדיור; זכות לדיור ציבורי, לא במגדלים מפוארים, לא עם דונמים רחבי ידיים של שטחים מסביב – דיור ציבורי. תקוע. אז כן, אדוני ראש הממשלה, בוא ספר לנו איזה כלכלה משגשגת, נהדרת ונפלאה יש לנו במדינת ישראל. ובכן, קמנו הבוקר לקרוא שההאטה כבר כאן. הצמיחה, איך להגיד? אה, לא שכשהצמיחה צמיחה אז היא מחלחלת למטה, כמו שאתה מבטיח לנו כבר – חמש, שש שנים? מי סופרת? לא מחלחלת למטה, כי הפערים הולכים וגדלים, העוני הולך ומתרחב – ואגב, הוועדה, אותה ועדה מהוללת שהקמתם לבירור סוגיית העוני ולפתרון בעיית העוני – איך להגיד – בשקט-בשקט התכווצה ותיתן את מסקנותיה בחדר סגור, באופן לא שקוף ולא ידוע לציבור. ולא ברור אם נדע בכלל מה הן מסקנותיה של אותה ועדה שהקמתם אחרי שעשיתם קיצוץ בקצבאות הילדים, שהוסיף לוועדה הזאת עוד 90,000 אנשים ונשים, ילדות וילדים מתחת לקו העוני בשביל לחקור אותו. אבל תחזיקו חזק, חברות וחברים, כי בתקציב הקרוב צפוי לנו, כנראה, קיצוץ באותו סדר-גודל – פחות או יותר, מי סופרת? עוד 50,000 עניים, פחות 50,000 עניים. ההאטה המהוללת מביאה לכך שכנראה יצטרכו גם לקצץ בתקציב וגם להעלות מסים. אבל אל דאגה, ראש הממשלה בנימין נתניהו ימשיך לספר לכולנו איזו כלכלה נפלאה ויוצאת מן הכלל יש לנו כאן. ואחרון אחרון, עניין פעוט: ימים ולילות בילתה הקואליציה הזאת כדי להעביר חוק שיאפשר לכלוא אנשים ונשים שהגיעו דרך הגבול הדרומי, המכונים כאן בטעות "מסתננים", ולמעשה רבות ורבים מהם מבקשות ומבקשים מקלט; הצליחה לעשות חוק שאפשר לכלוא את כולם במין מתקן המכונה "חולות" שנמצא באמצע המדבר, והוא לכאורה פתוח, והם כביכול יכולים לצאת ולחזור ממנו כרצונם. מתברר שאין בחדרים האלה אפילו מקום לשים בגדים, שאי-אפשר באמת להיכנס ולצאת משם, שצפוף, שאין גישה לשירותי רפואה בסיסיים שישמרו על היגיינה של בני ובנות אדם. אבל חמור מכך: הנה העבירה הממשלה את החוק החשוב הזה, לטענתה, והנה היא מתמודדת עם האיום הדמוגרפי הנורא הזה של המסתננים; האם הוטב מצבם ומצבן של תושבות דרום תל-אביב ושכונות אחרות בעשירית המילימטר? האם פרומיל שיפור הושג באיכות חייהן של אלה שצריכות להתמודד עם הנזקים שנגרמו מכך שמראש לא טיפלו בפליטים ובמהגרים האלה? לא ולא, חברות וחברים. הנה חזרנו למעגל העוני – המעגל שבו הממשלה הזאת מקצצת, מורידה אנשים מתחת לקו העוני, עושה עליהם דמגוגיה של שנאת זרים, ובסוף משאירה אותם מבוססים בעוני שאת המסקנות של הוועדה עליו, כנראה, לא נוכל בכלל לשמוע. תודה, אדוני.
תודה רבה. גברתי היושבת-ראש, אני חייבת להגיד שזה מאוד מרגש. מאז שנת 1949 היו שניסו בכנסת הזאת לבטל את מאסר חייבים. בכנסת השלישית והרביעית, כמדומני, הצליחו להעביר אותו בקריאה ראשונה, אבל זהו, פחות או יותר. כל השנים, אלה שצידדו במאסר חייבים, וטענו שאין מה לעשות, אי-אפשר לגבות חובות בלי זה, והמשיכו להתעלם מהעובדה שמדובר בדרך כלל בכאלה שאין להם איך לשלם, לא משנה מה תעשו אתם, תכניסו אותם לבית-הכלא לכמה זמן שאתם רק רוצות ורוצים, להפך, לפעמים זה מסייע להם, זה מקל את עול הפרנסה על המשפחה, זה משאיר יותר אוכל בבית, וזה מוציא אותם לסוג של – כמעט אני אגיד – חופש. אני חושבת שזה באמת יום גדול למדינת ישראל, שמחקה מספר החוקים שלה מאסר על חוב אזרחי, וגם, כפי שנאמר פה בצדק, מפקודת המסים (גבייה) את המאסר בכלל. גם התוספת הקטנה והלא-משמחת של המאגר של מה שנקרא חייבים משתמטים, אני מאוד מקווה שהבאנו אותה למצב שהיא אכן תשרת את המטרה, של החזרת חובות, לכאלה שלא יכולות ויכולים לעשות את זה בעצמם, מכאלה שבאמת יכולים לשלם את החוב, ולא מאלה שלא יכולים. לסיום אני רוצה להגיד שלמרבה הצער צריך לעשות עוד הרבה רפורמות בהוצאה לפועל. אומנם ביטלנו את המאסר, אבל עדיין ההוצאה לפועל היא מקום שמאוד קל להיכנס אליו, קל מדי להיכנס אליו וכמעט בלתי אפשרי לצאת ממנו. אין היום מסלול יציאה אמיתי מההוצאה לפועל. מי שנכנס לשם מוצא עצמו במערבולת של ריביות, של סנקציות, באמת, באין מוצא. אנחנו נהיה חייבות וחייבים להתוות הסדר של הפטר, כדי שבאמת הציבור תוכל לשלם את מה שהיא יכולה או יכול לשלם, לצאת ממעגל העוני, לקבל את הזכות לצאת ממעגל העוני, להשתקם ולהמשיך ולבנות חיים בלי חובות ובלי סנקציות. אני רוצה מאוד מאוד להודות, כמובן, לנשות הצוות של הוועדה, למנהלת דורית ואג, ליועץ המשפטי המהמם, המסור, אלעזר שטרן; אני רוצה להודות שוב לפרופסור רון חריס, דיקן בית-הספר למשפטים של אוניברסיטת תל-אביב, שבאמת נתן כל כך הרבה, גם בעבודה המחקרית שלו וגם בעזרה בחקיקת החוק הזה. כמובן לכל חברי וחברותי, כל ה-77 שחתמו על החוק המאוד-חשוב הזה. מזל טוב לנו. תודה רבה.
אנחנו מבקשות להוסיף לפרוטוקול הצבעה בעד – חברת הכנסת – – –
מר גפני, סליחה אבל – – – מה קורה לנו?
אוי ואבוי. אדוני היושב-ראש, חברי וחברותי חברות הכנסת, תראו, אמר פה השר, שר התקשורת: המצב שגיליתי ברשות השידור. גיליתי? גיליתי. היה מסובך לגלות, אדוני השר? זה דוח מס' 14 או 15 – אבל מי סופרת? – במשך 20 שנה שנעשה על רשות השידור, שמי שהביאו אותה למצב הזה אלו ממשלות ישראל לדורותיהן. וצריך לתת קרדיט לממשלה האחרונה, הממשלה הקודמת וזאת שממשיכה את דרכה, שהיא באמת בברוטליות, בחוצפה שעונה על כל בדיחות שיא החוצפה למיניהן, ומהמקפצה רומסת את רשות השידור ברגל גסה. מי שהביא את רשות השידור למצב המחריד שהיא מצויה בו היום זה אתם; במידה מאוד רבה אתם, לאורך כל השנים שאתם ממונים על רשות השידור. זה כבר שנים שאתם ממנים אך ורק ממלאי-מקום, אנשים שנבחרים בלי מכרז, לא לפי הכישורים המקצועיים שלהם אלא אך ורק לפי הקישורים הפוליטיים הישירים שיש להם אליכם, ככה שאתם יכולים להרים אליהם טלפון ולהגיד: נא להכניס את ראש הממשלה לשידור; וראה זה פלא – ראש הממשלה נכנס לשידור. ככה אנשים לא היו מסוגלים לנהל את הרשות. והרבה פעמים גם מונו יושב-ראש ומנכ"ל צהובים זה לזה, בשביל שבאמת בכלל לא יהיה אפשר לתפקד, כי הם לא יסכימו על שום דבר. ככה הגיעה רשות השידור למצב הקטטוני הזה, שבאמת – מה יש לומר על הדבר הנורא הזה? – חייבים לסגור ולהתחיל מחדש. אבל שוב אנחנו רואות את חוסר תום הלב, משום שאילו היה תום לב, הייתה קודם כול בנייה מחדש; הייתה קודם כול פנייה לעובדות ולעובדים – שאגב, כבר הסכימו ברפורמה הקודמת; היא הייתה כבר מוסכמת כמעט עד הסוף, עם כל הכאב והקושי שהיה כרוך בזה לכל האלפים של העובדות והעובדים שמדובר בהם. אבל לא. עוד רפורמה נזרקת לפח, בזמן שאתם הצלחתם לעשות את הרפורמה המוצלחת מכולן: להפוך גוף שידור משמעותי, איכותי, עם אמירה, למין סחבה תלותית, עלובה, מפוחדת ומוחלשת. מוחלשת זה – מה זה? זה עוצמה לעומת מה שהרשות נמצאת בה היום. ובכל זאת, במצב הזה היא מצליחה פה ושם להשמיע קול אחר; להשמיע קול בעל משמעות, לשדר סרטים כמו זה של מיקי רוזנטל על השקשוקה; לשדר סרטים כמו זה שמדברים בו ראשי השב"כ לשעבר – "שומרי הסף" – לדבר דיבור איכותי ולא מקובל, וגם צריך להגיד, דיבור לא פופוליסטי בהכרח. מה אתה מנחם אותי, אדוני השר, שאתה סוגר את זה ונותן לי עוד ערוץ מסחרי? מה אתה אומר? איזה כיף, תודה רבה. יש לי שידור מסחרי מעל הראש. אני צריכה שידור לא מסחרי, שידור שלא בעלי כוח עושים בו כרצונם, מכופפים לעיתונאיות ולעיתונאים שעובדים בו את הידיים מתי ואיך שבא להם. את זה לא רק שאתה לא נותן לי, אתה מבטיח לי הבטחות שאלוהים יודעת אם וכאשר יצאו לפועל, וגם הן – –
– – הבטחות שעושות את ההפך הגמור.
אני אמרתי לך שצריך לבטל את הרבנות.
אז מאה אחוז, תיקח את הרב שלי – – –
אני אלך לרב שלי, הוא ייתן לי הכשר – – –
אבל למה רק גוף אחד? – – –
אבקש להוסיף אותי להצבעה – נגד.
תתנדב בשביל הציבור. תזכה את הרבים.
אתה רואה? אפליה מתקנת כן עובדת לפעמים, מר דרעי.
אני הייתי תומכת בביטול הרבנות, אבל אני לא תומכת בזה.
גברתי היושבת-ראש, תוכלי להוסיף אותי לפרוטוקול בבקשה? הצבעה בעד.
תודה. גברתי היושבת-ראש, אי-דיווח על התעללות בקטינות או קטינים – אני חושבת שלא צריך להכביר מילים על כמה הבעיה הזאת חמורה, וזו אף מוגדרת כעבירה פלילית בחוק העונשין. אלא שנוכחנו שכשלא מוגשת תלונה למשטרה, והפסיכולוג בנדון מגיע לוועדת המשמעת, לא תמיד ועדת המשמעת מבינה את חומרתה של העבירה, א. לא תמיד מענישה כראוי; ב. בוחרת שלא לפרסם את ההליך המשמעתי, את העבירה ואת תוצאות הבירור שלה. מצאנו לנכון, לפיכך, שצריך לתקן את החוק כך שהוא יבהיר שהעבירה שהיא פלילית היא גם עבירת משמעת, כלומר יש להעניש בגינה באופן ראוי; 2. לקחנו לוועדת המשמעת בעצם את החופש לבחור אם לפרסם או לא לפרסם את ההליך, ופשוט לפרסם אותו. עדיין נשאר לה שיקול דעת, אם לציין את שמות הנוגעים בדבר, הפסיכולוג, כמובן לא את המטופלים או הנפגעים הכרוכים בדבר, אבל שמורה לה הזכות לפרסם או לא לפרסם את שם הפסיכולוג. אבל את ההליך, את העבירה ואת העונש היא תהיה חייבת לפרסם. אני מודה קודם כול לחברתי חברת הכנסת אורלי לוי, שותפתי לחוק. אני מודה לצ'יקו מנשה מרשת ב', שהפנה את תשומת לבנו לתופעה הבעייתית הזאת. אני חייבת להגיד שבעקבות זה קיבלנו פניות נוספות. וכמובן לוועדת השרות והשרים, שהחליטה לקדם את החוק בתיאום עם הממשלה בהמשך. תודה רבה.
תודה רבה, אדוני. היום, האמת, אין צורך שאנחנו, חברי וחברות האופוזיציה, נביע אי-אמון בממשלה. האמת היא שהיום שר החוץ של ממשלת ישראל, שותפו הראשון והבכיר ביותר של ראש הממשלה, מביע בו אי-אמון חד-משמעי גורף, ועושה את זה בריש גלי. אז לא ברור למה אחרי הבעת האי-אמון הזאת מר ליברמן בוחר לפרק את השותפות המפלגתית, אבל לא לפרק את הממשלה שבה הוא חבר. אני קצת לא מבינה. אם ראש הממשלה לא ראוי לעמוד בראש המפלגה של מר ליברמן, אז איך יכול להיות שהוא ראוי לעמוד בראש הממשלה? צריך להגיד שראש הממשלה והממשלה כולה נכשלו לא רק בהתמודדות עם "חמאס", כמו שהאשים מר ליברמן, אלא בהתמודדות עם כל מה שעובר על מדינת ישראל ועל אזרחיות ואזרחי ישראל בימים אלה; ימים של ייאוש גדול, של פחד, של בלבול, של מצוקה, של חוסר אונים. אנחנו הגענו למצב שנעשים אצלנו מעשים איומים ונוראים שלא חשבנו שנגיע אליהם, ורובנו מרגישות ומרגישים באמת תסכול וחוסר אונים, והכי גרוע – ייאוש גדול. אבל אנחנו לא יכולות ויכולים להרשות לעצמנו את הייאוש הזה. זאת המדינה שלנו, אנחנו האזרחיות והאזרחים שלה, ובבית הזה אנחנו המנהיגות והמנהיגים שלה, היהודיות, היהודים, הערביות והערבים, כולם יחד. ואנחנו חייבות וחייבים לזכור שזה בידיים שלנו. הדרך היחידה לצאת ממעגל השנאה, האלימות והדם הזה היא להתחיל להבין שאנחנו כאן ביחד, באותה חלקת ארץ, ושאנחנו חייבות וחייבים להתחיל לחשוב ולדבר על איך אנחנו נחיה כאן ביחד. צריך להכיר בעובדה שההסתה הנוראה, התוקפנות והשנאה נמצאות בשני הצדדים, ובשניהם הן נובעות מפחד, מזעם, מתסכול ומחוסר האונים, ואי-אפשר להתמודד עם הדינמיקה הזאת בעוד תוקפנות, בעוד אלימות ועם זריקת האשמה לצד השני. הדבר המשמעותי ביותר הוא להבין שאף צד לא ייעלם מכאן, מצד אחד; ומצד שני, שהרבה יותר מהר והרבה יותר בקלות ממה שמקובל לחשוב, אנחנו יכולות ויכולים לעבור לחיות ביחד, באזור שהוא משגשג ופורח, לטובת כולנו. מה שקורה כאן בשבועות האיומים האחרונים הוא התשובה לאלה שחושבים שאפשר לנהל את הסכסוך, או ספציפית לראש הממשלה מר נתניהו, שעושה הכול לשמור על הסטטוס-קוו. אבל אין סטטוס-קוו, חברות וחברים, וככה זה נראה כשאת מספרת לעצמך, או אתה מספר לעצמךָ, שאפשר לנהל אותו.
אפשר, כמובן, להגיד שוב משהו ממחלקת ה"אבל הצענו להם הכול" ו"הם לא פרטנר", ולפטור את הטקסט הזה ואת האמירה הזאת כהזויה ונאיבית, אבל השאלה היא מה האינטרס שלנו, והתשובה היא: האם אנחנו יכולים וצריכים לעשות את מה שאנחנו צריכים לעשות כדי להשיג אותו. זה לא הזמן לייאוש, חברות וחברים, זה הזמן לקחת את עצמנו בידיים; לקחת אחריות על הכוח שלנו, להשתמש בו לטובתנו. אנחנו מדינה חזקה עם יכולות רבות רבות. אנחנו חייבות וחייבים להשתמש בהן כדי לצייר וליישם את העתיד החיובי והמזהיר שיכול להיות צפוי לנו כאן. דווקא עכשיו, ברגע הקשה הזה, זה זמן מצוין להתחיל. רק שהממשלה הזאת לא רוצה ולא יכולה לעשות את זה, ולכן עליה ללכת.
– – – בוועדה אנחנו ממש עבדנו מאוד קשה לתקן אותו, את החוק הזה.
זה שבשמש – כן, שלפחות לא יהיה להם סרטן מעישון, רק מהשמש.
אם תקרא לי מיכל, לא פלא שאני לא עונה.
תודה רבה, אדוני. אני יודעת ששר האוצר סבור שהאופוזיציה בכלל רק סתם מפריעה לממשלה לעשות את העבודה, ובכלל סתם מתנגדת ואין הרבה טעם במה שהיא אומרת, בוודאי לא תועלת במה שהיא אומרת. אבל מה לעשות שהפעם זאת לא האופוזיציה לבד שמתנגדת אלא באמת כל מי שעיניו או עיניה בראשו. אז בואו נעבור רק, ברשותכן וברשותכם, על כמה נקודות שמסבירות למה ההצעה הזו כל כך בעייתית ורעה. 1. היא מפלה. היא הצעה מפלה. שר האוצר מודה בזה שהיא מפלה וזה רק נראה לו יופי ואחלה. אז אחלה, אני שמחה שהיועץ המשפטי של הכנסת מכיר בהצעה הזו כהצעה מפלה ומודיע שלא בטוח שהיא תעבור את מבחן בג"ץ, שהוא עדיין, בכל זאת, איזשהו קו שמנסה להתוות סטנדרטים של שוויון במדינת ישראל; 2. בכל מקרה מדובר על באמת, גם אלה שזה יפתור להם את הבעיה, מספר זעום ביותר מהציבור. זה מדבר רק על דירות חדשות. רוב הדירות בשוק שאנחנו מדברות עליהן אינן דירות חדשות. מתוך כל עשרות האלפים שאין להם דירה ראשונה, אלפים בודדים, אולי 2,000 יוכלו למצוא דירה בסכומים, בהטבה, ובכלל בהיצע שיעמוד בפניהם; 3. הכסף ילך לקבלנים, חד-משמעי. המחירים עולים, יעלו וימשיכו לעלות, וההטבה תלך לקבלנים. שוב, אגב, ממשלת ישראל בעקביות בוחרת להיטיב עם הקבלנים ולא עם האזרחיות והאזרחים שלה. אגב, שר האוצר מודה בכך. הוא אומר בעצמו שהמדינה גובה מיליארדים מהאזרחיות והאזרחים שלה על הקרקע ואז גובה מהם מיליארדים במסים. אבל את השיטה הזאת הוא לא משנה. קודם כול, רק להבהיר עניין פעוט, החלטות מינהל מקרקעי ישראל כפופות דה-פקטו, כמו שהחוק מנוסח היום, להסכמה של משרד האוצר ושל שר האוצר. כך שכל הצעקות הגדולות שהיו פה היום מצד הקואליציה על ספסרות במינהל מקרקעי ישראל ועל האופן שבו הוא מספסר במחירים בקרקעות, בואו בחנו את עצמכם, פנו לשר האוצר שלכם, או יותר נכון, תקנו את החוק, תנו למינהל מקרקעי ישראל עצמאות בקבלת החלטות, ואז נראה האם מינהל מקרקעי ישראל ימשיך לספסר בקרקעות ובמחיריהן. אז את השיטה הזאת הוא לא משנה. מה הוא עושה, שר האוצר? הוא מכניס לנו בדרך האחורית מע"מ דיפרנציאלי. פתאום, אחרי שנות דור, כשבמדינת ישראל סירבו שרי האוצר ומשרדי האוצר לדורותיהם לעשות מע"מ דיפרנציאלי, פתאום מסתבר שאפשר לעשות מע"מ אפס. אז אני אומרת, ברשותכם, גבירותי ורבותי, אם אפשר להנהיג מע"מ דיפרנציאלי, אז יש כמה דברים שיותר דחוף להחיל עליהם מע"מ דיפרנציאלי. למשל תרופות, למשל מוצרי מזון בסיסיים. ויותר מזה, אם יש 4, 5, 6, 7 מיליארד שקל שהמדינה, כמו שאומר שר האוצר, רוצה לתת לאזרחיות ולאזרחים שלה, אם פתאום יש כל הכסף הפנוי הזה, אז יש כמה דברים יותר דחופים לעשות. למשל, אפשר לתת אותם להמלצות ועדת אלאלוף לטיפול בעוני – קצת יותר דחוף; למשל, אפשר לתת אותם להקטנת הצפיפות בכיתות – בעיה שהופכת אקוטית מיום ליום. ויותר מכול – ובזה אני אסיים, ברשותך, אדוני – שר האוצר אמר כמה לא מוסרי שהמדינה גובה מהאזרחיות והאזרחים שלה כסף על הקרקע, ואז גובה מהם שוב כסף על המוצר המוגמר של הדירה. רוצה לדבר על לא מוסרי, אדוני שר האוצר? יש לך 7 מיליארד, 5 מיליארד, 4 מיליארד שקל פנויים, תבנה בדיור הציבורי. תבנה קורת גג לאלה שבאמת אין להם איפה לגור, אלה שנמצאים ונמצאות ברחוב, ולא לאחז עיניים במשהו שעומד להיכשל כישלון חרוץ. תודה.
לקבלנים. זה חוק להגדלת האי-שוויון.
את יכולה להוסיף אותי בבקשה בעד לפרוטוקול?
– – – תקיפות מיניות יש גם כשלא תוקפים בדרום.
תבוא מחר לוועדת חוקה – – –
תודה רבה, אדוני, שלום לכבוד השר. ביום 5 בינואר השנה הועבר למשרדך שטח הפעולה הנוגע לפיתוח הכלכלי-חברתי, מה שקרוי "הסדרת התיישבות הבדואיות והבדואים בנגב", ממשרד ראש הממשלה. זה בערך חצי שנה מאז.
שאלותי: מה היא עמדתך לגבי החוק הזה? האם אתה מתעתד להמשיך לקדם את מה שמכונה חוק פראוור? מה היא העמדה הספציפית שלך לגבי העתקת 40,000 אזרחיות ואזרחים בדואים מביתם במסגרת התוכנית הזאת? והאם אתה שותף לגישה שדוגלת שבהכרח חובה להסדיר את אזורי היישוב והקרקעות והבעלות עליהם לפני הפיתוח הכלכלי-חברתי של הבדואיות והבדואים?
אדוני, קודם כול, אני מודה לך על התשובה המפורטת וההתייחסות הרצינית, ואני רוצה לברך על הגישה שפירטת כאן. לי אישית זה עושה הקלה מאוד גדולה לשמוע אותך ולשמוע שהממשלה נענית לקו שאתה מוביל. אני מקווה שבאמת נלך בדרך הזאת. אין לי ספק שזה יביא תועלת רבה, גם לחברה הבדואית, ולא פחות מזה – למדינת ישראל ולחברה הישראלית כולה. כמה שאלות קונקרטיות, ברשותך, להמשך: א. בהמשך למה שפה קרא בקריאת ביניים חברי באסל גטאס, האם אתה מכיר את ההצעה האלטרנטיבית לתכנון מחדש של האזור וההתיישבות הבדואית – –
ברשותך, אני אשמח לתווך, להעביר אליך את – –
– – התכנון שאנחנו מכירות.
לא, יש תוכנית כוללת שנעשתה – – –
אם אדוני מביע פתיחות, אנחנו בהחלט נוודא שכל הדברים שקיימים יגיעו אליך ולצוותך. עוד כוכבית בקשר ליישובים: היו יישובים מיועדים – זאת אומרת, תכנון ליישובים יהודיים שנועדו להחליף יישובים בדואיים, וזה היה חלק ממוקד המחלוקת. האם גם בזה אתה – –
אז בסדר, אני רק אסיים את השאלה האחרונה ואני אלך. רק לשאול אם אותו סכום שדובר עליו מראש, אותם 7 מיליארד שקל שהוקצו בשביל תכנון פראוור המקורי, האם זה גם הסכום שעומד לרשותך היום, בדרך החדשה שאתה הולך בה? האם יש החלטה עקרונית על חיבור גורף לתשתיות מים וחשמל, ביוב וכו'?
ולך, אדוני היושב-ראש, על הגמישות.
תפסיקו כבר את נישואי הקרובות.
לא, זה חוקה. גברתי היושבת-ראש, זה קלאסי חוקה, עם כל הכבוד.
אתה לא נורמלי. למה זה? למה זה טוב? למה זה טוב?
אלעזר, אני מזכירה לך שהוא מגן היום על הרבנות הראשית. מה אתה רוצה יותר מזה? – – – יש לך עמדה בעניין.
נו, אז עכשיו יש מהפך חדש, welcome.
אדוני, תודה, אתה יודע, אנחנו קמנו הבוקר, חשבנו שתהיה הפסקת אש, בינתיים כבר אין הפסקת אש, התקיפה של "חמאס" לא נפסקה, התקיפה שלנו התחדשה. אני רוצה להגיד שכל השיח הציבורי שלנו בימים אלה עוסק בעיקר באיזה מין תגובה צריך באמת להגיב בתוך הלחימה הזאת עצמה. הציבור, וודאי אלה שמדברות ומדברים – צריך להגיד, בעיקר מדברים – בכלי התקשורת, יש התמקצעות צבאית מאוד עמוקה ויסודית. ואנחנו מתייחסים לזה כאילו זה עומד בפני עצמו, המבצע הזה, מנותק מהקשר היסטורי, מנותק מהקשר, באמת, של תמונה יותר רחבה. כל פעם שזה קורה, כך מתנהל הדיון הציבורי שלנו. ואני חושבת שבאמת חשוב להגיד: כאן ועכשיו צריך לעשות מה שצריך לעשות, בסדר גמור, אבל לאורך זמן, הדבר היחידי שישיג למדינת ישראל שקט אמיתי וביטחון אמיתי הוא הסכם שלום עם השכנות והשכנים שלנו, שהוא בר-השגה, משום שרובם המכריע גם רוצים שלום, וגם, אגב, מוכיחים ומוכיחות את זה, ודאי בגדה המערבית. ודאי עומדות לרשותנו כל מיני אופציות בין-לאומיות לתיווך, לחסות. אנחנו צריכות וצריכים היום לפעול למען הסכם שגם יסיים את הסכסוך, דבר שאפשר להשיג, וגם, כמובן, יפרק את "חמאס" מנשקו, בדיוק כמו שהקהילה הבין-לאומית, כשהיא רצתה, היא ידעה לעשות עם אסד בסוריה. באמת, איך שנצא מהמבצע הזה, חובה עלינו, לטובת עצמנו והתושבות והתושבים שלנו, והאינטרס הישראלי, לפעול להשגת ההסכם הזה.
אדוני, תודה, תודה לשרה, שרת המשפטים, במסגרת המהפכה התודעתית שאנחנו מחוללות ועוברות בשנים האלה, בשנה האחרונה נחשפנו לגל של פרסומים על התבטאויות והתנהגויות קשות של שופטים שישבו בתיקי אונס. כבוד היושב-ראש ביקש ממני לצנזר, ולא להגיד במליאה, כי כאילו לא ראוי להגיד במליאה את הביטויים הקשים האלה, ואני מודה שאני ככה קצת בדילמה, משום שאם שופטים מרשים לעצמם להגיד אותם באולם בית-המשפט, ובוודאי להגיד אותם לנפגעות אונס, שהן הקורבן, כשנשפט מי שתקף אותן, למה בעצם אני לא יכולה לחזור עליהם כאן? אז בכל זאת, משום שהיושב-ראש קודם אמר משהו בנוסח: ייתנו – יקבלו, לא ייתנו – לא יקבלו, אני אנסה להיענות חלקית לבקשתו. אז התבטאויות כמו למשל – השופט נסים ישעיה אמר: "יש בנות שנהנות מאונס"; השופט נחמני ביקש לבדוק אם יש אופי מיני לכך שקרוב של הילדה המתלוננת ליקק אותה באזורים מאוד מאוד אינטימיים; הודעת השופט יעקב צבן, שזיכה רופא מביצוע מעשה מגונה בילדה בת 13, אף שמצא את הגרסה שלה אמינה; השופט שלמה נחשון אטינגר אמר לתובעת משטרתית דבר כל כך גס שבאמת, אני אוותר עליו; השופט אהרן אמינוף טען כלפי נאנסת שהתלוננה על אביה רק לאחר כמה שנים של ביצוע מעשים משום – אני מצטטת – ש"במשך השנים נעמו לה מעשי הנאשם". וכמובן, שלושת השופטים שאפשרו לעורך-דין של ארבעה נערים הנאשמים באונס נערה להדגים את האונס. הנערה נאלצה לכרוע כריעה על ארבע מול עורכי-דין והשופטים באולם, להדגים בדיוק איך קרה, מי עשה, מה עשה. השופטים, אגב, ביקשו עוד ועוד הסברים תוך כדי ההדגמה. אוקיי – באמת. אז מקרים כאלה ואחרים מבטאים, מעבר לחוסר רגישות ואטימות, בורות קשה של שופטים במקרה פגיעה מינית ואונס – מה שאנחנו קוראות "אונס שני על המתלוננת". את פרסמת הנחיה, בעקבות המקרים והפרסומים האלה, ששופטים בתיקים פליליים שעוסקים במקרי תקיפה מינית יצטרכו לעבור – למעשה תהיה חובה עליהם לעבור – הכשרות מקצועיות בנושא תקיפה מינית וההשלכות על הנפגעות, דבר שהוא באמת תחום ידע רחב מאוד ועמוק, כבר שנים, גם באקדמיה וגם בתחומי המקצוע השונים. למותר לציין כמה חשובה היוזמה הזאת, שעתידה לסייע מאוד בהתמודדות הקשה מנשוא של נאנסות ונפגעות מינית עם המערכת. זה כמובן גם מסר ציבורי, אבל בעיקר זה ימקצע את המערכת. אנחנו, צריך להגיד, העברנו את השאלה כבר בסוף נובמבר, לפני יותר מחצי שנה, אז נשמח להתעדכן: איך מקדם משרדך את היוזמה הזאת, מה התוכנית ומהם לוחות הזמנים להכשרות לשופטות ולשופטים?
תודה רבה, גברתי, אלה חדשות מאוד משמחות; אני מאוד שמחה לשמוע, וכמובן מברכת על הפעולה שכבר מתקיימת. האם לא יהיה כדאי, אם יורשה לי להציע, שהמשרד או הנהלת בתי-המשפט יקיימו איזשהו מעקב אחרי התוצאות של ההשתלמויות האלה ויראו באמת אם יש צורך בעוד – או באמת מה זה עושה לכל התחום הזה של עבירות מין בבתי-המשפט?
אני רוצה לשאול שאלה נוספת.
אדוני, תודה רבה, אני מאוד מאוד מאושרת לעמוד כאן היום ולהעביר את הצעת החוק הזאת בקריאה טרומית בהסכמת הממשלה. צריך להגיד שהיא תצטרף לקבוצה של חוקים דומים שהוגשו בעניין זה, ואני מקווה שכשנגיע לוועדה באמת נצליח לייצר ביחד את החוק הטוב ביותר לעניין, ואני מייד אסביר כמובן את העניין. אבל העבודה על החוק הזה הייתה עבודה רבה ביותר, באמת, השקעה עצומה של זמן של חברות ושותפות – ואני אמנה אותן ואודה להן בסוף דברי – וכמובן, חבר הכנסת יריב לוין, שהצטרף, לשמחתי. הרעיון הוא כזה: הרעיון הוא שכל זירת הגירושים במדינת ישראל הפכה בשנים האחרונות, כבר די הרבה שנים – וצריך להגיד: לא רק במדינת ישראל, אלא בכלל בעולם, עם השינויים שעוברים עליו – הפכה להיות סוג של מרחץ דמים. באמת, זירה של התכתשויות איומות ונוראות בין אנשים שפעם כנראה אהבו אחד את השני והחליטו להתחתן ולהקים משפחה, וללדת ולהוליד ילדות וילדים, וחיו ביחד – חלק מהזמן, אני רוצה לקוות, באושר, אם לא בעושר. והם מגיעים לרגע שהם מחליטים לפרק את הבית, וזה הופך להיות מלחמת עולם, פשוט מלחמת עולם איומה ונוראית, שכולם חוטפים; כולם. הילדות והילדים בראש ובראשונה, כמובן, כי זה לא בידיים שלהם והם האובייקטים, הם הופכים להיות ממש האובייקטים של המלחמה הזאת. לפעמים הם הופכים להיות כלי נשק במלחמה הזאת. הם מנוצלים לפעמים בידי אחד ההורים, בידי שני ההורים, זה נגד זה. כמובן, ההורים עצמם נפגעים, כל אחד ואחד מהם, לא משנה, גם מי שיותר אלים ואגרסיבי וגם מי שפחות אלים ואגרסיבי; וכמובן, הבית כבית, ואפילו מבחינה כלכלית המשפחה נפגעת פגיעה אנושה, משום שבדרך כלל התהליך הזה עולה המון כסף, לוקח המון זמן שבו המשפחה מוציאה עוד כסף נלווה על עוד בתים, על עוד הסדרים. ומעבר לזה שזה מכוער, זה באמת פוגע בכל אחת ואחד באופן עמוק ואנוש. ילדות וילדים שעוברים את התהליכים האלה, לוקח שנים רבות ביותר לשקם אותם, ופעמים רבות הצלקות האלה ניכרות עליהם עוד הרבה מאוד מאוד מאוד שנים אחרי. כל זה קורה משתי סיבות מרכזיות, לדעתי, וצריך להכיר בזה: אחת היא המהפכה הפמיניסטית. פעם נשים התחתנו עם גברים פשוט משום שלא הייתה להן אלטרנטיבה בשביל להתפרנס ולהתקיים. הן עברו מחסות האב לחסות הבעל, וזאת הייתה הדרך היחידה שלהן לקבל בית, הגנה וקיום בסיסי. תמורת זה הן סיפקו שירותי הולדה, שירותי מין, תחזוקת הבית וכו' וכו'. זאת הייתה היחידה: הבעל סיפק את החלק הכלכלי המוכר, זה שסופרים אותו בכסף, והאישה סיפקה את החלק הכלכלי הלא-מוכר של עבודות הבית וגידול הילדות והילדים. גירושין בסיטואציה כזאת היו מאוד קשים לעשייה. א. בואו נזכור שעד לפני 100 שנה לנשים לא היה בכלל מעמד עצמאי בפני החוק, וודאי לכן היה קושי בכלל לטעון טענות בפני בית-משפט או כל ערכאה שעסקה בגירושין. וגם מבחינה כלכלית נשים היו במקום אחר, כי לנשים לא היו נכסים משל עצמן. ב-100 השנה האחרונות, בגדול, אפשר להגיד, נשים קיבלו זכות בחירה ולאט-לאט יצאו לעולם העבודה והשתלבו בעולם העבודה באופן דרמטי, והיום הן גם יכולות, גם רוצות, וגם צריך להגיד צריכות לצאת לעבוד, משום שאין היום במציאות הכלכלית שלנו אפשרות להתפרנס באמת ממשכורת אחת; היא צריכה להיות משכורת מאוד נדירה במקומותינו. עכשיו, יוצא שבינתיים גם קרו עוד כמה שינויים בעולם, במיוחד בישראל, אגב. צריך להגיד שהמשפטיזציה, כמו שאנחנו מכנות ומכנים אותה, השתלטה על חיינו במידה רבה מאוד, ויש רבות ורבים שיכולים להתפרנס מהתהליכים האלה של הגירושין. בקיצור, צריך להגיד שהמצב לא טוב, והצעת החוק שלנו באה לנסות ולשפר אותו באופן ניכר, לא באחוזים קטנים. אני אעשה כוכבית ואגיד מראש שהצעת החוק שלנו, של יריב לוין ושלי, איננה עוסקת במירוץ הסמכויות. אנחנו לא נכנסות ולא נכנסים כרגע להפרדה או לבעיה, שהיא קיימת. העובדה שיש בישראל רק גירושין דתיים והגט עצמו עדיין תלוי ברצונו הטוב של בית-הדין היא בעיה. אנחנו לא נכנסות אליה בהצעת החוק הזאת, משום שכל הרעיון של הצעת החוק הזאת הוא להוריד את האש, להוריד את רמת הסכסוך ולא להגביר אותו ולהגדיל גם את הסכסוך של לאיזו ערכאה ילך הזוג להסתכסך. לכן, הדבר הראשון שקורה בחוק שלנו הוא שכשזוג מחליט – זוג או אחד מבני-הזוג, אחת מבני-הזוג – להגיש בקשה לגירושין, תפיסת הסמכות, מה שנקרא בישראל, תיעשה באותו אופן. כלומר, איפה שתפתחי תיק שם יתנהל התיק. אבל זה ייפתח בהליך מקדמי, ההליך המקדמי הזה מתקיים על-ידי שתיים עד ארבע פגישות במה שנקרא יחידות הסיוע, שהיום קיימות גם ליד בית-הדין הרבני. אגב, אני אפתח סוגריים ואגיד שהצעת החוק שלנו היא פיתוח של תזכיר הצעת החוק הממשלתית, שעברה גם היא כבר בקריאה ראשונה, והיא תוצאה של עבודה של ועדה שנקראת ועדת שנהב, שישבה על המדוכה זמן רב מאוד, אבל כשהיא עשתה את העבודה עדיין לא היו קיימות יחידות הסיוע שליד בית-הדין הרבני; היו קיימות רק יחידות הסיוע שליד בתי-המשפט לענייני משפחה. עכשיו, לשמחתנו, כבר קיימות יחידות סיוע גם ליד בתי-הדין, ולכן אפשר לעשות את ההליך הזה בלי להיכנס לסוגיית מירוץ הסמכויות. אני אגיד בתחילת הדברים נתון שבאמת מאוד חשוב לדעת. יש כבר מחקר אקדמי לגבי יחידות הסיוע האלה שנמצאות ליד בתי-המשפט לענייני משפחה, והמסקנות מהמחקרים האלה מראות בצורה חד-משמעית ומובהקת שבכל מקרה שהועבר לטיפולן של יחידות הסיוע, מתבצע שם תהליך שהוא התהליך שאנחנו מציעות בהצעת החוק, כלומר תהליך שמאפשר לצדדים לבחור בדרך אחרת שאיננה דרך של התכתשות משפטית או של מאבק משפטי, אלא דרך של גישור או גירושין בשיתוף פעולה או טיפול משפחתי או כל אחד מהדברים האלה או אולי שילובים שונים שלהם; שכל המקרים שהגיעו לטיפולן של יחידות הסיוע נגמרו בתוצאות טובות בהרבה ממה שאפשר היה לצפות. יצוין שחלק ניכר מהמקרים שמגיעים לטיפולן של יחידות הסיוע הם מלכתחילה מקרים קשים, בעייתיים ואלימים יותר מהממוצע, ולמרות זאת תוצאות הטיפול בהם כל כך טובות. לכן, מה שאנחנו מציעות הוא הדבר הבא: ייפתח תיק, או בבית-הדין הרבני או בבית-המשפט לענייני משפחה, בהליך מקדמי שבו יוזמנו בני-הזוג ללא מייצגים, ללא מי מטעמם; הם יצטרכו לבוא בעצמם, וזה כמו זימון לבית-משפט. הם יצטרכו לבוא בעצמם לשתיים עד ארבע פגישות שנקראות פגישות מהו"ת, ובהן יינתנו להם כל האפשרויות שעומדות לפניהם חוץ מאשר מאבק משפטי, והתוצאות שיכולות להיות שם, או יותר נכון גם המצב החוקי של מה פועל לרעתו ומה פועל לטובתו של כל אחד מהצדדים. זה ייעשה על-ידי אנשי טיפול, אנשי ייעוץ משפטי, ובמקביל ייעשה בעצם מעין אבחון, כך שאנשי המקצוע ונשות המקצוע של יחידת הסיוע יוכלו להציע לזוג מה הדרך הטובה ביותר, לפי מה שמתרשמים ומתרשמות מהם ומהרצונות שלהם. צריך להגיד – שוב, אני עושה כוכבית – שבמקרה שביחידת הסיוע מתרשמות שיש מקרה של אלימות קשה, במקרה שהן מתרשמות שיש מצב של באמת כאסח שאין מה לעשות ואי-אפשר לגשר עליו, ליחידת הסיוע יש סמכות להפנות את המקרה ישר לבית-המשפט בלי לעבור את התהליך הזה. אחרי הפגישות ביחידת הסיוע הזוג ילך לחשוב כמה שיחשוב, והכול פה תחום בזמנים, והזוג צריך להסכים לתהליך יישוב הסכסוכים. חשוב לי להדגיש כאן, לכל אלה שחוששים מזה שיכריחו אותם, יכפו עליהם לעבור איזה תהליך גישור או איזה תהליך טיפול: אין חיה כזאת. אי-אפשר לכפות על אף אחד ואף אחת תהליך גישורי, תהליך שדורש שיתוף פעולה במהותו. לכן זה תלוי-הסכמה בהכרח. מניסיוננו ומהבנתנו, הסיכוי שתהיה הסכמה כזאת הוא סיכוי גבוה – מה שעשוי באמת להביא לתהליך קצר יותר, וכאן אני שמה באמת קו עבה מתחת למילים "קצר יותר". הרבה גברים, בעיקר, אני חייבת להגיד, ששמעו על הצעת החוק שלי, נבהלו ואמרו לי: אני רוצה להתגרש; אז מה, עכשיו את מכריחה אותי לבזבז זמן על תהליכים מיותרים? ובכן, לא. אתה רוצה להתגרש, ואני אומרת לך: זו הדרך הקצרה והיעילה יותר והבריאה יותר וממנה יצאו כולם וכולן במצב טוב יותר ואולי אף בריא יותר מזה שנכנסתם אליו, או ודאי טוב יותר מזה שהייתן מגיעות אליו אילו הייתן מתכתשות בבית-המשפט. זאת בתמצית הצעת החוק והרציונל שעומד מאחוריה. רק להגיד, בבקשה, תודות. קודם כול, חברים וחברות יקרים, פרופסורים ופרופסוריות ועורכות-דין רבות שייעצו לנו בעניין זה, אבל בעיקר ומעל לכול עורכת-הדין מיכל פיין מעמותת "להתגרש בשלום", שבאמת עשתה ימים ולילות על ההצעה המאוד-מורכבת והמאוד מאוד טובה הזאת. תודה על תמיכתכם.
והם לא עבדו. והם לא עבדו.
בסדר גמור. אני אשתדל לא לנצל את כולן. הלילה ארוך, בכל זאת.
בהחלט. תודה, אדוני. אני רוצה להכביר ברכות על הצעת החוק החשובה, ואני רוצה להגיד למה היא כל כך חשובה, כי אני מרגישה שאנחנו מתייחסות – וגם חיים קצת – כמובן מאליו לכמה היא חשובה. אבל אני רוצה להגיד למה. אני רוצה להגיד שזה עוד צעד חשוב מאוד בדרך להוציא את עבודת הנשים, ואת הנשים בכלל, מהמקום השקוף שאין לו ערך כלכלי, ואין הכרה בערך הכלכלי ובערך המהותי של מה שנשים ועבודת נשים עושות בעולם הזה. החוק הזה מכיר בזה שהגבר הלך לעבוד והוא זה שצבר את הפנסיה, אבל בכל הזמן הזה היא הייתה בבית, גידלה את הילדות ואת הילדים ועשתה את המקום הזה שאליו הוא יכול לחזור, וממנו הוא יכול לצאת בבוקר לעבוד, ואת כל הבסיס לחיים שלו; שלא נאמר את הבסיס לכלכלה של הציוויליזציה שלנו כמו שאנחנו מכירות ומכירים אותה, משום שאין היום עוד אף אחד שמשלם על עבודות הבית ועל גידול הילדות הילדים. העובדה שזה בא לידי ביטוי היום בחוק הזה, בכך שהוא מחלק את הפנסיה בגירושין בין מי שעבד בשבילה בפועל לבין מי שעבדה בשבילה בבית ואפשרה לו ללכת לעבוד ולצבור את הפנסיה הזאת, היא צעד חשוב מאוד בדרך להכרה בערך הכלכלי של עבודת נשים, בערך של עבודת טיפול ודאגה לבני המשפחה ובנות המשפחה. שתי נקודות חסרות. אחת שוברת לב, שלא הצלחנו – למרות המאמצים האדירים של אנשי הוועדה ושל נשות הוועדה, וגם של חיים כץ, האליל בתחום הזה, ואסי מסינג מהאוצר, שצריך גם אותו לציין לטובה, שעשה פה מאמץ אדיר. ואף שהצלחנו להכניס פנסיה מוקדמת של כל הגופים הגדולים – משטרה, צבא וכו', פנסיה מוקדמת שמוגדרת עדיין כתחליף שכר לא תחולק; השנייה, שוברת הלב, נשים שהגרוש שלהן נפטר והן נשארו בלי קצבת שאירים, דבר שלא הצלחנו לפתור, והוא עדיין פצע פעור וכואב, לא פחות מזה. אני רוצה מאוד מאוד להודות לחיים כץ, לנועה, היועצת המשפטית, לווילמה, לענת; אני רוצה להודות לתקוה רגר ולמינה אורגד, שאגב, הן חברות מפלגת העבודה. כשבאים בטענות ומתלוננים על כך שחברי כנסת וחברות כנסת ממפלגות שבהן יש פריימריז צריכות להיות בקשר עם הבוחרים ועם הבוחרות שלהם, נדמה לי שזו דוגמה מצוינת לכמה הקשר הזה יכול להיות בונה, קונסטרוקטיבי ותורם באופן משמעותי לציבור הכללי; לאילנה הראל, שהיא אישה שלא הכרתי, וברגע שנבחרתי היא כתבה אלי מייל וביקשה ממני לטפל בסוגיה הזאת, וכך נקלעתי לחוויה המהממת הזאת בוועדת העבודה והרווחה, ויש לי העונג להיות שותפה בסוף הדרך הארוכה של החוק הזה לחלוקה של חיסכון פנסיוני. תודה רבה.
גברתי היושבת-ראש, תודה, אני רוצה להגיד שאני קודם כול מצטרפת לדברי חברי. קודם כול, זה באמת קשה, זאת אומרת, ברמת חלוקת תשומת הלב. אני חושבת שחלק מהעבודה שלנו – – –
אני חושבת שחלק מהעבודה שלנו – – –
אז זהו, גברתי. גברתי היושבת-ראש, אני שמחה שהזכרת את החוק הזה, כי אני רציתי להסביר למה החוק הזה בדיוק הוא בעייתי. לא זו בלבד שהוא לא יעזור לאלה שעומדים, לצערי, לשיפוטה של ההוצאה לפועל, אלא חוששתני שהוא עובד נגדם. אני חושבת שקודם כול צריך להזכיר מי הם ה"לקוחות" של ההוצאה לפועל – שמדובר ב-94% מהחייבים והחייבות שאינם מיוצגות ומיוצגים והם ציבור מוחלש בהגדרה, שהאפשרויות הכלכליות שלו מאוד מועטות. הציבור הזה, כשהוא צריך להסביר ולתרץ ולייצג את עצמו דרך וידיאו קונפרנס, המכונה "התוועדות חזותית", זה דבר שרק מרע את מצבו. עכשיו הכנסת לא לגמרי פנויה לדיון הזה, שהוא דיון חשוב, שמטרתו להכריע אם באמת לאפשר להוצאה לפועל לקבוע את המצב של חייב או חייבת דרך וידיאו קונפרנס, כי ההוצאה לפועל לא מארגנת את השעות של הרשמים שלה יחד עם השעות שבהן המשטרה יכולה או לא יכולה להוציא לפועל צווי הבאה. בכל הכבוד, שיעשו סדר ביניהן, וזה לא צריך לבוא על גב החייבות והחייבים שימצאו את עצמם במצב מוחלש עוד יותר ממה שהיו קודם לכן. לכן, חברי וחברותי, אני מפצירה בכם להתנגד לחוק הזה, ואני מחזקת את ידי חברי שמבקשים לא להביא חוקים שנויים במחלוקת. לא להביא חוקים שלפחות חלקנו סבורות וסבורים שהם פוגעים בחלקים של האוכלוסייה, בשעה שכולנו תחת מאמץ מלחמתי ותחת אבדות שהן קשות לכולנו. קשה במצב כזה לקיים את אותו סוג של דיון מרוכז שהיינו רוצות ורוצים לקיים. תודה.
תודה, אדוני. סגן שר האוצר הציג הצעה ששר האוצר מביא לפנינו היום, שהיא הצעה עם כוונה נכונה ומצוינת לכל הדעות: הגבלת שכר הבכירים – ואני בכוונה אומרת "בכירים", כי ממש לא בטוח שאפשר בזכוכית מגדלת למצוא בכירות, אולי כן אחת שעולה בדעתי.
בכל אופן, באמת, הכוונה מצוינת. צריך להגיד שהייתה בשנים האחרונות השתוללות חסרת מעצורים, חסרת מצפון, שמי שמנהלים את הכסף הזה מתנהגים אתו כאילו הוא שלהם, בעוד הוא כסף של הציבור, של כל אחת ואחד מאתנו, ששמה אותו שם – אגב, בדרך כלל לא ביודעין – ובונה על זה שזו תהיה הפנסיה שלה או זו תהיה קופת הגמל שלה או כל דבר אחר; והכסף הזה, הרבה מדי ממנו הולך למנהלים, והביצועים של החברות לחלוטין לא תלויים במה שהמנהלים האלה עושים. אבל גם אם לא נתעכב על העובדה שההצעה חלה רק במגזר הפיננסי בעוד הכסף של הציבור, כידוע, נמצא ממש לא רק במגזר הפיננסי; וגם לא על גובה הסכום, שהוא פי-35 מהשכר הממוצע במשק ובערך פי-50 מהשכר החציוני; אני רוצה לדבר על המנגנון, ברשותך, סגן שר האוצר. כי למדנו משר האוצר, שעומד להביא לנו כנראה את הצעת החוק הבאמת-סופר-בעייתית, שלא תוריד את מחירי הדירות אלא רק תעשיר את הקבלנים, המכונה "מע"מ אפס", וזה מנגנון פשוט: ההטבה היא עד 1.6 מיליון. מי שקונה דירה ביותר מ-1.6 מיליון, משלמת מע"מ מהשקל הראשון, לא מהסכום מעל 1.6 מיליון. זאת אומרת, אם את קונה דירה של עד 1.6 מיליון, יש לך פטור מלא. אם את קונה דירה של 1.7 מיליון, את משלמת מע"מ על כל הסכום. אז למה המנגנון הזה לא נכון לגבי הצעת החוק שאתם מביאים לנו להגבלת שכר הבכירים, שכאמור, מגבילה שכר באמת אסטרונומי, שכולנו יכולות רק לדמיין אותו? גם לא, רובנו לא יכולות גם לדמיין אותו. מי שמרוויח יותר – או יותר נכון, חברה שמוצאת לנכון לשלם יותר מ-3.5 מיליון שקלים למנהל שלה או למנהלת – אתה יודע מה, או למנהלת – לשנה, למה שיוכלו לנכות את השכר עד הסכום הזה? למה לא לאסור עליהם לנכות את השכר כהוצאה מהסכום הראשון? כמו שאני אומרת, אנחנו אפילו לא מדברות על גובה הסכום, אבל למה המנגנון הזה פועל כשזו הטבה ולא פועל כשמדובר בניסיון להגביל באמת שימוש לא ראוי בכספי ציבור?
אנחנו חושבות שאם אתה רוצה להכווין התנהגות, צריך ליצור סנקציה יותר משמעותית. מעל שכר של 3.5 מיליון שקלים – יתכבד וישלם ללא ניכוי הוצאה מהשקל הראשון. תודה רבה.
אדוני היושב-ראש, לפני שאתה ממשיך – היושבת-ראש לא הספיקה להגיע למקום שלה להצביע.
תודה, אדוני. אני רוצה לברך על הצעת החוק הממשלתית הזאת, שנכתבה בעקבות דוח של ועדה, שנקראת ועדת שנהב. העיקרון שלה הוא עיקרון מאוד מאוד מצוין, כמו שהסביר פה השר עוזי לנדאו באריכות. הרעיון הוא – מה שלא נכלל, ולא יעבור בגלל ההצעה הזאת: זה לא מבטל את מירוץ הסמכויות, מה שנקרא היום במקומותינו "מירוץ הסמכויות", אבל בא לסייע לבני-זוג שרוצות, רוצים, להתגרש, לעשות את זה, או לפחות לתת את התנאים המקסימליים בשביל לעשות את זה בדרכי שלום ולא במלחמת עולם ובמרחץ דמים כמו שקורה היום יותר ויותר, בצורה שפוגעת גם בבני-הזוג, גם בילדות ובילדים, וצריך להגיד – גם בכלכלה של המשפחה, בצורה קשה מאוד ולאורך שנים רבות. הצעת החוק הזאת נותנת את המסגרת לעשות את זה. כאמור, היא נותנת את העיקרון, והיא נותנת קווים כלליים שבהם אפשר וצריך לעשות את זה. לשמחתי, העברנו כאן ביום רביעי את הצעת החוק של חבר הכנסת יריב לוין ושלי, שיורדת באמת לתוך-תוכי התהליך וקובעת את הנהלים הפרטיקולריים שדרכם אנחנו נעשה את זה, וגם מתעכבת על כל הקשיים – ויש קשיים שעולים כאן, כל מיני חששות שעולים: האם זה יעכב את ההליך? האם זה יעלה יותר כסף? מה יקרה בינתיים לזכויות שלי? מה יקרה כשצריך להגן על מי שזקוקה אולי להגנה? מה יקרה במקרים של אלימות? יש הרבה מאוד דברים שצריך באמת לתת עליהם את הדעת ולהתייחס אליהם, והצעת החוק שלנו עושה את זה באמת עד התו והתג האחרון. לשמחתי, היא תוצמד להצעה זאת, יחד עם הצעות של חברת הכנסת שולי מועלם וחברת הכנסת עליזה לביא, שהוגשו בעניין הזה, ובלי שום ספק, בעבודה המשותפת בוועדה הן תשפרנה בצורה דרמטית את האופן שבו גירושין מתנהלים היום במדינת ישראל. שוב אני אומרת, אנחנו לא נכנסות למירוץ הסמכויות, לא כי אני מקבלת שיש היגיון באופן שבו נישואין וגירושין מתנהלים מהבחינה הזאת היום במדינת ישראל, אלא משום שבבואנו לרצות באמת להפחית את המריבות, להפחית את הלחץ, להפחית את הנושאים שעליהם יש סיבה להתנגש, לריב ולהקיז דם, האחד נגד השני, האחת נגד השנייה, האחת נגד השני, אסור להיכנס למקום הזה. אין בכך כדי להגיד שאנחנו מקבלות את ההיגיון שבישראל יש אך ורק נישואין דתיים אפשריים, ולא כמו שצריך להיות במדינה מערבית מתוקנת ודמוקרטית – נישואין אזרחיים. בקיצור, לסיכום, אדוני, אני מברכת על ההצעה, אני קוראת לחברותי ולחברי כמובן להצביע בעדה, ואני בטוחה שכשבמושב הבא נביא את ההצעה אחרי שעבדנו עליה בוועדה, היא תהיה טובה עוד יותר, ותביא עתיד טוב יותר להרבה מאוד נשים, גברים, ילדות וילדים במדינת ישראל. תודה רבה.
תודה, אדוני. א. אני רוצה להצטרף לדבריו של חברי חבר הכנסת דב חנין, גם בעניין העקרוני שאומר Hard cases make bad law. וספציפית אני רוצה להגיד – ואני אומרת את זה בזהירות בימים הקשים האלה, וברגעים הקשים האלה, עם כל מה שעובר עלינו, אבל זה קשור קשר נחרץ משני כיוונים: 1. שזה בדיוק סוג החוקים שלא היו מגיעים לשולחננו אלמלא עשתה הממשלה הזאת, לצערי, זילות בשחרור אסירים ובשחרור מחבלים; 2. וזה נוגע באופן כללי לאופן שבו מדינת ישראל, לצערי, מתנהלת – שהיא רואה תועלת רק בהפעלת כוח. מה שהחוק הזה מבקש לעשות הוא להביא אסירים מכל הסוגים, אסירים שרצחו בכל הסוגים של רצח – ואין ספק, זה דבר נורא, זה ראוי להוקעה, זה ראוי לענישה, ואכן האנשים האלה ישבו במאסר, ובמאסר ממושך ביותר. אבל להביא אנשים למצב שבו אין להם תקווה, אין להם סיבה לרצות להשתקם, אין להם סיבה לרצות לחזור להיות אזרחים מועילים לחברה – וחלקם, כמה שזה נשמע לכם אולי מוזר, הם לא כאלה שאין להם פוטנציאל לחזור להיות אזרחים מועילים לחברה, אלא ההפך הוא הנכון. רובם הם כן בעלי פוטנציאל, ואם היו משקיעים בהם הם היו יכולים לחזור להיות כאלה, או להפוך אולי לראשונה בחייהם להיות כאלה. לסיום אני אגיד, מדינת ישראל משקיעה הרבה הרבה יותר מדי בענישה, וביד קשה, והרבה פחות מדי בשיקום האסירים שלה באופן שמייצר תהליך שעשוי להבריא את החברה; עשוי להבריא את החברה גם דרך אלה שפשעו, וגם דרך אלה שנמצאים בחוץ ואולי פושעים ולא מגיעים לבתי-הכלא, ואולי הם קורבנות של אלה שפשעו, ואולי מועדים לפשוע בעתיד. מדינת ישראל לא משקיעה בהחלמת החברה שלה, במניעת פשעים ובשיקום אלה שעשו אותם בשביל שלא תצטרך להגיע למצב שבו היא משיתה עונשים קשים מדי ולא קונסטרוקטיביים בעליל. תודה רבה.
גברתי היושבת-ראש, תודה רבה, חברותי וחברי חברות וחברי הכנסת, זה יום עצוב. שלא תהיה טעות, זה יום מאוד מאוד עצוב. יש לי כבוד מאוד מאוד גדול לחברי וחברותי שישבו לילות כימים בוועדה וניסו לעשות את החוק הכי טוב שאפשר, ודאגו לפיצויי הפיטורים של העובדות והעובדים וניסו למזער את הפגיעה בהם ככל שזה אפשרי. אבל זה לא משנה שום דבר, כי החוק הזה, טוב ככל שיהיה, עושה למדינת ישראל כמה נזקים מאוד מאוד יסודיים. האחד הוא שהוא מבטל לראשונה בתולדותינו הסכם חתום עם עובדות ועובדים; הסכם שחתום על-ידי המדינה, הוא מבטל בחקיקה. השני הוא שהוא פשוט מבטל בחקיקה רשות ציבורית שהיא חלק מאבני היסוד של המדינה, של מדינת ישראל כפי שנבנתה וכפי שתפסה את עצמה, וכפי שתרמה להגדרה של מדינת ישראל ולעיצוב שלה, התרבותי, הפוליטי – לא נטול הבעיות, בכלל לא; אבל לחשוב שאפשר לתקן את כל זה באבחת חרב, ולבוא ולהגיד: טוב, בעצם לא, נעשה חדש, זו תפיסה שמעידה על דברים מאוד מאוד רעים, קודם כול במהות הזאת. זאת אומרת, אפשר לבוא ולבטל בישראל רשות ציבורית, בחוק שעובר בזמן מאוד קצר, בסך הכול, בדיון ציבורי מאוד בעייתי, כמו שציינה עכשיו חברתי מיכל בירן. אפשר לבוא ולבטל בחוק מקום עבודה בגלל שהוא לא מספיק יעיל או לא מתנהל כפי שהממשלה רוצה שהוא יתנהל. וזה מעיד, באמת, כמיליון עדים על התרבות הפוליטית המאוד-מאוד בעייתית של הממשלה הזאת, וגם של הממשלה הקודמת, שיש לה את השיטה הזאת שהיא עוקפת את עצמה. כל מה שבתוך המדינה שמתנהל לא לפי רוחה, היא עוקפת אותו ומקימה משהו אחר, כמו כל ועדות התכנון האד-הוקיות. בגלל שוועדות התכנון לא מתנהלות כמו שאנחנו רוצות, אז במקום שנפתור את הבעיה בהתנהלות של ועדות התכנון, ונגיד ניתן להן כוח-אדם רב יותר, כדי שיוכלו לזרז את העבודה ולעבוד במקביל על יותר תוכניות; במקום שנפתור אם באמת יש בעיות פרוצדורליות או אחרות – לא, אנחנו פשוט מזיזים אותן הצדה ומקימים ועדות אחרות. העיקרון הזה, שכל הזמן מושך למדינה – בממשלה שמדברת כל הזמן, ברצף, על משילות – כל הזמן מושך למדינה את השטיח מתחת לרגליים, הוא דבר גרוע מאוד. אבל הדבר אולי הכי גרוע הוא שאת המחיר המאוד-קשה הזה, גם בנזקים האלה וגם בנזקים האחרים שהזכרתי והזכירו אחרות ואחרים, את המחירים האלה כולנו משלמות ומשלמים על התנהגות שערורייתית של פוליטיקאים וראשי ממשלה לאורך שנים. כי מי שאחראי – כמו שהזכיר חברי נחמן שי – מי שאחראי לכל הצרות של רשות השידור זה מנהלים גרועים ולא אחראיים, שמונו על-ידי פוליטיקאים לא אחראיים, שלא היססו לנסות להשיג לעצמם רווח אישי על חשבון, באמת, טובת כל הציבור, החל בעובדות והעובדים וכלה במאזינות והמאזינים והאזרחיות והאזרחים, שעכשיו משלמות את המחיר הקונסטיטוציוני הזה בביטול רשות השידור באופן הזה. אני מתנגדת לחקיקה שעושה את כל הנזקים האלה. אני מתנגדת לחקיקה שסוגרת ככה את "קול המוזיקה", את רשת א', את רשת רק"ע, שלשיטת הממשלה הזאת הם בוודאי דברים לא יעילים, הם משרתים ציבורים מאוד קטנים. אף אחד אחר לא יפתח להם ערוצים אחרים במקומם. אנחנו עוברות ועוברים – הממשלה הזאת נכנעת באמת לשפה קפיטליסטית קשה ואלימה ומשאירה אותנו בלי היסודות הבסיסיים שעליהם נבנתה מדינת ישראל. הייתה רפורמה חתומה לרשות השידור, רפורמה שהייתה מפטרת חצי מהעובדות והעובדים ומאפשרת לשנות מהיסוד את ההתנהלות שלה; רפורמה חתומה, כבר מוסכמת. הממשלה הזאת, היא שבגללה הרפורמה הזאת לא יצאה לפועל. אין שום סיבה לסמוך על זה שבסידור החדש זה יעבוד יותר טוב תחתיה. תודה רבה.
לא, לא, באופן ספציפי – – –
נסים, אין אף אחת מאתנו שלא שמחה לראות אותך, מה זה.
תודה רבה, גברתי. אני רוצה להגיד שיש קושי, רגשי ממש, לדון בהצעת החוק הזאת בימים המדממים האלה, כשהאבדות הן קשות מנשוא וכולנו בתוך הסטרס הזה, וזה סטרס מאוד גדול. אבל אין ספק שיש נחישות פה מצד המחוקקים הרלוונטיים, כי זה באמת התבצע – אתמול הצבענו על החוק הזה בקריאה ראשונה וכבר היום הוא מגיע לקריאה שנייה ושלישית. אז אני רוצה לנמק את ההסתייגות המרכזית שלי, שמבקשת למחוק את סעיף קטן (ד)(1). אני רוצה להגיד שבלי הסעיף הזה לחוק הזה יש אפילו יתרונות, והוא מביא דווקא מסלול הגיוני, שמסדיר את שחרור האסירים בצורה דווקא מתקבלת על הדעת. וכאמור, יש לו יתרונות. בהחלט היה מקום והייתה תועלת בחוק הזה אלמלא הסעיף הזה. אני רוצה להפציר בחברי ובחברותי לנצל את ההזדמנות האחרונה הזאת ולשקול למחוק את הסעיף הזה ולהעביר את החוק הזה בלעדיו. מה שאומר סעיף קטן (ד) הוא ש"שחרור אסיר לפי סעיף זה יהיה מותנה וניתן יהיה לבטלו, בהתקיים אחת מאלה", וה"אלה" זה פסקה (1) – זה הסעיף שאני מבקשת לבטל: "בהחלטת הממשלה הקובעת כי אין עוד עניין מדיני או ביטחוני בהמשך שחרורו". אז קודם כול, צודק חברי ניצן הורוביץ שבא להגיד שזה בעצם הסעיף שמנסה למנוע את האפשרות לחתום על הסכמים עתידיים שעשויים להביא שלום, שעשויים להביא דו-קיום, שעשויים להביא שקט וביטחון, כשהדגש הוא, אגב, על ביטחון, כי הרי בזה דנה הצעת החוק כשהיא מבקשת למנוע שחרור אסירים או להחזיר אסירים ששוחררו. אבל בזה היא תשיג – אם אפשר, חברים, רק קצת מפריע הרעש.
תודה. אני חושבת שבמקום הזה שבו הצעת החוק מבקשת להביא יותר ביטחון ולדאוג לביטחון ישראל, היא תשיג את המטרה ההפוכה, משום שהיא תמנע השגת הסכמים שיביאו באופן ניכר ביטחון רב יותר וביטחון ארוך טווח ובר-קיימא הרבה הרבה יותר מהחזרה או אי-החזרה של אסיר כזה או אחר לכלא. כי לשמחתנו ולמזלנו מדינת ישראל מוכיחה שהיא מתמודדת עם הטרור הרבה פעמים במחירים כאלה או אחרים, אבל בסך הכול בהצלחה רבה ביותר, ובאמת היא לא צריכה להקריב חלקים מהדמוקרטיה שלה על מנת לעשות את זה. וזה הטיעון המרכזי שלי לעניין הצעתי למחוק את הסעיף הזה. הסעיף הזה, מה שהוא עושה, הוא עושה שני דברים: 1. הוא מאפשר לממשלה החלטה שרירותית לחלוטין. הוא אומר: אם הממשלה מחליטה שאין עוד עניין מדיני או ביטחוני בהמשך שחרורו – בלי שום התניות, בלי שום קריטריונים. החוק לא מחייב את הממשלה להסביר בכלל את הסיבות – למה היא מחליטה שאין עניין מדיני או ביטחוני. היא פשוט יכולה להחליט ככה, כי היום מזג האוויר הוא 23 מעלות ולא 21 מעלות. וזה דבר לא טוב במדינה דמוקרטית. החוק אמור להכתיב לשלטון, לרשות המבצעת, את הקריטריונים שבהם היא יכולה לפעול. כל מה שלא מותר לרשות מבצעת במדינה דמוקרטית, אסור עליה. וזה לא אומר את זה, זה אומר בדיוק ההפך: מותר לך הכול. דבר שני, הסעיף הזה לא מאפשר הבחנה בין האסירים, או יותר נכון, הפוך: הוא מאפשר לא להבחין. הוא מאפשר פשוט להחזיר לכלא את כל מי ששוחרר, כי לממשלה בא ככה. וזה אומר שאם אסיר מסוים למד את הלקח שלו בכלא, הבין שדרכיו לא נכונות, עזב את ארגון הטרור שהוא היה חבר בו ובאמת פנה לדרך קונסטרוקטיבית, שיכולה להיות אפילו דרך של שלום, זה ממש לא רלוונטי והוא יוחזר לכלא פשוט כי הממשלה החליטה ככה וכי הוא שוחרר בעסקת שחרור האסירים או המחבלים האחרונה. במקום שבו מדינת ישראל שמה בחוק סעיף שלא מבחין בין בני-אדם ושוכח שהאדם בחברה דמוקרטית ובמדינה דמוקרטית הוא המטרה והוא לא אמצעי – ואפילו אם הוא אויב, אפילו אם הוא נמנה עם אויבינו, הוא עדיין אדם בעל זכויות אדם והוא איננו אמצעי – במקום הזה מדינת ישראל מאפשרת לטרור לנצח, כשהיא גורמת לנו לוותר בהתנדבות על חלקים מהאופי הדמוקרטי של מדינת ישראל. ולכן, חברותי וחברי, אני מפצירה בכן לשקול בכל זאת את מחיקתו של הסעיף הזה מהחוק הזה ולהעביר אותו על החלקים המועילים שבו לטובת כולנו. תודה רבה.
גם את ההסתייגות שלי להסיר.
אדוני לא רוצה להיתלות באבשלום קור. בשום דבר.
או-אה, נחמן, הצלחת לעבור את נסים זאב. כל הכבוד. נסים, נחמן מדבר אחריך.
גברתי היושבת-ראש, תודה רבה, אני רציתי לבוא ולחזק, כמובן, את דבריו של חבר סיעתי נחמן שי, שהפליא לתאר את האופן שבו ראש ממשלת ישראל וגם השרים שלו כורתים את הענף שעליו הם יושבים, ויחד אתו עלולים להפיל את כל העץ על ראשה של מדינת ישראל ולעשות לה נזק חמור מאוד. כן, אני מדברת על השפל העמוק ביחסי ישראל–ארצות-הברית. עכשיו, הוא לא שפל כמו גאות ושפל, שזה פשוט עניין של כוח טבע, הירח בא והולך והמים עולים ויורדים. לא, לא, לא. זה מעשה ידי אדם. אדם אחד מאוד מסוים, ראש הממשלה, שדווקא אוהב להתהדר בקשרים הטובים שלו עם ארצות-הברית; מדבר אנגלית רפובליקנית משובחת לכל דבר ועניין. אז זהו, כנראה, רק רפובליקנית ולא אמריקנית. תראו, ב-2014 הסיוע שארצות-הברית נתנה לנו הוא של 3.6 מיליארד דולר, חמישית מתקציב הביטחון שלנו סך-הכול – עניין שלכל הדעות אי-אפשר להחשיב אותו כזניח או פעוט. אני לא מאלה שחושבות שאם מישהו הוא גדול וחזק אז מייד צריך לקבל את התכתיבים שלו או שלה, ובאמת, יחסי כוחות הם דבר – אני חושבת, גברתי היושבת-ראש, מן הידועות עלי שאני בעד לבחון ולערער יחסי כוחות. מצד שני, אני בעד לדאוג לאינטרסים שלנו. אני בעד שמדינת ישראל תעשה מה שטוב לה. כשכל המוסדות הביטחוניים במדינת ישראל מודיעים באופן חד-משמעי בכל פורום שאני נמצאת בו, בוודאי בוועדת החוץ והביטחון, שהיחסים המיוחדים עם ארצות-הברית הם נכס ביטחוני מן המעלה הראשונה, נכס אסטרטגי מהמעלה הראשונה למדינת ישראל, אני סבורה שהאדם שמתיימר לדאוג לביטחון ישראל, אולי כדאי שישמור על הנכסים הביטחוניים והאסטרטגיים שלנו, ומשום מה הוא לא טורח לעשות את זה. זהו נכס ביטחוני, אסטרטגי וכלכלי מהמעלה הראשונה שהוא בוחר לבעוט בו. אני יודעת שהימין במדינת ישראל אוהב לחשוב שאנחנו לא צריכים אף אחד ואנחנו יכולים להסתדר לבד, ותמיד רק לשמור על עצמנו ולהגן על עצמנו, וזה דבר טוב מאוד. מאוד מאוד חשוב שלא נהיה תלויות באחרות ואחרים ולא נסתמך יתר על המידה על אחרות ואחרים, אדרבה ואדרבה. אבל אף אחד ואף אחת לא באמת יכולות להסתדר לבד בעולם, גם ארצות-הברית הגדולה לא טוענת שהיא תסתדר לבד בעולם, ולכן היא טורחת לארגן לעצמה בעלות-ברית. אחת מהן היא אנחנו. אנחנו, למעשה, אפילו אפשר לומר בעלת-הברית המועדפת: רשמו לפניכם שמתוך כלל הסיוע שארצות-הברית נותנת למדינות שונות, 55% מופנים לסיוע למדינת ישראל. אכן, יחסים מאוד מיוחדים. אבל אני חוששת שאם לאורך זמן ראש ממשלת ישראל והשרים שלו ימשיכו לירוק בפרצוף של נשיא ארצות-הברית והשרים שלו, יש מצב שבאיזשהו שלב הם יפסיקו להגיד שמדובר בגשם, ינגבו את הפנים וילכו לחפש להם בעלות-ברית אחרות שאולי יהיו פחות חינניות מאתנו ואולי גם יהיו פחות מועילות לנו. לסיום, גברתי היושבת-ראש וחברי וחברותי חברות הכנסת, אני אולי מדברת בסרקזם – זה נובע מתסכול. הסרקזם נובע מתסכול שכן מדובר בדבר שהוא באמת כל כך נחוץ, כל כך יסודי, לאופן שבו מדינת ישראל בנתה את עצמה, את כוחה ואת המקום שלה בעולם; וראש הממשלה והשרים שלו, באמת, דורכים, יורקים ובועטים בנכסים האלה וביסודות האלה, גם בגלל עיוורון, קוצר רואי וחוסר חוכמה, אבל גם בגלל אגו. ולחשוב שראש ממשלת ישראל מסוגל לעשות כזה נזק למדינה ולאזרחיות ולאזרחים שלה בגלל אגו – מאוד מתסכל.
אבל האזנתי לו מאיפה שהייתי.
תודה, אדוני. ההצעה שעומדת לפנינו, הבקשה להאריך את תוקף הוראת השעה, היא באמת בקשה לא ראויה. מדובר בסוגיה שמבקר המדינה הצביע עליה לפני 13 שנים, בשנת 2001. מבקר המדינה בא והראה את הבעיות הקשות שנובעות מהעובדה שהתביעה המשטרתית כפופה לגוף החוקר, והציע לאחד אותה עם התביעה, עם הפרקליטות. ב-2004 היה דוח – אחרי, אגב, שהממשלה קיבלה כבר את ההמלצה הזאת, קיבלה החלטה לאחד את התביעות – ב-2004 היה דוח והייתה בקשה של פרקליט המדינה דאז לא לאחד, לקבוע קריטריונים חדשים. בסדר גמור. חלפו כאמור 13 שנה מאז הושם הנושא על הפרק. 13 שנים, והממשלה איננה מחליטה ואיננה – – –
תודה, אדוני. 13 שנים חלפו, והממשלה אינה מביאה הצעת חוק שמסדירה התנהלות תקינה של התביעה המשטרתית. זה דבר שלא ראוי שיתקיים במדינה דמוקרטית. כל מיני סימנים מראים שיש הרבה בעיות שנובעות, כפי שציינתי, מזה שהתביעה המשטרתית כפופה לגוף החוקר. ההליך הראוי – על פניו נראה שהוא סובל מפגמים, ואינו מתקיים. זכויות של חשודים ונאשמים אינן נשמרות כפי שהיה ראוי שיישמרו במדינה דמוקרטית. אני קוראת לממשלת ישראל להפסיק להתמהמה, למרוח זמן ולהשתמש בכנסת בשביל באמת לאפשר לה למרוח זמן ולא לעשות סדר בעבודתה. מן הראוי שהממשלה תביא בהקדם פתרון לבעיית התביעה המשטרתית. תודה רבה.
אדוני היושב-ראש, אתה יכול בבקשה להוסיף אותי לפרוטוקול בעד?
אדוני, תודה, רק אתמול צוטט שלדון אדלסון, כזה איש שמממן עיתון שבו כתוב הרבה מאוד על ראש הממשלה בנימין נתניהו. הוא אמר: ישראל לא חייבת להיות דמוקרטיה. ואכן נדמה, חד-משמעית, שראש הממשלה מאזין לספונסר שלו. האפיזודה הזאת, שאנחנו עכשיו נמצאות ונמצאים בתוכה, היא לא דמוקרטיה. מדינת ישראל, דמוקרטיה כאילו, אמורה להיות מדינת חוק, יש בה חוק-יסוד: משק המדינה, והוא קובע מה התאריך שבו חייב להיות התקציב מוגש לכנסת. וראה זה פלא, אדוני היושב-ראש, התקציב מוגש לכנסת עשרה, 11 ימים אחרי זה, בלי שבכלל אף אחד לא מתרגש מזה שהממשלה מפרה ברגל גסה חוק-יסוד. לא מעשה דמוקרטי, איך להגיד? הממשלה עצמה מקדמת בחגיגיות הפרה בוטה של החוק. לא מאוד מפתיע, שר האוצר הרי עומד בראשה של מפלגה לא דמוקרטית למהדרין, והממשלה הזאת מביאה כמעט כל שבוע לוועדת השרים חקיקה לא דמוקרטית, האחת אחרי השנייה. עכשיו, תקציב, יש לו קשר ישיר לדמוקרטיה, משום שכל עניינו של התקציב הוא הצהרת הערכים של מי שעובדות ועובדים אצל הציבור; היא ההצהרה על חלוקת המשאבים, היא אמורה להיות המשא-ומתן על חלוקת משאבים הוגנת ואיכותית ככל האפשר, ככה שהמדינה תספק לכל אחת ואחד מאתנו כאזרחיות ואזרחים את הצרכים הבסיסיים שלנו, וגם תיקח מאתנו מסים, לפי היכולת שלנו לשלם, לפי ההכנסות שאנחנו מכניסות או מכניסים, או לחלופין לא מכניסות. גם זה קורה. אז התקציב הזה ממש מתעלם מכל החובות הבסיסיות של מדינה. קודם כול, הוא כמובן שוב מזניח את החלשים – אגב, יש פה סטרט-אפ, והוא גם יוצר חלשים חדשים, גם משום שהממשלה הזאת הביאה את המדינה למצב שהיא לא יוצרת מקומות עבודה חדשים, אבל לעומת זאת לאלה שלא תהיה עבודה היא לא תשלם דמי אבטלה. זאת אומרת, אנחנו ניקח נשים וגברים צעירות וצעירים, ונגרום להם להתחיל את החיים שלהם במצב מוחלש בהרבה ממה שהיו יכולים להתחיל אותם. כבר הם ייכנסו לחובות, כבר תהיה מצוקה חדשה. קבלו את החלשים החדשים והחלשות החדשות coming up. עכשיו, אני לא רוצה להזכיר – מה זה לא רוצה; אין ברירה – להזכיר לכולנו מה קורה עכשיו בחוץ: האלימות שמשתוללת אחרי שהממשלה הזאת, בעקביות ובעקשנות, מבעירה את השטח כבר כחודש וחצי. וכשאתה מצרף, אדוני היושב-ראש, את הדרך שבה התנהלה ומתנהלת הממשלה עם התקציב הזה, הדרך הלא-דמוקרטית, כשאתה מסתכל על התוכן הלא-דמוקרטי של התקציב הזה, ואתה מצרף את זה להתנהלות של הממשלה לאורך כל הדרך, אין לנו אלא להיווכח שהממשלה הזאת מובילה אותנו למדינה שהיא פחות יהודית ופחות דמוקרטית בכל יום שעובר.
אצל טופורובסקי יש תמונה. עדיף שיצלמו אותך וישלחו לו את התמונה.
לא, הוא לא – – – בצרכים שמעלים צמיחה, לא לביטחון.
גברתי, תודה רבה, שמתם לב איך כולן מדברות ומדברים לאט ובשקט כשהמליאה ריקה? מדהים. חברותי וחברי, אני שמחה מאוד להביא לקריאה ראשונה תיקון לחוק הפסיכולוגים, שקובע שהחלטה סופית של ועדת משמעת בעניין פסיכולוג או פסיכולוגית תצטרך להיות מפורסמת באתר משרד הבריאות ובכל דרך אחרת שימצא לנכון מנהל משרד הבריאות. הרעיון הוא שאם פסיכולוגית או פסיכולוג עברו עבירת משמעת, מן הראוי שהציבור יוכל לדעת את זה. מן הראוי שאנחנו, כשאנחנו הולכים או הולכות לפסיכולוג, נותנות ונותנים בו אמון מלא – אם היה פסיכולוג שהשתמש באמון הזה לרעה או לחלופין לא שמר על חובתו, חובת הדיווח, או לחלופין לא שמר באמת על אינטרס הציבור, צריך שתהיה גישה לציבור כדי לדעת את זה. צריך שתהיה שקיפות של ההחלטות שוועדת המשמעת קיבלה לגבי פסיכולוגים או פסיכולוגיות שהיו תביעות לגביהם. המצב בחוק היום הוא שיש לוועדת המשמעת שיקול דעת רחב מאוד מה לפרסם ומה לא לפרסם. מה שהתיקון הזה עושה, הוא בעצם לוקח את הנוסח שקיים כבר בחוק הסדרת העיסוק במקצועות הבריאות האחרים ופשוט מחיל את אותו הסדר, שהוא הסדר חדש יותר, עדכני יותר ונכון יותר, גם על חוק הפסיכולוגים. משמעות ההסדר הזה היא שוועדת המשמעת תצטרך – ואין לה בחירה באשר לפרסום ההחלטה שלה – לפרסם את שם הפסיכולוג אם הוא אכן הוא עבר עבירת משמעת; אבל אם הוא לא עבר עבירה היא תוכל לא לפרסם את שמו, אלא אם כן הפסיכולוג או הפסיכולוגית מבקשות את זה באופן ספציפי, שכן יפורסם שמם.
היא מפרסמת, יש לה שיקול דעת, היא צריכה לפרסם את ההחלטה לגבי המקרה. כמובן, יהיה חיסיון על שם התובע או התובעת, המטופלת או המטופל, הנפגעים באירוע הזה, ולפי החלטת ועדת המשמעת, תהיה לה זכות להסתיר חלקים אחרים שהיא תמצא לנכון, מטעמים שיירשמו על-ידה. ברשותך, גברתי היושבת-ראש, צריך לציין למה, איך קרה שהתיקון הזה, שהוא תיקון נדרש בהחלט, מובא. נחשף, וצריך להגיד את זה, ב"קול ישראל" – השייך לאותה רשות שידור שנסגרה בברוטליות לאחרונה על-ידי הממשלה הזאת – על-ידי צ'יקו מנשה, מקרה שבו פסיכולוג נודע טיפל באדם שהתעלל בבנותיו שנים ארוכות, ולמרות זאת הוא לא מצא לנכון לקיים את החובה החוקית שחלה עליו לדווח לרשויות החוק על ההתעללות הזאת. למרבה הצער, ועדת המשמעת שדנה בעניינו גם לא מצאה לנכון למצוא אותו אשם בעבירת משמעת. במהלך התיקון הזה הבהרנו בוועדה, הבהיר משרד הבריאות, וגם הסתדרות הפסיכולוגים הבהירה, שאי-דיווח הוא לא רק עבירה פלילית כי אם גם עבירת משמעת – כך שלא יהיה שיקול דעת לוועדת המשמעת למצוא אי-דיווח לפי החוק כמשהו שאיננו עבירת משמעת, וכן, כאמור, תהיה חובה על ועדת המשמעת לפרסם החלטה בעניין כמו זה למשל, על מנת שידע ותדע הציבור במה מדובר. כאמור, החוק הוגש על-ידי חברתי אורלי לוי אבקסיס ואנוכי. אנחנו מודות לעוזרותינו הפרלמנטריות, מיכל גרא-מרגליות וחן אריאלי במקרה שלי.
כן, בדיוק, יועצותינו הפרלמנטריות. תודה רבה. אנחנו קוראות לחברות וחברי הכנסת לתמוך בחוק.
אדוני, תודה רבה, הצעת החוק של חברי הכנסת יריב לוין, היוזם הראשון, זאב אלקין, עפר שלח ואנוכי, מבקשת לקבוע בחוק את סמכותה של הממשלה לקבוע סכום נמוך יותר מהסכום הקבוע בחוק לעניין העברה או הגדלה של סכומים בתקציב הביטחון שטעונות אישור של הוועדה המשותפת לתקציב הביטחון ולוועדת החוץ והביטחון. היום הסכום עומד על 89 מיליון שקלים, סכום שמחייב אישור של הוועדה בשביל להעברתו מתוכנית לתוכנית. למותר לציין שזה סכום גדול עשרות מונים מהסכום שנדרש בשבילו אישור בכל משרד אחר, שעומד על 1.9 מיליון שקל. כבר היום, צריך להגיד, הממשלה מכתיבה לעתים סכומים נמוכים יותר לאישור של הוועדה המשותפת. כאמור, ההצעה היא לקבוע ולעגן את סמכותה של הממשלה בחוק לעשות כן, בגלל החשיבות של השקיפות לא רק בתקציב הכללי אלא גם, ואולי אפילו ביתר שאר, כמובן, בתקציב הביטחון. אנחנו נשמח על תמיכת חברות וחברי הכנסת.
וחבל, הביטחון רצו 7 מיליארד, ואלוהים יודעת שזה לא מביא יותר ביטחון מאשר טיפול בעוני.
תודה, אדוני. החוק הזה שמונח לפנינו, חברים וחברות, הוא בעצם חוק מיותר, משום שבחוק העונשין יש באמת מבחר מאוד גדול של עבירות שמאפשרות לעצור ולתבוע ולהעמיד לדין את כל מי שהחוק הזה מתיימר בעצם לתפוס, במירכאות כאלה או אחרות, כך שבאמת אין שום צורך בחוק חדש. רק מה? החוק הישן באמת מדבר על סכנת חיים, ולכן מקציב עונש מרבי של 20 שנה, בהתאמה. הממשלה הזאת רוצה לתפוס את מי שמוחה מחאה אזרחית, וגם אם באמת אנחנו רוצות לעצור את מי שזורק ומיידה אבנים, רוצות לעצור את מי שמסכן חיים, חלילה, אנחנו לא רוצות לבלבל אותו עם מי שמוחה מחאה אזרחית. צריך להגיד עוד דבר: החוק הזה בא בגלל מה שקורה היום בירושלים. הממשלה הזאת הבעירה את ירושלים, ועכשיו היא מקשיחה ומקשיחה את המקל שבו היא משתמשת, כאילו זה מה שיביא להרגעת הרוחות בירושלים, ולא כן היא. הממשלה הזאת צריכה להבין שהיא צריכה לפעול למען הסדר מדיני. הממשלה הזאת חייבת להבין שהאזרחיות והאזרחים הערבים שלה הם אזרחיות ואזרחים ערבים שלה, שהיא צריכה להתייחס אליהם כאל שוות ושווים; שהיא צריכה להתייחס לפלסטינים ולפלסטיניות ככאלה שיש להם זכות להגדרה עצמית, וצריך להגיע אתם להסכם, ולא להמשיך ולהילחם עם כולם בכל החזיתות באלימות הולכת וגוברת שמביאה פחות ביטחון, פחות עמידות למדינת ישראל, ובסך הכול ממשיכה ומסכנת את כולנו כאן. לכן, חברות וחברים, אני מפצירה בכם להצביע נגד החוק. תודה.
לא, שלכם הוכיחה את עצמה: המשק פורח, הכלכלה בשמים, המחירים ברצפה – – –
והציבור קונה, קונה, קונה – – –
חברי וחברותי חברות הכנסת, הכנסת אישרה ממש עכשיו – היה לנו העונג והכבוד להשתתף בהצבעה, אישור בקריאה טרומית של הצעת החוק של חברת הכנסת גלאון, וגם של חבר הכנסת הרצוג, שמכירה בפגיעה מינית כפגיעה בעבודה, תאונת עבודה, כך שנפגעות תוכלנה לקבל את הפיצוי והשיפוי הראוי, וגם מאריכה את התקופה שבה נפגעת תוכל באמת לפנות ולקבל את הפיצוי הזה. ללא ספק הצעה חשובה, עוד התקדמות חשובה בדרך שלנו, נשים, לעבר אותו שוויון מיוחל שאנחנו חולמות עליו, מדמיינות אותו ונאבקות עליו. זהבה גלאון היא חברת כנסת פה הרבה מאוד שנים, והיא, כמו רבות לפניה, ורבות אתה, ואנחנו שהצטרפנו אליה וגם אחרים שמצטרפים, מתקנות ומתקנות, חוצבות במערכת הזאת בכל פעם עוד תיקון ועוד תיקון כדי לנסות ולתקן את המציאות הלא-שוויונית שבה מתקיימת אלימות כל כך רבה כלפי נשים. ולמרות זאת, אנחנו מגיעות ליום הבין-לאומי למאבק באלימות כלפי נשים ואנחנו עם אותם מספרים איומים: אותם מספרים של 15 נשים שנרצחות בידי בני-זוגן; של 18,912 תיקים שנפתחים על אלימות המכונה "במשפחה", אבל בעצם מדובר על אלימות של גברים כלפי נשים, ילדות וילדים; אנחנו מדברות על 7,640 צווי הגנה שהוצאו נגד גברים אלימים על מנת לנסות למנוע את הפגיעה שלהם בנשים, בילדות ובילדים בבית שלהם; 7,000 נשים שטופלו ברשויות ובמקלטים; 641 נשים, 932 ילדות וילדים שהיו במקלטים. מרכזי הסיוע לנפגעות ונפגעי תקיפה מינית מקבלים כל שנה כ-40,000 פניות אליהם. רק שערו בנפשכן ובנפשכם מה היה קורה אילו המספרים האלה היו מספרים של נפגעי פעולות איבה. מה היה קורה? איזה תקציבים היו מועברים לביטחון? באיזה מלחמה כוללת כבר היינו נמצאות ונמצאים עם כל העולם? אבל הנפגעות האלה לא נחשבות נפגעות פעולות איבה. הנשים הנרצחות לא נחשבות חללים בשום מערכה, למרות שמדובר במערכה – אוהו, איזו מערכה. כי, כאמור, היום הזה הוא היום הבין-לאומי למאבק באלימות כלפי נשים. המערכה הזאת היא לא ייחודית לישראל; היא מתקיימת בכל העולם, שהוא עדיין עולם של גברים, עולם שהוא עדיין עולם פטריארכלי גם במערב; שבו עדיין 99% מהנכסים נמצאים בידי הגברים; שבו עדיין רוב מוחלט של עמדות הכוח והשלטון בעולם נמצאות בידי גברים. לכן, כל השינויים הקטנים שאנחנו מכניסות בעקביות, בעקשנות, בכל החוקים ובכל המערכות, לא מצליחים עדיין למגר את האלימות הקשה שיש כלפי נשים בישראל ובמקומות אחרים בעולם. הסיבה לכך היא שאנחנו לא חושבות על זה, אבל אותה מערכת משפט, אותה מערכת בריאות, אותה כלכלה, כל המערכות – והמוסדות – האלה שאותן אנחנו באות לתקן ובהן להשיג את השוויון המיוחל, הן מערכות שלא ירדו לעולם יחד עם השמש, הירח, הגשם ועשרת הדיברות או הקוראן – תלוי, כל אחת והתורה שלה. הן מערכות שנוצרו בידי בני-אדם, ולא סתם בני-אדם, הן נוצרו בידי גברים, בידי גברים שהיו בעלי ההון ובעלי הכוח בעולם. הם אלה שעיצבו את המערכות האלה לעיצוב ענייניהם, לסידור ענייניהם הפנימיים, בינם לבין עצמם, באופן כזה שבו חוץ מהם, הגברים בעלי הכוח, כל השאר היו אובייקטים, היו commodities אם תרצו, סחורה עוברת לסוחר, רכוש שאפשר להעביר, תלוי באיזה תנאים, לאיזה צרכים, באיזה ימים, באיזה שעות. בסך הכול לפני 100 שנה אנחנו, הנשים, קיבלנו את הכרטיס הזה, כרטיס הכניסה לעולם הציבורי, שבו גברים בנו את המערכות האלה, קבעו את החוקים האלה וסידרו את העניינים האלה. בסך הכול 100 שנה שבהן אנחנו חברות שוות בעולם; שוות בפני החוק, לפחות באופן פורמלי, בעלות זכות לבחור, זכות להיבחר, זכות לפרש את החוק, לייצג בשם החוק, לעסוק במקצועות חופשיים, להחזיק בכסף, שתהיה לנו חזקה על הילדות והילדים שלנו באמצעות הגישה שלנו לחוק. כל הדברים האלה נמצאים פה פחות מ-100 שנה. רובן, רוב הזכויות האלה, הושגו לנו על-ידי מאבק של נשים פמיניסטיות – והמילה היא: פמיניסטיות – שקידמו, דחפו והובילו את המאבק הזה והשיגו לנו את הזכויות האלה. אבל את היסוד, חברות, אנחנו צריכות לשנות. העניין הוא שאנחנו צריכות לשנות את היסוד. כמו שהעולם כמו שאנחנו מכירות אותו היום עוצב מתוך תפיסה וראייה גברית, בשביל לשנות אותו נדרשת תפיסה נשית פמיניסטית, לבנות מחדש את המערכת. ולכן אני רוצה לספר לכן כאן היום, ביום הזה, על הצעת חוק שהנחתי היום על שולחן הכנסת יחד עם חברותי חברות הכנסת זהבה גלאון ומיכל רוזין, שנקראת הצעת חוק למניעת כפייה מינית. היא נוסחה יחד עם הד"ר אורית קמיר, שניסחה גם את החוק למניעת הטרדה מינית. ההגדרה של כפייה מינית שנמצאת בו לקוחה מהגדרה מחודשת לכפייה מינית שניסחה פרופסור קתרין מקינון. זו הצעה שבעצם משנה את האופן שבו אנחנו מבינות ומבינים, מסתכלות ומגדירות את כל העיקרון של עבירת מין. קודם כול, היא מכניסה את כל עבירות המין לרצף אחד, והיא לא נותנת להן את השמות האלה, הארכאיים, שהיו להן, כמו מעשה סדום, או מעשה מגונה, או בעילה – מילים שהן מעולם פטריארכלי, מילים שהן מילים מוסרניות, שבאות להגיד מהו מין טוב ומהו מין לא טוב, מהו מין ראוי ומהו מין לא ראוי. ואנחנו לא מדברות במונחי מין ראוי או לא ראוי, רק במונחי "מין מרצון" לעומת "מין בכפייה". ואנחנו לא רוצות מין בכפייה. אז קודם כול, יש רצף אחד שמסדר את כל עבירות המין, החל בקלה ביותר, של הטרדה מינית, וכלה בחמורה ביותר של אונס בכל מיני סוגים של נסיבות מחמירות. אבל הדבר המרכזי ביותר שעושה הצעת החוק הזאת הוא שהיא מוותרת על בחינת ההסכמה או האי-הסכמה בתור מה שמגדיר אם הייתה פה או לא הייתה פה כפייה מינית. מה שעושה ההגדרה החדשה שלנו הוא שהיא באה לבחון רק מהן הנסיבות שבהן התקיים השימוש המיני. אנחנו לא מדברות על מגע מיני, משום שמגע מיני יהיה מרצון בין אנשים, בין בני/בנות אדם. אנחנו מדברות על שימוש מיני, מקום שבו יש שימוש בגוף של אישה או בנוכחות שלה, שימוש פיזי או שימוש לצורך ביזוי והשפלה בשפה – לצורך הצעות, לצורך התייחסויות מבזות; וכמובן, שימוש פיזי, שיכול להיות גם פוגעני וגורם חבלות חמורות. אנחנו מדברות על שימוש בתנאים שיש בהם איום, סחיטה, דרישת שוחד, שימוש בכוח, הונאה יסודית, או ניצול לרעה של סמכות, מרות, אמון, תלות או פגיעות. זאת ההגדרה של כפייה מינית, חברות וחברים: שימוש בעל אופי מיני בגופה של אישה או בנוכחותה תחת הנסיבות האלה. כשזה קורה תחת הנסיבות האלה, אין פה שאלה, מדובר בכפייה מינית. לא צריך לשאול אם הייתה הסכמה, אם הייתה הסכמה חופשית, אם באמת יש מקום להסכמה חופשית ביחסים שיש בהם תלות, מרות, פגיעות וכל מיני סוגים אחרים של ניצול. זו שאלה שאבד עליה הכלח, אין לה יותר מקום. כאמור, המטרה היא לשנות גם את ההליך המשפטי. התמודדנו השבוע עם חוויה קשה תרבותית לכולנו, אני חושבת, כשהתפרסם סיפור על שופטת שעברה אונס וסירבה להתלונן עליו. היו כאלה שסברו שזו הפגנת אי-אמון גדולה במערכת, ויש כאלה שסבורות, כמוני, שזאת זכותה היסודית והבסיסית של כל אישה, גם אם היא שופטת, לבחור מה היא עושה עם הגוף שלה ועם דברים שקרו לה, אם היא מתלוננת או לא מתלוננת עליהם. אבל כך או כך, אנחנו מבקשות לשנות את ההליך המשפטי כך שבכלל לא תהיה על הפרק שאלה של אונס שני – שנפגעות חשות שהן עוברות במהלך החקירה ואחר כך במהלך המשפט. אנחנו מבקשות לשנות את התפיסה התרבותית העמוקה של יחסי הכוח ושל הקשר של יחסי הכוח ליחסי מין. מין הוא לא דבר שבאמצעותו אנחנו נשיג כוח. אנחנו לא ניישם את הכוח שיש לנו באמצעות מין כפוי על אדם אחר. מין אמור להיות באינטראקציה רצונית בין בני ובנות אדם. זה מה שאנחנו רוצות ורוצים שהוא יהיה, לא דבר שיש בו כפייה ויש בו אלימות. כמו שאמרתי, אנחנו מזמינות ומזמינים אתכם לקרוא את הצעת החוק שהונחה היום על שולחן הכנסת. אני אישית מאוד מאוד מתרגשת מהנחתה. בעיני היא ציון דרך מאוד חשוב במאבק המאוד-ארוך שלנו לשחרור של נשים מהאלימות שמאיימת עלינו בעצם בכל מקום ובכל זמן – ולא יהיה לנו שוויון לפני שנשתחרר מהאיום הזה – בתקווה שזה יקרה יותר קרוב ממה שאנחנו יכולות לדמיין. תודה רבה, אדוני.
איזה חוצפה. סליחה, יש תקנון.
גברתי היושבת-ראש, תודה רבה, הצעת החוק המדוברת, חברי וחברותי חברות הכנסת, אכן מבקשת לעקור מהשורש את התופעה המגונה והמסוכנת הזאת, שבה יש מי שחושבות שלשחק בחיי אדם זה משעשע, מגניב או כל דבר מהתחום הזה, ולכן מרשים לעצמם להתקשר למוקדי חירום שעניינם באמת לעתים קרובות הצלת חיי אדם ממש, לבזבז את זמנם, לתפוס את הקו, ובעיקר כאמור לעשות זילות בקריאה, ובמשתמע – ולא רק במשתמע, אלא כתוצאה מכך בפועל – לעשות זילות בחיי אדם. זה דבר שאנחנו לא יכולות ולא יכולים להרשות לעצמנו. זאת מדינה שיש בה, לצערנו, מספיק סיבות לקריאות אמת; מספיק פעמים שחיי אדם אכן זקוקים להצלה או לעזרה. אנחנו צריכות וצריכים לוודא שקווי ההצלה שלנו עומדים לרשות מי שנזקק להם, ואכן, כשצריך להציל חיי אדם, אפשר לעשות את זה בצורה הראויה. הצעת החוק מציעה באמת להבהיר קודם כול שפניית שווא כזאת היא אסורה, ושאם היא נעשית בזדון, העונש עליה הוא קנס כספי כבד. תודה רבה.
ראש הממשלה כבר באולם, אתה לא צריך להמשיך, אופיר אקוניס.
זה לגיטימי, זה מובן, זה הגיוני.
הריסת בתים הוכיחה את עצמה מאוד. הביאה ביטחון ושלום.
– – – אז ארגון "עדאלה" דרש, אז מה?
מי רוצה לשנות? מדינה ערבית – – –
זה לא אנחנו, זה ראש הממשלה.
זה ראש הממשלה מעמיד אותך במצב הזה, אדוני היושב-ראש.
למה? עשית, עשית: הסתת, פירקת, הפרטת, עשית המון.
גברתי, תודה רבה, חברי וחברותי חברות הכנסת, הסיפור הזה של החקיקה החוזרת ונשנית של הממשלה הזאת ושל הממשלה הקודמת נגד מבקשי ומבקשות – בעיקר מבקשי מקלט שמגיעים לכאן ממדינות מוכות מלחמות אזרחים, דיכוי פיזי קשה, כשהם בורחים באמת מרדיפה אמיתית, מוחשית, באמת נמלטים על חייהם; הסיפור של התמודדותה הכושלת של הממשלה הזאת עם התופעה הוא באמת בקליפת אגוז הסיפור העצוב, עצוב למדינת ישראל, של הממשלה הזאת וכל מה שהיא עושה בכישלון רב. מדובר באמת, כמו שאמרתי, במבקשי מקלט, אנשים שבורחים על נפשם ממקומות שהם לא יכולים לחזור אליהם, כי חייהם שם בסכנה אמיתית, מוחשית, יומיומית. אנשים שכשהם הגיעו לכאן הם היו באמת ובתמים מוכנים להיות כל דבר שהוא; הם היו אסירי תודה שהם הגיעו למה שהם חשבו שהוא מקום מקלט, שהוא מפלט כלשהו מהסכנות האיומות שמהן ברחו; באמת הם היו מוכנים להיות השטיח לרגליה של מדינת ישראל. אבל מדינת ישראל, שלא השכילה ולא הייתה מוכנה – זאת אומרת הבהלה שאחזה בממשלה הזאת הביאה אותה לכך שהיא מעולם לא בדקה מי מהאנשים שהגיעו לכאן באמת עונה על הקריטריונים של האמנה הבין-לאומית בדבר מעמדם של פליטים ומגיעה לו הגנה, מגיע לו מקלט, ומי באמת מסתנן לצורכי עבודה ואפשר להחזיר אותו למקום שממנו בא. כך הצטברו להם, כשהמדינה והממשלה טומנות את ראשן בחול, הצטברו להם כאן עוד ועוד ועוד מהאנשים האלה, ובשלב כלשהו התחילו להפעיל נגדם כוח לא סביר; כוח לא סביר, לא מידתי, לא הגיוני, לא אנושי ולא חוקתי. לכן החוקים שאפשרו את הפעלת הכוח הזה נפסלו בבית-המשפט העליון שוב ושוב. בינתיים מה קרה? המקום שהתנקזו אליו כולם הוא המקום של מוחלשות ומוחלשים אחרים, כי הם לא יכולים לגור במקום שבו יש אוכלוסיות חזקות. הם התנקזו למקום שבו יש אוכלוסיות מוחלשות במיוחד, ויוצא שסבל מצטבר על סבל מצטבר על סבל. בינתיים המכות הקשות שהממשלה הזאת מנחיתה על הציבור הזה, שבאמת אין לו לאן ללכת ובאמת אין לו אפשרות לקחת את הדברים שלו ולחזור הביתה, מה גם שאין להם באמת דברים, גורמות להם להיות עוינים, מרירים, ובאמת, כמעט, אני אגיד, שונאים את מדינת ישראל על העינויים שהיא בתורה מעבירה אותם, אחרי שהם ברחו מעינויים במקומות אחרים, במקום מושבם בבית. במקום להשתמש באנשים האלה שהם יהיו העובדים הזרים, במקום שאנשים אחרים יגזרו קופונים על עובדים ועובדות זרים אחרים שמובאים למדינה הזאת, בזמן שכאן יש מצבור של 50,000 מבקשי מקלט שמבקשים גם עבודה; במקום לעשות את הדבר ההגיוני הזה – –
– – במקום להשקיע את כל המשאבים שאפשר בשיקום השכונות המוחלשות שבהן חיים היום מבקשי המקלט האלה, מדינת ישראל, מה עושה? מפעילה עוד כוח. עוד כוח, שעלול שוב להיפסל בבית-המשפט העליון, ומשאירה את כולם וכולן ללא תשובה. זה מה שעושה הממשלה הזאת, למרבה הצער, בהרבה מאוד תחומים אחרים. כדאי מאוד שהציבור בישראל יפקח עיניים ויראה את זה. תודה רבה.
תודה, אדוני. רק להודות כמובן ליושב-ראש הוועדה חיים כץ על ההתנהלות המהירה, העניינית, המתוקתקת, שהוא ידוע בה ברחבי הכנסת והמדינה, לפי דעתי; לצוות הוועדה, למשרד הבריאות על שיתוף הפעולה, ולחברתי אורלי לוי אבקסיס. ורק להגיד שזה על פניו תיקון מאוד קטן, אבל מדהים כמה אנשים ונשים זה עושה שינוי בחיים שלהם, וכמה בכל זאת זה יהיה משמעותי לאלה שיוכלו לבדוק אם האנשים שהם נותנים בהם את אמונם, באמת שמים בהם את מבטחם, אכן ראויים לאמון הזה. תודה רבה.
אדוני, תודה רבה, חברי, חברותי חברות הכנסת, אני מתכבדת להציג מטעם ועדת החוץ והביטחון את הצעת החוק שיזמנו חברי יריב לוין, זאב אלקין, עפר שלח ואני – תיקון לחוק יסודות התקציב (שינויים בתקציב הביטחון). יש לומר שחוק יסודות התקציב מבנה את האופן שבו ייעשו שינויים בתקציב, או התחייבויות עתידיות, או התאמות שנדרשות בתקציב, ויש לו פרק נפרד שמסדר את האופן שבו הדברים האלה נעשים בתקציב הביטחון. כך, נקבע שאותן העברות או התחייבויות שבכל משרד רגיל דורשות אישור בוועדת הכספים מעל סכום של 1,940,000 שקלים, בתקציב הביטחון הסכום הזה הוא 89 מיליון שקלים, צמוד למדד, שזה מביא אותו היום לסכום של בערך 120 מיליון שקלים, והממשלה רשאית להחליט על סכום נמוך ממנו, שכל העברה שנעשית בסכום שמעליו, נדרש לה אישור של הוועדה המשותפת לתקציב הביטחון ולוועדת החוץ והביטחון. אנחנו מוצאות ומוצאים שכדי לשפר את הפיקוח הפרלמנטרי, להפוך אותו לאפקטיבי, ליעיל, וגם כדי למצות את תקציב הביטחון ולעשות אותו באמת מיטבי, יש לשנות את גובה הסעיפים. ברור לנו שתקציב הביטחון, יש לו באמת ייחוד, ויש לו דרישות אחרות מאלה של תקציבים אזרחיים. לכן אנחנו מבקשות לשנות את הסכום – בשונה ממה שיש לכל משרד רגיל, 1,940,000, אנחנו מדברות על 20 מיליון שקלים. כל העברה או הוצאה מעל 20 מיליון שקלים, יידרש לה אישור של הוועדה המשותפת. נוסף על כך, השינוי יהיה מכל תוכנית לתוכנית, ולא רק מתחום פעולה לתחום פעולה כמו שכתוב בחוק היום; נוסף על כך, הממשלה תוכל לקבוע סכום שממנו נדרש אישור של הוועדה המשותפת גם להוצאות שנעשות במטבע חוץ. כאמור, החוק מובא לפניכם לקריאה ראשונה, ואנחנו נשמח על תמיכתכם. תודה רבה.
גיבו – – – בשום אופן – – –
הקדוש-ברוך-הוא מתנה את תמיכתו בעם ישראל – – – קואליציה?
אדוני היושב-ראש, חברי חברות וחברי הכנסת, אני רוצה לפתוח כמובן בשליחת איחולי החלמה לפצועות ולפצועים מהפיגוע הנורא הבוקר; מחזיקות אצבעות לכולנו. אדוני השר בנט – שאני לא רואה אותו עכשיו – שעומד פה ומתהדר – – –
הוא מדבר בטלפון. בוודאי, מאוד חשוב.
מנהל משא-ומתן? מאוד מעניין עם מי ועל מה. אדוני השר בנט, לפני שנה בדיוק, נשאל על-ידי העיתון "גלובס", ומצא לנכון לומר – שימו לב: הגדלת שכר המינימום היא צעד פופוליסטי שמשפר מעט את רווחת חלק מהעובדים אך מוציא חלק אחר ממעגל העבודה. כמקובל אצל השר בנט, העובדות לא מטרידות אותו כשהוא בא להגיד את דעתו, להסית וללבות, משום שלמעשה, אחרי ההעלאות הקודמות של שכר המינימום, המשק דווקא המשיך לצמוח, והציבור לא איבדה מקומות עבודה כי אם דווקא עבדה, ואולי יכלה קצת יותר להתפרנס ולהתקיים בזכות העבודה שלה. אז עכשיו, אחרי שהשר בנט והממשלה, וכמובן ראש הממשלה, נכנעו למאבק שעשתה ההסתדרות – כן, מר בנט, אותה ההסתדרות שאתה טוען שהחזיקה אותנו שבויות ושבויים בידיה, והיא בכלל מביאה רק רע לעולם – אותה ההסתדרות גרמה לכם להעלות את שכר המינימום. אז אתה עומד פה ואומר שאתה דואג לטובת עם ישראל, אבל מסתבר שיש אחרות ואחרים שהם אלה שבעצם דואגות ודואגים לטובת עם ישראל וגרמו לכם להעלות את שכר המינימום. אחרי שנכנעת למאבק הזה – ולמאבק פרלמנטרי, צריך להגיד – שרבות ורבים מאתנו שותפים לו, והוביל חבר הכנסת דב חנין, ידידנו, להעלאת שכר המינימום; אחרי שנכנעתם אתה עומד פה וקוצר לעצמך שבחים ומרחיב את האגו שלך עוד ועוד ועוד על חשבון צעד שלא אתה הגית ולא אתה יזמת. אז האם אתה דואג לרווחת עם ישראל, מר בנט, או שמא נתניהו דואג? האם אתם לא אלה – ואתם אלה שהבאתם לכך שעם ישראל לא יכול לחיות מעמל כפיו, לא יכול להתקיים מהשכר שלו? דוח העוני האחרון מראה בבירור שיותר ויותר משפחות שבהן גם האבא וגם האימא עובדות ועובדים נמצאות מתחת לקו העוני, לא יכולים להתפרנס, לא יכולים להתקיים בכבוד. זאת עבודה שלך, של נתניהו, של הממשלה הזאת. אז במקום לעמוד כאן, מר בנט, ולהתנצל בפני עם ישראל שאתה מביא אותו לפת לחם, אתה עומד כאן ומתרברב בנוצות שאינן שלך. אבל שכחתי, מר בנט, אתה לא מתנצל; אתה רק מסית ומלבה.
אתה עומד על דוכן הכנסת ומשקר.
מעניין שמר בנט, האיש שאמר בתוכנית טלוויזיה שיסרב פקודה אם היא תהיה קשה לו – חזר ואמר: יסרב פקודה, יסרב פקודה, יסרב פקודה, יסרב פקודה – סרבן, פשוט סרבן, שבסיעה שלו יש שיאני התלונות – השיאנים בהגשת תלונות נגד חיילים ושוטרים – –
– – שבמפלגה שלו יש אנשים שנעצרו על-ידי השב"כ בחשד לביצוע פיגועים נגד כוחות הביטחון. עומד ומשקר. פשוט משקר במצח נחושה, מסית, מלבה, מפיץ שנאה, פירוד ואלימות בעם ישראל. זה לא "מפסיקים להתנצל", זה "לא מפסיקים לשקר". אלוהים יודעת שיש על מה להתנצל בבית היהודי, יש כל כך הרבה על מה להתנצל. חברתי סתיו שפיר מנתה פה חלק מהדברים שצריך להתנצל עליהם, חברת הכנסת קארין אלהרר מנתה ממש אפס קצהו ממה שהבית היהודי צריך להתנצל עליו, אבל זה כאין וכאפס לעומת מה שהבית היהודי עוד יצטרך להתנצל עליו. אנחנו אומרות ואומרים את האמת. והאמת היא שאנחנו מסתכלות ומסתכלים בעיניים של החיילים שנופלים, ואנחנו מחויבות ומחויבים גם לחיילים האלה, שלא יצטרכו ללכת למות, וגם לאימהות שלהם, שלא תצטרכנה לשלוח אותם ללכת למות, משום שאנחנו נעשה – – –
וגם לאבות שלהם, שלא יצטרכו לשלוח אותם למות, משום שאנחנו מאמינות ומאמינים שזאת חובתה של כל ממשלה לעשות כל מאמץ למנוע הרג, למנוע שפיכות דמים, לחסוך חיים של ילדים וילדות, חיילים, אימהות ואבות.
ואנחנו נעשה כל מאמץ להגיע לזה. אנחנו מחויבות ומחויבים לחיים – –
– – ואנחנו מבצעים את מה שכתוב במגילת העצמאות שלנו: זכותו הטבעית של העם היהודי לעמוד ברשות עצמו, כמו כל עם ועם, במדינתו הריבונית. אנחנו נפעל לזה שהמדינה הריבונית שלנו תהיה מדינה עם גבול, ששומרת על חיי האזרחיות והאזרחים שלה. ואנחנו אומרים את האמת.
אנחנו מבקשות להפסיק את הדיון. אנחנו מרגישות לא נוח. זה נראה לי לא ראוי להמשיך את הדיון כרגיל.
כן, לדחות אותו למועד אחר.
אז מה? אבל אנחנו מרגישות שזה לא ראוי להמשיך את הדיון כרגיל.
הפעם לא הפסקנו אפילו לשתי דקות.
לא, גם אם אין שר אי-אפשר להמשיך לקיים את הדיון.
מתוך כבוד לשר וחבר הכנסת אורי אורבך – –
– – שכולנו אהבנו אותו, ובאמת אני חושבת שהוא יחסר – הוא עם ההליכות הנעימות והלא-מתלהמות שלו יחסר לכולנו מאוד מאוד.
אדוני היושב-ראש, תודה רבה, חברותי חברות הכנסת, חברי חברי הכנסת, אנחנו כולנו עולות ועולים כאן אחד-אחד, אחת-אחת, ומדברות בגנות הגזענות, גזענות שיש בישראל למרבה הצער הרבה מאוד מאוד ממנה, ולצערי, ממש בדקות אלה אנחנו מתבשרות על הסכם שיקים לנו ממשלה, שבראשה ראש ממשלה שסיים את מערכת הבחירות הזאת באמירה שהוא יהיה ראש ממשלה של כולם; אבל הנה אנחנו רואות את ההסכמים הקואליציוניים שהוא חותם עליהם, ואחד-אחד הם מבהירים עד כמה זאת לא ממשלה לכולם, וזה ודאי לא ראש ממשלה של כולם. זה ראש ממשלה שמוותר על חוק הגיור ומפקיר אלפים – עשרות אלפים של יהודיות ויהודים, שחלק מהממשלה שלו לא מוכן להכיר בהם. זה ראש ממשלה שמוותר על השוויון המכונה "שוויון בנטל". גם מה שהושג בשוויון בנטל נזרק עכשיו לפח, והוא מוותר על החיילים, החיילות והחיילים, ואלה שכן חייבות וחייבים בשירות. זה ראש ממשלה שדורש וטו על התקשורת ומוותר על חופש הביטוי, מפקיר את כולנו למה שיש למי שמוצא חן בעיניו להגיד או לא להגיד בתקשורת. זה ראש ממשלה שמאפשר עכשיו לחלק מאוד מאוד קטן מהכנסת הזאת ומהעם הזה לקבוע מי שייך ללאום הזה ומי לא שייך ללאום הזה. חברות וחברים, גַזענות וגִזענות באות בהרבה מאוד צורות, בהרבה מאוד דרכים. הממשלה הזאת והעומד בראשה יודעות ויודעים לעשות את זה גם בצורה מאוד מאוד משוכללת ומאוד מתוחכמת, אבל גם בצורה מאוד מאוד בוטה ומסוכנת. אנחנו נהיה אופוזיציה שתעמוד מול הגזענות הזאת, שתעמוד מול הממשלה המדירה, המסוכנת, המפלגת והעוינת – שקמה היום – לחלקים רחבים ממדינת ומעם ישראל. חברות וחברים, אל תטעו, גזענות היא כרסום יסודות הדמוקרטיה, ואנחנו חייבות וחייבים לעמוד – לא לעמוד מנגד, אלא לעמוד נגד, להילחם ולשמור על כל פיסה של דמוקרטיה, על כל חלקת אדמה שבה עלינו חובה להשיג שוויון. תודה, אדוני.
תודה רבה, אדוני, חברות וחברים, אכן, מאוד מתסכל לפתוח את הכהונה של הכנסת – לפתוח את כל המושב הזה – בהתמודדות עם מעשה כל כך לא ראוי של הממשלה שאמורה להיות מוקמת ושל ראש הממשלה. אני כבר לא מדברת על האופן שבו ראש הממשלה מבזה את עצמו בכך שהוא מביא תיקון לתיקון שהוא עצמו עשה לפני בקושי שנה. הוא כפה אז על הכנסת, באמצעים דורסניים, באמצעים כוחניים, באמצעים לא לגיטימיים גם אז, את התיקון הזה. והנה, עכשיו הוא חוזר על כך, הכול בשביל להחזיר את הגלגל אחורה; בשביל להחזיר אחורנית את אותו הדבר שהיה קיים טרום הכוחנות והדורסנות שהוא עצמו וממשלתו הפעילו עלינו בקדנציה הקודמת. בקליפת אגוז אנחנו יכולות ויכולים לראות איך הפרוצדורות, איך הנהלים, איך הדרך, האיך, מייצרת מהות. והמהות, חברות וחברים, היא באמת רמיסה של הדמוקרטיה הישראלית, השתקה של הכנסת, ביזוי של הכנסת, יריקה על הציבור, ממש, לא פחות מזה. הציבור כקליפת השום בעיני ראש הממשלה נתניהו, שריו ואנשיו, תומכיו, ואני לא יודעת מי עוד שעומד סביבו ודוחף את העגלה הכל-כך עקומה ומגונה הזאת. אני רוצה להסב שוב ושוב את תשומת לבנו לעובדה שלא זו בלבד שאת תיקון חוק-היסוד הזה מביאה ממשלת מעבר, אלא שמביאה אותו ממשלת מעבר שבה בנימין נתניהו מחזיק ביותר מחצי מהתיקים, אחרי שהוא פיטר שרי ממשלה לרוב, או לחלופין, התפטרו לו שרי ממשלה – שהלכו אחר כך ואמרו עליו בריש גלי באמת דברים קשים; לדעתי, הקשים ביותר שנאמרו אי-פעם על ראש ממשלה במדינת ישראל. ראש הממשלה הזה, שבאמת מרגיש את עצמו כנראה קינג ביבי יותר מאי-פעם, מרשה לעצמו לבוא ולתקן באופן הלא-ראוי הזה חוק-יסוד. חברות וחברים, הסכנה במהלך הזה ובשכמותו, שנתניהו מביא לנו חדשות לבקרים, היא רידוד הדמוקרטיה הישראלית. אני מזכירה לכולנו ששלטון החוק היה לא רק בשירות משטרים דמוקרטיים; שלטון החוק כשלעצמו איננו מבטיח דמוקרטיה. השאלה היא איזה שימוש ובאיזה אופן אנחנו עושות ועושים בחוק ובדרכים שבהן אנחנו משנות ומשנים אותו. הדרכים שנוקט בנימין נתניהו מסוכנות, מדאיגות, וראוי לנו – וזה מה שאנחנו כאופוזיציה עושות ועושים – שנתנגד להן בכל כוחנו. תודה רבה.
תודה רבה, אדוני. בוקר טוב, חברי וחברותי חברות הכנסת. אתה יודע, אדוני, רציתי לשתף את הציבור בחוויה הפרלמנטרית במקרים כאלה. הרי מה שקורה כאן, יש כאן עכשיו באמת התנגשות, באמת, בין הקואליציה החדשה, 61 חברות וחברי כנסת, שבינתיים היא רק קואליציה ועדיין לא ממשלה – בניגוד למה שאמר ראש הממשלה כשאמר שעלה בידו להקים ממשלה, אנחנו עדיין לא ראינו ועדיין לא נוכחנו בקיומה של ממשלה כזאת. אז הקואליציה הזאת, שתלויה על חוט השערה של חבר כנסת אחד, באה, ועם ממשלת המעבר, שבינתיים מכהנת, מנסה להעביר תיקון לחוק-יסוד. אנחנו, האופוזיציה, מתנגדות ומתנגדים לתיקון הזה, גם מטעמים מהותיים, אבל בראש ובראשונה מטעמים פרוצדורליים. לא תמיד ברור שהציבור מבינה או מבין את המשמעות ואת החשיבות של הפרוצדורות. כי על פניו, מה זה משנה? הרי נתניהו הוא ראש ממשלה גם ככה, מה זה משנה אם הוא ראש הממשלה שבאמת הצליח להקים – אם אכן הצליח להקים – או ראש הממשלה של ממשלת המעבר, שאנחנו באות, באים ואומרים: לא לגיטימי שממשלת מעבר תעשה תיקון לחוק-יסוד. לכן, ברשותך, אדוני היושב-ראש, ברשותכם, חברות וחברים, אני רוצה את הדקות שיש לי לנצל בשביל להסביר את החשיבות של הפרוצדורות ואת החשיבות של מה שעל פניו נראה כמו אולי קטנוניות, היטפלות לזוטות. לא כן היא, לא זוטות, חברות וחברים. כל העניין בדמוקרטיה – שאנחנו משתמשות ומשתמשים במילה הזאת כבר הרבה פעמים כקלישאה ולא עוצרות ומתעכבות ומתעכבים לחשוב על המשמעות שלה – כל הרעיון של דמוקרטיה הוא שמירה על החירות של כל אזרחית ואזרח; שמירה של הפרט מול כוחו הדורסני, שיכול להיות דורסני, של השלטון. לכל שלטון יש כוח אדיר ועצום, ובקלות רבה הוא יכול להפעיל אותו על כל אחת ואחד מאתנו. הרעיון של דמוקרטיה הוא שמירה על כל פרט ופרט במדינה כאדם בעל או בעלת זכויות אדם שאי-אפשר לקחת מאתנו. ובתוך זה, כן, הרוב חייב בשמירה על זכויותיו של המיעוט, ואלוהים יודעת, בישראל מיעוטים רבים ומגוונים. חברי חבר הכנסת עמיר פרץ דיבר פה עכשיו על פריפריה חברתית, ואכן, סוגים רבים ושונים של פריפריות חברתיות בישראל, שאפשר לקרוא להן גם "אחרים" או "אחרות". אנחנו יודעות ויודעים שיש באמת הרבה סוגים כאלה. מה שאנחנו רואות ורואים שבאה ועושה – הייתי אומרת: באה ועושה הממשלה הזאת, אבל כאמור זאת לא ממשלה עדיין – אלא שבא ועושה ראש הממשלה הזה, שבאמת מרגיש את עצמו כבר כל כך שייך ודבוק לכיסא ראש הממשלה כאילו שום דבר ואף אחד לא יוכל להזיז אותו ממנו אף פעם; מה שהוא בא ועושה, זה בא ואומר: לא מעניין אותי כל הדברים האלה. לא מעניין אותי החוקים, שהם-הם המבנה שדרכו הדמוקרטיה ממלאת את תפקידה בלשמור על האזרחיות והאזרחים מפני השלטון. פשוט לא מעניין אותי. אני רוצה את מה שאני רוצה, אני רוצה את זה כאן ועכשיו, אני רוצה את זה ככה, ואני אקבל את זה, ולא משנה המחיר. וככה הוא עושה. יש לעזרתו אנשים מאוד כישרוניים בחלקם; אנחנו העברנו לילה ארוך בניצוחו של חבר הכנסת זאב אלקין, שהוא פרלמנטר כישרוני, איש חכם ובעל יכולות רבות, שבא וקבע סדרי דיון גם למליאה הזאת. בעיקרון, על פניו, החוקים של הדמוקרטיה שאנחנו חיות וחיים בתוכה היו צריכים לתת לנו, האופוזיציה, כלים להביע כאן את כל ההסתייגויות שלנו אחת לאחת, באריכות, ככל שמרשה לנו התקנון – לא, באה הקואליציה וקיצצה לנו את הזמן הזה וקיצצה לנו את הזכות הזאת והגבילה אותנו עד לשעה 11:00, שזה בעוד שעה ושתי דקות, ואמרה: זה כל הזמן שתקבלו, כל ה-59 שאתם, בשביל לנמק את כל מאות ההסתייגויות והאי-נחת שיש לכם מהחוק ומהתיקון הזה. הוא גם עשה את זה, כמובן, במהלך הלילה שבו נשארנו כולנו בשביל לנהל את המאבק הפרלמנטרי – וזאת חובתנו, כי זה הכלי שיש בידינו – גם שם הוא הגביל אותנו: הגביל את זכות הדיבור של חברות וחברי הוועדה, הגביל את זכות הדיבור של מי שאינם חברות וחברי ועדה. כך, כאילו, אתמול בבוקר הדיון בוועדה היה מאחורינו ואפשר היה להתחיל את הדיון כאן באולם. אני באמת יכולה להבין שקשה להעביר החוצה את הפרטים האלה, את הפרטים שבהם – כמו שאתה יודע, אדוני, אלוהים, כמו שאומרות, נמצאת בפרטים הקטנים. קשה להעביר את הפרטים הקטנים האלה של התקנונים, של החוקים הקטנים, אפילו לא חוקי מדינה אלא חוקים של הפרלמנט, הפרלמנט שתפקידו לחוקק חוקים ולפקח על הממשלה, על הרשות המבצעת. והנה בא ראש הממשלה, בראש הרשות המבצעת, ולא אכפת לו שהיא רשות מבצעת שמבחינה חוקית אולי יש לה סמכות, אבל מבחינה ציבורית, מבחינה מוסרית, מבחינת לגיטימציה, הסמכות שלה לעשות את מה שהוא עושה היא במקרה הטוב מפוקפקת, ופשוט מניח את המגף בכל הכובד ואומר: ככה יהיה. ככה אני החלטתי ולכן ככה יהיה. התיקון זה כנראה יעבור כאן היום, אבל נתניהו מתחיל את הקדנציה הרביעית שלו כראש ממשלה כשריח רע עולה מהאופן שבו הוא פותח אותה. הוא פותח את הקדנציה הזאת תוך שהוא מצפצף על הציבור, הוא מצפצף על הדמוקרטיה, הוא מבזה את הכנסת, והוא מבהיר שהוא ואין בלתו. ובכן, אדוני היושב-ראש, ההיסטוריה לימדה אותנו פעם אחר פעם שיש הרבה אנשים שחשבו שאין בלתם, ולא כן היא. ככה יתברר גם הפעם. תודה רבה.
אדוני היושב-ראש, תודה, חברי וחברותי חברות הכנסת, שוב אנחנו עומדות ועומדים כאן, עולות ועולים בזה אחר זה, זו אחר זו, ואומרות את מה שצריך להגיד – הממשלה הזאת פותחת את הכהונה שלה בדריסה ורמיסה של הדמוקרטיה הישראלית. פעם שנייה בתוך שבוע בקושי, בחטף, בלי לתת זמן לדיון ראוי, הממשלה הזאת מביאה על הראש של הכנסת, על הראש של הציבור, שינוי חוק-יסוד; חוק-יסוד שהיא עצמה חוקקה לפני שנה. אפס יחס באמת לעבודה שלה עצמה; אפס יחס לצרכים של הציבור, לחוקים שמחזיקים את הציבור כאן חי בתוך מקום ששומר על החירות שלו ועל הביטחון שלו ושלה. חברות וחברים, פרוצדורה מייצרת מהות. זה לא סתם עניין של מה זה משנה אם נביא את זה עכשיו או נביא את זה אחר כך. החוקים האלה, החוקים הם מה שאמור לשמור עלינו בתור דמוקרטיה, ודמוקרטיה, כזכור, היא בסך הכול כלי כדי לשמור על זכויות האדם של כל אחת ואחד מאתנו, על החירות, על הביטחון האישי, על השוויון. מעבר לזה, צריך להגיד שהחוק הספציפי שבאות ובאים פה לשנות בכזה הינף יד כאילו כלום, מדבר על התקציב שלנו; והתקציב הזה, חברות וחברים, הוא בעצם אין-תקציב. הממשלה החדשה בעצם נמנעת מלהביא תקציב לשנת 2015, אדוני היושב-ראש. היא אומרת: הא, נשארה רק חצי שנה, מה זה משנה? מה זה כבר חשוב? נוכל לחסוך על הגב של האזרחיות והאזרחים שלנו עוד קצת כסף, כי, כידוע לכולנו, כשממשלה לא מביאה תקציב, היא עובדת על הטייס האוטומטי הזה, שכמו שאמר היום חברי דב חנין בוועדה, הוא לא טייס ולא אוטומטי, וזה בפועל קיצוץ. בפועל פחות ופחות כסף להמון אזרחיות ואזרחי ישראל, שיש להם פחות שירותים חברתיים, פחות קצבאות, פחות כסף בשביל לחיות את חיי היום-יום שלהם, והממשלה הזאת מרגישה שהיא חוסכת. היא גם חוסכת עבודה למשרד האוצר, כי למה שמשרד האוצר יעבוד פעמיים, ייתן עכשיו מאמץ מרוכז של חודש וחצי, יביא לנו באמת את תקציב 2015 לאישור עד סוף השנה, ואז נעבוד בנחת על תקציב 2016, כמו שצריך? לא לא, מה זה בשביל כל האנשים האלה, עוד כמה אזרחיות ואזרחים, שבאין-תקציב גם אין להם ולהן חיים? ככה מתחילה הממשלה הזאת את דרכה. זה לא ראוי, זה מסוכן, ואדוני היושב-ראש, זה מבשר שזה רק הולך להיות יותר גרוע. תודה.
תודה רבה, אדוני, חברותי חברות הכנסת, חברי חברי הכנסת, מר ארדן היקר, השר המיועד, כבודו, קודם כול אני חייבת להגיד שאני לא יודעת איך מרגישות ומרגישים עובדות ועובדי המשרד לביטחון פנים, כשהם יקבלו אותו עכשיו. זאת אומרת, אני בטוחה שהם מאוד שמחות ושמחים לקבל אדם כישרוני ורב פעלים כמוך, אבל הדרך שבה אתה מגיע למשרד שלהם, איך להגיד, טעם של חמיצות ואי-נעימות קלה. בתור עובד ועובדת במשרד לביטחון פנים, אין לי תחושה שבא השר שאומר, זה הדבר שאני רוצה לעשות, זאת המשימה שאני רואה לנגד עיני, אלה האנשים שאני רוצה עכשיו לבוא לעבוד אתם ובאמת להגשים את כל המטרות הרבות, החשובות, באמת, שאי-אפשר להפריז בחשיבותן, שעומדות בפני המשרד הזה. אז אני רוצה לאחל לך בהצלחה כי אני חושבת שזאת פתיחה לא פשוטה; ורוצה לאחל לך, לעובדות ועובדי המשרד, ולכם ביחד, כמובן, הצלחה גדולה במשימות, כמו שאמרתי, המאוד לא פשוטות שעומדות בפניכם. אני גם חושבת, לפני – כמה זמן זה היה? שלושה, ארבעה שבועות? כשראש הממשלה נתניהו הלך לנשיא ריבלין ואמר לו: עלה בידי להרכיב ממשלה. זה נראה כמו נצח, פשוט, מה שעברנו מאז, כן. מה, למה הוא התכוון? כי מה שברור הוא שהייתה לו קואליציה. אי-אפשר להתווכח ולא צריך לערער על כך. אבל ממשלה? איזו ממשלה בדיוק הייתה לאותו ראש ממשלה נתניהו כשהוא בא לנשיא ריבלין ואמר את הדברים? לא נעים לי להגיד, אבל על פניו נראה שראש הממשלה נתניהו לא אמר אמת כשזה מה שהוא אמר לנשיא ריבלין. מי היו השרים, שרי הליכוד, בממשלה הזאת בדיוק? אני כבר לא מדברת על זה שכנראה לקח הרבה זמן לראש הממשלה נתניהו לשבץ את השרים בדיוק למשרדים שהם הכי לא רוצים, כי בזה ממש אפשר למנות האחד אחרי השני. אני לא ארחיב כאן בדוגמאות כי אני לא רוצה להמשיך ולפגוע. אם יש מישהו או מישהי במשרדים שהגיעו אליהם השרים שלא יודעות שלא רצו אותם, אז עדיף להשאיר את זה ככה. אבל נדמה לי שמספיק מאתנו יודעות ויודעים שבאמת נתניהו הקפיד לשבץ את אנשי הליכוד שלו ונשות הליכוד שלו למשרדים שהם הכי פחות רצו בהם. גם שיטת עבודה, בהחלט, אבל מה בדיוק היה לו בראש כשהוא בא לנשיא ריבלין באותו יום רביעי בלילה ואמר, עלה בידי להרכיב ממשלה? אדוני היושב-ראש, אולי באמת, בהזדמנות, אתה יודע מה? בקצב הזה שבו אנחנו מכלות פה את ימינו ולילותינו, באמת, בביטול זמן לאומי יקר על משוגותיו של ראש הממשלה והרכבה אין-סופית של ממשלה שאמורה כבר הייתה להיות מורכבת מזמן, בקצב הזה אולי נכנס דיון שבו נבקש מראש הממשלה לחשוף בפנינו איזו ממשלה הייתה בראשו או באמת בידיו באותו יום רביעי בלילה, ומה עלה בגורלה, שכך התגלגל גורלה של ממשלה המתהווה, הולכת וממשיכה ומתהווה לנגד עינינו. אגב, עדיין יש סיכוי, אני מבינה, שנשביע הלילה את חבר הכנסת השר אלקין – אה, לא, הוא כבר שר. אנחנו רק נוסיף לו את ירושלים. בסדר גמור. ראו, מה ואיך תיראה בסוף הממשלה הזאת? רק לנתניהו פתרונים. כולנו נמשיך לשבת כאן ולאכול, למרבה הצער, את מה שהוא מאכיל אותנו בו, וזה לא תבשיל ראוי. תודה, אדוני.
שגם אותו אתה לא רואה באולם, האמת.
אנחנו נסמוך על זה. מעולה. חברי וחברותי חברות הכנסת, תראו, תקציב הוא למעשה הצהרת הערכים האמיתית היחידה שאנחנו עושות ועושים. זה בפינתנו "שימו את הכסף שלכם איפה שהפה שלכם", כמו שאומר הביטוי האמריקני הידוע. אז תקציב הוא באמת, זה ה-hardcore, הדבר עצמו, איפה אנחנו באמת שמות ושמים את הכסף שלנו, זאת התמונה האמיתית של הערכים שלנו. באה הממשלה החדשה, באמת עוד לא גמרה להיות ממשלה, זאת הממשלה המתהווה החדשה, הממשלה הלא-גמורה החדשה, ומתחילה את התקציב הזה בהצהרת ערכים לא דמוקרטית, חגיגית, חד-משמעית, גורפת, בוטה, דורסנית, מזיקה, מסוכנת. על ההתחלה היא באה, ובאבחה, באמת, בצורה מכוערת אפילו, לא סתם מסוכנת ולא דמוקרטית, אלא באמת מכוערת, מביאה שינוי בחוק-יסוד, ועושה בתוכו, ככה סתם בשביל הקישוט והסלסול, עוקף עוד חוק-יסוד בתוכו, ככה. צריך לחזור ולהזכיר שזה חוק-יסוד שחלק מהממשלה הזאת, למעשה ראשה, קיבל את ההחלטה על שינויו אך לפני שנה או כמה. אז זה הוצג לנו שוב כנפלאות הבריאה. גם אז זה נעשה בצורה דורסנית, גם אז התנגדנו, גם אז עמדנו כאן ופרסנו את ההתנגדות שלנו, גם אז עמדנו כאן ופירטנו את הדאגה שלנו לדמוקרטיה הישראלית. הדאגה הזאת, חברות וחברים, לא זאת בלבד שהיא עוד בתוקף, היא רק הולכת ומתעצמת מאז. הדאגה הזאת, חברי וחברותי, הולכת והופכת יותר ויותר רלוונטית עם כל יום וכל מופע חדש של ראש הממשלה עם הממשלה הרביעית והלא-דמוקרטית שלו. אין לנו אלא לקוות שכשהתקציב אכן יגיע, אם יצליחו הקואליציה והממשלה להעביר אותו הערב, הערכים שיהיו בתוכו יהיו טובים יותר מאלה שמוצגים באופן שהוא עומד להיות מועבר כאן הערב. תודה, אדוני.
תודה, אדוני היושב-ראש. אתה ציינת בצער שסגן השר לא כאן וגם שהשר הקודם לא היה כאן. והאמת היא שאין כאן מקום לצער, אדוני, עם כל הכבוד, באמת – ויש לנו הרבה כבוד באופן אישי לאנשים הכבודים בתפקיד ולתפקידים המכובדים שהם ממלאים – אין כאן מקום לצער; יש כאן מקום לתיקון, ומהר מאוד, של המצב, משום שאם יורשה לי, אנחנו כל פעם, כבר שבועיים, עולות ועולים לכאן, ופשוט שוב ושוב צריכים להדגיש את האופן השערורייתי, הדורסני, שממשלת נתניהו הרביעית, בהשראת ראש הממשלה, מתייחסת בו לנציגי הציבור, שנבחרו על-ידי הציבור שהרגע בחר אותם. זה דבר שהוא פשוט לא יכול להיות. יש חוקים להתנהלות הממשלה והכנסת. אין, ולא יכולה להיות התנהלות תקינה של הממשל בישראל, כשהממשלה מתעלמת מהכנסת, שמייצגת גם את מי שלא בחר במי שנמצא בממשלה היום. זה דבר שצריך להיות לא קביל ולא מתקבל על-ידינו בשום אופן, ואדוני היושב-ראש, ברשותך, לדעתי אנחנו צריכות וצריכים לחשוב איך להתמודד עם הדבר הזה, כי לא ייתכן שהממשלה פשוט תמשיך להתעלם מהכנסת, כאילו היא לא קיימת, לנוחותה.
לענייננו, אדוני. אני, כמובן, מצטרפת לכל הדברים החשובים שאמרה חברתי חברת הכנסת יעל גרמן, שיש לנו, לשתינו, יחד עם חברת הכנסת רוזין ויחד עם חבר הכנסת יואב קיש, הזכות לעמוד בראש השדולה הגאה בכנסת הזאת, בכנסת העשרים. ואני רוצה להגיד גם לסגן שר הבריאות, גם לראש הממשלה בראש הממשלה שלו, וגם לכל הרופאות והרופאים, האחיות והאחים שמפעילים בעצם את היחס המפלה והדַכְּאני הזה כלפי אוכלוסייה כל כך גדולה, להגיד להם במילותיו של ראש הממשלה: חברות וחברים, מדובר בחיים עצמם. לא פחות מזה. אלה החיים עצמם. הומואים, לסביות, טרנסג'נדריות, טרנסג'נדרים, טרנסקסואלים – כל אלה הם בני ובנות אדם כמוני וכמוכם. בדיוק כמוני וכמוכם. אם צובטים אותם, כואב להם; יורד עליהם גשם – הם נרטבות ונרטבים; וכשהן חולות, וחולים, הן צריכות לקבל את אותו הטיפול בדיוק שכל אחד ואחד מכם היה רוצה לקבל, וגם כנראה דואג לקבל. האפליה שיש כנגד הקהילה הגאה – אגב, היא כמובן לא הקהילה היחידה שמופלית במערכת הבריאות – היא מסוכנת לא רק לדמוקרטיה הישראלית; היא מסוכנת לחיים של האנשים האלה. מערכת הבריאות, שאמונה על שמירת בריאות הציבור, מאפשרת לאנשים חולים להסתובב בחוץ, כי היא לא מוכנה לטפל בהם, או כי היא לא רוצה ללמוד איך לטפל בהם. מערכת הבריאות, שתפקידה לשמור על חיי כל אחד ואחד, מתרשלת בתפקידה באופן פושע. חברות וחברים, די לפחד. אנחנו כבר חיות וחיים מספיק שנים עם ההבנה שמין זה דבר אחד ומגדר זה דבר אחר ונטייה מינית זה דבר אחר. יש כל מיני סוגים. אף אחד מהם לא נושך. אף אחת מהן לא מדביקה. כל אחד ואחד מהם, מגיע להם יחס של בני ובנות אדם. הגיע הזמן שהם יקבלו אותו. תודה.
אני רואה שחברי השר המיועד לענייני ירושלים נכנס לאולם. אדוני היושב-ראש, חברותי וחברי חברי הכנסת, אני רוצה להמשיך בדיוק בנקודה שבה סיימה חברתי חברת הכנסת קארין אלהרר, בדברים החשובים שהיא אמרה. ראש הממשלה פועל להשתקה, פשוט השתקה. לכן אגב הוא לקח על עצמו את תיק התקשורת. הוא כל כך טוב בתקשורת. ככה הוא עכשיו מחסל את רשות השידור. ראש הממשלה עסק בחיסולה של רשות השידור מהקדנציה הראשונה בשלוש האלה. הוא עסק בה בשיטתיות וביסודיות, אנשיו התערבו שם בכל פרט ועניין, וידאו שרשות השידור מסקרת אותו באופן שנראה לו, באופן אוהד דיו, שהיא מסתירה את מה שהוא רוצה להסתיר, שהיא לא מגלה את מה שהוא רוצה שהאזרחיות והאזרחים לא ידעו, אבל עכשיו, באמת בדיוק כפי שתיארה חברתי, כבר לא צריך להתאמץ על הפרטים הקטנים, פשוט עומדת לא להיות רשות שידור. בישראל לא יהיה שידור ציבורי. לא שרשות השידור במתכונתה הקודמת הייתה השידור הציבורי המושלם, אבל לפחות היה לנו שידור ציבורי. אז בעודו מוודא שאין שידור ציבורי ושלא יכולה להיות עליו ביקורת מצד הציבור בישראל וממי שאמורות ואמורים לדאוג לאינטרסים שלו ככלב השמירה של הדמוקרטיה – זוכרות וזוכרים את הביטוי הזה, שעכשיו נשמע כל כך ארכאי, בשנים שבהן באמת האמנו שיכולה להיות עיתונות והיא יכולה להיות חופשית, ותפקידה הוא אכן לשמור עבורנו, האזרחיות והאזרחים, לשמור על הזכויות שלנו, לשמור על גדרי הדמוקרטיה מפני השלטון ומפני מה שכוחו המאוד-גדול, מאוד חזק ומאוד עשוי להיות מזיק של שלטון מפני מה שהוא יכול לעשות? ימים רחוקים, נראים לא קשורים אלינו בכלל, ימים שבהם ראש הממשלה פשוט סוגר את כלי התקשורת הממלכתי. נזכיר שאנחנו באופוזיציה הצבענו נגד החוק הזה. הצבענו נגדו לא רק משום החשש שלנו לחופש הביטוי, לא רק משום החשש שלנו לגורל הדמוקרטיה תחת נתניהו מצד התקשורת והעיתונות, אלא גם מצד החשש שלנו לעניין הדמוקרטיה תחת נתניהו, משום שחשבנו שטעות לקחת רשות לאומית חשובה שהוקמה כאן עם קום המדינה ופשוט בהינף יד, כמו שמקובל אצל נתניהו – אנחנו רואות ורואים את זה מרגע שהוקמה הממשלה הזאת, הכול זה הינף ידיים כאלה: משנים חוק-יסוד, סוגרים רשות, דורסים ציבור כזה, דורסים ציבור אחר, הכול לנוחותו של קינג ביבי. התנגדנו אז לסגירתה של רשות השידור, בין השאר כי סברנו שאסור ואי-אפשר בדמוקרטיה שהממשלה תחזור בה מסיכום שהיא חתמה עם עובדות ועובדים. הרי הייתה רפורמה ברשות השידור, הממשלה חתמה עליה, הייתה מחויבת כלפי אלפי עובדות ועובדים, ואז פשוט סגרה את הרשות, וכך חסכה לעצמה את הצורך לעמוד בהסכם שהיא בעצמה חתמה עליו. היא הפנתה עורף לכל אלפי העובדות והעובדים האלה, כך באחת. אז עכשיו שוב אנחנו רואות ורואים שבזמן שנתניהו והממשלה שתחתיו מחסלים לאט-לאט כל פעם איזה מרכיב משמעותי ונדרש וחשוב בדמוקרטיה שלנו, בינתיים הם מזיזים דברים מפה לשם. אז עכשיו השר אלקין, חברי, שהוא אכן באמת אדם בעל יכולות רבות ביותר, מקבל עליו חלק מהסמכויות לגבי ירושלים – אגב, אתה יודע, מר אלקין, שאתה לא מקבל את הסמכויות על הכותל? האם אתה מודע לכך שהסמכויות על הקרן למורשת הכותל – – –
תמיד אומר ראש הממשלה: קרוב הכותל ללב.
הרגישות המדינית. גם הרגישות הדתית, צריך להגיד. האם אתה יודע שבכותל הרבה רגשות דתיים עלולים להיפגע באופן קבוע? אתה יודע, למשל, שנשים לא רשאיות להתפלל בכותל? חבל, היית לוקח את זה לידיך, השר אלקין – –
אבל לא בכותל הכותל. באיזו פריפריה קטנה בצד של הכותל הן תוכלנה לעשות שם את הדברים שחלקנו, למרבה הצער, חושבים שהם מוזרים מדי.
התחלקתם – אתה הלכת לעזרת גברים, היא הלכה לעזרת נשים, והכול היה בסדר – – –
בקיצור, חברי וחברותי, מה שאני אומרת שהכול עשו כרגע, כל מה שאנחנו עושות ועושים פה עכשיו זה לאשר הזזות.
אדוני, רק משפט סיום, ברשותך, כי אחרי הדיון המרתק הזה בנושא תפילות והכותל ונשים וזכויותיהן הנרמסות עדיין בכותל, רק להגיד לסיום: אדוני, ברצינות רבה, הדמוקרטיה הישראלית מוחלשת על-ידי נתניהו וממשלתו על בסיס יומיומי. זו סיבה אמיתית לדאגה. זאת הסיבה שבגללה אנחנו מצביעות ומצביעים נגד הדברים האלה. זאת הסיבה שבגללה אנחנו מצביעות אי-אמון בממשלת נתניהו, והיא סיבה טובה וחשובה; היא קשורה לחיים של כל אחת ואחד מאתנו במדינה הזאת, שהיא היחידה שיש לנו.
אקטואלי יותר מתמיד. כבוד השר, הפצת כרטיסי ביקור במקומותינו בערים נפוצה מאוד מאוד – כרטיסי ביקור לשירותי זנות. ברצוני לשאול: 1. מה הם האמצעים שננקטים למניעת התופעה הזו? 2. מה נעשה כדי למנוע חשיפת אוכלוסייה בכלל וקטינים בפרט לכרטיסים? 3. מדוע אין מנותקים קווי הטלפון שרשומים על הכרטיסים? 4. האם נאכף איסור פרסום הזנות על בתי-הדפוס שמדפיסים אותם?
אדוני היושב-ראש, ברשותך, יש לי מיני-שאלונת הבהרה, ואז את השאלה הנוספת, בסדר?
בעצם, אדוני, אם לסכם את דבריך, אם הבנתי אותם נכון, אתה בעצם מתחיל עכשיו מבצע אכיפה.
תודה רבה. אז שאלת ההמשך שלי, אדוני – היא עלולה להישמע לך מתקילה, אבל אין בכוונתה להיות כזאת. אנחנו הגשנו – אנחנו זה קבוצה של חברות וחברי כנסת – את הצעת החוק להפללת לקוחות בזנות, שעניינה לחסל באמת את המקור. כי ההבנה היא שכל זמן שיש ביקוש שהוא לגיטימי ומותר על-פי החוק, תמיד יימצאו כל מיני דרכים חוקיות או חוקיות פחות לספק את ההיצע. הצעת החוק הזאת עברה בכנסת השמונה-עשרה אפילו קריאה טרומית, אחרי שהיה לחץ גדול מאוד על ישראל לטפל בצורה הרבה יותר אפקטיבית בבעיית הסחר בנשים. אבל משום שהיא עברה רק קריאה טרומית, לא היה אפשר להחיל עליה רציפות, ובכנסת הקודמת היא לא יכלה לעבור. זאת הצעה שבכנסת הנוכחית מגישה אותה שוב חברת הכנסת, כמובן, זהבה גלאון, ורבות ורבים מאתנו חתומים עליה. האם אתה – אני, שוב, לא רוצה להתקיל – אבל האם אתה רואה אפשרות שהממשלה, ואתה באופן אישי, תתמכו בהצעת החוק הזאת כדי באמת לטפל בבעיית הזנות הכל-כך כאובה מהשורש?
אדוני היושב-ראש, חברותי וחברי חברי הכנסת, לכל מדינה יש זכות לשמור על גבולותיה. לכל מדינה יש זכות מלאה שתהיה לה מדיניות הגירה והיא תחליט מי נכנס ומי לא נכנס, מי יכולה להיות תושבת או אזרחית המדינה ומי לא יכולה להיות תושבת או אזרחית המדינה. זה בוודאי נכון לגבי מדינת ישראל, מדינת הלאום של העם היהודי, שבה יש חוק השבות, חוק שמאפשר לכל מי שיהודייה או יהודי, אפילו באופן שההלכה לא מכירה בו, אבל החוק הישראלי מכיר גם מכיר – מדינת ישראל, זכותה וחובתה לשמור על האינטרסים שלה ולקיים מדיניות הגירה שבה יש כאלה שהיא מרשה להם לבוא ולהיות אזרחיות ואזרחים ויש כאלה שהיא לא מקבלת אותן או אותם. אבל – ויש כאן אבל באותיות קידוש לבנה – מדינת ישראל היא מדינה דמוקרטית. מדינת הלאום של העם היהודי היא מדינה דמוקרטית, וככזאת היא מחויבת לערכים חוקתיים, לערכים דמוקרטיים של זכויות האדם. התיקון שאנחנו מאריכות ומאריכים עכשיו בפעם המי-יודעת-כמה, ובכל פעם בהוראת שעה, והפעם גם – באופן לא ראוי – בלי דיון בוועדה, בלי שנשמעים הגורמים המקצועיים, בלי שאנחנו מקבלות ומקבלים עדכונים על איך ובכלל מבוצע והאם הוא עדיין עונה על הצרכים שלשמם הוא חוקק או שמא הוא כבר לא רלוונטי, החוק הזה לא מקיים את התכלית של מדינת לאום לעם היהודי, שהיא מדינה דמוקרטית. לא מקיים אותה, פשוט לא מקיים את התכלית הזאת. חוק שבו זה לא מובן מאליו שילדה או ילד מתחת לגיל 14 יכולים לבוא ולגור עם ההורה או ההורה המשמורנית שלהם הוא חוק לא מתקבל על הדעת, הוא חוק לא חוקתי בעליל. חוק שבו לא ברור שילד או ילדה יכולים לבוא לחיות עם אימא או עם אבא שלהם, אלא שהם תלויות ותלויים בשיקול דעת שהוא לא מובנה, אין לו קריטריונים ולא ברור מה מנחה את שיקול הדעת הזה של פקיד כזה או אחר, הוא חוק לא סביר במדינה דמוקרטית, חברות וחברים. כן, יש למדינת ישראל כל הלגיטימציה וכל הזכות המלאה לקבוע קריטריונים מי יכולה ויכול להיות אזרחיות ואזרחים ומי לא; לא משנה אם משיקולים דמוגרפיים או משיקולים ביטחוניים. זה ממש לא משנה. אבל הקריטריונים האלה חייבים לענות על הערכים הבסיסיים של דמוקרטיה וזכויות אדם ושל היגיון בסיסי ואנושי של מדינה שיש בה מיעוט גדול ומשמעותי שחלק מהמשפחה שלו, ממש משפחה, בשר ודם, גר מעבר לגדר. אדוני היושב-ראש, חברי וחברות הכנסת, מדינת ישראל היא מדינה מאוד חזקה. ממש ממש חזקה, רבת יכולות. יש לה יכולת לשמור על ביטחונה, לשמור על צביונה ולשמור גם על ערכיה, בלי שהיא עושה את זה בחקיקה לא חוקתית ולא ראויה. תודה רבה.
אני לא יודעת אם זו מחמאה או לא.
תודה רבה, אדוני היושב-ראש, ותודה רבה ליושב-ראש ועדת החוקה, חבר הכנסת דוד ביטן – – –
סליחה, כן, יושב-ראש ועדת הכנסת דוד ביטן – כמובן, לא באתי לפגוע בכבוד יושב-ראש ועדת החוקה, ולא בכבוד ועדת הכנסת, חלילה וחס. תודה ליושב-ראש ועדת הכנסת, שהבין היום, בוועדת הכנסת, כשהעלינו את הסוגיה הזאת, את ההיגיון הבאמת-בסיסי שטמון בכך שכשהכנסת מתבקשת, או לא מתבקשת, אלא צריכה ויכולה לפי החוק, להאריך או לא להאריך תוקף של חוק, בוודאי רגיש ובעייתי כמו החוק שזה עתה אישרה למרות התנגדות חלקנו, מן הראוי שזה ייעשה בהליך שבו הכנסת באמת יכולה להיות מושכלת בשאלה אם צריך לאשר את המשך החוק – אולי צריך להכניס בו תיקונים, אולי צריך לעשות בו שינויים; אולי צריך להתאים אותו לצו השעה, כי לא בטוח שמה שנחקק כבר לפני כל כך הרבה שנים ומוארך באופן כמעט אוטומטי, צריך להגיד, על-ידי ממשלות – בעצם על-ידי ממשלות, ולא על-ידי הכנסת. כשהכנסת לא מקבלת הזדמנות באמת לשמוע את כל הצדדים, את כל הגורמים המקצועיים, את תמונת המציאות ותמונת המצב הרלוונטיות להארכת או אי-הארכת החוק, מי שבעצם מאריכה את החוק, אדוני היושב-ראש, היא הממשלה, ולא הכנסת.
לכן, חברי וחברותי חברות הכנסת, כמו שאמרתי קודם, אנחנו נדרשנו והתבקשנו לאשר את הארכת התיקון לחוק האזרחות והכניסה לישראל בצורה שהיא לא ראויה לכנסת ישראל והיא לא ראויה לתכנים שבהם החוק הזה עוסק. ההחלטה שהביא עכשיו לפתחנו יושב-ראש ועדת הכנסת, שיזמנו אותה היום, סיעת המחנה הציוני, בוועדת הכנסת, לפחות מתקנת את האופן שבו יובא לפנינו החוק הזה בפעם הבאה, בעוד פחות מ-11 חודשים, ואז לפחות תהיה לנו הזדמנות לדון בו בוועדה המשותפת לוועדת הפנים ולוועדת החוץ והביטחון, לראות אם הקריטריונים הקיימים מתאימים, אולי אנחנו יכולות ויכולים להפוך את החוק הזה – חוק שבאמת הולם את מדינת ישראל כמדינת הלאום של העם היהודי שהיא גם מדינה דמוקרטית. תודה רבה.
חלילה, אדוני. אני רוצה להמשיך בדיוק את דבריו של חברי חבר הכנסת דני עטר. אדוני היושב-ראש, חברות וחברי הכנסת, תראו, אנחנו ממש עוד מעט נציין עשר שנים להתנתקות, חברות וחברים. יש מי מאתנו שיחשבו שזה היה דבר נכון לעשות, יש מי שחוו את זה כטראומה שאין ממנה מרפא. כך או כך, עשר שנים חלפו מאז פינוי יישובי גוש-קטיף; עשר שנים חלפו מאז הייתה המדינה צריכה לדאוג לכל אלה שפונו משם על-ידי ממשלת ישראל, לדאוג להם לבית חלופי, לדאוג להן ולהם, שבאמת, הקליטה מחדש שלהם, המרפא מהעקירה הקשה, מהעזיבה הבאמת-לא-פשוטה, של בית, תטופל על הצד הטוב ביותר, ובאמת, באמת צריך לרפא עקירה כל כך קשה. הממשלה הזאת – או יותר נכון צריך להגיד ראש הממשלה הזאת יושב בכיסאו כבר שבע שנים, לא פחות, מהעשר האלה – שבע שנים – –
– – אבל מי סופרת – כבר כמעט – אני מודה לך, מר אקוניס, אלוף הדיוקים. אם יש מישהו שהוא דייקן מאין כמותו, אתה ידוע בדייקנותך, ללא ספק.
בדיוק. ראש הממשלה הזאת וראש הממשלה של שתי הממשלות הקודמות יושב בכיסאו כבר – לפי מר אקוניס שש שנים ושלושה חודשים מתוך עשר השנים שחלפו מאז ההתנתקות, ועדיין לא גמרו לפתור את כל הבעיות של מפוני ומפונות גוש-קטיף. כמה לא מתקבל על הדעת, כמה לא סביר, כמה לא אחראי, כמה לא הגון, כמה מפר את החוזה שבין ממשלה לאזרחית ואזרח במדינת ישראל אפשר להיות? כמה לא רצינית יכולה להיות ממשלה? באמת, איך יכול להיות שראש ממשלה מרשה לעצמו שעשר שנים אחרי ההתנתקות לא כל המפונות והמפונים יושבות לבטח בביתן ובביתם החדש והכול כבר מאחוריהם? חברות וחברים, זה שהממשלה הזאת מביאה היום שוב, במסגרת משחק – לא יודעת מה זה בדיוק, זה משחק כיסאות בלתי נגמר בתוך הממשלה: אתה תהיה אחראי לזה והוא יהיה אחראי לזה, ואת זה נזיז לכאן ונעביר לכאן, ורק נשים פה ורק נשים פה, ועוד שנייה, רגע, נסדר עוד משהו – אנחנו כבר כמה זמן? שלושה חודשים אחרי הבחירות, והממשלה עוד מקימה את עצמה. הממשלה מביאה היום תחת הכותרת: "סמכויות שקשורות להתנתקות", שוב סדרים פוליטיים, אתננים שונים בתוך הממשלה. אדוני היושב-ראש, שני דברים לא ראויים: בראש וראשונה, ההתנהלות הפוליטית הזאת של ראש הממשלה חסרת האחריות, והשנייה, והכואבת יותר, היא העובדה שעדיין לא פתרו את בעיות המפונות והמפונים מגוש-קטיף. הממשלה, אני מאוד מקווה שלא תצליח להעביר את הסמכויות האלה, משום שאין שום סיבה שבמשרד השיכון, גם אם צריכים משהו ממשרד החקלאות, לא יוכלו לפתור את זה. אבל גם אם הם כן יעבירו אותן, בואו נראה אותם באות ובאים אלינו בעוד חצי שנה ומדווחים לנו שלפחות הבעיות נפתרו. תודה רבה.
אדוני, מר אקוניס, אחרי שהחמאתי לך על הדיון, אני התנגדתי להתנתקות בזמן אמת.
אדוני שר האוצר, טוב לראות אותך במליאה, אנחנו שמחות ושמחים שאתה יושב כאן להקשיב לנו. חברי וחברותי חברות הכנסת, סיעת המחנה הציוני תתמוך בחוק שאתה מביא לנו לקריאה ראשונה, וזה משום שאנחנו סבורות שזה בכל זאת צעד בכיוון הנכון. אבל אנחנו עושים את זה תוך כדי שאנחנו מוצאות ומוצאים לנכון לציין שהאמת שזה אפילו מפתיע שזה מה שאתה מוצא לנכון להביא לנו לכנסת הזאת. אחרי כל הבטחות הבחירות הגדולות ואחרי כל ההתחייבות לציבור, זה הצעד? כאמור, אנחנו חושבות וחושבים שזה צעד בכיוון החיובי. אני באופן אישי, יש לי הזכות שמדרגת מס רכישה של 10% הוכנסה כבר בתקציב הקודם-קודם, כשהממשלה הקודמת טרחה להעביר תקציב, לדירה של מעל 15 מיליון שקלים. אני חשבתי שזה צריך להיות לדירה מעל 10 מיליון שקלים כבר אז, אבל כבר הוספנו אז מדרגת מס, כבר היה טוב. כן, צריך למסות יותר את מי שיש לה ולו יותר כסף. כן, צריך לכוון את השוק לכך שהדירות שיימכרו יהיו יותר למי שצריכות וצריכים קורת-גג, ופחות למי שרוצות לעשות מזה כסף. אבל, אדוני, איפה התמונה הגדולה? באמת, איך זה לבד ישנה את מצב הדיור בישראל? עכשיו אני רוצה להתייחס – בשונה ממה שעשה חברי אראל מרגלית – אני רוצה להתייחס לחלקים שכן נחשפים מתוכניתך ומדאיגים אותי, ואמרתי את זה כאן גם כשאתה לא היית. מדאיגה אותי השחיקה בדמוקרטיה שמסתמנת מהצעדים, שלפחות אני קוראת עליהם, שאתה מביא. על חלקם אני לא קוראת, אני רואה בהצעת התקציב, בשינויי חוק-היסוד שאתה מביא בשביל להעביר תקציב דו-שנתי שישאיר את מדינת ישראל שנה שלמה בלי תקציב שהכנסת אישרה; שמאפשר לחשבת הכללית לנהל את המדינה לפי ראות עיניה, שלא באשמתה כמובן, משום שהממשלה הזאת לא מביאה תקציב. אבל במה שנוגע לתכנון ובנייה, אני מוטרדת. אני מוטרדת מכך שאספת אליך, תחתיך, את כל גופי התכנון והבנייה, כולל המשרד להגנת הסביבה, באופן כזה שמחסל בפועל את האיזונים והבלמים שהם הם ליבת הדמוקרטיה במדינה דמוקרטית, באופן שמאפשר באמת חשיבה כוללת על דברים שהם לא רק צורכי הדיור המיידי, ככל שצורכי הדיור המיידי בוערים. אני חוששת מפגיעה בסביבה. אני חוששת מתכנון שראינו את תוצאותיו הנמהרות, עם הווד"לים והוותמ"לים וכל הפטנטים האחרים שממשלות ימין לדורותיהן עשו כאן בשביל לעקוף את הליכי התכנון המקובלים, במקום פשוט לתגבר באופן רציני את מוסדות התכנון הקיימים ולתת להם כלים לפתוח את הפקקים ולפתור את הבעיות שיצרו את כל הצפיפות הזאת ואת כל המצוקה, מצוקת הדיור שאנחנו עדות לה. ודבר שלישי, אני רוצה להגיד לסיום, אני מופתעת מזה שזה לא הדבר הראשון שאתה מביא, דיור ציבורי. אם יש מצוקה אמיתית בתחום הדיור, אדוני שר האוצר – היא הדיור הציבורי בישראל.
ממשלות ישראל בשנים האחרונות עוברות על החוק, לא משתמשות בכסף ממכירת דירות ציבוריות למען בניית, רכישת ויצירת דיור ציבורי חלופי חדש ואחר, ומצוקת הדיור הציבורי גדולה מכל מצוקת הדיור בישראל. אנחנו מצפות ומצפים ממך להביא בראש וראשונה פתרון לדיור הזה. תודה רבה.
תודה, אדוני, ותודה לחבר הכנסת בגין, שסיפר במו-עצמו, ממקור ראשון, על השותפות שלו בניסיון לעצור את החוק הזה. למעשה שלושתכם – איך קראת לעצמכם? ה"פיינשמקרים"? אני לא בטוחה שהחברים היו חותמים על התיאור הזה, אבל אכן, השרים דאז בגין, מרידור ואיתן ערערו לממשלה על החוק הזה. זאת אומרת, לא זו בלבד שעסקתם בזה, וניסיתם למצוא פתרונות, אלא ניסיתם לעצור את החקיקה הזאת, ערערתם עליה לממשלה – יש לי פה עדויות כתובות לעניין זה. אבל אני רוצה להניח ולהגיד שאחר כך, כשלא עזר הערעור שלכם, והחוק הזה בכל זאת הגיע לכנסת, צריך להגיד שגם הממשלה באה לוועדת החוקה והתחייבה – ואגב, אני מסתכלת בפרוטוקול של ועדת החוקה משנת 2012, שם הממשלה התייחסה להתחייבות שלה כבר מהחקיקה הקודמת, וכבר כאילו התנצלה וכאילו אמרה: בסדר, תאשרו לנו עכשיו, כי נכון שהבטחנו בפעם הקודמת להסדיר את העניינים ולהביא חקיקה ראויה, ולא עשינו את זה, אבל עכשיו, עכשיו תסדרו לנו, כי לפעם הבאה אנחנו מבטיחים להביא – והנה, אנחנו מגיעות ומגיעים לפעם הבאה, ושוב זה לא מסודר. ואומר מי שהוא היום יושב-ראש האופוזיציה, יצחק הרצוג – שלוש שנים אני מוכן להאריך, בתנאי שיש התחייבות של המדינה לעבודת מטה. אומרת רחל דניאלי – התחייבות שהייתה גם לפני ארבע שנים. אומר הרצוג – לא קרה, בסדר, אבל הפעם אני רוצה התחייבות בפרוטוקול. וגם יושב-ראש הוועדה, חבר הכנסת המנוח דוד רותם, שבאמת אי-אפשר לחשוד בו שהוא שייך לאותו צד של המפה הפוליטית כמו שלי ושל המתנגדות והמתנגדים האחרים לחוק הזה, דורש מהממשלה תשובות, תובע ממנה עבודת מטה מסודרת, תובע ממנה לבוא לפחות חצי שנה לפני שצריך לחדש את החוק – אם החברים בירכתיים יפסיקו לצעוק, אני אוכל להמשיך.
אפילו אי-אפשר לומר על חבר הכנסת המנוח דוד רותם – והוא ודאי היה מקבל את זה כמחמאה שאי-אפשר – שהוא משתייך ל"פיינשמקרים". ואומרת נציגת הממשלה – עמדת הממשלה שמובאת היום כוללת לא רק הארכה של הוראת השעה, אלא גם התחייבות לעשות מהלכים, לבדוק שוב את נושא הגדרת עבירת הביטחון, וגם נושא של הסדרים חלופיים. זה, חברות וחברים, נאמר על-ידי הממשלה בוועדת החוקה בשנת 2012, לפני שלוש שנים בדיוק, למעשה בחודש הזה לפני שלוש שנים. אני לא רואה סיבה, אדוני השר – אף שיש לי אליך הערכה אישית – אם אנחנו עוקבות ועוקבים אחרי התנהלות הממשלה בהקשר הזה בכל הפעמים האחרונות, אני לא רואה סיבה להאמין שהפעם, משום שאתם מביאים לפתחנו הארכה של הוראת השעה הזאת לחמש שנים, אני לא רואה שום סיבה לחשוב שהפעם באמת תעשו את עבודת המטה הרצינית ותביאו את הפתרונות החקיקתיים הנדרשים. אילו זאת הייתה כוונתכם הכנה, מן הראוי היה להביא כאן הארכה לחצי שנה. זה מספיק זמן בשביל לסיים עבודה שכבר הייתה צריכה להיעשות לפני שבע שנים, ולפני שלוש שנים, וזה הדבר שהיה ראוי להיעשות, אדוני. חקיקה מאוד בעייתית מבחינה דמוקרטית, חבל שתיחקק שוב לחמש שנים במדינת ישראל. תודה רבה.
אנחנו מבקשים: לוועדת הפנים.
תודה, אדוני. ממש בשעה זו מפגינות מחוץ לכנסת ישראל נערות תיכון שבאו למחות ולנסות לעורר אותנו, חברות וחברי הכנסת, לתמוך בהן במחאה המאוד-מאוד צודקת שלהן נגד האיסור שחל עליהן בבתי-הספר ללבוש מכנסיים קצרים. האיסור הזה על בנות ללבוש מכנסיים קצרים הוא הצד השני של הדרישה מדיילות לנעול נעלי עקב. בשני המקרים מדובר בהתייחסות אל נשים כאל אובייקט מיני; בשני המקרים מדובר באפליה כלפי נשים. לגברים מותר: לנערים בבתי-הספר מותר ללבוש מכנסיים קצרים; דיילים וגברים באופן כללי לא נדרשים לנעול נעלי עקב ולא פריטי לבוש אחרים שהופכים אותם לאובייקט מיני. לא בכדי, גם אלה וגם אלה מסרבות היום להוראות שמושתות עליהן – בעצם על-ידי מי? פתאום אני שואלת את עצמי ושואלת אתכם: מי בעצם יכול להגיד למישהי מה ללבוש, או לחלופין – לא ללבוש? הגיע הזמן, חברות וחברים, להפנים שנשים, כולל גופן, הן אדונות לעצמן. הן לא צריכות להתלבש כדי למצוא חן בעיני אף אחד, והן לא צריכות להתכסות בשביל שלא למצוא חן בעיני מישהו יותר מדי. הגיע הזמן שהמדינה – אנחנו – נבין שזאת חובתנו לדאוג לשוויון בין גברים לנשים, גם בהקשרים האלה; לדאוג לממש את זכותן של נשים על גופן, אם בחקיקה, אם באכיפה. המאבק, גם של אלה וגם של אלה, גם על המכנסיים הקצרים וגם נגד העקבים, הוא הזדמנות מאוד טובה להתחיל. תודה רבה.
תודה, אדוני. לפני שאני אציג את הצעת החוק שלי – – –
אז זהו, אדוני היושב-ראש, שלא כולם פה מתנצלים, רחוק מזה. עמד כאן ממש זה לא כבר סגן שר בממשלת ישראל ואמר דברי בלע, דברי הסתה חמורים נגד 20% מאזרחיות ואזרחי המדינה הזאת, נגד רשימה שלמה בכנסת ישראל והחברות והחברים בה. ולא זו בלבד שהוא לא התנצל, אלא שאחריו עלה ראש הממשלה שלו ושפך עוד שמן על המדורה והחמיר את המצב והוסיף על דברי ההסתה שהוא עצמו אמר זה לא כבר בבחירות נגד אותו ציבור עצמו. ולא זו בלבד שהוא לא התנצל, אלא האשים בצביעות את אלה שהוא מסית נגדם, בעוד הוא עצמו, מייד אחרי שהסית, הלך והצטלם אתם ואמר "לא התכוונתי". והנה היום בא ועשה שוב את אותו דבר. הצבוע הגדול מכולם מאשים בצביעות. אני חייבת להגיד לכם ולכן, חברותי וחברי חברות הכנסת, עמדתי כאן בסערה הנוראה שהייתה כאן במליאה, עם כאב פיזי ממש ועם דמעות בעיניים. זה ממש כואב להבין שבאמת ראש הממשלה, הוא באמת לא רואה את עצמו כראש הממשלה של כולם וכולן. כמו שהוא לא רואה את עצמו ראש הממשלה של החברה הערבית, ככה הוא גם לא רואה את עצמו ולא מתפקד כראש הממשלה של החברה יוצאת אתיופיה, ככה הוא לא רואה את עצמו ראש הממשלה של הרבה מאוד אחרות ואחרים במדינת ישראל. האופן שבן הוא פשוט עומד כאן ואומר את זה ומדבר אל האנשים, שהם אזרחים שהוא ראש הממשלה שלהם, הוא פשוט כואב. הוא כואב כי המשמעות של זה היא באמת היחלשות של הדמוקרטיה שלנו, היחלשות והתרופפות ושחיקה של הביטחון האישי של כל אחד ואחת מאתנו במה שאמור להיות מדינה דמוקרטית, הבית הלאומי שלנו שבו יהיה לנו ביטחון מלא כאזרחיות ואזרחים. זה מפחיד, אדוני יושב-ראש המליאה כרגע. אותי, חברות וחברים, זה מפחיד, זה מעציב, זה קשה וזה מצער. אנחנו במחנה הציוני, אנחנו באופוזיציה, הרבה מאוד חלקים בציבור הישראלי משתדלים ומשתדלות להיאבק בזה כמיטב יכולתנו. אין לי אלא לפנות לראש הממשלה ולהגיד – באמת, אדוני, הנעדר מכאן בדרך כלל, והנעדר מרוב או לפחות מחלקים גדולים של היחס לציבור הישראלי – הבדלים אידיאולוגיים זה בסדר גמור, מותר להיות חלוקות וחלוקים, אפשר לחשוב שהדרכים לטפל בבעיות של מדינת ישראל ושל החברה הישראלית הן אחרות – אתה תחשוב ככה, אנחנו נחשוב ככה. להסית נגד אזרחיות ואזרחים שאתה אמור להיות באמת המגן שלהם – לא. הצעת החוק שלי, אדוני, מתייחסת לציבור מאוד מאוד לא פריבילגי במדינת ישראל. היא עוסקת בדבר הלא-סקסי הזה שנקרא הוצאה לפועל, שבאופן מדהים יש בה קרוב ל-3 מיליון תיקים פתוחים ששייכים ל-770,000 אזרחיות ואזרחים בישראל, שרובם המכריע באמת במעמדות הסוציו-אקונומיים הנמוכים ביותר. ההוצאה לפועל היא מה שנקרא החצר האחורית של מדינת ישראל. הרוב המכריע של בעלי ובעלות החוב שם הם כאלה שלעולם לא יוכלו לשלם את החוב, הרבה מפני שהריביות בהוצאה לפועל גבוהות מאוד, הרבה מפני שמי שמנהל את התיקים בהוצאה לפועל זה בעלי כוח, בעלי הון, תאגידים גדולים שיכולים להרשות לעצמם כאלה שינהלו עבורם את התיקים האלה, ורוב בעלי ובעלות החוב הם כאלה שלא יכולות להרשות לעצמן ייצוג. ולכן הפער בין בעלי החוב לבין מה שנקרא בהוצאה לפועל "הזוכים" הולך וגדל. הצעת החוק הזאת באה לנסות ולתת תשובה על הבעיה המאוד-גדולה הזאת. הצעת החוק הזאת באה לייצר לראשונה בעצם דרך יציאה מההוצאה לפועל. עד היום, אם פתחו לך תיק בהוצאה לפועל – זהו, נגמר, כי הריביות מגדילות את החוב בקצב כזה שלעולם כנראה לא תוכל לשלם אותו, ואין שום דרך לצאת. הצעת החוק הזאת, חברי וחברותי, מביאה לראשונה סוג של הסדר חוב למי שנקבעה לו, אחרי חקירת יכולת – נקבעה לו יכולת התשלום שלו או שלה, והיא עומדת בתשלומים, ואף שעומדת בתשלומים, שלוש שנים לא הגיעה עדיין להתחיל לשלם את הקרן אלא עדיין משלם או משלמת רק את הריבית – ייסגר לו התיק ויוכל ותוכל לפתוח בחיים חדשים, ללא חובות, ללא התלות הנוראה הזאת בהוצאה לפועל. זוהי הצעת החוק, אדוני. אני מאוד מאוד שמחה שהממשלה, שמביאה גם היא הצעת חוק משלה בתחום הזה, הסכימה לתמוך בה, ואנחנו נעבוד ביחד כדי באמת להגיע להסדר הנכון והטוב ביותר, משום שכולנו מסכימות ומסכימים שחובות צריך לשלם, אבל לא צריך לרדוף בעלי ובעלות חוב שלא תהיה להם לעולם שום דרך לשלם את החוב. הפטר בהוצאה לפועל, חברות וחברים, הוא באמת צו השעה. הוא באמת עוד צעד בשינוי המבנה החברתי והכלכלי באופן הזה שתהיה זכות אמיתית לאזרחיות ואזרחים לצאת ממעגל העוני. זאת הזכות הבסיסית לצאת ממעגל העוני ולפתוח בחיים שלמים, חדשים, יציבים ובריאים. תודה רבה.
וגם את שרת המשפטים לשעבר.
בכל הכבוד, מפלגת העבודה היא הראשונה שהיה לה חבר כנסת יוצא אתיופיה.
אדוני, אי-אפשר הצבעה שמית, כי ב-21:00 יש רוויזיה – – –
תודה רבה, אדוני, חברי וחברותי חברות הכנסת, אני רוצה להגיד שלכנסת היה אתמול הישג מאוד גדול בכך שלא הובאה לפנינו להצבעה העברת הסמכויות הזאת מהממשלה, שהייתה אמורה להמשיך את ההסתרה הגדולה שנתניהו מנסה לעשות מאתנו בנושא הגז. עכשיו, כתוצאה מזה זכינו היום, לראשונה, כל הציבור בישראל, לקבל את פרטי מתווה הגז שגיבשה הממשלה; את כל המשא-ומתן המתמשך הזה, שנתניהו ושליחיו עושים עם חברות הגז ועם כל הבעלים הגדולים והעשירים שלהן – סוף-סוף גם אנחנו קיבלנו את הזכות לראות את הפרטים. חברי וחברותי, אני רוצה רגע להגיד: אנחנו מתנגדות ומתנגדים למתווה הזה. אנחנו חושבות שהוא לא הגון כלפי מדינת ישראל, כלפי הציבור בישראל, כלפי כלכלת ישראל. הוא לא נותן לציבור בישראל את מה שמגיע לו מאוצר הטבע שלנו. אבל גם מי שתומך במתווה הזה לא יכול לתמוך באופן שבו נתניהו ממשיך לחסל את הדמוקרטיה שלנו, לאט אבל בטוח; לכרסם עוד ועוד בזכות הדמוקרטית של כל אזרח ואזרחית למידע, לגישה למידע, לשידור חופשי, לשידור ציבורי, להחלטות של הגוף המחוקק על חייו ועל חייה של כל אחת ואחד במדינה הזאת. אני מאוד שמחה שאתמול נמתח קו אדום, שבו באמת נאמר לנתניהו: עד כאן. היום הוא הביא את המתווה הזה. אני מאוד מקווה שמעכשיו ואילך – זאת תקווה קצת נאיבית אולי, מצדי, אבל אני מאוד מקווה שהכיוון הזה, של כרסום בדמוקרטיה, ישתנה, ונוכל לחזור ולאושש את הדמוקרטיה שלנו. תודה.
אדוני היושב-ראש, חברי וחברותי חברות הכנסת, אני מודה שאני ממש ממש מתרגשת להציג את הצעת החוק למניעת התעמרות בעבודה לקריאה טרומית בכנסת. על ההצעה חתומים וחתומות 38 חברי וחברות הבית מכל הסיעות, ואת התמיכה הרחבה בחוק אפשר היה לראות גם בכנס שקיימנו בשבוע שעבר כאן בכנסת מציבור גדול ורב שהגיע כדי לתמוך. הפגיעה במסגרת התעמרות היא פגיעה באמת רחבה ביותר, חברות וחברים. אנחנו מדברות ומדברים על לפחות אחד או אחת מכל העובדות והעובדים שסובלים מהתעמרות – משרד הכלכלה, שבדק את הנושא בשנת 2013, בדוח שלו נמצא שאחד מכל שני עובדים שכירים סובל מהצקות, השפלות והטרדות. גם מחקרים אחרים מראים את הדבר הזה היום, גם בישראל וגם במקומות אחרים בעולם. אני רוצה להגיד שהמילים "התעמרות בעבודה" – כשבאתי עם הנושא לכל מי שבאתי, התופעה הייתה כזאת שבאופן אינטואיטיבי מייד ידעו על מה מדובר, ואז במחשבה שנייה אמרו – מה זה בעצם? כי בעצם כשאנחנו אומרות היום חוק למניעת התעמרות בעבודה, בפעם הראשונה אנחנו נותנות לתופעה הזאת ולעבירה הזאת שם. בפעם הראשונה קוראות לזה בשם ואומרות: זה אסור. אז אני רוצה, ברשותכם וברשותכן, בשביל להניח את דעת כולם וכולן, לתת לכם מתוך החוק חלק מהדוגמאות וגם את ההגדרה מהי התעמרות בעבודה. התעמרות במסגרת עבודה היא, חברות וחברים, התנהגות חוזרת ונשנית כלפי אדם, בכמה אירועים נפרדים, שיש בה כדי לייצר עבורו או עבורה סביבה עוינת במסגרת העבודה. זאת אומרת, למי מכם שחוששות וחוששים שעכשיו זה יהיה: דיברתי לא יפה למישהו שעובד אתי אז כבר אפשר לתבוע אותי על התעמרות בעבודה? התשובה היא לא. מדובר בהתנהגות שצריכה להיות חוזרת, נשנית, וגם צריך להגיד מכוונת. למשל, התייחסות מבזה ומשפילה ומזיקה כלפי אדם, לרבות באמצעות צעקות, קללות, האשמות שווא או הפצת שמועות מזיקות. למשל, שיבוש יכולתו של אדם לבצע את תפקידו, לרבות הצבת דרישות בלתי סבירות או יצירת תנאים בלתי סבירים לביצועו, שאינם נחוצים לביצוע התפקיד ואינם מטעמים ענייניים, כמו היטפלות קנטרנית למעשיו; הצגת דרישות או שינוין באופן שאי-אפשר להתמודד אתן; שליטה הדוקה באופן בלתי סביר על פעילותו במסגרת עבודה; או הצרה בפועל ובכוח של סמכויותיו, תחומי אחריותו כנגזר מתפקידו, מטעמים בלתי ענייניים – חברות וחברים – מטעמים בלתי ענייניים, כשביצוע העבודה אינו מחייב זאת; או למשל, הטלת משימות על אדם, שמטרתן מילוי צרכיו האישיים של האחר ושאינן נוגעות למילוי תפקידו; למשל, הכפפת אדם לאווירה של פחד ואיומים; למשל, ייחוס הצלחותיו של אדם לאדם אחר או ייחוס כישלונות לאדם, שלא הוא עשה ולא באחריותו, הסתרת עובדות או הצגה מעוותת שלהן. למרבה הצער, חברות וחברים, יש המון המון דרכים יצירתיות שבהן אלה שמתעמרים, או גם מתעמרות לצערי, יודעות ויודעים להגיע ולהשיג התעמרות בעבודה. אז החוק הזה, חברות וחברים, בא ואומר: לא יתעמר אדם בזולתו במסגרת העבודה. עובדות ועובדים שהשתתפו בסקר של משרד הכלכלה ובסקרים אחרים דיווחו שכתוצאה מההתעמרות הם חווים תחושה של פגיעה קשה מאוד בתדמית, בערך העצמי, וגם פגיעה בבריאות הפיזית והנפשית. הם מרגישים שכבודם נרמס. התעמרות גורמת לבעיות בריאות, וההערכה היא שהן עולות למשק 2 מיליון ימי עבודה בשנה. מעל 50% מהאנשים שנפגעים מתפטרים, והמחקרים, חברות וחברים, מצביעים על כך שכ-10% ממקרי ההתאבדות בעולם הם של אנשים שעברו התעמרות בעבודה. העבודה, אחרי הכול, חברי וחברותי, היא המקום שבו אנחנו נמצאות ונמצאים חלק גדול מהזמן של החיים שלנו, אם לא רוב זמן חיינו. אנחנו תלויות בעבודה לא רק לפרנסה. מבחירה או שלא מבחירה, העבודה שלנו היא חלק מהזהות שלנו, היא מגדירה אותנו. מה שקורה לנו בעבודה משליך השלכות מרחיקות לכת על כל זירה אחרת בחיים, על כל הקשרים שלנו, על כל הפעולות שלנו בכל מקום אחר. לכן כל כך חשוב שמקום העבודה יהיה מקום בטוח ומעצים ולא מקום פוגעני. לכן כל כך חשוב לנו להתמודד עם תופעת ההתעמרות בעבודה. צריך לזכור גם שמהתעמרות בעבודה יש נזקים כלכליים כבדים. אם אנחנו מדברים על 2 מיליון ימי עבודה בשנה, אז ההערכות על אובדן למשק מדברות על בין מיליארד וחצי ל-15 מיליארד שקלים בשנה אובדן למשק הישראלי בגלל התעמרות בעבודה. משום שעובדות ועובדים שחווים וחשופים להתעמרות הם עובדות ועובדים שיכולים לעבוד פחות טוב. אם לקחו למישהו את הסמכויות שלו, אם פוגעים ביכולת שלו לתפקד בעבודה, אם גורמות וגורמים לכך שמצבו הנפשי ירוד, מצבו הפיזי ירוד, היכולת שלה ושלו לעבוד נפגעת באופן קשה. התוצאות של מקום העבודה, של המפעל, של המשרד, נפגעות באופן קשה, והתוצאות של המשק כולו סובלות. חשוב לי להגיד, חברות וחברים, שהחוק הזה, לפעמים עלולים לחשוב לגביו שהוא חוק נגד מעסיקים, כאילו עוד רגולציה נגד מעסיקים או מעסיקות. לא כן הוא, חברות וחברים. כמו שהסברתי כרגע, יש לזה שני צדדים – הצד של רווחת העובדת והעובד, אבל גם הצד של איכות והספק מקום העבודה. ככלל, החוק הזה בא לראות את מקום העבודה כמקום מעצים, כמקום בטוח, גם לעובדות ולעובדים וגם למעסיקות ולמעסיקים. ככלל, החוק הזה מקדם תפיסה של win-win, שכולם מרוויחות ומרוויחים, גם העובדות והעובדים, גם מקום העבודה. גם הבעלים, גם הספקים, גם הלקוחות, גם נותני, מקבלות ומקבלי השירותים. התעמרות בעבודה היא נושא שנחקר היום בעולם בהרחבה. יותר ויותר מדינות מחילות אצלן חוקים שנועדו למנוע התעמרות בעבודה בדרכים שונות. אני רוצה לשתף אתכן ואתכם בחוויה של אחת מעשרות רבות ביותר של נפגעות ונפגעי התעמרות בעבודה שהגיעו ללשכה שלי במהלך השנה האחרונה, שבה אנחנו עובדות על החוק הזה. לא זו בלבד שעד היום לא היה שם לבעיה ואי-אפשר היה להגיד ממה בדיוק את סובלת – אני לא הבנתי, מה בדיוק ההצקות האלה? מה זאת אומרת לוקחים לך, עושים לך, צורחים עלייך, משפילים אותך? אז על מה בדיוק את מתלוננת או אתה מתלונן? לא זו אף זו, נועה בק, שהיא אחת האמיצות היחידות שמוכנות לדבר בקול רם על מה שעברה בעבודה, והיא אף תובעת את מקום העבודה שלה היום, אחרי שעזבה אותו, כמו שקורה ל-50% מאלה שנפגעות ונפגעים מהתעמרות בעבודה – 50% מהם עוזבות ועוזבים את מקום העבודה. נועה בק אמרה אצלנו בכנסת: כשאני מספרת לאנשים מה קרה לי ומה שקורה לאנשים אחרים, אז אנשים מסתכלים ואומרים: אוי, זה באמת לא בסדר. אבל את יכולה לראות שמה שעובר להם בראש זה: למה זה בעצם קרה לך? למה דווקא לך זה קרה? אולי זה אישי? אולי הבן-אדם שעשה לך את זה, משהו לא בסדר אצלו או שחשב שמשהו לא בסדר אצלך? אולי את היית לא בסדר? והתשובה שלי היא שזה לא משהו אישי, אלא מי שמתנכל לא עושה את זה באופן אישי. הוא עושה את זה כי הוא יכול. הוא עושה את זה כי הוא מחפש או היא מחפשת מישהו פגיע. ניצול לרעה של כוח, אדוני היושב-ראש, חברי וחברותי, הוא דבר שאנחנו מכירות ומכירים מהרבה זירות בחיים. בעבודה, יחסי כוח, יחסי מרות, יחסי תלות קולגיאליים מאפשרים פעמים רבות ניצול לרעה של כוח באופן שגורם להתעמרות בעבודה. בחוק הזה באנו לתת שם לתופעה הזאת, התעמרות בעבודה, ולהגיד: זה דבר שהוא אסור. הוא מחוץ לחוק, הוא מחוץ לנורמה שלנו, הוא מחוץ לאיך שהיינו רוצות לראות את החיים שלנו בעבודה ומחוצה לה; הוא מחוץ לאיך שאנחנו רוצים לנהל את החיים שלנו ולהתנהל בינינו כבני ובנות אנוש.
או-אה. אם כך, אני רק אגיד תודה רבה לשותפות ולשותפים להצעת החוק: ד"ר אורית קמיר, עורכת-הדין תמר וינטר קמר, איתן מאירי, עורכת-הדין אורלי ביטי, ד"ר יריב איצקוביץ ועוד רבות ורבים. תודה מיוחדת לצוות המשפטי של ועדת העבודה והרווחה בראשות נועה בן-שבת; תודה לשר הכלכלה ולכל השרות והשרים שתמכו בוועדת השרים, וכמובן לכל חברות הכנסת וחברי הכנסת שחתומות וחתומים על החוק. כמו שאמרתי, זה מאוד מרגש. תודה רבה.
חברי וחברותי חברות הכנסת, קודם כול, אני רוצה לשבח את חבר הכנסת מיקי לוי שנותן פה ציונים למפלגת העבודה ולוקח פה בכלל מונופול על יושר ושקיפות. האיש שהגיש ראשון את הצעת החוק הזאת הוא חבר הכנסת לשעבר משה מזרחי, בכנסת הקודמת, ממפלגת העבודה. אז קודם כול תנוח דעתו של אדוני, ואין צורך להטיף מוסר למפלגת העבודה בענייני שקיפות. עכשיו לעניין קרן קיימת – צריך לומר, חברי וחברותי חברות הכנסת, קרן קיימת היא גוף חשוב בצורה באמת בלתי רגילה. זה אחד הגופים הציוניים המשמעותיים ביותר שהיה להם תפקיד אדיר בהקמתה של מדינת ישראל, בביסוסה, וגם היום יש לה תפקיד, באמת תפקיד ציבורי מהמעלה הראשונה בהרבה מאוד רבדים של ההתנהלות של מדינת ישראל. קרן קיימת עושה תפקידים שממשלה אחרת הייתה נאלצת לעשות, ולא בטוח שהייתה יכולה לעשות באותה אפקטיביות. אנחנו יודעות ויודעים איזה חשיבות יש לקרן קיימת בשמירת שטחים מיוערים, בשמירת טבע במדינת ישראל, שלא לומר אפילו ביצירת טבע במדינת ישראל. ככה שבאמת אין חולק על חשיבותה ועל מקומה של קרן קיימת. היא אף מוכרת בחוק כגוף ציבורי, עובדותיה ועובדיה מוכרים כעובדות ועובדי ציבור. ודווקא בשל כך אנחנו חושבות וחושבים שצריך שתהיה מוכפפת לחוק חופש המידע כמו כל גוף ציבורי בעל חשיבות במדינת ישראל. זה בעצם כל הרעיון של הצעת החוק הזאת, זה עניין בסיסי לגמרי. חוק חופש המידע חל על כל גוף ציבורי, ודאי גוף ציבורי מרכזי, חשוב וגדול שתרומתו למדינת ישראל רבה כל כך כמו קרן קיימת. מן הראוי היה שהציבור יוכל ותוכל לקבל את כל המידע שהיא מוצאת לנכון שהיא צריכה, בשביל לראות את התנהלותה של הקרן הקיימת בצורה הטובה ביותר. נשמח על תמיכתכן ותמיכתכם כמובן, חברי וחברותי, גם בקואליציה. תודה רבה.
אז הנה שמת לב. באמת, מר גפני.
אז עכשיו אתה אומר שלא בא לך. עכשיו בא לך דווקא לעשות מה שרוצים, נכון?
עכשיו כבר אמרת, את הפאזה הלוחמנית – – –
אני לא רוצה שתהיה עצוב, אני רוצה שתהיה שמח.
אני רוצה שתעשה את הדבר שאתה חושב שהוא נכון.
אדוני היושב-ראש, תודה רבה, חברי וחברותי חברות הכנסת, הצעת החוק שמגיעה עכשיו לקריאה שנייה ושלישית מגלמת עוד שיא של הממשלה הזאת, בזמן הקצר שהיא קיימת, בפגיעה שהיא פוגעת בריבונות הכנסת וגם בעבודה התקינה של הממשלה, בבוז שהיא משדרת לציבור, לנבחרות ולנבחרים שלו, ולזכויות הדמוקרטיות החוקתיות במדינת ישראל. לקראת הדיון בוועדת הכספים בהצעת החוק יצאה חוות דעת מטעם הייעוץ המשפטי לוועדה על נוסח הצעת החוק שעברה בקריאה ראשונה. במשך כל הקדנציה הקודמת שלי בכנסת, חברות וחברים, לא נתקלתי בחוות דעת כל כך חריפה וקשה של הלשכה המשפטית. היועצת המשפטית הצביעה על שורה של בעיות חוקתיות חמורות ביותר שהצעת החוק הזאת מביאה אתה, והיא מביאה כתימוכין דברים חריפים וחמורים של נציגי האוצר עצמם בדיון בוועדת חוקה לפני כשנה וחצי, במסגרת התיקונים של מה שכונה "חוקי המשילות". זאת אומרת, נציגי האוצר עצמם דיברו על הבעיות שיש בחוק המשילות כפי שעבר, ועכשיו הממשלה הזאת באה ועוד החמירה אותם. בהתאם לחוות הדעת הזאת, לא רק שההתנהלות הממושכת של הממשלה בלי תקציב מאושר מעלה שאלות קשות ביחס ליכולת הפיקוח של הכנסת ושל הציבור על הממשלה וביחס ליכולת של משרדי הממשלה לבצע בכלל באופן שוטף את העבודה שלהם, אלא, חברותי וחברי חברות הכנסת, נפגעת קשות הריבונות שלנו, של הכנסת, של הבית הזה, ונפגעת הלגיטימיות של עבודת הממשלה. לא רק שבמשך כחצי שנה מיום שהשרות והשרים נכנסים לתפקיד שלהם הם לא יוכלו ליזום שום תוכנית, שום פרויקט, לא יוכלו לעצב את סדר העדיפויות של המשרדים שלהם, אלא שיוצא מחוות הדעת של היועצת המשפטית שמי שלמעשה מנהלת את המדינה – מנהלת אותנו החשבת הכללית, שעושה אומנם כמיטב יכולתה, אבל כמה בלתי סביר שהחשבת הכללית לבדה תנהל את מדינת ישראל. נימוקי הממשלה למהלך הזה לא מחזיקים מים בשום פנים ואופן. גם הטענה כאילו הממשלה בכלל דואגת לכנסת, שיהיו לה יותר ימים לדון, היא באמת ספין עלוב – תסלחו לי, חברות וחברים. הנימוק האמיתי היחידי הוא שהממשלה לא רוצה להגיע לכנסת לקבל את אישורה ואת הפיקוח שלה, ובאופן אמיתי זאת פגיעה עמוקה בדמוקרטיה הישראלית. כל יום בלי תקציב מאושר הוא יום שבו נפגעת יכולת הביצוע של משרדי הממשלה, נפגעת הריבונות של הכנסת, נפגעת יכולת הפיקוח שלה על הממשלה. כמו שטענו וחזרנו וטענו בוועדה, וגם כאן, במליאה, חברי וחברותי, הפתרון הסביר והמתבקש היה להישאר במתכונת חוק-היסוד, כמו שנקבע רק בקדנציה הקודמת, סך הכול, להעביר את תקציב 2015 במשך 100 ימים מכינון הממשלה ואת תקציב 2016 עד סוף מרס. לצערי, זה לא עומד לקרות. מה שקורה כרגע, כמו שאמרתי, הוא פגיעה בריבונותה של הכנסת, פגיעה בדמוקרטיה הישראלית. זאת מתחילה להיות ההתמחות מספר אחת של ראש הממשלה הזה, וזה נזק לכולנו. תודה רבה.
זה מה שעושה אותו סרט כל כך טוב.
למה להגיד "ליהוגים"? דברים של טעם.
– – – מילא במקום יושב-ראש ועדת הכספים, אבל – – –
זה בדיוק התפקיד של המדינה.
אדוני היושב-ראש, תודה רבה, חברי וחברותי חברות הכנסת, יש משהו בעייתי ולא ראוי בזה שאנחנו עומדות ועומדים פה בשעה 02:40, לפנות בוקר, ודנות ודנים בנושא הזה, שאפשר לשמוע מהדוברות והדוברים כמה הוא באמת בנפשנו. אנחנו, העגלה הריקה שלכם, שחלקכם עדיין מחשיבים אותנו כאילו זה לא עסק שלנו, כאילו זה לא נוגע לנו, כאילו אין לנו say, כאילו בכלל אין לנו זכות להתערב בהגדרות האלה שאתם חושבים שיש לכם בעלות עליהן, שאתם תודיעו לנו מיהו יהודי, מיהי יהודייה, איך את נהיית יהודייה ואיך אתה נהיה יהודי, ולנו כאילו אין כאן דריסת רגל. ואפשר לשמוע באמת מהמיית הלב, מדם לבּן של המדברות והמדברים, עד כמה זה בנפשנו לא פחות ממה שזה בנפשכם, חברים יקרים שלי. אני רוצה להגיד שאנחנו עומדים כאן ובאמת זועקות וזועקים כאילו מי יודעת מה, איזה רפורמה אדירה בגיור התהפכה. אפשר לחשוב – מי שתשמע אותנו פה עומדות ומתלוננות תחשוב שהייתה פה איזו רפורמה אדירה ונפתח הגיור לכל הזרמים בעם ישראל, ונהיה פתח לכל היהודיות והיהודים בגולה להיות מסוגלות ומסוגלים לבוא לחיות כאן ולהיות מוכרות על-ידי המוסדות שלא מאפשרים כאן להתחתן, שלא מאפשרים כאן להתגרש. בסך הכול, מלכתחילה, רפורמת הגיור הזאת הייתה קטנטנה, ממש קטנטנה. ובכל מקרה, מה היא עשתה? היא הרשתה לעוד כמה רבנים אורתודוקסים לגייר לפי ההלכה האורתודוקסית בלבד.
כאלה שהוכשרו על-ידי הרבנות הראשית, שיש לה מונופול וחושבת – זה שיש לה מונופול על-ידי המדינה בגלל החוק – בעיה מצד אחד – אבל היא חושבת שיש לה מונופול אמיתי; היא חושבת שהקדוש-ברוך-הוא, או הקדוש-ברוך-היא, לצורך העניין, השכינה או אלוקים, נתנה לרבנות את המונופול הזה. ולא כן היא. אני לא יודעת איך לספר לכם, חברות וחברים, כמה מהקריטריונים שלפיהם אתם מנהלים היום את מה שאתם קוראים יהדות לא באים אפילו מדאורייתא שאתם מחשיבים דאורייתא; כמה מהקריטריונים האלה מומצאים אלף פעם בדרך, ולא בטוח – לא בטוח שהרבה דורות בדרך היו מחשיבים אותם כיהדות, אפילו לא בדרך שאתם הולכים בה. המקום שבו אתם עצרתם, שבו אתם מתחתם את הקו ואמרתם: עד כאן זה יהדות ומכאן זה לא יהדות, זה קו לא לגיטימי. הוא בטח לא לגיטימי כשהוא בא לחול על כל בני ובנות עם ישראל, גם במדינת ישראל וגם מחוץ למדינת ישראל. צריך להגיד, חברות וחברים, שבהקשר הזה, של רפורמת הגיור שמבוטלת, יכול להיות שמעז יצא מתוק. משום שצריך בהקשר הזה להיות כל כך קיצוני וכל כך מופרך בשביל שיום אחד זה ייפתח, כדי שיום אחד באמת כולנו נוכל להיות יהודיות ויהודים, לא בהכרח לפי הסרגל שלכם. תודה רבה.
יאיר לפיד – – – קואליציה, מה תגיד אתה?
סליחה, הרשימה המשותפת חיכו להצבעה.
אדוני היושב-ראש, תודה, חברי וחברותי חברות הכנסת, תראו, בואו נדבר רגע על ההוצאה לפועל, אני עליתי לכאן לדוכן לא פעם ולא פעמיים כדי לדבר על ההוצאה לפועל. ההוצאה לפועל היא החצר האחורית של מדינת ישראל. הידעת, אדוני היושב-ראש, שיש 770,000 אישה ואיש בישראל שיש להם תיקים בהוצאה לפועל? ול-770,000 האלה יש כ-3 מיליון – אולי עכשיו צמצמו את זה קצת, אז רק 2.5 מיליון – תיקים פתוחים בהוצאה לפועל? והאם תדעו, חברות וחברים, שמ-770,000 האלה 94% אינן מיוצגות או מיוצגים על-ידי עורך-דין או על-ידי מישהו אחר בכלל? משום שמדובר, לרוב המכריע, בציבור היותר מוחלש ומוחלשת במדינת ישראל. באמת, אנשים שבהרבה מאוד מהמקרים היה להם חוב קטן שהם לא יכלו לשלם בזמן, או אפילו, אתה יודע מה, אדוני, אפילו הם התרשלו, נניח, אבל ברוב המקרים מדובר באנשים שבאמת לא היה להם איך לשלם, זה תפח בריביות לא סבירות, לא מוסדרות, לא מפוקחות, לממדי ענק. יש ציבור שבאמת התחיל בחוב של נגיד 80,000 שקל, והם מוצאים את עצמם אחרי עשר שנים עם 1.5 מיליון שקל. מי יכולה לשלם את זה? ואז אתה מוצא את עצמך פשוט תקוע בתוך המערכת הזאת לנצח, בתוך הריביות האלה, שלעולם, אבל לעולם, לא תוכל לשלם. החוק הזה בא כביכול להיטיב. מה הוא אומר? הוא אומר: אין מספיק כוח-אדם בסניפי ההוצאה לפועל; יש רשמים, שתפקידם להחליט מי יכול לשלם כמה – הוא עושה חקירת יכולת – לרשם יש סמכות כעין-שיפוטית, הוא יכול לקבל עליך או עלייך החלטות – ולא בכל יום יש בכל סניף רשם או רשמת בהוצאה לפועל. אז אנחנו רוצים להקל עליכם, חברי וחברותי החייבות והחייבים, ואם אין רשם, אנחנו אומרים: דברו בווידיאו קונפרנס – התוועדות חזותית להלן – עם הרשם שיושב באיזה סניף במקום אחר בארץ – סביר להניח שבמרכז, כי במרכז מן הסתם יש כוח-אדם גם בהוצאה לפועל. עכשיו, מה לעשות, חברותי וחברי, לא כולן טובות וטובים בדיבור מול מצלמה, מול מחשב, במיוחד שה-case שאת צריכה לעשות לעצמך, האופן שבו את צריכה לסנגר על עצמך או על עצמךָ הוא איך באמת אין לךָ איך לשלם או אין לךְ איך לשלם, לא יעזור כלום, יהפכו אותך, ינערו אותך, יתלו אותך – עד לא מזמן אפשר היה לשלוח אותך לכלא בשביל זה – לא יעזור, אין מאיפה לשלם. אז אומרת הצעת החוק, אדוני היושב-ראש, זה יהיה רק בהסכמה, ורק אם יש לו או לה עורך-דין שיכול להסביר במה בדיוק כרוך העניין. עכשיו אני כבר רואה, מישהו ייקח עורך-דין רק בשביל שיסביר במה כרוך העניין, יעשה את ההתוועדות החזותית, זה לא לטובתו. ובכן, חברות וחברים, התשובה היא לא. זה סוג המקרים שהסכמה היא לא באמת הסכמה חופשית. אדם בעמדה כל כך מוחלשת, עם חוב כל כך גדול, מול מערכת כל כך משומנת ונושים כל כך גדולים, כי 85% מהנושים בהוצאה – – –
כן, סליחה, התשובה היא כן; תודה לך על השאלה, אדוני היושב-ראש. 95% מהנושים והנושות, אם יש כאלה בהוצאה לפועל, מיוצגות על-ידי עורך-דין, חד-משמעית. ויתרה מזאת, 85% מהם הם חברות גדולות מאוד, בעלות, מן הסתם, מחלקות משפטיות משלהן, שמאוד נוח להן לנהל את ההליכים האלה. פערי הכוחות האלה לא באמת מאפשרים, בכל הכבוד, הסכמה חופשית למי שעומד וצריך להסביר לאיזו מצלמה, בדרך כלל כאילו כזאת, אל הריק, ולא אל רשם שבאמת יכול לנהל אתו שיח אנושי כמו שצריך להתבקש במקרים האלה, בשביל לעשות את המכונה "חקירת יכולת" בצורה האפקטיבית ביותר. ולכן, אדוני, לכן, חברי וחברותי חברות הכנסת, הפתרון הוא להוסיף את כוח-האדם הנדרש בהוצאה לפועל בפריפריה, בשביל לטפל בציבור המוחלש הזה על הצד הראוי לו, על הצד, באמת, שמתבקש מכזאת תופעה, שבאמת היא תעודת עניות למדינת ישראל. השוליים הענקיים האלה של החברה, עם החוב הענק הזה, של 53 מיליארד שקל, כמו שהוערך באחד העיתונים ממש בימים האחרונים, 53 מיליארד שקל, שכולם בעשירונים התחתונים ביותר, מחייבים במינימום הקצאה של כוח-אדם לסניפי ההוצאה לפועל בפריפריה, ולא להעמיד את הציבור הזה לדבר מול מצלמה שאלוהים יודעת באיזה מצב רואה אותה הרשם בצד השני. תודה, אדוני.
הצבעתי אצל עמיר. אדוני היושב-ראש, בטעות הצבעתי אצל עמיר.
אדוני היושב-ראש, אדוני היושב-ראש, בבקשה – – –
– – חברת הכנסת מבקשת להודיע שבטעות היא הצביעה בעמדה של עמיר פרץ במקום בעמדה שלה.
אדוני היושב-ראש, אם אפשר להוסיף אותי לפרוטוקול – בעד.
אני מחכה שתסיימו לשוחח פה. אני לא רוצה להפריע להווי, ההווי הלילי פה בין – מה?
אני רוצה לברך. חברי וחברותי חברות הכנסת, אדוני היושב-ראש, אני רוצה לברך על הצעת החוק הזאת, שאם אכן תתמכו בה עכשיו בקריאה ראשונה, היא תידון מחר בבוקר בוועדת החוקה, יחד עם הצעת החוק הפרטית שלי להפטר, שזכתה, לשמחתי, לתמיכת הממשלה. אכן, אדוני השר, מהלך של שמיטה, שהתחלנו לדון בו כבר עם הממשלה הקודמת, עם משרד המשפטים, עם השרה ציפי לבני. זה בדיוק היה הרעיון – להביא בשנת השמיטה את השמיטה הכל-כך מתבקשת הזאת למאות אלפים; לא פחות מזה, חברותי וחברי – מאות אלפים שזקוקים להפטר הזה ממש כאוויר לנשימה. הרחבתי כאן מוקדם יותר הערב ארוכות על ההוצאה לפועל, שהיא החצר האחורית של מדינת ישראל, שנמצאות ונמצאים בה מאות אלפים מהציבור המוחלש והמוחלשת ביותר בישראל, שאין להם אפילו יכולת לקבל ייצוג, להשיג לעצמם ייצוג. ההוצאה לפועל היום היא מקום שברגע שנכנסתְ או נכנסתָ אליו זה ללא יציאה. אין דרך לצאת מההוצאה לפועל: הריביות הן לא מפוקחות, הן מופרעות, הן לא נורמליות, והחובות גדלים בצורה בלתי מתקבלת על הדעת, ככה שבקלות כל אחד ואחת מגיעות למצב שהם לעולם לא יוכלו לשלם את החוב. הצעת החוק הזאת, עיקרה וכוונתה מצוינות. יש דברים שנצטרך לתקן בה. למשל, לא הגיוני לחייב בה – ברגע שהיא הוראת שעה לשלוש שנים, לא הגיוני שחייב יצטרך להיות מוגבל באמצעים חמש שנים, שכן זה אומר שכל מי שלא מוגבל כבר היום שנתיים, לא יוכל ליהנות מהחוק; למשל, אנחנו צריכות וצריכים להוציא מהחוק הזה את רשות המסים, שהכניסה את ידה הארוכה ועשתה מעצמה בעל-הבית בתוך ההפטר של ההוצאה לפועל – דבר לא מתקבל על הדעת בשום קנה מידה. אבל על כל הדברים האלה אני בטוחה שנעבוד בוועדה, בוועדת החוקה, שאליה, אני מקווה, יעבור החוק. אז כאמור, אני רוצה לברך ולשמוח שאנחנו סוף-סוף בדרך לעשות את הדבר הכל-כך נכון לכל כך הרבה חייבות וחייבים שמגיעים להם חיים חדשים וראויים. תודה רבה.
כבוד השר, בעניין מסלולי הנחיתה החדשים בנמל-התעופה בן-גוריון, ברצוני לשאול: 1. באיזו שנה אושרו המסלולים החדשים? 2. האם לפני פתיחת המסלולים נעשתה הערכה מחודשת בהתחשב בריכוזי האוכלוסייה? 3. מדוע לא תיאסרנה טיסות בין השעה 23:00 ל-05:00, הגבלה המוכרת בעולם? 4. האם נבחנו חלופות לאחר פתיחת המסלולים החדשים בהתחשב בתלונות?
אדוני, כדי לסבר את אוזנך – אני קיבלתי עד כה 884 פניות מן הציבור בעניין זה. אין נושא, אפילו לא ההתמחות שלי בנושא תקיפה מינית, שקיבלתי בו כל כך הרבה פניות. קרוב ל-1,000 פניות של תושבות ותושבים שבאמת, בריאותם הולכת ומידרדרת עקב חוסר שינה. אני חייבת לציין שפניתי אליך במכתב בעניין זה ב-1 בספטמבר 2014. יש לך הזכות להישאר בתפקיד כבר זמן רב, לשמחת כולנו, כמובן, או באופן חלקי שמחה – לא עניין אישי, פוליטי. ב-1 בספטמבר 2014 – לא נענה מכתבי מעולם. בעקבות זאת שלחתי אליך שאילתה רגילה שלא נענתה מעולם. אתה ודאי מקבל גם חלק מהפניות הללו, הרי הן ודאי לא מגיעות רק אלי. אנחנו מדברות על זה שהמסלולים תוכננו – אתה, מה שאתה מדבר עליה, נעשתה בשנת 1997; הם נפתחו במאי 2014. זאת אומרת, עבר המון המון זמן מהתכנון ועד שהם התחילו לפעול. במאי 2015 התקיימה ישיבה של ועדה ציבורית, ורת"א הציעה החלטה להפחתת הנחיתות בלילה, אבל היא משאירה את המצב שבאמת תושבות ותושבי אור-יהודה ודרום תל-אביב ימשיכו לסבול מחוסר שינה כרוני מאוד מאוד חמור וקשה. במקביל, אגב, היא מקנה כמעט חסינות ל-1,700 תושבות ותושבים ממזור ומבארות-יצחק – ההחלטה הזאת שאתה אומר שאמורה להיות מאושרת עכשיו. למה לא תשתמש – באמת, זה השכל הישר; למה שלא תשתמש בסמכותך כשר התחבורה בשביל לעשות את השינויים הנדרשים לבריאות באמת הכי בסיסית של התושבות והתושבים באזורים האלה? לא יכול להיות שחישובים כלכליים לא יביאו בחשבון גם את העלות של הנזקים הנגרמים מהרס חיי התושבים האלה.
אבל, אדוני, בינתיים – – –
אבל בינתיים אפשר לחלק לפחות את הנטל של הרעש בצורה יותר שוויונית.
אבל אפשר לפחות את הרעש לחלק בצורה יותר שוויונית, שלא רק חלק מסוים יקבל את כל – – –
אני מדברת על המסלולים הקיימים.
תודה, גברתי היושבת-ראש, ותודה, חברי שהפנו את תשומת לבי, אני מאוד מאוד מעריכה את זה, מאוד קולגיאלי מצדכם. צחוק צחוק, חברותי וחברי, זו הצעת חוק מאוד לא משמחת, לצערי. הצעת החוק לקבורת חיילים וחיילות זכאי חוק השבות שאני מעלה כאן עכשיו אומרת את הדבר הבסיסי, הטריוויאלי, המתבקש, המוסרי, האנושי, היהודי, ואמור להיות גם הישראלי, שחייל או חיילת שנפטרו ומובאים לקבורה בבית-קברות צבאי ייקברו בחלקה, בשורה ובצמוד לכל שאר החיילים, כמו השיר ההוא – זוכרות, זוכרים, את השיר של הלהקה הצבאית "אחד החיילים"? כ-20% מהחיילים בצה"ל הם חיילים יוצאי חבר המדינות שעלו לארץ, הם או ההורות וההורים שלהם, מכוחו של חוק השבות; אוכלוסייה שאחוזי הגיוס בה מאוד גבוהים, משרתת גם ביחידות הלוחמות, ולצערנו כמובן לא נפקד מקומה מבתי-העלמין הצבאיים. אבל החיילות והחיילים האלה נקברים בנפרד, ולא ליד החברים שאתם הם שירתו ונפלו כתף אל כתף. לגבי רובם, אף שהם נקברים בנפרד וגורמים שונים מטילים ספק ביהדות שלהם, הם עצמם גדלו כיהודיות ויהודים, מזדהות כיהודיות ויהודים לכל דבר ועניין, עלו לארץ מתוך ציונות, מתוך תחושת שליחות, התגייסו לצה"ל ונפלו בשורות צבא ההגנה לישראל מתוך מחויבות מלאה למדינה הזאת, לעם הזה ולחיים כאן בישראל. הצעת החוק נועדה למנוע את האפליה שלהם בבתי-העלמין הצבאיים ולדאוג לכך שזכאי חוק השבות או הצאצאים שלהם שנפלו בשורות צה"ל וזרועות הביטחון ייקברו ללא הבדל וללא אפליה. הצעת החוק הוגשה בכנסת הקודמת על-ידי חבר הכנסת אלעזר שטרן, שהוא כידוע יהודי דתי המחויב להלכה. שטרן וידא שאין כל בעיה לקבור אותם כמו כולם. אני אתלה באילן גבוה עוד יותר לצורך העניין – הרב גורן, שהתיר את קבורתו של חייל נוכרי בבית-קברות יהודי, כתב במאמרו: כאשר נהרגו חיילים שעל-פי ההלכה נחשבים כנוכרים ונפלו למען העם והארץ – הרי הם יותר מחסידי אומות העולם, שכתב הרמב"ם עליהם שיש להם חלק לעולם הבא; אלא הם נידונים כקדושים שמזומנים לחיי העולם הבא כמו היהודים עצמם. מכל זה משמע בבירור שגם נוכרי שמסר עצמו על ישראל ונהרג יש לו חלק לעולם הבא כיהודי. ונראה שהוא הדין ליחסנו אליו לאחר מותו בעניין הקבורה. עד כאן דברי הרב גורן. ובכל זאת, הרבנות הצבאית מתעקשת להקצות לחיילים זכאי חוק השבות – כלומר יהודים גם אם לא לפי ההלכה האורתודוקסית הנהוגה במקומותינו – חלקה נפרדת ולסמן אותם כמוקצים. מבירור שעשיתי לפני העלאת הצעת החוק מול אגף משפחות והנצחה, עלה שמה שקורה בפועל זה שבבתי-העלמין הגדולים באמת מדובר בחלקה נפרדת, ובבתי-עלמין קטנים זה באותה חלקה אבל במרחק ד' אמות, לפעמים מופרד על-ידי ספסל או עץ, ולטענתם לא באמת שמים לב אם לא יודעים. אגב, בוועדת השרים עצמה הצבא טען שהם לא מכירים בעיות בתחום, וכל השרים פשוט הצביעו נגד. ביום ראשון, אחרי שעודכנתי בהחלטת ועדת השרים לחקיקה להתנגד להצעה שאני מעלה עכשיו בפניכן ובפניכם, העליתי את תמצית ההצעה לפייסבוק שלי וכתבתי שהממשלה החליטה להתנגד להצעה. אני רוצה לקרוא לכן ממש מבחר מצומצם מהתגובות שנכתבו שם: כשעלינו לארץ לפני 24 שנים, יחד אתנו עלו חברים של הורי שהאם נוכרייה והאב יהודי. הבן התגייס לצה"ל, והמשפחה ידעה שאם הוא ייפול הוא ייקבר מחוץ לגדר. כמו כלב, ככה הורי היו אומרים. הייתי אז בת שלוש ולא הבנתי. במהלך השנים האמירה הזאת חזרה על עצמה שוב ושוב, כל פעם כשבחדשות דיווחו על חייל לא יהודי שנפל. עברו 24 שנים – כותבת הבחורה הזאת – ושום דבר לא השתנה. תגובה אחרת: זו אחת הסיבות העיקריות שלא ארצה שילדי יחזרו לישראל בסיום בית-הספר בשביל לעשות שירות צבאי. הם יהיו מספיק יהודים בשביל להיהרג בשביל המדינה אבל לא מספיק יהודים בשביל קבורה שוויונית. תגובה שלישית: יש כאן ביזוי של המת, של משפחתו, ובעיקר הדרה של מי שרוצה בכל מאודו להשתייך אל העם היהודי אבל מורחק מכך גם בחייו וגם במותו; ממש כואב על המשפחות שחטפו היום בממשלה סטירת לחי. דרך ארץ קדמה לתורה, אומרת תגובה אחרת, דרך ארץ קדמה לתורה, הם מספיק טובים להילחם כתף אל כתף עם שאר החיילים, אז לצערנו ולמרבה העצב הם בוודאי מספיק טובים להיקבר אתם. ההצעה, חברות וחברים, אומרת את המובן מאליו: מי שיהודי מספיק כדי להילחם עבור המדינה ולמות בשבילה, יהודי דיו כדי להיקבר לצד חבריו לקרב ללא הפרדה. לפני שנה וחצי, ב-20 בינואר 2014, התקבלה בוועדת העלייה והקליטה בראשותו של חבר הכנסת יואל רזבוזוב החלטה על קבורה שוויונית של חיילים זכאי חוק השבות. זאת ועוד, משרד הביטחון התחייב שתיכתב תקנה, והדבר הזה יתחיל לפעול לפי התקנה שתיכתב לפי ההחלטה שהתקבלה בוועדה. אני רוצה להודיע לכם, חברות וחברים, שאחרי הבדיקה שלנו – לא תקנה ולא נעליים. ההפרדה בעינה עומדת: קבורה לא שוויונית מפרידה ומפלה לחיילים יהודים במהותם, שנפלו על הגנת מדינת ישראל. בושה וחרפה, אמר חברי מיקי לוי, וצדק. בושה וחרפה שעולי חבר המדינות יילחמו למען המדינה, ובמותם יהדותם לפתע תהיה מוטלת בספק. נפרד איננו שווה ולא יכול להיות שווה. הקבורה חייבת להיות שווה; אותה חלקה, אותה שורה, בצמוד לקברים האחרים. מדובר באפליה שמעמיקה את השסע בחברה הזאת ולא מאפשרת למשפחות החללים את הכבוד הראוי לבנים ולבנות שלהם שבשירות העם והצבא הם נפלו. חברי וחברותי, זה אות קלון למדינת ישראל ולממסד הרבני שמתעקש למנוע ממי שנפלו את השייכות אל הכלל שלמענו הם מסרו את חייהם. זה אות קלון, חברי, לממשלה שמסרבת לתקן את העוול הזה. אני קוראת לכם ולכן לשקול מחדש ולתמוך בהצעת החוק. תודה רבה.
אדוני, א. ככל שיש לי כבוד לאדוני סגן השר, היה כתוב, גברתי היושבת-ראש, שהשר יהיה כאן לענות על הסוגיה הזאת, ואני חושבת שזה מן הראוי. אבל זה לפרוטוקול. אדוני, קודם כול, אני לא מבינה, למה תאמין הכנסת למשרד הביטחון, שהתחייב כבר לפני שנה וחצי בפני ועדה של הכנסת לכתוב את התקנה הזאת ולא מצא לנכון לעשות את זה עד עכשיו? למה נאמין היום שעכשיו זה כן יקרה? הרי ההתחייבות כבר ניתנה, ההבטחה כבר הובטחה, וזה לא קרה. למה נאמין עכשיו שזה יקרה?
ב. אני לא טענתי שהם נקברים מחוץ לגדר. אני אמרתי מפורשות: אתם יצרתם מצב של מחוץ לגדר בתוך הגדר, חלקות נפרדות. וגם אם לא כתוב מעליהן "חלקה של זכאי חוק השבות, עולי חבר המדינות", כולן יודעות וכולם ויודעים שזה אחר, זה נפרד, זה לא כמו כולם. ואז, כשבאות ובאים ביום הזיכרון, וכשמגיע יום הזיכרון לחללי מערכות צה"ל, יש כאלה שעומדים – אה, הנה שר הביטחון; היי, שר הביטחון, אז אתה כאן – כלל הנופלות והנופלים, ויש הקבוצה הנפרדת, אם בבית-העלמין הגדול בחלקה נפרדת ממש ואם בבית-העלמין הקטן מאחורי הספסל או העץ. אומר יותר מזה: בהינתן המצב הזה – אגב, אדוני, אם אתה לא שמעת תלונות, חבל שלא האזנת לתגובות שקראתי כאן, מאנשים שיודעים שהם "ייקברו כמו כלב" – ביטוי שלהם, שהם נוכחו בו שוב ושוב ושוב לאורך השנים.
אני אגיד יותר מזה: אחרי שמשרד הביטחון הבטיח תקנה – – –
סליחה, אני יכולה להראות לכם תמונות, תמונות של החלקות שבהן זה מאוד ברור שיש הפרדה. אחרי שמשרד הביטחון לא עומד בהבטחתו לתקן תקנה, אחרי שההפרדה נמשכת, אתה יודע מה, אדוני סגן השר, ואדוני שר הביטחון? מן הראוי היה שאפילו ברמה ההצהרתית, כנסת ישראל תקבל את ההחלטה הזאת שאומרת: מי שעלה לכאן כיהודי, חי כאן כיהודי, נלחם כאן כיהודי ונפל כאן כיהודי, מן הראוי שייקבר יחד עם כל חבריו היהודים.
תודה, אדוני. אכן, גבירותי ורבותי, חברי וחברותי חברות הכנסת, באמת אני חושבת שבקליפת אגוז זה הסיפור. הסיפור – שיש מועצה ציבורית, אדוני השר אקוניס. היא כבר אותרה, היא כבר נבחרה. היא אמורה להיות החוצץ בין הפוליטיקה לבין השידור שאמור להיות ציבורי לטובת הציבור כולו. ואף שהמועצה אותרה ונבחרה, ראש הממשלה לא מקים אותה. זה בדיוק הדבר. צריך לראות, יש פה שיטה. מאז 2009, משנבחר נתניהו לראש הממשלה בסיבוב הזה, הוא עשה את זה לרשות השידור גם בחוק הקודם. אחד-אחד הוא הזיז ממקומם מנהלים ומינה במקומם רק ממלאי-מקום, כאלה שאי-אפשר לפטר אותם – זאת אומרת, אין להם הגנה. הם לא נבחרו במכרז ולכן הם לא בעלי מעמד עצמאי, אלא הם מונו על-ידי מי שבחר למנות אותם ויש לו שליטה מוחלטת בהם. הוא יכול להזיז אותם ממקומם אם הם רק לא יצייתו למה שהוא מייעד להם לעשות. בזה אחר זה הוחלפו מנהל הטלוויזיה, מנהל החדשות, מנהל הרדיו, מנהל עוד רדיו ועוד רדיו, עוד תחנה ועוד תחנה. כולם אך ורק בממלאי-מקום, עושי דברו של נתניהו. ככה הלכה רשות השידור ואיבדה מכוחה, כמו שמשון שגוזרים לו עוד צמה ועוד צמה ועוד צמה ועוד צמה עד שנשאר פשוט מרוקן מכל יכולת לבצע את תפקידו ולעמוד על רגליו. והנה, באמת היה ניסיון. אגב, אחד מני רבים. אתם יודעות ויודעים כמה דוחות נכתבו על רשות השידור? כמה הצעות לרפורמות? ואף, צריך להגיד, בסופו של דבר, לפני החוק המפואר שאת, קארין, הובלת – את יודעת שאני לא תמכתי בו, אומנם, כי אני חששתי בדיוק מהמצב הזה, שיסגרו את רשות השידור אבל לא באמת יפתחו את התאגיד הציבורי החדש, המובטח, הנקי, המצוין. אבל צריך להגיד שלפני החוק הזה כבר הייתה רפורמה מסוכמת עם העובדות והעובדים. אי-אפשר להגיד שכל העובדות והעובדים האלה שצריך לשלוח אותם הביתה עמדו בדרכנו אל שידור ציבורי משודרג ונקי. רפורמה חתומה, אדוני השר אקוניס – –
– – שממשלה, לראשונה בתולדות מדינת ישראל, חזרה בה. הפנתה את גבה לעובדות ולעובדים, להסכם שנחתם אתם על-ידי המדינה.
סליחה, עם כל הכבוד, חברת הכנסת אלהרר עשתה את זה תחת ראש הממשלה נתניהו ובהוראתו, שלא לומר. בהוראתו של ראש הממשלה נתניהו. העובדות והעובדים האלה שוב מוצאים את עצמם עכשיו זרוקים, מוזנחים, ללא זכויות שמגיעות להם, ללא ההגנה שהיא באמת כל כך בסיסית וראויה, אחרי שנות דור בשירות המדינה, בשירות הציבור, במה שהיה צריך להיות השידור הציבורי שלנו. באמת ובאמת – לא נעים לי להישמע כקלישאה – כל שבוע אבל אנחנו עומדות ועומדים כאן מול עוד ועוד פארסה שבאמת מחרבת את הדמוקרטיה הישראלית בחסות מר נתניהו. תודה רבה.
אדוני, אין ועדת רפורמות. אי-אפשר להעביר אותו לוועדת הרפורמות, כי אין ועדת רפורמות.
את סתם עושה לי פדיחות. תודה רבה.
אין דבר כזה ועדת רפורמות. כספים.
זה לא היה בקשה פמיניסטית. זה היה – – – של האקדמיה.
האקדמיה אומרת: אתן רוצות לשחק, ניתן לכן. לא הייתה שום בקשה כזאת.
אתה זה שהצבעת עכשיו נגד מע"מ אפס על מצרכי יסוד? זה אתה?
רגע, סליחה, סליחה, עם כל הכבוד, זו חוצפה.
סליחה, אדוני, ההערות שלנו, מה – – –
מבקשות? מי אומרת "מבקשות"?
בזכות מי אתה אומר "מבקשות"?
אנחנו מכירות אפליה מצוין, אם לא אכפת לך, וגם במסגרת – – –
קודם כול, ברכות כמובן לחבר הכנסת גפני על החוק החדש והמעולה, ובאמת, כמי שמכירות אפליה מקרוב, אנחנו שמחות להיות שותפות לעוד צעד בדרך לתיקון אפליה. אדוני היושב-ראש, חברותי וחברי חברי הכנסת, עמד כאן על הדוכן קודם חבר הכנסת סמוּטריץ – –
– – ובמסורת הידועה של המפלגה שלו הסית ואמר דברי בלע, אלא שהפעם הוא השתמש במעמד שלו, בבמה שיש לו כחבר כנסת, וגם בחסינות שלו, כדי להכפיש עובדת ציבור שלא יכולה לעמוד כאן ולהגן על עצמה, ולא יכולה לומר את האמת, בניגוד לשקר שאמר עליה חבר הכנסת סמוּטריץ.
אז רק כדי להעמיד דברים על דיוקם פשוט, עובדות, בואו נדבר על העובדות. אני פניתי ליועץ המשפטי לממשלה בשם סיעת המחנה הציוני, שיש לי הכבוד והעונג להיות היושבת-ראש שלה, וביקשתי חוות דעת לגבי הצעת החוק שאתה העלית כאן, חבר הכנסת סמוטריץ – – –
ממתי? אני רוצה להגיד לך שאני פניתי ליועץ המשפטי לממשלה לא פעם ולא פעמיים לגבי – – –
אני רוצה להגיד שזה לא צעד יוצא דופן במקומותינו, אני פניתי ליועץ המשפטי לממשלה לקבל חוות דעת הרבה פעמים, על כל מיני חוקים, וגם הפעם מצאתי לנכון. מה גם שהיה דיון אצלנו בסיעה בשביל להבין האם אומנם מדובר בחוק שיתחיל להביא שקיפות, מינהל תקין והתנהלות ראויה לגוף הבעייתי-מאוד הזה שנקרא החטיבה להתיישבות, או שמא אכן מדובר בהמשך הקומבינה, בהמשך – איך להגיד את זה? השיטה הזאת שבה לוקחים כספים בצורה לא ראויה ומחלקים אותם בעיקר להתנחלויות וקוראים לזה "התיישבות", ולהתיישבות בתוך תחומי מדינת ישראל זורקים פירורים.
ובכן, קיבלנו תשובה מהיועץ המשפטי לממשלה, והמשנֶה, שלא לומר המשנָה, ליועץ המשפטי לממשלה, בתפקידה הזה, דינה זילבר, כתבה את חוות הדעת. עכשיו אני רוצה להגיד משהו, חבר הכנסת סמוטריץ, תן לי להאיר את עיניך: לא זאת שהיא כתבה שהיא חושבת שלא צריך לתמוך בהצעת החוק הזאת, היא גם כתבה שהיא אמרה את זה לוועדת השרים. לא זאת אף זאת, היא כתבה בחוות הדעת שלה שמשום שהוקמה ועדת מנכ"לים – על-ידי הממשלה, על-ידיכם, אתם הקמתם ועדת מנכ"לים כדי שתבחן את פעולתה של החטיבה ואת הדרך הנכונה לטפל בה – – –
ולכן, מן הראוי לתת לוועדת המנכ"לים לסיים את עבודתה, להגיש את מסקנותיה, ואז לעשות מה שצריך – חקיקה, לא חקיקה, מה שצריך. אבל, לא, אתה מביא, על הראש של כל החלקים, גם של הממשלה, גם של ועדת השרים, גם כמובן של היועץ המשפטי לממשלה, אתה מביא את החוק הזה. עוד סיפרה לנו בחוות הדעת שלה דינה זילבר שהיא ביקשה שבועיים, הם ביקשו, היועץ המשפטי לממשלה ביקש שבועיים כדי לפרוס בפניכם את כל המגוון – ויש מגוון ומבחר בעיות בחוק הזה, ובכל זאת לא, ועדת השרים לחקיקה החליטה בכל זאת להראות מי בעל-הבית, להראות שהיא לא סופרת אף אחד, בטח לא את מוסד היועץ המשפטי לממשלה.
ידע היועץ המשפטי לממשלה המיועד, מי שזה לא יהיה או תהיה שרואה את עצמה כמועמדת, מה צפוי לה בלשכת היועץ המשפטי כשתיבחר ליועץ החדש.
אז דינה זילבר עשתה את חובתה כעובדת ציבור – – –
מזכיר לי כאן חבר הכנסת, יושב-ראש האופוזיציה, מר הרצוג – –
– – שמי שמינה את המשנה הזאת הוא שר המשפטים נאמן, תנוח דעתכם, כך שהמדובר בעובדת ציבור שעושה את עבודתה המקצועית והציבורית לעילא ולעילא. עכשיו צריך להגיד לסיום, אדוני – אני כבר מסיימת, ואני רוצה להגיד: צריך להגיד, אתה צודק, חבר הכנסת סמוטריץ, בדבר אחד: אנחנו, המפלגה שלנו, היא אכן שם נרדף להתיישבות. אנחנו אכן ההתיישבות האמיתית – בנגב, בגליל, בתוך גבולות מדינת ישראל. אותה התיישבות שאתם, בין השאר באמצעות החטיבה להתיישבות, מייבשים, לא מאפשרים לה לבנות, הורסים לה את החקלאות, גומרים את החקלאים, לא מאפשרים להם להתפרנס בכבוד – –
– – לא מאפשרים להם להתקיים כמו שצריך, מייבשים את ההתיישבות והחקלאות בתוך מדינת ישראל – –
– – בשביל לתת את זה רק לחברים שלכם מחוץ לגבולות המדינה, ונגד זה אנחנו הצבענו.
נגד זה אנחנו הצבענו. תודה רבה, אדוני.
בהחלט כן. תודה רבה, גברתי. אני רק רוצה להגיד שבאמת הצעת החוק המדוברת מבקשת לעקור מהשורש את התופעה המגונה והמסוכנת, שיש מי שחושבות וחושבים שלשחק בחיי אדם זה משעשע, מגניב, או כל דבר מהתחום הזה, ולכן מרשים לעצמם להתקשר למוקדי חירום, שעניינם באמת הצלת חיי אדם, לבזבז את זמנם, לתפוס את הקו, ובעיקר, כאמור, לעשות זילות של הקריאה, ובמשתמע – ולא רק במשתמע אלא כתוצאה מכך בפועל, לעשות זילות של חיי אדם. זה דבר שאנחנו לא יכולות ויכולים להרשות לעצמנו. אסור שנרשה לעצמנו. אנחנו מדינה שיש בה, לצערנו, מספיק סיבות לקריאות אמת, מספיק פעמים שחיי אדם אכן זקוקים להצלה או לעזרה. אנחנו חייבות וחייבים לוודא שקווי ההצלה שלנו באמת עומדים לרשות מי שזקוק להם, ואכן, כשצריך להציל חיי אדם, אפשר יהיה לעשות את זה בצורה הראויה. אז אנחנו – רק לסכם: הצעת החוק מציעה להבהיר, קודם כול, שפניית שווא היא אסורה, ושאם היא נעשית בזדון, אז העונש עליה הוא קנס כספי כבד. תודה רבה.
יש שניים, אז אחד עליזה ואחד – – –
יש גם תקנון בוועדת הכנסת היום, ואתם צפצפתם עליו.
ועכשיו אני מבקשת הודעה אישית.
תודה רבה, אדוני. חברי וחברותי, אומנם אתם הצבעתם בעד הצעת החוק הזאת, אבל ראוי שתדעו שהסיבה לכך שהיה צריך להביא את ההצעה הדרקונית הזאת, המופרכת, היא דווקא שהמצב החוקי הקודם כבר לא עובד לכם. חברת הכנסת רחל עזריה בשבתה כסגנית ראש העיר ירושלים הקימה את "השגחה פרטית", שבאה לתת שירות כשרות לא דרך הרבנות הראשית, בגלל שיותר ויותר אזרחיות ואזרחים ויותר ויותר בתי-עסק לא רצו את הכשרות של הרבנות הראשית. רצו ורוצות ורוצים כשרות, ולא את הכשרות של הרבנות הראשית. הציבור מצביעה ברגליים, חברי וחברותי. אם אתם חושבים שאתם תחמירו את הסנקציות ותחזקו את הכפייה ואז זה יעבוד לכם יותר טוב – יקרה ההפך הגמור. בדיוק מה שקורה בכל מקום היום בארץ, שיותר ויותר ציבור מוצאת לעצמה את הכשרות שנכונה לה, שטובה לה, שלא מתבססת על שררה ויחסי כוח, כפייה ואילוצים, אלא על יחסי אמון של קהילה ועל הזכות של כל אחת ואחד שההלכה תהיה גם שלה ולא רק שלכם. לא יעזור לכם, הצעת החוק הזאת יכולה לעבור קריאה שלישית, אבל זה בדיוק אחת הגזירות שהציבור לא רק לא יכולה לעמוד בה, גם לא רוצה לעמוד בה, ובצדק רב.
תודה רבה. לכבוד היה לי לככב בנאומו של חבר הכנסת שרון גל.
כל מה שקשור לשרון גל הוא מעט מפוקפק. אני בכל זאת אדבר על החוק שעומד לפנינו, חברות וחברים – שני חוקים. שוב אנחנו בשינויים דרמטיים שנעשים בחטף, כלאחר יד; בשביל סידור עבודה משנים סדרי שלטון, פשוט בשביל לארגן את הקואליציה קצת יותר לנוחותו של ראש הממשלה מר נתניהו, שפשוט לא יכול לתפוס את האופציה שבאמת אולי יום אחד הוא לא יהיה ראש ממשלה. מבחינתו זו נחלת אבות. הוא כבר עצמו גם האבא וגם הממשיך וגם – כנראה לנצח. אני רוצה להגיד, חברות וחברים, שהפרדת הרשויות הזאת שחוזרות ומדברות בה, הפרדת הרשויות, שהיא עקרון יסוד בדמוקרטיה הישראלית, ספגה פגיעה מאוד מאוד מאוד מאוד קשה כשנתניהו נבחר ב-2009 להיות ראש ממשלה במדינת ישראל. באחת נמחק הפער, ההבדל, ההבחנה, בין הקואליציה לבין הממשלה, נמחקו. מה שלפני כן היה בכנסת ישראל נשק יום הדין – משמעת קואליציונית – הייתה נשלפת אך ורק כשהממשלה הרגישה שיש משהו שהיא ממש לא יכולה בשום אופן שיעבור, או לחלופין, שהיא ממש חייבת להעביר, הפך להיות עניין שהוא ה-default, הוא ברירת המחדל. על כל דבר ועניין שהממשלה מחליטה, הקואליציה מחויבת להצביע. כן לפי המצפון, לא לפי המצפון, כן לפי הבטחות, לא לפי הבטחות – שום דבר.
לא. לא תמיד היה. שער בנפשך, חבר הכנסת סמוטריץ, אדוני היושב-ראש, לא תמיד היה כזה דבר. להפך. אתה יודע, זה היה מדהים, הייתה פה הצבעה בכנסת הקודמת בסוגיית העיתון המכונה "ישראל היום", והיה חופש הצבעה. זה היה יום חג. זה היה מדהים, לראשונה לא ידעת מה יהיו תוצאות ההצבעה. אשכרה, היה טעם ללכת לנסות לשכנע חברות וחברי כנסת להצביע ככה או להצביע אחרת – מחזה שכבר פשוט שכחנו איך הוא נראה. אז ככה שנתניהו באמת באמת חיסל את ההפרדה בין הרשויות האלה, אז עכשיו באים ומוכרים לנו שכאילו באים לחזק את האין-הפרדה הזאת? חברות וחברים יקרות ויקרים – – –
תודה רבה, אדוני. אדוני, הפגיעה שפגע מר נתניהו מאז 2009 בדמוקרטיה הישראלית, בהפרדת הרשויות, ביכולת לנהל ממשל שהוא באמת תקין ובאמת מייצג את האזרחיות והאזרחים ופועל לטובתם, היא פגיעה אנושה. התיקון הזה הוא בבחינת לעג לרש. לא זו בלבד שהוא לא משפר את המצב, הוא אפילו מחמיר אותו. תודה רבה.
אדוני, תודה, חברי וחברותי חברות הכנסת, שוב אנחנו במכבסת מילים. מדובר בשירות שגם אם התחיל ממענה למגזר מסוים שלא שירת בצבא – דבר, אגב, שצריך להגיד בהקשר הזה, אין סיבה להתייחס אליו כאל מובן מאליו. עד היום לא ברור למה בעצם כולנו מחויבות ומחויבים בשירות צבאי להוציא מיועדות לשירות שהכרתן הדתית לא מאפשרת להן לשרת. אבל זה, בואו נגיד, זו שאלה שראוי שתישאל, גם בהקשר של חידוש העברת וטלטול השירות הלאומי שוב משר לשר. אבל גם אם הוא נוצר כמענה, בסופו של דבר – חברי אורי אריאל, שעמד פה והצדיק את הדבר הזה במשוכנעות עמוקה מאוד – גם אם התחיל ככה, אין סיבה שיישאר כך; אין סיבה שיישאר נכס מגזרי בלבד, אדוני היושב-ראש, ויימנע – והמילה יימנע – מאחרות ואחרים. ופירטו כאן חברי וחברותי: יימנע מבעלי ובעלות מוגבלויות; יימנע מהציבור הערבי – ויש תור ארוך ארוך ארוך של נערות ונערים שרוצות ורוצים לשרת בשירות לאומי אבל אין תקנים בשבילם; יימנע מכל מיני אחרות ואחרים שנבצר מהם או נמנע מהם לשרת בצה"ל, אבל גם השירות הלאומי חסום בפניהם ושמור רק למי שמי שעכשיו יעברו אליו הסמכויות רוצה ביקרו. חברי וחברותי, השירות הלאומי הוא סוגיה שבכלל עושים בה הרבה פעמים שימוש מן השפה ולחוץ. כל פעם אומרים: שירות לאומי, צריך שיהיה שירות לאומי, או שירות צבאי או שירות אזרחי, ולא יקרה דבר כשאדם לא יעשה שירות; אומרות ואומרים ובאותה נשימה לא מספקות ומספקים תקנים, לא מקבלים החלטות על הקריטריונים החד-משמעיים שלפיהם תהיה זכאות לעשות שירות לאומי, ובעיקר, באמת – לא נותנות ונותנים דין-וחשבון מה יקרה אם אכן המוני נערות, נערים, צעירי וצעירות ישראל יעשו שירות לאומי וייכנסו לכל אותם מקומות: בתי-אבות, בתי-חולים, כל אותם מקומות שעל פניו אפשר לעשות בהם עבודה נהדרת. מה יקרה אם כל עובדות ועובדי השכבות הכי מוחלשות, מקבלות ומקבלי שכר המינימום, חלקם עדיין עובדות ועובדי קבלן, שייכנסו לתוך המוסדות האלה עשרות-אלפי – צריך להגיד בזהירות – או לפחות אלפים רבים של משרתות ומשרתי שירות לאומי, שהם כוח-אדם חינמי? כל השאלות האלה, כל העוולות, כל האי-שוויון הזה תחת המילה הזאת, שירות לאומי, שנשמעת כל כך טוב, כל כך לאומית, כל כך לגיטימית ויפה, אבל טומנת בחובה, ובמעבר הזה ביתר שאת, שוב, עוד סיבוב, עוד ציפוי של חוסר שוויון בחברה הישראלית. באמת, ממשלת נתניהו השלישית בסיבוב הזה יכולה להשתבח בעוד מדרגה של אי-שוויון, אבל באמת, מה זה על כל המדרגות האלה שאתם בונים ובונות לעצמכם? באמת עניין פעוט יחסית, שום דבר לכתוב עליו הביתה. תודה רבה.
תודה רבה, אדוני, מאוד מאוד מרגש ומשמח, ותודה לחברי יושב-ראש ועדת החוקה ניסן סלומינסקי על הדברים. אמרת, מר סלומינסקי – אין לו התנגדויות כי אי-אפשר להתנגד לחוק כזה. למרבה הצער, זה כמובן לא נכון. היו לו מתנגדות ומתנגדים רבים בקדנציה הקודמת וגם בקדנציה הזאת. ולמרות זאת, לשמחתי – עבר. אני רוצה לתת אותו בתוך מסגרת גדולה. חברי וחברותי, ההוצאה לפועל, החצר האחורית של מדינת ישראל. כמעט רבע מהאוכלוסייה הבוגרת, 770,000 אזרחיות ואזרחי מדינת ישראל, יש להם תיק בהוצאה לפועל; 2.5 מיליון תיקים פתוחים בהוצאה לפועל – מוסד היסטורי, אומנם, אבל עם הרבה מאוד מאוד בעיות. בתוכו הרבה מאוד כאלה שממש כלואות וכלואים בתוך מערכת שאין ממנה מוצא בעצם, משום שאין דרך להדביק את מירוץ הריביות המטורפות – דבר שנצטרך לטפל בו בהמשך. פשוט כלואות וכלואים ללא דרך יציאה. החוק הזה לראשונה מביא דרך יציאה, פתח לחיים חדשים, לדף נקי וחלק, לכ-22,000 בפעימה הראשונה, ואחר כך לפחות עוד 8,000 ולפחות עוד 8,000. אם לא ייחקק באמת חוק חדלות הפירעון החדש, אז ייתכן שאפשר יהיה להמשיך עם זה. אנשים שהם באמת בתחתית, הם כאמור נקרעים, חייבות ומוגבלות ומוגבלים, במשך ארבע שנים לפחות. חשבו על כך, אין להם שום אפשרות לפתוח חשבון בנק, אין להם שום אפשרות להחזיק בנכסים. הם באמת, אם תתלו אותם מלמעלה ותהפכו ותנערו, כמו שאמר חברי, אי-אפשר להוציא יותר שום דבר מהסלע. אין להם שום דרך לשלם יותר מהסכום שנקבע להם, והם עומדות ועומדים בתשלום שלו. ורק בשביל לסבר את אוזנכם, תנו לי לספר את הסיפור על החייבת הזאת, שבהיותה נשואה חתמה לבעלה ערבות על סכום של 12,000 שקלים. אחרי הגירושין היא גילתה שהיא נשארה ערבה והוא לא משלם את חובו. היא שילמה לבנק במרוצת השנים 65,000 שקלים על חוב מקורי של 12,000 שהיא רק הייתה ערבה לו, ועדיין חייבת היום לבנק קרוב ל-950,000 שקלים בגלל הריביות שהולכות ותופחות. ואין מוצא מהמקום הזה. בדיוק לסוג האנשים האלה בא החוק הזה לעזור. הוא מאפשר, כמו שאמרתי, לראשונה דרך יציאה מההוצאה לפועל, אפשרות לבנות מחדש חיים של אזרחיות ואזרחים תורמים, שלא רדופים כל הזמן במירוץ הזה של החוב. ועל הדרך צריך להגיד את הדבר הזה, חברות וחברים: זה עוד צעד בדרך לזכות ליציאה ממעגל העוני. בסופו של דבר, בעיני, זה על הזכות הזאת, שאמורה להיות זכות יסוד, ליציאה ממעגל העוני. אני רוצה להודות מאוד כמובן לחברי יושב-ראש ועדת החוקה; לשרת המשפטים איילת שקד ולשרת המשפטים לפניה ציפי לבני, שהסכימו לקדם את החוק; למשרד המשפטים, שעשה את העבודה, במיוחד למשנה ליועץ המשפטי אבי ליכט; לנועה, כמובן, נועה ברודסקי-לוי מהלשכה המשפטית של ועדת החוקה; למנהלת המיתולוגית של ועדת החוקה, דורית, ולצוות שלה; לרשות לאכיפה וגבייה, ובמיוחד לעומד בראשה, שפורש בימים אלה, דוד מדיוני; ולפרופסור רון חריס, דיקן בית-הספר למשפטים באוניברסיטת תל-אביב, שחשף בפני את ההוצאה לפועל על כל משמעויותיה ומה שצריך לעשות אתה. זה באמת יום חג, חברות וחברים, אז תודה רבה ובהצלחה.
– – – ההוצאה לפועל אחרי – – –
אנחנו לא מסכימות להסתייגות.
זה לא יכול להיות, ההסתייגות הזאת.
מאה אחוז, אז אני אומרת לך.
תמיד בסדר. כשאתה מדבר – תמיד בסדר.
שהיא בניגוד למה שסוכם. זה לא יכול להיות.
כן. בניגוד למה שסוכם בוועדה.
– – – סליחה. יש פה – כתוב שאפשר להתייעץ עם כל הגורמים. למה צריך לכתוב גורם מסוים באופן ספציפי?
למה? למה צריך לתת לו עדיפות? למה? בגלל כבוד – – –
יש נוסח שהסכימו עליו, שאומר שיש חובה להתייעץ.
תודה רבה, אדוני, לילה טוב – – –
– – – לילה טוב, חברות וחברים, החוק הזה, המכונה נורבגי, שחושבים שזה שקוראות לו נורבגי עושה אותו בלונדיני, כחול-עיניים ושוויוני, הוא הכול חוץ מנורבגי או שוויוני. זה חוק קומבינה מתוצרת נתניהו, שאין רחוק ממנו משוויון. וכאמור, אפילו לא נראה יפה. נראה מכוער. מה שנקרא: רואים עליו. ממש רואים ורואות עליו: מכוער. וגם התהליך מכוער. שינוי של חוק-יסוד בחיפזון מוחלט, בחוסר רצינות, בשטחיות, וכמובן, במה שנקרא הוראת שעה. זמני. חוק-יסוד – יסוד כשמו כן הוא, מאבני הפינה של מדינת ישראל, במובן החוקתי, במובן הדמוקרטי – מתקנים ככה באופן זמני. חברות וחברים, לא חלפו ארבעה חודשים מאז השבעת הכנסת הזאת והממשלה כבר הספיקה להביא שלושה חוקי-יסוד, שינויים שלהם, בהוראת שעה. שלוש פעמים בתוך פחות מארבעה חודשים. שינוי של חוק-יסוד בהוראת שעה זה תרתי דסתרי, כמו שאמר עליו בית-המשפט העליון. בית-המשפט העליון אמר בצורה המפורשת ביותר: דבר לא סביר לשנות חוק-יסוד בהוראת שעה, כי כאמור חוק-יסוד הוא יסוד, עליו נשען כל הבניין כולו. צריך לשנות אותו בשום שכל, באחריות, להיות בטוחות ובטוחים שעל זה באמת יכול לעמוד שאר הבניין. אבל לא, בהוראת שעה, כי אחרי הכול מה אכפת לנו מה אומר בית-המשפט העליון. אחרי הכול, בית-המשפט העליון, כמו שהסביר לנו היום אחד משותפיו הטבעיים של ראש הממשלה נתניהו, בית-המשפט העליון, בכלל צריך לעלות עליו עם D9 ולגמור כבר עם כל הסאגה הזאת של המוסד הלא-רצוי הזה.
הלא-פרלמנטרית, הלא-דמוקרטית, הלא-אחראית, המסיתה, האלימה, המסוכנת. אבל צודק אדוני, יש כנראה היגיון בסוג המאוד-מסוים הזה של השיגעון, בסוג המאוד-מסוים הזה של האלימות וההסתה. אבל מצד שני, כמו שאמרתי, שותפים טבעיים. ראש הממשלה, שעומד בראש הממשלה שעושה את השינויים הדורסניים האלה, על גבה של כנסת ישראל, על גבה של הדמוקרטיה הישראלית, על גבו של הציבור בישראל – ראש הממשלה הזה איננו בוחל בהסתה כלל וכלל. ולכן כל החבילה, מבחינת ההיגיון המעוות של הממשלה הזאת ושל זה שעומד בראשה, החבילה הזאת עושה כל היגיון. חברי וחברותי, מדובר בחבילה רעה; רעה לציבור הישראלי, רעה לחברה הישראלית, רעה למדינת ישראל. נתניהו – גם בלי D9 – אדוני היושב-ראש, פשוט הורס את מדינת ישראל. אני מפצירה בכם ובכן לא לתת לו לעשות את זה. תודה רבה.
שעה וחצי קודם, כפי שהתבקשנו.
בלי נהג – יסביר לך מר וקנין.
תודה רבה. חברותי וחברי חברות הכנסת, השר המיועד מר ליצמן, ברכות, תתחדש. אני חושבת שאיך שלא מסתכלות על זה, צריך לראות בזה צעד קדימה, התקדמות, לא רק של אדוני באופן אישי כמובן, ולא רק של המינהל התקין אולי אם יש מי שיאמר או תאמר, אלא גם של המפלגות החרדיות. לראשונה בישראל למפלגות החרדיות האשכנזיות – שר. אז כאמור, אין לי אלא לאחל מזל טוב, ולאחל שההתקדמות הזאת תימשך בעקומה משביעת רצון, שאם עכשיו בכנסת הזאת כבר אפשר למנות שר מהמפלגה החרדית האשכנזית, בכנסת הבאה תהיה עליית מדרגה בהבנה שאיפה שמגיעות זכויות אזרחיות שוות, הן מגיעות לכולן ולכולם, ואם תרצה השם, בכנסת הבאה כבר יהיו חברות כנסת מועמדות ברשימה החרדית האשכנזית. אז בהצלחה לכולנו.
אדוני היושב-ראש, אני אצטרף לנפרדות ולנפרדים ממך, ואני אברך אותך, כי ככל שהשתבחנו בך, אני בטוחה שסוף זה תמיד התחלה של משהו נפלא אחר שתלך לעשות – –
– – ולהביא תועלת מהרוח הנפלאה שלך בכל מקום שתגיע אליו. אז בהצלחה רבה.
חברי וחברותי חברות הכנסת, יום חגיגי היום, מה יש לומר? הממשלה מביאה את התקציב לכנסת, תמיד יום חגיגי. בכל זאת, זאת ההצהרה הכי משמעותית שממשלה עושה. כמו שאמר פה שר האוצר, בצדק, תקציב הוא קודם כול ערכים. אלא שבתקציב מתברר אם כל ההצהרות הגדולות ממומשות בשקלים, בסעיפי תקציב, בתוכניות, או שהן היו מילים ריקות. ממשלת נתניהו וכחלון הגדילה את הציפייה לתקציב הזה אפילו עוד יותר, כי היא העבירה את כל 2015 בלי תקציב כדי שלשנת 2016 באמת יהיה תקציב עם רפורמות, שמטפל בכל הבעיות הקשות של האזרחיות והאזרחים במדינת ישראל. חודשים חיכינו, כססנו ציפורניים, שונו פה חוקי-יסוד כדי שיעבור התקציב המיוחל. והנה, התקציב החדש, תקציב ראשון של האיש שנבחר לשר אוצר על כנפי ההבטחות החברתיות שלו לטובת הציבור – התקציב הזה מונח לפנינו, והוא ממש לא מקיים את ההבטחות. נכון, אין בו מי יודעת מה גזירות, אבל הגזירה הכי קשה שיש בו היא שלרוב הציבור פשוט אין בו פתרונות. חברותי וחברי, צריך לשים את זה על השולחן. הבעיה החברתית-כלכלית הכי גדולה בישראל היום היא שהשכר נמוך מדי. חצי מהעובדות והעובדים במדינת ישראל, חברות וחברים, מרוויחים ומשתכרים, מרוויחות ומשתכרות, פחות מ-6,000 שקל בחודש. מתי בפעם האחרונה ניסית לחיות מ-6,000 שקל בחודש, אדוני שר האוצר? 15 שנה השכר הריאלי במדינת ישראל לא עלה; 15 שנה שהעובדות והעובדים מקבלות ומקבלים את אותו שכר ריאלי בזמן שהמחירים ממשיכים ועולים. מה עושה התקציב שלך, אדוני שר האוצר, כדי להעלות לציבור את השכר? שום דבר. אפס מוחלט. קוראים לזה יוקר המחיה. כולנו יודעות ויודעים שמספר המשכורות החודשיות שנדרשות לרכישת דירה בישראל עלה מ-103 – מספר מטורף בזכות עצמו – בשנת 2008 ל-140 משכורות היום. זה ללא ספק מעיד על העלייה המטורפת במחירי הדיור, אבל זה מעיד לא פחות על הקיפאון בשכר, על האופן שהשכר שלנו כל הזמן הזה לא עלה בשקל אחד. ההבטחות שלך, אדוני שר האוצר, היו לספק דירות ולהוריד את המחיר שלהן. בשביל זה נבחרת. אנשים האמינו לך. אבל התקציב שלך, אדוני שר האוצר, לא מקיים. אפילו שר השיכון שלך אומר בפה מלא שהוא לא מוריד את מחיר הדירות. ההוצאה הפרטית על חינוך עלתה בין 2009 ל-2013 ב-3,183 שקלים לתלמיד בשנה. גם ההוצאה הפרטית על בריאות קפצה – 730 שקל יותר בשנה ממה ששילמו ב-2010. השכר בזמן הזה לא עלה בשקל אחד. חצי מאלה שיש להם בכלל שכר, הוא לא מגיע ל-6,000 שקל. איך אתה מציע להם ולהן, אדוני שר האוצר, להסתדר? מה אתה מציע להם? איך הן אמורות ואמורים לשלם את ההוצאות האלה, ומה אתה מציע להם ולהן כדי שבשנה הבאה המצב שלהם יהיה יותר טוב? שום דבר. אפס מוחלט. אדוני שר האוצר, אתה מקשיח את התנאים לקבלת דמי אבטלה לצעירות וצעירים. שים לב: ברוב חלקי הארץ אתה לא מספק להם ולהן שום מקומות עבודה איכותיים, שבהם יש להם באמת סיכוי להשתכר שכר הולם. את בעלי ובעלות התואר הראשון והשני בפריפריה אתה שולח להיות מקסימום אחראי משמרת ב"ארומה" או ב"בורגר ראנץ'". ככה גם אין צמיחה, גם הפריון נשאר ברצפה, ובעיקר השכר, אדוני שר האוצר – השכר שהם יוכלו להשתכר נשאר נמוך, נמוך מדי. ומה אתה עושה כדי לשנות את זה? שום דבר. אפס מוחלט. רק לפני חודש חתמת, אדוני שר האוצר, על הסכם חגיגי עם ההסתדרות, והבטחת לקלוט את עובדות ועובדי הקבלן. הסכם נפלא, צעד מבורך בדרך להפסיק את העבדות המודרנית, העסקה קבלנית נצלנית בשכר נמוך מדי. אבל בתקציב שלך אתה מקפיא את תקני כוח-האדם במגזר הציבורי. איך זה מסתדר עם ההבטחה שלך? אתה משאיר את השכר של מאות-אלפי בני-אדם ובנות-אדם ברצפה. מה אתה עושה בשבילם ובשבילן? שום דבר – – –
חברת הכנסת מירב בן ארי, אני אחדד ואחזור: ההסכם הוא הסכם מבורך ונפלא, אבל כשביד אחת אתה חותם על ההסכם הזה וביד השנייה מקפיא את התקנים בשירות הציבורי, המשמעות היא קליטה של עובדות ועובדי קבלן חדשים. אי-אפשר להתעלם מהעובדה הזאת. אדוני שר האוצר, בתקציב שלפנינו אתה מקצץ בייעוץ ובסיוע לעסקים קטנים. אלפי עסקים קטנים ובינוניים נסגרים בישראל מדי שנה. השכר של חלק לא מבוטל מהעצמאיות והעצמאים בישראל נמוך עוד יותר מזה של השכירות והשכירים, ואתה מקצץ להם את הסיוע? בניגוד להבטחות שלך, גם דמי אבטלה לעצמאיות ועצמאים לא נמצאים בתקציב הזה. לא נמצאים בתקציב הזה.
אז מה אתה עושה כדי שעצמאיות ועצמאים ועסקים קטנים יוכלו להתפרנס בכבוד? שום דבר. אפס מוחלט. 15 שנה, חברות וחברים, 15 שנה שהשכר הריאלי במדינת ישראל לא עלה. חצי מהעובדות והעובדים משתכרים פחות מ-6,000 שקלים בחודש, וזה לפני שדיברנו על העוני, אדוני שר האוצר. 12.5% מהמשפחות העובדות חיות מתחת לקו העוני. 24% מהמשפחות עם מפרנס או מפרנסת אחת ו-6% מהמשפחות עם שני מפרנסים מתחת לקו העוני. ומה אתה עושה כדי לצמצם את העוני, אדוני שר האוצר? חבר המפלגה שלך, חבר הכנסת אלי אלאלוף, עמד בראש ועדה שנתנה המלצות מאוד ברורות מה צריך לעשות כדי להתמודד עם העוני. ומה מתוך ההמלצות האלה נמצא בתקציב שלך?
העלאה מביכה של 40 שקלים בהבטחת הכנסה למספר זעום של קשישות וקשישים. מה אתה עושה כדי לצמצם את העוני, אדוני שר האוצר? שום דבר. אפס מוחלט.
תקציב, חברות וחברים, הוא הצהרה על ערכים.
בתקציב הזה יש כמה צעדים סבירים שהם בקושי פלסטר, חצי אקמול, הרבה צעדים גרועים, אבל הבעיה הכי גדולה בתקציב הזה, חברות וחברים, היא מה שאין בו – אין בו תשובות לאזרחיות והאזרחים במדינת ישראל – –
– – אין בו תשובה לאזרחיות ולאזרחים שעובדות ועובדים מאוד קשה ולא מצליחים להתקיים. משפט אחרון, ברשותך.
תודה. אין בו טיפול בבעיה של השכר, אין בו יצירה של מקומות עבודה. המחירים ממשיכים לעלות והשכר הריאלי ממשיך לרדת. בבור הענק הזה שנפער בין שני החלקים האלה, הציבור הישראלי נופלת ונופל, והתקציב הזה לא עושה שום דבר כדי לתפוס אותו. תודה רבה.
אדוני היושב-ראש, חברותי וחברי חברות הכנסת, ממש לבי-לבי על השרה איילת שקד שנשמעת עייפה ויגעה ומסכנה ואומללה, ורוב הזמן שבו הממשלה הייתה צריכה להיערך ליישום החוק החשוב, המצוין והבאמת-מהפכני הזה, רוב הזמן הזה היא אפילו לא הייתה שרת המשפטים, רק חלק ממנו. חלק זה היה עוד שאריות של הממשלה הקודמת של נתניהו שלא עשתה את העבודה שלה. חברות וחברים, אני רוצה להגיד לכם, הדחייה הזאת היא לא פחות משערורייה. היו לממשלת ישראל תשעה חודשים להיערך ליישום החוק הזה, שהוא חוק שיביא לפחות סירובי גט, לפחות סירובי מזונות, לפחות ילדות וילדים שנקרעים והחיים שלהם נהרסים, לפחות אלימות בזירת הגירושים, למשפחות שלא יבזבזו את כל הכסף של המשפחה על מריבות איומות ואין-סופיות בבתי-משפט או בבתי-הדין. החוק הזה באמת באמת נחוץ לחברה הישראלית כמו אוויר לנשימה. תשעה חודשים זה המון זמן להיערך לחוק שהתשתית שלו כבר פשוט קיימת. וצריך להגיד בהקשר הזה, אני אומרת, החוק הזה הוא, לשמחתי, חוק שלי שמוזג עם הצעה ממשלתית. אף שזאת ממש לא העבודה שלי, אחרי שעבר החוק, אני ישבתי עם הצוותים במשרד המשפטים, עם אנשי משרד הרווחה, ואפילו ניסיתי לדבר על לבם של אנשי האוצר, שצריך להגיד שלפני שהחוק עבר, התחייבו לנו שיהיה התקציב להעביר אותו. אבל אז, אחרי שהחוק עבר, פתאום הם חזרו ואמרו – שליש, שליש, שליש, וכל התרגילים הרגילים האלה של האוצר. החוק הזה, חברות וחברים, עולה באופן יחסי פרוטות, מיליונים בודדים ביותר, למספר יחסית מאוד זעום של תקנים, אבל הוא יכול להציל כל כך הרבה חיים, וצריך גם להגיד את זה – הוא יכול לחסוך למדינה הון עתק בימים על גבי ימים על גבי ימים של התנהלות המערכת המשפטית. ובכל זאת, הממשלה הזאת כשלה, כשלה כישלון חרוץ ומחפיר, להיות מסוגלת להיערך אליו. אז עכשיו היא באה ומבקשת עוד עשרה חודשים, עוד יותר זמן מהזמן שהיה לה להיערך אליו מלכתחילה. חברותי וחברי, אני מפצירה בכן ובכם לא לתת לממשלה את ה"גרייס" הזה. אין שום סיבה שהממשלה לא תאסוף את עצמה, את מעט הכסף שנדרש ואת המאמץ המרוכז שצריך, כדי להוציא את החוק החשוב הזה אל הפועל. תודה רבה.
אז חבל – – – על המקרה הזה.
גברתי היושבת-ראש, תודה רבה, חברות וחברים, אני רוצה לצטט לכם את הדבר שכתב המשנה ליועץ המשפטי לממשלה אבי ליכט בסוגיית הגז. הוא כתב: אין עוד תחום של תשתית חיונית בישראל בעל השפעה כזאת, שנשלט בידי גורם פרטי יחיד. כאמור, לא איזה אקטיביסט או אקטיביסטית פעילה נגד מתווה הגז, אלא המשנה הרלוונטי, היועץ המשפטי לממשלה אבי ליכט.
זה לא משנה את הדברים שהוא כתב אז, אדוני ינון מגל.
עכשיו אני רוצה ללכת למבקר המדינה ולהגיד שמבקר המדינה קובע בדוח שלו שמי שיצר את המונופול הזה הוא הממשלה. הממשלה היא זו שיצרה את המונופול. לא זו בלבד שלא עשתה כדי לפרק אותו, לא זו בלבד שלא מצאה פתרונות טובים יותר ולפחות איזונים והגבלות, אלא יצרה במו-עצמה את המונופול הזה, ועשתה את זה במידה רבה, כמו שאפשר ללמוד גם מהדוח של מבקר המדינה, בהתנהלות רשלנית, גרירת רגליים, עצימת עיניים – כל אלה, כמובן, במקרה שאנחנו מקבלות ומקבלים את הביטוי האמריקני שאומר: אל תניח או תניחו זדון איפה שמספיקה טיפשות והתבטלות. אז אנחנו, לצורך הדיון כאן, נניח, ולו לפחות לצורך החלק הראשון של דברי, שאין זדון, אבל רשלנות ממדרגה כל כך יוצאת מן הכלל בסוגיה כל כך דרמטית לכלכלה הישראלית היא באמת רשלנות פושעת. עכשיו צריך להגיד שהמשמעות של הכוח העודף הזה, לפי אבי ליכט – הוא אומר בצורה מפורשת: החשש הוא מריכוז העוצמה ברמה הכלל-משקית; חשש שחורג משאלות של מחיר ותחרות לעבר תחומים אחרים, של יכולת השפעה על תהליכי קבלת החלטות במשק באופן כללי. חברות וחברים, מדובר בדמוקרטיה שלנו; בצורה מאוד מאוד בסיסית מדובר בדמוקרטיה. אבל מי שעוקב ועוקבת הרי יודעת היטב שנתניהו, ראש הממשלה נתניהו, לא מתעניין בדמוקרטיה. להפך. אוהב כוח עודף, אוהב כוח גדול מדי, כל זמן שהוא משרת אותו ועובד בשביל לבצר את הכוח שלו. זה בדיוק מה שקורה כאן, חברות וחברים, במתווה הגז הזה. אל תטעו ואל תתבלבלו, כמו שאוהב להגיד אחד משרי הממשלה הזאת. זה מה שקורה כאן. תודה רבה.
– – – כמה זמן הוועדה? תגיד זמן.
לא נכון, לא נכון. ממש לא נכון. הייתי אתמול בשיחה, היה לנו דיון בוועדת החינוך, ישבנו אתמול בוועדת החינוך ושמענו הרבה מאוד פרטים, גם מהמשרד, גם ממשרד האוצר וגם מבתי-הספר, את כל הנתונים, והתשובה היא שזה ממש לא חד-משמעי שזאת הצעה הגונה. אגב, אני אגיד, אם היית מתחייב לזמן יותר קצר לגמור את זה עם הוועדה, זה היה נראה לי יותר מתקבל על הדעת.
אתה שמת אותם במשבצת שהם לא עשו שום דבר – – – החרדים. אתה מאשים אותם שהם לא – – –
גברתי היושבת-ראש, תודה, חברי וחברותי חברות הכנסת, אני רוצה לפתוח ולשלוח רפואה שלמה לכל הפצועות והפצועים כמובן, וחיזוק ידיים לכל המשפחות, וניחומים לכל האבלים. והתפעלות גדולה – התפעלות גדולה – מהעמידה האיתנה של הציבור הישראלי והישראלית, אזרחיות ואזרחים שעומדים במצב הזה בצורה מעוררת השתאות. וגם להגיד תודה רבה לכוחות הביטחון, מכל הסוגים, שמוכיחים מסירות ועובדים עבודה קשה, ללא לאות, מסביב לשעון, בימים המאוד-מאוד קשים האלה לכולנו. חברי וחברותי, אנחנו ישבנו ושמענו את ראש הממשלה מסביר למעלה מחצי שעה בהמון המון המון מילים כמה הוא צודק. איך הוא צודק, לגבי מה הוא צודק, כמה הוא צודק, ואיך הוא שוב ושוב – ולא משנה המציאות, ולא משנות העובדות – הוא צודק. אז ידעו אזרחיות ואזרחי ישראל, שבזמן שהם מפחדות ומפחדים לצאת לרחוב – מה זה חשוב לעומת שנתניהו צודק? ותדעו שאם נדקרתם, חלילה, או נפצעתם, או שמישהו יקר לכם מת, מה זה לעומת העובדה שנתניהו צודק? וגם בזירות אחרות, אם אין לכם איך לגמור את החודש, אם אתם לא מסוגלות או מסוגלים לשלם לרופא, נתניהו צודק; ואם אין לכם איך לשלם תשלומי הורים לבית-הספר, או לחלופין, אין מקום בכיתה שהבן או הבת שלכם תלמד בה, עזבו אתכם, נתניהו צודק. נתניהו עומד כאן, אזרחיות ואזרחי ישראל, ופשוט מדבר על טמינת הראש בחול, כשראשו תחוב עמוק עמוק עמוק בתוך החול. זה כאילו כמעט אי-אפשר לדבר – ובובובובו, ככה, כאילו הפה מלא חול מרוב שהראש טמון עמוק – ואומר: הטרור לא נובע מתסכול על היעדר הליך מדיני, אלא מהרצון להשמיד אותנו. ובאותה נשימה הוא אומר: אבל לא יהיה אפשר להשמיד אותנו. וזה רק אחרי שש שנים שבהן הוא מסביר לנו שאנחנו בכלל בסכנה קיומית. כל היום אנחנו בסכנה קיומית. אז לא הבנתי, אדוני ראש הממשלה, אנחנו בסכנה קיומית או לא בסכנה קיומית? קמים עלינו להשמיד אותנו, או לא קמים עלינו להשמיד אותנו? אבל כך או כך, אדוני ראש הממשלה, גם בסכנה הקיומית הקודמת טמנת את הראש בחול. טמנת את הראש בחול, והתרסקת, וריסקת את מדינת ישראל ואת ביטחון אזרחיות ואזרחי ישראל יחד עם הטמינה הזאת של הראש בחול; גם בסכנה הקיומית ההיא שהתרעת עליה, ולשיטתך – לשיטתך – נכשלת בה כישלון חרוץ. ואני כמובן, למי שלא עוקבות, מדברת על איראן והאיומים הגדולים של ראש הממשלה והאופן הכושל, המחפיר, שבו הוא טיפל במשבר הזה. וגם עכשיו, אדוני ראש הממשלה, אתה טומן את הראש בחול – לא תסכול, לא היעדר הליך מדיני, לא התמשכות של מה שאתה חושב שהוא סטטוס קוו בלי להבין לרגע שאין חיה כזו סטטוס קוו. המציאות לא קופאת על שמריה לנוחותך; העובדות לא משתנות פשוט משום שאתה מתעקש להמשיך לקרוא להן בשמות אחרים. התסכול הוא תסכול, המצוקה היא מצוקה. היא גדולה, והיא לא מצדיקה בשום אופן טרור. אבל להתעלם ממנה מביא אותנו שוב למצב שבו אתה טומן את הראש בחול, ואנחנו, אזרחיות ואזרחי ישראל, ומדינת ישראל, מתרסקים אל הקיר. אתה עומד כאן, אדוני ראש הממשלה, ואומר: אני קורא לאזרחים הערבים לחדול מלהסית, כפי שאני קורא ליהודים; בעודך מחזיק בתוך הממשלה שלך יהודים קיצוניים שמסיתים ומבעירים תבערה ומלבים את האש, ומסכנים את מדינת ישראל בכל יום, ובמיוחד בימים אלה שבהם הכול כל כך רותח, כל כך רגיש, כל כך מסוכן. אתה עומד כאן, אדוני ראש הממשלה, ואומר: אני קורא לכם להפסיק להסית, כשאתה לא מפספס הזדמנות להסית במו-עצמך נגד האזרחיות והאזרחים הערבים במדינת ישראל. ואחר כך גם עליהם בוודאי תגיד: זה לא התסכול. ובכן, אדוני ראש הממשלה, זאת ההסתה, זה התסכול, זאת האפליה, זה הדיכוי, וזו טמינת הראש שלך בחול, האופן שבו אתה חושב שאם אתה חושב שאתה צודק, המציאות תתאים את עצמה. אז נחש מה, אדוני ראש הממשלה? המציאות לא מתאימה את עצמה. וחוות וחווים את זה על בשרם אזרחיות ואזרחי ישראל בצורה הגרועה והקשה ביותר בימים אלה. ואתה לא מספק להם פתרונות. צועק פה בצלאל סמוטריץ באמצע נאומו של יושב-ראש האופוזיציה יצחק הרצוג: אז מה אתה מציע? – בעודו עומד פה ומציע, ומציע, ומציע; בעוד ראש הממשלה שלך, מר סמוטריץ, ממש לא מציע. אין לכם דרך, אין לכם אסטרטגיה ואין לכם פתרונות. ככה אנחנו עומדות ועומדים היום מול השוקת השבורה הזאת של הרוגים, של פצועות ופצועים, של פיגועים, של סכנת חיים וסכנה לתבערה של סכסוך דתי שממנו לא תהיה חזרה – משום שלכם אין דרך ולכם אין פתרונות למצב. אז, אדוני ראש הממשלה, צדק כמובן יושב-ראש המפלגה שלי שאמר: באמת, לא רגע אחד מוקדם, להסתכל למציאות בעיניים, להבין שהכישלון שלך הוא על חשבון כל אחד ואחת מהאזרחיות והאזרחים במדינה הזאת ועל חשבון הגורל שלה, להחזיר את המפתחות וללכת הביתה, ויפה שעה אחת קודם. תודה רבה.
אדוני היושב-ראש, אתה יכול להוסיף אותי בבקשה? הצבעה מס' 13 בעד ההצעה להעביר את הצעת החוק לוועדה – 28 נגד – אין נמנעים – אין ההצעה להעביר את הצעת חוק להעמקת גביית המסים והגברת האכיפה (אמצעים לאכיפת תשלום מסים ולהרתעה מפני הלבנת הון) (תיקוני חקיקה), התשע"ה–2015, לוועדה שתקבע ועדת הכנסת נתקבלה.
אדוני היושב-ראש, אתה יכול להוסיף אותי בבקשה?
אני הצבעתי בטעות במקום עמיר פרץ.
הוא לא צריך להיות רופא – – –
אדוני, אתה לא עונה בכלל על מה שאמרה – – –
היא לא דיברה על הדברים האלה – – –
זה לא קשור. היא אמרה משהו אחר – – –
גברתי היושבת-ראש, תודה רבה – –
– – אדוני שר הכלכלה, אומנם יושב-ראש ועדת הכספים מעסיק אותך, ואני יכולה להבין שקשה לעמוד בקסמו של יושב-ראש ועדת הכספים. הוא באמת מהכובשים שיש לנו בפרלמנט הישראלי, דבר שהולך לפניו – באמת, שמו הולך לפניו מזה שנים ארוכות, הוא והקסם שלו, עם הזקן, ועם המעיל הארוך ועם הכיפה השחורה. כל אלה ועוד הולכים ביחד בראשות ועדת הכספים – –
אין דבר, חבר הכנסת מקלב, הוא יעדכן אותך. בקיצור, אדוני שר הכלכלה, אני רוצה לברך אותך על החוק הזה, אבל בואו נשים לב שהוא נכנס לתוקף – כלומר, הפעימה הראשונה תעלה ב-1 בינואר 2017, חברות וחברים. זה לא שמחר בבוקר אנחנו נוסיף לשכר המינימום סכום שיביא אותו ל-5,000 שקלים, ולא שבעוד ארבעה חודשים הוא יגיע ל-5,300 שקלים. כשהוא יגיע, בעזרת השם, לך תדע מי פה בכלל תהיה בכיסא הזה או בכיסא אחר או בכל אחד מהכיסאות שלכם בממשלה הזאת. אני רוצה, בבקשה, להגיד שני דברים בהזדמנות הזאת. 1. ככל שההעלאה הזאת מבורכת, היא אפס קצהו של המצב הקשה מאוד של האזרחיות והאזרחים בישראל מבחינת השכר. הבעיה הכלכלית-חברתית הגדולה ביותר בישראל היום היא השכר. השכר שלנו תקוע, השכר הריאלי לא עלה כבר 15 שנה. לא רק שכר המינימום, השכר לכל רוחב הסקאלה – או אורך הסקאלה, איך שתרצו אותה. לא פלא שישראליות וישראלים לא יכולות לקנות משרוך נעל ועד דירה. הגיע הזמן שהממשלה הזאת תעשה צעדים אקטיביים להעלאת השכר לכל הרוחב במשק הישראלי. ודבר שני שאני רוצה להגיד: זה נפלא שאנחנו מעלות ומעלים את שכר המינימום, אבל יש אוכלוסיות שלא תוכלנה לעמוד בהעלאה הזאת, שהן תצטרכנה לשלם למטפלות והמטפלים שלהן, לעובדות ולעובדים הזרים שלהם. אדוני שר הכלכלה, חובה עלינו להעביר הצעת חוק שאני הגשתי ומונחת על שולחנה של הכנסת, שבכל פעם שיש העלאה של שכר מינימום יועלו הקצבאות לאלה שהם זכאיות וזכאים להן.
גם חברת הכנסת קארין אלהרר הגישה הצעת חוק כזאת, ואתם סירבתם לה. חובה עלינו, כי אחרת אנחנו מעמידות קשישות וקשישים, חולות וחולים ואוכלוסיות מוחלשות אחרות במצב שהן צריכות לשלם, בצדק, העלאה שמגיעה לעובדות ולעובדים שלהם, אבל בשום אופן אין להם מאיפה. לכן החוק הזה לא יהיה שלם בלי העלאה של הקצבאות בהתאמה. אני קוראת לך – משום שעוד לא הגשת, למיטב הבנתי, את מכתב ההתפטרות שלך – ממש לפני שאתה עוזב את המשרד, לדאוג שגם זה יקרה. תודה רבה.
– – – הצבענו על ההסתה, והצבענו על חוק שכר – – –
– – – הצעה. המילה, הבחירה במילה הצעה – – –
סליחה, אדוני היושב-ראש, זה לא בסדר-היום. הפיצול הזה הוא לא בסדר-היום. מה קורה לכם היום?
זה כאילו לא פורסם סדר-יום. ברגע שלא הודעת שאין סדר-יום בניירות ושצריך להסתכל במחשב, מבחינתי זה לא על סדר-היום.
זה לא מופיע בסדר-היום שלי. בבקשה.
זה לא משנה. זה מהיום, מאחרי הנשיאות. זה מאחרי הנשיאות – – –
אבל איפה – – – אני, היום בצהריים עוד לא קיבלתי את סדר-היום הזה.
אבל אנחנו לא קיבלנו את סדר-היום הזה. מעולם. אני לא קיבלתי אותו – – –
רגע, אני אסתכל. תסתכלו רגע על השולחן – – –
טוב, אנחנו תומכים בפיצולים.
תודה, אדוני. החל ב-2012, אדוני השר, חיילות וחיילים נדרשים לשלם על נסיעות ברכבת בימי ראשון בבוקר בין 06:00 ל-09:00. ברצוני לשאול: 1. בכמה הופחת מספר החיילים והחיילות הנוסעים? 2. כמה משתמשים בהסעות החלופיות המסופקות ומה היא העלות שלהן? 3. כמה כסף מוציאים החיילים על הנסיעות ברכבת? 4. למה בעצם לא תוגברו נסיעות הרכבת, והאם נשקלו עוד חלופות?
תודה, אדוני השר. אני חייבת להגיד שאני מופתעת מסקרי שביעות הרצון שאתה מפנה אליהם – –
– – משום שביום א' האחרון בבנימינה, יום א' בבוקר, הורות והורים שמטפלים בעניין הזה ספרו 750 חיילות וחיילים שעלו לרכבת, לעומת 49 שבחרו לנסוע באוטובוסים. אנחנו מכירות דיווחים על אוטובוסים שפשוט נוסעים ריקים, הנהג נוסע לבדו. ולכן אני שואלת מה ההיגיון, והאם לא שווה, את 230 מיליון השקלים האלה, להשקיע ולאפשר פשוט לחיילות ולחיילים – שמצביעות ברגליים ונוסעות בכל זאת ברכבת, למרות התשלום – פשוט לא לקחת מהן כסף. דבר שני, בוא נביא בחשבון שמשום שהקטע המדובר הוא בין תל-אביב לנהריה, זאת אומרת, לחיילות וחיילים שנוסעים דרומה אין בעיה והם גם באמת לא נדרשים לשלם. אבל אלה שנוסעים צפונה – בעצם אנחנו עושות אפליה בין חיילות וחיילים שהם מהמרכז צפונה לבין אלה שבדרום. שוב, חוסר היגיון מוחלט.
הפוך – מי שנוסע צפונה משלם.
מתל-אביב לנהריה, ומנהריה לתל-אביב, כמובן. כל הקטע הזה הוא קטע בעייתי, ואנחנו עושות ועושים פה איפה ואיפה בין החיילים עצמם.
חד-משמעית. אבל זה חלון קריטי לחיילות וחיילים.
אין שום בעיה. אעביר בשמחה.
אם אתה אומר שביקשת מהרכבת את הנתונים של כמה חיילים – – –
הצעה שלא בכדי נדחתה שוב ושוב ושוב.
אז למה היא מעבירה את זה בינתיים?
תודה רבה, אדוני. חברי וחברותי חברות הכנסת, אני רוצה להגיד שהערעור שלי הוא חלקי. זאת אומרת, באופן כללי אני מאוד מאוד – אני וכמובן סיעת המחנה הציוני – מאוד תומכות ותומכים בהצעת החוק. בכיוון הכללי, בעיקרון, במטרה, של הצעת החוק הזאת, הערעור שיש לנו הוא על זה שהיא ממש לא מספיקה. ואני אסביר: עניינה של הצעת החוק הזאת הוא לנסות ולשים קו כלשהו, לנסות לעצור את הטירוף המשתולל כבר כמה וכמה וכמה שנים בתחום מה שמכונה משכורות של בכירים. זאת אומרת, מנהלים – בדרך כלל מנהלים; מעט מאוד, אם בכלל, מנהלות – צריך להגיד גם את הדבר הזה – מנהלים במשק של חברות שמשכורותיהם הן משכורות עתק. מה שהצעת החוק הזאת מגבילה לנו זה הכרה בהוצאה ליותר מ-3.5 מיליון שקלים בשנה. זאת אומרת, כאילו, מה שהצעת החוק הזאת אומרת זה שעד 3.5 מיליון שקלים לשנה – זה הגיוני לשלם שכר למנהל. ומה שיפה בשכר הזה, שאנחנו רואות ורואים את זה לאורך כל הדרך, זה שאין שום קשר, אדוני היושב-ראש, בין הביצועים שהמנהל המדובר מביא לחברה לבין המשכורת שהוא לוקח לעצמו, שהחברה נותנת לעצמה. פשוט אין שום קשר. החברה יכולה להפסיד, ערך המניות שלה יכול לקרוס, אבל משכורתו של המנהל עולה כפורחת, גדלה ותופחת. זה פוגע בבעלי ובעלות המניות. זה פוגע בציבור הרחב שמושקע במניות האלה דרך כל מיני – בוודאי דרך הפנסיה שלה ושלו. והדבר אולי המשמעותי ביותר – זה יוצר שכבה קטנה של "מיני-עשירים", צריך להגיד – האמת, הם לא כל כך "מיני", אבל יחסית לטייקונים הגדולים הם "מיני-עשירים" – שלא זו בלבד שהשכר שלהם מקצין את פערי השכר במשק, אלא שהשכר שלהם מטה לרעה את השכר הממוצע. זאת אומרת, השכר הממוצע במשק היום, אדוני, שהוא מסביב ל-9,000 שקלים, הוא לא באמת השכר הממוצע. הוא כזה משום שיש לנו שכבה קטנה של כאלה שמרוויחים מיליונים בלי קשר לביצועים שלהם. זה הופך את השכר הממוצע להיות מצג שווא, שממנו אפשר להתרשם ולחשוב שמעמד הביניים משתכר 9,000 שקלים, שגם זה, אגב, צריך להגיד, שכר שהערך הריאלי שלו לא עלה כבר 15 שנה והוא נמוך מדי, נמוך מדי בשביל להתקיים במדינת ישראל, אבל הוא גם שכר לא אמיתי. אדוני, אני רוצה להגיד עוד דבר, ברשותך, ובזאת אני אסיים: האנשים האלה, שמקבלים את הון העתק הזה בלי קשר לביצועים שלהם, מסוכנים מעוד בחינה – משום שהאופן שבו בעלי-הבית שלהם קונים אותם בשכר הזה, והם קונים אותם, הם בעצם קונים מנהלים צייתנים, שעושים פעולות בחברה לא בהכרח לטובת החברה, לא בהכרח לטובת הרוב הגדול של בעלי ובעלות המניות שלה, ודאי לא לטובת הציבור, גם כשמדובר בחברות ציבוריות, אלא לטובת אותו בעל-בית, שהוא בדרך כלל טייקון גדול, שמשלם להם את המשכורת הזאת והופך אותם להיות בובות שלו על חוט. בדמוקרטיה, אדוני היושב-ראש, חברותי וחברי חברי הכנסת, אנחנו מתנגדות ומתנגדים לפערים כאלה. אנחנו מתנגדות ומתנגדים לבובות על חוט מכל סוג, בכל מגזר, ואנחנו בטח ובטח, כמחוקקות ומחוקקים, חייבות לשים את הגבולות איפה שהם צריכים להיות. הצעת החוק הזאת עושה צעד ראשון בכיוון. אני מאוד מאוד מקווה שכשאנחנו נחליף את הממשלה הלא-כל-כך טובה הזאת – –
– – אנחנו נשים אותם במקום הנכון. אדוני, אל תאחל לי דברים לא טובים. תודה רבה, מר וקנין.
תודה רבה. אדוני היושב-ראש, חברי, חברותי חברות הכנסת, אני לא יודעת מי החליט או החליטה לעשות יום מיוחד בכנסת לאילת, אבל יש בזה משהו ממש משמח. רק המחשבה על אילת, אני חושבת שזה דבר כזה לכל הישראליות והישראלים. כן, יש המון ערים נפלאות במדינת ישראל, ולכל אחת מהן תכונותיה התרומיות שלה, אבל אילת, יש בה איזה משהו ייחודי. את רק מגיעה לאילת, לא משנה אם באוטו, או במטוס – את רק נוחתת, יש איזו אנחת רווחה כזאת. נכון? יש איזה אוויר. הוא חם מאוד, אבל הוא פתוח יותר. וגם הציבור, גם התושבות והתושבים באילת, זה משפיע עליהם; הן מאירות פנים. מסבירי ומסבירות פנים. לא יודעת אם זו התיירות עשתה להם את זה, או שבגלל הסברת הפנים הן נהיו כאלה תיירותיות. אבל עדיין, אדוני היושב-ראש, עדיין צריך להגיד שאילת היא, היא רק, כמו שהיו אומרות ואומרים לנו בבית-הספר: הפוטנציאל. הפוטנציאל. כמה פוטנציאל. וזאת חובה של מדינת ישראל, חובתה של הממשלה, להשקיע באילת, בשביל להפוך אותה להיות עוד יותרת זוהרת, עוד יותר פנינה. להביא אליה ציבור מכל רחבי העולם, בהמוניהם ממש. ולא פחות מזה, להביא אליה ידע. כי בכל היופי והשמחה והאוויר, ידע הוא כוח לא רק ברמה האישית; הוא כוח לכל מקום שיש בו מצבור. באילת יש פוטנציאל למחקר ימי יוצא מן הכלל, יש פוטנציאל לאקדמיה פורחת ומשגשגת. זה הזמן לאפשר לה לפרוח. תודה רבה.
תודה רבה, אדוני, אני מאוד שמחה להיות ברגע הזה שעומדת לעבור בקריאה ראשונה הצעת החוק של חברי עמר בר-לב וחברי ניסן סלומינסקי. אנחנו מקוות ומקווים מאוד שאכן היא תביא להרבה הרבה פחות הטרדות בקווי החירום. צריך להגיד שזאת תופעה שאם אתה חושב עליה, אדוני היושב-ראש, באמת, נדמה שאנשים רוצים לשחק באש, כאילו יש כנראה משהו מושך בלהתעסק עם החיים והמוות הזה, ולראות מה יקרה אם נעשה להם "כאילו". אבל מה לעשות, זה חיים ומוות. אלה באמת חיים שמוטלים על הכף פעמים רבות מאוד, וכל הסחה כזאת של מוקדי החירום, של תשומת הלב שלהם ושל המשאבים שעומדים לרשותם, כל הסחה שלהם מהדברים האמיתיים מסכנת את היכולת שלהם להיענות במקרה אמיתי, במקרה שבאמת חיים יהיו מוטלים על הכף. מכאן החשיבות הכל-כך רבה של הניסיון להתמודד עם התופעה הזאת. נגיד גם, בהמשך למה שאמר חברי עמר בר-לב, שאכן ההצעה מחמירה את העונש למי שיטריד, אבל יותר מזה – אם באמת נגרם נזק במשאבים, הקנס יהיה גדול אף יותר. אני רוצה לומר מילה, ברשותך. אנחנו מחוקקות ומחוקקים, אנחנו יכולות לקבוע נורמה, לקבוע סטנדרט, לייצר עולם שזה הפיגום שלו, אבל אחר כך צריך לשים על זה את החומר, אם תרצו, בדמות האכיפה. ואני קוראת למשטרת ישראל לקחת את כל הדברים האלה, שעל פניהם הם נראים קטנים, ושלא שווה להם להטריח את עצמם אחר כך למשל לחפש של מי הטלפון הזה ובאמת להגיש כתב-אישום ולראות שהסים הזה, שממנו נעשתה השיחה הזאת, באמת הוא האיש שעשה. זו באמת הרבה מאוד טרחה, ואז יש איזה מין תחושה שיש דברים כל כך רציניים וחמורים להתמודד אתם, שבזה אולי לא נשקיע, אם לא קרה שום דבר נורא. אבל, א. לפעמים קורה משהו נורא; וב. אלה בדיוק הדברים שהופכים את החוק מדבר שמעצב את החיים שלנו לדבר שהוא אות מתה ואין לו השפעה על החיים שלנו, וחמור מזה – מוריד את רמת האמון של הציבור בחוק ובגורמי אכיפת החוק. ודווקא במקום הזה, שהרגישות כל כך מובנית, אני חושבת, אצל כל אחת ואחד מאתנו, אז – א. אני מודה לחברי וחברותי שמאשרים את החוק הזה; וב. אני באמת קוראת למשטרה לא לוותר, לא לעצמה ולא לאף אחד ואחת אחרת, באכיפת החוק הזה. אני רוצה כמובן להודות ליועצות הפרלמנטריות שלי על כל העבודה המדהימה שהן עושות כל השנה, אבל גם זאת שהביאה אותנו להעביר את הצעת החוק הזאת בקריאה ראשונה היום, מיכל גרא מרגליות, היועצת שעדיין אנחנו מתרגלות לעזיבתה, חן אריאלי, נעמה שחר וניר רוזן. תודה רבה.
גברתי היושבת-ראש, תודה, חברי וחברותי חברות הכנסת, גברתי היושבת-ראש הקודמת שישבה כאן – לפרוטוקול אני רוצה להסתייג מאוד מהאמירה שלך, מצד אחד – האמירה שלא הצבעתם נגד שכר החיילים, אלא נגד הצעתו של חבר הכנסת יעקב פרי. עולות ממנה שתי בעיות חריפות, מהאמירה הזאת. האחת, את אומרת שהקואליציה לא מצביעה באופן ענייני כלל ועיקר; והשנייה, את פוסלת פסילה פרסונלית מטרידה. אבל, כאמור, הסתייגות לפרוטוקול. אני מארחת פה היום, חברותי וחברי, משלחת של חברות וחברי קונגרס מהקונגרס האמריקני, דמוקרטיה שנחשבת – – –
– – – חברי וחברות קונגרס, בית המחוקקות והמחוקקים של הדמוקרטיה הגדולה בעולם היום, נחשבת מובילת העולם החופשי. ואני רוצה לקרוא לכם רשימה של שמות נשיאים שכיהנו בה: דווייט אייזנהאואר, רונלד רייגן, ביל קלינטון, חבר, ג'ורג' בוש, ברק אובמה – ולשאול, מה המשותף לכולם? כל אחד מהן כיהן שתי קדנציות. טוב, רע, אהבתם, לא אהבתם – שתי קדנציות. בשנת 1951, חברותי וחברי, חוקקה האומה האמריקנית את התיקון ה-22 לחוקה, מתוך הבנה ששתי קדנציות זה ממש מספיק. אחרי הכול, דמוקרטיה בשנת 1951, התיקון ה-22 לחוקה האמריקנית: הגבלת כהונה לשתי קדנציות. ואגב, לא שתי קדנציות רצופות. שתי קדנציות למהלך חייו של כל אדם או אדמה. העניין, פשוט, בדמוקרטיה, חברות וחברים, זה שאנחנו מחלקות ומחלקים את הכוח. הרי מה היא הפוליטיקה? הפוליטיקה היא הזירה שבה אנחנו מנהלות ומנהלים מאבק על משאבים, על זכויות, על כוח. מאבק שהוא מאבק לא אלים. זאת הפוליטיקה. החברה, הציוויליזציה המערבית החליטה שזאת הדרך שלה למנוע שפיכות דמים; זאת הדרך שלה לגרום לכך שהחברה תהיה כמה שיותר קונסטרוקטיבית, כמה שיותר טובה, לטובת הכלל, ולכן הכוח צריך להתחלק. בשביל זה עושות ועושים מדי פעם בחירות, בשביל שנחליף, כמו גרביים. שלא יעלו פטריות, שלא יהיו דלקות. שלא יסריח. זה, האמת, די בסיסי. האמת שזה גם מגובה במחקרים ובנתונים, חברותי וחברי. מחקרים של גדולות וגדולי הפסיכולוגים החברתיים והקרימינולוגיות, וציבור שבודקת גם תאגידים וחברות מכל הסוגים, מגלים באופן עקבי וחד-משמעי שכוח ועוצמה גדולים שנמצאים בידיים של אדם, יש להם השפעה מאוד לא טובה על המוח של כל אחת ואחד מאתנו; לא משנה עם מה נולדנו, יותר מדי עוצמה משפיעה לנו לרעה מאוד מאוד על המוח. כוח מביא לחוסר רגישות חברתית, אדישות כלפי האחרות והאחרים; חוסר מודעות לקיומם של אחרות ואחרים, לצרכים שלהם, לרצונות שלהם, לעצם קיומם. זה גורם לאנשים, בעצם, להיות סוג של סגורים במין עולם פנימי שהם ממש מנותקות ומנותקים מהעולם החיצוני האמיתי ככל שהם יותר זמן בתפקיד. ככל שהכוח שמרוכז בידיהם הולך וגדל, ככל שהמקום שלהם בהייררכיה הוא יותר גבוה, ככה יותר ויותר קשה להילחם בכוח הרע הזה שמופעל על המוח וגורם לכל הדברים הרעים האלה. וכמו שאמרתי, גם כמה שיותר גבוה בהייררכיה וגם כמה שיותר זמן בתפקיד. כך הולך האדם, שוודאי התחיל בתור אדם, אישה או גבר, טובה יותר או טובה פחות, אבל ככל שעובר הזמן הופכת להיות חשוף או חשופה יותר ויותר להשפעות המאוד-רעות של הכוח על המוח. והנה לכן ולכם עוד סיבה מאוד טובה למה צריך להחליף. הרי את מי שאנחנו שמות ושמים בראשנו – ותהיה הסכמה, אני חושבת, אצל כולנו שבמדינת ישראל ראש הממשלה הוא האינסטנציה הגבוהה ביותר, המקום הגבוה ביותר בהייררכיה שמרכז את הכוח הגדול ביותר בידיו. ובמדינת ישראל, חברות וחברים, יש לראש ממשלה כוח עצום בידיים. במדינת ישראל ראש ממשלה הוא באמת קצה הפירמידה. אנחנו צריכות וצריכים – אנחנו כציבור, אנחנו כמחוקקות ומחוקקים, כנציגות הציבור – צריכות שמי שעומד בראש הפירמידה יהיה כמה שיותר פתוח, כמה שיותר מבין או מבינה את הציבור, כמה שיותר מקשיבה לרחשי הלב של הציבור, כמה שיותר מחובר או מחוברת לציבור; ולא מנותקת בגלל יותר מדי זמן עם יותר מדי כוח בידיים. הצעת החוק שאני מגישה לפניכן היום, חברות וחברים, באה לעשות את הדבר הבסיסי הזה: להגביל כהונת ראש ממשלה לשתי קדנציות.
הצעת החוק שלנו באה ועושה עוד דבר, על הדרך – היא מעודדת יציבות שלטונית בתוך שיטת הממשל שלנו. וזה למה? משום שמי שיגיע לעמדת ראש הממשלה, לתפקיד, לא תהיה לו בעצם מוטיבציה לפרק את הממשלה, לפזר את הכנסת וללכת לבחירות בשביל לחזק את מעמדו, משום שהוא ידע שמוקצבות לו שתי קדנציות. ולכן, יש לו או לה אינטרס להשלים את הקדנציות כל כמה שהן אורכות. ההצעה שלנו בעצם מונעת מצב שבו, אם ראש ממשלה מאוים מאיזו סיבה, נגיד יש הצעת חוק שמבקשת להגביל את כוחו של הביטאון שמייצג אותו, יוכל פשוט לפזר את הכנסת, לפרק את הממשלה וללכת לבחירות. הצעת החוק שאנחנו מניחות ומניחים פה לפניכם, חברות וחברים, מונעת מצב כזה. מייצרת יציבות שלטונית במדינת ישראל. אני רוצה להזכיר בצורה, באמת, המתבקשת ביותר – דמוקרטיה היא שלטון העם. העם צריך לקבל הזדמנות להחליף את מי שמייצג ומייצגת אותו, גם את מי שעומד בראש הממשלה שלו. ולכן, הגבלת כהונה לשתי קדנציות היא הדבר המידתי, הסביר, שעומד כאמור בקריטריונים של דמוקרטיות עם עבר, מורשת והיסטוריה עשירה ויציבה יותר משלנו. צריך להגיד את המובן מאליו, חברות וחברים: דמוקרטיה היא לא קיסרות, לא מונרכיה. אנחנו לא מושחות ומושחים מלכים ולא מאפשרות לקיסרים לשלוט עלינו מעכשיו ועד עולם. כמו שאמרתי מאוד בפשטות: כמו גרביים, צריך להחליף. אני קוראת לחברות וחברי הכנסת לתמוך בהצעת החוק הכל-כך בסיסית הזאת. תודה רבה.
לא בטוח שלרעה. לא בטוח שלרעה, מה אתה יודע?
לא, לא. אני מתכוונת בטקסט להזדרז.
חברי וחברותי חברות הכנסת, קודם כול, אני שמחה להאיר את עיניו של חברי השר המקשר יריב לוין. חבל שהוא מייעץ לנו להחליף את המדיניות שלנו ואת האידיאולוגיה שלנו, כשראש הממשלה שלו עומד באמריקה, ובאנגלית – מה שנקרא, מדבר בשתי שפות; זו מדיניות שאתם בדרך כלל ממהרים לגנות אותה – אבל באנגלית מאמץ את כל העקרונות שאנחנו כל השנים לוחמים למענם, מטיפים למענם. גם שתי מדינות, גם היפרדות מהפלסטיניות ומהפלסטינים, ומעל הכול – מתרברב שהוא הוא האיש שבנה הכי פחות ביהודה ושומרון ובהתנחלויות. אז קודם כול, חבל שאדוני ממליץ לנו לשנות את המדיניות שלנו. אני מבינה שאתה צריך שאנחנו נפתח מדיניות חדשה, שיהיה לראש הממשלה מה לאמץ בפעם הבאה, אבל בינתיים – איך להגיד? חבל שהוא לא באמת מאמץ ומיישם את מה שהוא מדבר עליו, שהוא לוקח מאתנו. אבל בואו נדבר רגע קונקרטית. הצעת החוק שלי ושל חברי הכנסת וחברות הכנסת הנוספות החתומות עליה היא לחלוטין לא פרסונלית, ולראיה – היא לא חלה על הכנסת הקרובה ועל הבחירות הקרובות. היא מדברת רק החל מהכנסת העשרים-ושתיים; רק משם היא מתחילה. זאת אומרת, אדרבה ואדרבה, לבחירות הקרובות אין שום הגבלה עדיין – לא על אורך קדנציה, לא על היכולת להתמודד. אין שום בעיה. לקפוץ מייד ולהבין מתוך הדברים שרוצות לנצח ולא בקלפי? לא ולא, אדוני השר יריב לוין. רחוק מזה מאוד. ועוד מילה לסיום: אני חוששת, אדוני מר לוין, שאתה חבר יקר ושיתפנו פעולה בדברים רבים בהיותך חבר כנסת – – –
מה מדהים? שאנחנו מביאות ומביאים את ההצעה באמת הדמוקרטית ביותר, כי היא באה בדיוק לעסוק בגבולות הכוח, לשים מגבלות על הכוח ולאפשר חלוקה יותר הגיונית של הכוח, ואני מקבלת הטפות מפי גדול מגבילי הדמוקרטיה, מגבילי שלטון החוק, מגבילי בית-המשפט העליון. באמת, יש דברים שבהם אפשר להסכים אתו, אבל שיעורים בדמוקרטיה, חברי השר לוין, בוודאי אי-אפשר לקבל ממך. תודה רבה.
תודה רבה, אדוני, חברי, חברותי חברות הכנסת, אין מה לעשות, צריך להגיד את זה שוב: תקציב שלא פותר את הבעיות של מדינת ישראל ושל החברה הישראלית, בראש ובראשונה תקציב שלא מטפל בבעיה הגדולה והקשה ביותר היום בחברה ובכלכלה הישראלית – השכר. חברות וחברים, שכר ריאלי שלא עלה כבר 15 שנה; שוק עבודה, עולם עבודה, שבו חצי מהעובדות והעובדים משתכרים ומרוויחים פחות מ-6,000 שקל בחודש, והם לא באמת יכולות ויכולים לשלם את העלייה המתמשכת, הקבועה, העקבית והגדולה בהוצאות על החינוך, בהוצאות על הבריאות, בהוצאות על המזון, בהוצאות על הדיור – בכל ההוצאות שהממשלה הזאת, וממשלות נתניהו הקודמות, לא זאת בלבד שלא ניתנו, לא עצרו ולא הורידו, אלא להפך, כל הזמן המשיכו לעלות, בעוד השכר תקוע, תקוע ותקוע. התקציב הזה שוב מתעלם מבעיית השכר של אזרחיות ואזרחי ישראל. אבל באותה נשימה הוא לא מביא צמיחה. הצמיחה במדינת ישראל, שהיא בערך 2.5%, מתקזזת עם 2% גידול באוכלוסייה, ואנחנו בעצם ממש בדשדוש מסוכן במקום. אין צמיחה, אין עלייה בפריון העבודה, אין אפילו תוספת של מקומות עבודה בשכר התקוע שמשתכרות או משתכרים חברות וחברי – אזרחיות ואזרחי ישראל. אין אפילו תוספת של מקומות עבודה בשכר גרוע. אין דאגה לשכירות ושכירים; הייתה פגיעה, למעשה, בזכות שלהם – עמדו על כך חברותי בהרחבה – בזכות שלהם לעשות הפקדות לפנסיה; פגיעה שתעלה לנו אחר כך, תעלה לממשלות עתידיות, שלא יהיו הממשלות של נתניהו – אנחנו נהיה אלה שנשלם, כולנו, את המחיר של הפגיעה הזאת. מה זה להגיד "אין דאגה לעצמאיות ולעצמאים"? זה ממש לעג לרש. 60,000 עסקים קטנים נסגרו השנה, חברות וחברים, ובממשלה הזאת, בתקציב הזה, קיצצו את הייעוץ לעסקים קטנים, שלא לדבר על כל שאר הפגיעות שפוגעות גם הן בעצמאיות ועצמאים. מכל הצדדים והכיוונים, באמת – עמד פה חברי יאיר לפיד ואמר כל מיני דברים מוזרים, כן; אבל בכל מקרה, אמר: לאופוזיציה אין למה להתנגד כי התקציב לא מביא שום דבר. ואני אומרת: אי-הבנה – האופוזיציה מתנגדת לתקציב הזה כי הוא לא מביא פתרון לבעיות של החברה בישראל, של מדינת ישראל, של האזרחיות והאזרחים במדינת ישראל, ולכן האופוזיציה התנגדה ומתנגדת לו בכל הכוח. לשמחתי, סיעתי, סיעת המחנה הציוני, בסך הכול בשיתוף פעולה מאוד מרשים של האופוזיציה, של כל הסיעות, הצלחנו להביא בכל זאת כמה הישגים. אם בכל זאת כסף שיעודד תעסוקה בנגב; כמו שאמרתי, יצירת מקומות עבודה היא דבר חשוב מאין כמותו לפריון, לצמיחה, ליכולת הפרנסה והקיום הבסיסיים של כל אחד ואחת. ודאי, במה שאנחנו חוזרות ואומרות את המילה הזאת, שכאילו כבר נשמעת כמו קלישאה, פריפריה, אבל מה לעשות שבגליל ובנגב שהופקרו על-ידי ממשלות ימין לדורותיהן, יש היום קושי אמיתי למצוא עבודה, עבודה שהיא מעבר לעבודת קבלן הכי בסיסית. אז כן, כסף לעידוד תעסוקה בנגב. הבאנו 170 מיליון שקל לדיור ציבורי. חברות וחברים, דיור ציבורי הופכת להיות אחת המוגלות, אחת המורסות הכי כואבות, הכי קשות, הכי מודלקות בחברה הישראלית. העובדה שיש יותר ויותר אנשים בלי קורת גג, לא ברמה של לא יכולות ויכולים להרשות לעצמם לקנות דירה, אלא באמת מחוסרי בית ברמה הבסיסית והכואבת ביותר – הצלחנו לגרום לכך שהתווסף כסף לדיור ציבורי; קיבלנו התחייבות להורדת דמי הניהול מקרנות הפנסיה. שוב, אנחנו חייבות וחייבים לדאוג לעתיד שלנו: אם ההפקדות לפנסיה קוצצו, לפחות יקוצצו גם דמי הניהול המופרזים, הבלתי-סבירים שנלקחים היום. אבל אני רוצה לסיים, אדוני, ברשותך, לקנח, איך לומר – מכל הפארסה של התקציב הזה, אדוני היושב-ראש, וחברותי וחברי חברי הכנסת, מכל פארסת התקציב הזאת עולה וזוהרת פארסת תקציב הביטחון. בתקציב הזה נתניהו הביא לשיא את השערורייה, את השקר, את חוסר האמינות שלו בנושא תקציב הביטחון. הוא לקח את הנורמה המשתרשת וממש מיסד אותה. כבר שנים שמאושר תקציב ביטחון אחד, ובפועל תקציב ביטחון אחר. אבל השנה – השנה באו בעצם לוועדה המשותפת לתקציב הביטחון ואמרו לה: תעשו לי טובה, אחרי שהוועדה המשותפת, בהמלצת שר הביטחון, סירבה לאשר את תקציב הביטחון משום שהיא השתכנעה שתקציב הביטחון לא עונה על הצרכים – גם לא עונה על הצרכים הביטחוניים, גם לא עונה על התכנונים של צה"ל שנערך לאיומים, גם לא עונה על מה שמשרד הביטחון אומר שצריך לתקציב הביטחון – היא השתכנעה, ולכן לא אישרה את תקציב הביטחון באופן תקדימי, הצביעה נגד, כמו שראוי, אגב, היה שתעשה אם השתכנעה שהתקציב איננו מתאים ואיננו הולם. אחרי שהצביעה נגד, באה הממשלה לוועדה המשותפת ואומרת לה: תקשיבו, תאשרו את זה, כי ככה מסתדר לנו עכשיו במספרים. אז נכון, זה לא מספיק בשביל האיומים, ונכון, זה לא עולה בקנה אחד עם התוכנית של צה"ל, ונכון, זה אפילו לא עולה בקנה אחד עם דוח לוקר שמשרד ראש הממשלה קידם כל כך. אבל בחייאת, מה זה משנה? תאשרו, ואחר כך נוסיף כסף. אחר כך נביא כסף, עוד כסף. הוא לא יעבור את פיקוח הכנסת; הוא לא יאושר על-ידי ועדת החוץ והביטחון כמו שצריך; הוא לא יאפשר עכשיו את התכנון הראוי קדימה, כמו שצריך להיות לפי התוכנית הרב-שנתית של צה"ל, לפי דוח לוקר – אבל בחייאת, אנחנו חייבים להעביר את התקציב הזה, אז תעשו טובה, תאשרו, ואחר כך נביא את השאר. ואכן הקואליציה, למרבה החרפה, הצביעה בוועדה המשותפת בעד, כדי לאפשר לממשלה להעביר את התקציב הזה שאיננו מתאים לצורכי הביטחון של מדינת ישראל. אדוני היושב-ראש, בתקציב שעבר, אחרי שמישהו היום – באמת, נשיא המדינה שלנו אמר: רועדת לי היד להצביע את ההצבעה הזאת על תקציב הביטחון – אתה ודאי זוכר את זה, עפר – אנחנו הגענו למצב שצה"ל נתקע בלי אימונים. אני לא יודעת אם אתם זוכרות וזוכרים, אבל היה משבר גדול, ובאמת הופסקו האימונים. אני ממש חרדה לחשוב עם מה ניתקע הפעם; עם מה ניתקע עכשיו, כשתקציב הביטחון שאושר הוא ביודעין תקציב שלא מתאים? אבל בוא נניח, נניח, שבשיטת ה"סמוך" וה"יהיה בסדר" שוב יקרה נס, אדוני היושב-ראש, ושוב איכשהו נינצל, והכסף יסתדר, וברוך השם, טפו, אולי השנה לא תהיה מלחמה, אבל באיזה עולם מתנהל ככה הליך של תקציב מדינה, ובפרט כמובן של תקציב ביטחון? רק בעולם המעוות, הלא-דמוקרטי, ההזוי והשערורייתי שמביא עלינו ראש הממשלה נתניהו באמצעות הממשלה הזאת ובאמצעות התקציב הזה. זה תקציב לא ראוי, אדוני ראש הממשלה וחברי חברות הקואליציה וחברי הקואליציה, הנעדרים מהאולם. זה תקציב לא ראוי, ולכן אנחנו נצביע נגדו. תודה רבה.
בממשלה הזאת זאת מצווה יותר גדולה מ"פרו ורבו" – לעקוף את בית-המשפט העליון.
מי לא עושה את העבודה שלו ולא הגיע?
ביורוקרטיה היא underrated.
ההצבעה של מיכל בירן לא נקלטה.
– – – היום – – – הצבעה מס' 386 בעד ההסתייגויות – 59 נגד – 61 נמנעים – אין ההסתייגויות לסעיף 94 – בתי-חולים ממשלתיים, לשנת התקציב 2016, בדבר הפחתת תקציב לא נתקבלו.
אל תשים לב אליו, לאופוזיציה לא אכפת מילדים.
תודה רבה, אדוני. אני רוצה לפנות לחברי החרדים, שרובם המכריע לא נמצאים כאן באולם בכלל – אני שמחה שחבר הכנסת וקנין וסגן השר איציק כהן נמצאים כאן, אבל רוב חברי המפלגות שלהם לא נמצאים כאן – ולהגיד באופן כללי – – –
אני רוצה להגיד שהחוק הזה הוא כשלעצמו חוק גרוע, אבל מצד שני גם החוק הקודם גרוע. מה שהגיעו אליו יש עתיד, ויאיר לפיד בראשם, בדהרה, והעבירו ברמיסה בכנסת הקודמת – הוא לא היה חוק טוב בשום פנים ואופן. אבל מה שקורה כאן היום, חברות וחברים, מה שמטריד אותי בחוק הזה זה שהוא באמת מייצג בקליפת אגוז חלק ניכר מהבעיה, חברי כהן וקנין, שאתם מייצרים היום בחברה החרדית ובחברה הישראלית הכללית. אני רוצה להגיד שהחוק הזה עושה דבר – גם החוק הקודם עשה – שהוא לא יכול לעשות; הוא נותן משהו שהוא לא יכול לתת; הוא נותן דבר שאי-אפשר לתת אותו בכלל – לא מצד החוק הישראלי, לא מצד החברה הישראלית הכללית ולא מצד החברה החרדית. חוק שירות ביטחון, חברות וחברים, הוא חוק שהוא חובה אישית של כל אזרח ואזרחית במדינת ישראל. חובה אישית. כל אזרח ואזרחית במדינת ישראל חייבת וחייב בגיוס; לא קהילות, לא מגזרים, לא ערים. זה לא שתל-אביב תיתן מכסה או הקהילה של יוצאות ויוצאי אתיופיה תיתן מכסה או הקיבוצים ייתנו מכסה או ההתנחלויות ייתנו מכסה. זה לא עובד ככה. אין אף קהילה שמחויבת בחוק שירות ביטחון, אלא כל אזרח ואזרחית במדינת ישראל. זה חוזה אישי, אישי, בין המדינה לכל אזרח ואזרחית שלה. ואין חוק שיכול לקחת את החוזה הזה ולשים אותו בחבילה ולהפוך את החבילה הזאת למפתח, ולתת את המפתח הזה בידיים של מעטים, על בית ועל חיים שלמים של רבות ורבים. אין חוק בעולם שיכול לתת כוח לכל כך מעטים על כל כך הרבה רבות ורבים; אין כוח שיכול לקחת ולתת מפתח בידיים של מעטים בשביל לסגור חברה שלמה בתוך גטו. אתם, חברי החרדים, מלינים הרבה מאוד על הדרה ועל אי-שוויון נגדכם, הרבה מאוד, מהרבה בחינות ובהרבה דרכים, וגם באים ומציעים כאן חוקים שימנעו את ההדרה הזאת. ואני הראשונה שתומכת בביטול כל סוג של הדרה. אבל אתם, חברי החרדים – ואני אומרת כאן "חברי החרדים", כי כולכם גברים שלא מאפשרים לנשים להיכנס לשורות המפלגות שלכם ולא מאפשרים לנשים חרדיות להיות מיוצגות – לא להן ולא לאינטרסים שלהן – אתם, חברי החרדים, הראשונים שמייצרים הדרה. קודם כול, אתם מדירים את עצמכם מהכלל, מדירים את עצמכם מהחברה הישראלית, מהמוסדות שלה, מהאתוס שלה; מדירים את עצמכם מהחינוך, לא רק בחינוך היסודי ומה שבא אחר כך – אי-אפשר לקרוא לו בדיוק על-יסודי במקרה שלכם – אלא גם בחינוך הגבוה, בהשכלה הגבוהה, אתם מתעקשים שכשאתם כבר נכנסים אליו אתם עושים את זה רק בתנאים שלכם, רק בהפרדה – הפרדה בין נשים וגברים והפרדה בין חרדים לחילוניות וחילונים. אתם מדירים את כל מי שהוא לא אתם. אתם מתייחסים אלינו, אלי ואל שכמותי ושכמותנו, כאל ממש מצורעים – אסור להיות אתנו באותה חברה, אסור להיות אתנו באותה מסגרת. גם כשאתם כבר מאפשרים למתי המעט שלכם להגיע למקומות כמו הצבא, אתם יוצרים בפנים מדינות הלכה קטנות וקיצוניות, ותסלחו לי – מטורפות; מדינות הלכה קטנות שמתנהלות לפי חוקים שלא קשורים לחוקי המדינה הזאת, שהם חוקי הלכה קיצוניים, ואתם מייצרים אזורים סטריליים מנשים. רק תחשבו על זה, חברותי וחברי – על המחיר, המחיר המטורף של ההדרה שאתם, חברי החרדים, עושים. המחיר הזה: אזורים סטריליים מנשים. אתם מקפידים שהציבור שלכם לא יתערב חלילה בציבור שלנו, שכמותנו, שלא ייגע – לא פיזית, שלא ייגע אפילו לא ברמת האווירה, הסביבה, שלא ייגע בנו. אתם, אגב, באופן אישי, מפגינים מוסר כפול מאין כמותו, כי אתם אישית נמצאים כאן בתוך המסגרת הזאת, המסגרת הכי כללית, הכי מעורבבת שיש במדינת ישראל. אתם, על עצמכם סומכים שאתם יכולים להסתדר בתוך החברה הזאת, ואתם, אגב, מסתדרים בה באמת מצוין, אבל אתם לא מאפשרים לציבור שלכם להשתלב בחברה הכללית; אתם לא מאפשרים לו להשתלב כחברות וחברים בחברה; אתם לא מאפשרים לו להשתלב בצבא; אתם לא מאפשרים לו להשתלב בלימודים; אתם לא מאפשרים לו ולה להיות חלק מהחברה הישראלית. ואני אומרת: אם אתם כל כך לא סומכים על הבנים שלכם, אם אתם כל כך לא סומכים על האנשים האלה שגידלתם שהם יוכלו לעמוד בהתערבות בחברה הכללית, מה שווה כל החינוך הנפרד המהולל הזה, שאתם משקיעים בו כל כך הרבה, ונלחמים עליו כל כך הרבה, ולא מוכנים לוותר באמת על אף אחד מהעקרונות שלו? מה שווה החינוך הזה אם אחר כך אתם לא יכולים לסמוך על מי שגידלתם שיהיה מסוגל להתערב בחברה הכללית ולהיות חלק ממנה, ולחיות בכל זאת לפי הערכים שהנחלתם לו או לה? חברי החרדים, לצערי הגדול והרב, אתם גורמים עוול נוראי לציבור שלכם כשאתם ממשיכים לכלוא אותו בדבר הזה, שהופך להיות יותר ויותר גטו. אתם מפרקים את החברה הישראלית מהשותפות שלה, מהאתוס המשותף שלה. ואתם – דעו לכם, הממשלה הזאת והעומד בראשה, שמתמחים בהפרד ומשול – אתם מאפשרים לממשלה הזאת ולזה שעומד בראשה פשוט להשתמש בכם כדי להמשיך להפריד ולמשול. תודה רבה.
תודה רבה, אדוני היושב-ראש.
תמיד תענוג לבוא לדבר כשאתה יושב בראש.
זה באמת בזמן האחרון קורה מעט מדי. אנחנו חשות בחסרונך.
חבר הכנסת טיבי, כדאי לטפל בנקודה הזאת. לא היינו רוצות שזה ימשיך ויקרה.
אני אגיד את מה שאני תמיד אומרת כשאני באה לדבר על אונס, כי אונס הוא אלימות נגד נשים: אלימות נגד נשים הייתה פה מאז ומעולם. היא הייתה לחם חוקנו כאנושות, כי מאז ומתמיד היה אי-שוויון במציאות שאנחנו מכירות, בציוויליזציה שאנחנו מכירות – אי-שוויון עוצר נשימה בין גברים לבין נשים. הנשים היו חשופות לדיכוי, לאלימות. רק שאנחנו ב-100 השנה האחרונות הפכנו את זה לפשע. ב-100 השנים האחרונות, שבהן המאבק הפמיניסטי עלה מדרגה מאוד דרמטית ונשים קיבלו זכות לבחור ולהיבחר, ונשים קיבלו גישה אל החוק, אל הפרשנות של החוק, אל אכיפת החוק, אל חלוקת משאבים ואל תפקידי מפתח וכוח בהרבה מאוד חלקים, אנחנו הפכנו את האלימות נגד נשים להיות דבר שהוא נגד החוק, שהוא לא לגיטימי, שהוא אסור, באופן רשמי. בפועל, זה כבר סיפור אחר לגמרי, חברות וחברים. ולפעמים זה מבלבל, כי המאבק הפמיניסטי, כמו שאמרתי, הצליח לא רק בלהפוך אונס והטרדה מינית ואלימות כלכלית ואלימות נפשית ואלימות מילולית וכל מיני דברים כאלה לפשע, אלא הוא הצליח באמת להביא נשים גם לתפקידי מפתח – לכנסת, לממשלה, למרכזי עסקים, לכל מיני תפקידים שבהם יש לנו כוח. וכבר יש לנו קצת קצת קצת נכסים. תמיד תזכרו שלפי דוח האו"ם על נשים בשנת 2015, הנכסים וההון בעולם מתחלקים – 99% בידי גברים ורק 1% בידי נשים. אז זה נראה כאילו, בכלל, על מה אנחנו מלינות? על מה אנחנו באות להתלונן כשאנחנו כאלה חזקות, מצליחות, נמצאות בכל מקום והכול בכלל בסדר? על מה אנחנו בכלל באות להתלונן? מה בכלל צריך עדיין את היום הבין-לאומי הזה למאבק באלימות נגד נשים כשהשוויון הוא נר לרגלינו כולנו? ממש בזמן האחרון הייתה לנו התנגשות כזאת מסביב לנושא הזה, שהפך להיות סמל, וכל כך הרבה לא באמת יודעות ויודעים מה הן אומרות כשהן אומרות את הדבר הזה מסביב לחזקת הגיל הרך; שוב המקום הזה שאמרו: מה בכלל – למה הפריבילגיות האלה לנשים? למה מערכת המשפט מעדיפה נשים בכל דבר ועניין ואנחנו הגברים כל כך מקופחים? אז לא, חברות וחברים, בואו נעשה סדר. נכון, התקדמנו בחיים, חד-משמעית. נשים באמת נמצאות היום, ברוך השם, במוקדי כוח, בפוליטיקה, בכלכלה, בחברה, במקומות שלא היינו בהם מעולם. אבל הזוועה היא שעדיין מאות אלפי נשים מוכות באופן שבשגרה, כל יום, בכל מקום בארץ. עדיין המציאות היא שכל אישה שלישית תעבור אונס ואין אישה שלא עוברת הטרדה מינית. עדיין המצב הוא שאלימות כלכלית היא עניין קל לביצוע, אפשרי, ועובר מתחת לרדאר. עדיין התעללות מינית ומילולית והשפלות הן לחם חוקן של נשים. והחמור ביותר הוא, כמובן, שזה קורה גם בתוך מערכות יחסים קרובות, שלא לומר בעיקר בתוך מערכות יחסים קרובות – אבל לא רק בהן: גם במקומות העבודה, גם ברחוב, גם בצבא. אין עדיין מקום בעולם שהוא מקום בטוח ומוגן לנשים, שבו הן יודעות שהן לא תסבולנה מאלימות. חברות וחברים, אני, בתור מי שעובדת בזה כבר יותר מ-20 שנה, לפעמים מתקשה למצוא מילים חדשות להגיד על הדבר הזה, שהוא כאילו אמור להיות כל כך מובן מאליו לכולנו; כאילו, מה יש להגיד? אלימות נגד נשים זה דבר רע נורא. אבל עדיין המערכות לא מתאימות את עצמן כדי להגיע למצב שנמנע את האלימות הזאת. אני אסיים בלספר לכם קוריוז שעשוי היה להיות משעשע אלמלא היה כל כך עצוב. לפני 20 שנה הקמתי את קבוצת "עזרת נשים", שעובדת בשביל מרכזי הסיוע לנפגעות ונפגעי תקיפה מינית, ובתור אחד הדברים הראשונים והמרכזיים שניסינו לעשות נסעתי להיפגש עם שר החינוך דאז, השר המנוח זבולון המר, כדי לשכנע אותו להכניס למערכת החינוך כבר מגיל גן את התוכנית לשוויון בין המינים, שכבר אז הייתה כתובה בשיתוף עם אגף במשרד החינוך המכונה שפ"י. כבר אז היא הייתה כתובה ומוכנה להטמעה מגיל גן לאורך כל מערכת החינוך, משום שמגיל גן צריך ללמד כל ילד וכל ילדה מה שלו, מה שלה, ושהן שוות ושווים. עד עצם היום הזה הדבר הזה לא קרה. זאת תעודת עניות חד-משמעית למקום שבו נמצא חוסר השוויון בין נשים לגברים. זאת תעודת עניות לכך שהמערכות השונות, כולל מערכות אכיפת החוק, לא עושות את המאמץ הנדרש כדי להטמיע את העבודה שצריך לעשות כדי שנתחיל באמת למגר את האלימות הזאת. תודה רבה.
גברתי היושבת-ראש, תודה, באמת אי-אפשר לספור כמה פעמים מאז התכנסה הכנסת הזאת העברנו סמכויות בממשלה – משר לשר לשר לשר, לראש הממשלה, לשר זה; אין לתאר פשוט, אין לתאר כמה זמן השקיעה הכנסת הזאת בהעברת סמכויות בממשלה. עכשיו כבר אי-אפשר לדעת מי מטפל במה. לא פלא שהממשלה כל כך לא מתפקדת. והיא כל כך לא מתפקדת, לא רק בתחום הכלכלה, כמו שאמר כאן עכשיו חברי אראל מרגלית בצדק. בתחום הביטחון היא כושלת כישלון כואב ונורא, בתחום התשתיות היא מפגרת – באמת, איפה שלא תשימו אצבע, ממשלה לא מתפקדת. וכאמור, לא פלא, בלגן, אי-אפשר לדעת מה שייך למי. עכשיו אנחנו מעבירות סמכויות ומעבירים סמכויות; נותנים לשר הדתות למנות שופטות ושופטים בבית-הדין לעבודה. שר הדתות שהוא בכלל לא באמת שר של כל הדתות, רק של הדת היהודית, הדתות האחרות בכלל נמצאות במשרד אחר. ומשרד אחר, לכו תדעו איזה סמכויות כבר הועברו אליו. בקיצור, חברות וחברים, אלמלא זה היה לא רק עצוב, אלא גם כל כך גורלי לחיי האזרחיות והאזרחים במדינת ישראל, זה היה סוג של מצחיק. תודה.
גברתי היושבת-ראש, חברי וחברותי חברות הכנסת, הממשלה הזאת פשוט רומסת ברגל גסה כל חלקה טובה. פה מדובר באחד המפגנים הממלכתיים, היפים, באחד המנהגים באמת מעוררי הכבוד של הכנסת. כל כנסת חדשה נפתחת כשיושב בראשה חבר או חברה – עוד לא היה לנו חברת הכנסת הוותיקה ביותר, אבל בקצב הזה גם זה יגיע – חבר הכנסת הוותיק ביותר ועושה לכנסת את הכבוד שהיא עושה לו. באנגלית האמריקנית יש ביטוי שאומר: אם זה לא שבור, אל תתקן את זה. אחד הדברים שמוכיחים את עצמם. מעולם לא הייתה אף בעיה עם אף יושב-ראש זמני. כל הפחדים האלה שהביאו בוועדת הכנסת כתירוץ למה להחליף ולמה לשנות, אמרו: יושב-ראש זמני יכול להחליף את כל הצוות; הוא בא רק ליום אחד, הוא יכול לשנות סדרי עולם – מעולם לא קרה. מעולם לא הייתה סכנה כזאת. גברתי היושבת-ראש, את חושבת שאת יכולה לסדר לי ציבור קצת פחות רועש במליאה?
אני רוצה להגיד שהחוק הזה, התיקון הזה, שמבקש לקבוע שבתחילת כל כנסת יכהן היושב-ראש שנבחר על-ידי הכנסת הקודמת, ועוד קוראות לזה "רציפות" – מה רצוף בזה שיושב-ראש שנבחר על-ידי כנסת שאיננה עוד, שכבר התפזרה, יכהן כיושב-ראש של כנסת חדשה לגמרי? שלא הספיקה לבחור בו בכלל. ואולי הוא לעומתי לה? ואולי הוא לעומתי לממשלה שאמורה לקום? זה לא רק חסר היגיון, זה גם מריח ריח פרסונלי קשה ולא נעים. חברותי וחברי, יש פה חבר כנסת אחד ותיק, ויש חבר כנסת אחד שיהיה הוותיק אחריו, ומאוד מאוד ברור שהממשלה הזאת לא רוצה לראות, לא את חבר הכנסת הזה ולא את הבא אחריו יושב, אפילו לא ארבע שעות, בראש הכנסת הזאת. וזה, כמו שאמרתי, מריח מאוד מאוד לא טוב. אני מצטרפת לקריאתו של חברי איציק שמולי: חברי וחברותי בקואליציה, זה הזמן להתעשת. זה תיקון אחד יותר מדי; זה יהיר מדי, זה בוטה מדי, זה גס מדי, זה מיותר מדי. חזרו בכם והצביעו נגד הצעת החוק המזיקה הזאת. תודה רבה.
למה אנחנו צריכים להמשיך בדיון כשאין שר במליאה?
זה שנייה שלישית, אין רשימת דוברים – – –
אדוני היושב-ראש, תודה רבה, חברי וחברותי חברות הכנסת, קודם כול, תודה לחברי חיים ילין שהציג באמת בצורה יוצאת מן הכלל את התועלת המאוד-רבה שיש בדבר הזה שנקרא מים אפורים ובהצלחה האדירה שישראל כבר משתמשת בשיטה הזו. להגיד שאנחנו – מה שאנחנו מבקשות ומבקשים זה להחיל את ההצעה, את ההצלחה הזאת, על המגזר העירוני. פשוט, כאילו, באמת, זה צריך להיות נורא פשוט. אני אגיד עוד דבר: לא זו בלבד שאנחנו מפצירות ומפצירים בממשלה לאשר את התועלת הרבה שתצמח משימוש במים אפורים גם במגזר העירוני – קודם כול, חיסכון במים, בעלויות חשבון המים לציבור; 2. עלות כלכלית למשק – פחות מי ים שיהיה צריך להתפיל; וכמובן, מבחינה סביבתית, פחות מים מתבזבזים. אבל יש פה עוד דבר, אדוני השר: זאת מציאות שכבר קיימת בחלק מהבתים בישראל. יש מערכות לסינון ולטיהור ולשימוש מחדש במים אפורים, שכבר קיימות. הצעת החוק שלנו מבקשת להסדיר את זה, מבקשת לוודא שאכן השימוש במים האלה הוא רק לצרכים שאנחנו כולנו מסכימות ומסכימים שזה הגיוני – להדחת אסלות, לצורכי גינון ולמילוי בריכות נוי; שלא יקרה בטעות שישתמשו בהם למשהו אחר. הצעת החוק מבקשת להסדיר את ההתקנה שתיעשה כראוי, על מנת שלא יקרו תקלות. זאת אומרת, יש משהו טוב, משהו מצליח, אפשר להחיל אותו, לעשות אותו רחב הרבה יותר, מצליח בכל המגזרים, ולוודא שהוא עובד כמו שצריך. לחסוך מים, לחסוך כסף, לשפר את איכות הסביבה. אדוני השר, והממשלה, והכנסת, אנחנו מפצירות ומפצירים בכם לתמוך בחוק. תודה רבה.
אבל, אדוני, בשביל זה בדיוק החוק. בשביל – – –
בשביל – – – בדיוק בשביל זה.
זה בכלל לא דומה לשדה-בריר, אדוני. עם כל הכבוד, אין שום קשר. שום קשר.
אין שר חינוך ואין סגן שר.
אדוני, אני כבר פניתי למשרד הביטחון לפני חצי שנה.
אתה מייצג בין השאר את השר.
תודה רבה, אדוני, שלום, בוקר טוב, כבוד השר, תחבורה ציבורית היא כלי הכרחי לחיבור הפריפריה למרכז, במיוחד כשזה נוגע לתעסוקה, אלא שביישובים ערביים בארץ אין תחנות רכבת ויש הרבה פחות קווי אוטובוס מאשר יש ביישובים יהודיים. ברצוני לשאול: 1. מדוע יש פער גדול בכמות ובאיכות בין התחבורה הציבורית ביישובים יהודיים לעומת היישובים הערביים? 2. מה ייעשה לצמצום הפער?
אף שהשאלה המקורית התייחסה לרכבות, אז לא היית צריך את השאלה הנוספת בשביל זה, אדוני השר, אבל בכל אופן – א. – –
– – תודה על התשובה המפורטת. אני רוצה לשאול, בבקשה: 125 המיליון שציינת שיושקעו ב-2016 ביישובים הערביים, כמה זה לעומת ההשקעה המיועדת ביישובים יהודיים בעיבוי תחבורה ציבורית? דבר שני, אני רוצה להבין ממך האם האפליה, הפערים האלה שמשקפים אפליה, האם היא הייתה, עד כה – כי אדוני שר התחבורה כבר זמן רב – האם היא הייתה מקרית או מכוונת?
אדוני כבר שר תחבורה, אתה יודע – כבר מה זה, זה? אתה שר התחבורה – – –
באמת, הרי אדוני זוכה לשבחים רבים על הישגיו במשרד התחבורה, בין השאר מפני שאתה נמצא שם כל כך הרבה זמן ועובד כל כך ביעילות.
לא ענית לי על הסכומים באופן יחסי.
אתם בשלטון רק 40 שנה מאז.
המפא"יניקים לא בשלטון – – –
40 שנה, עם כל הכבוד – – –
שמעתי. אז אני שואלת, אז לא ענית לי על הסכומים.
אבל שאלת ההמשך שלי הייתה על הסכומים.
אבל, אדוני, שאלת ההמשך שלי הייתה על הסכום. לא ענית לי על הסכום.
מה בעניין הסכום? שאלת ההמשך שלי הייתה על הסכום.
אבל, אדוני, שאלת ההמשך, לפרוטוקול, הייתה על הסכום, והיא לא נענתה.
שאלתי על הסכום לעומת יהודים.
לא מסכימה, שאלתי על הסכום. 125 מיליון ליישובים הערביים לעומת כמה ביהודיים? זה מה ששאלתי.
תודה רבה, אדוני. קודם כול, נחמד לראות שכל הימין מתיישר לפי דף המסרים האחרון של קלוגהפט. הוא אומר "שתולים", אז כולם כמו תוכים: שתולים, שתולים, שתולים. פתאום, כמו פטריות אחרי הגשם, כולם: שתולים, שתולים, שתולים, אותו טקסט לכולם.
חבר הכנסת רוזנטל, תנוח דעתך – – –
חבר הכנסת רוזנטל, תנוח דעתך, המילה שתולים זה מכבסה למילה בוגדים. אין פה שום כוונה אחרת. הם לא מתכוונים להסתיר את כוונתם, הם קוראים לנו בוגדים, ולא בכדי הם קוראים לנו בוגדים. ולא בכדי, אגב, אלא ממש באופן סמלי ומושלם, בדיון ש-40 חברות וחברי כנסת ביקשו לקיים על מצב העוני המחפיר במדינת ישראל, נציג הקואליציה הראשון שעולה לדבר אומר: אני לא רוצה לדבר על העוני, אני רוצה להסית נגדכם, הבוגדים. לא בכדי.
מאה אחוז, אני מתקנת: אני לא רוצה לדבר על העוני, אני רוצה לדבר על השתולים. לא בכדי. לא בכדי ההסתה הימנית משתוללת בימים אלה. כי אחרי שיוצא דוח העוני העדכני, שמראה שבישראל יש יותר עניות ועניים מאי-פעם, שהעניות והעניים הם יותר עניות ועניים משהיו קודם, שהעוני הוא בממדי ענק מבהילים ובעומק נוראי כזה שאומר שאלה שהם כל כך עמוק בעוני, הסיכוי שלהם לצאת ממנו אי-פעם רק הולך ומצטמצם, הולך ומתרחק – לא פלא שנציג הממשלה הזאת, הראשון שעולה לדבר, נציג הקואליציה הזאת, בוחר לא לדבר על הנתונים הכואבים האלה אלא לדבר על מה שהם קוראים "השתולים". אז קודם כול, יש כמה עניינים פעוטים. האחד, רק השבוע או בשבוע שעבר למדנו על הסכום הדמיוני של מיליארד שקל שמגיע מממשלות ופרטים זרות וזרים להתנחלויות במדינת ישראל. לא ראיתי שהכסף הזר הזה שונה מהכסף הזר הזה. אבל לא, אצלכם כסף זר שמגיע אליכם הוא בסדר, וכסף זר שמגיע למי שמתנגד אליכם הוא לא בסדר. זה ממש, מה אני אגיד לך, סטנדרט כפול ממדרגה כל כך מרשימה – כל הכבוד, יואב קיש. ואתה כמובן לא לבד בהקשר הזה, כמובן לא לבד. אבל הדבר השני שאני רוצה להגיד לך זה שהכסף הזר שאתה מאשים שמגיע לעמותות – ואגב, לא "כביכול דרך עמותות", אלא דרך עמותות – מגיע בדיוק לארגונים שהם היחידים במדינת ישראל היום שמטפלים בעוני הזה, שאתה, הקואליציה שלך והממשלה שלך בוחרים להתעלם ממנו ולעשות כאילו הוא לא קיים – ובמקום זה להסית. הם היחידים; הארגונים היחידים שנותנים היום מענה – באוכל, במחסה, בזכויות משפטיות, בכל סוגי הסעד האחרים שמדינת ישראל הולכת, באמצעות הממשלה שלכם, ומסלקת את רגליה החוצה מהאחריות להם. כל 760,000 הילדות והילדים האלה, 52% מהאוכלוסייה החרדית בישראל – סליחה, 52% מהאוכלוסייה הערבית, 54% מהאוכלוסייה החרדית, חיות וחיים בעוני; ואתה מדבר על השתולים. הארגונים שמטפלים בציבור הזה, גם החרדי, גם הערבי, גם המשפחות העובדות – יותר ויותר משפחות שעובדות ולא מצליחות להתקיים בכבוד, לא מצליחות להרים את הראש מעל קו העוני. ויותר מזה צריך להגיד: בזכות הקיצוץ בקצבאות הקודם שלך, אדוני ראש הממשלה, בזכות הקיצוץ הזה נפלו עוד ועוד משפחות עובדות מתחת לקו העוני. היחידים שמטפלים בהם היום הם הארגונים האלה, שהם, אדוני, לא נעים לי לספר לך, ארגוני זכויות אדם – יש דבר כזה, זכויות אדם – מטפלות ומטפלים במוחלשות ובמוחלשים, גם אם צריך לעשות את זה בכסף זר – –
– – כי הממשלה הזאת, לצערי, לא נותנת את הכסף שצריך בשביל לטפל באנשים האלה. בדקה שנשארה לי אני רוצה להגיד לך, אדוני ראש הממשלה, שאלה החיים עצמם. כשאין לָךְ קורת גג, כשאתה לא יודע אם לילדות ולילדים שלך יהיה איפה לישון – אלה החיים עצמם. כשאת לא יודעת אם יהיה לך במה להאכיל את הילדות והילדים שלך – אלה החיים עצמם. כשמדובר באנשים שלא יכולות ויכולים אפילו לדמיין שהם פעם יחיו חיים אחרים, כי המציאות מלמדת אותם שבאמת אין להם סיכוי כזה – אלה החיים עצמם. אפשר לעמוד פה ולהמשיך להסית, אבל החיים עצמם של רבע מהאוכלוסייה, שסובלים מעוני, לא הולכים לשום מקום. תודה רבה.
אז באיזה מדינה ביטוח לאומי מודד?
תודה רבה, אדוני היושב-ראש, אני רוצה לברך מאוד על התיקון החשוב, המצוין והטוב-מאוד הזה, ואני רוצה להודות לחברי חבר הכנסת בני בגין, שניהל את ההכנה לדיון הזה, החליף את יושב-ראש ועדת החוקה ניסן סלומינסקי וניהל ביד רמה דיון של ארבע שעות בוועדת החוקה. זה תיקון חשוב ועקרוני, ואני רוצה לדבר על חלק קטן ממנו, שעשוי להיראות שולי אבל הוא מאוד מאוד דרמטי. הפרק על מי כשר להעיד הוא חלק מהחומר למבחן ההסמכה של לשכת עורכות ועורכי-הדין. עד עכשיו מי שנמצא ממש בפתח המקצוע, במשוכה האחרונה, ודאי למדה או למד, אם זה לא התגלה להם קודם בחיים, שבני-זוג ובנות-זוג מאותו המין לא זכאים לאותן הגנות כמו בני-זוג סטרייטים; הם פשוט לא שוות ושווים. כשבני-זוג לא כשרים להעיד זה נגד זה, הם רק בני-זוג ובנות-זוג סטרייטים ובמקרה הזה הייתה גם דרישה לנשואות ונשואים. התיקון הזה משנה את המצב, מפרק עוד לבנה מהחומה של חוסר השוויון, מפרק עוד לבנה מההתייחסות לנישואין כדת משה וישראל כאל האלטרנטיבה היחידה לקיום משפחתי ולקיום זוגי במדינת ישראל. החוק הישראלי צריך לתת זכויות שוות לכל בני-הזוג ובנות-הזוג – מאותו המין, שלא מאותו המין, נשואות ככה, נשואים אחרת – והתיקון הזה היום עושה צעד חשוב בכיוון הנכון. תודה רבה.
לא, לא חילקו את זה. אנחנו לא יכולים. לא – – –
אנחנו לא יודעים על מה מצביעים.
ואני משבחת אותך על הבלבול המגדרי – בעברית או בערבית, שניהם טובים לי. גברתי היושבת-ראש, חברי וחברותי חברות הכנסת, ישבנו בוויכוחים, בדיונים, במאבק על חוק הריכוזיות בכנסת הקודמת. יושבות ויושבים פה רבות מאלה שהיו שותפות ושותפים למאבק הזה, וכבר אז דרשנו מהלוביסטיות והלוביסטים שיושבים בדיון שיגידו את מי הם מייצגים. זה חוק שהוא דרמטי לחברות גדולות, לבעלי הון. באו לשם אנשים, הביעו את דעתם ללא הרף, הביאו מיני נתונים, מיני מחקרים, מיני תיאוריות, וחזרנו והיינו צריכות וצריכים לבקש מהם שיגידו בשם מי הם מדברים: אצל מי הם עובדות ועובדים, מי משלמת להם ואת מי הם מייצגים. עכשיו, לשמחתי, עם התיקון הזה לא נצטרך לבקש את זה. זה יהיה מובן מאליו שהם חייבות וחייבים להגיד, אפריורית, לא רק את מי הם מייצגים, אלא גם מי עוד מהחברה שהם באים ממנה יכול להרוויח ממה שהם עושים בכנסת. חברתי שלי יחימוביץ באמת תיארה פה בצורה מדויקת מאוד את פערי הכוחות. ייצוג אינטרסים זה דבר לגיטימי לחלוטין; בעיני, פוליטיקה זה מקום שבו אנחנו כולנו מנהלות ומנהלים משא-ומתן על אינטרסים, זה לגמרי לגיטימי. הבעיה היא כמובן בחוסר השוויון הנורא. יש הרבה יותר מדי כוח, כלכלי ואחר, שמרוכז במעט מאוד ידיים שלהן יש – המילה הקלה תהיה גישה – לכנסת, לממשלה ולקובעי המדיניות, לרגולטורים, לרגולטוריות. והרוב הגדול – לא בכדי "לובי 99" – הרוב הגדול, שהיא זאת שזה משפיע עליה ועליו, איננה נהנית, בכלל, לא מהייצוג הזה, לא מהנגישות הזאת ולא מיכולת ההשפעה הדרמטית הזאת. בהקשר הזה, חברי וחברותי, אני רוצה – מילה על הכנסת. יש שלוש רשויות; במדינת ישראל יש עקרון הפרדת הרשויות: השופטת, המחוקקת והמבצעת. ויש המגזר העסקי, שעליו דיברנו כרגע, ויש, כמובן, המגזר השלישי. המצב היום הוא שבין ארבע הרשויות האלה, והמגזר העסקי הוא הרביעית בהן, הכנסת היא החלשה והמוחלשת מכולן. הרשות המבצעת, הממשלה, יש לה כוח של שלטון; הרשות השופטת עדיין נהנית – עם איומים ועם פגיעה במעמדה, אבל עדיין בסך הכול מתנהלת באופן עצמאי יחסית; המגזר העסקי, יש לו המון כסף והמון כוח; ולכנסת אין מספיק כלי עבודה כדי לעשות את העבודה שלנו, שהיא באמת לייצג את אזרחיות ואזרחי ישראל באופן האמיתי ביותר, הכן ביותר, כמו שאנחנו באמת, ולהיות נאמנות ונאמנים למצפוננו. אין לנו מספיק כוח-אדם, אין לנו מספיק כלי עבודה, ואין לכנסת עצמאות אמיתית. הכנסת חשופה, מצד אחד, לכוח יתר וכוחנות נוראה מצד הממשלות – של נתניהו לפחות; אלה הממשלות בזמן שאני עובדת בכנסת – ומצד שני לכוח יתר עודף שיש למגזר העסקי. בהקשר הזה צריך שוב לציין לטובה את חברנו דוד ביטן, שמביא סוף-סוף תיקון שיביא לנו יועץ/יועצת שלישית לכל חבר הכנסת. זה שיפור מאוד דרמטי, אבל הכנסת צריכה מרכז מחקר חזק בהרבה, גדול בהרבה, ועוד הרבה כלים, בשביל להיות באמת רשות עצמאית שעובדת לטובת האזרחיות והאזרחים. תודה רבה.
תודה רבה לך, אדוני, ותודה רבה לחברתי חברת הכנסת בן ארי, שהסבירה כל כך בבהירות את פרטי ההצעה ואת התוכן שלה. א. אני אפתח בתודה לחברת הכנסת עדי קול, שבאמת, זאת הצעה שהיא הגישה בכנסת הקודמת. צריך להגיד אומנם שאני הזדרזתי והגשתי אותה כבר בתחילת הכנסת הזאת, בזמן שחברת הכנסת מירב בן ארי התארגנה והתאקלמה בצורה כל כך מרשימה בכנסת הזאת.
לכן אני לא אכביר מילים על התכנים ועל הסעיפים. אני רק רוצה באמת לדבר על הנחיצות העקרונית של החוק הזה – אני רוצה לדבר בזכות התביעות הייצוגיות. אדוני היושב-ראש, חברי וחברותי חברות הכנסת, פעמים רבות במקום שהחוק לא נאכף בצורה אפקטיבית, או שיש אפילו לפעמים לקונה בחוק, או שסתם יש ניצול לרעה של ניסוח כלשהו בחוק, יש הרבה אפשרויות שבהן דווקא התביעה הייצוגית נותנת סעד אמיתי במקום שבו כל אחד ואחת באופן אישי לא היו הולכות לתבוע – או משום שהנזק לא מספיק גדול, או משום שאין מספיק נגישות. ללכת לנהל תביעה זה דבר שהוא עצמו עולה הרבה כסף ודורש הרבה זמן ואת הבנת המערכת, ותביעה ייצוגית פעמים רבות באמת נותנת לרבות ורבים את התשובה הנכונה והראויה. הדבר הזה, שבאה קבוצה – לקבוצה יש כוח שאין ליחידה או יחיד. אבל אחרי שאמרתי את זה אנחנו צריכות לעשות שני דברים: 1. לוודא שאין ניצול לרעה של מנגנון התביעה הייצוגית, קודם כול; ואנחנו צריכות וצריכים לוודא שהתביעה הייצוגית אכן משמשת הכלי היעיל שהיא, ולא – כמו שאמרה חברתי – הולכת לאיבוד באופן הזה שמרוויחים ממנה מעטים ולא כל מי שהיא אמורה לייצג; וגם שלא מכשילים אותה בדרך, זאת אומרת, שלא מנצלים את הפתחים שיש בשביל להכשיל את התביעה הייצוגית ולמנוע ממנה לתת את הסעד שמגיע. בקיצור, את כל הדברים האלה מנסה לעשות הצעת החוק הזאת בזה שהיא סוגרת ומסדרת ומכניסה לתבנית נכונה את ההתנהלות של תביעה ייצוגית. אני מאוד מאוד שמחה שהממשלה החליטה לתמוך בהצעה, ואני קוראת לחברי וחברותי אכן להצביע בעד. תודה רבה.
גברתי היושבת-ראש, תודה רבה, חברי וחברתי חברת הכנסת, קודם כול, "בזכות הפיס"? לא, לא בזכות הפיס, בזכות הכסף של הציבור שמהמר במפעל הפיס, וחלק ניכר מהציבור הזה זה דווקא הציבור המוחלש והמוחלשת ביותר במדינת ישראל, שהכסף שלו דרך מפעל הפיס בא כאילו לעשות דברים טובים, אחרי שהוא עושה דברים מאוד רעים לכל האנשים האלה, שמהמרות ומהמרים במפעל הפיס. זה בעצם סוג של מס עקיף. המדינה צריכה כסף לבנות כיתות? בואו ניקח, נהמר, ניתן למי שאין לה כסף להמר, ומהכסף הזה נבנה כיתות או נבנה אולמות פיס או מתנ"סים או מה שזה לא יהיה. זה בעצם מיסוי, וזה המיסוי הכי גרוע שיש; הוא עקיף, הוא סמוי, והוא לוקח מהאנשים שהכי פחות צריך לקחת מהם. להמר באחריות? אנחנו מדברות על הימורים – זה אחד הדברים הממכרים ביותר שיש. אז מצד אחד לאפשר את זה ומצד שני לבוא ולהגיד: לא לא לא, אבל תהיו אחראיים? זאת אומרת לשים מכשול לפני עיוורות ועיוורים, אבל ממש מכשול בסדר גודל – לשים קיר; הם מתנגשים, ואומרים: תלכו באחריות, חברים, לא יפה. אז באמת, הציניות היא מאוד מאוד מרשימה. אני רוצה להגיד, חברי מר פולקמן ציין את זה – רבע מהרווחים של מפעל הפיס, חברי מר פולקמן, רבע מהרווח – לא מההכנסות, מהרווח הנקי של מפעל הפיס – בא לו ממכונות ההימורים האלקטרוניות, שהן הדבר הכי ממכר שיש, לא רק כי זה לא מזוהה, אלא כי זה אלקטרוני, מנצנץ, המהירות של הסיפוק המיידי היא מדהימה, אתה עושה עוד סיבוב, ועוד סיבוב, ועוד סיבוב, ממש כמו וגאס – זה ממש קזינו ברישיון. זה הכי ממכר שיש. זה רבע מהרווחים שלהם, ואת זה, חברי היקרים, את זה מפעל הפיס לא מפרסם, וזה הדבר הכי נגיש, שנמצא בפיצוציות – 500 כאלה ברחבי הארץ, 500 – נגישות גם, אגב, לבני-נוער; ואגב אותן מכונות בדיוק כמו המכונות הלא-חוקיות, מה שמאוד מאוד מקשה להבדיל מה הן המכונות החוקיות ומה הן המכונות הלא-חוקיות, והמשטרה היא הראשונה שאומרת את זה. והמשטרה, שהיה צריך להיוועץ בה לפני שנתנו למפעל הפיס את הרישיון הזה, לא נועצו בה. והמשטרה תגיד לכם כמה פשע פורח מסביב למכונות האלה. עכשיו, מפעל הפיס עצמו נוהג בחוסר אחריות נורא, ולא רק בחוסר אחריות, אלא בניגוד לחוק. מפעל הפיס עצמו לא עומד בתנאי ההיתר שלו, שיש לו, ההחרגה הזאת מחוק העונשין. ההיתר שהוא קיבל בשביל מכונות המזל האלה – הוא אמור לעמוד על החזר של 90% למהמרות ולמהמרים; הוא לא מגיע אפילו ל-70%. אז כן, היה דוח של מבקר המדינה, ומפעל הפיס אמר: כן כן, אנחנו נתקן, אנחנו נתקן, אבל הם לא עומדים בתנאים שהם מחויבים בהם, זאת אומרת: הם לוקחים מהציבור המהמר והמהמרת הזה עוד יותר ממה שמותר להם לקחת. עכשיו צריך להגיד בסוגריים דבר מאוד חשוב – יכול להיות שהמדינה צריכה לאפשר הימורים מתקבלים על הדעת, כאלה של פעם בשבוע, אולי כאלה של אפילו פעם ביום – של אחד, אבל בואו נזכור שכל זה מדובר פה, בינינו, כשראש הממשלה שוקל ברצינות גמורה לפתוח קזינו, לא של הממשלה, במדינת ישראל, להגדיל את ההתמכרות, להגדיל את המיסוי העקיף הזה, לטובת אנשים שהם גם לא המדינה והם לא כיתות לימוד. אני רוצה להגיד, גבירותי ורבותי, אני הגשתי הצעת חוק לביטול מכונות המזל של הפיס. זה הדבר הראשון שצריך לעשות, כי זה הנזק הכי גדול, זה הנזק הכי גדול לציבור. אני שמעתי – בכל הנקודות האלה, שהייתי בהן, אמרו לי כל פעם: תבואי ביום שמחלקים את דמי הביטוח הלאומי, ותראי את הציבור חוצה מסניף בנק הדואר, הם מקבלים את הכסף מביטוח לאומי וחוצים לפיצוצייה הקרובה, מאחורי הווילון, מאחורי מה שזה לא יהיה, ויושבים שם וגומרים כמויות אדירות של כסף. אני הגשתי את הצעת החוק הזאת. לצערי, שר האוצר, שבעיקרון כבר התבטא בפומבי, שגם הוא מתנגד למכונות האלה וגם הוא מכיר בנזק הנורא שהן גורמות – הפיל אותה בוועדת שרים לחקיקה, פשוט הפיל אותה. עכשיו, השר דרעי הגיש ערר, ושם זה עומד.
אני מסיימת, אני מודה לך. אז אני רק רוצה לנצל את ההזדמנות ולהזמין את חברי – א. להפציר בחברי רועי פולקמן להפציר בשר האוצר לשקול מחדש את עמדתו בעניין זה; ב. להזמין אתכם לכנס שאנחנו מקיימות ב-20 בחודש ינואר בעניין הימורים והתמכרויות למפעל הפיס, וכאמור לעשות גם את מה שאתה אמרת, הצעת, מר פולקמן. אלה צעדים הכרחיים – ביטול המכונות הוא הצעד הראשון ההכרחי, וגם צמצום היקפי הפרסום של מפעל הפיס ושל ההימורים בכלל, גם הוא דבר שצריך לעשות. תודה רבה.
אדוני, המכונות זה 500 מיליון שקל שמתפנה לך לצמיחה לשנה.
בצעד אחד של ביטול המכונות.
גברתי היושבת-ראש, תודה רבה, חברי וחברותי חברות הכנסת, יש כמה דברים מופרכים ומקוממים בהעברת הסמכויות הזאת. קודם כול, זאת העברת הסמכויות המי-יודעת-כמה שעשינו בממשלה הזאת מאז קומה. פשוט אי-אפשר לתאר. לא פלא שהממשלה כל כך לא מתפקדת. לדעתי אף אחד – באמת – אין דרך לדעת מי עושה מה, מי ממונה על מה. המשרדים הם חצאי סמכויות. באמת, זה נראה כמו יצורים כאלה עקומים, שאין להם ידיים ואין להם רגליים, והנה עוד אחת כזאת. אבל אולי הכי מוציא מהדעת זה שהשבת, השבת הקדושה של עם ישראל, שנאמר עליה: יותר מששמרו בני ישראל ובנות ישראל על השבת, שמרה היא עליהם – השבת היא מסחרה, נהייתה. מסחרה. כן, אדוני חבר הכנסת אלאלוף, לא פחות מזה. מסחרה. לא נוח לחלוקת התפקידים והסמכויות והתיקים בתוך הממשלה, אז השבת עוברת מיד ליד. זה אי-אפשר אתה, אולי נעביר אותה ליום ראשון? למה להסתפק ולהעביר אותה ממשרד הפנים אל הממשלה באופן כללי? זה ביזוי מוחלט של ההתייחסות של הממשלה הזאת לשבת. פשוט, מבוכה נוראה. עכשיו מה, גם ביום רביעי אתם הולכים להביא חוק שהולך לאיים על בני ובנות ישראל ששמרו, כל אחת בדרכה, על השבת, בשנת מאסר, אם חלילה זה לא יתנהל לפי מה שמיקי זוהר רוצה. והכאב הוא כאב אמיתי, ולא צחוק, אדוני. השבת יקרה לעם ישראל, היא יקרה לי. אני יכולה להגיד באופן אישי, השבת היא אחת המתנות הגדולות ביותר שיש. העובדה שזה יום המנוחה במדינת הלאום של העם היהודי, יום המנוחה הוא היום היהודי, השבת – באמת, היא מתנה אדירה. זאת הפרהסיה שלנו. ואתם, פשוט, בועטים אותה ממשרד למשרד. אי-אפשר להאמין. ולסיום, חבר הכנסת דרעי, השר הממונה על הפריפריה, הנגב והגליל, ששמועות אומרות שמעבירות עכשיו את הסמכויות האלה של השבת ממשרד הפנים אל הממשלה, כי אומרות שאתה אמור להיות שר הפנים הבא ואולי לא תרצה להתעסק עם השבת, צריך להגיד – – –
אני אמרתי שמועות, אני – אין לי תיאוריה, אני.
אני רוצה להגיד, גם אם קיבלה וגם אם לא קיבלה, אדוני השר דרעי. אני, שאתה יודע שאני רואה בכל חלקי החברה הזאת שותפים שלי, אחיות ואחים שלי, בני ובנות העם שלי, אני תמיד אמרתי: חברי הכנסת החרדים הם מגזריים? מה פתאום? אני מכירה אותם, אני יודעת כמה הם דואגים לכלל עם ישראל. אני יודעת איך חבר הכנסת לשעבר אברהם מיכאלי שוקד על חוקי החירום.
אני יודעת עד כמה חברי הכנסת החרדים מחויבים לטובת כלל הציבור בישראל, כמה חבר הכנסת לשעבר אברהם מיכאלי שוקד על ביטול חוקי החירום; איך חבר הכנסת יעקב מרגי מנהל ביד רמה את ועדת החינוך; איך חבר הכנסת איציק כהן דואג ממקום שבתו כסגן שר האוצר לאינטרסים רבים ושונים, ועוד דוגמאות רבות. אז מה אתם באים ואומרים – שר פנים חרדי לא יכול להיות ממונה על השבת – –
– – לרווחת כל הציבור בישראל? שר פנים חרדי לא יכול, חס ושלום, להיות אחראי לזה שהשבת – כל אחד ואחד בעם הזאת ישמור אותה כמו שהוא והיא מוצאת לנכון?
לא יכול להיות. לא מאמינה שזה המצב.
לא מאמינה, חברי וחברותי, שאתם עושים מהשבת מסחרה. תודה רבה.
תודה, גברתי היושבת-ראש, אני רק רוצה להגיד שההצבעה שתתקיים עכשיו, אנחנו נתמוך בה, משום שהמצב הקיים הוא מצב שערורייתי, שאסור שיקרה במדינת ישראל. החוק הזה הוא למעשה בתוקף היום, הוא בתוקף כבר מאמצע ספטמבר, והוא לא מיושם. זה מצב שאנחנו, בתור כנסת, לא יכולות ולא יכולים לשאת – שיש חוק שהכנסת העבירה, נתנה תשעה חודשים לממשלה להיערך אליו, והממשלה כשלה כישלון חרוץ בזה. אגב, לא נעים להגיד, הרבה מפני שהיא פשוט לא מתפקדת. חוק שהוא חוק ממשלתי, שיש לי הזכות שהחוק שלי ושל שולי מועלם ושל עליזה לביא מוצמד אליו, דבר שיהיה בבחינת הצלת נפשות לזוגות מתגרשים, למשפחות, לילדות וילדים, והממשלה, פשוט באיזו אוזלת יד, חוסר אונים, ובאמת – בואו נעביר עוד כמה סמכויות ממשרד למשרד בשביל לשפר את התפקוד של הממשלה. אז עכשיו אנחנו נצביע על דחיית תחילת החוק בעוד כמה חודשים. יש הבטחה של המשרדים, כמו שאמר חברי יושב-ראש ועדת החוקה מר סלומינסקי, שייכנס לתוקף ביולי 2016, ובואו כולנו נחזיק אצבעות שהממשלה תעשה את העבודה שלה. תודה רבה.
גוי. שאלוהים ישמור, אוזניים תצילנה. גפני גוי.
כי לקח לנו זמן להבין את זה.
טיבי – – – שללתם לו את הרישיון?
אבל רגע, מה עם ההערה שלי אחרי שטייניץ?
תודה רבה, אדוני היושב-ראש. אכן הוזכרה בשמה על-ידי השר שטייניץ, לדעתי קרוב ל100 פעם בתשובה על הצעת החוק הקודמת. השר שטייניץ, כל פעם שהוא קרא, צריך להגיד, למי שלא עקבה, וכנראה שלא כולן עקבו – השר שטייניץ קרא את תשובתה של השרה שקד שהוא אמר שהיא חשה ברע. אגב, אנחנו שמחות לראות שהחלמת – לא החלמת, אבל בכל זאת באת.
אין לנו לב, אנחנו לא נותנים לך קיזוז. אנחנו עושות את העבודה שלנו, כן. בקיצור, הוא קרא את תשובתה של השרה שקד להצעת החוק, ולכן כל פעם שהוא קרא: אני סבורה, אני מאמינה, אני רוצה, וכן הלאה, אז הוא הזכיר את שמי, ואמר משהו: את ודאי מרוצה שאני מדבר בלשון נקבה וכו'. אז, השר שטייניץ, פשוט, אני מתנצלת, אבל אני חייבת להסביר לך את העניין הזה של הדיבור בנקבה. לא מדובר בדאחקה, וגם אין לי עניין שאתה תדבר בלשון נקבה, למרות שאתה יודע, יש עולם שלם של דראג שפתוח בפניך וישמח לקבל אותך, אני בטוחה. אבל – – –
כן, מאוד חינני. יש פוטנציאל, אי-אפשר להגיד שלא.
אבל הסיבה שאני מדברת בנקבה – אני גם לא פונה אליך. אני לא יודעת אם שמת לב, אבל בשיחותינו – שהיו כמה, היו כמה שיחות בינינו – מעולם לא פניתי אלייךְ, השר שטייניץ, נכון? תמיד אני פונה אליךָ, השר שטייניץ.
הסיבה שאני מדברת בלשון רבות היא משום שיש לי התנגדות לעובדה שהשפה העברית היא כל כך ממוגדרת שלפי חוקי העברית הטהורים מספיק גבר אחד בקהל או בציבור בשביל שהשפה, הפנייה הכללית תצטרך להיות בזכר. זאת אומרת, אני מחוקה לחלוטין. אני – – –
זאת העברית, כך החוקים שלה. אגב, תוכלו למצוא את זה. בדיוק – א. יש פה מספיק מומחים לעברית, וגם כמה מומחיות. אבל גם תוכלו למצוא את זה, אגב, באתר של האקדמיה ללשון, שכותבת את זה תחת שגיאות נפוצות, וכך היא כותבת: פשטה השמועה שהאקדמיה אישרה לדבר בלשון רבות כשיש רוב נשי בחדר, ולא כן הדבר. כלומר, האקדמיה עומדת על זכותה להיות סופר-פטריארכלית עד הסוף המר. ואני חושבת שאני לא צריכה לדבר את עצמי בלשון זכר. כמו שאני לא מצפה ממך, השר שטייניץ, להגיד: אני סבורה, אני לא רוצה להגיד: אנחנו רוצים; אני רוצה להגיד: אנחנו רוצות. כי, השר שטייניץ, אנחנו רוצות, ואנחנו, ברוך השם, לאט-לאט נהיות כאן יותר ויותר נוכחות, יותר ויותר מיוצגות; אנחנו לאט-לאט מצליחות לקבוע את גורלנו, להיות בעלות על גופנו ועל הזכויות שלנו יותר ויותר, וחלק מזה היא הזכות להשמיע את הקול שלנו בגוף רבות. ולכן, אנחנו מזמינות אותך מאוד מאוד להצטרף כשאתה פונה אל חברות וחברי הכנסת, אבל אני ממש משחררת אותך מלהגיד: אני סבורה. תודה רבה.
תודה רבה, אדוני, חברי וחברותי חברות הכנסת, הצעת החוק שאני מעלה לפניכם הועלתה כאן כבר לא פעם, והיא אחת מהצעות החוק הכי – היא הצעת חוק שבאה לתקן את אחת העוולות הכי זועקות לשמים בישראל היום. מדובר באותן נשים גרושות שבעליהן, גרושיהן, בני-זוגן, לא משלמים להן את המזונות עבור הילדות והילדים שלהם, ולכן הן מקבלות את המזונות האלה מביטוח לאומי. כעונש על זה שהן מקבלות את המזונות האלה לא מבני-הזוג שלהן אלא מביטוח לאומי, כל שקל שהן משתכרות או מרוויחות מעל 641 שקלים, הקצבה – כך ביטוח לאומי קורא למזונות האלה, אדוני היושב-ראש; הוא קורא לזה קצבה אף שלא מדובר בקצבה – לא מדובר בקצבת נכות, לא מדובר בהבטחת הכנסה ולא בסיוע בשכר-דירה, מדובר במזונות שמגיעים בדין לילדות ולילדים – הביטוח הלאומי מקצץ 60 אגורות מכל שקל נוסף. 60 אגורות, חברות וחברים. אדוני, אני לא חושבת שיש כל כך הרבה קשב במליאה. אני לא יודעת איך להגיד את זה. אז קשב אנחנו לא יכולות לעשות, אבל שקט אולי.
תודה רבה, אדוני. אז מה שאמרתי זה שנשים שמקבלות את המזונות שמגיעים לילדות ולילדים שלהן מהביטוח הלאומי מפני שבני-הזוג שלהן לא משלמים להן – אם הן גם עובדות, כל שקל מעל 641 שקלים שהן מכניסות, המזונות האלה שביטוח לאומי קורא להן קצבה, ממוסות בעצם ב-60 אגורות. זאת אומרת, זה מס של 60%. אתם יכולים לתאר לעצמכם את הדבר הזה? מס של 60% – מי משלם במשק הזה? אין דבר כזה. זאת אומרת, התקרה שהן יכולות להגיע אליה היא קצת יותר מ-6,000 וזהו. זהו. זה מה שהן יכולות להרוויח ממזונות ומהכנסה מעבודה ביחד. זאת אומרת, מדינת ישראל במו-ידיה דנה נשים, ילדות וילדים לעוני, ובעיקר, היא גורמת לזה להיות הדבר הכי לא כדאי להן, לצאת לעבוד. למה לצאת לעבוד אם בשביל כל שקל שאת עובדת בשבילו לא תקבלי את המזונות שמגיעים לך, וגם לא יהיה לך מי שתטפל או יטפל בבית בילדות ובילדים בזמן שאת עובדת? באמת, זו אחת העוולות הכי בלתי נסבלות שיש. עכשיו, זאת עוולה שנמשכת מאז ומעולם, פחות או יותר. אני יודעת שאני שותפה למאבק הזה לפחות שלוש שנים לפני בואי לכנסת. יש כאן חברות וחברי כנסת – קודם כול חברת הכנסת זהבה גלאון, חבר הכנסת מאיר כהן, שההצעה שלי מוצמדת להצעות שלהם, חבר הכנסת אילן גילאון, חברת הכנסת שלי יחימוביץ בעבודה – חברות וחברי כנסת רבים שנאבקים על הדבר הזה כבר שנים. זה פשוט מין קיר ברזל שאי-אפשר להוריד.
למה נשים גרושות שהבעלים שלהן לא משלמים להן את המזונות צריכות להיות נידונות לחיים ב-6,000 שקל בחודש להן ולילדות ולילדים שלהן? חברות וחברי הכנסת, בואו נתקן את זה.
השרה שקד, גם משרד המשפטים לא מוכן לשנות את ההגדרה.
אפשר – – – בנוסף, למה – – – וגרושות – הבעיה היותר-גדולה – – –
תודה רבה. היושב-ראש הציע שאסביר למה ההצעה שלי עושה מנגנון כלשהו, מציעה שכן תהיה הגבלה של שכר מינימום פלוס המזונות. זאת אומרת שההכנסה שאישה גרושה יכולה להשתכר, להכניס, היא כן מוגבלת באיזה אופן. והתשובה היא, אדוני, שאנחנו חיפשנו – לדעתי, יש לי שלוש הצעות חוק בנושא הזה, ופשוט ניסינו למצוא מנגנונים: אולי לזה יסכימו; אולי לא הכנסה בלי הגבלה מעבודה; אולי אם אישה תשתכר רק שכר מינימום, יסכימו לשלם לה את המזונות בלי למסות אותם ב-60%. זאת הסיבה. יש לנו עוד שתי אלטרנטיבות כאלה, אבל גם לזה הממשלה הזאת לא מסכימה.
שאלה פה שרת המשפטים איילת שקד את יושב-ראש האופוזיציה בוז'י הרצוג אם הוא כשר הרווחה לא נדרש לזה. לא זו בלבד שנדרש לזה – נדרש אף נדרש. אבל מי שסירב – נחש מי? עוד מ-2003, בנימין נתניהו כשר האוצר – סירב; כראש ממשלה – סירב. למה? כי הוא רואה בנשים האלה נטל. הוא לא רואה בהן פוטנציאל צמיחה; הוא לא רואה בהן את פוטנציאל הסייבר הגדול.
הוא לא רואה בהן פוטנציאל הסתה נגד ערבים. הוא רואה בהן נטל, ולכן הוא מאז ומתמיד סירב. גם כשאנחנו היינו בממשלה הוא סירב לאפשר את הדבר הזה, כי זה תלוי באוצר – גם כשר האוצר, גם כראש הממשלה. אז אל תצעק עלי: כשאתם הייתם בממשלה.
היה שר רווחה שניסה לעשות זה, וכמו שרי רווחה אחרים – –
– – למעשה, כמו שר הרווחה הזה עכשיו, כמו שר הרווחה הזה עכשיו, שנכשל בלעשות את זה.
חברי וחברותי חברות הכנסת, יש פה התעקשות אטומה של ביורוקרטיה, כולל משרד המשפטים, כמו שאמרתי לשרה שקד, שמסרב להגדיר את המזונות האלה כמזונות ולא כקצבה או גמלה. זאת איננה קצבה ואיננה גמלה – וגם בה, אגב, צריך לשנות את המדיניות; גם שם צריך לאפשר לאנשים שמקבלים קצבת נכות להשתכר ולהרוויח את מה שהם מסוגלים ומסוגלות בעבודה, אבל על אחת כמה וכמה כשמדובר במזונות שבני-זוג לא משלמים. באמת, אדוני, אני מאוד שמחה על הסערה הזאת שקורית כאן. אולי ראש הממשלה יתחיל להבין שלא מדובר בנטל, אלא מדובר בחובה, ממש חובה של המדינה, גם לנשים, גם לילדות ולילדים האלה, ו-mind you – גם לכלכלה.
אדוני היושב-ראש, תודה, חברותי, חברי, חברי הכנסת, אני – זה כמעט אחד המקרים האלה של "איפה היית כש–" – ישבתי באולפן הטלוויזיה בערוץ 10 בתוכנית "המטה", קצת יותר מיממה אחרי הפיגוע הקשה בדיזנגוף, שבו נרצחו שלושה ונפצעו קשה. התארגנו לעבור בשידור חי לדברי ראש הממשלה ממקום הפיגוע. ואז ראיתי את יו"ר האופוזיציה של לפני 20 שנה מתלונן על הטרור כאילו זה ממש מחוץ לתחום אחריותו המוחלט, משליך את האחריות על אחרות ואחרים, מסית נגד 20% מאזרחיות ואזרחי מדינת ישראל הערביות והערבים, ולקינוח גם עושה את הדבר הזה, שהוא מתנה תנאים לאזרחות; מי יהיה רשאי ומי לא יהיה רשאי, לפי דעתו, להיות אזרח, באיזה תנאים. אני אומרת בכנות שזאת פגיעה אישית. אני מודה ומתוודה שזה פוגע בי לגמרי אישית, כאזרחית, שאני מבינה שהופכים את המדינה שלי למדינה לא דמוקרטית, שפוגעים בחופש האישי של כל אחד ואחת מאתנו, שפוגעים בשוויון, בחתירה לשוויון, באפשרות שיהיה כאן שוויון. עומד נתניהו ואומר: אנחנו נאכוף את החוק. אדוני ראש הממשלה שבע שנים – שבע שנים רצוף – אני כבר לא מדברת על מה שהיה קודם – שבע שנים רצוף; מי הפריע לאדוני לאכוף את החוק? אני שמעתי היום את חבר הכנסת טיבי, שמייד ידבר בשם עצמו, אבל שמעתי אותו היום בדיון אומר – הרי הם מתחננים, מתחננים ומתחננות, שיאספו את הנשק הלא-חוקי שמסתובב, אם מסתובב, איפה שמסתובב, ביישובים ערביים. 1,100 איש נרצחו בזמן הזה. המשטרה לא העמידה לדין, ולו לחקירה – לא הועמד לדין ולו אשם אחד, לא נתפס מעולם שום יורה בכל הנשק הלא-חוקי הזה, וראש הממשלה, שאמור להיות ראש הממשלה של כולן וכולם, עומד שם ופשוט מתנער מאחריות. פשוט זורק את האחריות, ועל הדרך מאפשר לשר שלו לביטחון הפנים – ועכשיו גם יוזמה של אחד מחברי הכנסת במפלגה – להציף את הרחובות בנשק; להציף את הרחובות בעוד נשק, שיפגע בעוד חפות וחפים מפשע, כמו שקרה בשנים שקדמו ל-2013, אז הצלחנו במאבק שהובילה יושבת-ראש ועדת הפנים מירי רגב לאיסוף הנשק מהמאבטחים לפני שהם הולכים הביתה; שלא ייקחו אותו אתם, כי בזמן שהם כן לקחו אותו אתם, 31 בני ובנות אדם נרצחו מהנשק הזה, מתו, נהרגו, תרצו, ועוד שבעה מאבטחים התאבדו בנשק הזה. אז ראש הממשלה נותן לנו נשק, מפריט לנו את הביטחון, נפטר מהאחריות, ובאמת באמת, זה נשמע כמו קלישאה, אבל באמת באמת מחרב לנו את הדמוקרטיה.
אז עכשיו אתה קורא למרטין אינדיק שקרן.
אתה קורא למרטין אינדיק שקרן – –
– – כי עמית סגל בדק שהוא לא ישב לידו.
אנחנו מבקשים להעביר את זה לדיון במליאה.
תודה, גברתי. סוף השבוע הזה היה בסימן תפיסת המחבל מדיזנגוף. הייתה התרוממות רוח בקרב הממסדים, בקרב השלטון. אכן, מבצע מוצלח של כוחות הביטחון. יש, כמובן, שיתהו למה זה לקח כל כך הרבה זמן. אבל אדרבה ואדרבה, ברוך השם נתפס, ואני מאוד מקווה שאם יש מישהו ששיתף פעולה אתו הוא ייתן על כך את הדין. אבל, התחושה הייתה – היה מאוד ברור מתגובתו של ראש הממשלה ומתגובתם של השרים, שזה מאחורינו; שב הביטחון אל גבולותינו, הכול בסדר, נתפס המחבל מדיזנגוף, והכול יופי, שמחה וצהלה. אבל המציאות, מה לעשות, היא אחרת לגמרי. המציאות של אזרחיות ואזרחי ישראל היא חוסר ביטחון יומיומי, חוסר ביטחון חמור ואמיתי; וצריך להגיד עוד דבר: חוסר הביטחון הזה הוא לא רק חוסר ביטחון בגלל גל הטרור הזה שאיננו מטופל – וצריך להגיד את זה: לא מטופל – יותר מזה צריך להגיד: ראש הממשלה מסרב לקבל את המלצות הצבא בנוגע לטיפול בגל הטרור הזה, ומדוע? משום שהן אינן כוחניות דיין, משום שהן כוללות אלמנטים מדיניים, משום שהן כוללות אלמנטים של מה שמכונה מחוות כלפי הפלסטינים. אבל חוסר הביטחון הזה, המוצדק – המוצדק והקשה – מתיישב בדיוק על חוסר הביטחון האולי-קשה אפילו יותר, חברותי וחברי: חוסר הביטחון הקיומי הכלכלי; העובדה שיום-יום יש יותר ויותר אזרחיות ואזרחים בישראל שלא יכולות ויכולים לקיים את עצמם, לא יודעות ויודעים אם יוכלו לקיים את הילדות והילדים שלהם, לא יודעים שיהיה להם איפה לגור, לא יודעות שיהיה להם מה לאכול, לא יודעים שיהיה להם איך לקנות תרופות, או – מה שעכשיו שוב חוזר להיות רלוונטי כמו כל חורף – חימום הבית. זה חוסר הביטחון הכי עמוק, הכי מפחיד, הכי גרוע. מה שעושה ראש הממשלה הזה בהתמדה כבר שנים ארוכות – לוקח את חוסר הביטחון הקיומי והכלכלי הזה ומושיב עליו, נותן לו כתובת, ואומר: זה לא המדיניות הכלכלית שלי שגורמת לכך שהשכר שלכם תקוע כבר 15 שנה – כבר 15 שנה שהשכר הריאלי לא עולה – זו לא המדיניות שלי שגורמת לזה שחצי מהעובדות והעובדים בישראל משתכרות מתחת ל-6,000 שקל לחודש, שלא מספיקים בשביל לכלכל אותם ואת הילדות והילדים שלהם. לא. זה איראן, זה "חמאס", זה אבו מאזן, וזה האזרחיות והאזרחים הערבים שאמורים להיות השותפות והשותפים שלכם. זה מה שעושה נתניהו; חוסר ביטחון על חוסר ביטחון, על חוסר ביטחון. במקום לפתור את הבעיות, הוא מעצים אותן. במקום לעזור לאזרחיות ולאזרחי ישראל, הוא רק מחמיר – גם את התחושה שלהם, אבל חמור מזה, את המצב האמיתי שלהם; בפועל. תודה רבה.
מר גפני, אתה בטוח שראש הממשלה יודע מזה?
מפגש כראש ממשלה או כשר חוץ?
אדוני, זו אמירה לא לגיטימית, עם כל הכבוד.
אדוני, לפני שאתה עובר, יש לי הצעה לסדר-היום.
תודה רבה, אדוני. אני רוצה להגיד שסיעת המחנה הציוני ביקרה השבוע בשכונות שפירא ונווה-שאנן בדרום תל-אביב. אנחנו לא בפעם הראשונה במקום הזה. אני חושבת ששרי הממשלה ממש לא יודעים איפה זה. כי ראש הממשלה, הוא נמצא היום בדבוס, וגם היום וגם בשבע השנים האחרונות בשבתו כראש הממשלה דאג לזרוק את הבעיה של השכונות האלה בדרום תל-אביב ואת בעיית הזרים שנמצאים שם, עליהם, על התושבים שגרים באזור, ופשוט להשאיר את זה ככה. כמו תמיד – ולא צריך אותי שאני אגיד את זה, שרי הממשלה אומרים את זה לראש הממשלה בעצמם – ראש הממשלה בורח מלפתור בעיות לאומיות. אנחנו, כאמור, היינו שם. באנו לשמוע את התושבות והתושבים והטענות שלהם. הצגנו להם את התוכנית שלנו לשיקום השכונות. שמענו את התרומה שלהם וסיכמנו אתם שאנחנו נמשיך לקדם את ההצעה שמדברת על שיקום שכונות דרום תל-אביב והוצאת הזרים משם בשיתוף אתם. כשנשלים את העבודה על הצעת החוק הזאת והתוכנית נביא אותה למליאה ונראה שיש דרך לטפל בבעיית דרום תל-אביב והזרים במדינת ישראל. תודה רבה.
לא, הוא הוריד. הוא הוריד את החלל.
תודה רבה, אדוני. כן, חברתי מירב בן ארי, צדיקה בסדום.
כן, שמעת שאת מַזְהֶרֶת, שמעת שאת צדיקה בסדום. תראי מה זה.
אדוני, זה באמת נושא ישן, זה נושא מקומם כבר הרבה מאוד זמן וחוזר ונשנה. פשוט החודש גם – אני מניחה שזה מה שהיה הזרז שלנו להגיש שוב את הנושא הזה ולהעלות אותו על סדר-היום. אפשר היה לקרוא בעיתון "הארץ", שוב, סקירה מאוד מפורטת של איך בעלים – אני לא רוצה – אתה יודע, הכותרת אומרת "חברות קבלן מנצלות עובדים". זה לא חברות. חברה, עם כל הכבוד, היא ישות משפטית, היא לא הבעלים האמיתיים. יש בני-אדם שעומדים בראשות – בדיוק כמו ששמענו עכשיו את הדיון הזה על "מגה", בצדק – יש בני-אדם שמתנהגים פשוט בצורה מדהימה לבני-אדם, בנות-אדם, אחרים – בערלות-לב מטורפת, באיזה מין חוסר הבנה שמדובר באותו סוג של יצור, כאילו הסוג הזה של: אם צובטים אותך, לא ירד לך דם? אם ירד עליך גשם, לא תירטב? אם יפטרו אותך בהיריון ויזרקו אותך לכלבים, אם לא ייתנו לך את הזכויות הסוציאליות שלך – כאילו, באמת, אני לא מבינה מה אנשים חושבים לעצמם. אבל הם לא חושבים לעצמם – הם עושים את זה. בעלים של חברות קבלן, באופן קבוע, לא נותנים לעובדות ולעובדים, שמראש הם עובדים במצב מוחלש עם הגנה מאוד נמוכה, באמת בקושי עם הזכויות הכי בסיסיות – גוזלים מהם את הזכויות האלה. ואז, גם אם לוקחים להם את הרישיון, פשוט בתוך עשר דקות פותחים חברה חדשה ונותנים לאיזה קרוב משפחה או קרובת משפחה או לאיזה חבר ילדות או איזה מישהו לעמוד בראש, כאילו "בחאווה", כמו שאומרות אצלנו, והכול נמשך – הכול ממש מתנהל בסדר גמור. ממשיכים להעסיק את האנשים האלה, שאגב, במקרה שהחברה נסגרה, הרבה פעמים לא יקבלו גם את מה שהיה צריך להיות השכר שלהם, והרבה פעמים מי שמשלם להם את זה בכל זאת זה הביטוח הלאומי, כלומר אנחנו. בעלי החברה הולכים הביתה עם מה שנשאר מהחברה שלהם, ואנחנו, דרך הביטוח הלאומי, משלמות ומשלמים את מה שצריך לשלם לעובדים. אני הגשתי יחד עם חבר הכנסת יעקב מרגי הצעת חוק שבאה לתקן את הלקונות האלה, את כל הפרצות האלה בחוק. בהקשר הספציפי הזה, היא אומרת שלפחות שלוש שנים אחרי שנסגרה חברת כוח-אדם בגלל כל הסיבות האלה לא יוכלו – לא בעלי החברה ולא מי מטעמם וקשורים אליהם – לפתוח חברת כוח-אדם אחרת. בוא, צריך לפחות לתת זמן למצות את ההליכים של הבירור ואת ההליך המשפטי שבא יחד עם דבר כזה. אז לפחות שלוש שנים לא יהיה אפשר לפתוח חברת כוח-אדם חדשה. אבל האמת היא שהדבר האמיתי שצריך לקרות הוא לקבל ולהעביר את הצעת החוק של חבר הכנסת עמיר פרץ, שהוא העלה אותה פה ממש רק לפני שבוע או שבועיים, ולבטל באופן מוחלט וסופי את ההעסקה הקבלנית במדינת ישראל. הרישיון הזה לקיים עבדות מודרנית, באמת, במדינה מתוקנת ודמוקרטית, ויהודית, לא יכול שיימשך. תודה רבה.
אז א. אני אשמח להעביר אותה לעיונך, וב. אתה תראה שאנחנו מוסיפות שם להגדרות מי יכול להיות, לא רק בעלים אלא גם בעל תפקיד בכיר. זאת אומרת, אפשר יהיה לעקוב – –
– – מי ממשיך להפעיל את החברה בעצם – –
– – ולראות שהמבנה בעצם הוא אותו מבנה ורק החליפו את השם של הבעלים. תודה.
תודה רבה, אדוני היושב-ראש, חברי וחברותי חברות הכנסת, חברתי, חברת הכנסת קארין אלהרר ציינה עכשיו את המספרים האלה. אתה יודע, אדוני היושב-ראש, כמה שנים אנחנו חוזרות ואומרות אותם, את המספרים האלה? כמה שנים המאבק נגד האלימות הזאת, שקוראים לה אלימות במשפחה? אני מתה על זה. כאילו המשפחה מתכתשת. זה לא המשפחה מתכתשת. זאת אלימות של גברים בעלי הכוח, בדרך כלל גם – לא תמיד, אבל הרבה פעמים – גם כוח כלכלי על חלשות וחלשים מהם, שזה הנשים שלהם שקשורות אליהם באופן חוקי, והילדות והילדים שלהם, שעליהם יש להם חזקה חוקית. זה ניצול לרעה של כוח. זה ניצול לרעה של כוח באופן הכואב, המוחשי, הפיזי ביותר. זה גיהינום. חברי וחברותי, לחיות בתוך בית שלאורך שנים – וזה בדרך כלל לאורך שנים – יש בו אלימות כזאת, מדובר בחיים בתוך גיהינום. מדובר בפגעים פיזיים קשים וחמורים מתמשכים. לא רק בפגיעה נפשית, שגם בה לא צריך להקל ראש בשום פנים ואופן. ילדות וילדים שגדלים בבית כזה גדלים בדרך כלל להיות חשופים להתעללות ולאלימות בהמשך החיים שלהם, אם זה הם שמפעילים אותה ואם זה הם שיסבלו ממנה, גם וגם. הפתרונות, אנחנו אומרות – ואני אומרת "אנחנו אומרות", כי לצערי זה עדיין מאבק בסך הכול של נשים. ותודה לחבר הכנסת זחאלקה, שתכף יעלה וידבר, שותף להצעה הזאת. בגדול, זה עדיין מאבק של נשים. ואנחנו שנים אומרות שהפתרונות הם מערכתיים. הבעיה היא מערכתית, ולכן הפתרונות הם מערכתיים. הבעיה היא של מבנה של יחסי כוח, והפתרון הוא בזה שהמערכת תכיר בעיוות הזה ותתחיל להכשיר את כל המערכות לזהות את הבעיה ולתת לה פתרונות. עברה פה השנה – לדעתי זה היה בכנסת הזאת או בכנסת הקודמת – הצעת חוק של חברת הכנסת זהבה גלאון חברתנו, שתאפשר לנשים שיוצאות ממקלט לנשים מוכות לקבל קצבה בשביל שתוכלנה לשרוד את החיים שבחוץ. אבל תחשבו על העיוות שמוציא נשים, ילדות וילדים שסובלות מאלימות, מוציא אותן מהבית, במקום להוציא את הגבר האלים, המתעלל, מהבית ולשלוח אותו, חברות וחברים, לשיקום. למאסר – רק אם הוא מסרב לשיקום, אבל האינטרס של מדינת ישראל הוא תמיד לשקם את אלה שפוגעות ופוגעים באחרים, ובמקרה הזה – אלה שפוגעים באחרות ובאחרים. אתה יודע, אדוני היושב-ראש, יש בית אחד במדינת ישראל שעשה את הדבר הזה, קוראים לו "בית נועם". הוא נסגר לאחרונה. הוא נסגר אחרי שנים של מאבק נוראי הישרדותי על תקציבים, וגם אז היו לו תקציבים שהספיקו למספר חד-ספרתי של גברים מדי שנה. וזהו, עכשיו גם אין "בית נועם" ואין אף אחד שמטפל בגברים האלה שמתעללים על בסיס יומי בילדות ובילדים שלהם ובנשים שלהם. בצדק אמרה חברתי קארין אלהרר, אילנה כהן, שנרצחה לפני שבועיים, שמה לא ידוע כמו שמותיהם של קורבנות הטרור, שבצדק שגורים בפינו בשביל שנזכור אותם ובשביל שנטפל במשפחות שלהם. הנשים האלה שנרצחות לא נחשבות קורבנות של פעולות איבה; הילדות והילדים שלהן לא מקבלים שום פיצוי; אף אחד אחר כך לא מטפל בהם ודואג להם; המדינה לא נמצאת שם עבורן. ואף אחד ואף אחת לא יודעת מי זאת אילנה כהן, זכרה לברכה. זה לא משהו אחד שצריך לעשות, זה הרבה מאוד דברים שצריך לעשות, וכבר הרבה זמן שצריך לעשות אותם. לצערי אני עומדת מול ממשלה שזה כל כך לא על סדר-היום שלה, שאין מאיפה להתחיל. אבל לפחות להגיד את הדברים ולקרוא לממשלה הזאת להתעורר ולהתחיל לעשות אותם צריך. תודה רבה.
הוועדה לקידום מעמד האישה.
אדוני היושב-ראש, תודה רבה, חברי וחברותי חברות הכנסת, חברתי חברת הכנסת קארין אלהרר ציינה עכשיו את המספרים האלה. אתה יודע, אדוני היושב-ראש, כמה שנים אנחנו חוזרות ואומרות אותם, את המספרים האלה? כמה שנים נמשך המאבק נגד האלימות הזאת, שקוראים לה אלימות במשפחה? אני מתה על זה. כאילו המשפחה מתכתשת. זה לא המשפחה מתכתשת. זאת אלימות של גברים בעלי הכוח, בדרך כלל גם – לא תמיד, אבל הרבה פעמים – גם כוח כלכלי על חלשות וחלשים מהם, שזה הנשים שלהם שקשורות אליהם באופן חוקי, והילדות והילדים שלהם, שעליהם יש להם חזקה חוקית. זה ניצול לרעה של כוח. זה ניצול לרעה של כוח באופן הכואב, המוחשי, הפיזי ביותר. זה גיהינום. חברי וחברותי, לחיות בתוך בית שלאורך שנים – וזה בדרך כלל לאורך שנים – יש בו אלימות כזאת, מדובר בחיים בתוך גיהינום. מדובר בפגעים פיזיים קשים וחמורים מתמשכים. לא רק בפגיעה נפשית, וגם בה לא צריך להקל ראש בשום פנים ואופן. ילדות וילדים שגדלים בבית כזה גדלים בדרך כלל להיות חשופים להתעללות ולאלימות בהמשך החיים שלהם, אם הם שמפעילים אותה ואם הם שיסבלו ממנה, גם וגם. הפתרונות, אנחנו אומרות – ואני אומרת "אנחנו אומרות", כי לצערי זה עדיין מאבק בסך הכול של נשים. ותודה לחבר הכנסת זחאלקה, שתכף יעלה וידבר, והוא שותף להצעה הזאת. בגדול, זה עדיין מאבק של נשים. ואנחנו שנים אומרות שהפתרונות הם מערכתיים. הבעיה היא מערכתית, ולכן הפתרונות הם מערכתיים. הבעיה היא של מבנה של יחסי כוח, והפתרון הוא בזה שהמערכת תכיר בעיוות הזה ותתחיל להכשיר את כל המערכות לזהות את הבעיה ולתת לה פתרונות. עברה פה השנה – לדעתי, זה היה בכנסת הזאת או בכנסת הקודמת – הצעת חוק של חברת הכנסת זהבה גלאון חברתנו, שתאפשר לנשים שיוצאות ממקלט לנשים מוכות לקבל קצבה כדי שתוכלנה לשרוד את החיים שבחוץ. אבל תחשבו על העיוות שמוציא נשים, ילדות וילדים שסובלות מאלימות, מוציא אותן מהבית, במקום להוציא את הגבר האלים, המתעלל, מהבית ולשלוח אותו, חברות וחברים, לשיקום. למאסר – רק אם הוא מסרב לשיקום. אבל האינטרס של מדינת ישראל הוא תמיד לשקם את אלה שפוגעות ופוגעים באחרים, ובמקרה הזה – אלה שפוגעים באחרות ובאחרים. אתה יודע, אדוני היושב-ראש, יש בית אחד במדינת ישראל שעשה את הדבר הזה, קוראים לו "בית נועם". הוא נסגר לאחרונה. הוא נסגר אחרי שנים של מאבק נוראי הישרדותי, על תקציבים, וגם אז היו לו תקציבים שהספיקו למספר חד-ספרתי של גברים מדי שנה. וזהו, עכשיו גם אין "בית נועם" ואין אף אחד שמטפל בגברים האלה שמתעללים על בסיס יומי בילדות ובילדים שלהם ובנשים שלהם. בצדק אמרה חברתי קארין אלהרר: אילנה כהן, שנרצחה לפני שבועיים, שמה לא ידוע כמו שמותיהם של קורבנות הטרור, שבצדק שגורים בפינו בשביל שנזכור אותם ובשביל שנטפל במשפחות שלהם. הנשים האלה שנרצחות לא נחשבות קורבנות של פעולות איבה; הילדות והילדים שלהן לא מקבלים שום פיצוי; אף אחד אחר כך לא מטפל בהם ודואג להם; המדינה לא נמצאת שם עבורן. ואף אחד ואף אחת לא יודעת מי זאת אילנה כהן, זכרה לברכה. זה לא משהו אחד שצריך לעשות, זה הרבה מאוד דברים שצריך לעשות, וכבר הרבה זמן צריך לעשות אותם. לצערי, אני עומדת מול ממשלה שזה כל כך לא על סדר-היום שלה, שאין מאיפה להתחיל, אבל לפחות, להגיד את הדברים ולקרוא לממשלה הזאת להתעורר ולהתחיל לעשות אותם, צריך. תודה רבה.
כי אתם לא משפרים. אתם לא נותנים תשובות לחיים. בטח שאנחנו חוזרים על אותן שאלות.
אני מציעה להתחיל להשקיע ביצירתיות בעבודת הממשלה, בטובת האזרחים, ולא בתשובות על שאלות – – –
לך על ערבית – לך על ערבית, ישר למי שאתה רוצה לפנות אליהם.
תודה רבה, גברתי. חברי וחברותי חברות הכנסת, זהו יום גדול, אפשר להיות רגועות ורגועים, מהיום יהיה לנו שר כלכלה שידאג לכלכלת ישראל, ידאג לא רק למקומות עבודה, אלא בעיקר לשכר, לשכר שלנו שתקוע כבר 15 שנה, בשבע מתוכן נתניהו הוא ראש ממשלה. אבל היום, היום יהיה לנו שר כלכלה שידאג לשכר ויגדיל את הצמיחה במשק, גם יציל אותנו מחרמות כלכליים בחו"ל. זה בגלל שהוא עושה את זה כל כך טוב, טוב כמו שהוא עושה את משרד החוץ. בתור שר חוץ הוא דואג כל כך טוב ליחסי החוץ של ישראל, בעיקר עם ארצות-הברית, הידידה הגדולה והחשובה ביותר שלנו. הוא פשוט מקדם את היחסים שלנו אתה, מחזק את הקשר, מבטיח את האינטרס האסטרטגי של ישראל עם ארצות-הברית, ואותו דבר עם אירופה, במיוחד עם אירופה – את ההבנה, את שיתוף הפעולה, את התמיכה שאנחנו כמדינה מקבלות ומקבלים מאירופה, כל זה הוא עושה מצוין כשר חוץ. וזה כלום לעומת ההצלחות המסחררות שלו כשר התקשורת. באמת מדובר בכול יכול. פעם אמרו עליו "קוסם", לא ידעו כמה צדקו כשאמרו עליו "קוסם" – גם שר כלכלה, גם שר חוץ, גם שר תקשורת. הוא כשר תקשורת, מקדם את חופש הביטוי, מקדם את הפלורליזם, נלחם נגד ההסתה, מדבר ופועל למען אתיקה בשידורים. וכל זה עוד בלי שדיברנו על תפקודו המזהיר כשר לפיתוח אזורי. חבל, חברות וחברים, שנתניהו לא לוקח גם את תיק הביטחון. אני בטוחה שאם נתניהו היה לוקח גם את תיק הביטחון, אז כמר ביטחון הוא ודאי היה מוודא שלא יהיה טרור ולא יהיו דקירות ולא יהיו דריסות ולא יהיו בכלל בעיות ביטחון שתושבות ותושבי ישראל כל כך כל כך סובלות וסובלים מהן בימים אלה. אני בטוחה שהיה שקט בעוטף-עזה, לא היו מנהרות, הכול היה נעלם, פשוט נעלם. מכירות ומכירים את המשפט הזה שזה שאתה פרנואיד לא אומר שלא רודפים אחריך? זה משפט שלפי דעתי נתניהו כתב. הפרנואידיות של נתניהו, שגורמת לו לשמור אצלו קרוב-קרוב את כל התיקים האלה ולא לעשות עבודה בכל התחומים ובכל המשרדים האלה ולהפקיר את האינטרסים של מדינת ישראל ואת האינטרסים של כל אזרח ואזרחית בישראל בגלל הגחמות והאינטרסים האישיים שלו, עולה לנו הרבה מאוד, עולה למדינת ישראל ועולה לכל אחת ואחד בציבור מחיר יקר מנשוא. אדוני ראש הממשלה, אולי תתחיל לפעול בתור ראש הממשלה? פנה את עצמך מכמה תיקים בשביל שיהיה לך זמן ממש לעשות את העבודה שלך. תודה, גברתי.
מאי גולן – אתה נתלה באילנות חבל על הזמן.
כל אחד ומי שמייצג אותו. אין שום בעיה.
חד-משמעית, כל אחד ומי שהוא בוחר שייצג אותו – "אם תרצו", מאי גולן. אין בעיה. אם הייתה פועלת למען דברים אחרים, אין בעיה.
– – – חזן – – – הוצאת אותו מהאולם.
תודה רבה, אדוני. מעניין שכל פעם שהנושא הזה עולה אתם פשוט מאבדים את העשתונות ומתחילים לצרוח כמו משוגעים. זה מעניין, זה פשוט מעניין. כי אם – כמו שאתם כל הזמן חוזרים ואומרים – אפשר לגרש אותם, אז למה הממשלה שלכם לא מחזירה אותם למקום שממנו באו; מוסרת אותם למדינה שלישית או מדינה רביעית או מדינה עשירית, או לא משנה מה.
אדוני, אני ברשות דיבור. אם אפשר להוציא אותם מפה – נתניהו הוא ראש הממשלה כבר שבע שנים, שלוש ממשלות שלו. למה היא לא מזיזה אותם מפה? עכשיו, אם אי-אפשר לעשות את זה, אז בואו נעשה משהו בשביל לפתור את הבעיה. מעבר לדברים הקשים והנכוחים שאמרו חברותי וחברי קודם, שמדובר בחוק שהוא לא מוסרי ולא ראוי, יש בעיה, שהוא לא יעיל; הוא לא פותר את הבעיה. אז 3,000 איש יהיו כלואים במשך שנה באיזה חור במדבר, ואז הם יחזרו לדרום תל-אביב ואחרים יבואו במקומם וחוזר חלילה, דלת מסתובבת, ו-50,000, ככה, גרוסו מודו, פחות או יותר, ימשיכו להיות על הראש של תושבי ותושבות דרום תל-אביב, ואתם תמשיכו לא לעשות עם זה כלום. אז כמובן יש הפתרון שאפשר להגדיל את "חולות" ולבנות ולהשקיע בו לא 2 מיליארד שקל אלא להשקיע עוד 200 מיליארד שקל, והוא יכיל את כל ה-50,000. זה באמת יהיה הרבה יותר הגיוני. זה עיר חדשה במדבר. אתם עכשיו החלטתם, הממשלה שלכם החליטה על חמישה יישובים חדשים במדבר; זה יכול להיות היישוב האפריקני במדבר. אנחנו, חברות וחברים, חברותי – – –
יש פה דברים נורא נורא נורא ברורים. סליחה, חברות, אני ממש מתנצלת, אבל הפרעת הקשב שלי היא מאוד – – –
אתם, המחדל הראשון שלכם – כשנהייתם ממשלה לא בדקתם למי מגיע איזה מעמד, ועכשיו, הרוב המכריע פה הם במצב שלא יודעים מה המעמד שלהם, מה שתוקע את האפשרות כן לגרש אותם או לא לגרש אותם. המחדל השני היה שאתם, כמובן, בסופו של דבר, ממשלות ישראל הן שנתנו להם את כרטיס האוטובוס לדרום תל-אביב, מאלף סיבות ואינטרסים. המחדל השלישי והגדול מכולם, כמובן, הוא שלא מטפלים בדרום תל-אביב. לא טיפלו בדרום תל-אביב, אגב, לפני שהגיעו האפריקנים. לא טיפלו בדרום תל-אביב כשהיו שם פיליפינים ותאילנדים, ו-91,000 – – –
אני מדברת על תושבי ותושבות – מר מזוז, אני ברשות הדיבור שלי. אני ברשות הדיבור שלי עכשיו.
אני מדברת על תושבי ותושבות דרום תל-אביב. אני אומרת שהמחדל הגדול מכולם שלכם הוא שאתם לא מטפלים בדרום תל-אביב. דרום תל-אביב הייתה במצוקה 40 שנות שלטון של הליכוד, כשהיו שם פיליפינים, והיו שם תאילנדים וסינים, ועוד כשבאו מהגרים פולנים לא חוקיים. כולם הגיעו על הראש של דרום תל-אביב, ואתם מעולם לא טיפלתם בבעיה הזאת. אנחנו הבאנו לוועדת שרים לפני שבועיים הצעת חוק שכבר בכנסת הקודמת הגיש אותה חברנו משה מזרחי, בשם הסיעה, אחרי שהוא ישב עם תושבי ותושבות דרום תל-אביב, אחרי שאנחנו ביקרנו פעמים רבות – –
– – גם ביחד וגם לחוד, בדרום תל-אביב – וחלקנו גרות מאוד קרוב לשם – –
– – וועדת השרים שלכם הפילה אותה, ואנחנו נביא אותה ביום רביעי הקרוב, והיא הצעה שמטפלת בשיקום דרום תל-אביב ובפיזור האנשים האלה בארץ עד שאפשר יהיה להעביר אותם חזרה הביתה – –
– – באופן שקודם כול יציל את תושבי ותושבות דרום תל-אביב.
– – 2. באופן שיהפוך אותם לא לנטל אלא למשהו שהמדינה יכולה לחיות אתו, ו-3. – שמשאיר אותם במצב זמני, שכשאפשר יהיה להחזיר אותם הביתה, יחזירו אותם הביתה.
אבל אתם – בואו נראה איך אתם תצביעו על ההצעה הזאת ביום רביעי, חברי וחברותי. כשאתם תפילו אותה, איך אתם תסתכלו בעיניים לתושבי דרום תל-אביב.
תודה רבה, אדוני היושב בראש. אני רק רוצה להצטרף לדבריה הנכוחים של חברתי חברת הכנסת זהבה גלאון, שבאמת, אני – הייתה לי זכות להצטרף בכנסת הקודמת לעבודה על החוק עצמו ולהיות שותפה להגשת ההארכה של החוק לחברי אלי אלאלוף, כמובן, ולשר כץ, שאני חושבת שאת רוב 14 השנים – אתה ליווית חצי מהן לפחות כיושב-ראש ועדת העבודה והרווחה. את העבודה הזאת – אני רק אגיד דבר אחד, ברשותך – – –
ברוך השם. אני רוצה, ברשותך, אדוני, להגיד דבר אחד: בעיני זה, שוב, אחד הצעדים הקטנים אבל המשמעותיים בדרך להכרה בערך הכלכלי של עבודת הבית וגידול הילדות והילדים – עבודת נשים קלאסית, שעדיין, התרבות המערבית והמזרחית, הכלכלה, לא מכירה בערך הכלכלי שלה, של העבודות השקופות, שלפי ארגון העבודה הבין-לאומי, אילו היו נספרות בחשבונות הלאומיים של המדינות, היו מגדילות את התוצר העולמי הגולמי ב-30%, לא פחות מזה. תחשוב כמה טריליונים, הרי טריליונים של דולרים נמצאים בעבודות האלה שנשים עושות בלי שיש הכרה בערך הכלכלי שלהן, בזמן שלהן, בתפוקה שלהן, במשמעות שלהן לקיום החברה האנושית עלי אדמות היום. גם החוק הזה, שמאפשר לנשים ליהנות מפירות העבודה שנעשתה – העבודה שמישהו קיבל עליה כסף בזמן שהן עשו עבודה שהן לא מקבלות עליה, עדיין, כסף – הוא צעד חשוב בדרך להכרה הזאת. אין לי ספק – וזאת אחריות שלנו, פמיניסטיות ונשים וגברים שרוצים להיות שותפים ליצירה של חברה שוויונית באמת: המטרה האמיתית שלנו היא לייצר את הערך הכלכלי הזה, שלא יבוא, לא אגב ולא במאבק ולא למרות, אלא באמת הכרה במשמעות האדירה שיש לעבודות נשים השקופות האלה, של גידול ילדות וילדים, גידול הדורות הבאים, תחזוקת בית ומשק משפחתי בתור, באמת, אחת מאבני היסוד של החברה האנושית. תודה רבה.
תודה רבה, אדוני. תראה, ביום שני בלילה, הנושא האחרון שהכנסת דנה בו, בערך – האמת שהיה יותר שקט, היו פחות חברות וחברי כנסת – הנושא האחרון שהכנסת דנה בו, והאמת שדי באריכות אף שהשעה הייתה 02:00, בלילה, לפנות בוקר, היה מה שהממשלה הביאה, עוד גרסה של מה שנקרא חוק המסתננים, או חוק ההסתננות, או חוק חולות, או תקרא לו איך שתקרא לו. וחברי וחברותי חברי הכנסת, מה מדובר בו? אנחנו, אגב, הצבענו נגד. הצבענו נגד וניהלנו כאן מאבק נגד החוק הזה, משום שהחוק הזה, שבא כאילו להתמודד עם בעיית מבקשי המקלט, מהגרי העבודה, פליטים, לא פליטים – אנחנו מדברות ומדברים על האפריקנים, שכ-50,000 מהם נמצאים בישראל, ורובם המכריע נמצאים בדרום תל-אביב, חונקים את תושבות ותושבי דרום תל-אביב – החוק הזה בא כאילו לפתור את הבעיה הזאת, אחרי שבג"ץ פסל חזור ופסול ופסול את הפתרונות מהסוג הזה, שהם בעצם כליאה של אנשים שהגיעו לכאן, בדרך כלל ברגל מהמדבר מאפריקה, ובאמת תקועים היום בגרונה של מדינת ישראל, על גבם, על ראשם ועל גרונם של תושבות ותושבי דרום תל-אביב. אבל מה עושה החוק זה, אדוני? הוא אוסר אנשים ללא משפט, ללא בדיקת המעמד שלהם, ובעיקר, מה שעושה החוק החדש, הוא כאילו מתאים את עצמו למה שבג"ץ כאילו שם להם גדרות, ומאפשר לכלוא אותם לשנה. אז מה יש לנו? יש לנו 50,000 אפריקנים, 3,000 מקומות במתקן "חולות" באמצע המדבר. כלומר, כל שנה יוכלו לבלות 3,000 איש במתקן "חולות", ואז הם יצאו, יחזרו לדרום תל-אביב, יכול להיות שייכנסו במקומם 3,000 אחרים, וחוזר חלילה. אבל המצוקה הנוראה והאיומה והקשה והבלתי-נסבלת של תושבות ותושבי דרום תל-אביב, שחיים עם האנשים האלה, עם כל 45,000 הנותרים, נשארת במקומה, והממשלה לא אומרת על הדבר הזה דבר וחצי דבר, אולי חוץ מלקרוא להם מדי פעם "סרטן". הצעת החוק שלנו, אדוני היושב-ראש, חברי וחברותי חברות הכנסת, באה ומציעה תוכנית כוללת, הוליסטית, שבאמת מציעה לנסות לפתור את הבעיה. הדבר החשוב ביותר בהצעה הזאת הוא שלראשונה היא מביאה פתרון לשכונות האלה, לאזרחיות ולאזרחים של מדינת ישראל שחיות וחיים בדרום תל-אביב. המצב הגרוע של השכונות ושלהם לא התחיל כשבאו לכאן האפריקנים האלה, הוא התחיל עוד לפני שמנחם בגין הודיע על – כן, מר בגין – –
– – לפני שאביך מנחם בגין הכריז על פרויקט שיקום שכונות; כבר אז מצבן היה קשה, כבר אז מצבן היה גרוע. וראו זה פלא, הוא לא השתנה עד היום. 40 שנה, חברותי וחברי מהליכוד, בגדול, כמעט 40 שנה אתם בשלטון, ושכונות תל-אביב, ואלה שגרות וגרים בדרום תל-אביב, מצבם חמור, מצבם קשה, מצבם עגום, קורע לב ובלתי נסבל, ולא ראוי לאזרחיות ואזרחים במדינה דמוקרטית. אבל מה אתם עושות ועושים בעניין הזה? שולחים 3,000 אפריקנים למאסר של שנה בנגב, באמצע החולות. עכשיו, אתם מדברים גבוהה-גבוהה על זה שתגרשו אותם. אז קודם כול, אני לא מבינה, אם אפשר לגרש אותם מכאן, למה זה לא נעשה? רבותי, אתם הממשלה, זה בידיים שלכם. אם אפשר כל כך מהר ובקלות, ובכלל רק אנחנו עומדים ביניכם לבין הפתרון הנפלא הזה של לפטור אותנו מעונשם, למה אתם לא עושים את זה? אז יש שתי אפשרויות: או שאתם מתרשלים, וזה מחדל, או שאתם משקרים שאפשר, כי כנראה אי-אפשר, כי בכל זאת ישראל חתומה על אמנה בין-לאומית, שלפיה היא מחויבת לבדוק את המעמד ומה מגיע לכל אחד ואחד מהם ולפעול בהתאם. אבל ישראל, וזה מחדל – אומנם לא התחלתם אותו, זה נכון, אבל לא תיקנתם אותו – מחדל שהתחיל בממשלת אולמרט, שלא בדקה. ואת רוב אלה שנמצאים כאן, אתם פשוט לא בודקים – מה המצב שלהם? מה מגיע להם? מה אפשר לעשות אתם? אם לא מגיע להם מעמד של פליט, אדרבה, יתכבדו ויחזרו לאן שבאו. מגיע להם מעמד של פליט? בואו נעשה אתם את הדבר הקונסטרוקטיבי שאנחנו מציעות ומציעים לעשות. אנחנו מציעות ומציעים, קודם כול, לבדוק את המעמד של כולם ולפעול בהתאם למעמד שלהם. את מי שאפשר להוציא מכאן – להוציא מכאן. את מי שאי-אפשר להוציא מכאן, אנחנו רוצות להוציא מדרום תל-אביב. כן, אדוני שר הפנים, אנחנו רוצות להוציא אותם מדרום תל-אביב, לאפשר לתושבות ותושבי השכונות בדרום תל-אביב לחיות חיים ראויים. אנחנו מציעות לשקם את שכונות דרום תל-אביב, להקים מינהלת, שתרכז את כל העבודה הרבה שנדרשת ואת כל ההשקעה הרבה שנדרשת – בתשתיות, בבניינים, במגורים, בהסדרה מכל הסוגים, כי נדרש שיקום מאוד רציני של שכונות דרום תל-אביב; וצריך גם להקפיד שהשיקום הזה לא יגרום להם להיות מוזזים הצדה לטובת תושבות ותושבים חדשים שיבואו לאזורים המשוקמים, אלא שאלה שגרות וגרים שם היום יקבלו את כל מה שמגיע להם שם היום, כולל, אגב, כל שירותי הרווחה, שהיום פשוט נמנעים מהן. אנחנו מציעות, בשביל להוציא אותם מדרום תל-אביב, לאפשר להם – וצריך להגיד שכל הצעת החוק הזאת היא בסך הכול הוראת שעה לחמש שנים – לתת להם רישיון עבודה, שמיועד למקומות מסוימים בארץ שבהם נדרשת העבודה שלהם, ויש מקומות כאלה; יש מקומות בחקלאות, יש מקומות בסיעוד, יש מקומות במסעדנות, שנדרשת בהם העבודה שלהם, שישראליות וישראלים לא עושים. אנחנו לא מדברות על לקחת מקומות עבודה של אזרחיות ואזרחי ישראל; לתת להם רישיון עבודה כל פעם לשנה, בשביל כל שנה לבדוק מחדש, האם השתנה המעמד שלהם, האם כבר אפשר להחזיר אותם, האם כבר אפשר להוציא אותם מכאן; ואם לא, לחדש להם את רישיון העבודה לעוד שנה. למה? כדי שהם לא יהיו עול על צווארם של תושבות ותושבי דרום תל-אביב, כדי שהם לא יידרשו לפשע, כדי שהם לא יחיו ברחובות, כדי שהם יוכלו לחיות כמו בני-אדם, ולאפשר למדינת ישראל להיות המדינה שהיא צריכה להיות. בין שאר הדברים שהוזכרו כאן, אדוני שר הפנים, ביום שני בלילה, היה גם המעמד שלנו כפליטים, ובואו נזכור, אנחנו כולה פה כמדינה – כמדינה אנחנו פה מה, 67 שנה, אבל מי סופרת? כמה מאתנו פליטות, פליטים, בני פליטות ופליטים שבאו ונקשו על דלתות והגיעו לשערים שלא הסכימו לפתוח לנו אותם, וכמה אנחנו מגנות ומגנים את העולם על זה, וכמה בצדק אנחנו מגנות ומגנים את העולם על זה. עכשיו, כן, ישראל לא אמורה לפתוח היום את שעריה לכל פליטי העולם באשר הם, ודאי שלא. גם יש הבדל, אדוני שר הפנים, בין מדיניות הגירה, שבה כשיש לך גבול אתה מחליט למי אתה נותן להיכנס ולמי לא, יש הבדל בין זה לבין מה אתה עושה עם אלה שכבר כאן ואין לך אפשרות להוציא אותם מכאן. אנחנו, צריך להגיד, הגשנו מחדש את ההצעה הזאת, הצעה שהגיש בכנסת הקודמת חברנו משה מזרחי, שישב ארוכות עם תושבי דרום תל-אביב ותושבות דרום תל-אביב בטרם כתב את ההצעה הזאת. יכול להיות שיש הרבה מה לדבר ואפשר לשפר אותה מכאן ואפשר להציע תוספות משם, אבל היא מביאה פתרון, במקום שלצערי הממשלה היום לא מביאה פתרון. הממשלה עוסקת בכליאה כל פעם של 3,000 תורנים, ומשאירה את תושבי ותושבות דרום תל-אביב עם כל שאר ה-40,000 על הראש שלהם. אני מפצירה בכם, חברותי וחברי, בכל זאת, אף שזאת הצעה כאילו פרטית והצעה שבאה מהאופוזיציה, ואף שמובן מאליו שהממשלה מסרבת לה, כי ועדת שרים סירבה לה, בכל זאת, לחשוב. אתם לא מציעות או מציעים פתרון אחר. למה שלא תיקחו את זה? זה נוסח לטרומית. בואו נעביר אותו, ונחשוב ביחד איך אנחנו פועלות להציל את שכונות דרום תל-אביב, וכמובן, קודם כול את התושבות והתושבים שלהן. תודה רבה.
– – – רחבה מספיק, לדעתי היא רחבה נורא.
– – – מקורי מאוד, שומט את השטיח מתחת לרגליים – – –
אדוני, אתה קראת את התשובה המוסמכת של משרדך, והיא הייתה ממש, סליחה שאני אומרת, היא הייתה לא נעימה. אם זה התירוץ שלכם לדחות אותה, כי יש פה בלבול בין סמכויות מקומיות למרכזיות, אז סימן שההצעה טובה וממש אין לכם טיעונים. ולגבי הטיעון השני שלך, שמה שיישאר מזה זה רישיונות עבודה אוטומטיים – א. זה תלוי בכם, אם אתם תעשו את העבודה שלכם, אם תוציאו לפועל, אם תקיימו חוקים שאתם בעצמכם מעבירים ואחר כך לא מקיימים. אדוני, הצעת החוק שלנו מבקשת לבדוק למי מגיעה בכלל אופציה להישאר כאן. זה הדבר הראשון שהממשלה הזאת צריכה להתחיל לעשות. ובמקביל, בואו תדאגו לתושבי דרום תל-אביב אם אתם הולכים להצביע נגד הצעת החוק הזאת ושוב להפקיר אותם לגורלם.
אבל "אם תרצו" לא שקוף – – –
הם הכי לא מאמינים לכם, שר הבריאות.
תודה רבה, אדוני, חברי וחברותי חברות הכנסת, אך ביום רביעי האחרון הממשלה הפילה את הצעת החוק שלנו, שביקשה לתת פתרון הגון, הגיוני, מעשי, כלכלי, שבא קודם כול לטפל בתושבות ותושבי דרום תל-אביב ובשכונות דרום תל-אביב, ועל הדרך, באמת, בשביל לעשות את זה, לטפל גם במכונים מסתננים, מבקשי מקלט, מהגרי עבודה, פליטים; יש להם שלל שמות, לאנשים האלה שהגיעו מאפריקה ונמצאים היום במדינת ישראל במצב נורא ואיום. נורא ואיום בשבילם, אבל בעיקר נורא ואיום בשבילנו, בעיקר נורא ואיום בשביל תושבות ותושבי דרום תל-אביב. ואגב, צריך להגיד, גם חלק בערד, גם באילת לא כולם במצב טוב, וכל זה משום שמדינת ישראל מסרבת לעשות את הדבר שהיא מחויבת לו חוקית, מחויבת לו מבחינת המשפט הבין-לאומי, מחויבת לו מוסרית, וזה לבדוק, פשוט לבדוק כל אחד ואחד מאלה שכבר הגיעו לכאן ונמצאים כאן, מה באמת מעמדו: האם הוא פליט? האם הוא מהגר עבודה? האם הוא מבקש מקלט? הוא מסתנן מסוכן? לבדוק ולנהוג בו בהתאם. ואז, אדוני, לא היינו נדרשים לחוקים הדרקוניים האלה, כמו זה שעכשיו ממשלת נתניהו מביאה בפעם המי-יודעת-כמה בעוד סיבוב. הפעם לפחות היא התאימה אותו לדרישות של בג"ץ. אבל השאלה הגדולה, אדוני, וזאת הדרמה, חברי וחברותי: האם החוק הזה יפתור את הבעיה? והתשובה, למרבה הצער, היא לא. לא גדול ומהדהד. משום שאפשר לכלוא 3,000 אפריקנים ב"חולות", ואז אחרי שנה הם יצאו משם וייכנסו 3,000 אפריקנים חדשים ל"חולות", ואז אחרי שנה יצאו עוד 3,000 וייכנסו 3,000 אחרים, ואולי חלק מה-3,000 הראשונים יחזרו שוב, אבל האם ישתפר כתוצאה מזה מצבם של תושבי דרום תל-אביב? התשובה היא לא. האם תשוקם השכונה? האם יהיו כאן פחות אפריקנים, במדינת ישראל? התשובה היא לא. אין בהצעה הזאת פתרון, יש בה רק נזק בין-לאומי, יש בה רק נזק מוסרי למדינת ישראל, ויש בה חוסר תועלת, וגם, צריך להגיד, המון המון המון כסף מבוזבז; לפחות 2 מיליארד שקל שעלה להקים את המתקן הזה, "חולות"; לפחות חצי מיליארד שקל בשנה שעולה לתחזק אותו. אדוני, כשר הרווחה לשעבר, יודע איזה דברים מרחיקי לכת ומהפכות בחיי תושבות ותושבי מדינת ישראל אפשר לעשות בסכומים העצומים האלה, שהולכים פשוט בשביל לכלוא 3,000 אפריקנים בשנה. לא לפתור את הבעיה, להמשיך לתקוע אותה ואת תושבות ותושבי דרום תל-אביב עם הבעיה. זה מה שמביאה לנו היום ממשלת ישראל, זה מה שהיא עושה, למרבה הצער, בהרבה מאוד דברים אחרים – לא מביאה פתרונות, ומביאה באמת תקלות ונזקים שעושים לנו נזק גם בחוץ. לכן, אדוני, אנחנו נצביע נגד החוק הזה, ואנחנו קוראות וקוראים לכל חברי הכנסת להצביע נגדו ולשקול מחדש לאמץ באופן כזה או אחר את התוכנית שלנו לשיקום דרום תל-אביב, לטיפול אמיתי, יעיל, אפקטיבי, בבעיית האפריקנים במדינת ישראל. תודה רבה.
תודה, אדוני. עומדת כאן שרת המשפטים ומאשימה אותנו שאנחנו רוצות ורוצים לקחת מונופול על השקיפות. כאילו היא באמת מביאה שקיפות. רק ביום רביעי האחרון כל האגף – שעכשיו הוא ריק כל כך – של הקואליציה, שרת המשפטים, הפילו את הצעת החוק של שרת המשפטים לשעבר ציפי לבני, שאמרה: שקיפות? סבבה – שקיפות לכולם ולכולן; לכל סוגי התרומות, לכל סוגי העמותות. אבל האמת צריכה להיאמר, חברות וחברים: החוק הזה הוא לא שקיפות, הוא – איך להגיד את זה? הוא חוק הטלאי הצהוב. חוק הטלאי הצהוב לעמותות של זכויות אדם, חוק הטלאי הצהוב לעמותות של החברה האזרחית – לשדולת הנשים, לארגון "בטרם" ולארגוני שלום. שלום, מילה מגונה מאין כמותה בעידן הזה של ממשלות נתניהו. עכשיו מה? שרת המשפטים רוצה לחשוף תרומות מחו"ל, אבל היא לא רוצה לחשוף את ה-100%, 100% התרומות שמקבל נתניהו לפריימריז שלו הן מחו"ל; 100% התרומות לפריימריז שלו הן מחו"ל. 95% מהתרומות לפריימריז של בנט וגם 42% מהתרומות לפריימריז של שקד עצמה – שכפי שאמרה פה חברת הכנסת גלאון וצעק בקול רם חבר הכנסת אילן גילאון, יש שם תורמים מפוקפקים ביותר שזהותם עדיין עלומה. אז אם אנחנו כל כך רוצות ורוצים שקיפות, למה הפילה הממשלה הזאת את החוק של ציפי לבני, שדיבר על שקיפות אמיתית? זאת ועוד, צריך להגיד, הבייבי, הבייבי הענק, השמן והמנופח של הבית היהודי, מפלגתה של שרת המשפטים – החטיבה להתיישבות. הרי החטיבה להתיישבות – עמדה שרת המשפטים ומפלגתה על הרגליים האחוריות, שלא תהיה חלילה החטיבה להתיישבות כפופה לחוק חופש המידע. סירבו בקדנציה הקודמת – כמה פעמים רצנו לוועדת החוקה בניסיון להחיל על החטיבה את חוק חופש המידע, והקואליציה מנעה את זה פעם אחר פעם. וגם בקדנציה הזאת הביאה הקואליציה חוק חדש שבא להסדיר את החטיבה המהוללת להתיישבות, אבל גם בחוק הזה החטיבה להתיישבות חוסה בצל חשכה גמורה; לא חשופה, לא למבקר המדינה, לא לחוק חופש המידע, באופן כזה שאיילת שקד וכל הגורמים שמנצלים את הכסף הציבורי לעשות את אותם דברים שעושות עמותות הימין – שכן, מחרבות את הדמוקרטיה הישראלית – יישארו בלתי שקופים בעליל. זה החוק אולי הכי צבוע – –
– – שהגיע לכנסת הזאת, אדוני היושב-ראש, מזה הרבה הרבה הרבה זמן. לפחות את זה צריך להגיד בקול רם מאוד. תודה רבה.
תודה, גברתי. זה פשוט לא ייאמן. רק לפני שנתיים, בקיץ 2013, אחרי עבודה קשה, רבה, מאומצת באמת – וצריך להגיד ולתת קרדיט – בראשות מי שהייתה אז יושבת-ראש ועדת הפנים, מירי רגב, הצלחנו לאסור על מאבטחים לקחת את הנשק הביתה. חברתי, אם את מוכנה – – –
תודה רבה. הדבר הכי משמעותי, אולי, שהניע את המהלך הזה, החשוב כל כך, היה הנתונים, שדיברו בעד עצמם. בעשור שקדם להחלטה הזאת נרצחו 33 אזרחים, רובן אזרחיות, מכלי נשק שמאבטחים לקחו הביתה; בהמשך ישיר למה שאמרה חברתי יעל גרמן, שבעה מאבטחים התאבדו באמצעות הנשק הזה. 40 איש בעשור מנשק שמאבטחים לקחו הביתה, 40 איש ואישה בעשור. אני לא יודעת אם שמתם לב, אבל בישראל יש לא מעט חמושים ברחובות: יש חיילים, יש שוטרים, יש מאבטחים בעבודה, עם הנשק שלהם בעבודה, במקומות ציבוריים – מכל עבר. יש המון נשק ברחובות. לא צריך את הנשק גם בבית. אמר חברי דב חנין, בצדק, שכל הרעיון של מדינה, חברי בממשלה, הוא שיש הסכם של החברה שיש רק גוף אחד שיש לו זכות להשתמש בכוח, להשתמש באלימות, להשתמש בכלי נשק. אתם מוותרים על הזכות הזאת. אתם מוסרים את האחריות לביטחון האישי של כל אחד ואחת מאתנו לנו, לכל אחד ואחת מהאזרחים. אתם אומרים להם: אנחנו לא מסוגלים להגן עליכם; תגנו על עצמכם. כל מי שיכול לשים יד על נשק – שישים יד על נשק ויגן על עצמו. זה לא יגרום לאנשים להגן על עצמם; זה יגרום ליותר אנשים לאבד חיים, לקפח חיים של עצמם, של אחרות ושל אחרים. אני רוצה להגיד לך מילה, חברי אמיר: רצח נשים מתבצע כשמאבטחים לוקחים את הנשק הביתה וכשהם לא לוקחים את הנשק הביתה. כשהם לוקחים את הנשק הביתה, מתאפשר יותר רצח, יותר בקלות. מה שנשים חיות תחתיו באופן קבוע זה לא פחות מטרור; זה לא פחות טרור מהטרור הלאומי שאנחנו כישראליות וישראלים מתמודדים אתו, אלא שבטרור הזה – –
– – אתם לא מוצאים לנכון להילחם.
כאילו לא הקשבת למילה. פשוט לא הקשבת.
זה מה שאתה רוצה? כמו בארצות-הברית?
תודה, אדוני. משתלת סלונר בסתריה לא תעסיק 40 עובדות ועובדים בשבתות עקב התראה ממשרד הכלכלה. רצוני לשאול: 1. למה יצאה התראה עכשיו, אחרי 30 שנות עבודת משתלות בשבת? 2. משתלות התחילו לראיין עובדים לא-יהודים, אך האם נשקלה הפגיעה בעובדות והעובדים הנוכחיות? 3. ומעל הכול, איך מוצדקת הפגיעה בסטטוס-קוו?
תודה, אדוני. קודם כול, לעניין העובדות. העובדה היא שהמשתלות לא קיבלו, לא ב-2013 ולא לפני, מעולם, שום התראות, אלא זו הפעם הראשונה, וכן קיבלו מספר מאוד מאוד גדול של משתלות בבת-אחת – אומנם התראות, כפי שציינתי בשאלתי, אבל עם סכומים שמגיעים למיליון שקלים קנס. אם אכן, זאת אומרת, מדובר פה במהלך מאוד דרמטי. אי-אפשר לחשוד בי שאני לא תומכת, באמת מעומק הלב ובכל דרך, באכיפת חוקי עבודה. במקרה זה צריך להגיד, לא מדובר דווקא בעובדות ועובדים מוחלשים, ההפך הוא הנכון, דווקא, א. בעסקים קטנים; ב. אני מאמינה שחבר הכנסת ילין יתייחס למסורת חקלאית חשובה וכו', ככה שעל פניו לגמרי נראה שיש כאן שינוי במדיניות, וכאמור, גם ככל שנכון שאת החוק צריך לאכוף, כשממשלה לא אוכפת את החוק במשך 40-30 שנה, ולפתע פתאום עושה כזה צעד, אז יש כאן שינוי שמחייב התייחסות. שאלתי רק לסיום, ברשותך. אני, ככל שאני מעריכה כידוע את אדוני באופן אישי, את פועלו ואת האינטלקט שלו – אדוני מופיע כאן בתור השר המקשר בין הממשלה לכנסת. אני לא פניתי לראש הממשלה כאל ראש הממשלה, אני פניתי לשר הכלכלה, ואך לפני שבוע אישרנו כאן את מינויו של בנימין נתניהו לתפקיד שר הכלכלה. דומני שאם ראש הממשלה חש שהוא יכול להחזיק כשר בתיקים, אז מן הראוי שהוא יהיה מסוגל גם לבוא ולתת בעצמו תשובות על שאלות שנשאלות בענייני המשרד. כך נראה לי ראוי. האם לא כן לדעת אדוני?
אבל אדוני לא אומר שהייתה הצטברות של תלונות על משתלות.
אבל יש לך ידע כזה? יש לך מידע כזה על הצטברות של תלונות? לא אמרת את זה.
צריך הצבעה רק על הנוסח שהובא – – –
תודה, אדוני. חברי וחברותי חברות הכנסת, בסך הכול אנחנו פחות משנה פה, ומספר הפעמים שהתבקשנו להעביר סמכויות כלשהן של שר כלשהו לשר אחר למשרד אחר – אלמלא זה היה כל כך עצוב וכל כך גרוע לאזרחיות ואזרחי ישראל ולמדינת ישראל, זו יכולה הייתה יכולה להיות ממש – לא ברור אם פרודיה, או קומדיה – מה שבטוח קומדיה של טעויות. זאת פארסה, חברות וחברים. באמת, קשה למצוא את הידיים ואת הרגליים. מישהי הציעה היום שנעשה אפליקציה; אפליקציה לסמכויות הממשלה, כדי שהשרות והשרים עצמם, הפקידות והפקידים בממשלה – שלא לדבר על חברות וחברי הכנסת – יוכלו לדעת מי בכלל בממשלה אחראי לעשות מה. עכשיו, מה? אילו העברת הסמכויות הזאת הייתה פועלת לטובת משהו, הייתה מקדמת באיזה אופן את המדינה, את עבודת הממשלה, את הכלכלה הישראלית, חלילה, את מצב הביטחון של אזרחיות ואזרחי ישראל, שהפך ממש למרמס מוחלט – אבל ההפך הוא הנכון. לא פלא שהממשלה הזאת לא מתפקדת. היא לא מתפקדת הרבה בגלל שיש לה מדיניות גרועה, לקויה; בגלל שהיא עסוקה הרבה יותר מדי ברווח הפוליטי של כל אחד מהמרכיבים של הממשלה. זאת אומרת, מילא הממשלה כממשלה פועלת להעצים את כוחה. אבל זה ממש לא ככה, זה כל חלק בתוך הממשלה דואג לכוח הפוליטי שלו. ולא זאת בלבד שהשלם איננו גדול מסך חלקיה של הממשלה, אלא להפך, קטן בהרבה מאוד מאוד מאוד. משום שהרווח הפוליטי הזה בא על חשבון המהות; על חשבון טובת המדינה, טובת האזרחיות והאזרחים שלה. חברות וחברים, אנחנו מציינות כבר חמישה חודשים לגל טרור נוראי שבו אזרחיות ואזרחי ישראל חשופים, על בסיס יומי, ברחוב, בכל מקום – חייהם בסכנה. חייהם בסכנה. יש מה לעשות נגד זה. למעשה, הצבא – מערכת הביטחון מציעה חדשות לבקרים מה שכדאי לעשות נגד זה. אבל הממשלה? לא, לא, לא. הממשלה מעבירה סמכויות. בדיוק היא עסוקה בלהעביר סמכויות ממשרד אחד לשני. ככה נראית הממשלה הזאת, אדוני היושב-ראש. כמו שאמרתי קודם, אלמלא זה היה כל כך עצוב, כנראה היינו מאוד מאוד מתגלגלות מצחוק. תודה.
גברתי היושבת-ראש, תודה, ושלום, חברות וחברים. תענוג, תענוג, תענוג שהייתם אתנו כל היום המדהים הזה, ותודה ליושב-ראש הכנסת, שבאמת אישר אותו בכזאת מהירות ובכזה חפץ לב, בכזה רוחב לב, צריך להגיד. פעם ראשונה שבכנסת ישראל מצוין היום לזכויות הקהילה הגאה – אכן יום חגיגי ויום מרגש, והיו בו דיונים חשובים להפליא, ואורחות ואורחים נפלאים. אבל הוא היה רק חגיגי. אני קיוויתי, באמת קיוויתי, אני אומרת בכנות, קיוויתי שאני אוכל לעמוד כאן היום, יום שלישי של הכנסת, ולהגיש הצעת חוק שתעבור מה שנקרא בהסכמה, שגם הקואליציה תצביע בעדה וגם האופוזיציה תצביע בעדה, והיא תעבור בקריאה טרומית. הצעת החוק שלי מדברת על שינוי החוק בנושא האימוץ. היום החוק אומר: אין אימוץ אלא על-ידי איש ואשתו, נשואים כמו שמדינת ישראל מכירה בנישואים, וכזכור, במדינת ישראל עדיין אין נישואים אזרחיים. אז נכון, חברי חבר הכנסת הרצוג, יושב-ראש האופוזיציה, יושב-ראש המפלגה שלי, בשבתו כשר רווחה עשה שינויים שונים בתקנות, ויש יותר אנשות ואנשים שיכולות היום לאמץ ילדות וילדים בישראל, אבל החוק – החוק עדיין מפלה, החוק עדיין מדיר. החוק עדיין לא מכיר בקיומם של נשים וגברים שההעדפות שלהן אחרות. החוק עדיין לא מוכן לקבל את הקיום הקווירי, את הקיום הלהטב"קי. המשמעות של זה היא לא רק בתחום האימוץ, אלא בהרבה מאוד תחומים אחרים, ויעידו על כך לפחות שבע הצעות החוק שעלו שלשום לוועדת השרים ונדחו על-ידי הממשלה הזאת באופן מוחלט. החוק בישראל עדיין פשוט מדיר ומתעלם, ולא מקבל ולא נותן את הזכויות לקהילה הגאה. עכשיו הרחיבה פה חברתי – ומרחיב ראש הממשלה, כמו שאמרה חברתי מיכל רוזין, בכל הזדמנות, בזכויות הרבות שיש לקהילה בישראל. בפועל, במידה מאוד רבה זה נכון, אבל כל הזכויות האלה הושגו במאבקים קשים ומרים של חברות וחברי קהילה אמיצים, של שותפות ושותפים למאבקים האלה, חלקם כאן בכנסת, חלקם מחוץ לכנסת, במשך שנים ארוכות, וכולם הסתיימו בהכרעות של בתי-המשפט. אבל הבית הזה, הכנסת, הגוף המחוקק, הרשות המחוקקת של מדינת ישראל – שקובעת את הנורמות של החיים שלנו, קובעת מי אנחנו, מה אנחנו, מה מותר, מה אסור, למי מותר ולמי אסור, לפי מה רושמות ורושמים, את מי רושמות ורושמים ובאיזה תעודה – הבית הזה עדיין מתעקש לסובב את הראש, לסובב את הגב, אם תרצו, לקהילה הגאה. אני אגיד יותר גרוע מזה, ברשותכן וברשותכם: הממשלה הזאת, הקואליציה הזאת, מקבלת כאיזה מין גזירת גורל את העובדה שחלקים מסוימים ממנה לא מסוגלים לבלוע את הקיום הקווירי, הלסבי, ההומואי, הטרנסי, הבי; מקבלת כמו גזירת גורל את זה שהחלקים האלה עדיין ממש מוקיעים את הקהילה הזאת. אפילו לא נאבקים על זה, אפילו לא מנסים לאתגר את החלקים ולראות האם בשל כך באמת יפרקו את הממשלה, האם בשביל זה באמת יזרקו לפח את כל ההישגים הפוליטיים, הכלכליים, הכספיים האחרים שלהם, אלא באמת מין השלמה שכזאת. יש פה ציבור – ואגב, לא בהכרח הציבור, אלא המנהיגים המסוימים שלו שיושבים כאן – שאיזה קוד פוליטי עלום, שמרני וחשוך שלהם מחייב אותם להמשיך ולהתכחש לקהילה הגאה, וכל הקואליציה רוקדת לפי החליל שלהם. אז כן, יום הזכויות לקהילה הגאה בכנסת הוא יום שמח, גדול, היסטורי – צריך גם להגיד את זה, גם זה ציון דרך היסטורי. אבל ההיסטוריה שלנו, באותה מידה ובאותה נשימה, ביום הזה תקועה – תקועה עמוק באי-שוויון, באפליה, באי-הכרה של החוק במדינת ישראל בקהילה הגאה ובשוויון האנושי שמגיע לכל אחת ולכל אחד בה, פשוט כי כולנו בנות ובני אדם. הלוואי, אמן, שלא ייקח יותר מדי זמן, ונעמוד כאן ונצביע מחר על החוקים האלה שלנו. אנחנו נצביע בעדם. אני יכולה רק לאחל – גם לקואליציה הזאת, אבל גם לכל אחת ואחד מאתנו – שבאמת מאוד מהר נצביע כולנו בעד החוקים האלה, שיביאו לשוויון בפני החוק, שוויון אמיתי של כל האזרחיות והאזרחים במדינת ישראל, בלי הבדל דת, גזע, מין, לאום, נטייה פוליטית, נטייה מינית וכל נטייה אחרת. תודה רבה.
אדוני השר, זו לא הפעם הראשונה שזה לא מסתדר לך פחות טוב – – –
אדוני היושב-ראש, תודה רבה, חברי וחברותי חברי הכנסת, חברת הכנסת חברתי רויטל סויד אמרה דברים נכוחים, ברורים, בקול רם. הדרך להתעלם מהם היא באמת לשבת פה, לעשות את הדבר הזה שעושות ועושים פה בכנסת, יושבים ומדברים, ובינתיים עושים דברים אחרים, מחתימים על חוקים אחרים, שאחר כך הם יעלו וייפלו כשיגיע זמנם, ומתעלמים מהתוכן, מתעלמות ומתעלמים מהתוכן. יושב פה חבר הכנסת אמיר אוחנה מולי. אני לא מקנאה בך איזה יום עומד לעבור עליך היום, שאתה תצטרך להצביע נגד עוד ועוד ועוד חוק – –
– – שיבוא לתת הכרה וזכויות לקהילה שאתה משתייך אליה, שרבות ורבים אומרות – כמו שאמרת אתמול אתה בעצמך – 10% מכל ציבור משתייך לקהילה הזאת, קהילת הלהטב"קים והלהטב"קיות. אדוני היושב-ראש, מדובר באלמנות, אלמנים, גרושות, גרושים והורים שכולים. וכל חטאם, שהאלמן הוא לגבר או האלמנה לאישה, או שהילד ששכלו יש לו שתי אימהות או שני אבות. זה כל חטאם של האנשים שמדובר בהם בחוק הזה. והחוק הישראלי מפנה להם עורף. החוק הישראלי לא מכיר בהם, לא רואה אותם. החוק הישראלי מדיר אותם, והממשלה והקואליציה הזאת מתעקשות להשאיר את המצב הזה על כנו. אתה יודע, אדוני היושב-ראש, הרבה פעמים קורה שלא מבחינים – כן, החוק נוסח בתקופה אחרת, כשהאופציה הזאת של בני ובנות זוג מאותו מין לא הייתה כל כך פתוחה ואפשרית; אנשים נאלצו להתחבא, אפילו היה חוק שאסר יחסי זוגיות בין גברים, יחסי מין בין גברים. אבל המציאות השתנתה והחוק חייב לאפשר למציאות להשתנות. החוק לא יכול להישאר מאחור ולהכריח את המציאות להיות מה שהחוק קובע שהיא, זה פשוט לא עובד ככה. חבל מאוד שהממשלה והקואליציה הזאת חושבות שהן תוכלנה לעשות את זה. אני קוראת לכם, חברות וחברים: אלמנות צה"ל, יתומות ויתומי צה"ל, הורים שכולים – תנו להם את ההכרה שמגיעה להם בהיותם בני ובנות אדם. תודה רבה.
אז תתמוך בהצעת החוק שהגשתי בעניין הזה, יריב.
אדוני, אני הצבעתי בטעות במקומו של עמיר פרץ.
אני רוצה לקוות שחבר הכנסת גפני מאפשר לנו את זה.
תודה רבה, אדוני. אז מעשה שהיה כך היה: חבר, נפטרה אמו. כדרך הטבע או לא כדרך הטבע, אימא נפטרת זה דבר שקורה. עצוב מאוד, תמיד פרידה. אבל מוות – חלק מהחיים. באתי לשבעה ומצאתי אותו נסער לא פחות מהמוות שלה – מהעובדה שהיא נפטרה בחג. היא נפטרה בחג בבית – לא אמרתי את הדבר המרכזי ביותר. היא נפטרה בבית, בחג, ומסתבר שאין מי שיבוא לקחת את הנפטרת מהבית בחג. אין. פשוט אין. חברה קדישא, למותר לציין, ברור, מובן מאליו, איננה עובדת בשבת או בחג. נעשו טלפונים – טלפונים לחברות אמבולנס פרטיות, לכל מיני בתי-חולים. שכונה מרוחקת בירושלים. לא נמצא מי שייקח את הנפטרת מהבית. התחילו לתת להם עצות. אמרו: תשימו אותה על הרצפה, תפעילו את המזגן, תסגרו את החדר, שלא – לא עלינו. שעות ארוכות ארוכות ארוכות עד שנמצא האמבולנס שהסכים לבוא, לקחת את הנפטרת, את גופתה, לבית-הקירור הקרוב, וגבה תמורת התענוג קרוב ל-5,000 שקלים בלבד – הסכום הפעוט והצנוע של 5,000 שקלים עבור מה שבחוק המדינה מחויבת לספק חינם. הרי המדינה מחויבת לספק את שירותי הקבורה.
אבל מה, מה קורה כששירותי הקבורה נפרדים משירותי ההובלה? מסתבר, חברות וחברים, שאז לא רק שאין מי שישלם בעבור שירותי ההובלה – אגב, ביטוח לאומי מחזיר סכום – של מה? 300 שקל או איזה סדר גודל כזה, אבל בשעות המשרד, מסתבר. מסתבר. בקיצור, בינתיים, בעודי חוזרת נדהמת מהדבר המדהים הזה, התחלתי לקבל גם פניות ציבור אחרות. כותבות לי אזרחיות שאומרות שבשעות שהן באמת הכי שבורות ומזועזעות, שגופת המת או המתה מהמשפחה הקרובה מוטלת בבית, מה שהן צריכות להתחיל להתעסק אתו זה למצוא מי ייקח את הנפטר או את הנפטרת, את הגופה מהבית, וכמה ישלמו להם. מסתבר שחברה קדישא עובדת בשעות המשרד, ומסתבר שגם בלילה, גם בחג וגם בשבת אין מי שיפנה גופות מהבית. כמה שזה נשמע מופרך, כמה שזה נשמע הזוי, זה היה המצב. לשמחתנו, בעודנו מבררות את הדרך למצוא פתרון לדבר הזה, יצא תזכיר של חוק ממשלתי גדול, עב-כרס, לתיקונים בשירותי הקבורה. ואנחנו לקחנו ממנו בדיוק את הפרק הזה, שנוגע להובלת נפטרים. עשינו תיקונים קלים בשביל לוודא שאכן הוא פותר את כל הבעיות לשיטתנו, והגשתי את החוק – אגב, כבר בכנסת הקודמת. והנה, כשעלה החוק לוועדת השרות והשרים התברר שיש שלל בעיות הלכתיות: אסור להזיז את המת בשבת, המת בשבת הוא משוקץ, ובוודאי לא יהודיות ויהודים יכולים להזיז אותו.
אני מודה, מודה, מודה, מודה. זאת דיסלקציה מקומית.
אני מודה לך, אדוני היושב-ראש. המת הוא מוקצה ואסור שיהודים ויהודיות ייגעו בו. אבל מצד שני, ברור לכל בר-דעת – ושר הדתות הוא הראשון שהבין מייד – שגם אי-אפשר שהמת יישאר לפעמים בחג של שלושה ימים בבית. ישבנו, ואני רוצה להודות ולציין באמת את המסירות האדירה של כל הגורמים. ישבנו – אני לא יכולה לספר לכם, חברות וחברים, על הפורומים, פורומים של 12 ו-15 איש ואישה – ישבנו אולי איזה חמש פעמים. ומסתבר קודם כול שחברה קדישא – פורום חברות קדישא – הראשון שמודע לבעיה, וכבר זמן רב עובד על מתווה שיסדיר את העניין ויאפשר לתת תשובות, אגב, לכל סוגי הנפטרות והנפטרים בכל מקום ובכל זמן ושעה. הם גם פנו לסמכויות הלכתיות, קיבלו את כל ההכשרים והפתרונות ההלכתיים הנדרשים לעניין זה, שלא יהודיות ויהודים יהיו אלה שבאמת יעשו את הפינוי בשעות הרלוונטיות. וישבנו עם הביטוח הלאומי, ואני צריכה לציין לטובה את הביטוח הלאומי, שבאמת גם הוא, אגב, גם הביטוח הלאומי כבר הרבה מאוד זמן עוסק בסוגיה הזאת, ולהודות כמובן – לשר הדתות אני עוד אודה כמה וכמה פעמים, מסכן, הוא היה באמצע כל הלחצים האלה חזור והילחץ. פורום חברות קדישא, גם שר הרווחה, באיזשהו רגע, אחרי הכול השר של ביטוח לאומי הוא שר הרווחה, וגם הוא נתן את ברכתו, ואפילו האוצר הסכים להקציב את אותם משהו כמו 10, 12, 13 מיליון שקלים בסך הכול שיעלה לפתור את הדבר הזה. סיכמנו על מתווה. פרטיו של המתווה, חברות וחברים, ייכתבו בנוסח המדויק שיובא לפני קריאה ראשונה. גם ועדת שרים כמובן תיתן עליו את דעתה, וכל שאר המשרדים וכל שאר הגורמים, ככה שבדיוק כל מה שצריך להיות מוסדר, בוודאי מבחינה הלכתית – בוודאי לוודא שלא יהיה חילול שבת, אבל גם מבחינת התקנות של הביטוח הלאומי. ולא פחות מזה, אני רוצה להגיד לך, אדוני היושב-ראש, באחד המתווים שבחנו הייתה אופציה שהיה נראה שהיא פותרת את הבעיה, אבל הבנו ממנה שבמרכז לא תהיה בעיה – במרכז יימצאו חברות של לא יהודים שיבואו בכל שעה, זה יהיה כדאי להם כלכלית, יהיו להם מספיק פינויים. אבל בפריפריה, כמו שאתה אומר בצדק, בפריפריה זה כנראה לא יהיה כדאי כלכלית, ואז מה עשינו בזה? מה עשינו? הפקרנו את הפריפריה? מתים בשבת בפריפריה ילונו בבית ורק במרכז יקבלו פינוי? לא מתקבל על הדעת. המשכנו לשבת על המדוכה עד שפתרנו את הסיפור הזה. אז באמת מדובר במאורע מרגש, דבר שעל פניו היה צריך להיות מובן מאליו, אבל לפעמים קורה בחיים, דברים נופלים בין הכיסאות, ולפעמים גם קורה שמסובך להזיז חזרה את הכיסאות ככה כדי לסגור את השורות ולסדר את העניינים. ולשמחתי, התכנסו ביחד כל הגורמים – ואני רוצה לחזור ולהודות להם: לאברהם מנלה, יושב-ראש פורום חברות קדישא; לאורית, הסמנכ"לית המדהימה באמת ורבת-התושייה וכל הצוות שלהם המעולה; למנכ"ל משרד הדתות והסמנכ"ל במשרד הדתות – וגם יש יועץ חדש לשר, הידעתם? משה בא-גד, היועץ החדש לשר הדתות, תתחדש ובהצלחה; שר הרווחה והצוות שלו, כמובן קורל ואילן והאנשים בביטוח לאומי. צריך להגיד, חברות וחברים, בביטוח לאומי באמת, ימים ולילות של עבודת נמלים על כל הביורוקרטיה הקטנה הזאת שתאפשר לשלם ולתת את ההחזר למי שיעשו את הפינוי. וכמובן, שר הדתות ויושב-ראש המפלגה שלו אריה דרעי, שהיה מגויס לזה לא פחות. אז אני רוצה לקוות שעכשיו נצביע כולנו בעד בקריאה טרומית – – –
בוודאי, כולם הסכימו, אחרת לא היינו מגיעות עד הלום. ועבר – בוועדת שרים לפני שבוע עבר החוק לקריאה טרומית, מגיע עכשיו בכל זאת להצבעת הכנסת, כי בסוף הכנסת מייצגת את הריבון, את העם, ולקראת קריאה ראשונה – – –
מי קבע שזה יעבור לוועדת הפנים?
כתוב, כי בדרך כלל שירותי קבורה נדונים בוועדת הפנים, אבל אתה תגיד "ועדת העבודה והרווחה", וזה ילך לוועדת הכנסת ונדון בזה שם.
כן, בדיוק. מריבה אחת at a time, מה שנקרא. בקיצור, חברות וחברים, ברור ומובן מאליו שתמיכת הממשלה היא כשיש הסכמה על הדרך ועל כל הפרטים של החוק. הם ייכתבו בנוסח מדויק לקראת הקריאה הראשונה. למותר לציין, אני יכולה להגיד – אנחנו נדרשות לעמוד פה ולהבטיח שאנחנו נתקדם רק בהסכמת ממשלה, כאילו יש לנו אופציה להתקדם בלי הסכמת הממשלה – אבל חד-משמעית אני מתחייבת להתקדם – – –
בוודאי בהסכמת הממשלה וכל שאר הגורמים, תוך וידוא – ואני אומרת את זה בלי שמץ של סרקזם – תוך וידוא שנשמרת קדושת השבת, שנשמר כבוד המת או המתה, לא פחות חשוב. אבל צריך לזכור שכבוד המת הוא ודאי לא להיות מוטל שבת וחג שלמים בבית, בלי שיש מי שיפנה אותו, והמשפחה בוודאי לא צריכה להתמודד בשעת היגון והאבל והמשבר עם גורמים פרטיים שעניינים רק להרוויח ולהוציא מהמשפחה כמה שיותר כסף. אז שוב תודה רבה, ואני מחזיקה אצבעות.
כמו שצריך. תודה, הרב גפני.
אדוני חבר הכנסת גפני, שכולם פה קוראים לך באופן קבוע בטעות "הרב" – – –
– – – חשוב לי להגיד: דעתי – – –
דעתי ידועה. לפי דעתי, חוקי מדינה לא צריכים להיות חוקי הלכה, אבל מכאן ועד להגיד שבחוק שלי כתוב חילול שבת יש מרחק מאוד גדול. בחוק שלי לא כתוב חילול שבת בשום פנים אופן. זה שכתוב שחייב להיות מפונה בתוך שלוש שעות, לא כתוב על-ידי מי. הבחירה שלך לעשות פרשנות כאילו כתוב שם חילול שבת היא בחירה מאוד מצערת, מה גם שהובטח לך כשישבו – זה לא שהשאירו אתכם בצד, היו נציגים, באמת – – –
מאה אחוז. אני לא רוצה להתערב בסדרי העבודה אצלכם בסיעה. אצלנו בסיעה אני כיו"ר סיעה דואגת לנפק לכולם – – –
אדוני היקר, מר גפני היקר, יש לי אך ורק כבוד, כידוע, לפועלך הפרלמנטרי, ואני בטוחה – –
– – שגם בעולם ההלכה לאדוני יש חידושים מפליגים. אבל כמו שאמרתי: אל תגיד לי שבחוק שלי כתוב חילול שבת, כי זה לא כתוב. אבל לשמחתי הצלחנו להרגיע את אדוני ולהניח את דעתו. אני בטוחה שעל הנוסח שיגיע לשולחן הכנסת לקריאה הראשונה אתה תצביע בשמחה יתרה. רק לפני שאני מסיימת, אדוני היושב-ראש, אני רוצה להגיד תודה למי שבלעדיה באמת בטוח שזה לא היה קורה, וזאת היועצת הפרלמנטרית שלי, מיכל גרא-מרגליות, שהיום לא יכולה להיות פה למרבה הצער, כי הילד שלה חולה.
על זה נדבר בחוק ימי מחלת ילד, אבל זה ייקח לנו עוד איזה שבוע-שבועיים, אז תודה רבה ובהצלחה, מר גפני.
תודה רבה, אדוני. החלטתי, בשונה מחברותי וחברי שהבטיחו להם פה תשובה במועד אחר – החלטתי לקחת את זה, למרות שמדובר בנושא טעון לא פחות. ההצעה שמדובר בה, חברות וחברים, היא שינוי הנוסח – למי מותר ומי רשאי או רשאית בישראל לאמץ ילדות וילדים. היום כתוב בחוק, שאימוץ ייעשה רק על-ידי איש ואשתו, כלומר, רק על-ידי זוג נשוי, כזה שרשום במדינת ישראל כנשוי. וכזכור, במדינת ישראל יש רבות ורבים שעדיין לא יכולות ויכולים להתחתן, גם אילו רצו בכך – ולא כולם ולא כולן רוצות ורוצים בכך. ויש המוני ילדות וילדים שלא יימצא להם בית בגלל שהם לא מספיק טובים להימסר לזוג נשוי, אלא רק למי שהוא בְּרָרָה – לא נשוי, או חס וחלילה הורה יחיד או יחידה, או – עוד יותר חס וחלילה – הוֹרֶה והוֹרֶה או הורָה והורָה. אתה יודע, אדוני היושב-ראש, עמד פה ראש הממשלה אתמול, כשציינו לראשונה בכנסת את יום הזכויות של הקהילה הגאה; בא במיוחד למליאה ביום שלישי אחרי הצהריים, עלה לדוכן ואמר: אני רק רוצה להגיד משפט אחד – הוא אמר: כל אדם נברא בצלם; ואמר עוד דבר: עמנו – אמר ראש הממשלה בנימין נתניהו – עמנו הוא זה שהביא את זה לציוויליזציה לפני המון, המון, המון, המון שנים. והנה, עמדנו כאן היום עוד ועוד חברות וחברי כנסת והצענו הצעות חוק שיביאו שוויון לכל אדם שנברא בצלם, והקואליציה הצביעה נגד כולן. לא רציתי שאותו דבר יקרה בחוק האימוץ. על פניו יש ועדה שיושבת על המדוכה, למרות שצריך להגיד שיושב-ראש האופוזיציה, יושב-ראש המפלגה שלי יצחק הרצוג, כבר עשה כשר רווחה אי-אלו שינויים ביכולת לאמץ, והיום זה יותר פתוח, אבל החוק, החוק עדיין מכיר רק זוג נשוי כמי שבכלל מותר לו להגיש מועמדות לאמץ ילדה או ילד. ומה פשעם של כל הילדות והילדים שיכולים להיות מאומצים על-ידי הורים נפלאים, הורות נפלאות, אבל הן פשוט לא נשואות? איזה היגיון יש להגיד: אדם לא יוכל בכלל להגיש מועמדות, לתת לרשויות לבדוק אם הוא מתאים או מתאימה להיות הורָה, רק בגלל שהוא לא נשוי או נשואה. ההצעה שלנו אומרת, אדוני: כל אחד – בהתאמה, כמובן – בהתאם להחלטת הרשויות, יוכל לאמץ; כל אחד, כל אחת, לבד או במשותף. אנחנו החלטנו לחכות לממשלה, לקבל את המלצות הוועדה שעוסקת בענייני האימוץ ולקוות שזאת תהיה המסקנה, ושהממשלה תאפשר לקבל אותה ולהעביר אותה בחוק. בהמשך לציון היום המיוחד לזכויות הקהילה, ובאמת מתוך הכרה שכל אדם נולד בצלם ולכל אדם, לפחות בעיקרון, יש זכות להיות הורֶה או הורָה, אני מניחה את הצעת החוק הזאת כאן היום ואחכה, כמו שאמרנו גם קודם, בהחזקת אצבעות לתשובת הממשלה במועד אחר. תודה רבה.
גברתי היושבת-ראש, תודה, חברי וחברותי חברות הכנסת, הסיפור של רשת הקמעונאות "מגה", שנמשך כבר חודשים ארוכים – הקריסה שלה, הכואבת – נמשך כבר באמת חודשים ארוכים, ועוד לא נגמר. רק הבוקר התבשרנו בכותרת גדולה בעיתון "כלכליסט", שעכשיו הייתה פנייה אל אלפי העובדות והעובדים של "מגה", שיוותרו על הפיצויים שלהם ועל הוותק, ועל כל מיני תנאים שמגיעים להם, כדי שהחברה תוכל להימכר. זאת לא הפעם הראשונה שהבעלים הכושלים של "מגה" משתמשים בעובדות ובעובדים כדי לכסות על המחדלים של עצמם. קודם כול, היה הקמפיין, "הקמפיין" – הקמפיין – בזמן הקריסה הגדולה, כששמעו את הרעש הגדול של ממש, בבת-אחת ממש, הקריסה של "מגה", מי הוצב בחזית אם לא עובדות ועובדים חינניים במודעות קורעות לב שקוראות לכולנו לבוא לקנות ב"מגה" כדי להציל את העובדות והעובדים? זאת אומרת, העובדות והעובדים גם משלמים את מחיר הקריסה בזה שמקום העבודה שלהם, הפרנסה שלהם, בסכנה כל כך גדולה, וגם עכשיו הם מתבקשים לוותר על הזכויות שלהם בשביל לאפשר להציל את מה שנשאר. הסיפור של "מגה", חברי וחברותי, על פניו נראה כמו כל הרעות החולות של התנהלות טייקונית שנגדה אנחנו כבר שנים – גם במחנה הציוני, במפלגת העבודה, גם במפלגות אחרות שנמצאות באופוזיציה, ובאמת במסגרות רבות, בארגונים חברתיים, בעמותות, קול שנשמע בענק במחאה של 2011, המחאה הגדולה – התנהלות טייקונית שאנחנו יוצאות ויוצאים נגדה ברצף – כולה באה לידי ביטוי בכשל הגדול הזה של "מגה". מדובר בלקיחת הלוואות במינוף – מה שנקרא מינוף – לקחת הלוואות בשביל לבנות מגדלים באוויר, שאי-אפשר להחזיר, שאין על מה לסמוך, אבל בשביל לגדול ולגדול בעיניים גדולות, בתיאבון שאין לו שובע, להיות יותר גדולים, יותר בעלים של יותר דברים, להשתמש ב"מגה", שהייתה הפרה החולבת, שהייתה המקום שהכניס הרבה כסף, להשתמש בה, בשביל דרכה ובאמצעותה לקיים חברות אחרות, להגדיל את הערך של חברות אחרות, לקחת ממנה דיבידנדים ורווחים לכיס האישי בלי להביא בחשבון את האינטרס של החברה עצמה, שצריכה לכלכל את העובדות והעובדים שלה ואת בעלי המניות שלה; לקחת דיבידנדים אישיים גם לכיס, וגם בדרכים עקיפות – להעסיק המון מקורבות ומקורבים בשכר מנופח מטורף שמגיע לסכומים פנטסטיים של 350,000 שקל לחודש, לא משנה אם זה בשכר או בחשבונית של כאילו-עסק, בכל מיני מכוניות יוקרה מטורפות, בסכומים באמת פנטסטיים, מהאגדות, לבעלי השליטה או למקורבות והמקורבים או לכל מיני עובדים בכירים מיוחסים. ובעיקר, גברתי היושבת-ראש, כל זה באופן שהוא באמת פשוט לא עושה חשבון. אני רוצה לספר לך, גברתי היושבת-ראש, בכנסת הקודמת אנחנו עבדנו באמת חודשים ארוכים – הרבה מאוד מאתנו ישבו בוועדת הכספים ועשו עבודה על החוק שקוראים לו חוק הריכוזיות. ומה בא לעשות חוק הריכוזיות? בדיוק את הדבר הזה: הוא בא למנוע ניצול לרעה של יותר מדי כוח בידיים מעטות מדי. הוא בא קודם כול לדאוג לזה שלא יהיה מרוכז יותר מדי כוח במעט מדי ידיים, ואז לדאוג שהכוח הזה לא ינוצל לרעה. אחד הדברים שלא הצלחנו להעביר בחוק הזה, וכאן בא לידי ביטוי בצורה הבוטה והמפרשת ביותר, הוא מה שנקרא דירקטורים צולבים, זאת אומרת, אנשים שמכהנים כדירקטורים ב"מגה" אבל מכהנים גם במלא-מלא חברות אחרות של בעלי השליטה ב"מגה". אז מקבלים החלטות שהם לא לטובת "מגה" אלא לטובת מה שבעל השליטה כרגע רוצה בשביל החברות האחרות שלו. ככה בדיוק קורה מצב שדירקטורים לא מחויבים לטובת החברה שהם עובדים בה אלא באמת מחויבים אך ורק לאינטרסים של בעל השליטה ומקריבים עבורו ובשבילו, למשל, 5,000 עובדות ועובדים; למשל, מקום עבודה כל כך גדול, מפואר לסוגו, ואת האינטרס הציבורי; כי יש כאן בסוף, גברתי היושבת-ראש, אינטרס ציבורי של חברה שרוצה להתנהל בצורה יותר הגונה, יותר ראויה, של כלכלה שרוצה להיות יותר יציבה, של ציבור רוכשות ורוכשים שרגילות, שיש להן הרגל לקנות ליד הבית במקום כזה או במקום אחר. כל זה בכלל לא נחשב בעיני מי שחושב רק על הרווח האישי שלו, ולא מהסס לנצל שורה שלמה של חברות בדרך ואת כל העובדות והעובדים בהן בשביל הרווח האישי שלו עד שאנחנו מגיעות ומגיעים לרגע הקריסה. אני תיארתי, גברתי היושבת-ראש, באמת את אפס קצהו, את הדברים שהתפרסמו – גם כן רק את חלקם של הדברים שהתפרסמו במסגרת המוגבלת שיש כאן לנו בהקשר הזה. אבל ברור שיש כאן עוד הרבה דברים מתחת לפני השטח, וברור שכדאי וחובה עלינו לברר את כל הדברים האלה מסיבה אחת בלבד: כי אנחנו רוצות ורוצים, למעשה אנחנו חייבות וחייבים, לוודא שהדבר הזה לא יקרה שוב, שלא נגיע שוב למצב שבו מקום עבודה גדול, שאחראי לכל כך הרבה פרנסות של כל כך הרבה משפחות, ויש לו נגיעה לחיים של עשרות-אלפי אם לא מאות-אלפי אזרחיות ואזרחים בישראל ויש לו משמעות לכלכלה בישראל, פשוט יקרוס בגלל גחמות שמתאפשרות ברגולציה, שמתאפשרות על-ידי החוק. אגב, צריך להגיד את זה: אני הייתי מצפה שזה יהיה מוסר אישי של בעלי שליטה. אני הייתי מצפה שבעלי בית של מקום כזה ירגישו אחראים, ירגישו שיש להם חובה לטובת הציבור, לאינטרס הציבורי, לעובדות ולעובדים שלהם. זה מה שהייתי רוצה שיקרה. אבל אם זה לא קורה, לפחות החוק, לפחות הרגולציה צריכה לוודא שהם לא יכולים להרשות לעצמם לעשות אחרת. בשביל זה, חברי וחברותי, אנחנו חייבות וחייבים לברר מה קרה שם ב"מגה" שאִפשר את הקריסה הגדולה והמהדהדת הזאת; אנחנו חייבים וחייבות לברר איך הם יכלו להרשות לעצמם לעשות את זה; אנחנו חייבות וחייבים לתקן את מה שצריך תיקון בשביל לוודא שזה לא יקרה שוב. זאת המטרה של ועדת החקירה הפרלמנטרית שאני מבקשת להעלות. לצערי, גברתי היושבת-ראש וחברי וחברותי, הממשלה מתנגדת. אני לא כל כך מבינה, ובאמת, באתי לחברי וחברותי מהקואליציה ואמרתי: הרי לא מדובר פה אפילו כשאנחנו מעלות ומעלים כל מיני כשלים שהם כאילו באחריות הממשלה. בסדר גמור, הממשלה מתנגדת שיחקרו אותה – אין בעיה. אבל במקרה דנן לא מדובר בממשלה, או לפחות למיטב ידיעתי, לא מדובר במחדל של הממשלה; מדובר במשהו שהוא, לכאורה, המכונה השוק החופשי. אגב, לא לכאורה. על פניו זה השוק החופשי – גברתי, את יכולה לעשות טיפה יותר שקט?
על פניו לא מדובר במחדל של הממשלה; על פניו מדובר בכשל חמור במה שמכונה השוק החופשי. על פניו מדובר במשהו שלא רק שלא צריכה להיות לממשלה בעיה שנחקור אותו, אלא צריך להיות אינטרס של הממשלה שנחקור אותו; צריך להיות לממשלה אינטרס שנביא למצב שדבר כזה לא יוכל להישנות. באיזה עולם לממשלה טוב שתהיה קריסה כזאת? הרי ההפך הוא הנכון. גם לממשלה יש בעיה כשאלפי עובדות ועובדים מאבדים את מקום עבודתם; גם לממשלה יש בעיה כשהכלכלה מאבדת מיציבותה בגלל בעלי שליטה שמרשים לעצמם לנהל חברות בכזאת הפקרות. ובכל זאת, לצערי, הממשלה מתנגדת. אני רוצה לפנות לחברי וחברותי בקואליציה ולהגיד: למה, בעצם? למה לא נחשוב שוב? למה לא להשתמש בכלי שנתן לנו המחוקק, אלה שישבו כאן לפנינו וקבעו שיש דבר כזה – ועדת חקירה פרלמנטרית בלתי תלויה, נטולת פניות, שתבדוק ותביא מסקנות שיוודאו שקריסה כזאת לא תקרה שוב? אני קוראת לחברי ולחברותי, חברות וחברים, להצביע בעד הקמת ועדת חקירה פרלמנטרית לעניין קריסת "מגה", על מנת שלא תישנה כזאת. תודה רבה.
תודה רבה, אדוני. קודם כול תודה לחברי איציק שמולי, שהעלה את הסוגיה הכל-כך חשובה הזאת. אדוני, אני רק רוצה באמת להוסיף לדברים המדויקים שאמר חברי, שקודם כול עניין שינוי אופן ההעסקה, עניין פיצול המשמרות – אחת ההתמרמרויות המשמעותיות היא שזה נעשה באופן חד-צדדי. זה נכפה עליהם. פשוט הודיעו להם שמשנים את אופן ההעסקה באופן שכמו שאמר חברי, הוא גם בעייתי מבחינת העובדות והעובדים, אבל הוא ודאי בעייתי מבחינת החוסות והחוסים. צריך לעשות כוכבית ולהגיד – ואני לא צריכה לספר לך את זה, כמובן – כמה קשה ומסובך לטפל באוכלוסייה הזאת שנקראת נוער בסיכון, כמה זה רגיש, כמה זה דורש אנרגיה רגשית באמת ממדרגה ראשונה, איזו מסירות אדירה נדרשת לזה. ובאמת, מדובר בציבור שמרוויחה נורא נורא מעט כסף. לפי הבנתי – וגם אני לא טובה בחשבון, כמו חברי – – –
מרוויחה-מרוויח, חד-משמעית.
לפי הבנתי, מדובר בתוספת של 1.5 מיליון שקל לשנה, אם ייענו התביעות שלהם, שהן בסך הכול די צנועות. עכשיו, נכון שמשרד הרווחה יכול היה – בהרבה כסף הוא היה יכול היה עוד להשתמש. אבל בכל זאת, דומני שזה סכום צנוע דיו, ולטובת כל הנוער הזה במצוקה, שבאמת כל כך זקוק ליציבות הזאת. אדוני, אנחנו סומכות וסומכים עליך את ידינו שתטפל בזה.
אני מניחה שכשתחזור למשרד כבר תראה את המכתב שאנחנו שלחנו לך אתמול בעניין הזה, שבאמת מפרט, כמו חברי שמולי, את כל הסוגיות, ככה שאני אשמח שנוכל – – –
– – – שנוכל להוסיף עוד לידע של אדוני בנושא.
אני דיברתי רק על העובדים, לא על העמותה.
שזה מה שיעלה כל השכר כולו.
אדוני יודע שכשבאים ואומרים: זה רק כמה מאות, בא מולך אדם שאומר: אבל זה מצטבר למיליונים.
– – – זה לגיטימי שהממשלה – – –
גברתי היושבת-ראש, תודה רבה, אני רוצה לפתוח ולהגיד שאני מאוד מעריכה את המאמצים שעשה חברי איתן כבל, גם בקדנציה הזאת וגם בקדנציה הקודמת, כדי למזער את הנזקים ולשפר את החוק ולנסות להביא למצב שיהיה בישראל שידור ציבורי ראוי. צריך להגיד לזכותו של חבר הכנסת כבל שגם בהיותו שר, בתקופה הקצרה שהוא היה שר והוא היה ממונה על חוק רשות השידור – –
– – הוא עשה מאמצים מאוד מאוד גדולים להביא לזה שיהיה בישראל שידור ציבורי ראוי. ואני רוצה להגיד שגם במה שמונח לפנינו אני צריכה לציין לטובה את המאמצים הגדולים שעשו ההסתדרות והעומד בראשה, יחד עם חבר הכנסת כבל, מבחינת המשא-ומתן והניסיון לשמור כמיטב היכולת על מה שנותר מזכויות העובדות והעובדים שנשארו ואלה שיישכרו לעבוד בתאגיד החדש. אז בסך הכול, בתוך הנסיבות הגיעו לתוצאות יחסית הכי טובות שאפשר היה. וזה לא דבר של מה בכך. אבל כל זה נחמת – מה זה עניות ועניים? עניות ועניים כמו מדינת ישראל היום מול מקסיקו. ממש. נשארנו, גברתי היושבת-ראש, חברי וחברותי, אם אנחנו באמת מסתכלות ומסתכלים למציאות בעיניים, באמת עם גווייה מרוטה של מה שהיה פעם שידור ציבורי מפואר ממש. והיה לו כל הפוטנציאל לחזור ולהיות שידור ציבורי מפואר ממש. אני רוצה להזכיר לכולנו שבכנסת הקודמת החוק הזה, שקארין אלהרר עבדה עליו כל כך הרבה וחבר הכנסת כבל באמת השקיע בו כל כך הרבה, גם הוא כבר בא כְּמה שביטל בחוק רפורמה חתומה, הסכם חתום של ממשלת ישראל עם עובדות ועובדים, בצעד תקדימי, הרסני, שערורייתי, מזיק. ובאמת מאוד מתסכל. אין ספק, גברתי היושבת-ראש. אני עבדתי ברשות השידור שנים אחדות, בשתי נאגלות שונות, בשתי תקופות שלה. היו הרבה הרבה הרבה בעיות ברשות השידור. אבל היו ויש עדיין הרבה מאוד נשים וגברים מוכשרות ומוכשרים ומחויבים. אנשים שראו בשידור הציבורי שליחות גדולה, שעשו שם עבודה מצוינת ורצו להמשיך לעשות עבודה מצוינת. היו יכולות ויכולים להמשיך לעשות עבודה מצוינת, והממשלה הקודמת, ועכשיו הממשלה הזאת, מונעת את זה מהם, וחמור מזה – מונעת את זה ממדינת ישראל ומאזרחיות ומאזרחי ישראל. אני אצביע נגד החוק הזה. אנחנו נתנו לממשלה הקודמת את הספק – – –
רק תשתיקי אותם שאני אוכל לסיים, אז אני אסיים.
גברתי, אני רוצה להגיד לך שבכנסת הקודמת אני – – –
בכנסת הקודמת לא היה לי ספק בחוסר הכנות בכוונותיה של הממשלה, כשהיא באה וחיסלה את הרפורמה בחוק הדורסני שהיא הביאה על רשות השידור, אבל בכל זאת רציתי להאמין שיש בכל זאת כוונות טובות, ואולי אני סתם חשדנית ואולי אני לא נותנת הזדמנות – –
– – ואולי צודקים כל האנשים המצוינים שעבדו על החוק הזה, והצבענו בעדו בכל זאת ולמרות הכול. אבל מה שעושה הממשלה הזאת עם החוק הזה, והאופן שבה היא מתעללת בגוויית רשות השידור בקדנציה הזאת – –
רק מסיימת את המשפט. – – מוכיחים מעל ומעבר לכל ספק שהיא עושה הכול כדי שלא יהיה בישראל שידור ציבורי, כדי שלא יהיה בישראל חופש ביטוי, כדי שהציבור בישראל לא יוכל לקבל תמונה מורכבת ואמיתית של המציאות המאוד-רעה שהממשלה הזאת מייצרת. תודה רבה.
תודה רבה, גברתי היושבת-ראש. אני רוצה לפתוח ולברך מאוד את חברי חבר הכנסת דוד ביטן על הצעת החוק הזאת, על החוק הזה שהוא מקדם, שהוא אחד משלל הצעדים החשובים שצריך לעשות בשביל להתמודד עם הדבר הזה שנקרא ההוצאה לפועל, שהוא באמת – אמרתי את זה מעל הדוכן הזה פעמים רבות ואגיד את עוד פעמים רבות: זאת החצר האחורית המוזנחת ביותר של מדינת ישראל. גברתי, חברי, חברותי, בישראל היום יש 700,000 אזרחיות ואזרחים שיש להם תיקים בהוצאה לפועל. זה מספר פסיכי; זה רבע מהאוכלוסייה הבוגרת של מדינת ישראל, סדר גודל – ורובם המכריע הם האנשים הכי מוחלשות ומוחלשים. יש 2.5 מיליון תיקים בהוצאה לפועל, וזה אחרי מבצע ענק שסגרו בו כמעט מיליון. אנחנו מדברות ומדברים באמת על אנשים שלעולם לא יהיה להם כסף לשלם את החובות, שחלקם נצברים בדיוק באמצעות השיטה המקולקלת הזאת שהחוק הזה בא לתקן. יש חברות גדולות, בעלי הון, משרדי עורכי-דין, אנשים שהפכו את זה למין מסלול רווח כזה. יש תקלה, יש אי-תשלום, יש עיכוב בחוב, יש צ'ק שחוזר, יש משהו מהסוג הזה – נותנים לו לשבת ולתפוח, לתפוח, לתפוח, ואחרי שבע שנים מתחילים פתאום בהליכי גבייה, אחרי שהוא כבר הפך מצ'ק של 200 שקל שחזר בסופר לחוב של אני לא יודעת מה – 30,000 שקל, 40,000 שקל. העברנו השנה, גברתי היושבת-ראש – היה לי העונג והייתה לי הזכות להצמיד חוק שלי להפטר בהוצאה לפועל להצעת חוק ממשלתית, שהגבלנו אותה לחובות של עד 800,000 שקל. אלה הרי מספרים בלתי נתפסים – חובות שתפחו לממדים של 800,000 שקל. הצעת החוק החשובה הזאת של חברי דוד ביטן באה לא לאפשר לחובות לתפוח לממדים האלה; באה להכריח בעלי חוב – ולפעמים החוב הוא מוצדק והגבייה היא מוצדקת והכול בסדר – אבל באה להכריח אותם לעשות אותם בזמן, באופן הגון, באופן לגיטימי, באופן רלוונטי, ובעיקר – באה למנוע ממשפחות ואזרחיות ואזרחים להידרדר מתחת לקו העוני, להידרדר מתחת קו העוני לעוני מרוד עוד יותר, לחיים מתחת לשוק האפור, לחיים בלי חשבונות בנק, בלי קיום פורמלי בכלל בעולם הזה. יש עוד הרבה דברים שאנחנו צריכות וצריכים לעשות בהוצאה לפועל. אחד מהם הגשתי ממש היום, וזה חוק לעצירת ריבית הפיגורים, להורדת שיעור ריבית הפיגורים – שוב, בשביל למנוע את החובות התפוחים המטורפים האלה. אבל הצעד הזה, החוק הזה שמביא היום דוד ביטן, הוא בהחלט עוד צעד חשוב בכיוון הזה, ועל כך באמת אני יכולה רק להצטרף לקריאתו לכל חברי וחברותי לתמוך בו. תודה רבה.
אדוני, תוסיף אותי, בבקשה.
מכנס הרצליה אני מקבלת כל שנה הזמנה: לכבוד מר מרב מיכאלי. כל השנים, אני רגילה. אני רואה בזה הפגנת אמון. אדוני השר – אדוני, כן – אדוני היושב-ראש, אני רוצה להגיד שאני ממש מאושרת לעמוד כאן ולהודות לך על העמידה בהבטחה של עצמך; אתה פתחת לגבי ההצעה הקודמת שהבאת ואמרת: נכון, זה תיקון של עוול קטן – וזה תיקון של עוול עצום וענק וגדול מאוד. כל כך הרבה נשים שממש תקועות בחיים שלהן עם התקרה הזאת, שהיא לא תקרת זכוכית, היא תקרת בטון מטורפת, הייתה, של הכנסה של מקסימום מקסימום מקסימום 6,000 שקל, לא משנה מה תעשי. זה פשוט נוגד כל היגיון אנושי, כלכלי, מדינתי. באמת, חוסר היגיון משווע שלא הצלחנו שנים – אני נאבקת בדבר הזה עוד הרבה לפני שבאתי לכנסת.
אני רציתי; א. לא הצבענו נגד, בוא נתחיל מזה. לא הצבענו נגד הפטור. למרות שבאופן עקרוני אנחנו מצביעות ומצביעים בדרך כלל נגד פטור, נגד זה לא הצבענו. אז בוא נתחיל. אני רוצה להגיד שבאמת כל כך הרבה שנים הרבה מאתנו – זאת חברת הכנסת זהבה גלאון, וחבר הכנסת מאיר כהן בשבתו כשר, וחברת הכנסת יחימוביץ, ורבות, ואתה, אתה עצמך כחבר כנסת היית שותף למאבק – וכולנו המשכנו להתנפץ מול קירות של, באמת, אטימות. אין לזה שום שם אחר, זאת הייתה אטימות. אני מאוד מאוד שמחה שהצלחנו – סליחה שאנחנו שותפות ושותפים בזה, אבל הצלחת והצלחנו לעשות סדק בקיר הזה, ואתה צודק. אני מאוד מקווה שזאת סנונית ראשונה שתאפשר לנו להכניס את כל סוגי מקבלות ומקבלי הקצבאות חזרה לתוך מעגל העבודה והחיים המלאים, הקונסטרוקטיבי, שמאפשר לאנשים לא להיות נטל על החברה. זה כל כך חשוב, לא רק להן ולהם, זה חשוב לנו, לחברה שלנו, למדינה שלנו. אז באמת, ברכות עצומות לכל הנשים האלה שמתחילות, באמת, מתחילות חיים חדשים. וברכות לך, השר, שבכל זאת – – –
בכל זאת. בכל זאת, תודה רבה.
בינתיים בזבזתם לי רבע דקה.
אדוני היושב-ראש, חברותי וחברי חברי הכנסת, אני מאוד שמחה להביא למליאה את הצעת החוק הזאת, שהיא מסוג הדברים שעל פניו את אומרת: איך הם לא בעצם היו קיימים קודם; כל כך סביר ומתבקש, ועם זאת, מסתבר, כל כך דרמטי. העניין הוא בזה, אדוני מר סמוּטריץ, שאתה אב לילדות ולילדים לא מעטים – – –
בנים כולם? וואו, תראה אותך, כמה זֵכֶר. מיליון. ימי מחלה של ילדה או ילד מוכרים כמו ימי מחלה שלך. זאת אומרת, ביום הראשון אתה לא מקבל עליהם כלום, ביום השני חצי, ביום השלישי חצי, ביום הרביעי 100% וכו'. עכשיו מה – חולה או חולה הילדה, חולה ילד שלך ספציפית, אם רק אחד מההורים ייקח את כל ימי המחלה, אז הוא יקבל באמת את השיפוי, אבל אם ההורים התחלקו, אז אף אחד מהם לא מקבל את השיפוי, כי הספירה מתחילה כל פעם מחדש, ובעצם כל אחד מהם מתחיל כל פעם מאפס. יוצא שלא כדאי שההורים יתחלקו בטיפול בילד או בילדה החולה. כלכלית מה זה לא כדאי – זה ממש בלתי אפשרי, זה להפסיד ימי עבודה באופן ניכר במשכורת. מה קורה? כמובן שב-90% מהמקרים האימהות הן שמפסידות את ימי העבודה ונשארות עם הילד או הילדה החולה בבית. פשוט בלתי סביר, בלתי סביר מכל הבחינות: בלתי סביר בחלוקת הטיפול בילדה ובילד, שזכותם לקבל הורות משני ההורים; בלתי סביר מבחינת העובד/עובדת, שכן למה מישהו יפסיד חמישה ימי עבודה, בעוד שאפשר להתחלק בהפסד הזה? וצריך לומר – בלתי סביר מבחינת מקומות העבודה; למה יצטרך מקום עבודה אחד לשאת בכל הנטל, כשמקום העבודה השני לא נושא בו בכלל? כל מה שעושה החוק הזה – הוא מאפשר לשני ההורים להתחלק במחלת הילדה או הילד, וזה ייספר להם. יש, נניח, חמישה ימי מחלה לילדה או לילד – אתה תיקח את הימים 1 ו-3, האימא תיקח את הימים 2, 4 ו-5, וכל אחד מכם יקבל את הפיצוי על הימים לפי המספר הזה. זה הכול.
זה לא מתחלק בין שני המעסיקים. כל מעסיק או מעסיקה משלמת את החלק שלה. אני הבאתי פתק על חמישה ימים – – –
נכון. אז היום הראשון – אם אני לקחתי, אני האימא – חברתי רחל עזריה שחתומה גם היא על החוק הבא שיוצג, יחד עם רועי פולקמן – – –
אז אם לקחת אתה את הראשון, אתה לא תקבל כלום, אבל היא לקחה את השני, והיא תקבל 50%.
בדיוק. לא, אי-אפשר לחלק עכשיו את העלות הכוללת, אבל בסך הכול זה יתאזן. לפעמים אתה תיקח את הראשון, לפעמים היא תיקח את הראשון; לפעמים המעסיק שלך ישלם את ה-50%, או את ה-100%, לפעמים המעסיק שלה; אולי המעסיק שלך ישלם יומיים של 50% ושלה רק יום אחד של 100%.
יותר מזה אני אגיד, בצלאל: עם כל הכבוד, החישוב מי ייקח את היום הזה הוא לא רק כמה ישלמו עליו במקום העבודה שלך. לפעמים יש לך ביום הזה פגישות שאתה לא רוצה להפסיד, או לא יכול להפסיד; לפעמים יש דווקא משהו, נגיד רופאה מסוימת שאת מכירה, ואת – חשוב לך ללכת עם הילדה לשם. זה לא רק על מי ישלם יותר באותו יום. אבל כך או כך, החלוקה תהיה הרבה יותר סבירה. הפיזור של הנטל, גם על העובדות והעובדים וגם על מקומות העבודה, יהיה הרבה יותר מאוזן ומתקבל על הדעת. כלכלית למשק זה ודאי יותר כדאי, זה בטח יותר כדאי לאימהות, שאולי תצטרכנה להידפק פחות, סליחה על הביטוי, בעבודה שלהן ובמסלול ההתקדמות המקצועי שלהן. אני חושבת שלילדות ולילדים זה ממש הרבה יותר טוב שלא רק הורה אחד יישאר אתם, אלא גם ההורים – יוכלו לראות את שניהם כשהם מסכנות ומסכנים בבית, חולות. אז אני מאוד מודה, כמובן, לכל העושות והעושים במלאכה: למשרד הכלכלה; להתאחדות התעשיינים – שלא בקלות, אבל אני בטוחה שנמצא את הדרך לעשות את זה על הצד הטוב ביותר; לחברי רועי פולקמן, שתכף יציג את הצעת החוק שלו בעניין זה; כמובן, לשר האוצר ולמשרד האוצר, לאגף התקציבים; וכמובן, ליועצות הפרלמנטריות שלי, קודם כול מיכל גרא-מרגליות, שהיא היחידה מכל היועצות שלנו שתוכל לממש גם את הדבר הזה – לא שיועצות ויועצים פרלמנטריים, מישהו סופר להם ימי מחלה – ויחד אתה ניר רוזן, נעמה שחר ושרה גרונר. תודה רבה.
איך עוד לא נגמר לך הזמן עם כל דברי הבלע האלה?
שמעתי. עמדתי פה ושמעתי הכול.
לא, אני עומדת פה מתחילת הדברים שלך, וזה דברי בלע.
שמעתי הכול. עכשיו אני הולכת – – –
לא בעיניהם, בפני החוק. לא בעיניהם, אדוני השר היקר, בפני החוק.
אדוני היושב-ראש, תודה רבה, חברי וחברותי חברות הכנסת – אני חייבת להגיד לך, אדוני היושב-ראש, שאני מרגישה טיפה במלכוד, כי אנחנו עומדות ועומדים כאן, עולות ועולים אחד אחרי השני, אחת אחרי השנייה, לעשות את החובה האזרחית ואת החובה הפרלמנטרית שלנו ולהגיד כמה החוק הזה שעומד להגיע עכשיו להצבעה בקריאה ראשונה הוא חוק מסוכן, הוא חוק מזיק, הוא חוק שערורייתי, הוא חוק נוראי, הוא חוק לא דמוקרטי – כל הדברים האלה שהם נכונים, ועוד ועוד ועוד. אבל מצד שני ברור שכשאנחנו עולות ועולים ואומרים את הדברים האלה כאן אנחנו בעצם משחקים את המשחק שראש הממשלה הזה מכתיב לנו ופורס לפנינו. צריך להגיד, אדוני היושב-ראש, שיש סיכוי – האמת היא שאני מקווה שזה יקרה, אבל האמת, אני כבר לא יודעת מה אני מקווה, חוץ מאשר שנחליף בהקדם את הממשלה האיומה הזאת. יש סיכוי שהחוק הזה לא יעבור בכלל קריאה שנייה ושלישית, משום שבגלל שגם ראש הממשלה יודע שהוא לא חוק חוקתי, שאין שום דרך בעולם להצדיק את זה שחברים וחברות שנבחרו על-ידי הציבור ידיחו או ישעו חברים אחרים שנבחרו על-ידי הציבור בגלל שהם עשו משהו שלא נראה להם. אז יכול להיות שהחוק הזה לא יגיע בכלל לחקיקה, אלא יעשה אותו דבר שעשו פה עם המון המון חוקים אחרים שהעבירו אותם בקריאה טרומית, נגיד, או מקסימום בקריאה ראשונה, בשביל לעשות את מה שאנחנו מכנות ומכנים "אפקט הצינון". אבל האפקט הזה, האמת, אדוני היושב-ראש, הוא לא מצנן; להפך – הוא מרתיח, הוא מלהיט, הוא שורף, הוא מחרב, הוא מקלקל, הוא הורס. הוא ממש חופר מתחת ליסודות שלנו וממוטט לנו, עלינו, את המדינה שלנו ואת החברה שלנו. זה מה שעושה הממשלה הזאת במומחיות, וזה מה שעושה ראש הממשלה בגאונות, לא פחות מזה. ראש הממשלה הזה מבלה את ימיו בלהסית אותנו אחד נגד השני, לשסות אותנו אחד נגד השני; לא רק ערבים מול יהודים – חילוניים מול דתיים, מזרחים מול אשכנזים – מי שלא יהיה. כל מה שעושה ראש הממשלה הזה הוא הפרד ומשול, הפרד ומשול, הפרד ומשול. ובדרך הוא לא משאיר אבן על אבן; בדרך ראש הממשלה משאיר אדמה חרוכה ממה שהייתה מדינה לתפארת – באמת, נס. אנחנו שוכחות ושוכחים את זה, אנחנו בסך הכול פה 67 שנה, או-טו-טו 68 – היינו גאווה בעיני עצמנו ובעיני העולם, וראש הממשלה הזה הופך אותנו להיות מדינה מגונה, מדינה מושמצת, מדינה לא דמוקרטית, מדינה אוכלת אזרחיותיה ואזרחיה, והם אוכלות ואוכלים אחד את השני. ההרס הזה, אדוני היושב-ראש, חברי וחברותי, מתגלה, בין השאר, בחוקים כמו זה. יושבת פה קואליציה שבכלל לא שואלת שאלות, שמצביעה כאיש אחד על דברים איומים; שמצביעה כאיש אחד נגד דברים מצוינים שבאים ממול. יושבת כאן קואליציה שמועלת בחובה שלה לייצג את הציבור הישראלי, לפעול לטובתו ולשמור על מדינת ישראל. האמת היא שזה ממש עניין טרגי, מה שקורה פה היום, חברות וחברים. עוד אחד מהצמתים האלה שקורה בו דבר נורא. הוא נראה כאילו זה עניין של יום-יום, אבל בעצם זה עוד צומת נוראי שבו אנחנו לוקחים את הפנייה הלא-נכונה ומורידים את עצמנו ביגון שאולה. תודה.
תודה רבה, אדוני היושב-ראש, אני אהיה מאוד קצרה. יש לא מעט דברים שנאבקתי עליהם, הרבה לפני שבאתי לכנסת, ומאמרים שכתבתי בעניינם, וההפגנות שהשתתפתי בהן בעניינם – ופתאום באמת זה קורה, וזה הופך למציאות. זה דבר מדהים. במדינת ישראל השכר הריאלי לא עלה כבר 15 שנה. וכמו שציין חברי יוסי יונה, 50% מהעובדות והעובדים, שמשתכרות מתחת ל-6,000 שקל בחודש, שכר שברוב המדינה ממש בלתי אפשרי להתפרנס ולחיות ממנו. ועם זאת, יש כאלה שהמשיכו להרוויח 3, 4, 5, 6, 8, 9 מיליון שקל בשנה, מה שהביא ממש לדה-הומניזציה, אין לזה מילה אחרת. כשאתה מסוגל לקחת לעצמך 8 מיליון שקל, או לקבל מבעל השליטה שלך 8 מיליון שקל, כשיש לך אנשים שאתה מאפשר להם להרוויח 3,800 שקל, אתה מייצר דה-הומניזציה. היום היה כנס מאוד חשוב שקיימו חברתי איילת נחמיאס ואלי כהן, וישבו שם אנשים מחברות ציבוריות והתלוננו על הרגולציה. באמת, אנשים חשובים מהמשק הישראלי – התלוננו על הרגולציה שאנחנו מכתיבים להם. אמרנו להם בצורה הברורה ביותר: אם הייתם עושים רגולציה לעצמכם, אם הייתם לוקחים על עצמכם את האחריות, אם הייתם רואים את עצמכם כמנהיגים של הכלכלה והחברה בישראל ועושים את הפרופורציות הנכונות, לא היינו צריכים להעביר הגבלה של שכר בכירים. המציאות היא שלא נותרה לנו שום ברירה. בשביל להתחיל לדבר על חלוקה יותר הוגנת של ההון, ושל ההזדמנויות במדינת ישראל, לא הייתה לנו ברירה אלא להגביל את שכר הבכירים ולקשור אותו לשכר הנמוך ביותר בכל חברה. זה ללא ספק יום חג, זה יום היסטורי, זה יום חשוב, ואני מאוד מאוד מברכת גם את הכנסת וגם את הממשלה ואת שר האוצר, שאפשרו אותו. תודה רבה.
תודה, גברתי. אני הצבעתי בקריאה הראשונה נגד החוק הזה, ואני אצביע גם עכשיו נגד החוק הזה. את יודעת, גברתי, אלה הרגעים שאנחנו בדילמה: מצד אחד, החוק הזה מדבר על הרצון להביא יותר ביטחון לאזרחיות ואזרחי ישראל; מצד שני, זה בדיוק המקום שצריך לשאול מהו ביטחון ולמי אנחנו מביאות ומביאים ביטחון. המצב שהיה כאן לפני שנאסר על מאבטחים לקחת נשק הביתה הוא מצב שבו נרצחו עשרות אזרחים, ובעיקר אזרחיות, חפות מפשע, התאבדו מאבטחים, וכמובן, היו גם הרבה תאונות ביתיות. זה חוסר ביטחון מהרמה החמורה ביותר. לעשרות אזרחיות ואזרחים נשק ברחובות הוא דבר שמביא חוסר ביטחון, לא ביטחון. ככל שאנחנו מבינות ומבינים את החרדה, החרדה שיש לכולנו במצב של חוסר ביטחון קיומי כל כך גדול ברחובות – מה שהחוק הזה יעשה, הוא רק יחמיר את המצב, ודאי לא ישפר אותו. ולכן אני קוראת לחברי ולחברותי להצביע נגדו. תודה.
אקוניס יותר משכנע ממך בפיליבסטר.
תודה רבה, אדוני. תמיד כשעובר חוק זה רגע משמח, אבל כל כך הרבה פעמים, והפעם הזאת אולי באופן מודגש, חוק שנולד בעקבות טרגדיה כל כך קשה, גם אישית למשפחות וגם סוג של טראומה לאומית שלנו – בחטיפת שלושת הנערים, שאת המשפחה של אחד מהם הייתה לי הזכות לפגוש השבוע בכנסת, עובדים על יום האיחוד השנתי למדינת ישראל, לחברה בישראל, לעם ישראל, שוב, כתוצאה מהטרגדיה שלהם. זה דבר מדהים לראות אנשים שלוקחים את הטרגדיה שלהם ועובדים אתה באופן כל כך קונסטרוקטיבי, כל כך מרפא, גם באופן הפרטי וגם באופן הכללי. גם החוק הזה, אני רוצה לקוות, חברות וחברים, שימנע – אולי הוא לא יכול למנוע את טרגדיית המקור, אבל לפחות את ההשתלשלות הטרגית כתוצאה מקווים סתומים ולא נגישים, כתוצאה מחוסר אמון של מוקדי החירום בפניות שהם מקבלים בגלל מי שמוצאים לנכון להשתמש לרעה בקווים האלה. אני מקווה שלפחות את זה החוק הזה, אם לא ימנע לחלוטין, לפחות יצמצם באופן דרמטי, ונחסוך מעצמנו טרגדיות. אלוהים יודעת שיש מקום לצמצום בטרגדיות במקומותינו. אני רוצה להשתמש בהזדמנות הזאת, ברשותך, אדוני היושב-ראש, קודם כול להודות על החוק הזה לחברי עמר בר-לב ולחברי ניסן סלומינסקי, יושב-ראש ועדת החוקה, על טיפול ענייני ומצוין, עם כל ההשגות שהיו לכל הגורמים, ולקבץ בכל זאת את כולם ביחד ולהגיע למשהו אפקטיבי. אני רוצה להודות, כמובן, ליועצות הפרלמנטריות שלי, שרה גרונר, נעמה שחר, ניר רוזן וכמובן מיכל גרא-מרגליות. אני רוצה להשתמש בהזדמנות לברך את חבר הכנסת דוד ביטן על החוק החשוב בצורה בלתי רגילה שהוא העביר כאן, לפני שני חוקים, חוק שבאמת יעזור לצמצם את הפגיעה הבלתי-נסבלת בשכבות הכי מוחלשות – –
– – על-ידי בעלי חוב שיש להם עניין, שיש להם רצון לעשות הון שלא במשפט, בצורה לא ראויה ולא מוצדקת, על חשבון המוחלשות והמוחלשים ביותר בחברה. דוד, תודה וכל הכבוד.
אנחנו מכירות את זה. בפעם הבאה כשיהיה מדובר בחוק ייצוג הולם – – –
יש רק עוד כמה תחומים שצריך ליישר את הקו, אבל – – –
תודה, אדוני היושב-ראש. שלום, ברוך הבא לשעת השאלות שלנו, השר בנט, זה באמת מרגש ומשמח. אתה ממש אך – עד אתמול בלילה – סוג של איימת לפרק את הממשלה ולצאת מהקואליציה בגלל דרישה שלא משנה כרגע מה דעתי הקונקרטית עליה, אבל אנחנו עדות לזה שגם בשנה האחרונה יש כל הזמן ניסיון של ראש הממשלה להרחיב את הקואליציה, הוא מבלה את רוב זמנו במשא-ומתן פוליטי, וגם בקואליציה הקודמת הוא בחר ללכת לבחירות אחרי שנה ועשרה חודשים, או משהו בסדר גודל כזה, הרבה לפני שהממשלה והכנסת היו אמורות למלא את ימיהן, וזה לא הפעמים הראשונות שזה קורה במערכת הפוליטית שלנו. אני הגשתי הצעת חוק שתחזק מאוד את היציבות השלטונית שלנו, וגם, בעצם, תייצר איזון שחסר היום מאוד במקומותינו. דמוקרטיות גדולות וחזקות מאתנו, יש אצלן הגבלת כהונה למי שעומד בראש הפירמידה, לשתי קדנציות. שתי קדנציות הן שמונה שנים, והאמירה היא באמת, מעבר לזה שאת מקבלת את כל המוטיבציה למלא את הקדנציה עד הסוף, משום שלא תוכלי לעשות כמה שיותר קדנציות אחת אחרי השנייה, אלא שיש פה דבר מאוד מרכזי, וזה באמת הכלה של הכוח. כי כשיש יותר מדי כוח בידיים מעטות יותר מדי זמן, יש תמיד עיוותים במערכת. ושאלתי אליך: האם תתמוך בהצעת החוק שלי להגבלת כהונת ראש ממשלה לשתי קדנציות?
הצעת החוק שלי מדברת מהכנסת העשרים-ושתיים.
אדוני היושב-ראש, תודה רבה, חברי, חברותי חברות הכנסת, מי יודעת, אולי היום כשנתניהו רושם לעצמו החתמה של שחקני רכש חדשים, אולי היום מישהו מהממשלה הזאת יתפנה להתחיל למעשה לנהל את המדינה. עברה שנה, אדוני היושב-ראש, חברי, חברותי חברות הכנסת, מאז קמה הממשלה הזאת, וכל מה שראש הממשלה עושה מאז זה משאים-ומתנים פוליטיים, קואליציוניים, ספינים, שימוש מחפיר באונס מזעזע, כדי לייצר עוד קצת הסתה, עוד הרבה מזה, אבל העובדה שהוא אמור לנהל את מדינת ישראל, העובדה שמספר עצום, חלק עצום מהחברה הישראלית, מהאזרחיות והאזרחים כאן לא יכולות, לא לגמור את החודש, לא יכולות להתחיל את החודש, משום שהשכר שלהן תקוע כבר יותר מ-15 שנה, בעוד עלות המחיה בארץ רק הולכת ועולה – כל זה פשוט לא רלוונטי מבחינתו. אתה יודע, אדוני היושב-ראש, אחד הדברים בעיני שחושפים את ערוותה של הממשלה הזאת במשא-ומתן, דווקא עם ליברמן ועם ישראל ביתנו, הוא העובדה שאחד הדברים שליברמן דרש וקיבל במשא-ומתן זה פנסיה לאזרחיות ואזרחים ישראלים שעלו לכאן מחבר המדינות. זאת אומרת, הממשלה הזאת צריכה שיסחטו אותה במשא-ומתן קואליציוני כדי שהיא תדאג את הדאגה הכי בסיסית, היסודית, לקשישות ולקשישים שלה. ואגב, ספציפית ליברמן דאג לחלק מאוד מסוים מהקשישות והקשישים האלה, וכרגע אין לנו מי שידאג לאחרות ולאחרים. זאת אומרת, אצל נתניהו אתה מקבל את זכויות האזרח הבסיסיות שלךָ או שלךְ רק אם יש מישהו שיעמוד ויסחט בשביל הזכויות האלה, כי סתם בתור אחריות כראש ממשלה לדאוג לאזרחיות ולאזרחים שיהיה להם איפה לגור, מה לאכול, שיהיה להם חינוך ראוי, שיהיה להם חינוך שנותן הזדמנות שווה לכולן ולכולם, שאפשר יהיה לנסוע, להגיע ממקום למקום, בטח אנחנו, מי כמונו יודעות ויודעים, כמה זמן לוקח להגיע מחלקי ארץ שונים לחלקי ארץ אחרים – אגב, היום בכל שעה ביממה, פעם היו שעות הלחץ, היום אין שעה שאיננה שעת לחץ, משום שכולן נאלצות איכשהו להשיג לעצמן אוטו, כי תחבורה ציבורית אין – אבל כל זה לא מעניינו של ראש הממשלה. מעניינו של ראש הממשלה לדאוג לבחירה הבאה שלו בפעם הבאה, ולכן, אדוני, כל מה שאנחנו רואות בשנה האחרונה הוא פשוט קמפיין, והקמפיין, מה לעשות, הוא לא לטובת אזרחי ואזרחיות מדינת ישראל. אז אנחנו היום נשביע – זאת אומרת, הכנסת, אנחנו נתנגד, אבל הקואליציה תתמוך ותשביע שלושה שרים חדשים, אבל זה רק עוד פרק בטלנובלה הגדולה של נתניהו על חשבון מדינת ישראל והחברה שלה. תודה רבה.
אה, זה זה שהוא כאילו – – –
תודה, אדוני היושב-ראש, המדינה התמכרה למפעל הפיס, אומר פה חבר הכנסת עודד פורר. כן, כי כמו שאמר חברי רועי פולקמן, מפעל הפיס מתיימר שהוא בונה כיתות – גם, אגב, הוא בונה כיתות, הוא בונה כל מיני מרכזים קהילתיים וכו' – והמשמעות של ההתמכרות הזאת, של המדינה, לכספי מפעל הפיס היא בעצם מיסוי עקיף של השכבות הכי מוחלשות בחברה הישראלית. חברות וחברים, רבע מכל רווחי מפעל הפיס בא ממכונות ההימורים האלקטרוניות, מכונות המזל, המשחק – גם כן מזל; עם מזל כזה, באמת, עדיף שלא. רבע מכל הרווחים – לא ההכנסות, הרווחים הנקיים. עכשיו, לא בכדי אדוני, חברי היקר רועי פולקמן דורש בצדק ממפעל הפיס לפרסם את הפילוחים של איפה הוא מפעיל את המכונות או איפה בכלל הוא מפעיל את המשחקים ואיפה הוא מפרסם. אבל שים לב, חברי רועי פולקמן, שמפעל הפיס איננו מפרסם את המכונות בכלל. מכונות ההימורים האלקטרוניות הן לא אראלה, והן לא הכדורים הקופצים האלה של ההגרלות; אין, הן לא נמצאות בכלל במרחב הציבורי הזה; הן נמצאות בכוכים חשוכים, מאחורי כל מיני קיוסקים או דוכנים שמותר להם לפעול ממפעל הפיס. זה מתנהל ככה, בחושך. כל הכסף הזה שנחלב מאנשים – מתנהל בחושך. לכן, לא יועיל מה שאתה דורש, בצדק – – –
מה שאתה דורש, בצדק, שקיפות בפרסום של מפעל הפיס ובהוצאות שלו האלה – אתה צודק מאה אחוז. אבל בהקשר של מכונות ההימורים האלקטרוניות, מכונות המשחק, זה פשוט לא רלוונטי. עכשיו, אתה צודק, אני באמת הגשתי הצעת חוק לבטל את הרישיון למכונות המשחק האלה כבר בכנסת הקודמת. בכנסת הקודמת היה חתום יחד אתי על ההצעה הזאת חבר הכנסת דרעי, שהיה אז אתי באופוזיציה, והוא היום שר בממשלת ישראל. ההצעה עלתה לוועדת השרות והשרים לחקיקה, ולצערי, האוצר ושר האוצר הפילו אותה. השר דרעי הגיש ערר, הערר תלוי ועומד. לעניין ביטול המכונות האלה, כל מה שצריך זה פשוט לבטל את הסעיף הספציפי המחריג. לא צריך ועדה, אין מה לברר פה, הכול ידוע וברור. ידוע כמה כסף הן מכניסות, ידוע כמה נזק הן מכניסות. אתה ואני עושות על זה יחד כנס בעוד שבועיים, ויבואו אנשים שהחיים שלהם ושל המשפחות שלהם נהרסו מהמכונות האלה. אנחנו יודעות ויודעים כמה נזק הן גורמות. אין למה לחכות. אין ועדה שתביא – אנחנו הבאנו דוח ממרכז המחקר והמידע של הכנסת, ויש לנו גם מלומד, חוקר מהאקדמיה שהוסיף והכביר נתונים. הכול מאוד מאוד ברור. יש לי כבוד גדול לשר האוצר, אני יודעת שהוא רוצה לעשות דברים טובים. א. לצערי הוא בוחר בממשלה הלא-נכונה לעשות בה את זה, אבל זה עניין אחר. אבל לעניין מכונות המזל, כל רגע שעובר, שבו אנחנו לא מנתקות את החמצן לדבר הזה, הוא הרס וחורבן בחברה הישראלית, ואין שום סיבה לחכות עם זה אפילו רגע אחד נוסף. תודה, אדוני.
בסדר גמור, אז למה אתם לא סוגרים את זה?
כמה מכונות? 500 מכונות ב-150 מתחמים.
תודה רבה. אדוני היושב-ראש, חברי וחברותי חברות הכנסת, אני מאוד מאוד שמחה לעמוד ולהציג לכן ולכם כאן לקריאה ראשונה את החוק. חברתי חברת הכנסת מירב בן ארי תעלה אחרי, כי החוק הזה הוא גם שלה, והיא עשתה עבודה רבה מאוד, נמרצת מאוד, כדרכה, שהביאה אותנו למקום הזה היום. מדובר בתיקונים לחוק תובענות ייצוגיות. חוק תובענות ייצוגיות, חברות וחברים, הוא חוק חשוב, שנתן להרבה מאוד אזרחיות ואזרחים שבהקשר הזה אני אכנה אותם קטנים – אני באופן כללי לא חושבת שאזרחיות ואזרחים הם קטנים כלל וכלל, לא קטנים ולא קטנות, אלא כל אחד ואחת עולם שלם – אבל בהקשרים של – מול גופים גדולים, מול חברות, מול תאגידים, האזרחיות והאזרחים, הצרכניות והצרכנים, מוצאות את עצמן פעמים רבות מאוד מאוד קטנות וחסרות יכולת ללכת ולדרוש בעצמן תיקון או פיצוי עבור עוול שנגרם להן. וחוק תובענות ייצוגיות מאפשר לקבוצה של כאלה שנפגעו, אכן, להתאגד לצורך – זה אפילו לא ממש להתאגד, אלא באמת לאפשר לייצג אותם ואותן, גם אם זה צרכניות וצרכנים ספציפיים וגם אם זה כאלה שהם חברות וחברי קבוצה שלעתים אינן בכלל מודעות לכך שהם חברות וחברי הקבוצה הנפגעת מאותו עוול – לאפשר לייצג אותם ולדרוש בעצם את התיקון והפיצוי המגיע על הקלקול והעוול שנעשה. כאמור, זה כלי מאוד חשוב, שמטרתו מצוינת, ותוצאתו יכולה להיות טובה, אבל כמו תמיד, החיים מגלים לנו שיש לפעמים לקונות, יש סדקים, יש חריקות, וצריך היה גם את הכלי הזה לתקן, ולכן אנחנו מביאות היום לפניכם ולפניכן את התיקונים האלה. התיקונים האלה יוודאו שהתהליך עובד באמת, באופן המקסימלי, לטובת אלה שמיוצגות ומיוצגים בו. זה אומר שאנחנו נצמצם את המוטיבציה להגיש תובענות סרק; אנחנו נצמצם את היכולת להתפשר, להגיע לכל מיני הסדרים ופשרות שלא לטובת אלה שנפגעו והם חברות וחברי הקבוצה הזאת; אנחנו נצמצם את היכולת לחבל במהלך של תובענה ייצוגית מוצדקת. התיקון הזה גם יביא למצב שההסדר הוא אכן מיטבי, ובית-המשפט מוודא שהוא מבוצע באופן כזה שהפיצוי והתיקון שהושגו במשפט מגיעים לכל חברות וחברי הקבוצה הנפגעת, כמו שבאמת מגיע להם במקור. חברתי מירב בן ארי ודאי תרחיב עוד בדברים עצמם ובסעיפים עצמם. חשוב לי לציין סעיף נוסף, וזה שבמקומות שבהם אין בהכרח נגישות לחברות וחברים ספציפיים שיוכלו לקבל את הפיצוי, תוקם קרן שתפקידה יהיה לקבל את הכסף מהגוף שצריך לשלם אותו ולהחליט לאיזה מטרה נזקקת, מטרה חשובה, שמסיבות של – תמיד אין מספיק כסף – אין מספיק כסף בשבילה, ולתרום את הכסף מהפיצויים לה. גם זו תהיה עליית מדרגה, שוב, בשימוש נכון בפיצויים מוצדקים, נכונים ונדרשים, שיביאו תובענות ייצוגיות, וגם הם יביאו לשדרוג, בעצם, של הכלי הזה ושל האפקטיביות החברתית שלו. אז אני רוצה לחזור ולהודות לחברתי מירב בן ארי, ואני רוצה להודות לחברת הכנסת לשעבר עדי קול, שהיא הראשונה שהגישה את הצעת החוק הזאת, בכנסת הקודמת, ולבקש מכן ומכם לתמוך בקריאה ראשונה בהצעת החוק. תודה רבה.
– – – זמן, גברתי היושבת-ראש.
– – – בלי הצעות שלום – – –
אתה יודע, זה לא מהצד שלי. הם רק באים לעמוד פה כי אצלנו יותר כיף, פשוט.
תודה, אדוני היושב-ראש. ברוך הבא לשעת השאלות שלנו, אדוני שר האוצר, אנחנו מאוד שמחות ושמחים לקבל את פניך. אני רוצה לשאול בשמי ובשם חברי חבר הכנסת רוזנטל. אדוני, מתפרסם מעל כל במה שאתה עומד להגיש לכנסת תקציב דו-שנתי. עכשיו, למיטב הבנתי – ואלה דברים שגם נאמרו בצורה מפורשת לפרוטוקול בוועדת הכספים על-ידי הגורמים המקצועיים הבכירים ביותר במשרדך, גם בכתב וגם בעל-פה – הם הביעו את התנגדותם הנחרצת לתקציב דו-שנתי, משום שמבחינה מקצועית זה דבר לא נכון ולא ראוי. זה דבר שבא לפתחו של בג"ץ, ובג"ץ אמר את הדברים החריפים ביותר על המשמעויות החוקתיות של תקציב דו-שנתי, ובאמת אפשר רק את המקרים האלה שבהם – היו לנו כל מיני מקרים חריגים, כמו שנת בחירות, שבה הגענו למצב שכבר בעצם סוף שנת תקציב, אז עבר תקציב בדיעבד וכו'. אבל עכשיו אנחנו בפתחה של שנה שבה, על פניו, צריך להיות מוגש תקציב בצורה הכי סבירה, הכי רגילה, הכי ראויה, ובכל זאת, משיקולים פוליטיים בלבד, בניגוד לטובת הכלכלה הישראלית, המשק הישראלי והאזרחיות והאזרחים בישראל, אדוני מבקש להביא תקציב דו-שנתי.
אז מה ההבדל? אז תעשה כבר תקציב חד-שנתי.
תודה רבה, אדוני, ותודה רבה על דברי הפתיחה שלך, שכיסו חלק ניכר מהבעיה הזאת שאתה באנו להתמודד ולכבודה ביקשנו – ונענינו, לשמחתי, על-ידי יושב-ראש הכנסת – לציין את היום המיוחד הזה יחד עם השדולה שלנו למאבק בהתמכרות להימורים. היה לנו ממש עכשיו כנס ראשון של השדולה. התארחו בו – ואני רוצה להגיד להם שוב תודה – התארחות מרגשת מאין כמותה, שלושה אנשים שמתמודדים – ואתה יודע, אדוני, איך זה עם התמכרויות, זה חיים שלמים של התמודדות – עם המאבק בהתמכרות, שזאת מחלה. ואחד הדברים שהם דיברו עליו זה שאין הכרה מספיקה בעובדה שהתמכרות להימורים היא מחלה כמו כל התמכרות אחרת. אמר אחד מהם בצורה הכי מפורשת: תסתכל עלי, היית מנחש שמשהו לא בסדר אתי? אני אינטליגנטי, היו לי מקומות עבודה מצוינים, אני משכיל, ולא רואים עלי. על מכור לסמים זה ניכר; על מכור לאלכוהול – יש ריח, לא נעים להגיד, הרבה פעמים. אבל התמכרות להימורים, על פניו – "אה לה פרנג'י", כמו שהיו אומרות ואומרים פעם. שיתפו אותנו שלושת האנשים האלה, יוסי, אבי וארז. אחד דיבר על 5 מיליון שקל שעלתה ההתמכרות הזאת; אחד דיבר על מאות רבות של אלפי שקלים, חוזר ונשנה, אבל הוא דיבר על זה שהוא לקח פעם הלוואה של 150,000 שקל ותוך יומיים שרף אותה. והכול אנחנו מדברות, אגב – וזה חשוב להגיד, חברות וחברים – אנחנו מדברות אך ורק על הימורים חוקיים, בעיקר במפעל הפיס; בשוליים קצת טוטו, שגם עם זה נצטרך להתמודד, אבל בעיקר הימורים של מפעל הפיס, הרבה מאוד מזה במכונות המשחק האלקטרוניות, אבל גם בכל מיני משחקים כמו "צ'אנס" ו-Keno וכאלה שמייצרים את הריגוש שמאפשר את ההתמכרות הכל-כך קשה. אז ביומיים של המשחקים האלה – 150,000 שקל, וכמו שהוא תיאר, הוא הלך אחר כך ברגל הביתה כי לא נשאר לו שקל לשלם את הנסיעה מהרצליה לנתניה. והשלישי, מתוך ההתמכרות נגרר, כמו שציינת, אדוני היושב-ראש, לרמאויות, וישב שנה בכלא. אלה אנשים שבאמת בציצית ראשם משכו את עצמם החוצה מהבור, בסיוע של המשפחה, בסיוע של מוסדות טיפול – שהם לא מספיקים. יושב פה שר הרווחה, ואני יכולה להגיד לשר הרווחה חיים כץ שאחד הדברים שביקשנו מנציג משרד הרווחה שישב בדיון זה להכין באמת תוכנית שתגיד כמה יעלה להגדיל במידה ניכרת לא רק את מסגרות הטיפול אלא גם את הפרסום שלהן, מה שנדרש בשביל שהציבור ידע שהוא יכול לגשת למקומות האלה שבהם הוא יקבל טיפול. כל מה שאמרתי עד עכשיו – שלוש דקות מדברי הקדשתי לבעיה, להתמכרות, אבל אני רוצה לדבר על שורש הבעיה, ושורש הבעיה הוא, כמו שאמרתי, ההימורים החוקיים עצמם; העובדה שמדינת ישראל שמה מכשול לפני העיוורים – ובשוליים קצת העיוורות – האלה. מדינת ישראל במו-עצמה נותנת את הרישיון, את הזיכיון ואת המשאבים הראשוניים, מן הסתם, שהיו למפעל הפיס בשביל לקיים את ההימורים האלה, לפרסם אותם ולהפוך אותם לנגישים לכל אחד ואחת. יש 500 מתחמים, אדוני – סליחה: 150 מתחמים, 500 מכונות אלקטרוניות ב-150 מתחמים ברחבי הארץ, מתחמים שכמו שלמדנו הופכים להיות מין בית שני למהמרים כפייתיים, כמו מתנ"ס שלהם. אחרי העבודה באים להמר במפעל הפיס. יש שם שתייה, ולפעמים השתייה היא חינם, כי מה זה העלות של השתייה לעומת הרווחים העצומים, מאות-אלפי השקלים האלה, שמתבזבזים בכל סוגי ההימורים האלה. בזה, אדוני היושב-ראש, חברי, חברותי חברות הכנסת, בזה אנחנו צריכות וצריכים לטפל. זה שורש העניין. קודם כול, דבר ראשון – וכמו שציינת, אדוני, אני שמחה ששר האוצר הצטרף לעמדתנו, שהוגשה כבר בהצעת חוק בכנסת הקודמת, הצעת החוק שלי לביטול המכונות האלקטרוניות של מפעל הפיס. אני רוצה לראות שזה אכן קורה, ולאלתר. אחר כך – הצעת החוק שמוביל חבר הכנסת רועי פולקמן, שותפי לראשות השדולה, יחד עם חבר הכנסת מקלב, הצעת חוק להגבלת הפרסום, שזה נראה לי, שוב, must, הכרח. ואחר כך, בהדרגה אבל בבטחה – צמצום ההימורים החוקיים שמדינת ישראל שמה, ובאמת פשוט גורמת למצוקות ולהרס חיים של אנשים. את הדבר הזה אנחנו חייבות וחייבים להפסיק. תודה רבה.
אבל זה לא – – – ועדת כספים.
כספים, כספים. זה האוצר נותן את הרשימות.
לא, אתה מוגבל – עשר דקות.
בחיים אין לו עוד שש דקות, אבל אני לא מתווכחת.
נכון, ואתה לא צריך להרחיב את זה.
השאלה היא לא הכנסות; השאלה היא אם הוא עסקי או לא עסקי.
– – – להצבעה. תביא את זה ביחד להצבעה, נדבר.
רות המואבייה לא הייתה עוברת גיור, רות המואבייה לא הייתה יכולה להתחתן, לא עם בועז, ולא – – –
ויותר מזה, היא גם לא הייתה – חכה, אני רוצה להגיד משהו. רגע. אבל, גפני, אני עמדתי להגיד. עוד לא אמרתי שום דבר שבאמת ירגיז אותך, חכה.
רציתי להגיד שרות המואבייה לא הייתה יכולה להתחתן, גם לא עם נעמי אהובתה האמיתית, והילד שהיה נולד להן, לשתיהן, לא היה יכול להירשם על שמה. רות המואבייה הייתה פה באמת עובדת זרה, במובנים הרעים ביותר. היא הייתה סובלת פה. באמת, אי-אפשר לתאר איך היא הייתה סובלת במדינה של האנשים שלמישהי מהם היא אמרה: עמך עמי, אלוהייך אלוהי. אבל אני רוצה להגיד שאני לא באתי לדבר. דווקא חברותי פה כיסו את הסוגיות האלה בהרחבה. אני רציתי לדבר על משהו אחר, ברשותך, מר גפני היקר. אני יודעת שמבחינתך ומבחינת חבריך, אתם מסרבים לראות בבית-המשפט העליון סמכות. אבל בכל זאת, בית-המשפט העליון מאפשר לכם – ואני אומרת "לכם" – מאפשר לכם את המכונה סטטוס-קוו. בית-המשפט העליון הוא הצינור הזה שמוציא את הקיטור, הצינור הזה שנותן לציבור במדינת ישראל את הזכויות – חבר הכנסת גפני, הוא מפנה אלי את הגב. זה – איך להגיד? שובר לב. אני לא מדברת כבר על – – –
בית-המשפט העליון, אמרתי, הוא מה שמאפשר לכם להחזיק את המצב החוקי המעוות במדינת ישראל.
אני אגיד מהתחלה את המשפט הזה. בית-המשפט העליון הוא מה שמאפשר להחזיק במדינת ישראל את המצב החוקי המעוות, שבו יש גוף מונופוליסטי אורתודוקסי אחד שקובע לא רק מיהו יהודי, מיהו לא יהודי, אלא גם מה מותר למי, ומהן זכויות האזרח הכי בסיסיות שאפשר או אי-אפשר לקבל כאן. בית-המשפט העליון הוא הצינור הזה שמוציא את הקיטור של הציבור, מאפשר להחזיק מצב חוקי מעוות, אבל במקביל, כדי שבכל זאת אפשר יהיה לחיות פה – כאלה שאתם קוראים להם פסולי חיתון, השם המזעזע הזה, כאלה שאתם קוראים להם ממזרים, כאלה שהדת שלהם לא יושבת לכם פיקס, כאלה שהזהות המינית שלהם לא יושבת לכם פיקס. בית-המשפט העליון, לאלה ולעוד הרבה מאוד אחרים – מאפשר לכם להחזיק את המצב החוקי המעוות, ובכל זאת למדינה להתקיים.
מה אתה עושה? אתה לוקח פסיקה של בית-המשפט העליון ואומר: נא-נא בעין ובאוזן, ובכל אבר אחר אפשרי, גם כזה שהמקווה לא יטהר. וזה, מר גפני, צעד אחד רחוק מדי. תודה רבה.
תודה רבה, אדוני. מספר המילים שאנחנו שופכות ושופכים על החוק הזה – באמת, אני מרגישה איזה סוג של סחרחורת. אבל כל הדיבורים האלה לא יסתירו את האמת המאוד-פשוטה: מדובר ברדיפה פוליטית. הממשלה הזאת, לצערי, עוסקת ברדיפה פוליטית של מי שלא בצד שלה, מי שלא מסכים אתה, עם המדיניות שלה, עם המעשים שלה, עם ההסתה שלה. ולכן הלכו וחיפשו מכנה משותף. אילו המכנה המשותף לכל הארגונים החברתיים הפוליטיים האלה, שעוסקים בהתנגדות לממשלה הזאת, היה שהן כולן יושבות ברמת-גן, אז החוק היה נגד ישיבה של עמותות ברמת-גן. אבל מצאו שהמכנה משותף הוא קבלת כסף מישויות כמו-ממשלתיות זרות, ולכן נגד זה החוק. אבל אי-אפשר להסתיר את העובדה שמדובר ברדיפה פוליטית. זאת המטרה ואת זה היא משיגה, גם אם בסופו של דבר החוק עצמו, פרטיו, הם פחות דרקוניים ופחות גרועים ממה שאפשר היה לשער או לחשוש. בסוף יש, מה שנקרא, אדוני היושב-ראש, אפקט הצינון, אפקט ההפחדה, אפקט ההבהלה, אפקט סתימת הפיות המאוד-מאוד-אפקטיבי. את זה, לצערי, חברי וחברותי בממשלה ובקואליציה, אתם מביאים חוק אחרי חוק אחרי חוק, בשביל להשתיק גם מוסדות חשובים מאין כמותם, כמו בית-המשפט העליון במדינת ישראל, וגם את אחרוני הארגונים הפוליטיים והחברתיים, שבסך הכול מאפשרים לחברי וחברות המדינה הזאת, לאזרחיות ואזרחי המדינה הזאת, לבטא את אשר על לבם, להתנגד התנגדות אזרחית, שהיא לא רק מוסרית ממעלה ראשונה – היא גם חובתו וחובתה של כל אזרחית שהמדינה הזאת יקרה ללבה. זה חוק של רדיפה פוליטית. אין דרך להסתיר את הבושה הזאת.
גברתי היושבת-ראש, תודה, חברי, חברותי, חברות הכנסת, אני מאוד שמחה להצמיד את הצעת החוק שלי להצעת החוק הממשלתית הזאת, שאני חושבת שהיא חשובה, מצוינת וראויה. בואו נתחיל ממספרים – הכי פשוט; החובות בהוצאה לפועל עומדים היום על 650 מיליארד שקל. הסכום המפוצץ, האגדי הזה, גדול יותר מהתקציב של מדינת ישראל – 650 מיליארד שקל חובות. מכל ההר הזה יוצא עכבר קטן של 10% – 63 מיליארד שקל, שהם באמת החובות בהוצאה לפועל, הקרן של החובות. כל שאר מאות המיליארדים האלה – ריביות, שכר טרחת עורכות ועורכי-דין, טעויות, ועל זה עוד כפל ריביות דריבית דריבית דריבית. המסלול הזה, שמובא כאן, שפועל כבר שבע שנים בהצלחה מרשימה, ועכשיו מוצע להפוך אותו למסלול קבע, גורם לזה שחלק ניכר מהחובות לא יגיעו לתוך המערכת המנופחת הזאת ולא יתפחו לממדי ענק מפלצתיים כאלה. וזה למה? משום שחובה על המערכת לפנות, לאתר, בעצם, את החייב/חייבת, לאפשר לה לשלם לפני שהחוב מתחיל לצבור ריבית דריבית, ובעיקר, חוסך את כל שכר הטרחה שבדרך – וצריך להגיד שגם לחלק ניכר מהזוכות והזוכים זה כדאי, כי זה פחות זמן, כי גם להם זה פחות שכר טרחה, כי הם לא צריכות וצריכים לשכור עורך או עורכת דין. בקיצור, כולן מרוויחות ומרוויחים. אני רוצה להגיד שהצעד הזה הוא חשוב, אבל הוא לא מספיק. בתוך 650 מיליארד השקל האלה, יש לנו עוד הרבה דברים לטפל בהם. אנחנו חייבות וחייבים לעצור באופן ניכר, להוריד באופן ניכר, לחתוך את הריבית הזאת שנקראת ריבית פיגורים, לא להפקיר את החייבות והחייבים לסכומים האלה. אנחנו צריכות וצריכים לטפל בהרבה אספקטים שמביאים בכלל את הציבור הזה – ואגב, עוד מספר שתמיד תזכרו בראש: 700,000 חייבות וחייבים במדינת ישראל, 700,000 אזרחיות ואזרחים שיש להם תיקים בהוצאה לפועל; רובם המכריע הם מהעשירונים התחתונים במדינת ישראל, רובם המכריע עברו לחיות חיים שבהם הם בכלל ויתרו על קשר עם המוסדות הפורמליים של מדינת ישראל, כי להיות 20 שנה עם חוב שתופח לממדים של 4 מיליון שקל, כשכל קשר בינךָ או בינךְ לבינו הוא באמת מקרי בלבד, מביאים לזה שיש לנו לא רק ציבור שחיה מבחינה כלכלית במצב לא טוב, אלא ציבור שמנוכר ומנוכרת אזרחית. בדבר הזה אנחנו צריכות וצריכים לטפל בכל אמצעי שיש לנו. אני שמחה שיש לי זכות להיות חלק מהאמצעי הזה, שמובא לפנינו עכשיו, ואני מפצירה בכולם ובכולן לתמוך בו. תודה רבה.
אדוני, אם היושב-ראש אומר שעברת את עשר הדקות – – –
סליחה, יש. המזכירות מודדת. סליחה.
אדוני, יש שלוש דקות לתשובה.
אדוני היושב-ראש, אדוני היושב-ראש.
לא, באמת, אדוני. זה פשוט לא – – –
תודה, אדוני. אדוני, קודם כול, רק להוסיף לתשובה שנתת קודם לחברי חבר הכנסת חיליק בר בנושא שתי קדנציות. תן לי לצטט לך את עצמך מהתקופה שעוד לא היית ראש ממשלה. אמרת בריאיון שאתה ביקשת להכניס את הסעיף שראש ממשלה לא יוכל לכהן יותר משתי קדנציות, ואני אגיד לך למה. לא אמרת שם "שיטת ממשל", לא אמרת שם "שיטה פרלמנטרית" – –
תודה, אדוני. כאמור, לא דיברת על שיטת ממשל, לא על משילות, לא על שיטה פרלמנטרית. אמרת: אם לא תעשה את זה בקדנציה הראשונה, אולי תעשה מה שצריך בקדנציה השנייה, אבל יותר מזה אתה לא צריך. תעשה את הדברים ולך הביתה. במובן הפוליטי, לך הביתה. ואני אגיד לך, אני אשמח מאוד אחרי התפקיד הזה ללכת ולעשות דברים אחרים, ואני מקווה שיעלה בידי. אבל אתה, אדוני, אחרי שהבטחת שאתה – וזה ציטוט שלך – תשחרר את אדמות המדינה כדי להוריד את מחירי הדיור, תקצץ בביורוקרטיה, תצמצם את פערי העוני, לא עשית לא את זה ולא את זה, ונכשלת כישלון חרוץ, ובכל זאת, ללכת אתה לא חולם. אבל זאת לא השאלה שלי אליך. השאלה שלי, אדוני, שנה ורבע לא התראיינת, להוציא, לדעתי, ריאיון לערוץ 24, ערוץ המוזיקה הנושך. למה בעצם אתה לא מוכן לתת לאזרחי ישראל לשמוע אותך עונה לשאלות שתשאל אותך התקשורת, שאתה מתעקש להיות אחראי לה?
– – – אותה שאלה שאני שאלתי על התקשורת ויש לך דקה ורבע לענות לי.
תודה רבה לך, אדוני היושב-ראש, תמיד תענוג לראות אותך בכיסא הזה, חבר הכנסת וקנין, תודה רבה, אני רוצה להגיד ככה: אני מאוד מעריכה את חבר הכנסת השר צחי הנגבי, היה לי עונג גדול לעבוד אתו כשהוא היה יושב-ראש הקואליציה, באמת זכות גדולה, שנה של מאבקים מתוך כבוד הדדי, ועבודה פרלמנטרית אמיתית, אף שזה היה בחסות ממשלה דורסנית בצורה יוצאת מגדר הרגיל; אבל צריך להגיד, כאמור, יש לי הערכה גדולה למר הנגבי. אני בכלל חושבת, חברי חבר הכנסת הנגבי, השר הנגבי, שאתה צריך לקבל סמכויות אמיתיות. אני חושבת שאתה צריך לקבל משרד. אני חושבת שאתה צריך לקבל נושא שאתה יכול לקדם. אלוהים עדה שכבר עשית את זה בעבר, עשית את זה בהצלחה, לשיטתך, אתה ואני לא חולקות אותה אידיאולוגיה, בחלק מהדברים, אבל אין ספק שיש לך ניסיון מוכח ביכולת להוביל משרד, לקדם תחום חיים במדינת ישראל. ובמקום זה, מה אתה מקבל? בהתחלה אתה מקבל משרד בלי תיק, ועכשיו אתה מקבל את פירורי – השאריות של מה שאסור לראש הממשלה נתניהו, שאוחז בארבעה משרדים – הפירורים האלה של מה שאסור לו, לפי היועץ המשפטי לממשלה, להתעסק אתם, הוא זורק אליך. זה לא ראוי – לא לך, אבל בטח לא לנו, בכל הכבוד. באמת, חברי השר הנגבי, תראה, עמד פה ראש הממשלה, ועכשיו ממש שעתיים של שעת שאלות, ואני שאלתי למה אדוני לא נתן ריאיון לתקשורת שנה ורבע, חוץ מכאמור – אני מחריגה את ערוץ 24 – ערוץ המוזיקה הנושך, שבו אכן משודרת גם התוכנית "אייל גולן קורא לך", שראיתי שהשרה מירי רגב מקדמת אותה בכל הכוח ובהתלהבות רבה, ועושה גם כן לב עם האצבעות. אז חוץ מזה ראש הממשלה לא מתראיין, והוא שומר תחת חסותו את התקשורת, דבר שהוא, איך להגיד – הוא – כבר בא היועץ המשפטי לממשלה ואומר: יש ניגוד עניינים, ואדוני לא יכול לטפל בדברים האלה והאלה. האם לא מן הראוי היה, באמת, שבמצב הזה הוא לפחות יעביר לאדוני השר, הממונה, הראוי והפנוי, את כל משרד התקשורת? את כל תיק התקשורת? את כל הנושאים הרבים – הדורשים טיפול של שר במשרה מלאה, ולא של אחד חלקי אני לא יודעת כמה, כי אני לא יודעת כמה להחשיב את משרד ראש הממשלה – אומנם שמענו עכשיו מראש הממשלה שהוא שר חוץ במשרה מלאה, ופגש המון המון ראשי מדינות ושרי חוץ שלהן, אז אני לא כל כך מבינה אם הוא כזה שר חוץ במשרה מלאה איזה זמן נשאר לו להתעסק במשרד הכלכלה, במשרד התקשורת – איזה עוד משרד יש לו – ובראשות הממשלה. ובמקום לתת לך את אחד המשרדים האלה, הוא זורק לך פירורים. אדוני, אדוני היושב-ראש, חברי וחברותי חברות הכנסת, באמת, זה כל כך מסריח וכל כך מטונף מכל הצדדים והכיוונים, שאני לא רואה איך אנחנו יכולות ויכולים להצביע בעד זה. תודה רבה.
תודה רבה, אדוני, אני לא אחזור על דבריה של חברתי חברת הכנסת מירב בן ארי – ואני רוצה להודות לך על הקידום האפקטיבי והמהמם, באמת, הנמרצות היוצאת מן הכלל שבה הזזת את הדברים והבאת את החוק לידי חקיקה. כמובן, להודות ליושב-ראש ועדת החוקה ניסן סלומינסקי, שכשהוא משתף פעולה, הוא משתף פעולה כמו שצריך – באמת תודה רבה.
מה קורה כשלא? זה דווקא ידוע עליו.
זה דווקא ידוע עליו, מה קורה כשהוא לא משתף פעולה.
אה, בטח. ולאוסאמה, שניהל את הישיבה. בוודאי, תודה רבה לחבר הכנסת אוסאמה סעדי, שבכישרון גדול ניהל את הישיבה. וכמובן, גם אני רציתי וחשוב לי להודות לחברת הכנסת עדי קול. אנחנו מאוד מקוות שבאמת התיקון הזה יהפוך את התביעות הייצוגיות לכלי האפקטיבי שהן אמורות להיות, כי הן בפירוש אמורות להיות כאלה. תודה רבה.
הוא אמר שחשוב שיהיה שידור רצוף.
השר יובל שטייניץ קרא את זה ככה, בנקבה, וכל הזמן הפנה אלי, ואני עליתי אחריו והזמנתי אותו למועדון הדראג. אם אתה רוצה שאני אעשה אותו דבר גם אתך, בשמחה.
לפני שנוזפים בכנסת, אדוני, תסתכל על שולחן הממשלה.
תודה רבה. גברתי היושבת-ראש, חברי וחברותי חברות הכנסת, תראו, אתמול עמד כאן על הדוכן, שעתיים כמעט, ראש הממשלה בנימין נתניהו וענה על שאלות חברות וחברי הכנסת. זה מחזה נדיר, כי ראש הממשלה בדרך כלל נמנע מלהעמיד את עצמו במצב שהוא נאלץ לענות על שאלות ופשוט מסרב לזה. אנחנו נשמח להזמין את אדוני שוב. זה דווקא טוב שבאת; בדיוק באתי לדבר עליך, אדוני ראש הממשלה. בוודאי שמעתם מכל עבר איזו הופעה מזהירה הייתה לראש הממשלה, הופעה מצוינת. הוא נתן תשובות יוצאות מן הכלל. אדוני, בוודאי, כמו שהעדת על עצמך אתמול, נורא נורא נהנית, ובצדק נורא נהנית, כי אתה מופיע יוצא מן הכלל. אתה פרזנטור מעולה: אתה רהוט; אתה יודע לדבר בדיוק באורכי משפטים שיוכלו לגזור אותם למהדורות בצורה מושלמת; אתה מתוקתק מבחינת מראה בצורה מושלמת. בקיצור, באמת מופיען יוצא מן הכלל. אבל אילו, חברות וחברים, אילו הקשבתם גם לשאלות ולא רק לתשובות, הייתם מגלות ומגלים את מה שכל המספרים, הנתונים והמציאות מוכיחים: שראש הממשלה שלנו הוא נורא נורא נורא ייצוגי אבל הוא ממש ראש ממשלה גרוע. מה שאתה מביא לנו עכשיו להצביע עליו, אדוני ראש הממשלה – שוב, בניגוד לדעתו של בית-המשפט העליון, בניגוד לחוק הישראלי, שהחזיק את מדינת ישראל כמעט 70 שנה בצורה יוצאת מן הכלל – שוב אתה מביא לנו משהו שסותר את האינטרס של מדינת ישראל, סותר את האינטרס של עם ישראל, סותר את האינטרס של כל אזרח ואזרחית במדינת ישראל, ותואם, הפלא ופלא, את האינטרס הפוליטי שלך: להישאר על הכיסא שלך. הסיבה היחידה, אדוני ראש הממשלה, שאתה מביא תקציב דו-שנתי – ושמת אותו, הקדמת ושמת אותו בהסכמים הקואליציוניים – הסיבה היחידה היא ההישרדות הפוליטית שלך. וזה, צריך להגיד, זה לא סוד. עמד כאן שר האוצר באותה מסגרת כמו שאתה עמדת אתמול, בשעת שאלות, עמד כאן על הדוכן ואמר: אני הייתי מעדיף להביא תקציב לשנה אחת. כלכלית זה יותר נכון, חברתית זה יותר נכון. אבל אני לא אפיל על זה ממשלה, כי נאלצתי להכניס את זה להסכם הקואליציוני. זאת אומרת, אדוני ראש הממשלה – שלא יתבלבלו לי המילים – ההייררכיה אצלך מאוד מאוד ברורה: האינטרס הפוליטי שלך הוא ראשון, ראש וראשון; והאינטרס הכלכלי, היכולת להתפרנס, היכולת לספק בדיקות לתושבות ותושבים בפריפריה, היכולת לספק קורת גג, היכולת לספק פרנסה, היכולת לספק חינוך חינם – כל אלה ועוד רבות ורבים מאוד באים אצלך אחרי, אם בכלל. זה מה שאנחנו נצביע עליו כאן היום. אתה מכופף את היד לכל הקואליציה הזאת, אתה מכופף את היד לכל הציבור בישראל, גם לזה שנתן בך אמון ומאמין עדיין שאתה פועל לטובתו. אבל המציאות טופחת על פניו שוב ושוב, שלא לומר, אדוני ראש הממשלה – אתה טופח על פניו ויורק בפרצופו שוב ושוב.
לא, אדוני. אני ביקשתי הצעה לסדר.
תודה רבה, אדוני. בתפקידי כמרכזת האופוזיציה נעניתי לפנייה של הקואליציה בכלל ושל חברת הכנסת סגנית השר ציפי חוטובלי בפרט – לתת לה קיזוז למהלך חופשת הלידה שלה.
אני התחייבתי, והאופוזיציה עמדה בזה לאורך כל חופשת הלידה שלה עד לרגע זה, כולל. אנחנו דאגנו לקזז את ציפי, אנחנו הסתדרנו בינינו. הסיעות עשו ביניהן את הסדר ואת התור. לא הטרדנו את הקואליציה עם זה ולו פעם אחת. ציפי חוטובלי מקוזזת עם אדם שאני הרשיתי לו לנסוע לחו"ל, כי אני יודעת שאני מחויבת לקזז את חברת הכנסת ציפי חוטובלי. וראה זה פלא – את מי אני רואה יושבת כאן להצבעה לפתע פתאום באמצע הדרמה הזאת, אם לא את חברת הכנסת ציפי חוטובלי? אני מבקשת שאדוני יאסור על חברת הכנסת ציפי חוטובלי להשתתף בהצבעה, כי זו שבירת כל האמון הפרלמנטרי השביר ממילא שקיים עדיין בכנסת.
בקריאה שלישית אנחנו מבקשים שמית. אני מביאה חתימות.
זה לא נכון, אנחנו הסכמנו.
אנחנו הסכמנו כבר גם שהוא יעלה.
סליחה, אני כבר הסכמתי שהוא יעלה. חבל לשקר על הדוכן.
ראה – אני אפתח בווידוי – –
חבר הכנסת גליק, כואב לך שאני לא טובלת במקווה?
חבר הכנסת גפני, כשם שאדוני לא מגביל את עצמו בכנסת הזאת לעיסוק בענייני הלכה – נכון? ואתה עוסק גם בדברים שאתה באופן אישי אולי לא עושה אותם, אולי לא משתמש בהם – נכון? אתה, למשל, לא ניצול השואה, ובכל זאת אתה מתעסק בעניינים של מה מגיע לניצולות וניצולי השואה.
אדוני לא חקלאי, למשל, ובכל זאת מתעסק ברגולציה – –
– – ובתנאים של חקלאיות וחקלאים. ולכן, אף שאינני טובלת במקווה – –
– – לא צריך להתרגש מזה שגם אנחנו – –
– – מוצאות לנכון לדבר – –
– – זה לא עניין של לדבר – לא עניין של לדבר.
לא רק לדבר, אלא שאנחנו חושבות שיש לנו אותה – לא רק זכות, אלא חובה, חבר הכנסת גפני – –
– – יש לנו חובה להיות מעורבות במה המדינה שלנו, שבה אנחנו לא רק אזרחיות, אלא אנחנו מחוקקות ומחוקקים – מה המדינה שלנו מאפשרת ליהודיות וליהודים בתחומיה. והאמת – חבר הכנסת גפני, חבל מאוד שהפסקת להקשיב לי. בהתחלה צעקת עלי, צעקת עלי, צעקת עלי, ואז הפסקת להקשיב. אני כבר לא מדברת על חוסר הנימוס.
אני לא אכנס לכם למריבה מי אשם. תהיו שניכם אשמים, הכול בכיף. אגב, אתם אשמים.
משום, אדוני מר גפני, שההלכה – לוחות הברית, הם לא ניתנו לך, ואפילו לא למר ליצמן – –
– – וגם לא למר גליק. הם ניתנו לכולנו; גם לי. אפילו שאני לא טובלת במקווה, ניתנו גם לי.
וההלכה הזאת היא גם שלי, וגם של כולנו, בדיוק באותה מידה. ולכולנו יש זכות לפרש אותה – בדיוק כמו שאתם מפרשים אותה. ובדיוק כמו שאתה יכולת, על חוק הובלת נפטרים שלי, לעשות סצנה, ולהגיד: כתוב שם שיהיה חילול שבת, אפילו שלא היה כתוב שם חילול שבת, אני יכולה להגיד לך – בחוק הזה כתוב: תיסגר הדלת למקווה, כשאתה יכול להגיד שלא נסגר המקווה, כי זה עניין של פרשנות, ואת אותה פרשנות, שאנחנו חלוקים וחלוקות בה, לגבי ההלכה, אנחנו חלוקות וחלוקים בה לגבי החוק. עכשיו, אני חייבת להגיד לכם, חברי וחברותי, בסוף בסוף יש דבר נורא בסיסי: מדינת ישראל, ייעודה הוא להיות מדינת הלאום, המקלט הבטוח, באמת, גן-עדן לכל היהודיות והיהודים בעולם. איך היא יכולה למלא את הייעוד הזה שלה כשהיא עצמה לא מכירה בחצי מהעם היהודי היום? איך מדינת ישראל יכולה להיות המקום הבטוח לכל העם היהודי, כשלחצי מהעם היהודי אין מקום במדינה הזאת? איך מדינת ישראל יכולה להיות מקום בטוח, כשבאמת היא פוגעת באופן אקטיבי בכל כך הרבה יהודיות ויהודים, שמהר מאוד לא רק לא יוכלו להתחתן כאן, לא רק לא יוכלו להיכנס או לא להיכנס למקווה, לא רק לא יוכלו להתגייר כאן – לא יוכלו לבוא הנה בקצב הזה. זה הדבר הכי גם הזוי, אבל גם דפוק וכואב, שהמדינה היחידה בעולם שלא מכירה בכל סוגי היהודיות והיהודים היא מדינת הלאום של העם היהודי. החוק הזה הוא אחד הביטויים לזה. החוק הזה הוא אחד הדרכים להדיר, לעשות גטאות-גטאות, גדרות-גדרות, להפריד – להפריד ולעשות תוויות: זה כשר, זה לא כשר; זה מקובל, זה לא מקובל; זה נכנס, זה נשאר בחוץ; זאת נכנסת, זאת נשארת בחוץ. תראה, מר גפני, אתה חי במדינת ישראל. בדברים מסוימים אתה חי לפי חוקי ההלכה, אבל בדברים אחרים אתה חי לפי חוקי מדינת ישראל. למשל, דיני ממונות – אתה לא מתנהל לפי הדינים מהגמרא והמשנה וההלכה, אתה מתנהל לפי חוקי מדינת ישראל, לפי כל הרגולציות האלה, כי זה – התאמתם את זה, עשיתם את הפרשנות המתבקשת, שאפשרה לכולנו – – –
כי אני יודעת מה אני אומרת.
כי יש דברים שמצאנו לנכון – – –
יש דברים שמצאנו לנכון – –
– – או יותר נכון אתם מצאתם לנכון – להתאים את ההלכה ליום-יום.
אבל יש דברים שלא מצאתם לנכון.
כל מה שקשה – אגב, המקווה הוא דוגמה מאוד טובה, ולא רק בענייני גיור, גם בכלל בענייני נידה – ענייני נידה, ענייני נשים – איפה אנחנו ואיפה מה שכתוב בגמרא, והפער שביניהם, שלא מצאתם לנכון לגשר עליו. כל מה שאפשר היה לפתור בענייני יין, למשל, בענייני מקווה לא היה אפשר לפתור.
לכבוד הוא לי, מר ליצמן, שאתה אומר עלי שאני מדברת שטויות – –
– – לכבוד הוא לי שאני גורמת לך לצאת מאזור הנוחות שלך, אבל העובדות הן העובדות. וזה שאתם חושבים שאתם יכולים לשבת בעמדת בעל-הבית – – –
זה שאתם חושבים שאתם יכולים להמשיך לשבת בעמדת בעל-הבית, ולהחליט למי אנחנו נסכים לתת להיכנס לעולם היהודי, באילו תנאים, ולמי לא – זה לא יחזיק עוד הרבה זמן. עכשיו, אני אומרת את זה רק כי אני באמת – אתה יודע, מר גפני, שאתה ואני אחים – אחיות, שלא לומר, במקרה הספציפי שלנו.
מקסימום אח ואחות, אבל ברמת אחיוּת, באמת. ברמת אחיוּת, אנחנו; רואות כל כך הרבה דברים עין בעין. יש בינינו, באמת, הערכה הדדית. יש בינינו קשר של כבוד הדדי. ולכן אני אומרת לך, מהמקום הזה, של הכבוד ההדדי, הגיע הזמן להניח; הגיע הזמן לעשות מקום לכולנו, לכולם, כי חבל שזה יקרה לא טוב. עדיף שזה יקרה בטוב. ואתה, יש לך מפתח, אתה יכול לתרום לזה. חבל ללכת הפוך.
כולם במקווה בנות. תגיד "חברות".
תודה רבה, אדוני. חברי, חברותי חברות הכנסת, אני ממש ממש שמחה שאנחנו מגיעות ומגיעים לקריאה ראשונה. זו הצעת חוק שאני שמחה על השותפות בה של חבר הכנסת רועי פולקמן וחברת הכנסת רחל עזריה. על פניו, העסק מאוד מאוד פשוט, אבל כמו הרבה מאוד פעמים דברים שעל פניהם נראים פשוטים לאין שיעור מתבררים כמורכבים לאין ערוך. המצב החוקי היום הוא כזה: כשילדה או ילד חולה – מצב שבוודאי כולכם מכירות ומכירים, קמים בבוקר והילד חולה – מישהו מההורות וההורים צריך להישאר אתו בבית. החוק מאפשר להכיר בימי מחלה שמגיעים לי, העובדת או העובד – יו"ר הקואליציה, עשה טובה, דבר יותר בשקט טיפה.
תודה רבה, אדוני. ובכן, כאמור, החוק מכיר בעובדה שההורֶה או ההורָה צריכות להישאר בבית לטפל בילד או בילדה החולה, ואפשר להכיר בימי המחלה של ההורים לצורך מחלת ילד. אבל החוק על מחלת ילד תופס אותו דבר כמו החוק על מחלה שלי, אם אני עצמי נשארת חולה בבית; זאת אומרת, ביום הראשון אני לא אקבל תמורה בכלל; ביום השני אני אקבל רבע; ביום השלישי – חצי; ביום הרביעי – מלא, וכן הלאה. לכן קורה המצב שרק אחד ההורות, או האימא או האבא – במקרה שיש גם אימא וגם אבא – – –
השרה גילה גמליאל, אני יודעת שאת תסמכי את ידייך בכל הכוח על החוק שלנו. אז אני רגע אסביר מהתחלה, כי אני עצמי כבר איבדתי את ההקשר. אל דאגה, אני לא אחרוג בזמנים יותר מדי. נעשה סדר. החוק שלנו בא לאפשר את החלוקה של ימי מחלה של הילדה או הילד בין ההורים. על פניו, דבר מאוד בסיסי ופשוט: כשהילדה או הילד חולה יוכלו להישאר אתו בבית לסירוגין האימא או האבא; לא רק האימא תצטרך להפסיד את כל ארבעת ימי המחלה של הילדה או הילד, ולא יצא מצב שהאבא, נניח, לא יכול להישאר עם הילד או הילדה כשהם חולים בבית. מה המצב החוקי היום? אם הילדה או הילד חולה, ההורים יכולים לקחת ימי מחלה של עצמם, אבל זה חייב להיות אותו הורה שלוקח אותם ברצף, אחרת הם לא יקבלו את התמורה שמגיעה להם בחוק. אם יש יום אימא ויום אבא, אז הספירה כאילו מתאפסת, ואף אחד מהם לא יקבל את מה שמגיע לו כיום מחלה. זה מצב שכלכלית רוב העובדות והעובדים פשוט לא יכולות להרשות לעצמם, זה ברור ומובן מאליו. גם ככה אנחנו יודעות ויודעים כמה קשה המחיה במדינת ישראל; אנחנו יודעות ויודעים שהשכר הריאלי שלנו לא עלה כבר 15 שנה, ושמאוד קשה להתקיים גם משתי משכורות. זה לא דבר טריוויאלי. אז בטח ובטח שאי-אפשר להפסיד ימי מחלה. אבל החוק במתכונתו הנוכחית הוא חוק שחוקק בימים שבהם רוב הנשים לא עבדו מחוץ לבית, ורוב הגברים היו אלה שהביאו את המשכורת, אז היה נורא ברור מי נשאר עם הילדה או הילד בבית. היום נשים וגברים עובדות ועובדים כמעט באותה מידה. היום, צריך להגיד, אנחנו גם מבינות ומבינים שאבות הם הורים לא פחות מאימהות. זה גם אינטרס שלהם, של האבות, להיות הורים פעילים, זה גם אינטרס של המדינה ושל החברה, והאמת, חברי וחברותי, המעסיקות והמעסיקים, זה גם אינטרס שלכם – שלא מעסיק או מעסיקה אחת תספוג היעדרות של שבוע מהעבודה, אלא ההיעדרות מימי העבודה תתחלק בין מעסיקים שונים, והפגיעה תהיה קטנה יותר. זה כל מה שעושה החוק שלנו. כמו שאמרתי – נשמע פשוט, אבל בעצם קצת מורכב. אז, ברוך השם, התגברנו על רוב המהמורות, וכשנסגור את האחרונות לקראת שנייה ושלישית, ונחזיק אצבעות שזה יהיה ממש בקרוב, כשזה יקרה, באמת הורים יוכלו להתחלק ביניהם בטיפול בילדה ובילד שנשארת ונשאר חולות בבית. אני רוצה להודות למשרד הכלכלה, לשרגא ברוש, למעסיקות ולמעסיקים, לכל מי שתרם לחוק הזה כך שהוא באמת יוכל להפוך להיות מציאות חיים של אימהות, אבות וילדות וילדים – שגם להם יש זכות ששני ההורים יטפלו בהם. תודה רבה, אדוני.
תודה רבה, אדוני. אין הרבה מה לסכם, רק כששמעתי את חברי, חשבתי שכדאי להוסיף שבכנסת הזאת, לשמחתי, באמת יש עליית מדרגה – תהליך שהולך וגדל של עיסוק בענייני משפחה, שינוי החוקים, שינוי הנורמות, שינוי דרכי החיים במדינת ישראל; ובעצם, הרבה פעמים החוק הולך אחרי שהשתנו כבר דרכי החיים, ועכשיו, כשהגיעו הרבה יותר נשים לכנסת הזאת, הרבה יותר הורות והורים צעירים לכנסת, אז סוף-סוף מתחילות להתאים את החוק לחיים עצמם. אני רק יכולה לאחל לעצמנו שהמגמה הזאת תימשך, תימשך בכל הכוח, גם בדברים כמו חופשת לידה שוויונית וארוכה יותר, גם בהרבה מאוד חוקים אחרים שיאפשרו חיים יותר טובים – של שבוע עבודה מקוצר, של יותר פנאי, של יותר זמן משפחה, וגם בסופו של דבר, אם תרצה השם – שלום. אז אני מודה שוב לחברי וחברותי, שמחה מאוד על התמיכה, ורוצה להודות ליועצות וליועצים הפרלמנטריים שלי, ובראשם מיכל גרא-מרגליות, על זה שהיא הביאה את חוק הזה עד הלום, לניר רוזן, לנעמה שחר ולשקד חסון. תודה רבה.
תודה רבה, אדוני, חברי חברי הכנסת – אדוני, זה שבוע אחרון למושב הזה, של הכנסת הזאת. זה יום משמעותי לעמוד ולהגיש בו אי-אמון כלפי הממשלה הזאת, משום שאפשר לראות, ככה, כבר איזה זמן, תמונה של מה עושה הממשלה הזאת. ואני מציעה לכולנו להקשיב טוב-טוב לשותף הבכיר מאוד בממשלה הזאת, האיש השפוי, האיש הרציני בממשלה הזאת, שר האוצר משה כחלון. אני מציעה לכולנו להאזין היטב לדברים שהוא אמר. הוא אמר: הממשלה הזאת היא צעד לפני אשפוז, עדיף שהיא תצא דחוף לחופש. אני מעריכה, אדוני, שמייד יאמרו שזה נאמר בהומור, מין צורת ביטוי שכזו. אני לא יודעת איך אתן ואתם, אני אישית מאוד אוהבת הומור, ממש ממש אוהבת הומור. אבל כמו שכולנו יודעות ויודעים, מאחורי כל הומור יש אמת, ובמקרה הזה, אמת קשה ועצובה. האמת היא שמדובר באמת בממשלה שכל מה שהיא עשתה עד עכשיו, באמת, הם דברים מאוד מאוד מאוד מסוכנים לחברה ולמדינה בישראל, לעם ישראל הם מסוכנים. אני עכשיו אתחיל דווקא מעם ישראל, משום שבואו נסתכל על חוקים כמו חוק המקוואות, שמוציא מהכלל במדינת ישראל את כל מי שלא מציית לחוקי ההלכה של זרם מאוד מאוד מסוים, שיושב בקואליציה. בואו נסתכל על חוק הכשרות, שהם העבירו בכנסת הזאת, שגם הוא לא מאפשר לשום סוג של כשרות שום לגיטימיות חוץ מזה שמקובל על סוג מאוד מאוד מסוים של יהדות בקואליציה הזאת. תחת הממשלה הזאת, אדוני היושב-ראש, מדינת ישראל הולכת ומאבדת את מקומה ואת מילוי ייעודה בתור מדינת הלאום של העם היהודי כולו, והעם היהודי כולה, ומאבדת לאט-לאט את הוודאות שהיא אכן תהיה המקלט הבטוח לכל יהודייה ויהודי בעולם, כי היא עצמה לא מכירה בשלל דרכים בכל היהודיות והיהודים בעולם, ואפילו לא בכל היהודיות והיהודים בתוך מדינת ישראל. האמת מאחורי ההומור הזה, חברות וחברים, היא שזאת ממשלה שאת מחירי הדיור – מחירי הדיור, אחד הדגלים הגדולים ביותר שלה – של שר האוצר הספציפי, שאסף אליו ישר בתחילת הכנסת הזאת את כל הסמכויות מסביב לדיור – מחירי הדיור עלו בינתיים ב-8%; לא רק שלא ירדו, עלו ב-8%.
וחצי. תודה לאדוני. 8.5%. ונזכיר שראש הממשלה נתניהו הבטיח לטפל במחירי הדיור עוד כשהוא רץ לראשות הממשלה בשנת 1996. אבל מאז הבטיח את זה אז, מחירי הדיור עלו בכ-100%. ככה, תלוי איפה סופרות בארץ, אבל פחות או יותר, ועכשיו בעוד 8.5%. האמת המרה מאחורי ההומור הזה היא שהממשלה הזאת עוסקת בליבוי יצרים, בשיסוי חלקי העם האחד בשני, בהפרד ומשול, בהסתה בלתי פוסקת. היא העבירה חוק שפוגם עמוקות בדמוקרטיה הישראלית, חוק ההדחה הוא מכוּנה; החוק שלוקח מהציבור את הזכות להחליט מי נבחריו ונבחרותיו ונותן לחברות וחברים אחרים שנבחרו את הזכות להדיח את האיש הזה. עכשיו, זה יהיה מאוד קשה, וכולם אוהבים להגיד שיהיה מאוד קשה, אם בכלל אפשרי, להוציא לפועל את החוק הזה, אבל הוא כמו החוק שבא לרדוף עמותות מכיוון פוליטי מסוים תחת השם המפוצץ "חוק השקיפות", חוקים שנועדו, אדוני – ומצליחים ליצור רדיפה פוליטית, הסתה, הפחדה ואפקט צינון שכזה, שבו הציבור מחולק למי לגיטימי ומי לא לגיטימי; מי שאתנו הוא לגיטימי, מי שלא אתנו, הוא או היא לא לגיטימית, ומאוד מאוד קרוב להיות דמם מותר. ואלוהים יודעת, אדוני יושב-ראש הכנסת, שתחת הממשלה הזאת דברים קשים מאוד קרו גם בתחום הדם המותר. אני רוצה להגיד, אדוני, שההומור הזה של ממשלה שזקוקה לאשפוז ולכן רצוי שדחוף מאוד היא תצא לחופש, הוא לא באמת אופציה. אין חיה כזאת, חברות וחברים, ממשלה בחופש, כי המדינה לא יוצאת לחופש, המדינה עצמה לא יוצאת לחופש. למדינה שלנו אין פריבילגיה שהממשלה שלה תיקח חופש, משום שהטרור לא יוצא לחופש, והביטחון האישי, תחת הממשלה הזאת, של כל אזרח ואזרחית במדינת ישראל, הוא במצב כל כך גרוע, וכל כך ירוד, אחרי שראש הממשלה עומד ומזלזל, במהלך הקמפיין שלו, מזלזל בכל אחד אחר – מה פתאום? הם יודעים להביא ביטחון? רק הוא יודע להביא ביטחון – ושנים שמצב הביטחון לא היה רע כל כך – תחת הממשלה שלו. אז הטרור לא יוצא לחופש, חברות וחברים. העובדות והעובדים, כולנו כעובדות וכעובדים, אזרחיות ואזרחים במדינה הזאת, שהשכר בה לא עלה 15 שנה, השכר הריאלי, 15 שנה תקוע, הם לא יוצאות ויוצאים לחופש. ועוד יותר מזה, אדוני – ההורות וההורים העובדים לא יוצאים לחופש בזמן שהילדות והילדים שלהם כן בחופש. ושם או משלמות או משלמים מחירי קייטנות מופקעים בתכלית, או מחפשים את החברים שלהם, כי אין מי שיטפל בילדות ובילדים האלה בזמן שההורות וההורים צריכים להביא את הפרנסה, הבקושי-פרנסה, הביתה. משום שגם מחירי המזון לא יוצאים לחופש – לא רק מחירי הדיור לא יוצאים לחופש – הם ממשיכים לטפס בעקביות, מה שנקרא לאט אבל בטוח – אולי אפילו לא כל כך לאט. גם מחירי המזון ממשיכים לטפס, אדוני. והפער הזה בין מחירי המזון, בין מחירי עלות המחיה, לבין השכר התקוע הוא הבור שבו נופלות ונופלים יותר ויותר אזרחיות ואזרחים בישראל. נוער הגבעות לא יוצא לחופש, חברות וחברים. כל ה"לה-פמיליות" האלה, שרק מקבלות רוח גבית מצדדים בממשלה הזאת, מאמירות קשות, קשות, נגד כל מי שלא מיישר קו עם הממשלה הזאת – הם לא יוצאות ויוצאים לחופש. לצערי, גם השיסוי וההסתה עצמם, גם אם הממשלה הזאת תצא לחופש, הדיבורים שנשמעים בה לא יוצאים לחופש. גם התקשורת, אגב, לא יוצאת לחופש. התקשורת, שמוצאת את עצמה היום בתהליך כיבוש מתמשך של ראש הממשלה, ונוסף על זה עכשיו כיבוש שלו את תחום הסייבר – אני לא יודעת אם עקבת, אדוני היושב-ראש, אבל חוק הסייבר שעומד להגיע לשולחנה של הכנסת נותן לראש הממשלה סמכויות נרחבות שיאפשרו לו לשלוט בעוד סוג של תקשורת על אזרחיות ואזרחי מדינת ישראל. הנכות והנכים לא יוצאים לחופש, והקצבה הנמוכה מדי שלהם, שמותירה את רובם המכריע עמוק-עמוק בתוך העוני – לא יוצאים לחופש. העניות והעניים, שחלקם הולך וגדל, משפחות ששני ההורים עובדים בהן, לא יוצאות ויוצאים לחופש. וגם הפערים בינם לבין העשירות והעשירים, המאוד-עשירים – הפערים האלה, גם הם לא יוצאים לחופש. הם ממשיכים לגדול, בעודנו כובשות וכובשים את פסגת העולם המערבי בפערים ובעוני, אדוני ראש הממשלה. מדינת ישראל לא יכולה להרשות לעצמה חופש. מדינת ישראל צריכה ממשלה מתפקדת, ממשלה שעובדת לטובת האזרחיות והאזרחים, לטובת עם ישראל, לטובת שלמותו של עם ישראל, לטובת החברה בישראל, לטובת מדינת ישראל, שתהיה מדינה דמוקרטית. זה כבר הפך להיות קלישאה, אבל כרגע היא בדרך להיות לא דמוקרטית וגם לא יהודית, בטח לא לרוב יהודיות ויהודי העולם, וגם לא בטוח שלאלה שחיות וחיים בתוכה. לשם לוקחת אותנו הממשלה הזאת. ולכן, אדוני ראש הממשלה, הממשלה הזאת לא צריכה חופש, הממשלה הזאת צריכה ללכת הביתה, ויפה שעה אחת קודם. תודה רבה.
אולי תהיה שר לשם שינוי? אולי תעבוד?
פשוט אתה נהנה מזה, אז נדמה לך שהזמן טס.
ולא שאתם שומרים על האנשים האלה מתחת לקו העוני, זה הכול.
שומרים עליהם מתחת לקו העוני, לא זז קו העוני בשקל.
אתם גומרים את החקלאות, גומרים את התעשייה. התעשיינים נאבקים – – –
זה כבר קורה. אבל, חברת הכנסת אלהרר, זה כבר המצב.
בעד ההסתייגות, בעד ההסתייגות.
אדוני, זה לא למרות השעה המאוחרת, זה במיוחד בגלל השעה המאוחרת. נשארנו פה עד 04:00 בשביל להעביר את החוק ולא נגיד תודה רבה? אני רוצה, ברשותכן וברשותכם, חברות וחברים, להגיד א. תודה כמובן לשותפי, יושב-ראש הקואליציה דוד ביטן, ליושב-ראש ועדת החוקה, חוק והמשפט ניסן סלומינסקי, לאנשי רשות האכיפה והגבייה, שבאמת עושים עבודה מצוינת, למשרד המשפטים. אני רוצה, ברשותכם, בכל זאת להגיד מילה. 700,000 אזרחיות ואזרחי ישראל יש להם תיקים בהוצאה לפועל, חברות וחברים. זאת החצר האחורית של מדינת ישראל. חובה עלינו לחסל את החצר האחורית המוזנחת הזאת. המסלול המקוצר הוא אחת הדרכים למנוע מעוד אנשים להיכנס אליה. אז באמת, ברכות לנו שהעברנו את החוק הזה כמסלול קבוע, ואינשאללה נמשיך ונצמצם את החצר הזאת. תודה רבה. לבקשת היושב-ראש אתן עוד דקה. אמרתי 700,00 אנשים ואנשות בישראל שיש להם תיקים בהוצאה לפועל. יש להם 2.5 מיליון תיקים בהוצאה לפועל. מדובר בעשירונים הנמוכים ביותר, בציבור העני והענייה ביותר במדינת ישראל, שמוצאת את עצמה – – –
כן, צודק אדוני יושב-ראש ועדת החוקה, חוק ומשפט, שמזכיר לי שכל 700,000 האיש האלה, עם 2.5 מיליון התיקים, איש ואישה, עומדים על חוב של 635 מיליארד שקלים, שמתוכם 10% בקושי, 65 מיליארד, הם חוב מקורי, הם הקרן. אז עכשיו אני רק אגיד לסיום שיש לנו פרויקטים משותפים מרובים, לקבוצת חברות וחברי הכנסת, שפועלים לצמצום ההוצאה לפועל, להורדת הריבית, הורדת שכר טרחה, ביטול כל מיני קנסות והיכולת להיכנס לחובות כל כך גדולים – שלא נעמוד במצב האידיוטי הזה של 650 מיליארד שקל חובות לא אמיתיים בעולם הזה. תודה, אדוני.
אדוני, אנחנו לא ננמק את ההסתייגויות אבל נצביע עליהן.
גברתי היושבת-ראש, תודה, חברי וחברותי חברות הכנסת, אני אקדים ואומר שמהטובים בחברי הם אברכים. אלוהים יודעת שבטח ובטח אין לי שום דבר נגד אברכים, או נגד חרדיות וחרדים. ההפך הוא הנכון. אבל השאלה היא איזה מין מדינה אנחנו רוצות ורוצים שתהיה לנו, אדוני השר ליצמן, או חברי חבר הכנסת גפני. האם אנחנו רוצות מדינה שרואה את הצרכים של האזרחיות והאזרחים שלה באשר הם? או שאנחנו מדינה שכל מי שיש לה או לו כוח דואגת לסקטור המאוד-ספציפי שלה? מדינה שדואגת לאזרחיות והאזרחים בהתנחלויות, מדינה שיש כאלה שדואגים לאזרחיות והאזרחים האברכים – זה כרגע, בגדול, מי שיש לו כוח לתת כסף ספציפי לצרכים. הצרכים – אין שאלה שיש צרכים; יש צרכים, יש מצוקות, יש מחסור. אבל יש מחסור לא רק לאברכים, ואתם הרי יודעים את זה היטב. במדינת ישראל הפערים הם עצומים, העוני הוא אין-סופי, הוא אדיר. אבל אתם מביאים פתרון לחלק מאוד מאוד מסוים, מאוד מאוד קטן, והאחרות והאחרים – אין להם אתכם. אז מה? אז אנחנו, אני פה, בכיסא הזה, אף-על-פי שאני אצביע נגד, מוצאת את עצמי שותפה ליצירת אי-שוויון שהוא כל כך גרוע, מכל כך הרבה בחינות; הוא באמת חותר תחת אושיות החברה והמדינה שלנו. הוא יוצר בקיעים, הוא יוצר סכנה אמיתית, כי מה שמחזיק אותנו פה יחד – יש לנו, איך להגיד, צורך גדול להיות מלוכדות ומלוכדים פה יחד; לא קל לחיות פה, ואנחנו, כעם, יש לנו הרבה מה לעמוד מולו. אתם, בדבר הזה, בדברים האלה – זה לא לבד – תורמים בדיוק לבקיעים האלה, תורמים בדיוק לאי-שוויון הזה. עכשיו, אני בעד, ואתם יודעים את זה היטב – אני מאמינה שהמדינה צריכה למלא את הצרכים של כאלה שלא מצליחות ומצליחים למלא את הצרכים שלהם לבד, אבל איך יכול להיות שזה יהיה בקבוצות מובחנות לפי סקטורים מהסוג הזה? איך יכול להיות שלא תהיה גזירה שווה לכל האזרחיות והאזרחים במדינת ישראל? זה הדבר הכי גרוע שעושה החוק הזה. מדינת ישראל צריכה להחליט מה היא – מדינה שדואגת לאזרחיות והאזרחים שלה, או מדינה שדואגת רק לאלה שיש להם סנדקים באותו רגע בשלטון. תודה, גברתי.
תודה רבה, אדוני, חברותי, חברי חברי הכנסת, יום גדול, אני חייבת להגיד. בהמשך לדברים שסיפרה כאן רחל קודם על הדברים שאת חושבת שאת באה לעשות איזה משהו טריוויאלי, קטן, לא סיפור לתקן, ואת מגלה שדרכת בתוך קן צרעות שפשוט הן נפוצות לכל עבר ועכשיו לכי תאספי אותן, כך מצאתי את עצמי, אדוני היושב-ראש, בשלל ישיבות על גבי ישיבות, בפורומים עצומים, של 15, 16, 17, הרבה מאוד גברים, עם הרבה סוגי כיפות וזקנים, קצת נשים, ובאמת דיונים אין-ספור, איך נפתור את הבעיה.
כל מיני, אמרתי; כל מיני – גברים – עם כל מיני זקנים. ג'ינג'ים לא היו שם. כולם התכנסו בשביל לנסות לפתור את הדבר הכאילו, על פניו, כל כך בסיסי הזה, שאם חלילה וחס נפטרת בבית, בשעות שבהן חברה קדישא אינה עובדת – שזה אחר הצהריים המאוחרים, הלילה, שבת וחג – אין מי שיפנה את הגופה מהבית, רחמנא ליצלן. עכשיו, לא צחוק, חברות וחברים, זה לא צחוק. מדובר באנשים במצוקה איומה ונוראית. אם את במרכז העיר אז עוד איכשהו תמצאי אמבולנס פרטי שיגבה ממך 5,000–6,000 שקל על התענוג, אבל אם את ביישוב יותר מרוחק אז יש מצב שגם לא תמצאי אחד כזה. קיבלתי סיפורים הזויים שאנשים, אחרי כמה שעות התחילו לתת להם עצות בטלפון: שימו אותה בחדר נפרד, על הרצפה, תפעילו מזגן – דברים מצמררים. אבל מסתבר שזה באמת לא כל כך פשוט – לוודא שלא יהיה חילול שבת. אלה מכם בעלי הזיכרון באמת המיטיב-לכת יזכרו שהיה פה עימות ביני לבין חבר הכנסת גפני – –
ניהלת את הישיבה. – – שאמר: בהצעת החוק שלך כתוב חילול שבת, ואני אמרתי: לא כתוב חילול שבת. ובכן, אני שמחה להניח את דעת כולם וכולן: הפתרון נחלק לשניים; חלקו מוסדר בתקנות הביטוח הלאומי – ואני רוצה להודות באמת מקרב לב לאנשי הביטוח הלאומי באופן כללי, וספציפית לשלומי מור ולצביקה כהן, שבאמת העניין הזה מוסדר בתקנות. קודם כול, בכלל, יהיה פה סידור יותר גדול. צריך לתת כבוד גדול למשרד לשירותי דת, חברות וחברים, גם לשר, גם לכל הצוות שלו, שמייד אני אפרט – הולך להיות מוקד, מוקד 120, שבכל מקרה של פטירה אפשר יהיה פשוט לצלצל אליו, ויכווינו אותך למקום הנכון, למי שיהיה הבן-אדם או הצוות או הגוף הנכון לטפל בבעיה.
בגוף, לא בגופה, מר גליק, בחייך, זה הבדל מאוד – באמת.
זה מספר יוצא מן הכלל, צריך להגיד – לא שלי, של המשרד לשירותי דת ושל פורום חברה קדישא, גם כן גוף יוצא מן הכלל, שהיה לנו אתו שיתוף פעולה מדהים. באמת, ציבור שעושה – זה הביטוי שאני לא כל כך מחבבת – עבודת קודש, לא כי אני לא מכבדת עבודת קודש, להפך, אלא כי העובדות האחרות כבודן במקומן מונח. בקיצור, יהיה מוקד 120, יצלצלו אליו בכל מקרה של פטירה, והוא כבר ידאג לנווט את זה למי שייקח את הגופה מהמקום לאן שצריך, והכי חשוב – בלי לשלם על זה, חברות וחברים, כסף. כי החוק במדינת ישראל קובע שכל עלות הפטירה והקבורה היא על חשבון המדינה. מה שאנחנו מביאות ומביאים לפניכם הערב זה את החצי של זה, וזה איסור בחוק על אמבולנסים פרטיים, על גופים שהם לא מטעם המדינה – על הגופים האלה יש איסור לנצל את הרגע הזה, גם אם הם מגיעים למקום הפטירה, יש עליהם איסור למכור כל מיני שירותים נוספים, שהם אלה שהופכים את זה להוצאה של אלפי שקלים למשפחה. אז לסיום, ברשותכן וברשותכם, אני רוצה להודות לשר לשירותי דת דוד אזולאי – – –
חילול שבת נפתר על-ידי זה שכמובן זה נעשה על-ידי לא יהודיות ולא יהודים, אבל שכן עוברים הכשרה על-ידי חברה קדישא ועל-ידי סמכויות הלכתיות איך לטפל בגופה כמו שצריך. אבל הם יהיו מועסקים בעצם על-ידי עמותות שיש להן רישיון לקבור, והם מבצעים עבורם את העניין – עניין סך הכול לא כל כך מורכב, למותר לציין, והיו דברים מעולם, רק זה לא היה מוסדר, ועכשיו לשמחתי זה מוסדר. אז תודה לשר דרעי; תודה למנכ"ל המשרד לשירותי דת עודד פלס, לצוות המשרד, וספציפית ליועצת המשפטית אילנה מזרחי; לביטוח הלאומי הודיתי; לפורום חברה קדישא, לעומד בראשו, היושב-ראש מנלה, ולסמנכ"לית המהממת, אורית מסמי; לוורד מהלשכה המשפטית של ועדת העבודה והרווחה, על עבודה לא פשוטה; לארז מלול, יועץ החקיקה; לנילי ברוש, שכולנו זוכרות ואוהבות, בעודה בחופשת לידה, אם כבר אנחנו פה ברצף של חוקים רלוונטיים לענייני המעמד האישי; לכל האנשים ממשרד הבריאות, ממשרד האוצר, ממשרד הרווחה וממשרד המשפטים. תראו כמה ציבור הייתה צריכה לעבוד על הדבר הזה; וכמובן, לצוות המדהים שלי, היועצות והיועצים שלי, שכל פעם מחדש כינסו את כל הישיבות האלה, בין השאר גם את זה הם עשו – הדוברת שלי נעמה, ניר, היועץ הפוליטי, ומיכל גרא-מרגליות, היועצת הפרלמנטרית הוותיקה והמצוינת. תודה רבה.
תודה, אדוני. אדוני סגן השר, לילה טוב. דרך פרצה בגדר קו התפר בפתחת-רמאדין, שסמוכה לבני-שמעון, נכנסים אלפי שב"חים, חלקם מעורבים – כבר הוכח – באירועים ביטחוניים ובתאונות דרכים. רצוני לשאול: 1. האם נכון הדבר? 2. אם כן – למה, חרף המצב ופניות חוזרות, טרם נסגרה הפרצה בגדר? 3. מה עוד צריך לקרות כדי שהיא תיסגר? 4. מה ייעשה בעניין?
בוקר טוב, אדוני. בוקר טוב, סגן השר. בעזה אין טיפול בשפכים בגלל מחסור בחשמל, ולכן הביוב מוזרם לישראל. רצוני לשאול: 1. מדוע לא מובל חשמל אל מתקן השפכים בעזה? 2. האם תפעל להקמת קו-מתח ייעודי מישראל למתקן הסמוך לגבול? 3. מה נעשה לשמירת בריאות הציבור בעניין הזה?
בוא נתחיל מהסוף. תודה רבה, אדוני השר. בוא נתחיל מתשובתך האחרונה. קודם כול, מתקן ההתפלה בדרום נסגר – – –
אני עונה לך. מתקן ההתפלה נסגר משום שהגיע זיהום מהביוב מעזה באופן שלא אפשר את הפעלת מתקן ההתפלה, כך שרמת הזיהום כבר עכשיו מסכנת לעתים את הציבור בישראל ברמה של סכנה של התפרצות של מחלות כמו כולרה – שבמקומותינו כאילו עברו מהעולם. אני לא יודעת מי מסר לך את הדבר הזה, אבל העובדה היא שזה לא נכון, כי מתקן ההתפלה נסגר לדעתי כבר פעמיים, בדיוק בגלל סכנת הזיהום הזאת, שכבר נוכחת. בהמשך לזה אני אגיד שכל התיאורים שנתת – איך אני אנסח את זה? נשמעים נינוחים, כשהבעיה היא מאוד מאוד דחופה. אדוני ודאי מכיר את דוח האו"ם על עזה 2020, שמנבא או חושש, מעלה את החשש למשבר הומניטרי חריף מאוד ב-2020, ככה שאני לא יודעת אם כשיושלם ב-2017, אם זה בכלל יספיק. העניין הוא שהמשבר ההומניטרי הזה יתפוצץ לנו בפנים. החלק הנוסף של זה, לסיום, ברשותך – יש בנוסף גם בעיה של מי שתייה בעזה. כבר היום יש שם חלק לא מבוטל מהציבור שאין לו או לה גישה למי שתייה. ישראל יכולה להעביר לעזה עוד מי שתייה, מים מותפלים, כי למיטב ידיעתי יש היום עודפים שנשפכים לים. יש יכולת עצומה בישראל שלא בהכרח מנוצלת, ויש ביכולתנו להעביר לשם מים, כי שוב – מחסור של מי שתייה בעזה הוא דבר שישליך ישירות על מדינת ישראל, אם ברמת אנשים שיבואו לגדר עם ג'ריקנים ואם ברמת בעיות בריאותיות מאוד חמורות. האם משרדך מבין את דחיפות העניין ומקצה לזה לא רק משאבים כלכליים – שהעולם משלם – אלא את כוח-האדם והנכונות להתמודד עם הבעיה?
תודה, גברתי היושבת-ראש, אני רק רוצה להגיד שזה מסוג הצעות החוק שמתאפשרות ושבכלל מגיעות הנה בזכות העובדה שבכנסת ישראל מכהנות הרבה יותר חברות כנסת מאי-פעם, שמכהנים בה חברי כנסת צעירים שהם הורים מתפקדים, שותפים, למרות שחברות וחברי כנסת בהגדרה יכולים להיות פחות שותפים בגידול הילדות והילדים שלהם לפי דעתי, והראיה – השעה והמצב שלנו כאן עכשיו. אני רוצה להגיד שזה צעד קטן מאוד בדרך לזה שנצטרך למצוא את הדרך לעשות כלכלה שמכירה בערך הכלכלי של עבודות הבית וגידול הילדות והילדים, מכירה בהם וכוללת אותם. זה אחד מהאתגרים המאוד-גדולים שלנו, וכל התיקונים הקטנים האלה שאנחנו עושות עכשיו בדרך זה רק קצה הקרחון של הדבר הזה, אבל גם את הצעדים האלה כמובן חובה שנעשה, כי כרגע הם משני מציאות גדולים. אז רק להגיד שוב תודה רבה לרועי פולקמן ולרחל עזריה שותפי, לצוות של ועדת העבודה והרווחה ולצוות שלי כמובן: שקד חסון, נעמה שחר, ניר רוזן ומיכל גרא-מרגליות. תודה רבה.
איתן, בושם מתיזים ממש קצת, ממש ממש קצת.
– – – ומאז יום שני לא עשינו כלום?
תודה, אדוני. אני קוראת את מכתבה של עידית גרפונקל מקיבוץ יטבתה, שחיה בערבה זה 33 שנים. באזור שלנו מתפרנסים מחקלאות, ובעיקר מתמרים. כמו כן, למרות תנאי האקלים הקשים, הפרות כאן מייצרות חלב איכותי ביותר, שמשמש חומר גלם למוצרים ממחלבת יטבתה. הממשלה מאשימה את החקלאים ביוקר המחיה, ולכן מובילה מהלכים שיצמצמו את הרווח מהחקלאות. האוצר מעריך את החקלאות באמצעות גיליונות "אקסל" ותחשיבים של רווח והפסד, בלי להתייחס לערכים הנוספים שיש לחקלאות: שמירה על הגבולות, ביטחון תזונתי, שמירה על הקרקע, שטחים פתוחים ועוד. חקלאי ישראל הם מהיעילים ביותר בעולם. שוק החלב מפואר, שוק התמרים מפורסם בכל העולם. ואולם, בלי תמיכה ישירה ועקיפה של הממשלה בחקלאות, כפי שמקובל בכל העולם, וללא תכנון ברמה מסוימת, לא יהיה קיום לחקלאות ואזורים שלמים יתרוקנו מיושביהם. אני מצפה, כותבת עידית גרפונקל, שהממשלה תבין שהחקלאות איננה תחביב של משוגעים לדבר ואיננה אמצעי להפקת רווח ללא עבודה של בעלי הון אלא עיסוק ומקור פרנסה לא פשוט בכלל של תושבים בפריפריה, ושתקצה משאבים בהתאם לעידוד החקלאות, המחקר, הפיתוח וההשקעות. בשנים האחרונות המוזיקה מאוד צורמת, וקשה להמשיך לנגן כשיש כל כך הרבה זיופים ואווירה עוינת במקרה הרע ואדישה במקרה הטוב. הממשלה חייבת להבין ולהפנים שהחקלאות היא לא עסק פרטי של החקלאים אלא ענף יקר וחשוב של מדינת ישראל, ולהנחות את משרדי הממשלה בהתאם. ככה כותבת עידית. ואני, ברשותך, אדוני, אגיד שלא מדובר באדישות, מדובר בזדון; בממשלה שבוחרת להשקיע מחוץ לגבולות מדינת ישראל באדמות טרשים בבעלות פרטית של אנשים שאינם אזרחי מדינת ישראל ותושבי מדינת ישראל, במקום בנגב, בגליל, בשרון, בערבה – בכל המקומות שמגדלים לנו תוצרת מדהימה לביטחון תזונתי. מדינה ללא חקלאות, אדוני היושב-ראש, חברי וחברותי, היא כמו אדם שלא אוכל ירקות. זה לא יביא אותנו רחוק.
תודה רבה לך, גברתי, ותודה רבה לחברתי קסניה סבטלובה, שהציגה בצורה מאוד ברורה את הרציונל של הצעת החוק הזאת. אני אגיד מאוד בקצרה, גברתי: מדינת ישראל מונעת זכות אדם בסיסית, זכות אזרח ואזרחית בסיסית מאוד מכל מי שהיא לא מוכנה לתת לו את תו התקן של: הוא יהודי לפי טעמה, או יהודייה לפי טעמה. אני כבר לא מדברת על דברים יותר "גרועים", חס וחלילה בני ובנות אותו מין, חס וחלילה פגומים מבחינה הלכתית – כן יהודים אבל פגומים, נגיד גרושה, נגיד כוהן, חלילה, שהיא מאוהבת בו או הוא מאוהב בה. לא צריך להכריח את האנשים האלה להתחתן בבית-הדין הדתי. אדרבה ואדרבה. אגב, יכול להיות שיש בתי-דין דתיים יהודיים שיסכימו לחתן אותם, נגיד קונסרבטיביים, נגיד רפורמיים, אבל אלה לא מוכרים במדינת ישראל, גברתי היושבת-ראש. מדינתו של העם היהודי, מדינת הלאום של העם היהודי, היא המדינה היחידה בעולם שלא מכירה היום בכל סוגי היהודיות והיהודים. זה המצב האבסורדי ביותר שאפשר להעלות על הדעת. צריך להגיד שרק הבוקר ניסו יהודיות ויהודים מאמינים להתפלל עם ספר תורה בכותל, והותקפו על-ידי יהודים אורתודוקסים בשל אמונתם וניסיונם להתפלל בכותל לפי אמונתם. יהודים תוקפים יהודים אחרים על זה שהם מנסים להתפלל בכותל. אולי כדאי שמישהו יעשה לעצמו קריאת השכמה. מה שאנחנו מציעות בהצעת החוק הזאת זה ממש המינימום; אם המדינה שולחת אנשים להתחתן במקום אחר, המינימום שהיא צריכה לעשות זה לפצות על ההוצאות שזה עולה להם. אני כבר לא מדברת על עוגמת הנפש שנגרמת לאלה שלא יכולות ויכולים לערוך בישראל חתונה כדת וכדין, מה שלא יהיו הדת והדין האלה, עם משפחתם, עם חברותיהם וחבריהם, עם הקרובות והקרובים להם, במדינה שבה הן אזרחיות ואזרחים. תודה רבה.
אדוני, אני יכולה לבקש הערה לסדר?
תודה, אדוני היושב-ראש, קודם כול, תודה רבה לחברי אוסאמה סעדי, שבאמת היה הכוח המניע מאחורי הדבר הזה, יחד עם רשות האכיפה והגבייה, תומר מוסקוביץ והצוות המדהים שלו, ותודה רבה כמובן ליושב-ראש ועדת החוקה, שגם הוא נתן את ה"פוש" שהוא יודע לתת כשהוא רוצה. אני רוצה, חברות וחברים, לדבר רגע על המבצע הספציפי הזה, שיהיה רלוונטי ל-300,000 אזרחיות ואזרחים בישראל. אדוני, תחשוב על המספר המדהים הזה, 300,000 איש, שהיה להם קנס, לא משנה על מה, מסיבה כזאת או אחרת, או משום שהם לא מסודרות או מסודרים, או משום שהם – לא היה להם כסף לשלם, או משום שלא הגיע אליהם, או תקלות מכל סוג – לא שילמו את החוב, והחוב – בגלל ריביות, בגלל כפל קנסות, בגלל מבנה עדיין מאוד מאוד בעייתי ומעוות של מערכת החיובים שלנו, וריבית הפיגורים הגבוהה מדי-מדי, אף שעכשיו החשבת הכללית קצת הורידה אותה – מצאו את עצמם עם חובות נורא-נורא גדולים, שבמקרה של כל אחד ואחת מאתנו יכולים ממש לעשות נזק כלכלי. אדוני היושב-ראש, אתה יכול לבקש מהציבור להרעיש פחות?
תודה, אדוני. בקיצור, אנשים רגילים עם חובות של קנסות רגילים מצאו את עצמם עם חובות של אלפים רבים של שקלים; כל אחד ואחת מאתנו זה בשבילה מכה כלכלית, אבל למוחלשות והמוחלשים ביותר בינינו זה ממש יכול למוטט – זה ממש יכול להיות דבר שיעביר משפחה את סף קו העוני. המבצע הזה, אדוני, וחברי וחברותי, בא בדיוק להקל את המצוקה הזאת, בא לתת לכל אחד ואחת אפשרות לשלם כל קנס על כל חוב שיש לו, בהנחה של 40%. אנחנו מדברות על הרבה מאוד כסף. 300,000 אישה ואיש יכולות ויכולים פשוט לגשת או לסניף המרכז לגביית קנסות וחובות או אפילו לסניף הדואר, ופשוט לתת את מספר הזהות שלהם, לקבל את הסכום שאותו הם צריכות וצריכים לשלם אחרי ההנחה, לשלם במקום, ולפתוח דף חדש, אפילו אם הוא דף קטן באופן יחסי. אני רוצה להגיד לך, אדוני, זה צעד שהחברות והחברים שחתומים על החוק הזה עושים כחלק מהרבה מאוד צעדים אחרים שאנחנו מחויבות ומחויבים להם, כמו ביטול מאסר חייבים וחייבות בהוצאה לפועל, שאני הובלתי בכנסת הקודמת, כמו חוק ההפטר בהוצאה לפועל שהעברנו בכנסת הזאת, ועוד הרבה מאוד צעדים שיקלו על מאות-אלפי ישראליות וישראלים שנמצאים בתוך הבור הזה של חובות על גבי חובות שאין להם דרך לצאת ממנו, וזאת מחויבות של כל אחד ואחת מאתנו לעזור להם לצאת ממנו. תודה רבה.
לא, סליחה, סליחה, סליחה – – –
שמי שישב בוועדת הכנסת יכול לדבר – – –
אדוני סגן השר, קודם כול תודה לך על הנכונות, ותודה רבה לסגן יושב-ראש הכנסת על הגמישות, אבל אני רוצה להגיד שזה אחד הדברים שאנחנו כל הזמן מדברות ומדברים נגדם, שמקיימים ישיבות חשובות של ועדות במקביל לישיבות חשובות של המליאה. אז יש מהומה, ויש תקלה, ויש בעיה. וזאת בעיה באמת. יש בעיה קשה מאוד, שמקיימים הרבה יותר מדי ישיבות של ועדות במקביל למליאה. לגבי החוק שעומד על הפרק, אדוני היושב-ראש, אני רוצה להגיד, חברות וחברים, שזה ממש נורא פשוט, זאת פגיעה קשה מאוד מאוד בזכות הבסיסית – – –
כי היא הפסיקה את ישיבתה בשביל לבוא.
תודה רבה, אבל היא הפסיקה – אנחנו – – – אנחנו מתרוצצות פה הלוך וחזור כמו – – –
מפני שהיא באה להצביע, כמו שסוכם – שהיא לא תשב במהלך ההצבעות, אדוני.
אני חושבת שגם הקואליציה לא יכולה להרשות לעצמה שוועדת הכנסת תמשיך לשבת בזמן ההצבעות, אבל זאת התנהלות בעייתית מאוד. חזרה לחוק שאנחנו מדברות ומדברים עליו – מדובר בפגיעה קשה מאוד ובסיסית בזכות הראשונית הזאת, זכות הקניין. המדינה מפקיעה רכוש פרטי לצורך שהוא כאילו צורך ציבורי, לא משתמשת בו ופשוט שומרת אותו לעצמה, ואז רוצה עכשיו להגיד: לא זו בלבד שלא השתמשתי, אלא לא רוצה גם לתת אותו חזרה ולא רוצה לשלם על זה פיצויים. ולא זאת אף זאת – רוצה להחיל את זה רטרואקטיבית. לא אומרת: מהיום והלאה חפשו אותי, אלא אומרת: גם אחורנית, שנים על גבי שנים, רכוש שהפקעתי – מסתבר שלא לצורך, משום שאם לא נעשה בו שימוש אז מסתבר שלא לצורך – ככה כי בא לי. אדוני, מדובר באמת בעוד צעד ממש דרקוני של שלטון נגד האזרחיות והאזרחים שלו. באיזה עולם מדינה פשוט יכולה לחמוס, ואז עוד להודיע בדיעבד שהיא לא מפצה על זה – לא מחזירה ולא מפצה? נחצה כאן עוד קו. אדוני, נחצה כאן עוד קו בשמירה על זכויות אזרח ואזרחית בסיסיות במדינת ישראל, ולזה אנחנו בשום אופן לא ניתן יד, ובזה אנחנו נמשיך להיאבק, במגמה של שחיקת הדמוקרטיה במדינת ישראל. תודה רבה.
מה העניינים, למה הפיליבסטר? אני לא מצליחה להבין.
היה סיכום כאילו, מה הקטע שלכם?
אדוני היושב-ראש, אין שר. מה, בכוונה יצא שר, בשביל שאנחנו נבקש להפסיק את הדיון במסגרת ההתנהגות המכוערת הזאת? זה כאילו?
אדוני, הוא לא עבר את העשר דקות?
תודה רבה, אדוני. חברי וחברותי חברות הכנסת, אני מציגה בפניכם ובפניכן הצעת חוק שעל פניו היא נדמית לי מתבקשת ממש. פשוטה, הגיונית, ראויה. לראיה, עוד 74 חברות וחברי כנסת חשבו כמוני וחתמו על ההצעה הזאת. למרות זאת, הממשלה, שלפחות חצי מהחותמות והחותמים כאן הם מהקואליציה שלה, בחרה להתנגד לה. גם ההצעה הזאת עוסקת בפנסיה שלנו, וכמו שכולן יודעות ויודעים, הפנסיה היא היום בעיה קשה וחמורה. הפנסיה היום הולכת ומידלדלת, ורובנו המכריע לא נזכה לפנסיה שממנה נוכל באמת להתקיים כמו שצריך. אחד המרכיבים – רק אחד מהם, אבל אחד המרכיבים במה תהיה שווה הפנסיה שלנו, כמה כסף ייצבר בה וכמה באמת נוכל להתקיים ממנה, אחד המרכיבים האלה הוא דמי הניהול: כמה מתוך הכסף שאנחנו מפקידות ומפקידים בפנסיה ונצבר בה, הולך לחברה שמנהלת את זה – בשביל מה שזה לא יהיה. ומן הידועות הוא שדמי הניהול הם גבוהים מדי; הם מנצלים לרעה את חוסר הידע, את חוסר ההבנה והרבה פעמים את חוסר היכולת של חוסכות וחוסכים לעבור בין קרנות, בין קופות וכו'. מלכתחילה דמי הניהול הם סוגיה – סוגיה של ניצול לרעה של חוסר הניידות של החוסכות והחוסכים. ובכן, באה הצעת החוק הזאת ואומרת דבר כל כך פשוט: כשמישהו או מישהי חוסכת לפנסיה מתוך מקום העבודה – בדרך כלל מקום העבודה עושה את העסקה עם החברה שמבטחת וחוסכת לפנסיה, ככה שהסיכוי שדמי הניהול נמוכים יותר הם גבוהים, כי יש חברה גדולה, יש מעסיק עם עובדות ועובדים רבים שמנהל את הפנסיה, אז דמי הניהול סביר שהם הוגנים יותר. ובכן, באה הצעת החוק ואומרת: במשך השנה הראשונה אחרי שהאדם עזב מקום עבודה לא תוכל החברה להעלות לו את דמי ניהול הפנסיה למשך השנה או עד שלושה חודשים מרגע תחילת עבודתו במקום עבודה חדש. מה הרציונל? הרציונל הוא להגן על עובד, עובדת, על חוסך או חוסכת, שבתקופה שבה הם לא מקבלים שכר, ולכן הם מראש באיזה מצב כלכלי פגיע יותר; לא יהיה אפשר לנצל את המצב הזה לרעה ולעשות את מה שלצערי קרנות רבות עושות – להקפיץ מייד את דמי הניהול לדמי ניהול גבוהים בהרבה ממה שהיה לו במקום העבודה שלו. ובכן, חברות וחברים, הממשלה מתנגדת להצעת החוק הכל-כך סבירה ומתבקשת הזאת. הממשלה מתנגדת להצעה, שחתומות וחתומים עליה תמר זנדברג, מיכל רוזין, עיסאווי פריג', אילן גילאון, זהבה גלאון, ישראל אייכלר, מנחם אליעזר מוזס, אורי מקלב, יו"ר ועדת הכספים משה גפני, עודד פורר, רוברט אילטוב, סופה לנדבר, אורלי לוי אבקסיס, אביגדור ליברמן, כשהיה עוד חבר כנסת ועדיין לא שר ויכול היה לחתום על חוקים, יגאל גואטה, יעקב מרגי, שולי מועלם-רפאלי, מוטי יוגב, יו"ר ועדת החוקה ניסן סלומינסקי, אכרם חסון, מירב בן ארי, רועי פולקמן, אלי כהן – כולם מסיעתו של שר האוצר, שלא זאת בלבד שלא יבוא בעצמו להשיב על הצעת החוק, אלא גם סגנו לא יבוא להצעת החוק, כי פנסיה זה כנראה לא מספיק חשוב – יפעת שאשא ביטון – מאותה מפלגה, טלי פלוסקוב, רחל עזריה, מייקל אורן בטרם היה סגן שר, אלי אלאלוף – יו"ר ועדת העבודה והרווחה, אלעזר שטרן, מיקי לוי, עליזה לביא, חברתי קארין אלהרר, חיים ילין, עפר שלח, יעקב פרי, מאיר כהן, יעל גרמן, עבדאללה אבו מערוף, אוסאמה סעדי, יוסף ג'בארין, דב חנין, יושבת-ראש הוועדה לקידום מעמד האישה עאידה תומא סלימאן, יעל כהן-פארן, יוסי יונה, איל בן ראובן, איילת נחמיאס ורבין, קסניה סבטלובה, נחמן שי, מיכל בירן, איתן ברושי, זוהיר בהלול, יואל חסון, רויטל סויד, מיקי רוזנטל, אראל מרגלית, פרופסור מנו טרכטנברג, איש הכלכלה הנודע בעל השם העולמי וההבנה המאוד-עמוקה בכלכלה, אראל מרגלית – מבין גדול בכלכלה עם הישגים בזכות עצמו, יושב-ראש ועדת הכלכלה איתן כבל, יחיאל חיליק בר, עמר בר-לב, איציק שמולי, סתיו שפיר, שלי יחימוביץ, שרן השכל, אורן אסף חזן, נורית קורן, אברהם נגוסה, אבי דיכטר – יושב-ראש ועדת החוץ והביטחון, נאוה בוקר, ענת ברקו, מכלוף מיקי זוהר, יושב-ראש ועדת הכנסת יואב קיש, יושב-ראש הקואליציה דוד ביטן, ו-חברות וחברים, יושב-ראש הקואליציה הקודם, היום השר, צחי הנגבי. כולם חתומות וחתומים על החוק הזה, שאומר את הדבר הפשוט: הגנה על עובד, עובדת, חוסך, חוסכת – בשנה שבה היא עזבה את מקום העבודה, לא להעלות לה את דמי הניהול. זה הכול. עכשיו, הסבירה לי הממונה על הביטוח, שאני ממש מעריכה אותה, מאוד מאוד – באמת, הערכה רבה ביותר. דורית סלינגר, אישה רבת הישגים – –
אתה לא מעריך אותה. אין לי אלא להצטער, אם כך, שאתה בממשלה שמינתה אותה, אבל אני אישית מעריכה אותה. – – והיא הסבירה לי באמת הסבר מנומק ותקיף מדוע יש לחוסכות ולחוסכים אופציות לעבור – במקרה שמעלים להם את דמי הניהול – לעבור לברירת מחדל, ששם דמי הניהול הם אפס. אבל אני שואלת אתכן, חברות וחברים: כמה מאתנו עוברות ועוברים בהתנדבות קופת פנסיה?
תודה לך, אדוני היושב-ראש. אנחנו – באמת, מי מבין בזה? זה מפחיד, זה מלחיץ, זה כתוב בשפה שאנחנו לא מבינות ומבינים. לא בטוח שאנחנו יודעים לקרוא בכלל איפה כתובים דמי הניהול ומה גובהם.
לא. לכם יש הפחדים שלכם, לנו יש הפחדים שלנו. הכול בסדר, כולנו מפחדות ומפחדים מסוג הדבר הזה. זה מדבר כלכלה, זה מדבר פיננסים, זה מדבר מספרים, זה לא נגיש – מי מאתנו יודעת בכלל לחשוב על זה? ובטח ובטח אם עזבת מקום עבודה, לא חשוב אם התפטרת או פוטרת – זה מה שתזכור לחשוב עליו ולטפל בו, להעביר את הקופה של הפנסיה לברירת המחדל עם אפס דמי ניהול? זאת תשובה כל כך כל כך לא ראויה. עכשיו, אומרת לי עוד, המפקחת על הביטוח; היא אומרת לי: הרי חברות הביטוח ירצו – אם נטיל עליהן כזאת מגבלה, ירצו לפצות את עצמן. מה הן יעשו? הן יעלו את האחוז של מה שהן גובות על הצבירה עצמה, ואת זה הן יעשו לכולן ולכולם. עכשיו, בואו, אפשר לחשוב – אנחנו יודעות – חברות שהן חזירות – ונגיד: לא כל החברות חזירות, ולא תמיד, ולא כולן, אבל חברות שהן חזירות ייקחו כמה שהן יכולות יותר, עם ההגבלות או בלי ההגבלות – או יותר נכון בלי ההגבלות, כי כשיש הגבלה הן לא יכולות לקחת יותר.
יפה דרש היושב-ראש ואמר: לשיטתה, אם יעלו את האחוז שלוקחים על הצבירה, אז אנשים יעברו קופה. זאת אומרת, אתה אומר: אדרבה ואדרבה, אם את מאמינה בתחרות, אז התחרות הייתה צריכה לעבוד גם כאן. צודק אדוני היושב-ראש, ניכר ששנים של לימודי תורה וגמרא – מוחך המפולפל באמת יצא מהם נשכר מאוד, ותודה לך על ההערה הזאת. אנחנו מדברות ומדברים פה על דבר נורא פשוט ובסיסי: הגנה על עובדות ועובדים, חוסכות וחוסכים, ברגע הפגיע הזה, שעזבת את העבודה. לא לנצח – או לשנה הראשונה או עד שלושה חודשים ראשונים במקום העבודה החדש. נורא בסיסי, נורא טריוויאלי, לא עולה כסף למדינה. ממש לא ברור לי למה משרד האוצר מסרב לתמוך בהצעה הזאת. תודה, אדוני.
אדוני יעשה כמיטב יכולתו – – –
כמה זמן? אדוני, למה – – – להמשיך לדבר יותר מעשר דקות – – –
אדוני, סליחה, סליחה. אם אפשר, לפני ההצבעה: אם יש הסכמות קואליציוניות, אנחנו רוצים – – – לדעת עליהן לפני ההצבעה.
תודה. אדוני היושב-ראש, אדוני כבוד השר, הדוח הזה שעשתה לשכת עורכות ועורכי-הדין הוא דוח מזעזע בתיאורים שלו. אני לא יודעת אם טרחתן לקרוא, אפילו רק את הסיקור של הדוח הזה. באמת, תיאורים מזעזעים על התאים הקטנים-מדי ברמה שאי-אפשר להסתובב בהם פיזית, אי-אפשר להתהפך, אי-אפשר להיכנס; אסירה נכה שצריכה להיכנס בזחילה לתא היחידי שאליו היא בכלל יכולה להיכנס; תנאים סניטריים מזעזעים, טינופת, ג'וקים. באמת, דוח מזעזע. אבל אתה יודע, אדוני השר, מה הכי מזעזע? שכבר, אני לא יודעת, עשר שנים לפחות יש דוחות כאלה חדשות לבקרים: הסנגוריה הציבורית; חברת הכנסת זהבה גלאון בשעתה עשתה כזה דוח באחת מפגרות הכנסת. זה סוד גלוי – המצב המחפיר, המזעזע, הקשה, הנוראי בכלא "נווה תרצה", הכלא היחידי בישראל לנשים. כמו שאמרה חברתי מיכל רוזין, שוב, זה דבר שאנחנו כבר יודעות. ספרה של הקרימינולוגית הבכירה בישראל מימי אייזנשטדט נקרא "בכלא אני נחה", משום שהרוב המכריע של הנשים האסירות בישראל ובעולם מוצאות את עצמן בכלא ב-95% המקרים כי הן ביצעו פשעים עבור גברים בחייהן – לא משנה אם זה אבא, אח, בעל או סרסור – מפני שהן עצמן קורבנות אלימות בילדות ב-99% מהמקרים, באופן חד-משמעי וגורף; משום שכשהן נכנסות לכלא הן מצד אחד מוגנות מפני מי שפוגע בהן בחוץ, אבל מצד שני אין בחוץ מי שידאג לא להן ולא לילדות ולילדים שלהן. ומכאן הצעת החוק שלי לחלופות מאסר לאימהות – משום שאלה ילדים שמתפזרים, נפוצים לכל רוח, מופקרים בעולם הזה, והסיכוי שלהם להגיע גם הם בסופו של המצב הגרוע הזה לפשע הוא סיכוי, לצערי, טוב מאוד. ואתה יודע, אדוני השר, מה הדבר הכי מופרך בכל הסיפור הזה? שמדובר ב-150 אסירות. זה מספר האסירות בישראל היום: 150; 0.8% מכלל הכלואים בישראל – ואני עוד לא מדברת על הביטחוניים, כמובן. 0.8% – 150 נשים. אפשר לטפל בבעיה הזאת כל כך בקלות; אפשר להציל נפשות בישראל; אפשר להציל את הילדות והילדים שלהם; אפשר להחזיר לחברה, כמו שאמר חברי וקנין בצדק רב, אנשים תורמים, נשים יצרניות, מסוגלות לתפקד, אימהות שיכולות לגדל את הילדות והילדים שלהן לחברה. 150 נשים שהמדינה לא – –
– – מענישה אותן לפי מה שבית-המשפט קבע, אלא מענישה אותן ביחס לא אנושי בעליל.
אדוני, צריך להגיד: אין בתקציב המדינה הקרוב ולו שקל לסוגיית כלא הנשים. הכלא בדרום לא עמד לפתור את הבעיה, משום שאלה שלא באים לבקר אותן במרכז, ודאי לא יבואו לבקר אותן בדרום, אבל זה לא אומר שאתה יכול להרשות לעצמך להפקיר אותן ככה. תודה.
על אחת כמה וכמה, מה שנקרא.
אין חיה כזאת. אין תא אחד שיש בו אסירה אחת, אין חיה כזאת.
לוועדה. הצבעה מס' 5 בעד ההצעה להעביר את הנושא לוועדה – 10 נגד – אין נמנעים – אין ההצעה להעביר את הנושא לוועדת הפנים והגנת הסביבה נתקבלה.
היום הסדרה זו מילה ממש מגונה.
אני הייתי רוצה להציע הצעה לסדר מהצד, אם אפשר.
זה לסדר הדיון. זה לסדר-היום.
אדוני, אני מבינה שיש כוונה להביא היום להצבעה, מה שאני מבינה שכאילו עבר בנשיאות – הצבעה בקריאה טרומית על הצעת חוק פרטית, שעדיין לא הונחה, עדיין לא קיבלה פ/, אבל באופן ערטילאי אושרה בנשיאות. אני, מאז אני בכנסת, לא הובאה מעולם הצעה לקריאה טרומית להצבעה ביום שני, בטח לא כזאת שעדיין איננה. ואני שואלת את אדוני יושב-ראש הכנסת: האם יעלה על הדעת שאתה אישרת דבר כזה, מחוץ לכל סדר, היגיון והתנהלות של הכנסת?
אז זו לא אותה הצעת חוק, בהגדרה.
אז שתובא ביום רביעי לקריאה טרומית. למה שהיא תובא היום?
לקריאה טרומית, שתובא ביום רביעי.
אדוני, זה תקדים של הצעות חוק טרומיות בימי שני? אנחנו נתחיל לדרוש את זה באותה מידה.
אדוני, אני מבקשת שוב הצעה לסדר.
תודה, אדוני. אני עשיתי בירור עם כל סגני יושב-ראש הכנסת מהאופוזיציה, ששלושתם נכחו בישיבת הנשיאות היום – גם חבר הכנסת אחמד טיבי, גם חבר הכנסת חיליק בר וגם חבר הכנסת מאיר כהן; אף אחד מהם לא הבין שמה שהתכוונתם בנשיאות זאת הצעה, נוסח חדש שיגיע לקריאה טרומית. בשני המקרים דובר על שני הנוסחים שכבר היו על שולחן הכנסת, שהיה מדובר שאחד מהם יבוא לקריאה ראשונה, מה שהיה אמור לקרות ביום רביעי, ונדחה. שלושה אנשים אינטליגנטים, באמת, אחד ותיק במיוחד בכנסת, אנשים שבקיאים בהלכות הבית, בשום אופן לא הבינו שזה מה שמדובר בו. ככה שיש, על פניו לפחות, איך לומר – אי-נוחות, אם לא בעיה קשה מאוד, כששלושה מסגני יושב-ראש הכנסת, בדיוק מהצד הזה של המפה הפוליטית של הבית, לא הבינו שזה מה שמדובר בו.
לא, הוא שמע שדובר על הצעת החוק בנושא ההסדרה. הוא לא פספס את החלק הזה.
אם ההצעה תבוא לקריאה טרומית היא תצטרך לעבור לפני כולן – אין המשמעות היא שהיא תבוא להצבעה כבר השבוע, ואין המשמעות, ודאי, על אחת כמה וכמה, שהיא תבוא ביום שני לקריאה טרומית.
אדוני, אני חייבת להגיד, חוק ההסדרה הוא לא חוק רגיל, זה לא איזה משהו שאתה פשוט מביא, והפרוצדורות – לא נורא, אפשר – – –
אבל זה בדיוק העניין, אדוני. מה בוער? מה בוער? הרי פסיקת בג"ץ כבר היא ארוכה – – –
מה בוער? שלמות הקואליציה? הקואליציה לא תתפרק עד יום רביעי.
אדוני היושב-ראש, הרי זה בדיוק העניין, בשביל זה משנים את הנוסח, משום שהחוק הזה לא מטפל בעמונה.
זה חוק כל כך דרמטי, מן הראוי שיטופל בצורה זהירה ולא בחיפזון, ולא בצורה שהיא לא ראויה, ועובדה – – –
לא חיפזון? להביא חוק שעוד אין לו פ/, עוד לא ראינו נוסח, עוד לא הונח על שולחן הכנסת, לא קיבל פטור, כבר יגיע היום להצבעה ומחר לקריאה ראשונה? זה לא חיפזון? אז מהו חיפזון?
זה לא החוק שאושר. אם הוא היה מאושר – אז תביאו אותו לקריאה ראשונה. אבל אתה רוצה להביא נוסח אחר לגמרי. זה לא אושר עדיין, סליחה.
אז זה עושה אותו חוק אחר. צריך לראות מה הנוסח.
בטח קיצורים. יש קיצורים לגיטימיים ויש קיצורים לא לגיטימיים ולא מקובלים.
הנה, חבר הכנסת אחמד טיבי רוצה להגן על מה שהוא אמר בעצמו.
אדוני, סליחה, אני מבקשת הצעה לסדר.
תודה, אדוני סגן היושב-ראש. אני מבינה שהיושב-ראש הלך, זה דבר לא כל כך מקובל בדרך כלל באי-אמון. אבל אני רוצה להגיד שאני הלכתי ובדקתי, ובהחלטת הנשיאות לא מופיע שום אזכור להצעת חוק לקריאה טרומית, גם אם אין בה פ/ – שזה דבר שהוא יכול להיות – לא מופיע, לא מבחינת שם חוק, ולו זמני, וגם לא כאזכור למשהו שעלול, עשוי, להגיע בהמשך השבוע. גם בהחלטות הנשיאות ההחלטה הזאת לא מוזכרת, כך שאני חושבת, אדוני, שאין דרך אלא לקרוא את זה כחוסר אפשרות תקנונית מוחלטת להביא הצעת חוק חדשה, שבעצם בפועל לא באמת אושרה בנשיאות.
אז בוא תגיד לי מי צריך להעביר את זה ליושב-ראש הכנסת. פשוט קודם היה יושב-ראש הכנסת, כשדיברנו בזה.
אתה הולך להצביע נגד זה, מר מרגי?
אבל אני מקדימה תרופה למכה, חבל. אני אגיד את זה, אם חס וחלילה נגיע לרגע שנגד התקנון ונגד החוק אנחנו נביא דבר כזה.
בהחלטת הנשיאות כתוב קריאה ראשונה, דבר שהוא הדבר הסביר. כך גם הבינו סגני יושב-ראש הכנסת. סגני היושב-ראש מהאופוזיציה שנכחו הבינו חד-משמעית שאכן יובאו ההצעות לקריאה ראשונה, וזה גם מה שמופיע בהחלטה.
זה בדיוק, חבר הכנסת טיבי אומר שלא אושר בנשיאות.
וזה מה שמופיע בהחלטות הנשיאות.
תודה רבה, אדוני היושב-ראש, ואכן צריך לומר תודה. זה מדהים כמה עבודה, כמה מאמץ, כמה יצירתיות, כמה השקעה נדרשו בשביל לפתור משהו שעל פניו נשמע כל כך טריוויאלי: שאם חלילה נפטרתי בבית, שלא יעלה כסף לפנות את הגופה של הנפטר או הנפטרת, ושלא יהיה אפשר לנצל את המשפחה בשעה של המשבר הקשה הזה בשביל לסחוט ממנה כספים, אלפי שקלים, לכל מיני שירותים מומצאים. אני רוצה להודות לשר לשירותי דת דוד אזולאי, לשר דרעי, לכל הצוות של השר אזולאי שעשה באמת עבודה אדירה; לפורום חברות קדישא, למר מנלה שעומד בראשו, ולסמנכ"לית אורית, לאנשי המשרד לשירותי דת, החלק המשפטי, אילנה בראשו; אנשי משרד הבריאות; המון המון אנשות ואנשים. אני רוצה להודות לחבר הכנסת אלאלוף, יושב-ראש ועדת העבודה, הרווחה והבריאות. בוועדה, אני רוצה להודות ליועצת המשפטית ורד, שהשקיעה פה עבודה אדירה. לביטוח לאומי – בראש הצוות שלו עמד שלומי, היועץ המשפטי – מאמץ אדיר, ועל זה, אדוני היושב-ראש, עוד נשאר לגמור שם את התקנות. גם הם עוד יצטרכו, כדי שזה באמת לא יעלה כסף. לסיום, לצוות שלי – הדוברת שלי נעמה, ניר, שקד ואורלי, והיועצת הפרלמנטרית שלי לשעבר מיכל גרא-מרגליות. באמת כמות המאמץ שהשקענו בדבר הזה היא מדהימה. אני ממש מאושרת שהגענו ליום ולרגע הזה. תודה רבה.
אדוני – – – הצעה לסדר – – –
אבל אני ביקשתי הצעה לסדר.
תודה רבה, גברתי היושבת-ראש. סביב הוויכוח המר, המאבק נגד החוק הזה המכונה באופן שקרי חוק ההסדרה – זה דיבור שכאילו מאבד את המשמעות שלו. את מכירה את זה, גברתי היושבת-ראש, כשאת חוזרת על מילה הרבה מדי פעמים היא מאבדת את המשמעות שלה, היא הופכת להיות צבר הברות. ככה יש לי תחושה שאנחנו חוזרות וחוזרים ואומרים "פגיעה בדמוקרטיה", "סכנה לעתידה של מדינת ישראל", "נזק לישראל בעולם", הכול דברים שהם אמיתיים והם נכונים והם כואבים והם עמוקים והם מסוכנים, אבל מרוב שהם נאמרים שוב ושוב ושוב הם כאילו הופכים לאיזו קלישאה, כאילו – לא יודעת – גיבוב של הברות ושל מילים. זה נובע מזה שהממשלה הזאת, וצריך להגיד שתי הממשלות שקדמו לה, פשוט כל הזמן דחפו את הגבול. כל הזמן הזיזו את הקו האדום עוד ועוד ועוד, מחוץ למה שהחוק הישראלי והחוק הבין-לאומי ודעת הקהל בעולם יכולים להכיל. אז כל פעם שדוחפים עוד קצת נשמע שזה חזרה על אותו דבר וגם הנה לא קרה כלום. לא קרה כלום. עשינו את כל הדברים האלה שהתרעתם וצעקתם ואמרתם ולא קרה כלום, החיים ממשיכים, אנחנו לא מרגישות ומרגישים בכלל את הבעיה. עכשיו אנחנו הולכות והולכים לחצות קו כזה אדום, כזה עבה. אדום עבה, עבה, עבה. איך אנחנו יודעות ויודעים שהוא כל כך עבה? כי היועץ המשפטי לממשלה – שאי-אפשר להגיד שהוא חלק מהשמאל, אי-אפשר להגיד שהוא חלק ממה שחבר הכנסת סמוטריץ עמד פה ואמר: טרור משפטי; הוא מינוי של ראש הממשלה נתניהו ושל שרת המשפטים שקד – הוא אומר, אי-אפשר, לא יכול להיות, אני לא אגן על זה בבית-המשפט העליון. אני מקווה מאוד שהוא לא יצטרך גם, כי לעשות את הסיבוב הזה שבו הממשלה והקואליציה הזאת תעביר ביודעין חוק אי-אפשר להעביר אותו, שהוא באמת עובר על כל חוק ומוסר בעולם הזה, ואז יבוא בית-המשפט העליון ויבטל אותו והם יגידו, הנה, בית-המשפט העליון מנהל לנו את החיים ולכן אנחנו צריכים לעלות עליו עם 9D – אני, פחות בא לי על המשחק הזה. אבל עכשיו אנחנו עומדות ועומדים לחצות כזה קו אדום עבה, שגם אם לא נרגיש את הנזק שלו מייד, כשיום אחד נרגיש את הנזק המצטבר של כל הצעדים הלא-דמוקרטיים האלה, שכן מסכנים את עתידה של מדינת ישראל, ובוודאי כמדינה שהיא מדינת הלאום של העם היהודי, אני לא יודעת אם נוכל לתקן.
אז אני רק באמת מחזיקה אצבעות לכולנו, שלא יהיה מאוחר מדי. תודה, גברתי.
תודה רבה, אדוני, אני אפתח ואגיד שאני ככה, קצת, איך להגיד, מעורערת מהדיון שהיה עכשיו, שבו ועדת הכנסת המליצה להסיר את חסינותו של חבר הכנסת באסל גטאס. זה רגע קשה מאוד. עצוב מאוד שאנחנו הגענו לרגע הזה. אני, אדוני, ברשותך, וחברי חברי הכנסת – אין חברות כרגע – אה, ענת, סליחה, היי – אני רוצה להסתכל על התקציב הזה דרך איש, אזרח ישראלי, אדם, שנקרא לו לצורך העניין דני – שם בדוי, איש אמיתי. דני נולד בירושלים, כן, כן, חברות, חברים, ירושלים בירתנו. ירושלים, שלמרות התקציבים המיוחדים שהיא מקבלת, ולמרות הדיבורים גבוהה-גבוהה על אודותיה – ירושלים ירדה במיצוב הסוציו-אקונומי שלה לדרגה הנמוכה של 3, כי אין בה השקעה בתעשייה, כי אין בה מספיק השקעה בחינוך, כי למרות כל הדיבורים שראש הממשלה מעלה בכל הסרטונים שלו על אחדותה ועל חשיבותה של ירושלים, ירושלים היא עיר ענייה על גבול הענייה-מרודה. עכשיו, זאת לא העיר, זה תושבי ותושבות העיר, זה האזרחיות והאזרחים שחיים בירושלים. עוני מרוד. אז – דני נולד בירושלים, אותה ירושלים שראש הממשלה שלנו בקמפיין הבחירות האחרון שלו איים שציפי ובוז'י יביאו את "דאעש" לירושלים. וראו מה זה, זמן קצר אחרי שהוא נבחר בבחירות האלה, והפך לראש ממשלה, תחת שלטונו התחיל גל טרור של דקירות ומעשי טרור נוראים ואיומים בירושלים ומחוץ לה. אבל דני כבר לא גר בירושלים, אף-על-פי שכשהוא נולד – בירושלים – הייתה לו, איך להגיד, לידה מאוד לא פשוטה; אימא שלו נאלצה לנטוש אותו, ממש בינקות, נאלצה לנטוש אותו, והוא מצא את עצמו מסתובב בין מוסדות. ומוסדות, כולנו יודעים, אדוני היושב-ראש, כולנו יודעים מה משמעות השם: מוסדות. ממש לא רחוק בהרבה מהימים השחורים שתיאר דיקנס בספריו, במדינת ישראל היום, עדיין, מוסדות, אם הם לא נלקחו על-ידי עמותה, מצבם רע מאוד. גם אם הם נלקחו על-ידי עמותה, למשל, עמותת "אור שלום", לא בטוח שהממשלה מעבירה להם את הכסף לטיפול בילדים ובילדות שנמצאים תחת חסותה; או, למעשה היא לא מעבירה להם את הכסף, ויותר מזה צריך להגיד: גם אחרי שהיא עושה אתם הסכמים על כמה כסף היא תיתן להם בשביל לטפל בילדות והילדים האלה, שהמדינה עצמה לא מטפלת בהם, היא פשוט מקצצת להם בבת אחת את מה שהיא סיכמה לשלם להם, ואז שוב אנחנו מוצאות את הילדות והילדים האלה במוסדות, בתת-טיפול. ככה גדל דני, שאימא שלו נאלצה לנטוש אותו. הוא לא סיפר לי למה, אבל אני יכולה רק להניח שמצבה הכלכלי היה כל כך גרוע, שיש סיכוי לא רע שגם היא מצאה את עצמה אחת מאלפים רבים רבים רבים של נשים שנמצאות בזנות; חיים של עבדות נוראה, של אונס מתמשך, של סבל בל-יתואר, כשאין בתקציב הזה מי-יודעת-מה כסף בשביל לטפל בנשים האלה ולהוציא אותן ממעגל הזנות. אנחנו עוד לא הצלחנו להעביר בבית הזה את החוק שאוסר זנות כשוק צריכה, שנותן כסף למגר את התופעה הזאת ובאמת להציל את הנשים שנמצאות שם ואחד הדברים שהן נאלצות לעשות זה פשוט להפקיר את התינוקות שלהן שנולדים להן. ככה גדל דני, בין מוסדות, ולימים, כשבגר, מצא את עצמו חבר בתנועת "הפנתרים השחורים". כן, "הפנתרים השחורים", אלה שראש ממשלתנו דאז גולדה מאיר אמרה עליהם שהם לא נחמדים, ובכלל היה עיוורון גדול לזעקה שלהם, היו חירשות לזעקה שלהם ועיוורון לאפליה שהם דיברו עליה. ואילו היום, הממשלה שמביאה לנו את התקציב הזה עושה המון המון רעש מהאפליה הזאת, אבל לא נותנת שקל בתקציב הזה לרשויות – 190 רשויות מוחלשות שבהן ממשיכה להתקיים האפליה הזאת. אתן יודעות, חברות וחברים, הרשויות המקומיות היו פה הבוקר בכנס חירום. האם תעלו על דעתכן ודעתכם שמ-255 רשויות מקומיות במדינת ישראל, 190 הן רשויות מוחלשות? הרוב המכריע, בפער עצום, הן רשויות מוחלשות, שלא מסוגלות לספק לתושבות ולתושבים שלהן את השירותים הבסיסיים שהם נזקקים להם ושמגיעים להם בדין; והתושבות והתושבים, מצדם, עניים ומוחלשים ומוחלשות מכדי לשלם מספיק ארנונה, שבה אפשר יהיה לשלם את השירותים האלה. אבל בתקציב הזה קיצצו מהרשויות האלה, מכל הרשויות האלה, המוחלשות, והאפליה הזאת, של כל אלה שבשמם זועקים cut the bullshit, האפליה הזאת לא מטופלת בתקציב הזה. אז דני זרק רימון. תאמינו או לא, את הדבר הנורא הזה הוא עשה, הוא זרק רימון על שוטרים, ולכן הוא נכנס לכלא לחמש שנים. אני רוצה לספר לכם רק על כלא אחד מכל בתי-הכלא שלנו, כלא "נווה תרצה", הכלא היחידי שיש לנו לנשים, שכבר דוח שלישי ברציפות מעיד עליו שהוא לא ראוי למגורי אדם, אפילו לא אם האדם הזה הוא אישה, אפילו לא אם האישה הזאת היא אישה שעברה עבירה, ובתקציב הזה, ראו זה פלא, אין ולו שקל בשביל לשקם את הכלא הזה, לשפץ אותו, לבנות כלא אחר לנשים, משהו שיקרה אחרי שאומרים שכלא במדינת ישראל לא ראוי למגורי אדם? אה-אה, לא בתקציב הזה. אז כשדני יצא מהכלא, הוא הוגלה מירושלים, בגלל הבעיות שהוא עשה בה, אבל הוא הצליח להתחתן, הוא הוליד חמישה ילדות וילדים, ש-שערו בנפשכן, חברות וחברים, שניים מהם הצליחו להיות ממש ממש בעלי ובעלות מקצוע מוצלחות, אבל אחת מהם – אחת מהם היא היום תחת השגחה של קצין מבחן, משום שגם לדור הזה, הילדות והילדים של דני, הממשלה הזאת, שלפחות שבע שנים – זאת אומרת, מי שעומד בראשה עומד בראש ממשלת ישראל כבר שבע שנים – לא דואג לתנאים, שהדור הבא יוכל לחוות מציאות אחרת ממה שחוו ההורים שלו. אבל אז דני התגרש, וכשדני התגרש ועזב את הבית שבו גרים חמשת הילדות והילדים שלו, לא הייתה לו שום אפשרות למצוא לעצמו קורת גג, ולכן הוא עבר לגור ברחוב. כן, חברות וחברים, שנים ארוכות דני חי ברחוב. ככה, פשוט חי ברחוב. הוא לא זכאי לדיור ציבורי, משום שאין לו שני ילדים. הוא עובר ברחובות ירושלים ורואה את הניהול הירוד של "עמידר" ואת הדירות הריקות והנטושות שעומדות, שהוא לא זכאי לגור בהן, ואנחנו יודעות ויודעים שאלפים, אלפים, עומדות ועומדים בתור, עם ילדות וילדים, בלי ילדות וילדים, ולא מצליחים לקבל דיור ציבורי, משום שהמדינה הזאת לא משקיעה כסף בדיור הציבורי. בתקציב הזה אין כסף לדיור ציבורי. יתרה מזאת, הכסף של הדיור הציבורי, שנמכר והיה מחויב לחזור לדיור הציבורי, לא חוזר לדיור הציבורי, ודני ואנשים אחרים כמוהו ימשיכו לגור ברחוב. דני מצליח לעבוד, ממש, מדי פעם; הוא כמובן נאלץ לעשות את זה בשחור, משום שהוא מקבל הבטחת הכנסה, ואם ייוודע שהוא עובד, תילקח ממנו הבטחת ההכנסה, אבל השכר שהוא מרוויח לא מגיע אפילו ל-3,200 שקל שהוא מקבל הבטחת הכנסה. ואנחנו, בכנסת הזאת, אפילו שהממשלה הזאת, שר הרווחה בה הבטיח שהוא יתקן את המנגנון הזה, שאם את אימא יחידה שמקבלת את המזונות שלך מביטוח לאומי, כי האבא של הילדות והילדים שלך לא משלם, אז לא תוכלי להרוויח יותר שקל, כי הגג של ההכנסה שלך יהיה 6,000 שקל – זה לא מתוקן, גם לא בתקציב הזה. ואותה שיטה פסולה, פסולה והרסנית, לא מתוקנת לגבי שום קצבה אחרת, ולא תועלה גם הקצבה, לא של הבטחת הכנסה ולא של קצבת נכות שאילן גילאון הצליח להעביר כאן לפני שבוע בקריאה טרומית, למרבה הנס. יש לי עוד תיאורים רבים לתת לך, אדוני, על דני ועל תנאי חייו הבלתי-אפשריים במדינת ישראל שלנו, כשאני שומעת את ראש הממשלה מתאר חדשות לבקרים כמה היא רק פורחת, כמה הכלכלה שלה חזקה, אבל הכלכלה הזאת לא מטפטפת לאנשים כמו דני. אני רק אגיד לסיום, ברשותך, אדוני, שדני משלם היום 2,600 שקל מ-3,200 שקל הבטחת הכנסה שלו בשביל לגור עם אשתו הנוכחית בחדר צנוע. on this note, מה שנקרא – בהקשר הזה – צריך להגיד: אני מבינה שראש הממשלה מבין ללבו, שכן גם הוא פונה פעם אחת מהבית ברחוב בלפור.
מ-1 עד 5 מסירים, אבל 6 – – –
מסירים מ-21 עד 43 ומצביעים על 44.
מ-1 עד 11 מושכים. מצביעים על 12.
לא לכל סעיף 07. בעמוד 63.
עמוד 68 – מסירים מ-1 עד 7. מצביעים על 8.
מסירים את שאר ההסתייגויות ל-07.
ב-81 מצביעים על 1, 2 ו-3.
אנחנו מסירים עד עמוד 89, לא כולל, כלומר עד 88, ומצביעים ב-89.
לסעיף 08. כל ההסתייגויות לסעיף 08.
מסירים את 1 ואת 1–3, ואז מצביעים על 4.
מסירים את 94, מסירים את 95 וב-96.
בעמוד 99 מסירים את 1–7 ומצביעים על 1.
ב-99, מ-1 עד 7 – הוסרו. הצבעות על 1.
נכון. אנחנו מסירות את כל ההסתייגות בעמוד 100 ובעמוד 101 – עכשיו שומעים חזק מדי, אה?
– – ובעמוד 102, מה שאומר שאפשר להצביע על הסעיף לשנת 2017.
כן. אדוני, עמוד 103 – מסירים את 1–5. נצביע על 1, 2 ו-3.
אדוני, אנחנו נסיר גם את 3, אנחנו נסיר את כל שאר ההסתייגויות לסעיף 10 לשנת הכספים 2018.
כן, אדוני. אנחנו נצביע על הסתייגות מס' 1, תוספת לגמלאות ופיצויים.
מסירים את שאר ההסתייגויות לסעיף 12.
כן, אדוני, אנחנו נמשוך את הסתייגות מס' 1 ונצביע על הסתייגות מס' 2 – שיפוי רשויות מקומיות.
בעמוד 113 אנחנו מושכות את כל שאר ההסתייגויות. ב-114 מושכים את 1, ואז את 1–3, ואז את 4, אבל מצביעים על 5 – פיצויים לנפגעים ונזקי טבע.
מיצינו את ההסתייגויות לסעיף 13.
כן, אדוני. סעיף 14, את 1 ו-2 נמשוך, ואז נצביע על 1.
ובזאת אנחנו נמשוך את שאר ההסתייגויות שלנו לסעיף 14. הצבעה מס' 64 בעד ההסתייגות – 49 נגד – 61 נמנעים – אין ההסתייגות של קבוצת סיעת מרצ לסעיף תקציבי 14 – בחירות ומימון מפלגות – בחירות ומימון מפלגות, לשנת הכספים 2017, לא נתקבלה.
אדוני, אנחנו נמשוך את כל ההסתייגויות שלנו לסעיף 15.
אנחנו נמשוך את הסתייגות מס' 1, ונצביע על הסתייגות מס' 1 הבאה, של יעל כהן-פארן והמחנה הציוני.
אנחנו נמשוך את שאר ההסתייגויות לשנת 2017 בסעיף 16.
אנחנו נסיר את ההתנגדויות גם לשנת 2018 בסעיף תקציבי 16.
לסעיף 17 אנחנו מסירים את כל ההסתייגויות.
את ההסתייגויות בעמוד 154 אנחנו נסיר. בעמוד 155 נסיר את 1, 2 ו-3, ונצביע על ההסתייגויות של הרשימה המשותפת 1, 2, ו-3.
מסירות את שאר ההסתייגויות לסעיף 18.
סעיף 19, אנחנו מסירות את ההסתייגויות.
מושכים את ההסתייגויות מסעיף 20.
אדוני, בסעיף 21, השכלה גבוהה – אנחנו נצביע על הסתייגות מס' 1, סיוע לסטודנטים.
אנחנו נמשוך את שאר ההסתייגויות לסעיף 21.
מוסרות ההסתייגויות לסעיף 22, אדוני.
אדוני, אנחנו נמשוך את ההסתייגות הראשונה.
אנחנו מושכות את כל ההסתייגות מ-2 עד 25, ואז נצביע על הסתייגות מס' 26.
לא, אדוני. אה, אדוני צודק. סליחה. כמובן. אדוני צודק. 234. כן.
כן, אדוני. אנחנו נסיר עד 35, ונצביע על 36 – שירותים לזקן.
כן, אדוני, אנחנו מסירים את שאר ההסתייגויות לסעיף תקציבי 23, משרד הרווחה.
כן, אדוני, אנחנו נצביע על הסתייגות מס' 1 – לרפואה מונעת, תוספת תקציב לרפואה מונעת.
כן, אדוני, גם על שיקום שכונות, תוספת לשיקום שכונות – בהסתייגות מס' 2.
כן, אדוני, אנחנו נמשוך את 2 ו-3.
סליחה, את 3. כן, כמובן. בעמוד הבא, ב-267, נמשוך את 1–8, אבל נצביע על 1, על בריאות הנפש, תוספת לבריאות הנפש.
כן. 268 – אנחנו מסירות את ההסתייגויות.
ב-269 אנחנו מושכים מ-26 עד 31. נצביע על 32 – הכשרת אחיות שבמחסור.
אנחנו נמשוך את שאר ההסתייגויות שלנו לסעיף 24.
נכון, אדוני. אנחנו נסיר את ההסתייגויות מעמוד 288. ובעמוד 289 נסיר את מס' 1, ונצביע על הסתייגות מס' 2 – תגמולים לנכים.
הכול בתוך הרשות לניצולי שואה.
כן, אדוני, אנחנו נמשוך את שאר ההסתייגויות לסעיף 25.
כן, אדוני. חברת הכנסת יעל כהן-פארן תנמק את הסתייגות מס' 1. לא את 2, את 1.
זה במקום, לא נוסף, חלילה.
במקום הסתייגות מס' 2, היא תנמק את הסתייגות מס' 1, זה הכול. לא מסירים אותה, פשוט היא תנמק אותה, ואז נצביע עליה.
אוקיי, אז נעשה את זה ככה.
נמשוך את כל שאר ההסתייגות לסעיף 26, אדוני.
כן, אדוני. אנחנו נמשוך את כל ההסתייגויות לסעיף 27.
כן, אדוני. בעמוד 313 מושכות את כל ההסתייגויות. בעמוד 314 – את כל ההסתייגויות. בעמוד 315 – את כל ההסתייגות. בעמוד 316 אנחנו נצביע על 1 ו-2.
אבל אדוני זה עדיין ב-2017, ההסתייגות הזו.
לא, לא נורא. נצביע על אותה הסתייגות ב-2018, שזה בעמוד 317 – – –
317 מושכים, וב-317א הסתייגויות 1 ו-2.
מסירות את כל ההסתייגויות לסעיף 30, אדוני.
כן, אדוני. לא של 334 אלא ב-335 אנחנו נצביע על – – –
מצביעות על מס' 1 – הסתייגות לתמיכות לפי חוק צער בעלי-חיים.
מסירים את שאר ההסתייגויות לסעיף 33, אדוני.
מוסרות כל ההסתייגויות לסעיף 34.
כן, אדוני. אנחנו נצביע על ההסתייגות הראשונה – נציבות שוויון הזדמנויות בעבודה. תוספת לנציבות שוויון הזדמנויות בעבודה.
כן, אדוני, אנחנו נמשוך את שאר ההסתייגות לסעיף מס' 36.
מושכים את כל ההסתייגויות, אדוני.
כן, אדוני. אנחנו מושכים את כל ההסתייגויות לסעיף 38.
מושכות את כל ההסתייגויות, אדוני.
מושכים את כל ההסתייגויות בעמוד 402, את כל ההסתייגויות בעמוד 403. בעמוד 404 מושכים את 1 ו-2, ונצביע על הסתייגות מס' 3 – תוספת לרשות תחבורה ציבורית.
כן, אדוני. אנחנו עוברים לעמוד 406. ב-406 גם נמשוך את כל ההסתייגויות.
וגם ב-406 וב-407. ב-408 אנחנו נמשוך את ההסתייגויות מ-1 עד 7, ונצביע על הסתייגות מס' 8 – תוספת לבטיחות בדרכים.
כן, אדוני, אנחנו נמשוך את שאר ההסתייגויות בעמוד 408, ונצביע על הסתייגות מס' 1 של הרשימה המשותפת – כבישים עירוניים במגזר הערבי.
גם על ההסתייגות הבאה, של יש עתיד – כביש 89, קטע כברי לנהריה.
כן, אדוני. 41 – נמשוך את כל ההסתייגויות.
אנחנו מושכות את כל ההסתייגויות ממנו, גם ל-2017 וגם ל-2018.
כן, אדוני. נצביע על ההסתייגות הראשונה, שהיא סיוע בשכר דירה.
נמשוך את כל שאר ההסתייגויות לשנת 2017 בסעיף הזה, אדוני.
בעמוד 425 נסיר את הסתייגויות 1–6 ונצביע על הסתייגות מס' 7, של המחנה הציוני, לסיוע בשכר דירה.
כן, אדוני. אנחנו נבקש על ההסתייגות הבאה הצבעה שמית.
לא, לא על ההסתייגות הזאת, על ההסתייגות הבאה שרוצים להצביע עליה. זה מה שהתכוונתי.
אנחנו מושכים את כל השאר בעמוד 425.
נכון, מושכות ומושכים. ונצביע על ההסתייגות הראשונה בעמוד 426, של נחמן שי והמחנה הציוני – מענקי בינוי ושיכון.
כן, אדוני, אנחנו נמשוך את שאר ההסתייגויות לסעיף 42 לשנת 2018.
כן, אדוני, לסעיפים 43, 45, 46 אנחנו מסירות את כל ההסתייגויות.
מושכות את כל ההסתייגויות.
גם ממנו אנחנו מסירים את כל ההסתייגויות.
כן, אדוני, ללא הסתייגויות.
אדוני, אנחנו נמשוך את ההסתייגויות 1–4 ואז את 1–5, ונמשוך גם את 1, ונצביע על הסתייגות מס' 2 של אילן גילאון: פיתוח משפטים ובתי-משפט.
אדוני, אנחנו נמשוך את שאר ההסתייגויות לסעיף הזה לשנת 2017.
בהחלט, ואנחנו נמשוך את ההסתייגויות לסעיף 53 ל-2018.
כן, אדוני, בסעיף 54 אנחנו נסיר את כל ההסתייגויות.
בהחלט. אנחנו נצביע על הסתייגות מס' 1 – בניית כיתות לימוד.
אנחנו נסיר ממנו את כל ההסתייגויות.
אדוני, אנחנו מסירים את כל ההסתייגויות בסעיף 67, גם 2017 וגם 2018.
ללא הסתייגויות, אדוני. אנחנו מושכות.
כן, אדוני. אנחנו מושכים את שאר ההסתייגויות בסעיף הזה, גם ל-2017 וגם ל-2018.
מסירים את כל ההסתייגויות.
כן, אדוני. אנחנו נמשוך את הסתייגות מס' 1, אבל נצביע על הסתייגות מס' 2 – תוספת לתחבורה ציבורית.
כן, אדוני. הסתייגות מס' 3 – בטיחות בדרכים, תוספת לבטיחות בדרכים.
כן, אדוני. אנחנו נמשוך את ההסתייגות הראשונה – נמשוך את הסתייגויות 1–9 ונצביע על הסתייגות 10 – תמיכות בתחבורה הציבורית.
כן, אדוני. אנחנו נמשוך את שאר הסתייגויות לסעיף הזה.
אדוני, ברשותך, הצעה לסדר. אני מקבלת דיווחים מכל עבר על זה שראש הממשלה מדווח בפייסבוק שלו, שהוא יוצא מההצבעות מדי פעם לצ'אט בפייסבוק. אני מבטאת פה את תחושת חברות וחברי הכנסת שזה, איך להגיד, קצת מבזה את ההצבעה על תקציב מדינת ישראל בכנסת ישראל.
אז אלא אם כן אתה משחרר גם אותנו לעשות צ'אטים בפייסבוק – – –
אולי הוא ישיב להסתייגויות שלנו בצ'אט שלו בפייסבוק.
אנחנו מושכים את ההסתייגויות לסעיף 83.
אדוני, אני מבקשת שאנחנו נעשה הפסקה במליאה עד שראש הממשלה יסיים את הצ'אט שלו בפייסבוק. באמת, זה דבר לא מתקבל על הדעת, לא סביר, לא ייתכן. באמת.
אדוני, אני מבקשת ממך לעשות הפסקה בהצבעות עד שנברר את העניין הזה.
בואו נעשה הפסקה במליאה – – –
אבל זה לא עוד חבר כנסת. אדוני, ראש ממשלה מביא לכנסת לאישור את תקציב המדינה ויושב ועושה צ'אט בפייסבוק?
אדוני, זה באמת לא ייתכן. אנחנו לא מוכנים לקבל את זה.
אדוני, אנחנו יוצאים מהאולם.
אדוני, אנחנו נמשוך את שאר ההסתייגויות לסעיף.
מוסרות ההסתייגויות לשנת 2017.
מושכות את ההסתייגויות, אדוני.
אנחנו מסירים את ההסתייגויות.
נמשוך את ההסתייגויות, אדוני.
כן. אדוני, ברשותך, אנחנו נצביע על הסתייגות מס' 1 של דמי חכירה מהוונים מבנייה, אבל אנחנו ניתן, ברשותך, לחבר הכנסת אראל מרגלית להציג אותה, במקום את ההסתייגות שהוא אמור להציג.
מושכות את שאר ההסתייגויות בסעיף.
בסעיף, גם ל-2017, גם ל-2018.
אדוני, אדוני, על ההצבעה בקריאה שלישית על 2018 אנחנו מבקשות קריאה שמית. אנחנו נביא חתימות מייד.
אנחנו מצביעות על ההסתייגות הזאת.
לא. מושכות את הלחלופין, ומצביעים על הסתייגות מס' – – –
כן, הסתייגות מס' 2 – להצביע.
כן, סליחה, אדוני. כן, 4 – מצביעות.
בהחלט. במקום "חוק זה בא" יבוא "חוק זה אמור היה".
את ההסתייגויות האלה, אדוני, אנחנו מושכים, את 17, 18 ו-19.
כן, אדוני, על זה אנחנו נצביע, על הסתייגות 20.
בהחלט כן. את 26 אנחנו נמשוך, 27 נמשוך, 28 נמשוך. על 29 נצביע.
30, 31, 32 אנחנו נמשוך, ואת 33 מנמקת חברת הכנסת זנדברג.
מושכות את 39, 40, 41, 42.
לא. הסתייגויות לשם החוק אנחנו מושכות.
אבל סיכמנו: יושב-ראש ועדה ושר.
אז אין תשובה של הקואליציה?
ההצבעה מתעכבת כי ראש הממשלה עונה לאילן גילאון באופן אישי.
למי שפספס, ההצבעה מתעכבת בגלל שראש הממשלה עונה לאילן גילאון באופן אישי.
מצביעים על לחלופין (א) בהצבעה שמית, בבקשה.
השתמשתי רק בשתיים. מה אתה רוצה?
אנחנו נמשוך את (ג) ו-(ד).
הצבענו (א). אז (ב), (ג) ו-(ד) נמשוך.
את 4, 5, 6, 7, 8, 9 ו-10 אנחנו נמשוך. על הסתייגות מס' 11, שאומרת: אחרי "יעדי התקציב" יבוא "הפיקטיביים" – על זאת נצביע.
כן, אדוני. אנחנו נמשוך את 12, 13, 14, 15, 16, 17 ונצביע על 18.
אחרי "ההוצאה הממשלתית" יבוא "המושקעת בספינות וצוללות". הצבעה מס' 240 בעד ההסתייגות – 49 נגד – 60 נמנעים – אין ההסתייגות (18) של קבוצת סיעת הרשימה המשותפת לסעיף 1 לא נתקבלה.
אנחנו נסיר את ההסתייגויות 19, 20, 21, 22, 23 ו-24.
אראל מרגלית – אנחנו מושכות.
34 – כן להצביע? 34 – כן, אדוני.
הממשלה לא עונה? הממשלה לא עונה?
איפה הוא הלך לאיבוד? בעד. אני לא הבנתי. אדוני, באיזה עמוד אתה?
אז 40. הצבעה מס' 255 בעד ההסתייגות – 47 נגד – 60 נמנעים – אין ההסתייגות של חברת הכנסת עליזה לביא לסעיף 35 לא נתקבלה.
45 – עפר שלח מנמק. חבר הכנסת שלח.
47 – מושכות, 48 – מושכים, 49 – גם.
על כל הסעיף? נמשוך את כל ההסתייגויות? בסדר. לכבודך, אדוני.
ל-57 אנחנו נמשוך את ההסתייגויות.
באישור ועדת הכספים של הכנסת.
אנחנו נצביע על הסתייגות 67 וגם על החלופין, אם יהיה צורך; אולי היא תתקבל.
זה נכון, אדוני. אנחנו מצביעות רק על 79.
לא, 80, אדוני. פשוט זה היה בעמוד הבא ולא ראיתי.
כן, מס' 80. אנחנו מצביעות עליה.
מה 86, 87? זאת הייתה הסתייגות 82. אנחנו צריכים להצביע עליה.
לא. אין צורך. על 84 להצביע.
88 למשוך, 89 למשוך, 90 למשוך. 91 – חיים ילין מנמק.
אתה מקדים אותי. שנייה, שנייה. 98 מושכות, ו-99 מושכות גם.
מצביעים גם על כל הלחלופין, אדוני.
כן, כן. את כל לחלופין, אדוני.
לאחר 83 – לא. 108 אנחנו מושכים, 109 מושכים ו-110 – מצביעים, אבל זה כבר סעיף 85.
סעיף 87. אנחנו נמשוך את הסתייגויות 111 – –
– – 112, 113, 114, 115, וגם את 116. את 117 ינמק דב חנין. מיקי רוזנטל ינמק את הסתייגות 160.
מושכים. רגע, לא לשגע אותי, שנייה.
אבל על 137 כבר מצביעות, אז אפשר להצביע על הסעיפים בדרך.
הסתייגות 141 – מושכות, וגם את 143, 144. זהו.
הו, מים, איזה כיף. היה שווה לבוא לפה רק בשביל זה. לילה טוב, חברות וחברים. ממש לפני דקות ספורות דיבר כאן חברי חבר הכנסת דב חנין בגנות הורדת מס חברות. יש את האשליה הזאת שממשלות נתניהו אוהבות לעשות, והנה הממשלה הזאת עושה את זה שוב: כאילו להוריד מסים, או יותר נכון להוריד קצת מסים גלויים, ולהשית מסים סמויים מטורפים. אז דיברנו על זה: יש מס צהרונים, מס פקקים, מס בריאות – אלוהים יודעת, המון המון מזה – אבל אחד המסים הסמויים הכי הכי גרועים הוא ההימורים, חברות וחברים. זה הסעיף שאנחנו מצביעות ומצביעים עליו עכשיו. שר האוצר, אחרי שהפיל את הצעת החוק שלי שרצתה לאסור את מכונות ההימורים, הודיע שהוא יבטל את מכונות ההימורים ובכלל יצמצם את גודל ההימורים, והסעיף הזה אמור לעשות את זה. אממה – הוא לא באמת עושה את זה ממש. אתם הצבעתם פה ממש, לא כל כך מזמן, נגד ההסתייגות שלנו להוסיף לבניית כיתות, אבל הרי צריך כיתות לימוד, נכון? אז מי יבנה? מאיפה הכסף? מפעל הפיס ייתן כסף. צריך כסף לספורט, הממשלה לא נותנת – מי ייתן? הטוטו ייתן. אבל מי משלם את הכסף הזה של מפעל הפיס ושל הטוטו, חברות וחברים? מחקרים, באופן עקבי ורצוף, מראים בצורה הכי מפורשת שרוב הכסף הזה מגיע מהשכבות הכי מוחלשות, שזה עושק אותן עוד הרבה הרבה יותר ממה שהן היו עשוקות קודם. אז יש מין דלת מסתובבת כזאת: האנשים הכי עניות ועניים בישראל משלמים מס סמוי דרך הימורים שמשווקים להם בצורה אגרסיבית, שגם זה דבר שלא מרוסן בתקציב הזה. בסך הכול, עשינו פה תיקון קטנטן, אבל ההבטחה הגדולה לביטול מכונות ההימורים, שנמצאות בעיקר במוקדי האבטלה והקושי הכלכלי הגדול ביותר בארץ – הן עדיין לא מבוטלות. מעניין, אדוני שר האוצר, מתי, אם בכלל, זה יקרה. אני מפצירה בכם, חברי וחברותי, להצביע בעד ההסתייגות הזאת, שמבטלת את מכונות ההימורים וגם מגבילה את הפרסום של הימורים לכל אלה שסובלים מההימורים האלה כל כך. תודה רבה.
ברור שרוצים להצביע בעד, נו מה?
אדוני, ברשותך, הערה לסדר. האופוזיציה מבקשת להדגיש שהיא לא השתתפה בהצבעה על הסעיף הזה.
כי אנחנו מגישים בג"ץ, ואנחנו רוצים גם לא להשתתף בזה. אין לנו שם – – –
אבל אמרנו שזה שלא השתתפנו – – –
כן. אבל אין לנו הסתייגות כזאת – – –
לא. מיקי רוזנטל מנמק את 160, ועיסאווי פריג' אחריו ב-151א.
אתה תראה שיש לחלופין אחר כך. 160 עכשיו זה מיקי רוזנטל.
– – – לא. זה על מה שהיה. הסתייגות – – –
– – – פולקמן – אני לא יודעת אם היא עברה או לא עברה.
אנחנו נמשוך את כל ההסתייגות עד סעיף 154.
כן, אנחנו נצביע על 164 – הסתייגות מס' 164.
לא, אנחנו נמשוך את הלחלופין.
155 ללא הסתייגות, ואז אנחנו נמשוך – – –
לא, אנחנו נמשוך גם את 165.
אפשר להצביע עד סעיף 156, כולל.
את (ב) ו-(ג) ו-167 ו-168 אנחנו נמשוך.
אדוני, לדעתי, לא הצבעת על 156.
אדוני, איזה הסתייגות אתה עכשיו – – –?
אדוני, עכשיו בקשות דיבור של אורי מקלב, יואב קיש ואכרם חסון.
כל הכבוד, איתן כבל, פתיחה מפוארת.
הם יביאו אותם להאג, אבל לא יאפשרו – – –
סליחה, סליחה, יש פה נוכחות.
נמצא פה חבר הכנסת דב חנין.
אנחנו פשקווילים חיים, אני פשקוויל.
איילת, סליחה שנייה, אדוני היושב-ראש, אתה רואה שר באולם?
לא, כל הזמן אני אומרת: אולי היא מאחורה – – –
פעם אחרונה שהוא בא בלילה זה היה מחזה מזהיר, עם נעלי בית.
ספר איך התחילו השידורים ביום השידור עצמו עם שידורים של הססמאות.
זה בדיוק הטקסט שאני אמרתי כשמי היה הדובר? מי התלונן על זה קודם? אתה. אתה היית – – – בתור דובר, נכון?
אתה מפסיד. נחמן מספר דברים מאוד מרתקים.
הדוח האחרון עשה סיכום בהשוואה של כל הדוחות שלפניו.
לא, לא של רם לנדס, לפניו.
התקשר אליך למחרת בבוקר העיתונאי רוני רחמני מ"כל העיר" ואמר לך: מה היה אתמול, משהו לא בסדר עם המבזקן? הוא היה חולה? היו שיעולים. אמרת לו: אני לא מאמין. הוא אמר: במקרה הקלטתי, אני אשמיע לך.
ואתה, יצא לך קיטור מהאוזניים מזעם.
היא לא השתעלה, זו הייתה קלטת עם לופ של שיעולים של השר נחמקין, שהיה משמש ל"דאחקה" למצעד העברי ששודר לפני כן. החברה שכחה אותה באולפן. המבזקן היה נפתלי יניב שהיה בשעתו דובר משרד החקלאות והיה בגלי צה"ל. הוא בא וחמדנו לצון, ובין ידיעה לידיעה השמענו שיעול. אלא שהמבזקן נפתלי יניב התלהב מאוד וכל הזמן התחיל להגיד: "שיעול נוסף, בבקשה. מבזקים ושיעולים נוספים בשעה הבאה". היה נורא כיף עד שהגיע הבוקר.
– – – לך 15 דקות. מה, יש לך זמן. תספר על – – –
ולמה לא הסכמת להיות במשרה מלאה.
זה ליגה אחרת, אתם ליגה משל עצמכם.
זוהיר עוד מעט יבוא. תנוח דעתך.
למה חצי שעה? 40 יש לי? לא 50? אוקיי. יש לי עד 50.
אף-על-פי שנחמן נתן טקסט שהוא נורא נורא רלוונטי, גם מרתק, גם חשוב, אני רוצה קודם כול לפתוח ולהגיד שהחוק הזה, הסיבה שאנחנו טורחות וטורחים להשקיע כל כך הרבה זמן ומאמץ להתנגד לו, זה משום שהוא גם נועד לרמוס את השידור הציבורי – הוא רומס בפועל את השידור הציבורי – דבר שהממשלה הזאת עושה שוב ושוב כמו שנחמן תיאר ותיארו לפני חבר הכנסת איתן כבל; וקארין אלהרר עושה כבר הרבה זמן. אבל גם על הדרך לירוק בפרצופו של בג"ץ, כי הרי הוגשה עתירה על-ידי חבר הכנסת איתן כבל נגד הממשלה, לא נגד הכנסת. למה הממשלה לא מקיימת את החוק שעבר בכנסת ביוזמת הממשלה, שאמר שהתאגיד לשידור ציבורי צריך להתחיל לשדר ב-1 בינואר והוא לא מתחיל לשדר. ובכן, כדי שתהיה לממשלה תשובה לבג"ץ היא מעבירה – דחוף דחוף, מעכשיו לעכשיו, בהליך מזורז ובלתי סביר – דחייה של התאריך, ככה שהכול גרוע בחוק בן השורה וחצי הזה. אבל לי יש תיאוריה, חברות וחברים, היום כשעברתי על קורותיו של הערוץ הראשון ועל קורותיה של רשות השידור שנחמן פה פירט וסקר בהרחבה, פתאום הבנתי שאני חושבת שאני מבינה איפה נעוצה הטינה העמוקה של ראש הממשלה בנימין נתניהו לרשות השידור ולערוץ הראשון שהביאה את כולנו למקום הזה. אני רוצה לקחת את כולנו לקדנציה הראשונה של בנימין נתניהו כראש ממשלה – לממשלתו הראשונה של נתניהו – –
לא. כל אחת ואחד מאתנו היה איפה שהיה.
בסדר גמור. אז אני רוצה לקחת אותנו אל הימים ההם, ולהזכיר לנו שאחת הרפורמות המרכזיות של נתניהו אז באותם ימים הייתה שהוא העביר את ישיבות הממשלה לימי שישי. הזכרת את הדבר הזה, חבר הכנסת אמסלם?
בינואר 1997 ביום שישי מתכנסת ישיבת הממשלה, ולקראת סופה בסעיף "שונות" הציג שר המשפטים צחי הנגבי מינוי של יועץ משפטי חדש לממשלה. זה עוד לפני ועדת שמגר, עוד לפני הנהלים החדשים העכשוויים שיש למינוי יועץ משפטי לממשלה. ככה זה היה קורה. פשוט שר המשפטים היה ממליץ על מועמד; הוא היה מביא אותו לממשלה, והממשלה הייתה מצביעה. ובכן, שר המשפטים בינואר 1997 צחי הנגבי, הציג את מועמדו ליועץ המשפטי לממשלה – עורך-דין אנונימי בשם רוני בר-און. רוני בר-און היה, כאמור, עורך-דין ירושלמי אנונימי, בין השאר חבר ליכוד. אני לא אגיד "עסקן", אני רק אגיד "חבר ליכוד" – –
ובכן, רוני בר-און, איש פעיל בליכוד – כאמור, מוזר; בחירה מוזרה של שר המשפטים. בעיקרון יועץ משפטי לממשלה אמור להיות אדם ברמתו המשפטית של שופט בית-המשפט העליון; אדם ששמו הולך לפניו, שהמשקל הסגולי המקצועי שלו הוא כזה שיאפשר לו להיות ראש כל התביעה במדינת ישראל וראש המערכת המשפטית. ובכן לא. רוני בר-און – איש שאגב אני מחבבת עד מאוד ומעריכה – –
– – אבל, איך להגיד, אז, ב-1997, להביא אותו כמועמד ליועץ משפטי לממשלה היה דבר בלתי סביר בעליל.
השרים. השרים בממשלת נתניהו ב-1997 אמרו בישיבה – –
אדוני היושב-ראש, אתה יכול לעשות שקט בצד הזה?
ובכן השרים בממשלת נתניהו בזמן אמת בינואר 1997 אמרו בעצמם: אי-אפשר למנות ככה יועץ משפטי לממשלה שהוא פעיל ליכוד ושאיש איננו יודע מיהו ברמה המקצועית. זה לא עובד ככה. זה לא בסדר. זה ימים אחרים – אנחנו מדברות על לפני 20 שנה. אלה ימים אחרים. היו סטנדרטים ציבוריים אחרים. הייתה בושה. דברים לא נעשו כמו היום ככה. אני מספרת.
אני אבקש ממקורותי, שאני רוצה לקוות שעוד לא הלכו לישון וצופות וצופים בי, שיחפשו לי את הפרטים האלה.
יכול להיות. אמר שר המשפטים צחי הנגבי: אל תדאגו, אני דיברתי עם אנשים רציניים, דיברתי על זה אפילו עם אהרון ברק; ונתן שר המשפטים צחי הנגבי את התחושה שאהרון ברק בירך על המינוי – דבר שלא היה נכון. התברר לימים שהיה מדובר בסוג של הטעיה, כי בפועל ברק אמר: ממש לא ולא, לא היה ממנה את רוני בר-און בשעתו ליועץ משפטי לממשלה. אגב, התברר בדיעבד שצחי הנגבי התמחה כעורך-דין במשרדו של רוני בר-און. ובכן, לאחר הדין-ודברים המסוים שהיה בעניין, הממשלה בכל זאת אישרה את המינוי שהובא בפניה: יועץ משפטי חדש לממשלה, רוני בר-און – שנועד, אגב, להחליף את היועץ המשפטי מיכאל בן יאיר, אם אתם זוכרות וזוכרים אותו, יועץ משפטי מתקופת יצחק רבין. אגב, היחיד שנמנע בהצבעה היה דן מרידור.
לא היה כוכב גדול, דן מרידור, לשיטת אדוני.
אה, מיכאל בן יאיר לא היה כוכב גדול. חשבתי שאתה אומר על דן מרידור שהוא לא היה כוכב גדול.
סיפור פנים-ליכודי, דן מרידור.
כל זה היה כאמור בישיבת הממשלה ביום שישי, וממש למחרת, במוצאי שבת, אופיר פינס, אז חבר כנסת באופוזיציה, עתר לבית-המשפט העליון, לבג"ץ, נגד המינוי וביקש צו ביניים.
לא ידעתי לאתר את זה היום.
השופטים הורו למדינה להגיב עד יום ראשון בבוקר, ובפרקליטות התחיל רחש-בחש, והתחילה תחושה שמשהו לא בסדר קורה. ביום ראשון, למחרת אותם מוצאי שבת, רוני בר-און, היועץ המשפטי שזה עתה מונה, לא הגיע למשרד המשפטים לעבודה, וביום שני, חברות וחברים, הודיע על התפטרותו. אגב, זה דבר מדהים שקרה – הממשלה מעולם לא ענתה לבית-המשפט העליון, לא ענתה לבג"ץ, משום שהעתירה התייתרה, כי רוני בר-און התפטר מתפקיד היועץ המשפטי לממשלה, ולכן, אין פה אפילו הלכה. העתירה נמחקה, ובזה זה נגמר, כי היה הדבר הציבורי הזה, שהתברר שממש יש משהו לא בסדר וזה לא יכול להסתייע. שבועיים אחר כך, חברות וחברים – הימים, כמו שאמרנו, שנת 1997 – ערוץ 2, שהזכיר כאן נחמן שי, התחיל לשדר בשלהי 1993, ולקח לו קצת זמן, אבל אז הוא תפס תאוצה מדהימה. הוא היה הצלחה מסחררת, היה לו רייטינג אדיר, והערוץ הראשון באותם ימים ממש התרסק. היו לו ימים קשים מאוד מאוד. הייתה תחושה שכל הטלנטים וכל הטלנטיות – כולם נמצאים בערוץ 2. אם אתם זוכרות וזוכרים את הקמפיין של ערוץ 2 שהיה: איפה כולם? כולם ב-2, ואכן הייתה תקופה שכולם היו ב-2, והערוץ הראשון באמת היה בתקופה קשה מאוד. ובכל זאת, במהדורת "מבט", שבועיים אחרי האירוע הזה, באייטם מס' 4 ב"מבט", שסבל באותם ימים מאחוזי צפייה לא בשמים, הודיע חיים יבין שיש להם סיפור בלעדי של איילה חסון, הכתבת איילה חסון – כתבת מדינית, למיטב זכרוני – והיא מביאה סיפור – – –
כן, כל הכבוד לגמרי, איילה חסון עיתונאית באמת ראויה ביותר. יושבת איילה חסון באולפן, במה שבעגה המקצועית מכונה sit up, זאת אומרת זאת לא כתבה, אין לה אינסרטים, אין מרואיינים, היא פשוט יושבת ומדווחת דיווח. מספרת סיפור. וזה הסיפור שמספרת איילה חסון – אני רוצה להזכיר שבאותם ימים ש"ס מונה 17 מנדטים, חברות וחברי הכנסת, אריה דרעי, ראש המפלגה, הוא בהליך משפטי ולכן איננו שר – והנה דיווחה של איילה חסון מילה במילה: "מי שרקם ותבע את מינויו של רוני בר-און ליועץ משפטי איננו שר המשפטים צחי הנגבי. הנגבי קיבל עליו תיק, כולל ביקורות נוקבות מתוך נאמנות פוליטית מוחלטת – נשמע מוכר? – וזוהי השתלשלות העניינים, כפי שהיא הגיעה לידינו: לפני חודשים ספורים, בזמן שמיכאל בן יאיר עדיין משמש יועץ משפטי לממשלה, נפגש איש העסקים דוד אפל עם חברו אריה דרעי. 'יש לי בשבילך יועץ משפטי מושלם', אמר אפל לדרעי. 'מדובר בעורך-הדין רוני בר-און, והוא בעל סגולות מופלאות מבחינתנו: 1. הוא יהיה שלנו; 2. הוא עסקן ליכוד; ו-3. הוא היה מאמנו של צחי הנגבי. שתי הסגולות האחרונות מסירות כל חשד של מעורבות מצדנו במינוי' – דבריו של אפל לדרעי. ככה סיכמו לעצמם דרעי ואפל. דרעי הכניס את אהוד אולמרט לסוד העניין ועודד אותו לראות בבר-און מינוי מושלם. עוד נפגש דרעי עם בר-און, וזה מאושר מהמינוי המכובד שייפול בחלקו, הבטיח לדרעי עסקת טיעון שאין עמה קלון, כדי שדרעי יוכל להמשיך בקריירה הפוליטית שלו. לפני שניים מנאמניו טען דרעי שהוא הקליט את בר-און מבטיח את ההבטחות האלה. צחי הנגבי, מיותר לציין, לא היה בסוד העניינים. במקביל, המתינו בקוצר רוח בממשלה להתפטרותו של בן יאיר, וכשזו הגיעה, התחיל הטיפול המואץ בעניינו של בר-און. דרעי בא לראש הממשלה בנימין נתניהו ואל מנכ"לו איווט ליברמן ומודיע להם: אם בר-און לא ימונה, ש"ס תפרוש מהממשלה. ראש הממשלה ומנכ"לו מודיעים לשר המשפטים שרוני בר-און הוא המועמד לתפקיד הנכסף. בתוך כך מגיעים אל ראש הממשלה שלושה ממקורביו" – שימו לב מי הם – "עורכי-הדין מולכו, שמרון ואבי-יצחק. כל אחד מהם בנפרד מזהיר את נתניהו ממינויו של בר-און. הם מתריעים בפניו, שמינוי כזה יחזור אליו כמו בומרנג. אתה, הם אומרים לו, שהסתייגת משחיתות, לא יכול לתת יד למינוי שכזה – הם אומרים לו. נתניהו משתכנע ומסיר את מועמדותו של בר-און. יום שני, 6 בינואר השעה 08:00, בבוקר. אל ביתו של ראש הממשלה בבית-הכרם מגיעים איווט ליברמן, צחי הנגבי ועורך-הדין אבי-יצחק. ברגעים האלה דן אבי-יצחק הוא המועמד להיות היועץ המשפטי לממשלה. כל הנוכחים בחדר יודעים שדרעי מתנגד למינויו של אבי-יצחק, לא משום שאינו מעריך אותו, אלא משום שזה, כסנגורו לשעבר, לא יוכל לתת הכשר לעסקת טיעון בעבור דרעי. נתניהו עוזב את הפגישה וממהר לכור בדימונה. הנגבי וליברמן שולחים את אבי-יצחק לשכנע את דרעי להסיר את התנגדותו למינוי. אבי-יצחק מסרב. הימים הם ימי טרום הסכם חברון, וש"ס מודיעה על התנגדותה להסכם. ליברמן רץ לרצות את דרעי ומבטיח לו שבר-און ימונה בכל זאת. ש"ס מסירה את התנגדותה מהסכם חברון. זו העסקה, יועץ תמורת הסכם. בסופו של דבר, קמה המהומה, ולא בלתי צפויה אפשר לומר. בר-און, למי ששכח, התפטר." זה היה הדיווח של איילה חסון במבט לחדשות בערוץ הראשון של רשות השידור, עם כל הלחצים הפוליטיים שהיא כבר הייתה נתונה בהם אז זמן לא קצר. בעקבות הדיווח של איילה חסון נפתחה חקירה פלילית – חקירה, חברות וחברים, לא בדיקה, חקירה פלילית – שהחליטה עליה ממלאת-מקום היועץ המשפטי לממשלה, פרקליטת המדינה עדנה ארבל. כשמונה היועץ המשפטי אליקים רובינשטיין, אחרי תקופה מסוימת הוא סגר את התיק נגד כל המעורבים בסיפור הזה, ועשה מין דוח ציבורי שכזה, ובזאת נסגרה פרשת בר-און–חברון. אם תשאלו אותי, בהיכרותי את האופן שבו פועל ראש הממשלה בנימין נתניהו, שם נזרע זרע הפורענות שגרם לו להבין ששידור ציבורי לא טוב לו. לא טוב לו. עכשיו צריך להגיד, שכמו שאמר חברי נחמן שי, באמת לאורך השנים מאז – ויכול להיות שעוד לפני כן – רשות השידור באמת עברה תלאות שאין לתאר. האמת שהיה קשה מאוד מאוד מאוד לדבר עם הציבור על רשות השידור, כי בכלל את מי עניינה רשות השידור, ברגע שהיה ערוץ 2 ואחר כך ערוץ 10? מי בכלל צופה בערוץ הראשון, המוכה והמוזנח הזה? ובכן, חברות וחברים, בואו נשים לב לזה. שנים ארוכות שממשלות ישראל הקפידו למנות לניהול רשות השידור, כמו שאמר נחמן שי, אנשים פוליטיים. אני חושבת שזה באמת התחיל ביתר שאת עם טומי לפיד, שבאמת, ההתמחות שלהם הייתה קרבתם לשלטון, ולא בהכרח ניהול מקצועי, איך לומר. עוד דבר שעשו ממשלות ישראל בשנים האלה, זה את הנוהג של למנות מנכ"ל ויו"ר צהובים זה לזה, ככה שאפשר היה – בוודאות לא היה אפשר לנהל שום דבר, כי כל מה שרצה היו"ר, המנכ"ל לא הסכים ולהפך; כל הזמן דברים נפלו ככה בין הכיסאות. ככה התדרדר מצבה של רשות השידור לשפל נוראי של פיגור טכנולוגי; ארכאיות גם בתכנים וגם באופן שהדברים נראים; הצטברות אדירה של עובדות ועובדים מתוסכלים, מובטלים בפועל; כמו שדובר כאן – טכנאים ואחרים בהסכמי שכר מופרזים, ואגב, הרבה פעמים שעות נוספות וכל מיני תוספות שנועדו בעצם לפצות על שכר בסיסי עלוב למדי. היה חוסר סולידריות – – –
בעיקר של העיתונאים אתה אומר? בעיקר של העיתונאים. היה חוסר סולידריות נורא בין העיתונאים לטכנאים – ממש אבל, ממש; חוסר סולידריות ומאבקים פנימיים שרק הזיקו גם הם, והתוצאות כאמור בהתאם. אני רוצה להגיד לכם ולכן, שהייתה לי זכות בקריירה התקשורתית ארוכת השנים שלי, לעבוד פעמיים ברשות השידור, בשתי תקופות שונות. אחת, בסוף שנות השמונים, ארבע שנים וחצי הייתי הקריינית של הספורט.
סליחה? את אות הפתיחה? לא. אתה יכול לשיר לו אותו נחמן?
מי כמוך יעלה ויוכיח את זה בקרוב, זוהיר. אגב, זה מקום ראוי לספר איך התקבלתי להיות הקריינית של הספורט. קודם כול, אם יש צופות וצופים צעירים בינינו, אז הבה נזכיר את "מבט לחדשות", שהיה באולפן על מה שקוראים היום מסך כחול. זאת אומרת, את יושבת בעצם ומאחורייך מסך – היום עושים את זה על ירוק, אבל אז זה היה כחול – ומקרינים מאחור כל מיני תמונות, וזה כזה חותך אותך בצורה לא לגמרי טובה, ואם חלילה בשיער יש פריזים או משהו, אז זה גם עושה תקלות במסך. מצחיק מאוד. אגב, אסור לבוא עם בגדים כחולים, חלילה, כי אז זה צובע גם אותם. בכל אופן, היה יושב כל ערב חיים יבין, מר טלוויזיה, מגיש "מבט". לידו הייתה הבחורה, הקישוט התורנית, התחלקו בתפקיד הזה – – –
ביוטיוב – אבל אסור בכנסת עזרים טקטיים. היה יושב חיים יבין, ולידו בתפקיד הקישוט או דליה מזור, או שרי רז – שהן היו נפלאות, אגב, בתפקיד. אחר כך, בימי חמישי ובשבת – –
זה, כן. תכף נדבר על המתולתלת האולטימטיבית שהייתה בטלוויזיה. שנייה, אני מגיעה לזה – –
– – בחמישי ובשבת, אחרי מבט לחדשות, היה "מבט ספורט" – אותו אולפן, אותו שולחן, אותו מסך כחול, רק היו מקרינים עליו תמונות אחרות. במקום חיים יבין, יורם ארבל, מר ספורט, ולצדו הקישוט, כמה שנים טובות – המתולתלת, הנסיכה, המהממת, הקריינית המושלמת בעלת הקול, לדעתי, הטוב בישראל, אורלי יניב.
בלונדינית, עיניים כחולות – באמת מהממת הורסת. היא הייתה הקריינית שלצדו של יורם ארבל. יום בהיר אחד, אורלי יניב – נחמן, אל תלך. זוהיר היה ברדיו, זוהיר היה ברדיו, תנוח דעתו של אדוני. יום אחד הכריזה אורלי יניב שהיא עוזבת; מאסה בטלוויזיה והחליטה לנטוש אותה. הבנים – והיו רק בנים, חוץ מאורלי יניב, במחלקת הספורט של הטלוויזיה הישראלית – היו שבורים, שבורים, הרוסים, שבורי לב, ממוטטים לחלוטין. לקח להם שנה להתאושש מעזיבתה של אורלי יניב – ובצדק, היא באמת הייתה נסיכה בטלוויזיה. אז ממש כמו הנסיך של סינדרלה בשעתו, הם התחילו לחפש אחרי המחליפה לאורלי יניב. עכשיו, אני, כאמור, הייתי קריינית בגלי צה"ל, השתחררתי מהצבא, ושלושה חודשים קודם לכן התמודדתי על תפקיד המגישה לתוכנית "עד פופ" – זוכרות וזוכרים את המגזין "עד פופ"? ובכן, באיזה שלב החליפו את המגישים של "עד פופ", בחרו באברי גלעד, וחיפשו את המגישה שלצדו. זה מין פורמט כזה, כבר הבנתם, נכון, יש מגיש, איש מקצוע, איש רציני, גבר, ומחפשות את הקישוט, את הבחורה שלצדו. אז באנו המון בחורות ונבחנו לאירוע, ואני לא התקבלתי. התקבלה חברתי המנוחה המהממת מיכל ניב, ואני לא. שיברון לב, אני אומרת לכם חד-משמעית, שיברון לב טוטלי. לא חלף חודש, ואני מוצאת על הקליפס שלי – אתה זוכר, נחמן, את הקליפס במחלקת הקרייניות והקריינים של גלי צה"ל? היו לנו קליפסים שהיו משאירים לנו עליהם הודעות, ושם היה בכתב ידו של מנהל המחלקה, מפקד גלי צה"ל נחמן שי – לא, בכתב ידך, סליחה, נחמן: מנהל מחלקת הספורט של הטלוויזיה הישראלית יואש אלרואי מבקש להזמין אותך לאודישן. אתה כתבת – לא רק לי, לכל הקרייניות, לא היה אישי. וזה למה? כי הבנים בספורט – יואש אלרואי, מנהל מחלקת הספורט של הטלוויזיה הישראלית, כמו הנסיך של סינדרלה, עשה נשף גדול והזמין את כל הבנות בשביל לבחור את זאת שתיבחר להחליף את אורלי יניב. אז באתי למשרדי הערוץ הראשון, הטלוויזיה הישראלית, בקריה בתל-אביב. היינו שם אולי 50 בנות – ואני אומרת בנות, אף שהיו שם נשים מבוגרות. אני הייתי צעירה מאוד, כולה בת 21 וחצי, או מה, 21, אבל היו המון נשים – פנינה רוזנבלום הייתה, למשל. אני זוכרת את זה.
היא מצוינת באופן כללי. פנינה רוזנבלום היא אישה נהדרת, מצליחה, שבאמת, עשתה דברים מרחיקי לכת בחייה, והיא – יש לי כבוד גדול אליה. פשוט היינו המונים שם. יורם ארבל לא היה, היה אורי לוי. הכניסו אותנו זו אחר זו. עכשיו, אני באתי שלושה חודשים קודם לאודישן ל"עד פופ". באתי בחיל ורעדה, כי באמת, נורא רציתי את זה. חודש אחרי שלא התקבלתי, אמרתי לעצמי: לפני חודש לא התקבלתי לטלוויזיה, ברור שאני לא אתקבל לטלוויזיה, אבל בסדר, מה יכול להיות? נבוא. ככה באתי, sure enough כמובן – ככה גם התקבלתי. נתקבלנו שתיים – –
ככה שכאילו את לא משקיעה, את לא משתדלת – את אומרת: מה יש לך להפסיד – את באה.
אז באנו, התקבלנו אני ואורית כסיף. אורית כסיף, בהחלט. אורית כסיף, אם את צופה, היי. אני מקווה שאת בטוב.
היא לא הייתה מתולתלת, נכון, היו לה שפיצים בשיער, ולי היה קארה.
וכך עשינו שבוע-שבוע, כמו טבחיות בצבא. שבוע-שבוע; שבוע אורית כסיף – שבוע אני. כך שרדתי בתפקיד הקריינית של הספורט, שלא הרשו לי בדרך כלל אפילו לא לתקן את התחביר, ודיברנו אז ברי"ש. אני לא יודעת אם אתם זוכרות וזוכרים את זה, אבל קריינים דיברו אז ברי"ש. כשדיברתי עם רבקה מיכאלי, גם היא הזכירה את האופן שבו דיברו אז ברי"ש. כך קראנו טקסטים ארבע שנים וחצי, שתי אולימפיאדות הגשתי ככה, שתי אולימפיאדות – את אולימפיאדת סיאול ב-1988, עם השיר הנפלא, אתה זוכר אותו? שיר hand in hand we stand – שיר יוצא מן הכלל.
אז זאת תקופה ראשונה שעבדתי בערוץ הראשון. התקופה השנייה הייתה ב-1996–1996. אז, כאמור, הערוץ הראשון היה במשבר גדול מאוד אחרי ההצלחה הפנומנלית של ערוץ 2, וניסה להקים את עצמו, ואז הזמינו אותי. היה באמת רגע מדהים שבו מוטי קירשנבאום המנוח, האהוב, המהמם, הגאון והמדהים, היה יושב-ראש רשות השידור. מנהל החדשות היה דודו גלבוע ומנהלת התוכניות הייתה המחוננת דליה גוטמן – האישה שעשתה באמת, יצרה כל כך הרבה יצירה מדהימה ברשות השידור ובטלוויזיה הישראלית. הם הזמינו אותי לבוא ולעשות תוכנית יומית – בעצם, התוכנית היומית הראשונה בטלוויזיה הישראלית, ששודרה מדי ערב בשעה 19:30, ונקראה "כל ערב", בשידור חי, ועשתה את האקטואליה הרכה שהקדימה את החדשות. ככה, אגב, לא נתנו לנו לשדר אחרי רצח רבין. שידרו פחות או יותר רק חדשות ותוכניות עצב, ואנחנו פשוט היינו באות – היינו בעיקר נשים, כמובן, במערכת, ולכן היינו באות – מדי בוקר למערכת של רשות השידור של הטלוויזיה הישראלית, למבנים הטרומיים האלה שם בקריה בתל-אביב, ופשוט יושבות ובוכות והולכות הביתה. זה פחות או יותר מה שעשינו עד שהרשו לנו לחזור לשדר. בתקופה הזאת רשות השידור באמת כבר הייתה – המשבר כבר התחיל לתת את אותותיו, ועדיין, אני אומרת לכם, אפשר היה לעשות ברשות השידור דברים מדהימים, כי היו שם ועודם שם – אגב, יש שם עדיין, מר אמסלם, אותם אנשים שאם הייתם מוציאים לפועל ומקיימים את הרפורמה שממשלת נתניהו הקודמת חתמה עם האנשים האלה, הסכם שהם חתמו עליו – והיה מדובר בזה שבאמת חצי מהם כמעט ילכו הביתה. אפשר וצריך היה לקחת את כל הכישרון, הניסיון, הידע, האחריות הממלכתית, המחויבות המקצועית העיתונאית שיש ברשות השידור עד עצם היום הזה, אפשר וצריך היה לקחת את זה ולהפוך את זה לשידור הציבורי שמגיע למדינת ישראל; שידור ציבורי עם כל הדברים האלה – עם הידע, עם הניסיון, עם הכישרון, עם המוטיבציה, עם המחויבות, עם האתיקה העיתונאית הראויה באמת באמת שהייתה ברשות השידור. הייתה שם תחושת אחריות עמוקה. הדברים שנחמן תיאר פה, המאבקים של העובדות והעובדים נגד לחצים פוליטיים שהיו מופעלים עליהם, הם באמת תוצאה של אתיקה עיתונאית ממדרגה ראשונה. אבל מה שקרה לאורך השנים – זה כמו שהתחלתי לתאר קודם: מינוי של מנהלים פוליטיים במהותם. מינו – ככל שנקף הזמן מינו פחות ופחות, כלומר, יותר ויותר אנשים שהיו תלויים בהם תלות מוחלטת. כלומר, ברבות השנים, בכל פעם שהיו מצטטים את הנהלת רשות השידור, זה היה ממש ממש מגוחך. למה? משום שלא מונו מנהלות ומנהלים חדשים, כי לא הוציאו מכרזים, אלא כל פעם היו מפרישים מישהו או מפטרים אותו או מעבירים אותו מתפקידו בניהול וממנים ממלא-מקום. מה המשמעות של ממלא-מקום? הוא לא נבחר במכרז, הוא ממונה על-ידי המנהל הפוליטי ואפשר להעיף אותו, מפני שהוא לא נבחר במכרז. זאת אומרת, המחויבות שלו לציית למי שמינה אותו ולרצות אותו היא בשמים. היא הרבה יותר גבוהה מאשר מי שבאמת קיבל מינוי בדרך הראויה ויש לו עצמאות ויש לו הגנה. ולכן, מהר מאוד – – –
לא השארתם לנו ברירה אלא לבוא לכנסת.
לא, אבל זה נכון, כי אתם התחלתם למנות אנשים שחירבו את זה, מה לעשות?
עם הזמן נהיה ממלא-מקום מנהל טלוויזיה, ממלא-מקום מנהל רדיו, ממלא-מקום מנהל תוכניות, ממלא-מקום מנהל חדשות. גם ברדיו, גם בטלוויזיה, כולם ממלאי-מקום, תלויים תלות מוחלטת במי שמינה אותם. עכשיו, מה היה מגוחך? שהכאילו-הנהלה הזאת, ממלאי-המקום האלה, הם אלה שהיו אמורים לנהל את המשא-ומתן על הרפורמה כשיש להם באמת אפס עצמאות. בכל זאת, בסופו של דבר, הביאו את כל עובדות ועובדי הרשות לחתום על הרפורמה. תראו, עכשיו צריך להגיד דבר: אתה יודע מה, מר אמסלם, אני אגיד לך דבר אחד, כן נכון: אתם לא הראשונים שלא ערכתם את הרפורמה, אף שהרפורמה שאתם לא ביצעתם, הייתה הראשונה שהייתה חתומה. ואחד הדברים הנוראיים שעשיתם בביטול רשות השידור – מר שטייניץ, יש לי הפרעת קשב קשה מאוד.
לעזור לי. תודה. אין צורך לזרז אותי, יש לי 18 דקות.
שמונה-עשרה, כן. ח"י. ח"י דקות יש לי.
אני רוצה להגיד שהרפורמה שאתם ביטלת – ההבדל בינה לבין כל הרפורמות שקדמו, שהוצעו ולא יצאו אל הפועל, הוא שזאת הייתה רפורמה חתומה. זאת הפעם הראשונה בתולדות מדינת ישראל שממשלת ישראל מבטלת הסכם חתום בחקיקה, גם מבחינת יחסי עבודה. על זאת שאתם ביטלם, הרפורמה שכבר רשות השידור חתמה עליה, עובדות ועובדי רשות השידור, זה היה בממשלה הקודמת – – –
אבל בממשלה שהוקמה ב-2013, רשות השידור כבר חזרה בה מהפיצוץ הזה ואפשר היה להוציא לפועל את הרפורמה הזאת.
אבל אז הממשלה, ב-2013 – – –
כן. אבל אז, הממשלה, ב-2013 – – –
אבל אז הממשלה, ב-2013, במקום לקיים את הרפורמה החתומה, ביטלה אותה באופן חד-צדדי בחקיקה. גם מבחינת יחסי עבודה וגם מבחינת אמון הציבור בממשלה, בהסכמים שהממשלה עצמה חותמת, זה דבר שהוא מזעזע ממש, לא פחות מזה, ואגב, צריך להגיד בהקשר הזה – משאיר אלפי עובדות ועובדים במצב של אי-ודאות. זאת אומרת, יש לנו היום מצב של עובדי ועובדות התאגיד במצב של אי-ודאות מה יהיה אתם; יש לנו עובדות ועובדים ברשות השידור שהם במצב של אי-ודאות, כי חלקם כן עובדים, לא עובדים, כן יישארו, לא יישארו. כי עדיין, בסופו של דבר, לא באמת, כמו שאמר חברי נחמן שי בצדק, לא באמת ברור מה הממשלה הזאת רוצה להשיג. לא ברור מה יהיה. בכלל לא ברור מה עומד פה על הפרק ומה יהיה גורלם של העובדות והעובדים האלה. אני רוצה לספר לכם דברים שקרו ברשות השידור, אוקיי? קרה מצב, וזה דבר שאני פרסמתי בשעתי במאמרים שלי ב"הארץ" – שדובר ראש הממשלה, ראש הממשלה, אותו ראש ממשלה, מרים טלפון לתוך משדר חדשות ועומד על כך שהבוס שלו יעלה לשידור כאן ועכשיו, בניגוד לעמדת העורך, בניגוד לכל שיקול חדשותי שהיה, ופשוט כופה את נוכחותו של ראש הממשלה בתוך השידור. ככה קרה מהר מאוד שכתבים וכתבות הבינו שכדאי להם לשקול מילים, כי אחרת אחד-אחד הם ימצאו את עצמם בחוץ. ואז היה כל ההליך הזה שתיאר פה איתן כבל, היה ניסיון – שאיתן כבל אז כשר ממונה על רשות השידור הוביל – באמת לחוקק חוק שיוציא את הפוליטיקה מהשידור הציבורי.
באמת יתקן, רפורמה לא רק בשכר, לא רק במספר העובדות והעובדים, לא רק בשדרוג הציוד, אלא גם בהוצאת הפוליטיקה.
אז אתה אומר, סתם הערוצים האחרים – – –
אמרתי שהיא היחידה. אמרתי שאיכשהו רק הערוץ הראשון, שהוא על פניו זה שאין לו כסף לעשות את זה, היחידי ששלח צוות לסקר את הנסיעה הזאת.
כן. אנחנו שוב חוזרות וחוזרים למצב שבו, הנה, נציגיו של ראש הממשלה מבקרים את התקשורת.
המסקנה היא שהתקשורת לא בסדר.
וכל האנשים שעובדים בתקשורת רוצים לנגח את ראש הממשלה?
לא, זה לא ברור שזה אמור לפתוח את כל מהדורות החדשות.
לא, אין לתאר. זה נפלא, הטקסט שלך הזה, כן.
לא, אבל, חבר הכנסת אמסלם – – –
חבר הכנסת אמסלם, אני רוצה, א. לחזור לטובת הצופות והצופים שלנו שלא שמעו אותך, כי אתה – – –
לא קיבלת מיקרופון, לצערי.
קיבלתי בהצבעה של התקציב, בהחלט כן.
הנה, שוב, אין, אין, אפילו הימין דואג לשמאל יותר ממה שהשמאל דואג לשמאל.
אני רוצה רגע לחזור לטיעון שלך. הטיעון שלך היה: הנה, עובדה, הטלוויזיה לא סיקרה את החדשות – החדשות לא היו מה שאנחנו חושבים הם צריכים להיות – –
– – ולכן ברור שהיינו צריכים – לא אתה, לא הציבור. מה שאתה.
אתה אמרת: עובדה שאת בעצמך אומרת שהטלוויזיה לא סיקרה את מה שאני חושב שצריך להיות – –
– – ולכן צריך להחליף את הטלוויזיה, זה ברור.
אני לא יודעת אם זה ביקור ממלכתי לוושינגטון. אני לא אמרתי – – –
אני לא אמרתי שזה היה ביקור ממלכתי. אני אמרתי שזאת הייתה נסיעה לוושינגטון.
כן, כן. אתה יודע, אני – – –
תודה רבה, אדוני היושב-ראש, על הדאגה, זה נוגע ללבי.
ועכשיו הוא יגיד שזה בגלל שאתם המפלגה שלי, אז אתה דואג לי וזה וזה.
חבר הכנסת אמסלם, כל הרעיון הוא שזו פררוגטיבה של עורכות ועורכי החדשות – שאגב, אני אישית הרבה פעמים מסתייגת מסדר העדיפויות שלהם, אבל זאת פררוגטיבה מקצועית שלהם להחליט מה הוא הליין-אפ של החדשות, מה חשוב, מה צריך לבוא קודם, מה מעניין יותר, מה. זה בדיוק העניין. גם כשזה לא מוצא חן בעיני מה שהם עושים, המסקנה שלי היא לא שצריך להחליף אותם. מה לעשות? אם אתם לשיטתך 40 שנה בשלטון – –
– – ולא הצלחתם, לא הצלחתם למשול, אז אתם כנראה לא יודעים למשול, מה יש לעשות? אתה יודע, עכשיו, אגב, מצבה של מדינת ישראל מעיד כאלף עדות ועדים על זה שאתם לא יודעים למשול. העוני המחריד, המרוד, ההולך וגדל – –
– – ומעמיקים; השכר התקוע; המצוקה הכלכלית של אלה שהם לא בקו העוני; המצב הביטחוני הירוד שלנו; המצב שלנו בעולם; המחדל המדיני האחרון – באמת, אלף עדות ועדים לזה שאתם לא יודעים למשול. אני אומרת, אדרבה, הגיע הזמן להחליף גם אתכם ללא ספק. ללא ספק. טוב. אני אסיים בכמה אנקדוטות.
מר שטייניץ, תאמין לי, ככל שאתם מתייהרים יותר, ככה זה מעיד שאנחנו נמשול בקרוב יותר, ברוך השם.
אז ככה שאדרבה, אני מעודדת אותך להמשיך ולהגיד דברי יוהרה שכאלה. זה מעיד על הניתוק. אני אספר כאמור כמה אנקדוטות לסיום. למשל, הידעתן וידעתם שבן-גוריון התנגד להקמת הטלוויזיה? אתם יודעים למה? אתה רוצה לנסות לנחש?
זה דווקא מעניין – הוא פחד שהילדות והילדים לא יקראו ספרים.
אגב זה, אתם יודעות ויודעים שאתמול, כשהתארחתי בתוכנית "לונדון וקירשנבאום" – אבל לונדון – היה שם אנתרופולוג – איך הוא קורא לעצמו? אנתרופולוג יישומי, שדיווח על מחקרים בארצות-הברית שמראים שיש ירידה דרמטית בהתמכרות ובשימוש של נוער בסמים. אתם יודעים למה? כי ההתמכרות לסמים הוחלפה על-ידי התמכרות למסכים. זה דבר מדהים, והנזקים של זה הם פשוט, הם ממש – א. עלייה ברמת האוטיזם, בשיעור מקרי האוטיזם, גם בארץ; ב. אובדן הכישורים החברתיים התקשורתיים הבסיסיים בין בני-אדם, שזה דבר שהוא למשל הכרחי בעבודה. לא משנה כמה גאון אתה, אם אתה לא יודע לתקשר עם אנשים, איך תבוא למקום עבודה? ככה שכן היה היגיון בחשש של בן-גוריון מזה שאם תהיה טלוויזיה הילדים לא יקראו ספרים. ובכל זאת, השידורים התחילו שלוש פעמים בשבוע ולאט-לאט הפכו לשבוע מלא. אגב, תנוח דעתכם, גם אז המפד"ל איימה לפרק את הקואליציה אם הטלוויזיה תשדר בשבת, אבל – – –
נו, ברור, כי אתה יודע שבזמן צפייה בטלוויזיה המוח בעצם כמעט לא עובד.
כן, בדיוק. ברור, כי בשינה הוא חולם. בקיצור, רציתי להניח את דעת כולן וכולם שגם כבר אז היה כמעט כמעט משבר קואליציוני כשהטלוויזיה רצתה לשדר בשבת. מי שאחראי לעובדה שהטלוויזיה משדרת בשישי-שבת – זה בזכות פסיקה של בית-המשפט העליון – הוא שופט העליון ברנזון, שהחליט את ההחלטה הזאת, ובזכותו יש לנו טלוויזיה בשישי-שבת.
הקמת רשות השידור איגדה לתוכה את הטלוויזיה והרדיו הממלכתיים. האם זכרתם שהרדיו הישראלי היה בזמנו חלק ממשרד ראש הממשלה? על פניו היה נדמה שכשהעברנו אותו – הוצאנו אותו ממשרד ראש הממשלה – העברנו אותו לתוך רשות ממלכתית, רשות ממלכתית שאתם ביטלתם בחוק – לא ייאמן שביטלתם דבר שהוא כזה, באמת אושיה ואבן בניין במדינת ישראל, בישות הציונית שבנינו כאן. לא ייאמן שביטלתם את זה בחוק. אני רוצה להזכיר את היצירות התרבותיות של הטלוויזיה הישראלית, למשל האירוויזיון. האם אתם זוכרות וזוכרים את האירוויזיון שאירחנו בארץ, עם העיגולים האלה שהסתובבו? וגם זכינו בו.
זה 1978. ב-1978 "אבניבי" זכה במקום אחר בעולם.
האם זכרתם שכש"אבניבי" זכה בפסטיבל הזמר והפזמון הוא לא היה היחידי שזכה ושני שירים הגיעו למקום הראשון עם אותו מספר נקודות – "אבניבי" ושירה של חדווה עמרני, "בוא תאמר שלום"? שניהם קיבלו את אותו מספר נקודות והייתה ממש מהומת אלוהים. אגב, אחד האמרגנים – אני לא זוכרת אם זה היה האמרגן של יזהר כהן או של זה – איים לפנות לבג"ץ, ואחד אחר איים לשרוף את המועדון. מה שהוכרע – חנוך חסון, שהיה אז המנהל המיתולוגי, העורך המיתולוגי של פסטיבל הזמר והפזמון וגם מנהל מיתולוגי של מחלקת הבידור של הערוץ הראשון, הכריע שהשיר שקיבל הכי הרבה הצבעות למקום הראשון יזכה, והשאר כאמור היסטוריה: "אבניבי" זכה באירוויזיון והביא את האירוויזיון לארץ. האירוויזיון נערך בירושלים, והעיגולים המסתובבים, שהיו פסגת הטכנולוגיה – – –
וירדנה ארזי. והזוכה: להקת "חלב ודבש" עם השיר "הללויה". צחוק צחוק. תחשבו על פסטיבלי הזמר והפזמון, תחשבו על תוכניות כמו "ריץ'-רץ'". עמיתי איתן כבל הפליא לעשות ושר פה את נילס. אני קצת לא אעז לשיר פה "את הריץ' את הרץ', את הריץ'-רץ' נפתח", אבל אלה שחף, במאית מחוננת, שיצרה את "ריץ'-רץ'" ואחר כך יצרה – אתם זוכרות וזוכרים את "שיחת ועידה" של נסים משעל? אתם זוכרים את זה, שהוא היה עושה ריאיון אחד על אחד עם פוליטיקאים. היה שם סטארט-אפ, שהיא הייתה מצלמת את הידיים, את הזיעה – קלוז-אפים כאלה היסטריים.
עם אהוד ברק, עם הלבן בעיניים.
באמת, "מוקד". אגב ירון לונדון, דיברנו על "עלי כותרת".
התחלתי ולכן אסיים. התחלתי ולכן אסיים. אני רוצה להודות לחברי נשיא שידורי "קשת" היום ואז האיש שהפיק את ביקור סאדאת והפיק את האירוויזיון, אלכס גלעדי, שתרם חלק מהאינפורמציה, ולרבקה מיכאלי, שהזכירה היום כל מיני דברים נהדרים שנעשו ברשות השידור. אני רוצה להתגעגע למוטי קירשנבאום, שהיום אמרתי לעצמי: הלוואי שהיה אפשר פשוט להתקשר למוטי קירשנבאום והוא היה כותב לי את תולדות הטלוויזיה הישראלית והערוץ הראשון ורשות השידור ב-50 הדקות המושלמות. נאלצתי לעשות את זה בלעדיו. אני רוצה להגיד לכם, חברי מהקואליציה ומהממשלה, שמעבר לנזקים האמיתיים והקשים באמת שאתם עושים פה לשלטון החוק ולחופש הביטוי, זה בעיקר כאב לב נוראי. פשוט כאב לב נוראי.
לא, היא רוצה לקבל – – – 50.
מה זה לא צריך להפריע לו? אם הוא גורם נזקים, ברור שצריך להפריע לו, זו חובה קדושה.
לא, גם אדוני לא היה פה עכשיו שלוש שעות – – –
אדוני היושב-ראש, הערה לסדר.
אדוני היושב-ראש, יושב פה יושב-ראש הקואליציה וצועק ומפריע לדיון, ולא נעים לי – באמת, אני משתתפת בצערך שאתה, ברשלנות מקצועית של הקואליציה, לא הבחנתם שהאופוזיציה עשתה את עבודתה, הגישה הסתייגויות, צברה את זמן הדיבור לנימוק ההסתייגויות. ואני עשיתי את זה – – –
אנחנו עשינו את זה בכל חוק שחשוב לנו, כולל בתקציב, כולל בחוק ההסדרים, אבל בכל פעם שהבחנו בזה מראש, בלמתם אותנו ולא אפשרתם לנו לעשות פיליבסטר כמו שצריך.
הערב, לשמחתי – ולצערך המובן – לא שמתם לב. ולכן, שוב אני רוצה גם להודות ליושב-ראש הכנסת, שלא אפשר לכם לכנס את ועדת הכנסת ולמנוע מאתנו את זכותנו הבסיסית להתנגד לחוק הגרוע הזה, שגם בא לרמוס את התקשורת וגם בא לירוק לבית-המשפט העליון בפרצוף.
תודה, אדוני. קודם כול לפרוטוקול: חבר הכנסת יונה הגיש בשם סיעת המחנה הציוני הסתייגויות סיעתיות. המשמעות של הסתייגויות סיעתיות היא שכל אחד ואחת מחברות הכנסת של הסיעה יכולים לדבר עליהן, ולכן זה מכפיל את הזמן בהתאם למספר חברות וחברי הסיעה. זה דבר אחד. דבר שני, אדוני יושב-ראש הקואליציה, כל כך הרבה פעמים אתם בדורסנות עשיתם ממש ניצול לרעה של הכוח שלכם על תקנון הכנסת ומנעתם מאתנו לעשות את הדבר שעכשיו אנחנו סוף-סוף עושות ועושים על חוקים רבים ורעים שאתם הבאתם ולא אפשרתם לנו לעשות.
ועכשיו להאשים אותנו שרק מזה אכפת לנו, זה באמת "הרצחת וגם ירשת". עכשיו, "הרצחת וגם ירשת" זה הרגיל שלכם, אז אנחנו לא צריכות להתרגש מזה. ואני מציעה לאדוני שלא להתרגש כל כך מזה שאתה צריך להישאר פה בלילה בשביל הפיליבסטר. בסופו של דבר אתם תשתמשו ברוב שיש לכם – – –
מר אמסלם, אין לי טענות אליך, יש לי טענות למר ביטן, שהוא מאבד את זה. אני מבינה שהעייפות קשה, אני מאוד מזדהה עם זה. לא קל.
אנחנו נשארנו פה בשביל להתנגד לחוק הזה, ואנחנו משתמשים בתקנון, לפי התקנון.
אדוני היושב-ראש, אני מרגישה שיש פה מגמה.
לא, בסדר, אז אני אומרת – – –
השר כחלון לא אמר את זה. השר כחלון בחוצפתו אמר שנדמה לו שהוא יזם את זה – –
– – במסגרת השקרים שאתם מפזרים ומפיצים פה.
כן, אדוני, מצביעות על ההסתייגויות.
תודה רבה, גברתי היושבת-ראש, בוקר טוב, חברותי וחברי חברי הכנסת – – –
כן, כן, הזריחה יפהפייה. אפשר לראות. אם תלכו לצד השני, מחוץ למליאה, זריחה יפהפייה מעל הכנסת. והנה, רק גמרנו חוק אחד, חוק אחד חסר סבירות. אם דיברנו בלילה הזה על המשילות הלא-סבירה של הממשלה הזאת ועל האופן שבו היא לא מנצלת את כוחה, לא לטובת מדינת ישראל ולא לטובת האזרחיות והאזרחים, אז הנה עוד חוק שהוא חסר היגיון לחלוטין. חוק שאומר: אוקיי, אנחנו לא יכולים לגרש מפה את מבקשי המקלט שאנחנו לא יכולים לגרש מפה, אז במקום להפוך אותם לכוח עבודה שיביא תועלת למדינת ישראל ולהפוך את מדינת ישראל למדינה שהיא צריכה להיות, שעוזרת למי שנרדפים במקומות אחרים וחייהם מצויים בסכנה, במקום זה בואו נכביד עליהם את עולנו, נהפוך אותם לנרדפים גם במדינת ישראל, נהפוך אותם לעניים יותר וכך הם יהיו גם כן נטל, עול ומטרד במקומות שבהם הם מתגוררים, ואנחנו מצדנו נקרא להם "סרטן" ונעשה עוד קצת תעמולה נגד זרים, עוד קצת תעמולה נגד מי שלא נראים אולי כמו מי שיושב בממשלה הזאת. נעשה נזק למדינת ישראל, נזק לאנשים שהם נשואי החוק הזה, אבל נעשה עוד קצת תעמולה לטובתנו. אי לכך, אנחנו מתנגדות ומתנגדים לחוק הזה. לכן הצענו הסתייגויות שיעשו אותו יותר מועיל, פחות מזיק. לכן גם ננמק את ההסתייגויות האלה כאן – – –
כן, החוק רוצה בסך הכול לדאוג למבקשי המקלט האלה, שכשיום אחד הם יוכלו לנסוע מפה, כשייפסק הטבח בדארפור, בדרום-סודאן, אז הם יחזרו הביתה עם "סטפות" של כסף.
וכך או כך, הפתרון הכולל הוא פתרון גרוע.
הפתרון הכולל הוא פתרון גרוע. אתם דחיתם את הצעת החוק שלנו, שבאה באמת לפזר את האנשים האלה ברחבי הארץ, לפזר אותם למקומות שצריכים אותם ככוח עבודה – אלה שאי-אפשר להוציא ממדינת ישראל, שהם בני-הישארות במדינת ישראל מבחינת החוק הבין-לאומי, שאומנם הקואליציה שלכם מעדיפה לצפצף עליו, אבל אתם בעניין הזה לפחות לא מגרשים אותם מפה. אז דחיתם את הצעת החוק שלנו שהציעה לפזר אותם, לתת להם אפשרות לעבוד איפה שצריך אותם ככוח עובד, ולאפשר להם להתפרנס מזה באופן שהם לא ייפלו לעול ולמטלה על אחרות ואחרים במקומות שבהם הם נמצאים. הצעת החוק הזאת לא מתקנת את זה אלא, כאמור, רק ממשיכה את ההכבדה עליהם, ולכן אנחנו מתנגדים לה. תודה, גברתי.
– – – אתם לא יודעים על מה אתם מצביעים. אתם הופכים את העולם – – –
בוקר טוב, אדוני. גברתי השרה, בבית-המשפט העליון מכהנות כיום רק ארבע נשים מתוך 15 שופטים. ברשימת המועמדים שהגשת את, יש שבע מועמדות. אם ימונו בסבב הנוכחי ארבע שופטות תוכלי ליצור מצב היסטורי של כמעט שוויון מגדרי בבית-המשפט העליון. ברצוני לשאול: 1. מה תעשי בנדון? 2. האם תוודאי שימונו לפחות שתי שופטות?
גברתי, תודה על התשובה. אני רוצה להגיד שעצם העובדה שאת מציינת שמצוינות היא דרישה, אני חושבת שזה עומד בבסיס הבחירה שלנו תמיד – לכל תפקיד בכלל – אבל על אחת כמה וכמה כשמדובר בבית-המשפט העליון. למותר לציין, גם את כשהגשת רשימת מועמדות ומועמדים, ודאי הגשת רשימה של מי שמצוינים ומצוינות בעינייך, ככה שבאמת להזכיר את זה – כאילו להגיד: כן, אנחנו לא ניקח אישה רק כי היא אישה בלי שהיא מצוינת, בואי נגיד, לפחות במקרה הזה, אפילו פורמלית זה מתייתר.
אוקיי. אז עכשיו ששמנו את זה בצד, בואי נדבר על – אני מסכימה כמובן שיש שיקולים נוספים. אגב, בבואנו לדבר על ייצוג אז יש גם באמת סוגיה של ייצוג אוכלוסיות נוספות בבית-המשפט. אבל משום שנשים הן בכל זאת 52% מהאוכלוסייה, הן יותר מאשר מגזר, הן באמת סובלות מאי-שוויון דרמטי מאוד יחסית גם לנוכחות המשמעותית שלהן באוכלוסייה; ומשום שבית-המשפט העליון – אחד הדברים המרכזיים שהוא באמת עוסק בהם הוא מיגור האי-שוויון, וזה מתוקף – שגם את תסכימי שזה דבר שבית-המשפט העליון אמור לעשות – –
– – נדמה לי שחשוב באמת שהוא עצמו יגלם את הדבר הזה של חתירה לשוויון, בין השאר, כי זה אחד התפקידים המרכזיים שלו ומשום שהוא מודל ודוגמה, את יודעת, לאחד המגדלים, איך לומר, כמו שאנחנו סוג של מגדל, וגם במקום הזה צריך לדאוג שאנחנו נהיה יותר מאתנו. לכן, נדמה לי שבכל זאת העניין של ייצוג שוויוני צריך להיות שיקול רב-משקל, יותר מאשר עוד אחד מהשיקולים. האין זאת?
– – – הגשת. יש לך מועמדות ברשימה שלך – – –
תודה רבה לאדוני. צהריים טובים, חברותי וחברי חברי הכנסת. אני מביאה לפניכם תיקון חוקתי, הגיוני, בסיסי, פשוט וממש ממש ממש מתבקש. מה שקורה היום, גבירותי ורבותי, הוא שיש לנו ראש ממשלה שמשול בעיני, אם תרצו, למי שמטיס מטוס גדול מאוד, מלא מלא נוסעות ונוסעים, ומן הסתם אוחז בידיו את ההגה ואת שלומם. אדוני היושב-ראש, נראה לך שאפשר לדבר ברעש הזה?
תודה, אדוני. ובכן, חברי וחברותי חברות הכנסת, אני מביאה בפניכם שינוי חוקתי קטן אבל חשוב, בסיסי וממש ממש מתבקש, שעניינו היציבות השלטונית במדינת ישראל. וראו זה פלא, דווקא בתור חברת אופוזיציה אני מביאה משהו שעשוי, חד-משמעית, לסייע לממשלה ולקואליציה הזאת להישאר על כנה, כמעט בכל מצב, משום שבשונה ממה שאתם כל כך אוהבים להאשים אותנו, אנחנו באמת באמת, בכל לב, מאוד מאוד אוהבות ואוהבים את המדינה הזאת ודואגות ודואגים ליציבות שלה; גם ליציבות השלטונית שלה. ככל שאנחנו, את הממשלה המאוד-מאוד בעייתית שלכם, שעושה דברים שלצערי פעמים רבות מזיקים למדינת ישראל, כמו הצעת החוק שזה עתה העברתם כאן – דברים שמפרקים את מדינת ישראל מבפנים – אנחנו שואפות ושואפים להחליף אתכם בקלפי, ולא לרסק את הממשלה באופן שייפגע, כאמור, ביציבות הבסיסית של ממשלה ושל המדינה. יש לנו ראש ממשלה. ראש הממשלה – ברשותכם, אני אחזור רגע על הדימוי שנתתי קודם. ראש הממשלה, אני ממשילה אותו כרגע לטייס שמטיס מטוס גדול, מלא בהמון המון נוסעות ונוסעים, והוא מחזיק את ההגה בידיים. אבל, אדוני היושב-ראש, שער בנפשך שהטייס הזה מטיס את המטוס הגדול הזה עם כל הנוסעות והנוסעים בלי טייס משנה לידו. אם חס וחלילה הוא לוקה בלבו, הוא חש ברע והוא מאבד את היכולת לשלוט על המטוס – הרי המטוס כולו מתרסק אם אין שם מישהו שייקח את ההגה במקומו. עכשיו, החוק במדינת ישראל מאפשר לראש הממשלה למנות ממלא-מקום, כך שאם חלילה הוא במצב נבצרות, מכל סיבה שהיא, ממלא-המקום הוא-הוא ראש הממשלה בפועל; הופך להיות בעצם ראש ממשלה. ואין שאלה, לא מתחיל משא-ומתן, לא מתחיל הליך בחירות, לא מתחיל הליך של מאבק פוליטי, אלא פשוט, נורא ברור מי מחליף את ראש הממשלה במקרה שהוא לא מסוגל למלא את תפקידו. מעבר חלק. עכשיו, לאסוננו, אנחנו חווינו את הדבר הזה לפני 11 שנה. ממש בשבוע שעבר ציינו 11 שנה לאירוע המוחי הקשה שתקף את ראש הממשלה המנוח אריאל שרון. זה באמת הביא למצב שהוא לא היה מסוגל לתפקד כראש ממשלה, ולצערנו אחר כך הוא לא חזר להיות ראש ממשלה. ברגע הזה, למרבה המזל, היה ממלא-מקום ממונה, וזה היה אהוד אולמרט, שמייד תפקד כראש ממשלה בפועל, אושר על-ידי הממשלה והפך להיות ראש ממשלה, כך שהטלטלה – ואין ספק שמדובר בטלטלה; כשראש ממשלה הוא לפתע נבצר, מכל סיבה שהיא, יש טלטלה בחברה ובמדינה. זה דבר קשה מאוד כשקורה משהו לראש הממשלה, ולצערי, אדוני, אנחנו חווינו את זה יותר מפעם אחת. אבל לפחות המעבר השלטוני היה חלק; לפחות הממשלה לא מתחילה להיקרע בין מי שהם בעיני עצמם מועמדים לרשת את ראש הממשלה; לפחות אנחנו לא נשארות ונשארים שבועות ארוכים בלי מישהו שהוא זה שיושב בכיסא הטייס ומטיס את המטוס הזה, אלא המטוס באמת ממשיך לטוס בבטחה יחסית – כאמור, בהינתן מה שעושה הממשלה הזאת. אבל, כמו שאמרתי, החוק מאפשר לראש הממשלה למנות ממלא-מקום – – –
לא, אבל לישראל יש מל"טים מדהימים. מי כמו אדוני, יושב-ראש ועד העובדים לשעבר של התעשייה האווירית, יודע איזה מל"טים יש לנו.
אבל הממשלה הזאת היא לא מל"ט. הלוואי עליהם – שהיה להם את התחכום. אל תיקח את זה אישית, אדוני.
אדוני, אל תיקח את זה אישית. הלוואי, אמן, שהממשלה הזאת היה לה אפס קצהו של התחכום, הידע וההישגים שהביאו ליצירת המל"ט, ובטח ובטח המל"טים הישראליים שלנו.
אז כאמור, אדוני, החוק במדינת ישראל מאפשר לראש הממשלה למנות ממלא-מקום. יובהר, זה מישהו שהוא בעצמו בוחר. לא הכנסת בוחרת בשבילו, לא האופוזיציה חס וחלילה מכריחה אותו. הוא עצמו, ראש הממשלה, יכול לבחור את מי שהוא רוצה להיות ממלא-מקומו למקרה, על כל צרה שלא תבוא. התיקון שאני מציעה הוא פשוט מאוד: לחייב ראש ממשלה, כל ראש ממשלה – ודאי לא את ראש הממשלה הזה אלא כל ראש ממשלה – לחייב אותו למנות ממלא-מקום על כל צרה שלא תבוא. למה הדבר דומה, אדוני? ביטוח. מי מאתנו שמחה להוציא כסף על ביטוח? לא כיף. מה הסיכוי שיהיה לנו שיטפון בבית? נו, קשה לנו לצפות את המצב הזה. אנחנו אוהבות ואוהבים לחשוב שהכול יתנהל בסדר, הכול יהיה כרגיל. לא כיף לשלם ביטוח. אבל הרי אם לא נשלם ביטוח, נמצא את עצמנו עומדות ועומדים מול שוקת שבורה, חלילה, מול בית שרוף חלילה, מול תקלות שאחר כך לא יהיה באפשרותנו לשלם את הנזק שלהן. ולכן, יש לנו, למשל, אדוני, חובה של תשלום ביטוח חובה ברכב. המדינה מכריחה כל אחת ואחד מאתנו שיש לה או לו רישיון נהיגה, או יותר נכון רישיון רכב, שיש בבעלותה רכב, לשלם ביטוח חובה על כל מקרה שלא יבוא. תרצה השם שלעולם לא נהיה מעורבות באף תאונת דרכים, לא נגרום שום נזק, אבל ביטוח צריך לשלם. זה בדיוק המצב, אדוני, עם ממלא-מקום ראש ממשלה. עכשיו, מה למדתי? אך לפני יומיים התבשרנו כולנו שאפילו ליושב-ראש הקואליציה שלנו – תראו מה זה: יושב-ראש קואליציה לשעבר ויושב-ראש קואליציה בהווה, זה לצד זה.
אבל אתה, אדוני יושב-ראש הקואליציה, מינית לעצמך ממלא-מקום, כי אפילו אתה, בגודלך המאוד מאוד מכובד ובנוכחותך רועמת-הקול ובשליטתך היוצאת מן הכלל בקואליציה, מינית לך מישהו למקרה שאתה לא נמצא או למקרה שאתה עסוק או למקרה שחלילה, אולי דלקת גרון לא תאפשר לך לרעום בקולך – ממלא-מקום שימלא את מקומך. חבר הכנסת אורן חזן, הרי התבשרנו שימלא את מקומו של יושב-ראש הקואליציה. עכשיו, אדוני, מקל וחומר, באמת, בייסיק בייסיק בייסיק קל וחומר: אם ממלא-מקום יושב-ראש הקואליציה זקוק לממלא-מקום – כלומר, אם יושב-ראש הקואליציה זקוק לממלא-מקום, האם ראש הממשלה לא זקוק לממלא-מקום? ראש הממשלה, שכמו שאמרתי הוא בראש הפירמידה, הוא מטיס את המטוס; אפשר להתווכח על הדרכים שהוא בוחר לטוס בהן כשהוא מביא אותנו ל"חורים" שתשמור אלוהים, וכמו שהוא עצמו מעיד על עצמו, פעמים רבות הוא מביא אותנו להאג או לפחות בכיוון-של או לפחות כיוונים שעלולים, שאם הרוח תמשיך לנשוב כל כך חזק כמו שהיא נושבת נגיע להאג – אבל בכל זאת, טייס. אדוני, צחוק בצד, כמו שאומרות אנשים מבוגרות ממני, צחוק בצד. מדובר ביציבות השלטונית של מדינת ישראל. אני מאחלת לראש הממשלה שאנחנו נחליף אותו בקלפי בהקדם, במהרה בימינו, בהקדם, אבל אני גם מאחלת שאם יקרה כל דבר שהוא, שלא יהיה פה חוסר יציבות; שלא נמצא את עצמנו שבועות ארוכים שאין לנו מושג מי מנהל את המדינה, ובעצם גם אף אחד לא יהיה פנוי לנהל אותה, משום שהם יהיו עסוקים בלשכנע שהם הם המתאימים ביותר להחליף את ראש הממשלה. לכן, חברי וחברותי חברות הכנסת, אף שעמדת הממשלה היא נגד, אלוהים יודעת למה, כי כמו שאמרתי זה יתרום ליציבותה, אני מפצירה בכן ובכם להצביע בעד הצעת החוק שלי לחובת מינוי ממלא-מקום לראש הממשלה לטובת יציבותה של המשילות וההתנהלות במדינת ישראל. תודה רבה.
אבל האופוזיציה לא מנהלת את המדינה.
כי זה לא דומה. היא לא מנהלת את המדינה.
לא, הגשתי גם בכנסת הקודמת – – –
לא, אני שואלת אותך. אני כבר התייחסתי – – –
כמו שאמרתי, שלא ניקלע למצב שאנחנו – – –
נכון. שלא נגיע למצב – – –
תודה רבה, אדוני היושב-ראש, ותודה רבה לך, השר לוין. קודם כול, בשורה התחתונה צריך להגיד שאתה לא מתנגד לעיקרון שעומד בבסיס הצעת החוק שלי, וגם להיגיון שלה. ההצעה שאתה אומר, שימונה ממלא-המקום מתוך מפלגתו של ראש הממשלה – אני לא מתנגדת לזה; גם בזה יש היגיון רב. אבל בשביל זה יש דיונים בוועדות, ואדרבה ואדרבה, הרי מקובל במקומותינו שאת מקדמת הצעת חוק בהסכמה עם משרדי הממשלה ובהסכמה עם הקואליציה, וזה נראה לי אך סביר שבוועדת החוקה, שבה יידון החוק, אם תרצה השם, אנחנו נוסיף שממלא-המקום ייקבע מתוך מפלגתו של ראש הממשלה. זה באמת נשמע לי ממש מתבקש. כאמור – מתבקש. אבל כמו שאמרתי, א. אתה לא כופר בהיגיון של הצעת החוק ובצורך בה, אפילו, הייתי אומרת; ב. מתוך דברייך עולה שאתה עצמך מבין שיש עיתוי רלוונטי להביא את הצעת החוק הזאת. זאת אומרת, מה שאתה אומר לי זה: אני לא רוצה שיצא כאילו זה לא באמת עיתוי, למרות שברור שזה עיתוי נכון. אבל אני שואלת אותך, אדוני השר לוין: האם הגיוני שהכנסת תדחה מעליה הצעת חוק נכונה בעיתוי שהוא נכון רק בגלל שפוליטית לא נוח לנו לרמוז שבעצם העיתוי הוא נכון להצעת חוק נכונה? הרי זה דבר בלתי מתקבל, זה ההפך מכל היגיון. זה ההפך הגמור מכל היגיון. לעניין העיתוי, תמיד מגיעים לכאן חוקים בגלל עיתויים – אם נזכיר את חוק ההסדרה פה, כמו שאמר בצדק חברי חבר הכנסת פרופסור טרכטנברג. או למה הבאתם דווקא עכשיו, נניח, את החוק הזה שרוצה לתת סמכויות בלתי מתקבלות על הדעת לשר חינוך לסתום פיות לכל תלמידות ותלמידי ישראל אם ככה רק בא לו? גם פה יש סיבה ועיתוי. אבל חד-משמעית יש פה עיתוי נכון לדאוג ליציבות השלטונית – ואגב, אני שמחה שזה נוגע ללבך, כי הדאגה היא דאגה אמיתית ליציבות שלטונית במדינת ישראל. ספציפית, אני אגיד שבעיתוי הזה התברר לנו שראש הממשלה הוא אדם שמעשן כמויות כל כך גדולות של סיגריות, שעל פניו הוא נמצא בסיכון בריאותי רב, והחשש לבריאותו הוא אך מתקבל על הדעת. ולכן, אדוני, דווקא מתוך תשובתך, אדוני השר, נדמה שהדבר הנכון הוא לתמוך בהצעת החוק שלי. תודה רבה.
איך הוא לא יהווה תקדים? אבל איך הוא לא יהווה תקדים, אדוני? זה ברור שזה תקדים.
תודה רבה, אדוני. חברי, חברותי חברות הכנסת, אנחנו דנות בהודעת הממשלה על מינוי שר הכלכלה, נכון? יושב פה שר הכלכלה המיועד, בא בעניבה חגיגית היום במיוחד, חבר הכנסת אלי כהן. תתחדש. ההתנגדות שלי היא לא אישית. היא באמת לא אישית. אני בטוחה שכלכלת ישראל היא בראש מעייניך ושיש בדעתך לעשות דברים נהדרים. אממה, אתה מגיע למשרד שלא מונה לו שר כבר – מה זה, שנה וחצי? לפחות. משרד מפורק, מפוצל, מעוך, שאין בו מדיניות, אין בו בעל-בית.
לא, רגע, רגע, סליחה, א. זה מטריד. אם לא צריך את המשרד הזה, אז שלא יהיה. אם צריך את המשרד הזה, אז ראוי שיהיה לו שר והוא ינוהל. אבל אני חוששת שההתנהלות הזאת היא ממש בקליפת אגוז, עוד אחד מהדברים האלה שראש הממשלה בנימין נתניהו עושה ולא עושה לא מפני שטובת מדינת ישראל לנגד עיניו; לא מפני שטובת כלכלת ישראל לנגד עיניו. לא מפני שהאזרחיות והאזרחים במדינת ישראל – שרובן לא מצליחות ולא מצליחים לגמור את החודש – לנגד עיניו, כי השכר בישראל, אדוני היושב-ראש – ודאי עקבת, גם אתה, אדוני שר הכלכלה המיועד, אתה ודאי יודע – לא עלה. בכל שנות כהונתו של ראש הממשלה הזה לא עלה השכר הריאלי בישראל, ומצוקת הקיום הבסיסית של כל אזרח ואזרחית כאן רק הולכת וגדלה. אז ראש הממשלה עכשיו – מסיבות פוליטיות כאלה ואחרות שעכשיו נוחות לו לקיומו הפוליטי וכיסאו הפוליטי – ממנה אותך לשר כלכלה. גם אותך, אדוני איוב קרא, תתחדש גם אתה. ברכות. מזל טוב. אבל גם אתה נהנה מזה בגלל – כנראה הצגת איזו עמדת לחץ חדשה על ראש הממשלה שלא הייתה לך קודם, והנה, עכשיו הסתדרה, אז קיבלת את המינוי הזה. לסיבה היחידה, לצערי, אין שום קשר לכישורים שלך, אין לה שום קשר לצרכים של מדינת ישראל, פשוט ככה הסתייע עכשיו לטובתו של ראש הממשלה. יושבים פה חברי – מרחבא – חברים וחברות מהעדה הדרוזית המכובדת. רק היום התבשרנו שהולכים להרוס אצלכם 13 בתים. אתם מקבלים את אותו כבוד שקיבלו חברינו מהחברה הבדואית בשבוע שעבר, ולפני כן, החברים בקלנסווה. הכול מפני שצריך להסיח את הדעת ואת תשומת הלב הציבורית מהחקירות והשחיתות העצומה והמטונפת של ראש הממשלה נתניהו, שגם אם היא לא פלילית – כי אנחנו נמצה את החקירה ונחכה לסוף החקירה – גם אם היא לא פלילית – –
– – רק הדברים שהוא מודה בהם – אני רק אסיים את המשפט, ברשותך, אדוני – – –
– – – רק הדברים שהוא מודה בהם – קבלת המתנות ופירוק הממשלה בגלל "ישראל היום" – באמת, הצחנה עולה מהם. אז אדוני איוב קרא, לצערי, גם המינוי שלך לשר אולי ראוי כשלעצמו ככל שיהיה, לא יסתיר – –
– – את הטינופת והצחנה הזאת.
מילא אם זה היה גיליונות של "ידיעות" – – –
תודה רבה, אדוני. אז קודם כול, חברי חבר הכנסת עיסאווי פריג' הציג בצורה מופלאה את ההיגיון הפשוט מאוד בבסיס ההצעה הזאת, שבאה לאפשר באמת לתנועות נוער לפעול בצורה סדירה ובצורה בטוחה. אולי צריך בכל זאת להוסיף, חברי חבר הכנסת פריג', איזה שתי מילים על התועלת בתנועות הנוער ועל כמה זאת מסגרת חשובה שמאפשרת לילדות-ילדים – צריך להגיד, זה מתחיל בגיל מאוד צעיר – מאפשרת להם מסגרות ערכיות שמוציאות אותם ממסגרות שהן רק צרכנות, רק מסכים, רק אינטרסים; באמת מלמדות אותם לאהוב את הארץ הזאת ברגליים; מלמדות אותם כישורים חברתיים, מלמדות אותם יחסים, מלמדות אותם כישורי מנהיגות, כי הן מאפשרות להם להיות אחר כך מדריכות ומדריכים וראשי גדוד או ראשי שכבה או מה שזה לא יהיה; מלמדת אותם לקחת אחריות על עצמם, על הקהילה שלהם, מלמדת אותם לקחת אחריות על החברה היותר רחבה שלהם; גורמת להם לחשוב על החברה היותר רחבה שלהם כבר מגילים צעירים ולא להיות קבורים בד' אמותיהם ורק להסתכל כל הזמן במסכים שלהם או מקסימום עם שניים-שלושה חברות וחברים. וצריך להגיד, אדוני היושב-ראש, שהיום, במציאות שבה גם עם החברות והחברים, שאת יושבת אתם ממש באותו מקום פיזי, את מתכתבת בווטסאפ ולא מדברת פנים אל פנים בהכרח, חשיבותן של תנועות הנוער היא גדולה פי כמה וכמה. וראוי שהמדינה תעשה את מה שלצערי היא לא עושה בהרבה תחומים אחרים – פשוט תשקיע באזרחיות ובאזרחים שלה. אדוני, אני רוצה להגיד לך, ברשותך, דבר: היום אנחנו נחשפות ונחשפים לדוח החמור על הזיהומים בבתי-החולים; דוח על זיהומים שגורמים לסדר גודל של 5,000 מקרי מוות בשנה – לא מהמחלה שאתה הגעת לבית-החולים, או הפציעה, אלא מהזיהום שחטפת בדרך. סיבה מרכזית לכך שזה קורה היא שהממשלה מתקמצנת על האזרחיות והאזרחים שלה, לא משקיעה מספיק בבריאות שלהם, כמו שהיא לא משקיעה מספיק – חוסכת ומקצצת – בכל השירותים החברתיים שהיא אמורה לתת. כאן זאת שאלה של חיים ומוות ממש, בצורה הכי מוחשית. אנחנו רואות ורואים איך לא רק שזה לא חיסכון – אנחנו גם מבזבזים עוד יותר ימי אשפוז, עוד יותר תרופות, עוד יותר כל האמצעים שאנחנו עוסקים בהם, ובסוף זה נגמר באובדן חיים. קו דק אבל ישיר מתוח מההשקעה בחינוך בגיל הרך, באפשרות לפעוטות להישאר עד גיל שנה בבית – מה שיעשה אותם יותר בריאים כמבוגרים, יותר עמידות ועמידים לכל חלק בחיים שלהם. ובדרך הם יעברו גם בתנועות הנוער. יש רק לקוות שכשהילדות והילדים של היום יגיעו לתנועות הנוער, כבר תהיה ממשלה שלא תתקמצן על הבריאות שלהם והם לא ימצאו את עצמם מתים מזיהומים בבתי-חולים. תודה, אדוני.
העברנו חוק – – – האימא והאבא מתחלקות חצי-חצי.
מה אדוני מציע לעשות עם הילדים החולים?
אבל מה אדוני מציע לעשות עם הילדים החולים?
– – – אני רואה את זה חמישה ימים בשבוע.
כן, אבל גם שכר מינימום המעסיק צריך לשלם.
אתה לא יכול, יש לך עשר דקות – – –
אחרי ההצבעה – ככה בתקנון. אחרי ההצבעה.
נכון, אתה צודק. זה משהו אחר.
לא, זו לא הצעה שלי. זו לא הצעה שלי.
– – – הערה אישית זה יותר מדקה.
הערה אישית בתקנון זה יותר מדקה, וזה מהדוכן.
לא מוגבלת בזמן לדעתי, אפילו.
על זה שהוא ציין אותי בשמי. זה לפי סעיף 90 ומשהו בתקנון.
תודה רבה, אדוני היושב-ראש. כבוד השר בנט, אני רוצה, ברשותך, להכניס רגע את הדיון הזה לאיזה הקשר יותר רחב. כששאלת אותי חזור ושאול מה הפתרון, אני אגיד לך, ברשותך, מה הפתרון: הגיע הזמן להכניס את עבודות הבית וגידול הילדות והילדים לתוך הכלכלה. אנחנו חיות וחיים במציאות שהחוקים שלה נקבעו – החוקים הגדולים, החוקים שמגדירים מהי המדינה, מהי הכלכלה, מהי מערכת המשפט, מה נספר, מה לא נספר, מה מותר, מה אסור, מי נחשב, מי לא נחשב – כל זה נקבע בימים שרק לגברים, וברשותך, גברים בעלי הון, רק להם הייתה גישה לחוק. רק הם יכלו לבחור, רק הם יכלו להיבחר, רק הם יכלו לכתוב את החוק ורק הם יכלו לפרש את החוק, לשפוט לפי החוק, והם שקבעו מי נכלל בכלל בחוק. ובימים ההם – שהם לא כל כך רחוקים, אנחנו מדברות על לפני 100 שנה – בימים ההם, אנחנו, נשים, ילדות וילדים, חולים או בריאים, היינו סחורה ככל שאר הסחורות שהוגדר בחוק איך אפשר להעביר אותן מכאן לשם. ובכן, ברוך השם, לפני כ-100 שנה, בסייעתא דשמיא – אני בטוחה שגם לה הייתה יד בדבר – קיבלנו זכות בחירה. ברוך השם, נשים קיבלו זכות בחירה, לאט אבל בטוח, ברוב העולם; עוד יש לנו כמה כיסים לטפל בהם. נכון, אגב, אדוני, שווה לעשות כוכבית ולהגיד שבחלק מהמקומות קודם כול קיבלו זכות בחירה רק נשים לא נשואות. אתה יודע, אדוני היושב-ראש, הרי נשים פטורות ממצוות שהזמן גרמן. למה? שלא יהיו חס ושלום בדילמה בין הבוס הגדול, הגדול גדול שלהן, לבין הבוס הקטן בבית. אותו דבר היה ההיגיון של זכות בחירה בהתחלה: שלא יהיו בדילמה בין מה שהבעל מצביע, חס וחלילה, אם ירצו להצביע משהו אחר.
ובכן, אדוני, השתנתה המציאות הזאת. היום נשים, ברוך השם, הן חלק ממש כל כך דרמטי, משמעותי מכוח העבודה, גם במדינת ישראל וגם בכל העולם המערבי; חלק דרמטי מהתוצר של המדינה, מהיכולת שלה להתקיים בכלל. אבל באותה נשימה, אדוני שר החינוך – החינוך, נכון? עכשיו זה חינוך, לא כלכלה – זה התעלמות מכוונת או שאנחנו בענייני הזמן גרמן? כי אני אמתין.
לא יעזור לי? אני לא אצליח לקבל את תשומת לבך?
אגב, הפרשנות הזאת היא של אבודרהם, לא אני המצאתי אותה. גש ובדוק, צא ולמד.
פרשנות של אבודרהם. אני רק מצטטת, אני נתלית בעצים גדולים, גדולים מאוד.
אגב, אם תרצה – עצים גדולים, לא גדולות בהקשר הזה.
אם תרצה – לא חשוב, אני תכף אגיד לך פסיקה אחרת שלו, שהיא מעניינת לא פחות – אבל בכל מקרה, ברשותך, בימים אלה נשים הן – – –
בכיף. בימים אלה, ברוך השם, נשים הן בעלות שוויון פורמלי בפני החוק – בישראל לא עד הסוף; לא בכדי לא כתוב אצלנו – בחוק כבוד האדם וחירותו לא כתובה המילה "שוויון", אבל אנחנו חלק מאוד מאוד מרכזי מכוח העבודה; אנחנו שותפות גמורות להתפתחות של המשק. נשאר רק העניין הפעוט הזה של עבודות הבית וגידול הילדים, שכל זמן שהן היו חלק מהכלכלה של הגבר – שהייתה לו בעלות על אישה, הייתה לו בעלות על ילדות וילדים – כל הכלכלה הזאת התקיימה בחסותו. הוא הלך לעבוד, היא דאגה לכל מה שבבית, לפעמים הילדות והילדים האלה היו כוח עבודה במשק, בחקלאות, ובשביל זה עשו אפילו עוד ילדות וילדים. אבל כרגע, מה לעשות? כולם הולכות והולכים לעבוד בחוץ, והילדות והילדים, מה? מי ישלם על העבודה השקופה הזאת? והיא שקופה – –
– – כי היא לא נספרת בכלכלה – ואני מסיימת. ולכן, עדיין, ב-95% מהמקרים נשים עושות את העבודה הזאת, בלי תגמול, בלי הכרה בערך הכלכלי שלהן, בלי פנסיה, בלי ביטוח לאומי, בלי כל הדברים האלה, וכשהן יוצאות החוצה נפער החור הגדול הזה. אז התשובה על שאלתך, אדוני, "מה לעשות?" היא למצוא את הפתרון איך לעשות את הכלכלה רלוונטית לימינו, כוללת את עבודות הבית וגידול הילדות והילדים והערך הכלכלי שלהם. תודה רבה.
כן, אדוני. אנא קרא את הסעיף. אולי תתייתר ההערה שלי.
לא, אבל אדוני, המסקנה היא – לא כתוב משהו שהוא לא רלוונטי. זה לא כתוב.
ודומני – ותקן אותי אם אני טועה – אבל דומני שראש הממשלה, בהיותו ראש הממשלה, הרי יש לו אחריות מיניסטריאלית גם לעניינים שנדונים או מטופלים על-ידי המשרדים שהוא – –
אדוני, זה לא נכון, אני מצטערת.
אדוני, יש פה שאלה. איזה סוף דברי? באיזה עולם סוף דברי?
אדוני, אני מבקשת הצעה לסדר.
אדוני היושב-ראש, אני מבקשת הצעה לסדר.
אבל אין ברירה. אדוני קובע פה סדרים חדשים שלא יכולים להתקיים.
אני מצטערת, אדוני. אני מבקשת לחלוק – – –
אבל זה נוגע לדיון, זה בדיוק העניין.
אדוני לא מאפשר לקיים את הדיון – – –
אדוני, סליחה, אבל אנחנו רוצים לקיים כרגע דיון על השאלות – – –
אני מאוד רוצה, לכן אני מבקשת ממך לתת לי הצעה לסדר בצורה מסודרת.
אדוני, אתה ממש מעוות את התקנון.
– – – בתקנון. אולי זה לא בסעיף 47, אבל הזמנים הם בתקנון.
אדוני, אדוני, אין בתקנון "סיום דבריו". אין בתקנון שום דבר שמאפשר לראש הממשלה בסוף לשאת דברים.
או שהוא עונה על שאלות או שלא. אבל אין שום דבר בתקנון שמאפשר לו לשאת דברים.
אדוני מכחיש שהוא פירק את הממשלה?
בפייסבוק שלך אתה מתייחס יופי.
– – – כל פעם שאומרים – – –
זה וינרוט כתב? זה טקסטים של וינרוט?
אני אסתפק בשלוש דקות, אדוני.
טוב, זה סוד ידוע שאנחנו מתנגדות ומתנגדים לחוק הזה, המכונה "ההסדרה", שאנחנו רואות ורואים בו לא רק לא הסדרה, אלא ממש פריעת חוק – פריעת החוק הבין-לאומי, פריעת החוק הישראלי – ולא אנחנו אומרות ואומרים את זה, אלא היועץ המשפטי לממשלה של הממשלה שאתם בחרתם אומר את זה. אנחנו מתנגדות ומתנגדים לחוק, שהוא הרסני למדינת ישראל, הנזק שלו הוא עצום ורב, ושוב, לא רק אנחנו אומרות ואומרים את זה, ראש הממשלה עצמו אמר את זה: חוק שעלול להביא את מדינת ישראל לבית-הדין הבין-לאומי בהאג. ההתנגדות שלנו לחוק הזה לא התחילה עכשיו, היא ידועה. אנחנו מנהלות ומנהלים נגדו מאבק כמיטב יכולתנו כבר זמן רב. אבל מה שקרה כאן אתמול, חברות וחברים, אינו נוגע אפילו בחוק עצמו, אלא נוגע בהתנהלות שלנו בכנסת, אדוני היושב-ראש. אפשר להעביר גם חוק כל כך שנוי במחלוקת, שאנחנו רואות ורואים בו באמת חציית קו אדום כזה עבה, יותר עבה מכל מה שחציתם עד היום, כנראה – וחציתם; חציתם, ברוך השם, מר סלומינסקי, חציתם – אבל גם חוק כזה אפשר להעביר באופן שמכבד את הכנסת ומכבד את סדרי הדיון של הכנסת, ולא צריך גם כאן לבוא באלימות, בדורסנות, ותוך כדי פריעת החוק של הכנסת עצמה. נכון, שמור לכנסת – כאילו יש היום כנסת, בואו נודה על האמת, אין היום באמת ממשלה וכנסת, יש ממשלה ואופוזיציה, משום שהפרדת הרשויות תחת שלטון נתניהו נרמסה לחלוטין. הקואליציה היום היא תמיד, באופן מוחלט, ולא חשוב באיזה נושא, במשמעת קואליציונית דרקונית עוצרת נשימה. אז נכון – יש לממשלה ולכנסת ולקואליציה אפשרות להפעיל את הסעיף המפורסם 98, ולכפות סדרי דיון שלא בהסכמה, ואני מודה ומתוודה – אני, כיושבת-ראש הסיעה הגדולה באופוזיציה ומרכזת האופוזיציה, אמרתי: אנחנו לא מגיעות ולא מגיעים בחוק הזה לשום סוג של הסכמה, אנחנו לא מסכימות או מסכימים לשום תג ותו, כולל לא לסדרי הדיון שלו. אבל גם אמרתי: אנחנו לא אמרנו מעולם שאנחנו נשתמש בכל 38 הימים שעומדים לרשותנו לפי מספר ההסתייגויות שהגשנו לנמק בהן את התנגדותנו לחוק, ולא הייתה שום מניעה להעביר את החוק הזה בצורה מכובדת, לתת לנו להתחיל את הדיון, ולראות, אולי לא יהיה צורך להפעיל את סעיף 98? אולי היינו ממצות וממצים את ההתנגדויות שלנו כעבור שעתיים, ארבע, יום? אפילו יומיים, סבורתני, אדוני היושב-ראש, שאתה חשבת שזה זמן סביר. ואז, באמת, אם היה נראה שאנחנו עושות ועושים איזה ניצול לרעה של הכלים הפרלמנטריים שעומדים לרשותנו, אפשר היה לכנס אז את ועדת הכנסת, ברוב שגם ככה יש לכם, והוא עצום ורב, ואז לכפות סדרי דיון אחרים. אבל לא. הקואליציה, חברות וחברים, שוב, בבריונות, באלימות, בברוטליות, בלא לספור את מי שלא חושב בדיוק כמוה, עשתה סדרי דיון שלא היו כמותם בכנסת; דיון מפוצל, מעולם לא היה דבר כזה. תמיד כשדיון מתחיל, הוא נמשך עד ההצבעה; דיון מפוצל, לא במובן שהולכות הביתה לישון או הולכות והולכים הביתה לשבת, אלא במובן שבאמצע ימי כנסת שלמים – דיונים אחרים, סדר-יום אחר; דיון שמוקצים לו רק הלילות, הזמן שבו כולן – אם הם נורמליות ונורמלים ולא נאלצים לעבוד למחייתם, חלילה, בלילה – ישנות וישנים, בטח לא מקשיבות להסתייגויות ולהנמקות של התנגדות לחוק; ובסוף, ביום שני, עוד איזה זמן קצר לפני ההצבעה. אז אנחנו, באופן פורמלי, רשמי וחגיגי, לא מוכנות ומוכנים לקבל את סדרי הדיון האלה, אדוני היושב-ראש, ולכן אנחנו לא נשתף עם זה פעולה, ולא נעמוד פה עכשיו שני לילות ונדבר, כמו שאומר הביטוי העממי, אל הלמפה. אנחנו נשמור לעצמנו את הזכות להשתמש בזמן הזה בכל זמן שנמצא לנכון. עכשיו ידבר חברי חבר הכנסת עפר שלח, ואנחנו נראה איך ניקח את זה משם. אבל אני רוצה להגיד לסיכום חמש הדקות שלי – אתה רואה, אדוני, אסור לתת אף פעם יותר זמן ממה שמבקשות, כי משתמשות: מי שמקטרים על זה שלא היו בקבינט דיונים על המנהרות, בורחים, ממש בורחים, מדיון בכנסת על חוק שמסוכן לישראל הרבה יותר מהמנהרות האלה; מתנהלים בצורה שבסופו של דבר היא זאת שמבזה את הכנסת. כי אתם אלה שמביאים עכשיו חוק שאתם בונים על זה שבית-המשפט העליון יפסול אותו, ואחר כך תוכלו להתלונן על בית-המשפט העליון שלא נותן לכם למשול. אם יש ביזוי לכנסת, זה הגילום המפורש שלו, ולזה אנחנו ממש לא ניתן יד. תודה רבה.
חבל שלא אלה סדרי הדיון שנקבעו. יכולתם לקבוע את זה באופן חד-צדדי – – –
תודה, אדוני. אני חייבת לפתוח את דברי בהצגת הצעת החוק הזאת בהתייחסות, גם אני, לפינוי של עמונה. אני רוצה להגיד שבאופן רגיל הייתי פותחת את דברי בהזדהות, אולי, עם כאבם של המפונים, אבל אחרי ששמעתי הבוקר את חבר הכנסת סמוטריץ משווה את הפינוי לאונס של אישה, נפלה לידי הזדמנות, אדוני היושב-ראש, באמת זכות גדולה, משום שהצעת החוק שלי עוסקת במאבק בזנות. הזנות, כמו שאולי אדוני לא יודע, הזנות היא אונס. אז נפלה בידי באמת זכות להסביר לחבר הכנסת סמוטריץ גם את האי-הבנה שלו, הגדולה, וגם את הזילות הבלתי-נסבלת של אונס נשים אצלו.
כן. קודם כול, המשתמע מדבריו של חבר הכנסת סמוטריץ הוא שהחיילים מבצעים פשע, שהפשע הזה חמור כמו אונס של אישה, ולכן העונש על הפשע הזה צריך להיות 20 שנות מאסר. זה בעצם מה שאמר חבר הכנסת סמוטריץ באמירה הזאת – שהפינוי הזה הוא כמו אונס. אבל עכשיו אני רוצה שנדבר שנייה על האונס עצמו, האונס האמיתי, לא הפינוי של עמונה, מקום שבדין צריך להיות מפונה. אני רוצה, אדוני, לדבר על הזנות שבה אנחנו באות להיאבק באמצעות הצעת החוק הזאת. חברות וחברים, כמה ילדות אתן מכירות ומכירים שכשהן היו קטנות אמרו שהן רוצות להיות זונות? אולי מישהי מהילדות שלכן ושלכם? אולי מישהי מהנכדות שלכן או שלכם אמרה: זה נראה לי יופי של מקצוע; כשאני אהיה גדולה אני אהיה זונה? אולי נעשה את זה מקצוע מועדף בכלל, בעקבות התמיכה שאני רואה פה ושם בדבר הזה? אולי באמת נעשה את זה מקצוע מועדף? אתה דיברת, חברי חבר הכנסת עמר בר-לב – אם זה המקצוע העתיק בעולם, אז באמת אולי שווה לשקול את זה. חברים וחברות, אני רוצה לספר לכם משהו שלא בטוח שידעתם. האם אתה יודע, אדוני היושב-ראש, מהו הגיל הממוצע שבו אישה – או ילדה צריך להגיד – נאספת לזנות? גיל 11. זה הגיל הממוצע שבו ילדות נאספות על-ידי סרסורים.
זה היה שידורי ערוץ "פלייבוי" בכבלים.
זה היה על שידורי ערוץ "פלייבוי" בכבלים. זה מה שזה היה אז. זה לא היה ערוץ 1 ו-2, ברוך השם, זה היה ערוץ – – –
אדוני, ככל שדבריך הם חשובים – – –
בדיוק. אני אצטרך אותן, אני כבר אומרת לך. אז, חברי וחברותי, הגיל הממוצע שבו ילדה נאספת לזנות הוא 11. אני לא חושבת שמישהו או מישהי מהיושבות והיושבים כאן באולם חושב שבגיל 11 את בוחרת בחירה חופשית במקצוע – זנות. האם אתם יודעות ויודעים מה הגיל הממוצע של מוות של אישה בזנות? אנחנו מדברות על 40, חברות וחברים. זאת תוחלת החיים של נשים בזנות. המקצוע הזה גובה ממש חיים. לידיעת חברי חבר הכנסת סמוטריץ, נשים בזנות הן נשים שכמעט לעולם נאנסו, נפגעו בפגיעה מינית בילדות – על-ידי בן-משפחה או סתם מישהו קרוב – אבל כמעט כולן עברו פגיעה מינית קשה באיזה שלב של החיים המוקדמים מאוד שלהן. כמעט לעולם מדובר בנשים נסחרות באופן כזה או אחר. מדובר בנשים שנשלטות בידי סרסורים, שממכרים אותן לסמים בשלב מאוד מוקדם של ההיכרות ביניהם. אני חושבת שהתמונה היא באופן חד-משמעי, חברות וחברים, שנשים בזנות אינן עוסקות במקצוע; נשים בזנות אינן בוחרות בחירה חופשית. למעשה, הן חיות בתוך גיהינום מתמשך. הוא מתמשך. הוא כולל לקבל מדי יום שבעה, עשרה, לפעמים 20 גברים שחודרים אלייך, שמכים אותך, שעושים בך כל מיני דברים שאני מעדיפה באמת לא להעלות על דל שפתי. ממש ממש ממש קשה לקרוא לדבר הזה "בחירה". גם הכסף, אגב, אדוני, שמתקבל בצד השני, הוא ממש רחוק מלהיות חיי הזוהר האלה של ריצ'רד גיר וג'וליה רוברטס, שכולנו למדנו לקבל כאיזה אייקון של הזוהר של הזנות. כמו שאתה יודע, אדוני, באמת אחרי מאבק ארוך שנים – מאבק פמיניסטי בעיקרו – היום אסור, וכבר כמה וכמה שנים אסור, לפרסם זנות במקומותינו. אסור בעיתונים, באתרים, בטלוויזיה – אסור לפרסם זנות. ולכן, אחת הדרכים לעקוף את האיסור הזה הפכה להיות כרטיסי הביקור הקטנים האלה ששמים על המכוניות של כל אחד ואחת שחונה במרכזי הערים בישראל. זה הפך להיות ממש דבר שאי-אפשר להימלט ממנו, כי זה או על החלון או שזה על הרצפה, כי זה נופל או שאתה זורק אותו – כי זה סך הכול די מגעיל: מדובר בכרטיסי ביקור עם חלקי נשים ערומות, מספרי טלפון והבטחות לגן-עדן – גן-עדן, פינוק אינטימי, מסאז' מפנק וממש ממש חיים נפלאים – אבל האמת היא שבצד השני של הטלפון שעל הכרטיסים האלה נמצא, כמו שאמרתי לכם, גיהינום לנשים. מסתבר שהייתה לקונה בחוק שלא אפשרה לנתק את הטלפונים על הכרטיסים האלה. אנחנו כולנו, שנאבקות בכל האספקטים של הזנות – ותכף אני אתייחס לאספקט הכי חשוב שעוד צריך לקדם – פניתי אל שר לביטחון פנים, שיושב אתנו, השר גלעד ארדן, ממש כשהתמנה, והוא הבטיח שהוא יעשה מבצע גדול, והתברר שבאמת חסרים לו כלים חוקיים. ואני שמחה ומודה לו שעכשיו הוא מאפשר לנו לסתום את הפרצות האלה ולנתק את הקווים האלה. אני רוצה לספר לך, אדוני היושב-ראש, ולכם, חברי וחברותי: בשבוע שעבר עשיתי מבצע יחד עם מכינה קדם-צבאית בשם "בני-ציון" שפשוט התגייסו לעניין הזה בצורה מדהימה. אנחנו הדפסנו כרטיסים פיקטיביים שנראים כמו כרטיסי זנות, אבל יש עליהם מספרי טלפון שהגיעו לחמ"ל שאנחנו עשינו אצלם במכינה. הם, שעברו באמת הכנה מאוד יסודית ולמדו מה שצריך לדעת – לא הכול אבל באופן יחסי – בקשר לזנות, ענו ללקוחות – שאגב, באופן מדהים, בתוך עשר דקות מרגע שחולקו הכרטיסים האלה ברחובות העיר תל-אביב, הגיעו פשוט עשרות רבות ביותר של טלפונים עד הערב. אז ראינו את הרצף. ראינו את הרצף של אלה שכשאומרים להם: אבל אין לך בעיה שהיא נאנסה מגיל חמש על-ידי אבא שלה? שאומרים: לא, האמת שאין לי בעיה, לאלה שאומרים: אבל למה את מספרת לי את זה ומפריעה לי ומעצבנת אותי עם הפרטים האלה? לאלה שאומרים: באמת לא ידעתי, לא ידעתי שזה הדבר שאליו אני מצלצל.
את זה אפשר לפרש בהרבה מאוד דרכים, אדוני, בוא לא ניכנס לזה. אנחנו, את המאבק לחיסול הזנות – ואני בפירוש אומרת, חברות וחברים, לחיסול הזנות, כי אני מאמינה שיום אחד אנחנו נחסל את הזנות, ואני בוודאי מאמינה שאנחנו חייבות וחייבים להמשיך לשאוף לחסל את הזנות – אנחנו חייבות וחייבים לעבור גם דרך ניתוק המספרים לכרטיסים האלה. אז קודם כול, אני רוצה להגיד תודה, כמו שאמרתי, לשר ארדן. אני רוצה להגיד תודה למטה המאבק בסחר בנשים ובזנות שעזרו לנו לנסח את הצעת החוק הזאת. אני רוצה להודות ליועצות הפרלמנטריות שלי כמובן – המהממות.
אני צריכה עוד שלוש דקות, שזה בערך הזמן שהתבזבז לנו.
תודה רבה, אדוני. אבל אני רוצה להגיד לך, השר ארדן, שהמבחן הגדול של כולנו יהיה אחרי שהחוק הזה יעבור בקריאה שנייה ושלישית. המבחן יהיה באכיפה שלו. המבחן יהיה ביוזמה שתיקח המשטרה לידיים ובאמת תשתמש בכלים שאנחנו באות ובאים לתת לה היום – וזה יצטרף להצעת החוק הממשלתית שאתה תביא – ובאמת תשתמש בזה בשביל לנתק את הקווים באופן אפקטיבי מספיק מהר ומספיק בעקביות ומספיק ברציפות בשביל שזה יהפוך להיות עסק לא כדאי. וכאן אני קוראת לך, ואני קוראת למפכ"ל, להתייחס לזה ברצינות, להבין שמדובר באמת בבעיה אמיתית כואבת, שהיא לא מה שחבר הכנסת סמוטריץ עושה ממנה, איזה מין זילות, אלא היא באמת גיהינום של בני ובנות אדם. אבל בעיקר, אדוני, אני רוצה מהבמה הזאת לקרוא לשרת המשפטים איילת שקד, שלצערי יצאה מהמליאה, ולהפציר בה לאפשר לנו סוף-סוף להעביר את ההצעה שאוסרת זנות. כי מה שאנחנו עושות ועושים כאן, אדוני, זה להסתובב מסביב לדבר עצמו: אנחנו אוסרות שידול לזנות וסרסור, אנחנו אוסרות פרסום של זנות, אנחנו אוסרות אפילו הדפסת החומרים של הפרסום לזנות, אבל הזנות עצמה עדיין לא אסורה במדינת ישראל, חברות וחברים. זה, אדוני, העיקר. אנחנו חייבות וחייבים להפוך את צריכת הזנות לבלתי חוקית. אנחנו חייבות וחייבים להעביר חוק שיאפשר לשקם את אלה שלא מבינים שזנות היא אונס, וזו בעיה, ובעיקר – אנחנו חייבות וחייבים לתת את המשאבים לשקם את הנשים האלה, שמילדות בעצם הוסללו לדבר הזה, לגורל האכזר הזה והנורא הזה, לשקם אותן ולאפשר להן לבנות חיים חדשים. אני אגיד לסיום, אדוני, שכל זמן שזנות קיימת כאופציה לגיטימית בעולם וחוקית במדינת ישראל, כל אחת מאתנו היא בפוטנציה זונה, כמו שאמר בשעתו מארק טוויין, ונשאר רק להסכים על המחיר. כל זמן שזנות היא חוקית ולגיטימית, כל אחת מאתנו – אפשר להגיד עליה שהיא סיפקה מין תמורת התקדמות בעבודה, או סיפקה מין תמורת טובות הנאה כאלה ואחרות כקונספציה, כי זנות זה דבר הגיוני שנשים תעשינה. ובכן, אדוני, זנות זה לא מקצוע, זה לא מטבע עובר לסוחר. נשים חייבות לעבור להיות בעלות הבית על הגוף שלהן מההתחלה ועד הסוף. תודה רבה.
לא אמרתי תודה לשולי מועלם-רפאלי, למר בני בגין, ליהודה גליק, לעאידה תומא סלימאן ולעליזה לביא, יושבת-ראש ועדת המשנה למאבק בסחר בזנות, אז תודה על השותפות.
לא, לא, גברתי היושבת-ראש, לפני שאת נועלת.
תודה רבה, גברתי. אני דווקא רוצה להתייחס להצעת החוק של חברתי חברת הכנסת מיכל רוזין, שאנחנו מייד נצביע עליה בקריאה ראשונה, ולהודות לך ולשבח אותך ולשמוח שהיא עומדת לעבור קריאה ראשונה. תראו, חברות וחברים, פגיעה מינית בילדות היא מגפה של התרבות שאנחנו חיות בה, שהיא תרבות פטריארכלית, בשליטת גברים. למי שנדמה שהשליטה הגברית חלפה מן העולם, די לה או לו שתפתח את דוח האו"ם על נשים לשנת 2015, שם בוחנים את חלוקת הנכסים וההון בעולם בין גברים לנשים. ואתה רוצה לנחש, אדוני השר ליצמן, איך הרכוש והנכסים מתחלקים בין נשים לגברים בעולם? מה האחוזים? 99%–1%. כלומר, 99% מהנכסים וההון בידי גברים ו-1% בידי נשים. זה מצב השוויון בעולם. אז בואו נגיד שבדברים אחרים, פה ושם, אולי יש מצב יותר טוב, אבל בגדול אנחנו עדיין חיות וחיים תחת שליטה גברית, שלצערי מאפשרת פגיעה מינית בילדות וילדים, ועד גיל עשר, סדר גודל, בנים עדיין נפגעים בהמוניהם ומשרשרים אחר כך פגיעה מינית למשך הדורות. המאבק שלנו להפסיק את המנהג המקובל כל כך הזה של פגיעה מינית בילדות במשפחה, בפריפריה של המשפחה, הולך, בין השאר, גם להפסקת ההתיישנות. הקונספציה הזאת, שאם לא תבעתְ או תָּבַעְתָּ בגין פשע אחרי שעברו עשר שנים, היא בלתי מתקבלת על הדעת כשמדובר לפעמים בפגיעה שנעשתה בגיל שנתיים, שלוש, חמש. אז לא תצליחי בתוך עשר שנים להבין מה בכלל קרה לך ולהיות במצב שאת מסוגלת לבוא ולתבוע בעניין הזה. לכן ביטול ההתיישנות, חברות וחברים, על עבירות מין יצטרך יום אחד להיות ביטול גורף, כי אנחנו נצטרך להבין שהנזק, ההרס האנושי שמייצרת פגיעה מינית הוא כזה שלא חולף אחרי עשר שנים, אולי אחרי עשר שנים מתחיל תהליך שייקח לפעמים עוד עשר, 15 שנים בשביל שתהיי מסוגלת לבוא ולהגיד בכלל מה קרה לך ולבקש באמת לעשות צדק בעניין הזה. אז אני מאוד מאוד מברכת על זה שהיום אנחנו מרחיבות עוד קצת את ההבנה לעניין הזה ומכלילות גם את מי שנפגעו על-ידי בן-דוד במי שבאמת יוכלו להגיש תביעה גם אם עברו יותר מעשר שנים. תודה רבה.
תודה, אדוני. סיעות האופוזיציה החליטו למשוך את כל ההסתייגויות שלהן לחוק. אנחנו עכשיו פשוט מושכות את כל ההסתייגויות, ומבחינתנו אפשר לגשת להצבעה כבר עכשיו.
למה לא? שר – – – חמש דקות – – –
אני מבקשת להוסיף אותי, שהצבעתי בעד.
תודה, אדוני. אדוני השר לביטחון הפנים, אני רוצה לחזור ולהצטרף למה שאמרו פה חברות רבות שלי שעלו לפני ולהגיד את אותו הדבר עצמו. בעיית הסמים היא בעיקרה בעיית התמכרות – בעיית התמכרות של אנשים שסובלות וסובלים ממצוקות באמת קשות, שרובן המכריע נגרמו בעקבות כל מיני סוגים של ניצול, פגיעה והזנחה בתחנות שונות בחיים, ואז תמיד נמצאו בדרך מי שידעו לנצל את הפגיעוּת, את החולשה, את המצוקה, ולמכר אותם לסמים. זה עיקר הבעיה שאנחנו מתמודדות ומתמודדים אתה. עכשיו, אין ספק שצריך – בכלים של אכיפה, ביד קשה, לא פחות מזה – להתמודד עם השכבה הדקה של סוחרי סמים שיודעים לעשות הון מהמצוקה האנושית הזאת. אבל ודאי שבציבור הגדול של המשתמשות והמשתמשים, וכל דרגי הביניים של – אפילו אי-אפשר לקרוא להם סוחרים – ה"סוחרונים" הקטנטנים האלה, שבעצמם מכורים, מי שצריכה לטפל זאת מערכת רווחה משמעותית, מסיבית, שיודעת לאתר את הפגיעויות האלה מראש. רצוי, אגב, מערכת שיודעת למנוע אותן. אני יושבת מול חברתי חברת הכנסת אורלי לוי אבקסיס. אנחנו קיימנו בשבוע שעבר בוועדה לקידום מעמד האישה, אצל חברת הכנסת עאידה תומא סלימאן, דיון בדיכאון אחרי לידה ודיון במשבר הנורא שהרבה מאוד הורים חווים אחרי לידה, שהרבה פעמים מביא למצבי אלימות שאחר כך מגדלים ילדות וילדים שיש להם, איך להגיד, מועדוּת, גם להתמכרות לסמים. את המערכת הזאת אנחנו צריכות וצריכים לשנות, ולכן הטיפול המסיבי בסמים צריך להיות במערכת רווחה, במערכת בריאות, במערכת חינוך עם מודעות גבוהה, במערכת שירותים חברתיים מתפקדת, ולא באכיפה. אני קוראת לך לקחת את ההצעה הזאת, לעצור אותה בשלב הזה, וליצור רשות שהיא רשות הוליסטית, שכן עושה גם אכיפה איפה שצריך, אבל שעושה בעיקר טיפול גם בציבור הספציפי של הסובלות והסובלים מסמים, אבל בחברה הכללית שמצמיחה את כל אלה שיהיו בסופו של דבר הקהל שאתו אתה תתמודד ברשות הזאת. תודה רבה.
תודה, אדוני. אני רוצה להצטרף לברכות, אני חושבת שזה באמת יום חשוב, ואני רוצה לברך גם את חברי דב חנין, שהגיש כבר כל כך מזמן את הצעת החוק הכל-כך מתבקשת הזאת, לבטל עוד אחד מהסממנים של הכיבוש המנדטורי הבריטי שחיינו תחתיו פעם ואנחנו עדיין מתקשות ומתקשים להשתחרר ממנו. זה דבר מדהים. אתה יודע, אדוני היושב-ראש, הגעתי היום לכנסת, התנופפו כאן – התנוססו דגלי הממלכה הבריטית, שכן אירחנו היום את יושב-ראש הפרלמנט הבריטי. וחשבתי לעצמי: איזה נחמד זה שפעם הדגלים האלה היו פה בעל-הבית והיום אנחנו מארחות את הדגלים האלה על המשכן שמסמל את הריבונות שלנו. אבל עדיין בחוק שלנו יש כל כך הרבה פיסות חקיקה שהן חקיקה מנדטורית, פקודות מלך ארכאיות, שבאמת לא צריכות להיות חלק מהחוק שלנו. אז כאמור, יום חג שאנחנו מבטלות את פקודת העיתונות המנדטורית הזאת, ובאמת מאפשרות עכשיו – אני רוצה לקוות, כי שאר חקיקת התקשורת שלנו לצערי לוקה בהרבה מאוד פגמים שלא מאפשרים לה להיות באמת עיתונות חופשית, תקשורת פלורליסטית שמאפשרת את מה שצריך לאפשר לתקשורת ולעיתונות. אבל אני רוצה להשתמש בהזדמנות הזאת חברות וחברים כדי להפציר בכולנו לבטל עוד פקודה מנדטורית אחת, דרקונית, ארכאית ושערורייתית שמנהלת את חיינו ביום-יום, והיא פקודת המסים (גבייה). היום התפרסם, אדוני היושב-ראש – אני לא יודעת אם עקבתם – התפרסם באיזה רכב יקר, באמת יוקרתי וייחודי, נוסע מנכ"ל מגן-דוד-אדום. מגן-דוד-אדום הוא אחד מהמון – הרבה יותר מדי – גופים שרשאים על-ידי הפקודה המנדטורית של פקודת המסים (גבייה) להשתמש בגבייה הזאת, גבייה מינהלית, שבה אתה, אני, כל אזרחית ואזרח בישראל, קודם כול מקבלות את העיקול הביתה ואז צריכות ללכת לברר איזה חוב בכלל היה להם ולהתווכח שבכלל לא היה חוב והחוב בכלל מקורו בטעות והריבית בכלל מופרזת. אבל את כל זה – את קודם כול אשמה, ורק אחר כך את צריכה להוכיח שבעצם אין לך אחות. את הפקודה הזאת, חברות וחברים, הגיע הזמן לבטל ולהוציא מספר החוקים שלנו, בדיוק כמו שאנחנו הולכות להוציא עכשיו את פקודת העיתונות. צריך לעבור לחוק דמוקרטי, שבו באמת קודם נשלח חוב, את יכולה לערער עליו, ורק באמת אם נמצא שאת צריכה לשלם אותו – אז תוכל או תוכלי לשלם אותו. אני מאוד מאוד רוצה לקוות שהצעת החוק הזאת שלי לביטול פקודת המסים (גבייה) תוכל להגיע להצבעה כאן ממש בקרוב. תודה רבה.
תודה רבה, גברתי. אני חייבת להגיד שאני קודם כול חתומה – במקביל לכך שאני הגשתי את הצעת החוק שלי, חתמתי גם כמובן על הצעת החוק של חברת הכנסת סתיו שפיר, וצריך להגיד שיושבת אתנו חברת הכנסת ציפי לבני, יושבת-ראש התנועה, חברת המחנה הציוני, שכשרת משפטים ניסתה להנהיג את הדבר הבסיסי המתבקש הזה של מינהל תקין, של דיווח ציבורי מתבקש – –
– – של עבודת ממשלה ראויה. באמת, לא נדרש פה מי יודע מה. זה פשוט דיווח לציבור. אגב, דיווח גם לחברות וחברי הכנסת שמציעות את הצעות החוק האלה, שאנחנו לא נצטרך לחפש דרכים-לא-דרכים לקבל את האינפורמציה, למה התקבלה לגבי הצעת החוק שהצענו החלטה כזאת או החלטה אחרת. מעניין שהממשלה מתייחסת לעצם הבקשה לקבל את הדיווח על ההחלטה כאיזו מתקפה עליה. ואני אומרת, הרי מה שאנחנו באות ואומרות הוא לא ביקורת על ההחלטה, אלא אך ורק בקשה לקבל את הנימוקים להחלטה ואת מי שהצביעו בעד ונגד ההחלטה. זה באמת – את יודעת, גברתי היושבת-ראש, לפעמים כשדברים הם כל כך מובנים מאליהם, זה קשה להסביר למה בכלל את מבקשת אותם. כי באמת מה יש להסביר בבקשה המתקבלת על הדעת הזאת, שפשוט החלטות ממשלה יהיו שקופות לציבור. אגב – את יודעת – עודי עומדת פה על הדוכן, אני חושבת שאולי תחת חוק חופש המידע אנחנו, חברות וחברי הכנסת, יכולות לדרוש לקבל מוועדת השרים את האינפורמציה הזאת. אבל גם אם כן, האם לא תסברי, גברתי היושבת-ראש, שיהיה זה מגוחך שאנחנו נצטרך להשתמש בחוק חופש המידע כדי לדרוש מוועדת השרים את האינפורמציה הבסיסית של מהם הנימוקים המקצועיים להחלטה ומהם הנימוקים הפוליטיים להחלטה ומי הצביע בעד ומי הצביע נגד הצעת חוק שעלתה לדיון בוועדת שרות ושרים? חברותי וחברי חברות הכנסת, בממשלה שהולכת ורומסת את הפרדת הרשויות במדינת ישראל ולא מאפשרת לכנסת לתפקד ככנסת אלא הפכה בעצם את השלטון בישראל לשלטון של ממשלה שמנצלת את הרוב שלה באופן דורסני וקבוע מול אופוזיציה, לפחות לדעת איך החליטה הוועדה שקובעת את עמדת הממשלה, שמחייבת לא רק את הממשלה אלא גם את כל חברות וחברי הקואליציה, היא באמת דרישת-יסוד הכרחית. הלוואי שיהיה פה באמת ההיגיון הבסיסי, הבסיסי ביותר, שיגרום לכן ולכם, חברותי וחברי בקואליציה, להצביע אתנו בעד שקיפות החלטות ועדת שרות ושרים לחקיקה. תודה רבה.
תודה, גברתי. אני רוצה, א. להגיד לפרוטוקול לשר כץ – לשר ישראל כץ, סליחה, שלא יהיה ספק – שהאופוזיציה מצביעה באופן מאוד ענייני. על הרבה מאוד מההצעות שהממשלה מביאה אנחנו מצביעות ומצביעים בעד, אנחנו חושבות שהן טובות; על הזוועות שהממשלה מביאה אנחנו מצביעות נגד, וכך הוכח. ההצעה הזאת, בהיותה הכי הגיונית, הגונה וראויה בעולם, אני מזמינה את חברי וחברותי מהקואליציה להצביע בעד. תודה.
תודה רבה, גברתי היושבת-ראש. אני רוצה להוסיף על דבריו, איך להגיד, שבאו מהלב, של חברי חבר הכנסת מאיר כהן, שבאמת דיבר פה מדם לבו. אני חושבת שאי-אפשר היה לטעות בזה. אבל אני רוצה לדבר, נוסף על המקרים שחבר הכנסת כהן דיבר עליהם, על התלמיד, שאני לא רוצה לנקוב דווקא בשם שלו, התלמיד בן העדה האתיופית שמתחילת השנה – הוא גר בפתח-תקווה, אגב; עיר שהייתה לי הזכות להיוולד ולגדול בה. אי-אפשר להגיד עליה שהיא עיר חרדית, גברתי היושבת-ראש. היא עיר גדולה, עיר כאילו נורמטיבית לכל דבר ועניין. תלמיד בית-הספר היסודי הזה, יוצא העדה והקהילה האתיופית, ארבעה חודשים מתחילת שנת הלימודים לא הצליח להתקבל לאף בית-ספר בעיר, למרות ניסיונות ראש העיר. פתח-תקווה – שלושה בתי-ספר סירבו לקבל אותו. שלושה בתי-ספר בפתח-תקווה סירבו לקבל אותו. לא הועילה התערבות התקשורת ולא הועילו מאמצים בתוך העירייה ולא הועילה מודעותו של ראש העיר. בתי-הספר האלה סירבו לקבל את התלמיד. את רק יכולה לנסות – באמת, אני מעדיפה שלא לנסות ולדמיין את המצב הנפשי שלו, אחרי ששלושה בתי-ספר הרשו לעצמם שלא לקבל אותו, לא לרשום אותו ללימודים. אין דבר ברור יותר מזה, שהמדינה לא יכולה לממן אפליה. יש חוק חינוך ממלכתי במדינת ישראל. יש חוק חינוך חינם, שבגללו המדינה מממנת את החינוך של חברות וחברים. אתה הפסדת את תחילת דברי, אני דיברתי על התלמיד האתיופי שלא התקבל לשלושה בתי-ספר בפתח תקווה. לצערי, המוסדות שאתם מזוהים אתם הם לא לבד באפליה, בגזענות, בעזות המצח והחוצפה לא לקבל תלמידות ותלמידים.
מר גפני, לא מתאים לך הטיעון הזה. יותר מתאים לאדוני לדרוש שיבנו מקלטים.
אני רק רוצה להבין אם הבנת את הטיעון. לא צריך מקלטים בבתי-הספר החרדיים, העיקר שלא יכריחו אותנו לקבל את מי שאנחנו רוצים? לא הבנתי. זה מה שאתה אומר?
אני מודה לך מאוד, כי אני רוצה להבין את ההיגיון של חבר הכנסת גפני. אתה אומר: אני מוותר על מקלטים בבתי-הספר החרדיים, העיקר שהם לא יצטרכו לקבל את מי שהם לא רוצים? אני לא הבנתי.
אז אני אגיד לסיום דברי, כי נשארה לי באמת רבע דקה, שלא יכול להיות שהמדינה תממן גזענות ואפליה מכל סיבה שהיא.
לכן, חד-משמעית, אם יש מוסדות שמה שהם עושים זה מפעילים גזענות ואפליה בקבלת תלמידות ותלמידים, הם לא יכולים להיות מתוקצבים. זאת הצעת החוק שלנו, אנחנו מבקשות ומבקשים מכם לתמוך בה. תודה רבה.
אני לא יודעת, אדוני מר גפני ואדוני מר פרוש, אם הקשבתם לדברים שאני אמרתי, מעבר לדברים שאמר חבר הכנסת כהן. אני דיברתי על דוגמאות אחרות לגמרי. החוק, צריך להגיד, מדבר על סוגי האפליה ולא מזכיר במילה, לא מוסדות חרדיים, לא לומדים חרדים ולא מלמדים חרדים – שום דבר מהמחלקה הזאת.
אפילו לא מדובר שם על שוויון מגדרי, שזה אצלכם בכלל – בוא נגיד – בת מלך, כבוד בת מלך וכל זה – – –
אפילו לא נכנסות לדבר הזה. אבל על ראש – – –
כשהיינו ילדים וילדות בבית-ספר, היו אומרות: על ראש הגנב בוער הכובע.
למה אתם עולים לפה וצועקים: "חוק נגד החרדים"?
אוה. אדוני באמת בא למליאה בלי כובע, אבל בחוץ מחזיק כמה. בכל זאת, חוששתני שההתגוננות של המפלגות החרדיות – המפלגה החרדית הספציפית, כי המפלגה החרדית השנייה בחרה להיעלם בהצבעה הזאת – אבל ההתגוננות התוקפנית, מר גפני, הצעקות המתגוננות והתוקפניות שלכם גורמות לזה – מה להגיד – שאתם מביאים על עצמכם, בדיוק חושפים – ואני אומרת "חושפים" בזכר – כנראה את האשמה שכנראה אתם עצמכם מרגישים אותה – –
– – משום שאלמלא כן אין לכם שום סיבה בעולם להתנגד להצעת החוק הכל-כך מתבקשת הזאת.
תודה, אדוני. שלום, אדוני השר, כיף לראות אותך כאן. לפני חודש שלחתי אליך מכתב, משום שבאותו יום התפרסם תחקיר שלפיו התברר ששלושה בתי-חולים בישראל מתעלמים מהוראות החוק ולא מספקים את אחד הדברים שהם מחויבים לו – ועדה להפסקת היריון. כמו שאדוני יודע היטב במדינת ישראל הפסקת היריון כרוכה בצורך לעבור ועדה, ואם את מקבלת אישור ממנה אז את באמת יכולה לעשות את ההליך בבית-החולים. ובכן, בתי-החולים "שערי צדק" בירושלים, מעייני-הישועה בבני-ברק ובית-החולים לניאדו בנתניה מסרבים לקבל נשים בכלל – לא מחזיקים ועדה ולא מקיימים את ההליך, ואמרו לנשים: גשו וחפשו את החברים שלכן בבתי-חולים אחרים. אדוני ודאי מודע לקושי הרב שגם ככה יש בהליך הזה, ואני ביקשתי ממך במכתבי לפני חודש, כאמור, לפעול לכך שבתי-החולים ייתנו את השירות הזה. אני אשמח לשמוע מאדוני מה נעשה בנדון, ומה יש בכוונתך לעשות.
בטח. אם הם מסרבים לתת להן ועדה, מה יעשו? הן עלולות למצוא את עצמן בהפלות לא חוקיות. זה בדיוק זה.
אדוני, סליחה, זו לא תשובה. יש שלושה בתי-חולים שמסרבים לתת את השירות.
תודה, אדוני היושב-ראש, יום חג, שנה שנייה ברציפות שבאדיבותך אנחנו מציינות ומציינים את יום זכויות הקהילה הגאה. השנה הייתה ישיבה בוועדת החוץ והביטחון. ניהל אותה חבר הכנסת אמיר אוחנה, ופתחנו אותה – פתח אותה אמיר – בכבוד שהוא עשה לחבר הכנסת לשעבר, פרופסור עוזי אבן. עוזי אבן סיפר איך בשנת 1993, למעשה בפברואר 1993, הוא הגיע לכנסת להשתתף בדיון ראשון מסוגו על סוגיית הלהט"ב, הקהילה, ההומואים והלסביות, שקיימה חברת הכנסת יעל דיין – שצריך להגיד שלדעתי היא הייתה ראשונת חברי הכנסת ששמה את הנושא הזה ככה על סדר-היום של הכנסת. בדיון ההוא הוא סיפר על התלאות, הייסורים והסבל שהיו מנת חלקו בצה"ל – שאז צה"ל עדיין באופן פורמלי לא קיבל הומואים ולסביות – ומול מערכת הביטחון ומול הצבא. הוא באמת עבר ייסורים לא מבוטלים. כשהוא יצא מהדיון, סיפר פרופסור עוזי אבן, ניגש אליו איתן הבר, שהיה אז ראש לשכתו של ראש הממשלה יצחק רבין המנוח, ואמר לו: אני דיברתי עליך עם ראש הממשלה, ואנחנו רוצים להחזיר אותך לצבא, לתקן את העוול.
ואמר לו עוזי אבן: אני לא רוצה לחזור לצבא, אני רוצה לשנות את החוק. הלך הבר לרבין ואמר לו: הוא לא רוצה לחזור לצבא, הוא רוצה לשנות את החוק. הוא רוצה שאחרות ואחרים לא יצטרכו לעבור את מה שהוא עבר. אמר לו רבין, כך לפי סיפורו של עוזי אבן: מה צריך לעשות בשביל לשנות את החוק? והוא אמר: אתה יודע, נקים ועדה, ו-sure enough, קמה ועדה, אבל בתוך שלושה חודשים שונו הפקודות בצה"ל באופן כזה שהיום צה"ל מדורג במקום העשירי – –
– – התשיעי, סליחה, מהצבאות שהכי מכילים, והכי מקבלים, והכי שוויוניים לקהילת הלהט"ב, הלהטב"ק, מכל הצבאות בעולם, שזאת תעודת כבוד, באמת, לכל דבר ועניין. ואמר חברי אמיר אוחנה בדיון, בצדק: יש מצב שהמצב בצה"ל עוד טוב בהרבה ממה שהוא בחברה הישראלית ככלל. ואני אומרת: אכן, יש מצב, ואני רק מחזיקה אצבעות שזה יישאר המצב, משום שאני אומרת לעצמי, ולכן ולכם, חברותי וחברי, בדיוק בהמשך לדיון שהעלו כאן כל אלה שעלו לפני, על החקיקה שסביר להניח שלא תעבור מחר במליאת הכנסת, שעניינה להשיג שוויון פורמלי להומואים, לסביות, טרנסים, קווירים, מה שלא יהיה – בדיוק בהמשך לזה אני אומרת: מזל, איזה מזל, שיצחק רבין דחף ואפשר לשנות את פקודות הצבא אז, ב-93', משום שהיום לא היינו יכולות ויכולים להעביר שינוי כזה. בצבא של היום, שבו רבנים, כוחות רבניים באמת רבי עוצמה, א. מרשים לעצמם לקרוא לחברי וחברות הקהילה "סוטים" וכינויים אחרים; מיכל רוזין, חברתי פה, חזרה על חלקם, אני פחות נהנית לחזור עליהם, אבל מעבר לזה, גם דורשים, ולפעמים אף מקבלים, אזורים סטריליים מנשים. בצבא כזה לא היה אפשר להעביר היום פקודה של שוויון להומואים ולסביות. צבא שנאלץ להיכנע לדרישות של רבנים ומוציא את פקודת השירות הראוי, המשולב, המשותף, מה השילוב הראוי או מה שזה לא יהיה – תסלחו לי, אבל זה לא באמת חשוב, כי זאת פקודה שיוצרת אי-שוויון אקטיבי לנשים – בצבא הזה לא יכולנו היום להעביר שוויון לבני ובנות הקהילה, בדיוק כפי שאנחנו לא יכולות להעביר שוויון פורמלי לבנות ולבני הקהילה בבית הזה. ועל זה אני רוצה להגיד, לסיום, חברות וחברים – וחבל, כמובן, חברי החרדים והאורתודוקסים לא נמצאים כאן בשביל להגיד: באמת, ממה נפשך? האם עוד לא הבנו שאיברי הרבייה שנולדת או נולדתָ אתם ומי שאתה נמשך או את נמשכת אליו לא מגדירים אותךָ או אותךְ כאדם? האם לא הבנו שזה לא מונע מאף אחד ואף אחת מאתנו זכויות אזרח בסיסיות? כי עד שלא נגיע לשם, לא נהיה חברה דמוקרטית מתוקנת, וגם לא יהודית באמת. תודה רבה.
אבל, אדוני, לא הבנתי שעוברים להצבעה.
זה לא ייאמן, אדוני, חיכיתי – – –
תודה, אדוני. תודה, גברתי השרה. האמת היא שיצא שאת עונה לי על השאילתה בתזמון מושלם – –
– – שכן היום, היום מתכנסת, לדעתי ממש בעודנו משוחחות, הוועדה למינוי שופטות ושופטים.
ושאלתי היא כדלקמן: בבית-המשפט העליון מכהנות היום רק ארבע נשים מתוך 15 שופטים. ברשימת המועמדות והמועמדים שהוגשה יש שבע מועמדות. כל אחת מהן מדהימה. אם תמונינה בסבב הקרוב ארבע שופטות אנחנו נוכל לייצר מצב היסטורי שבו יש כמעט שוויון מגדרי בבית-המשפט העליון. שאלתי, השרה לשוויון חברתי: האם דרשת מהוועדה למינוי שופטות ושופטים למנות ארבע שופטות?
תודה, גברתי. כמו שציינת, כמובן, אני חושבת שבית-המשפט העליון, בהיותו קצה הפירמידה, אמור להיות דוגמה ומופת למה שהוא עצמו פעמים רבות פוסק ברוח של חתירה לשוויון והצורך בשוויון, והפרשנות של שוויון כחלק מכבוד האדם וחירותו, שלא לומר כבוד האדם וחירותה. אבל מה שאני רוצה לשאול זה האם כשפנית לכל חברות וחברי הוועדה – האם נענית? ואם כן, מה הייתה התשובה שקיבלת וממי?
הרחבה של ההרכב לא מבטיחה שיפור באחוזים של נשים.
תודה רבה. אדוני, בדרך כלל תענוג לשמוע את חברי השר יריב לוין, שבדרך כלל מדבר באמת בצורה רציונלית, שקולה, בעברית טובה, בשפה אינטליגנטית, וכמו שהוא פתח ואמר, יש דברים שכדאי וצריך להעביר עליהם ביקורת, וצריך לדבר עליהם בכובד ראש ולהסתכל עליהם אחורה. אבל זה באופן עקרוני בלבד. באופן מעשי וענייני, כשהגענו לדבר, כשאתה הגעת לדבר על דוח המבקר, אז בעצם, במילים יפות – צריך לתת לך את זה – במילים יפות בעצם ביטלת את כל מה שנאמר פה לפניך וחזרת לאמירה השחוקה, שתיים בעצם. האחת: זה לא לגופו של עניין, זה לגופו של אדם. לא נכון. אתה הקשבת, הקשבת, אני יודעת, אתה מקשיב. הנאומים שנאמרו, שנישאו כאן, ציטטו התרחשויות שלמות מתוך דוח המבקר, דברים שקרו במהלך המבצע, ודובר לגמרי לגופו של עניין. זה שיש אדם שעומד בראש הפירמידה ויש לו אחריות – נו, בשביל זה הוא אמור לעמוד בראש הפירמידה ובשביל זה הוא גם עושה מאמצים גדולים להישאר בראש הפירמידה, ואתה יודע, זכותו הלגיטימית, אבל מה לעשות, זה בא עם הטריטוריה. אבל האמירה שמטרידה אותי יותר היא האמירה הזאת, הקלישאה הזאת, של השקט שהיה, שלא היה כמותו מאז המבצע הזה. אתה יודע מתי שמענו את זה פעם אחרונה, חברי השר יריב לוין? אחרי "עמוד ענן". אח, איזה שקט נהדר היה לנו אחרי "עמוד ענן", איזה יופי, זה היה פשוט יוצא מן הכלל. וראו איזה פלא, כמה מעט זמן עבר עד שחזרנו לעוד סבב, ואיזה סבב דמים נוראי, וכמה ברור – וכבר אנחנו שומעות ושומעים את הקולות שעולים, אם ממרחבי הביטחון ואם מהמרחבים הפוליטיים, על הסיבוב הבא. ואין סיבה שלא יהיה הסיבוב הבא, משום ששום דבר במציאות לא השתנה באופן שימנע את הסיבוב הבא. הדבר הזה, שאנחנו כבר – אתה יודע, אני מרגישה בעצמי שזו קלישאה להגיד אותו: המעשה המדיני, המעשה המדיני שאיננו, לא לגבי רצועת-עזה, לא לגבי הגדה המערבית, לא לגבי האזור. ראש הממשלה נתניהו כל כך אוהב לדבר על האופציה האזורית, מדי פעם, כשזה מסתייע, עכשיו הוא גם אוהב לדבר על האופציה של עזה תחילה, אבל זה הכול נאמר ואז באמת לא קורה עם זה כלום. יש לי בסך הכול 27 שניות להגיד, ואני אגיד את הדבר, שאני מרגישה לפעמים כקאטו הזקן, ואני אחת מהקטואים הזקנים הרבים שאומרים ואומרות: בפני מדינת ישראל מונחת זה 12 שנה יוזמת השלום של הליגה הערבית. מעולם לא היה צריך לקבל אותה as is, כמו שהיא, אבל היא הייתה ועודנה צריכה להיות בסיס למשא-ומתן שיביא הסדר אזורי שיעשה את ישראל יותר בטוחה, יותר שקטה ויותר משגשגת מכל מבצע צבאי שהוא.
רגע, יש לי שאלה: האם צריך להביא רעשנים, וכל פעם שאומרים "שמאלני" לעשות רעש עם הרעשנים?
תודה רבה. אדוני היושב-ראש, חברותי חברות הכנסת, חברי חברי הכנסת שבאו לציין אתנו את היום הבין-לאומי לזכויות נשים, קודם כול, אני רוצה לקבל בברכה – אדוני, ברשותך – את האורחות שלנו, בנות-המצווה שהיו אתנו עכשיו באודיטוריום באירוע בת-מצווה פמיניסטי לכבוד יום האישה הבין-לאומי והיו מדהימות ומהממות ונותנות תקווה ועתיד לכולנו. אנחנו הוצאנו אותן, אדוני, מהאודיטוריום אל שנת הבת-מצווה ושנות החיים העתידיות שלהן בתור שגרירות של שוויון. ואני שמתי על כתפיהן – המוכנות, צריך להגיד; הן לקחו את זה ברצון – את המשימה, את השליחות הזאת, את מחויבות החיים הזאת לא לשתוק על אי-שוויון; להיאבק למען שוויון בכל מקום שאתן נתקלות בו, לא משנה כמה גדול או כמה שולי זה נראה. וגם, כמובן, אם זה לא קורה לכן אלא זה קורה לכאלה שנמצאות ונמצאים לידכן. אבל אדוני, לנו, בבית הזה, יש מחויבות במיוחד כלפי הדור הזה. לנו יש חובה בבית הזה לנסח, לעצב ולהעביר כאן את החוקים שימגרו את האי-שוויון שהיום חלק מהחוקים האלה מייצרים במו עצמם. לנו יש חובה להעביר את החוקים שמייצרים את המציאות הזאת שאתה ציינת כעובדת חיים, שלפיה לנשים עדיין יש חלק יותר גדול בעבודות הבית וגידול הילדות והילדים. אנחנו צריכות וצריכים להעביר כאן למשל חופשת לידה שוויונית, שתשנה לא רק את המחויבות ואת החלק של נשים וגברים בתוך הבית אלא תשנה גם את עולם העבודה ופתאום האי-שוויון בשכר לא יהיה כל כך גדול. אנחנו צריכות וצריכים לדבר לא רק על הפערים בשכר שמשולם בעבודה אלא על השכר שלא משולם בעבור העבודה השקופה של עבודת הבית וגידול הילדות והילדים, שעדיין ב-85% לפחות נעשית על-ידי נשים, בלי שיש עליה פנסיה, בלי שמקבלות עליה ביטוח לאומי, בלי שיש הכרה בערך הכל-כך דרמטי שלה לקיומה של חברה, לקיומו של המין האנושי. אנחנו, אדוני, צריכות וחייבות להעביר כבר סוף-סוף את החוק שמוציא את הזנות מחוץ לחוק. אדוני, החוק לביטול הזנות הוא לא פחות, אם לא יותר, מהחוק לביטול העבדות בשעתו; אנחנו לשמחתנו במדינה שמעולם לא הייתה בה פורמלית עבדות, אבל זנות היא באמת העבדות הגרועה מכולן והיא העבדות המגדרית הזאת, היא העבדות של מין אחד ששולט באמצעים איומים ונוראיים במין אחר. וכל זמן שלא נוכל לבטל את הזנות, לא נתמודד כמו שצריך במאבק נגד כל סוגי הפגיעה המינית, על כל צורותיה המגוונות. אנחנו, אדוני, בשביל להעביר את כל אלה, אין מה לעשות, חייבות גם לעזור בחקיקה לנו, הנשים, להפסיק להיות כאן בבית הזה מיעוט. ולכן, אני קוראת לכולם ולכולן, המעטות והמעטים שנמצאים כאן – אבל אתה כאן – לתמוך מחר, גברתי השרה לשוויון חברתי, בהצעת החוק שלי למינימום ייצוג של 40% לכל אחד מהמינים בכל רשימה שרוצה לרוץ לכנסת ישראל, אבל בוודאי לא להמשיך ולאפשר למפלגות שלא מסכימות לתת כניסה לנשים לשורותיהן להיבחר, כאילו זה עניין דמוקרטי במדינה שהיא דמוקרטיה. חברות, בנות, בנות-מצווה ובעיקר האימהות המדהימות שלהן, שעשו את כל הדרך ועושות באופן קבוע את כל הדרך של האימהות וההשקעה והגידול והטיפוח והפמיניזם והדרך שאתן צריכות לעבור במו-עצמכן: אני מתחייבת לכן כאן, כמו שאני מחויבת לכן מאז ומעולם, ורבות ורבים בבית הזה שותפים להבטחה, שאנחנו נעשה את מקסימום המאמץ. אתן, אל תהססו, כמו שאמרה חברת הכנסת עאידה תומא סלימאן שבאה לברך באירוע; אל תהססו להעמיד אותנו במקום, אם חלילה אנחנו כושלות או כושלים מלעשות את זה. כן, יום אישה שמח לכולנו.
בתו של כלבא שבוע, היא לא נתנה לו שום דבר פיזי? אתה עושה צחוק?
היא נתנה לו את הבסיס. בלי הבסיס הזה – – –
בלי הבסיס הזה שהיא נתנה לו, הוא לא יכול היה ללמוד כלום, האברך הגדול עקיבא.
ואז הוא הלך להתחתן עם איזו נסיכה זרה. בוא, בוא.
זה נכון, אבל אחרי זה הוא הלך והתחתן עם איזו נסיכה בת מלך.
וכך או כך, השכר כבר 14 שנה – – –
תודה רבה, אדוני. גם אני אתחיל בלברך על הצעת החוק הזאת; לא הצעת החוק, חוק, תכף יהיה חוק, וראוי, כמו שראוי היה לבטל את מכונות המשחק האלקטרוניות, שהן אסון. אגב, יושב פה חברי איציק שמולי – גם לזה יש עלות גדולה מאוד. זה רווח של מעל חצי מיליארד שקל בשנה למפעל הפיס.
אבל הנזק שהן גורמות הוא לאין שיעור – – –
לשיטתי, כל הימור שאפשר לבטל אותו, צריך לבטל אותו, כי הוא גורם נזק בכל יום שהוא מתקיים. כל סוגי ההימורים האלה, הנזק שהם גורמים בכל יום שהם מתקיימים – יושב פה חברי, חבר הכנסת אלי אלאלוף, שהיה חתום אתי על הצעת החוק לביטול מכונות המשחק של מפעל הפיס; הנזק, העלות הכלכלית שלו – ואם תרצה להסתכל אפילו רק על העלות הכלכלית שלו – היא עשרות מונים גדולה יותר מהעלות הישירה של הפיצויים שצריך לשלם לזכיין. משום שהאופן שבו ההימורים האלה פשוט מחרבים חיים של אנשים, של משפחות – שאחר כך לדורות יצטרכו לשלם חובות שלא יוכלו לצאת מהם, שיהיו קבורים בחיים שהם לא יכולים לנהל אותם עם חשבונות, או עם כרטיסי אשראי, או עם הכנסה, או עם לימודים, או עם מקצועות, משום שהם לנצח יהיו רדופים על-ידי ההימורים שהם הוציאו עליהם את הכסף הזה. הנזק הזה הוא גדול לאין שיעור, ועולה למדינה עשרות מונים יותר כסף. ולכן, לצערי, הצעת החוק הזאת, ככל שהיא עושה שיפור, היא לא עושה מספיק שיפור; היא לא מבטלת מספיק משחקים; היא לא מגבילה מספיק הגבלות; היא לא מרסנת את הגופים שנשארים גופים שמטרתם היא לגדול, לצמוח, להכניס יותר כסף, למכור יותר משחקים, למכור יותר הימורים – ומבחינתם, אגב, בצדק, כי הם גופים כאלה, חצי-מסחריים, שאמורים כל הזמן להתייעל, כל הזמן לגדול, כל הזמן לצמוח. את זה אנחנו, חברות וחברים, צריכות לשנות מהשורש. יש היגיון להפעיל מפעל הימורים לאומי. ממש – זה סביר. לא צריך להרוג לחלוטין את המפעל הזה. אבל המפעל הזה צריך להתנהל בלי שיקולי רווח; הוא צריך לכלכל את עצמו, אבל הוא לא צריך להתנהל כמו חברה מסחרית שרוצה להרוויח כמה שיותר כסף ולא משנה המחיר. ויתרה מזו, חברות וחברים, אז יש הגבלות עכשיו על הפרסום. אם אתן שואלות אותי, אסור לנו בכלל לפרסם הימורים. זה דבר אחד שאנחנו נאפשר את צינור הקיטור הזה למי שבאמת חייבות וחייבים קצת להמר פה ושם; זה דבר אחר לגמרי לפרסם ולשדל את הציבור לבוא להמר בגלל שזה ישפר את חייהם, באופן ישיר או במשתמע. ונקודה אחרונה, משום שיש לי רק חמש דקות, והנושא הזה, אפשר לדבר עליו פה ימים ארוכים: נכון, אנחנו ניהלנו מאבק כדי לשמור על זכויות הזכיינים, שבאמת, אפשר היה להבין למה הם לא האמינו שבאמת יבטלו להם את מכונות המשחק, ומצאו את עצמם מול שוקת שבורה. צריך היה לדאוג להם, וטוב שדאגנו להם, וטוב שהם מקבלים פיצויים. אבל – וזה כזה אבל, חברות וחברים שלי – הנפגעים, וגם קצת נפגעות, מההימורים, המכורות והמכורים, להם אנחנו צריכות וצריכים לדאוג יותר מכול, חברי יושב-ראש הקואליציה, שלא שומע. להם אנחנו צריכות וצריכים לדאוג, משום שהם אלה שלקחנו להם יום אחד – cold turkey קוראות לזה – פשוט חתכנו להם יום אחד את ההתמכרות הזאת. ועשינו טוב, אבל בשביל שהם לא יהיו אלה שעכשיו מפרנסים של עוד ועוד הימורים לא חוקיים, בשביל שהם לא ימצאו את עצמם מתמכרים לדברים אחרים, איומים לא פחות, אנחנו חייבות וחייבים – ויש התחייבות של האוצר להשקיע לפחות 20 מיליון שקל בתוכניות, אבל הן צריכות להיות מיושמות כאן ועכשיו – ולא כסף על המדף, 20 מיליון שקל – תוכניות שיצילו את המכורות והמכורים האלה, ואני חוזרת ואומרת: כאן ועכשיו. ולזה אנחנו חייבות, חברי פולקמן, להיות מחויבות ומחויבים, ממש בכל רגע ובכל שעה. תודה רבה.
אדוני, אם יורשה לי, עד שיגיע סגן השר לדוכן, הערה לפרוטוקול. חברת הכנסת עאידה תומא סלימאן היא מהפעילות הפמיניסטיות הוותיקות, הבכירות, החשובות והמרכזיות במדינת ישראל מזה – אני לא יודעת אם היא מגלה את גילה, אבל עשרות רבות של שנים. והדבר הזה צריך להיאמר כאן ועכשיו לפרוטוקול.
תודה, אדוני. אדוני סגן השר, בעקבות החלטתו של שר האוצר שלא לקבל החלטה מה יהיה גיל הפרישה לנשים, קיבלתי ואני מקבלת פניות מנשים בנות 62 שקיבלו התראות מקרן הפנסיה, מהמעסיק ומהמעסיקה וגם ומהמוסד לביטוח לאומי שאומרות שהן אכן יפרשו בגיל 62, אבל את קצבת הזיקנה או הפנסיה הן יתחילו לקבל רק בגיל 64. רצוני לשאול את אדוני: 1. מתי תתקבל החלטה של השר בנושא? 2. מה תציע לנשים האלה לעשות בינתיים?
תודה רבה, אדוני. אני לא יודעת מה יותר גרוע – שאתה לא קראת את השאילתה לפני או שמי שהכין לך את התשובה במשרד לא קרא את השאילתה לפני.
אני ממש מצטערת, הייתה שאלה מאוד – כל מי שהקשיבה באולם, במליאה, בערוץ הכנסת, יכלה לשמוע היטב שלא ענית על השאלה שנשאלה. השאלה הייתה – – –
אומר זאת כך, אדוני סגן שר האוצר: אני מעולם, בכל השאילתות ששאלתי עד היום, שהייתה לי זכות לשאול כאן, מעולם לא אמרתי את הטענה הזאת שלא קראו את השאילתה שלי ולא התכוננו אליה ולא הביאו תשובה. אבל מה לעשות, השאלה הייתה פשוטה: מה אדוני מציע לעשות לאותן נשים שהן בנות 62 ומקבלות התראה שאומנם הן יפרשו בגיל 62 אבל את הקצבה שלהן, גם מביטוח לאומי, גם מהפנסיה, גם מהמעסיק, הן יתחילו לקבל רק בגיל 64? אני שאלתי שאלה פשוטה: מה אתה מציע לי לענות לנשים האלה שפונות אלי? על זה אתה לא ענית, לא מיניה ולא מקצתיה. אמרת שעד סוף אפריל שר האוצר יביא מסקנות ועדה לוועדת הכספים – שבכלל תהיה בפגרה ואלוהים יודעת מתי תגיע לדון בזה. על זה אני אפילו לא אומרת לך מילה. אני אומרת לך בצורה מאוד מפורשת: לא אמרתי שלא צריך להעלות את גיל הפרישה – – –
רגע, אני רוצה ברשותך, אדוני, לחדד – – –
אני רוצה להבין. אני חיכיתי פה רבע שעה שאני אוכל לשאול את השאלה הנוספת, אז רק שנייה, ברשותך. אדוני סגן שר האוצר, אתם העברתם – אנחנו הגשנו הצעת חוק שמצמידה את השינויים בטבלה בביטוח לאומי בדיוק בשביל למנוע את המצב הזה. אתם לא העברתם את הצעת החוק הזאת. לעומת זאת, העברתם תיקון בתור איזו הסתייגות הזויה שלא קשורה לכלום בתוך חוק ההסדרים. עכשיו יש שתי אפשרויות: או שהתיקון שהעברתם בחוק אינו מספיק, או שלא העברתם את ההוראות של החוק הזה לכל הגופים האלה.
ולכן, בשורה התחתונה, מה אתה מציע לי לענות לנשים האלה?
אבל יש נשים שעדיין לא מקבלות קצבה, מה להגיד להן?
תודה רבה, גברתי היושבת-ראש. חברי, חברותי, חברות הכנסת – – –
חברי יושב-ראש הקואליציה – – –
ובכן, חברותי וחברי חברות הכנסת, אני רוצה להגיד מה אומר פה מר ביטן שמסתובב, ואולי מעטות ומעטים מכם, קולו החזק של יושב-ראש הקואליציה לא מגיע לאוזניכן. מסתובב פה יושב-ראש הקואליציה ואומר: אם יעבור החוק הזה שלך, אף אחד מהגברים לא יוכל להיבחר לכנסת. עכשיו, מה אומר החוק שאני עומדת להציג, חברות וחברים? הוא מבקש לעשות תנאי סף לכל מפלגה שרוצה לרוץ לכנסת, שיהיה בה מינימום 40% ייצוג לכל אחד מהמינים, חבר הכנסת ביטן. זאת אומרת, החוק שלי מבקש לשמור על הזכויות שלכם, הבנים, במקרה שאנחנו סוף-סוף נגיע, ונגיע יום אחד, הרי, להיות הרוב, כמו שאנחנו מגיעות מהר מאוד בכל מקצוע שאנחנו נכנסות אליו. נכון, חברתי, יושבת-ראש הכנסת כרגע, טלי פלוסקוב?
וראש עיר לשעבר, בדיוק. בתחום הזה אנחנו צריכות מה זה אפליה מתקנת, חבל על הזמן.
אבל אדוני יושב-ראש הקואליציה, ראה, אנחנו רואות מה קורה בשירות הציבורי. נשים מגיעות להיות – רגליכם נדחקות. אני רוצה לשמור על זכותכם ביום שחס וחלילה יהיו פה – אני לא רוצה להגיע למצב הפוך; אני לא רוצה להגיע למצב שהוא המצב שלנו היום, שיש פה 75% גברים ו-25% נשים. נשים, חברי חבר הכנסת ביטן, הן 52% מהאוכלוסייה. בוא אפילו לא נגיד רוב, נגיד רק חצי. לא סביר, לא מתקבל על הדעת, לא הגיוני, שחצי מהאוכלוסייה יהיה מיוצג ברבע. עכשיו בוא רגע נדבר בדוגמאות. החרדה שמדברת מגרונך, אני מבינה אותה, אני מזדהה אתה ואני רוצה לנסות ולהסביר לך למה בכל זאת חבל להיבהל. חבל שהולך יושב-ראש הקואליציה, ולא ידע שבשנותיה הראשונות של מדינת ישראל לא הייתה הגבלה על גיל הנישואים. הידעת את זה, חבר הכנסת ביטן?
בשנותיה הראשונות של מדינת ישראל לא הייתה הגבלה על גיל הנישואים.
וחיתנו ילדות בנות 14 עם גברים בני 50 – –
– – וזה היה חוקי, עד שבאה חברת הכנסת עדה מימון ויזמה את החוק להגבלת גיל הנישואים, ואגב, בכנסת הקודמת, אנחנו העלינו אותנו, ברוך השם, מ-17 ל-18. הידעת, חבר הכנסת ביטן, שמותר היה לפטר אישה בהיריון, עד שחברת הכנסת גולדה מאיר העבירה חוק – אגב, היא הייתה שרה אז – היא העבירה חוק שאסור לפטר אישה בהיריון? הידעת, חבר הכנסת ביטן, שפעם קורס טיס, למשל, היה סגור בפני נשים, עד – היה צריך את אליס מילר שתלך לבית-המשפט העליון, ובית-המשפט העליון יכריח את הצבא ואת המדינה, שממש צרחו ובעטו והסבירו באותות ובמופתים איך זה לא מסתייע וזה לא מתאים – הכריחו אותם לפתוח את קורס טיס גם לנשים? ואז חברת הכנסת נעמי חזן העבירה חוק, שעדיין לא מקוים ולא מיושם במלואו, לפתוח את כל התפקידים גם לנשים בצה"ל. האם ידעת, חברי דוד ביטן, שהטרדה מינית לא הייתה עבירה? לא הייתה עבירה כזאת בספר החוקים עד שחברת הכנסת יעל דיין וחברות אחרות העבירו את החוק למניעת הטרדה מינית.
אני לא רוצה לתת – עוד באמת הרבה מאוד מאוד דוגמאות. אני בכל זאת אסתפק בעוד שתיים: שולמית אלוני יזמה את החוק שאוסר על גבר לאנוס את אשתו. לא היה אסור על בעל לאנוס את אשתו, משום שהוא בעלה ולכן הוא אמור לבעול אותה, ולכן לא הייתה שאלה אם יש דבר כזה, בעילה שהיא איננה מעוניינת בה. אבל שולמית אלוני שינתה, ברוך השם, את החוק הזה. ורק עוד דוגמה אחת אני אתן לך, אדוני: תמר גוז'נסקי, חברת הכנסת לשעבר, היא שהעבירה, הראשונה, במקור, את החוק של חינוך חינם מגיל שלוש. עכשיו, מה אני אומרת לחבר הכנסת ביטן וחברי וחברותי האחרות? מה שאני באה להגיד זה שדברים שרואות מכאן, אתם לא רואים מאיפה שאתם, ולא בגלל שאתם רעים אלא משום שחוויית החיים של גברים שונה מחוויית החיים של נשים. חלק, הרוב, זה בגלל התרבות, בגלל החוק, שמראש מגדלות ומגדלים אותנו במסלול ורוד ובמסלול כחול. אבל המסלול הזה הוא לא הטבע. הטבע – אתן יודעות, חברות וחברים, איפה אנחנו ואיפה הטבע. חבר הכנסת ביטן, אני מעוניינת מאוד לדעת מתי בפעם האחרונה פגשת טבע ואיך הוא נראה, אבל בכל מקרה המין האנושי כבר מזמן מכפיף את הטבע לצרכינו.
אנחנו משנות את האקלים, אנחנו משמידים לבלי הכר מינים, הולדה – זה בכלל נהיה דבר שהקשר בינו לבין הטבע – – –
בכל אופן, המסלול הוורוד והמסלול הכחול הם לא יצירה של הטבע, הם יצירה של התרבות, ויותר מזה, יצירה של החוק. יש לנו עוד הרבה מאוד אתגרים, חברות וחברים, הרבה מאוד אתגרים בשינוי החוק שלפיו כולנו חיות וחיים. אנחנו צריכות שהחוק יכיר בעבודות הבית וגידול הילדות והילדים, ולשנות בהתאם את הכלכלה, לנסח מחדש את הכלכלה ככה שהיא תכיר בערך הכלכלי של עבודות הבית וגידול הילדות והילדים. אנחנו צריכות לשנות את החוק ככה שחוק חינוך חינם יחול מסוף חופשת הלידה והוא יחול בשעות ובימים שבהם הציבור עובד ועובדת, ולא בשעות שבהן אחר כך מתפלאות שאין מי שיטפל בילדות ובילדים. אנחנו צריכות לשנות את החוק ככה שתהיה חופשת לידה שוויונית לשני ההורים, מה שגם יעשה מדרגת שוויון מדהימה בעולם העבודה אבל גם יאפשר לגברים את הקשר האישי, הבלתי-אמצעי, הקרוב, עם התינוקות והפעוטות שלהם, את ההיכרות האינטימית הזאת עם הילדה והילד מגיל אפס; וגם על הדרך, אגב, יגרום להרבה פחות תוקפנות בעולם והרבה הרבה פחות מלחמות. אנחנו צריכות לשנות את החוק ככה שמערכת המשפט תפסיק להיות רק הדבר האדברסרי הזה של משחק סכום אפס: אחד צודק, אחד טועה, אחת מנצחת, אחת מפסידה, אלא רצף שלם של צדק מאחה וצדק מעברי וצדק בין-דורי, וגישור, וגירושים בשיתוף פעולה – כל הדברים האלה צריכים להיות חלק ממערכת משפט ומערכת מתקנת שהיא משקמת במהותה, שהיא מחזירה לתוך החברה נשים וגברים תורמות ותורמים שמסוגלים לקיים חיים עצמאיים ומועילים, ולא להמשיך ולשרשר דורות של פשע, של מצוקה, של חוסר תפקוד. אנחנו צריכות, חברות וחברים, לשנות – – –
חבר הכנסת ביטן, אתה מפריע לי לדבר.
מילא הולך להצביע נגד החוק שלי, אבל מפריע לי לדבר.
אנחנו צריכות לשנות את החוק באופן כזה שמבטיח שפערי השכר המופרכים של 32% בין גברים לנשים – שעובדות ועובדים בחוץ, בעבודה שיש עליה שכר – מצטמצמים ונעלמים. בקיצור, חברות וחברים, יש לנו הרבה מאוד מאוד עבודה לעשות בבית הזה.
חבל, פספסת את תחילת נאומי, חבר הכנסת מוזס היקר.
אני רוצה שנשים תוכלנה לייצג את עצמן, וגם נשים חרדיות, חבר הכנסת מוזס היקר. חבר הכנסת מוזס היקר, בכל הכבוד, אתה לא יכול לייצג נשים חרדיות – –
– – ולא אני אומרת את זה, הן אומרות את זה. הן יצאו בתנועה אדירה לפני הבחירות האחרונות ואמרו: לא נבחרות – לא בוחרות. הן השתפנו, למרבה הצער. הן לא הלכו עם זה עד הסוף. אבל הן באו ואמרו לכם: אתם לא יכולים לייצג אותנו. אנחנו עומדות על זכותנו לייצג את עצמנו, לדאוג לאינטרסים שלנו, לבוא ולדבר בשמנו, בקולנו. הזכות הזאת לא יכולה להימנע מאף אדם באשר הוא או היא.
לכן, חברתי היושבת-ראש טלי פלוסקוב – – –
לכן, חברי מר מוזס, חברי מר מוזס, מדינה דמוקרטית לא יכולה – –
– – להחזיק שלט בכניסה לבית-הנבחרים שלה ולהגיד: אין כניסה לנבחרות. לא יכולה לאפשר לאף מפלגה שחושבת שהיא יכולה לשים שלט "אין כניסה" לרוץ לכנסת, משום שזאת מפלגה לא דמוקרטית, וזאת פעולה לא דמוקרטית. אי-אפשר לעשות כאילו – כאילו אנחנו מדינה דמוקרטית, אבל אנחנו מאפשרות לא לאפשר לנשים להיבחר בכנסת; כאילו אנחנו מדינה דמוקרטית, אבל בעצם יש לנו ייצוג לא שוויוני של 75% גברים ו-25% נשים. גברתי, אני אגיד לסיום: האי-שוויון המגדרי הוא לא האי-שוויון היחידי בעולם, בפירוש לא. אבל כל סוגי האי-שוויון האחרים מבוססים על המודל של האי-שוויון המגדרי, מתפרנסים ממנו וחיים בזכותו. לכן האי-שוויון המגדרי הוא הדרמטי ביותר לתיקון, ואין לנו מנוס אלא לעשות צעד אקטיבי, צעד פעיל, צעד יוזם, לתיקון האי-שוויון הזה, ולאפשר מינימום 40% ייצוג לכל אחד מהמינים בכל חמישייה בכל רשימה שרוצה לייצג את האזרחיות והאזרחים בכנסת ישראל. אני מפצירה בכם, חברי וחברותי בקואליציה, להצביע בעד. תודה רבה.
חמישה זה חמישה. לפחות שניים – – –
אתה יודע מה? בוא נתפשר על 40%. נסכים על 40%.
בגלל שהחוק יחייב, אז יהיה.
יש פה שילוב של הבהלה הגברית – שהיא ממש נוגעת ללב, אני באמת מאוד מתרשמת – אבל אני רוצה לקרוא מתוך התשובה של שרת המשפטים. שים לב מה אמרת, השר ארדן: שלילת האפשרות להתמודד מרשימה שאין בה ייצוג היא אמצעי קיצוני ומרחיק לכת, אשר יש בו כדי לפגוע בזכות היסוד לבחור ולהיבחר. אבל זה בסדר לתת לרשימה לפגוע בזכות היסוד לבחור ולהיבחר. זה בסדר. אם רשימה עושה את זה מעצמה, זה לא קיצוני, נכון? אבל חס וחלילה שכנסת ישראל תקבע שאסור לאף רשימה לפגוע בזכות הזאת. יש פה סתירה פנימית עמוקה שאתם פשוט בוחרים להתעלם ממנה, ובאופן ממש מחפיר להשאיר את המניעה מנשים לקבל את הזכות הבסיסית של לבחור ולהיבחר.
גברתי היושבת-ראש, היא נוכחת.
אדוני היושב-ראש, הזמן נגמר.
– – – בוא, בוא, בוא – – –
– – – ניקח את ההצעה שלהם, נראה אותם לוקחים את ההצעה של עצמם.
(אומרת בערבית: תהיה בריא.)
(אומרת בערבית: אלוהים ישמור אותך.)
אני רוצה להירשם, בבקשה, לדבר.
ביתאספה – אני יודעת – – –
אני מתה ללכת לישון בעצמי, אבל מיש מפאר.
אני רוצה לברך את חברתי חברת הכנסת רחל עזריה, שמצליחה להביא עוד שבוע תקופת לידה לאימהות, וגם לאבות. ואני רוצה להגיד באמת: כל הכבוד, לא צחוק, ובהקשר הזה כל יום הוא דרמטי. אבל – אני רוצה להגיד כזה "אבל", ואת לא כועסת.
אני רוצה חופשת לידה שוויונית לשני ההורים, גם כי אני רוצה להתחיל לממש את העובדה שאנחנו, כבר 100 שנה יש לנו זכות בחירה וזכות להשפיע על החוק ולעצב את הכלכלה ולעצב את העולם. והחלוקה הבינרית, הדיכוטומית, שאומרת שהאימא נשארת לטפל בפעוטות ובתינוקות והאבא מקסימום מקבל איזה כמה ימים שהוא יכול לעזור, יעני – היא חייבת להסתיים. השינוי שתביא חופשת לידה שוויונית – אני הגשתי את הצעת החוק שמסתמכת על המודל הסקנדינבי: ארבעה חודשים לאימא, ארבעה חודשים לאבא, ועוד ארבעה חודשים שהם יכולות לחלק ביניהם, ומהם חלק יכולות לקחת במקביל. המשמעות היא לא רק שגם לגברים יהיה קשר של טיפול פיזי בילדה ובילד – שזה דבר שעושה גם שינויים הורמונליים, גם אצל גברים, דבר שיעשה פחות מלחמות במקומותינו – זה דבר שיעשה סדר בעולם העבודה, כי פתאום לא רק האימא תיעלם לשלושה חודשים אלא גם האבא, בגיל הפוריות, הוא אבא שייעדר כשנולד או נולדת לו ילדה או ילד, ואנחנו נראה בבת-אחת עלייה דרמטית בשוויון בעולם העבודה. והדבר האחרון שאני אגיד, ברשותכם, זה שאנחנו חייבות וחייבים חינוך חינם מגיל שנה, של סיום תקופת הלידה, והוא חייב להיות לפי ימי העבודה – –
– – ולא יכול להמשיך להשאיר את עבודות הבית וגידול הילדות והילדים באין הכרה בערך הכלכלי שלהם, ולצפות שלא ברור איזה אללה בדיוק יעשה אותם בשביל מי בדיוק. ולכן – וזה הדבר המדהים, ואני חייבת להתחבר למה שאמר חברי יואל חסון: יש עכשיו פתאום כל כך הרבה כסף. במקום לבזבז אותו על להחזיר אותו בהורדת מסים לאלה שזה לא באמת יעשה להם הבדל גדול בחיים, את הכסף הזה אפשר היה לקחת ולעשות הבדל עצום גם בחיים של כל אזרח ואזרחית אבל גם בחיים הקולקטיביים של כולנו. במדינה הפמיניסטית שכולנו צריכות לעבוד בשבילה – וגם צריכים, האמת – זה מה שאנחנו צריכות וצריכים לעשות, ואינשאללה, ממש בקרוב. תודה רבה.
תודה רבה, אדוני, צהריים טובים. ברכות לחברתי איילת נחמיאס ורבין, ואגיד ברשותך שתי הערות: הדברים שציטטת וקראת מהפרוטוקולים – צריך להגיד שתחת שרת המשפטים הקודמת ציפי לבני התחלנו במהלך של הכשרת שופטים ושופטים לעבירות מין, והמהלך הזה לדעתי נתקע ולא קורה אתו כלום, ורע מאוד שכך. ולכן יש הצעת חוק של חברת הכנסת מיכל רוזין ושלי למחלקה מיוחדת של בתי-משפט לעבירות מין, שיתמחו בדיוק בזה, ושנפסיק להיות חשופות לכל הזוועות שאנחנו עוברות בתוך מערכת המשפט. ודבר שני, אפרופו הזמן שעובר לפני שמישהי לפעמים יכולה להתלונן: אנחנו כל פעם מאריכות חלק מהעבירות – את ההתיישנות על חלק מעבירות המין, אבל אני הנחתי עכשיו הצעה שהיא גורפת לגמרי והיא מבטלת את כל ההתיישנות על כל עבירות המין שאינן הטרדה ממש, אלא כל מה שהוא פגיעה, תקיפה מינית. צריכים לבטל – הגיע הזמן לבטל את ההתיישנות באופן מוחלט. אין באמת פג תוקף, אדוני; כמו שאין פג תוקף על רצח, אין באמת פג תוקף על אונס.
פעמים רבות אין, בכל מקרה, מה שאתה או מה שמי שירצה לקרוא – זאת אומרת, עדויות מסוג פיזיות לא תהיינה בכל מקרה, גם לא אחרי שנה, גם לא אחרי שנתיים. אבל הטראומה שתאפשר לך לבוא להתלונן אחרי 20 שנה ולא אחרי 10 – לאלה אנחנו צריכות להתייחס. אבל, כמו שציינת, אדוני היושב-ראש, בצדק, אנחנו פה בעניין הצעת חוק נכסים של נספי השואה. והשנה, אני לא יודעת אם כמה מכם שמו לב לזה – השנה תיסגר, חברות וחברים, השנה תיסגר החברה להשבת נכסים של נספי שואה; חברה שהקימה מדינת ישראל בדין, בצדק, על מנת לאתר נכסים שהיו כאן לאנשים שנספו בשואה, ואחרי שאיתרה את הנכסים האלה – לאתר את היורשות והיורשים שקיימים ולהחזיר להם את הנכסים האלה. באמת. מטרה חשובה מאין כמותה, ראויה. ואכן, החברה עשתה אותה בהצלחה לא מבוטלת. אלא שהחוק מראש קבע תאריך תפוגה ותאריך סיום לעבודתה של החברה ולחייה, והחברה, מיוזמתה, לפני כשנתיים, קיצרה אפילו את התקופה הזאת. ולכן השנה, ב-2017, תיסגר החברה להשבה, והנכסים והכסף שנמצאים בתוכה – בעצם, כולם יעברו לאפוטרופוס הכללי. חלקם ימשיכו להיות מחולקים ליורשות ויורשים, אם יימצאו כאלה, וחלקם, אם לא יימצאו, מן הסתם יישארו אצל האפוטרופוס הכללי. עכשיו, מה? החברה להשבת נכסים, בחוק, מחויבת; כספים – הצליחו לאתר נכסים אבל לא הצליחו לאתר יורשות ויורשים. הכסף הזה, אמרו, ילך לסיוע לניצולות והניצולים הכי נזקקים. יש רשימה שהייתה 11,000. היא הצטמצמה כבר ל-9,000 בערך – ככה זה דרכו של עולם – של הניצולות והניצולים שמצבם באמת הכי גרוע. אלה נתונים שמגיעים מהרווחה. ובנוסף על כל התמיכות שהן מקבלות והקצבאות שמקבלות ומקבלים, הם מקבלים עוד 4,000 שקל לרבעון, פחות או יותר, מהכספים האלה שנמצאים בחברה להשבה. במאמץ גדול בכנסת הקודמת, בכנסת ה-19, שינינו את החוק, חברי חבר הכנסת אלעזר שטרן וחברת הכנסת שולי מועלם ואנוכי, והגדלנו את הסכום שהחברה להשבת נכסים מעבירה לניצולות ולניצולים ל-150 מיליון שקלים בשנה. דבר נוסף שעשינו: וידאנו שהכסף באמת נכנס לחשבונות של הניצולות והניצולים ולא הולך לכל מיני תאגידים שאחר כך נותנים להם תלושים בכל מיני תנאים מתנאים שונים. ולשמחתי, באמת זה מתנהל. עכשיו, השנה היינו עדות למשברים פעמיים: החברה להשבה נקלעה למצוקה תזרימית. היה ויכוח על היכולת שלה או האי-יכולת שלה למכור את המניות שלה, ועמדנו מול שוקת שבורה – חברי בני בגין מהנהן. דיברנו על זה ארוכות בוועדת החוקה. אחר כך עשינו על זה דיונים בוועדת הכספים. דיונים על גבי דיונים וצעקות על גבי צעקות, אבל שורה תחתונה: כל פעם חלף רבעון בלי שהניצולות והניצולים האלה קיבלו את הכסף שלהם. ובסוף נחלץ האוצר, משרד האוצר, אחרי שחתמו הסכמים שמחייבים שהכסף שישולם על-ידי האוצר לניצולות והניצולים האלה יוחזר מהחברה, והם קיבלו באיחור ניכר, אחרי עוגמת נפש, אחרי באמת מצוקה פיזית חמורה – קיבלו את ההקצבה שמגיעה להם בחוק. הצעת החוק שאני, סוף-סוף, ברוך השם, מעבירה פה היום בקריאה טרומית, לשמחתי הרבה, באה לוודא שהמשבר הזה לא יחזור על עצמו. פעמיים היו הרבה יותר ממספיק. חברות וחברים, א. אם עד סוף חייה של החברה להשבה יקרה חלילה מצב כזה, אני רוצה שבאופן אוטומטי זה יהיה ברור שהאוצר משלם להם את הקצבה ואז לוקח את הכסף מהחברה להשבה. אבל לא פחות חשוב מזה: החברה תיסגר בסוף השנה הזאת; הניצולות והניצולים לא ייעלמו לשום מקום. חייבת להימשך ההתחייבות של המדינה בחוק לציבור הזה, שבאמת עבר תופת, והתופת הזאת הביאה אותו ואותה למצב שגם תנאי החיים שלהם היום הם קשים ביותר. ההתחייבות לתת להם את הסיוע הנוסף הזה חייבת להישמר בחוק. וכן, משרד האוצר הוא זה שחייב להיות אמון על תשלום הקצבה הזאת, ואחר כך להתחשבן עם החברה להשבה, עם האפוטרופוס, עם כל מקור מבחינתי. הצעת החוק אומרת: החברה להשבה והאפוטרופוס, אבל אדרבה, אם יהיו מקורות חדשים – אדרבה ואדרבה. אני מאוד מאוד שמחה שאנחנו עושות ועושים כאן היום את הדבר הכל-כך ראוי הזה, ובשנים האחרונות באמת גדלה פה המודעות למחויבות של מדינת ישראל, של ממשלות ישראל, של הכנסת הזאת, לניצולות ולניצולים, שזה סוף החיים שלהם; שאנחנו באמת מחויבות ומחויבים לעשות כל דבר כדי להקל עליהם את החיים שנשארים להם אחרי מה שנאלצו לעבור. אני שמחה שהממשלה החליטה לתמוך בהצעת החוק וקוראת לחברי ולחברותי להצטרף. תודה רבה.
אבל לא תצטרך לבקש שיבטלו לך את החסימה?
תודה, אדוני. אֵם לנער עם פיגור שכלי עמוק קיבלה עבורו צו ראשון מצה"ל – צו ראשון לגיוס, כמובן. רצוני לשאול: 1. איך קורה שנופלות טעויות כאלה? 2. למה אין הצלבה ברורה בין רשימות המתגייסים לרשימות המוסד לביטוח לאומי? 3. מה ייעשה כדי למנוע תופעות כאלה בעתיד?
תודה, אדוני, ותודה על הטיפול הענייני והיעיל. נשמח, אגב, אם תשלחו לנו, כשתושלם העבודה – ונוכל גם לשתף את האם שעברה את החוויה הקשה הזאת, בשביל שהיא תוכל להרגיש שהחוויה הקשה הזאת לפחות לא תקרה לאחרות ולאחרים. אבל רצוני לשאול, אדוני: אולי זאת הזדמנות לעשות בדיקה יותר רחבה ולחשוב על אוכלוסיות נוספות שעלולות להיות במצבים דומים? זאת אומרת, אני מודה שכרגע לא עולה בדעתי, אבל אני מאמינה שהעבודה מול הלשכה המרכזית לסטטיסטיקה והביטוח הלאומי, לא רק בהקשר הקונקרטי הקטן הזה – הוא לא קטן – והחשוב הזה, אולי זה יאתר אוכלוסיות יעד שעוד לא קיבלנו פניות ציבור מהן; אבל לנצל את ההבנה שהיה פה עיוורון מקומי, שיכול לקרות באנושיות, לנצל את זה בשביל לוודא שנעשה סריקת רוחב בשביל לנסות לאתר מקרים אחרים שמועדים, ולנסות למנוע אותם כבר עכשיו. האם יש מצב שתעשו מהלך כזה?
תודה רבה, אדוני. אני רוצה להגיד שחברותי וחברי וחברות הכנסת שדיברו לפני באמת היטיבו לתאר את הדברים שניסינו להיאבק עליהם בוועדה, ברצף. אני חושבת שכולנו מסכימות ומסכימים שצריך בהחלט לעשות מהלך שיוציא את הבורסה מקיפאונה, מהתפקוד הירוד שלה, מהמסחר הנמוך מאוד בהיקפו שמתנהל בה. נדרש צעד שיעיר את הבורסה, שיהפוך אותה לנגישה יותר, שיהפוך אותה לכזאת שמתמרצת את השוק ובאמת תורמת גם לצמיחה וגם לעשייה וליצירה, לצמיחה אמיתית. אבל כמו שפירטו כאן חברותי וחברי לפני, באמת לא היינו בטוחות ובטוחים שזאת הדרך. חזרנו ושאלנו: אם העיקרון הוא להפריד בעלות מחברות – כשעל פניו הרציונל הזה נשמע מאוד מאוד הגיוני – אז למה לא להפריד את הבעלות מהחברות? למה להשאיר לבנקים ולמוסדיים בעלות כל כך מסיבית? למה להשאיר להם את היכולת לפעול כמונופול בתוך הגוף הזה, לשתף פעולה באופן שעל פניו יש בו חשש להגבלים עסקיים? למה באמת לא לוודא שהם לא יכולים לסרב לחברות ולחברים חדשים בבורסה? למה שלא יהיה פיקוח על עמלות הבנקים? המפקחת על הבנקים, חברתנו חדוה בר, אמרה: כבר היום הפיקוח על העמלות הוא באחריותי, ואמרנו: אבל העמלות הן בשמים, ואתן אפילו לא מתווכחות על זה שהעמלות הן בשמים. איך תבטיחו לנו שבסידור החדש העמלות לא יהיו בשמים, אם הפיקוח בעצם לא משתדרג ולא מקבל צורה טובה יותר? ההסתייגות הספציפית שאנחנו בחרנו בכל זאת להשאיר היא זאת שאומרת: בואו נוריד את זה לבעלות מצרפית של כל הבנקים והמוסדיים, אדוני היושב-ראש, של לא מתחת ל-50%, אלא מתחת ל-25%, בדיוק כמו שפירטה כאן חברתי חברת הכנסת אורלי לוי, בצדק רב. אני אשמח שאנחנו בכל זאת נתמוך בהסתייגות, לפחות בזאת, שבאמת לפחות תצמצם את הבעלות. אני שמחה שכן הצלחנו, אגב, להכניס סעיף שאומר שאם אחרי זמן קצר אנחנו נראה שזה לא עובד, למרות האמונה הגדולה והחדורה – באמת, אני אומרת לך, אדוני, יושב-ראש הרשות לניירות ערך שמואל האוזר באמת חזר ואמר, ואת רואה על איש שהוא באמת ובתמים מאמין שזה יעבוד. זה קורה, אמונה יכולה להיות עיוורת, גם אם היא לכאורה, על פניו, בדברים רציונליים וריאליים. היא לא חייבת להיות בקדוש-ברוך-הוא או בקדוש ברוך היא – אתה רואה שאני אומרת את השם שלו, אתה מסתכל.
או מלבדה, כבר סיכמנו את הדבר הזה. אני רוצה להגיד שלפעמים באמת האמונה אולי תוכיח את עצמה, אולי זה יוכיח את עצמו, אבל מה שחשוב, אדוני, זה שאנחנו באמת נהיה פה עם יד על הדופק לוודא שאם זה לא מוכיח את עצמו, אנחנו נהיה שם כדי לתקן את הכשלים שדורשים תיקון. אני רוצה להודות, ברשותך, אדוני היושב-ראש, לתנועה לאיכות השלטון, שהייתה אתנו, ואף שהרבה מאוד מהרציונלים שאנחנו כל הזמן ניסינו לעמוד עליהם והיא ניסתה לסייע לנו בלהוכיח אותם, להראות אותם – אגב, זאת גם הטענה שציטט פה חבר הכנסת אמיר אוחנה הרבה מאוד אסמכתאות לכך שהבורסה היא לא בבעלות הבנקים והמוסדיים, אלא הבורסה היא נכס של המדינה, והיא יותר מזה – נכס ציבורי, ולכן לא היה צריך לאפשר לבנקים לקבל את התמורה עליה. לצערי, כל זה כאמור לא צלח. אין לנו אלא לקוות מאוד מאוד, לטובת מדינת ישראל, הכלכלה שלה והחברה שלה, לטובת זה שאולי בעתיד כן, אמן סלה, יהיה לנו כסף מתוך זה גם לאוכלוסיות המוחלשות שלנו, שהשינוי שאמור לעבור כאן – –
– – לטובת הבורסה, אכן יעבוד לטובת הבורסה, ואנחנו נוכל כולנו ליהנות מפירותיו. כאמור, בוא נקווה, אדוני היושב-ראש. תודה רבה.
גברתי, גם חבר הכנסת מיקי רוזנטל.
איתן, אתה מסכם או אתה מן המניין?
בעזרת השם יתברך. הצבעה מס' 18 בעד ההצעה להעביר את הצעת החוק לוועדה – 38 נגד – אין נמנעים – אין ההצעה להעביר את הצעת חוק נכסים של נספי השואה (השבה ליורשים והקדשה למטרות סיוע והנצחה) (תיקון מס' 4) (סיום פעילות החברה והעברה לאפוטרופוס הכללי), התשע"ז–2017, לוועדת החוקה, חוק ומשפט נתקבלה.
מה, באמת, רק שלוש? אוי ואבוי, זה כל כך מעט.
טוב, אני רוצה להגיד שאני מאוד מאוד מתרגשת. זאת הצעת חוק שהנחתי כבר בכנסת הקודמת, ואני מאוד מאוד שמחה שהממשלה מקדמת סוף-סוף את הסדרת תחום התיירות הרפואית. מכיוון שאדוני שר התיירות הסביר באריכות את יתרונותיה ואת חשיבותה של התיירות הרפואית ואת פוטנציאל התרומה שלה למדינת ישראל, אז אדבר על הצד השני, והוא החשיבות לשמור על כך שהתיירות הרפואית אכן תתרום למדינת ישראל ולא תבוא על חשבון הרפואה הציבורית במדינת ישראל, ובעיקר כמובן על חשבון המטופלות, המטופלים, כל אחד ואחת מאתנו, שבכל זאת – אנחנו אזרחיות ואזרחי המדינה, ואנחנו הראשונות, איך לומר, בתור לרפואה הציבורית בישראל. ולכן, צד אחד של הצעת החוק, כמובן – ועל זה צריך להגיד: לשמחתי, ולכן הצעתי מוצמדת להצעה הממשלתית – צד אחד הוא כמובן הסדרת התיירות הרפואית באופן שיהפוך אותה לאפקטיבית ולמתפקדת כמו שצריך. אבל הצד השני חשוב לא פחות, חברות וחברים, והוא הסדרתה באופן שלא רק שלא יפגע ברפואה הציבורית בישראל, אלא אף יעצים ויחזק את הרפואה הציבורית בישראל. ואני רוצה להזכיר לאדוני השר לוין, שבאמת בישראל – פעם זאת הייתה גאוותנו; הייתה לנו מערכת רפואה ציבורית ראשונה מסוגה בעולם באיכותה וביכולת השירות שהיא נתנה. לצערי, אחרי באמת עשרות שנות שלטון ימין, המערכת הזאת מיובשת, מצומצמת ולא מסוגלת לשרת כראוי את כלל אזרחיות ואזרחי ישראל. אין ספק שהכנסות מתיירות רפואית ושימוש בכל הידע והכישרון האדיר שיש בתחום הרפואה במדינת ישראל יכולים וצריכים – והצעת החוק הזאת חייבת לוודא – להעצים את הרפואה הציבורית ולשמור על הזכויות של כל אחת ואחד מאזרחיות ואזרחי ישראל בתוך המערכת הזאת; כלומר, שאף תייר רפואי לא בא קודם בתור, שהוא לא מקבל שימוש ברפואה דחופה, זאת אומרת שהטיפולים הם טיפולים אלקטיביים, ואילו הרפואה הדחופה באמת נשמרת באופן כמעט בלעדי למי שעלול או עלולה, חלילה, להזדקק לה באופן דחוף. זה אומר שצריך שבתי-החולים ינהלו רישום מדוקדק, שנדע באמת מה הולך לתיירות הרפואית, ונוכל לדעת כמה כסף נכנס ממנה, ובאמת לשמור על זה שהיא לא תרמוס – בשימוש בעזרים, בכוח-אדם, בחדרים, בתרופות וכל דבר אחר. אבל כאמור, משום שאני מאמינה גדולה שהשלם במקרה זה יכול להיות גדול בהרבה מסכום חלקיו, אני מאמינה שההצעה הזאת – שההצעה הממשלתית וההצעה שלי יכולות לעשות את זה, ואני מאוד שמחה שאנחנו עומדות לקדם את זה. תודה רבה.
אם זה הוסדר, אין סיבה שתהיה בעיה.
בהצעה שלי זה כתוב בצורה מפורשת – – –
אני, גבירותי ורבותי, בגדול, רוצה לברך על החוק הזה. צריך להגיד שיש להוסיף לו – בהזדמנות אחרת נטפל בזה שצריכה להיות בו, כמובן, הרבה יותר שקיפות, אבל המיזמים שלכם תמיד לא כוללים שקיפות. אבל הסיבה שעליתי לדבר עכשיו, חברות וחברים, לסיום הכנס הזה – – –
קודם כשעליתי הופתעתי מזה שהיו לי רק שלוש דקות להציג את החוק שלי להסדרת התיירות הרפואית, ולכן לא הודיתי לצוות שלי, המהמם: ליועצות וליועץ הפרלמנטרי שלי, ניר רוזן, שקד חסון, אורלי לאופולד, ליבי צ'יפסר ונעמה שחר, שבחופשת היריון – – –
– – – נעמה שחר, שבחופשת היריון, והיועצת שלי, מיכל גרא מרגליות, שהיום היא מנכ"לית שדולת הנשים, אבל הייתה שותפה בכירה לניסוח ההצעה הזאת, וגם ההצעה שעברה מוקדם יותר, בשבוע שעבר, להמשך תשלום הקצבה לניצולות וניצולי השואה וסגירת החברה להשבת נכסים של נספי השואה. אז אחרי כנס ארוך, מייגע, מתיש, שבחלקו היה רצוף הישגים ובחלקו רצוף מאבקים, צריך להודות, חשוב מאוד להודות, ליועצות הפרלמנטריות שלי ושלנו בכלל. תודה, גברתי.
זה לא מנצחים, יואל חברי, זה דורסים. זו לא חוכמה לנצח ככה, כשאתה בא עם בולדוזר כל כך גדול, שלא לומר D9, כשווידאת שהצד השני לא יכול לקנות D9, ואז אתה פשוט נוסע. אז זה לא נקרא לנצח – זה נקרא לדרוס, זה מה שמתרחש כאן בעודנו מדברות ומדברים, חברות וחברים יקרים. זה מה שמתרחש כאן. אני אגיד לך, החוק הזה, הדחייה הזאת בשבועיים עומדת להידון בוועדה מיוחדת שתקום, ועדה משותפת – גם כן, עוד לא ברור לאיזה ועדות; הכול פה לא ברור בדיון הזה. אבל יושב-ראש הקואליציה מתכוון שהיחס בה יהיה שישה חברות וחברי כנסת לאופוזיציה ועשרה לקואליציה. אתה מבין, יואל? ככה מנצחים, כשעושים מראש כוחות עשר נגד שש, ואז מנצחות בקלות רבה מאוד.
זה ההרכב שהוא מתכנן. ניסיתי להגיד, אמרתי לו: אז למה צריך בכלל אופוזיציה בוועדה? למה צריך אופוזיציה? אנחנו, אני מבטיחה לך, נבוא לצעוק גם בלי להיות חברות וחברים. אתה מראש נותן לנו שש נגד עשר, ברור שתנצחו – שלא רק תנצחו.
כן. תדרסו עם ה-D9 שלכם. ככה זה נראה. ככה נראית כל העבודה על הכאילו-תאגיד-השידור-הציבורי. עכשיו אני רוצה להגיד לכם, חברות וחברים, יש משפט אמריקני שכל פעם מחדש נכונותו מתבררת: אל תניחו רוע איפה שמספיקה טיפשות. או במקרה שלנו – מספיקה תמימות. אני מאמינה שכשהשר גלעד ארדן הביא את חוק תאגיד השידור הציבורי הוא האמין שיקום שידור ציבורי. אבל התמימות המדהימה של גלעד ארדן – ואני באמת רוצה לתת לו את הקרדיט של התמימות הזאת – שכשראש הממשלה נתניהו מאפשר לו להעביר חוק של תאגיד שידור עצמאי, הוא באמת מאמין שיקום כזה, ובשביל זה הוא מקבל את הפרס הלא-ייאמן של סגירת רשות השידור בשביל להפסיק עם הכאב ראש הזה, הרשות הזאת שאני כל הזמן צריך לוודא שהם יגידו עלי את מה שאני רוצה שהם יגידו עלי – התמימות הזאת פשוט מדהימה אותי. כל העסק הוא חטא אחד גדול. לסגור רשות ציבורית, רשות ממלכתית, שהיא אבן יסוד בתולדותיה של מדינת ישראל, שעשתה פה דברים מאוד מאוד גדולים ומשמעותיים, פשוט לסגור אותה ככה, בהינף יד, על הדרך; לבטל באופן חד-צדדי הסכם חתום עם עובדות ועובדים בצעד תקדימי שהוא מסוכן ולא היה כמותו, ומי יבטיח לנו שזה לא יקרה עכשיו שוב ושוב? זה הסיפור של החוק החדש, שעכשיו דוחה שוב, בפעם המי יודעת כמה, את האגדה על כאילו שידור ציבורי בישראל. חברות וחברים, המטרה מלכתחילה הייתה לוודא שלא יהיה שידור ציבורי, אלא מקסימום שידורי תעמולה. כרגע שידורי התעמולה נתקלים בקשיים, ולכן הם נדחים. אנחנו לא ניתן שיידחה עוד ניסיון לייצר באמת שידור ציבורי אמיתי בישראל.
תודה, גברתי. אני שמחה לראות שהסיעה היחידה – כלומר, אני מצטערת שיש פה רק סיעה אחת, אבל אני שמחה שהנציגות היחידה באמת לדיון בחוק הזה, בפתיחת הדברים, היא סיעת המחנה הציוני, ויש לה פה נציגות משמעותית. וזהו.
ופשוט זהו. אבל אני רוצה להתחיל, גברתי, ברשותך, ולשאול: על מה בעצם מתכנסת כנסת ישראל בפגרת הפסח שלה, בין יום השואה ליום הזיכרון, ליומיים של דיונים. על מה בעצם? היא מתכנסת בשביל לדחות בשבועיים את תאריך – ואני אצטט: אני מקווה שרק בשבועיים, אני מקווה שלא נצטרך דחייה נוספת – בשביל לדחות בשבועיים את מועד עלייתו לאוויר של המכונה "תאגיד השידור הציבורי" והאמור להיות תאגיד שידור ציבורי. על זה מתכנסת, גברתי היושבת-ראש, כנסת ישראל, ולמהלך של חקיקת בזק, בתוך יומיים קריאה ראשונה, קריאה שנייה ושלישית. ואומר יושב-ראש הוועדה המיוחדת, שקמה במיוחד לדבר הזה, וקמה בהרכב כוחות בלתי מתקבל על הדעת ובלתי שוויוני בעליל – לא במובן שצריך להיות אותו מספר חברות וחברי כנסת, אופוזיציה–קואליציה, הרי אנחנו לא באותו יחס, אבל עשרה חברים וחברות מהקואליציה לעומת רק שישה מהאופוזיציה – בהטיה חמורה של מצב הכוחות האמיתי בכנסת, בשביל לדחות בשבועיים את מועד עלייתו לאוויר של תאגיד השידור. מי תשמע, מי תשמע, איזו סיבה לכנס את כנסת ישראל – לדחות בשבועיים את מועד עלייתו של התאגיד. עכשיו, אומר יושב-ראש הוועדה המיוחדת, יושב-ראש הקואליציה, חבר הכנסת דוד ביטן: בעצם, למה לכם בכלל כל כך להתעסק בחוק הזה, הוא רק דחייה של שבועיים; בעצם ההתנגדות שלכם היא לחוק הגדול, שיגיע מתי שנביא אותו – בפגרה, לא בפגרה? ובכן, חברות וחברים, על זה כמובן התשובה היא: אם זו בסך הכול דחייה של שבועיים, למה הייתם צריכים לכנס על זה את הכנסת? למה אי-אפשר היה לתת לתאגיד לעלות, ואם צריך – אחר כך לשנות את החוק שלפיו פועל התאגיד? אפשר לשנות את החוק אז, והתאגיד יצטרך לציית כמובן לחוק החדש, שישונה בהתאמה. אבל הדחייה הזאת, חברות וחברים, היא הדבר עצמו, היא סתימת הפיות עצמה. הרי כל סיפור התאגיד הציבורי הולדתו בחטא, וכל כוונתו היא מלכתחילה סתימת פיות. ובואו נעקוב אחרי זה: בעצם הולדתו בחוק, שמה שהוא עשה, הוא בעצם סגר את רשות השידור. זאת הסיבה שנתניהו הסכים מלכתחילה לחוק שהביא השר גלעד ארדן, שלהערכתי הצנועה האמין באיזו תמימות מוזרה שאכן ראש הממשלה ייתן לו להקים תאגיד של שידור ציבורי עצמאי, נקי, ראוי, שאיננו כפוף, איננו תלוי בפוליטיקאים ויכול לשדר את האמת ככל שאמות המידה העיתונאיות יאפשרו לו. לא ברור לי איך גלעד ארדן, טחו עיניו מראות שנתניהו כראש ממשלה עשה כל מה שביכולתו כדי להתעלל בשידור הציבורי, בשידור הממלכתי שעמד לרשותנו ברשות השידור, ממש ברמה הכי יומיומית: להתקשר – אנשיו התקשרו לעורכות ולעורכים ולעיתונאים ברשות השידור הציבורי וכפו כל הזמן את גרסת ראש הממשלה, שתהיה משודרת באופן כזה, באופן אחר; באופן שבו מינו מנהלות ומנהלים צהובים זה לזה – למה אני אומרת "מנהלות"? איזה "מנהלות", מי תשמע? אין מנהלות ולא מונו מנהלות ברשות השידור – מונו מנהלים שהיו צהובים זה לזה, שווידאו שהם דואגים בעצם לא ליכולת של העיתונאיות והעיתונאים לעשות את עבודתם, אלא לזה שהפוליטיקאים שמינו את המנהלים האלה – ודאגו, אגב, שהמנהלים האלה יהיו כפופים אליהם ותלויים בהם, משום שהם מונו ללא מכרז באופן זמני כך שאפשר לפטר אותם בכל רגע נתון שהם לא מספקים לפוליטיקאי שמינה אותם את הסחורה. את זה עשה נתניהו כראש ממשלה מרגע שהתמנה בשנת 2009, כשצרוב במוחו הזיכרון הקשה של חשיפתה של פרשת בר-און–חברון בקדנציה הראשונה שלו על-ידי עיתונאית בערוץ הראשון. אז החוק סגר רשות ממלכתית, את רשות השידור, שהייתה אמורה להיות זאת שתספק לנו שידור ציבורי עצמאי. הוא סגר אותה פשוט באבחת חקיקה אחת, ובאותה אבחה אותו חוק גם ביטל, גברתי היושבת-ראש, באופן חד-צדדי, התחייבות של המדינה שהייתה חתומה על רפורמה מוסכמת עם העובדות והעובדים. אלפי העובדות והעובדים ברשות השידור – באופן חד-צדדי בוטל ההסכם אתם. ומאז, אגב, בכל הזמן הזה שעבר לא מצאה הממשלה לנכון – וראש הממשלה הזה, שעכשיו מזיל דמעות תנין על גורלם של עובדות ועובדי רשות השידור, כל הזמן הזה הוא לא מצא לנכון למצוא זמן להתפנות לנהל אתם משא-ומתן, לסדר את תנאי הפרישה שלהם, ולחלופין – את התנאים שבהם הם יועסקו בתאגיד החדש כמו שצריך. על זה כאילו קם תאגיד השידור הציבורי. אבל בואו נניח לקטנות האמונה כמוני ונלך דווקא לאלה שהאמינו שהנה-הנה-הנה קמה לנו התשתית לתאגיד שידור ציבורי ראוי, עצמאי. כבר הוא לא יכול להיות עצמאי, משום שאין לו מקור הכנסה עצמאי: אין לו אגרה, הוא תלוי לחלוטין בתקציב שייתן או לא ייתן לו שר האוצר, יושב-ראש הקואליציה, יושב-ראש ועדת כספים, ראש הממשלה. כבר עכשיו הם הרי מדברים על זה שזה עולה יותר מדי ולמה צריך להוציא כל כך הרבה כסף על שידור. אבל נניח, אוקיי, שהם קיבלו את התקציב שלהם ועכשיו יהיה לנו שידור עצמאי. ובכן, גברתי היושבת-ראש, ה-abuse, ההתעללות, ההתעמרות, שעשה ראש הממשלה נתניהו ברשות השידור, אנחנו רואות ורואים אותה קורית בתאגיד השידור הציבורי עוד בטרם עלה לאוויר. ההתערבות במינויים, ההתערבות בתכנים המיועדים, הדחייה שוב ושוב – זאת כבר פעם שנייה שאנחנו דוחות את תאריך העלייה של התאגיד לשידור – ועכשיו גם השינוי בחוק והשינוי המבני, פיטורים, האשמה – האשמה, כמובן במה? בזה שאנחנו, כמו שאמרה שרת התרבות שלנו: מה שווה התאגיד אם אנחנו לא שולטים בו? או כמו שאמר יושב-ראש הקואליציה: אני הסתכלתי בפייסבוק של העיתונאים האלה והם שמאלנים. כלומר, הם לא משקפים את עמדתנו, מדיניותנו, דעתנו וההסתה שלנו. ולכן, כבר עכשיו מה שעושה הממשלה הזאת למי שמיועד להיות תאגיד השידור הציבורי העצמאי הוא פשוט סתימת פיות מפורשת, והדחייה הזו של שבועיים היא חלק מהמהלך הזה של סתימת פיות. זאת בעצם מניעה של עליית התאגיד לשידור. זאת עכשיו דחייה של שבועיים, אבל כמו שכבר אמרתי – ושמעתי היטב את דבריו של יושב-ראש הקואליציה, יושב-ראש הוועדה; כשהוא הציג את הדחייה הזאת הוא אמר: אני מקווה שלא נצטרך דחייה נוספת, אבל חדות וחדי האוזן ביניכן ודאי שמעו שאתמול יושב-ראש ועדת הכנסת יואב קיש כבר אמר: אני מקווה – הוא הציע כבר לדחות את העלייה בחודש, בעצם. אז כרגע ראש המפלגה שלך, חברת הכנסת פלוסקוב, שר האוצר, לא הסכים לזה, אבל אנחנו יודעות ויודעים מה עלול לקרות. הרי תכף לא נספיק להכין את החוק הגדול בזמן, ושוב לא יהיה מנוס מלעשות את הדברים; כמו שאמר אתמול נציג משרד התקשורת – באמת, אני לא האמנתי למשמע אוזני: זה צריך להיעשות בצורה מסודרת. גברתי היושבת-ראש, אני באמת לא יכולה לחשוב על הרבה חקיקות – הממשלה הזאת מאתגרת אותנו בחקיקות שנעשות בצורה לא מסודרת וחקיקות בזק ורשלניות וחפוזות, ולא אחראיות ולא מבושלות עד הסוף ולא מסתכלות על התמונה הגדולה ולא מביאות את הכול בחשבון; ובכל זאת, החקיקה בסוגיית השידור הציבורי היא מהלא-מסודרות והלא-הגיוניות שהיו כאן. ועכשיו יש היתממות שאומרת: בואו נדחה בשביל שזה יהיה בצורה מסודרת. ובכן, איכשהו יש לי תחושה שעוד ירצו שזה שוב יהיה בצורה מסודרת, ושוב יצטרכו לדחות את עליית התאגיד לאוויר. אני אסיים, גברתי היושבת-ראש, ברשותך, באמירה כזאת: אנחנו, חברות וחברי המחנה הציוני, והאופוזיציה בכלל, הגשנו – אף שמדובר בחוק של שני סעיפים בלבד – הסתייגויות רבות, והשגנו מספיק הסתייגויות כדי לאפשר לנו לעמוד כאן על הדוכן ולנמק אותן מספיק זמן ככה שנגיע בעצם ל-30 באפריל ובעצם ייכנס כבר לתוקף חוק תאגיד השידור הציבורי והוא יצטרך פשוט לעלות לאוויר, מה שייתר את החקיקה הזו, שאמורה לדחות את עלייתו לאוויר. זה כלי פרלמנטרי שעומד לרשותנו, זה דבר שאנחנו אמורות ואמורים להיות מסוגלים לעשות. אם אנחנו מסוגלות לעמוד פה עכשיו יומיים וחצי עד שתיכנס שבת, לדבר באופן שבאמת יגרום לזה שהחוק פשוט ייכנס לתוקף, זה כלי שעומד לרשותנו. הקואליציה בחרה להפעיל כלי שעומד לרשותה, סעיף 98 בתקנון, שהוא בבחינת נשק יום-הדין, שבא ואומר: אנחנו עכשיו מעבירים החלטה שבעצם מבטלת את התקנון וקובעת שמה שיש לכם לדבר זה מעכשיו עד 22:00, וב-23:00 יתקיימו פה הצבעות. ואז, כמו שאת יודעת, גברתי היושבת-ראש, יש משמעת קואליציונית מחייבת לכל דבר ועניין, ולא משנה מהו העניין, גם אם הוא עניין לא ראוי ושערורייתי כמו מניעת עלייתו לאוויר של תאגיד השידור הציבורי; במשמעת הקואליציונית הזאת כנראה יעבור החוק הזה ותעבור הדחייה, ובעוד שבוע או שבועיים או כמה שתמצא לנכון הממשלה – והכנסת והקואליציה שמצייתת, רוקדת לפי חלילו של ראש הממשלה בעניין הזה – היא תביא את החוק הגדול, שמעוות מחדש, ולא יאפשר לשידור ציבורי עצמאי אמיתי להתקיים במדינת ישראל.
ולכן, חברות וחברים – גם בקואליציה, שאינם כאן כרגע – אני מפצירה בכן לשקול לא לתמוך בחוק הזה. תודה רבה.
כשחבר הכנסת יצחק הרצוג, יושב-ראש האופוזיציה, יגיע, אני אפנה לו את מקומי.
אני מודה לך, גברתי. תודה רבה. את יודעת, מאז שהייתי פה בבוקר התפרסם שוב מדד חופש העיתונות ברחבי העולם. את יודעת, גברתי היושבת-ראש, בעיקר ראש הממשלה שלנו, ראש הממשלה שלנו אוהב להתפאר בהשוואה בינינו לבין מדינות שכנות לנו ולהגיד איך אנחנו לא רק הדמוקרטיה היחידה במזרח התיכון, שזה במידה רבה נכון – אבל באמת, בכל קריטריון וקריטריון הוא נהנה להשוות איך באמת אנחנו כל כך כל כך מדינה עליונה על האחרות. ובכן, מסתבר שבמדד חופש העיתונות הידרדרנו עוד, גם השנה. האם תרצי לנחש, גברתי, מ-180 מדינות שנסקרות במדד, באיזה מקום מדורגת מדינת ישראל היום? במקום ה-91. זה לא מקום טוב, חברות וחברים. זה מעיד על – איך להגיד, לא, מי תשמע, כמה חופש עיתונות – זה מעיד על אי-חופש גדול מאוד של העיתונות והתקשורת במדינת ישראל. מה שקורה כאן ביומיים האחרונים בבית הזה מעיד על זה כאלף עדות ועדים. העובדה שאנחנו פה, כנסת ישראל, מתכנסת בין יום הזיכרון ליום השואה, בין יום השואה ליום הזיכרון, לכינוס פגרה, לחקיקת חירום בהולה, בתהליך בזק, בשביל לדחות בשבועיים – אבל בעצם בשביל למנוע מתאגיד שידור ציבורי לעלות לאוויר – היא העדות המאוד-מאוד ברורה איך אנחנו הגענו למקום ה-91 בעולם בלבד בחופש העיתונות. מניעת עלייתו של תאגיד השידור הציבורי לאוויר היא המשך ההתעללות, ההתעמרות ובאמת תהליך סתימת הפיות שנמשך – האמת, גברתי היושבת-ראש, חברותי וחברי חברי הכנסת, האמת שזה נמשך כבר שנים מאוד מאוד ארוכות. רשות השידור הייתה הרשות שלנו לשידור ממלכתי – זאת אומרת כזה שרואה את טובת הכלל, שמשדר לטובת כל אזרחיות ואזרחי ישראל ואמור באמת לשקף את כל הפנים של מדינת ישראל והחברה הישראלית – ועשתה בשעתה באמת דברים גדולים;  רשות השידור שידרה שידורים יוצאים מן הכלל, וככל שהייתה נתונה ללחצים פוליטיים – והיא הייתה נתונה ללחצים פוליטיים איומים; עובדות ועובדי רשות השידור באמת היו תחת מגף, מגף של לחצים פוליטיים מצד בעלי הכוח, שכל הזמן מינו מעליהם מנהלים, וככל שנקפו השנים, זה היה גרוע יותר ויותר: במקום לדאוג לקריטריונים המקצועיים של השידור ושל העיתונות, הם דאגו לשרת את הפוליטיקאים שמינו אותם ולדאוג שהמדיניות שלהם, המסרים שלהם, האג'נדות שלהם, הם שיקבלו ביטוי בשידור. גברתי היושבת-ראש, אני אומרת לך את זה מידע אישי: זה הגיע – בתקופת הקדנציה של 2009, בממשלתו השנייה של בנימין נתניהו – זה הגיע לאבסורדים של ממש טלפונים מאנשי לשכתו לתוך השידור, לעורכות ולעורכים בזמן שידור, לדרוש שייאמר ככה, שייאמר אחרת, לדרוש להעלות עכשיו לשידור את מאן דהיא או מאן דהוא – איזה מאן דהיא, זה תמיד מאן דהוא. ובתנאים האלה הצליחו בכל זאת עובדי ועובדות רשות השידור לשמור בסך הכול על שידור ציבורי שהביא לנו גם דברים שהיו לא נעימים לאוזני הפוליטיקאים, גם דברים שהיו לא קלים לבעלי השררה והכוח. ראש הממשלה הזה, שהייתה לו הכוויה, הצריבה, מהקדנציה הראשונה שלו ב-1996, שאז הערוץ הראשון, באמצעות הכתבת איילה חסון, שהיום מגישה בערוץ 10, חשף את פרשת בר-און–חברון; זאת פרשת השחיתות הפומבית הראשונה של נתניהו שלמדנו עליה, ובגלל החשיפה הזאת בערוץ הראשון היא באמת לא יצאה לפועל בסופו של דבר – מרגע שחזר ללשכת ראש הממשלה, הוא שם לו למטרה לחסל בעצם את רשות השידור. וזה מה שעלה בידו לעשות בממשלה הקודמת – לצערי, בשיתוף פעולה של יאיר לפיד ואחרות ואחרים בקואליציה: פשוט לסגור את רשות השידור; לקחת רשות ממלכתית, שהייתה באמת מאבני היסוד של מדינת ישראל – רשות, לא דבר של מה בכך, רשות סטטוטורית – ופשוט לחסל אותה בחקיקה; ועל הדרך, באותה נשימה, באופן חד-צדדי, לבטל הסכם חתום שחתמה הממשלה עם אלפי עובדות ועובדי רשות השידור, הסכם של רפורמה שהייתה מביאה לפיטורי חצי מעובדות ועובדי רשות שידור, והייתה מביאה לשינויים מפליגים – וכל זה היה צריך לקרות כמובן, גברתי, יחד עם שינוי החוק באופן שבאמת לא יאפשר לפוליטיקאים בעלי כוח לדחוף את ידיהם בכזאת גסות לתוך השידור הציבורי. אבל לא. ממשלת נתניהו הקודמת פשוט ביטלה את רשות השידור, כאילו בשביל לפתוח תאגיד שידור עצמאי, ציבורי, רזה, יעיל, מקסים, חינני, נהדר. אבל ראו מה קורה, גברתי היושבת-ראש, חברי וחברות הכנסת: עוד לא עלה לשידור, התאגיד הזה, וכבר הוא סובל מנחת זרועם של הפוליטיקאים, כאילו באמת הוא משדר כבר שנים, כאילו הוא כבר הספיק לגרום איזה עוול למישהו. כבר אומרים עליו: מה שווה התאגיד אם אנחנו לא שולטים בו. מה שווה התאגיד אם אנחנו לא שולטים בו, כשנאמר על-ידי שרה בממשלה, שווה, גברתי, מקום 91 בעולם בחופש העיתונות. כשהממשלה, כששרים ושרות בממשלה אומרים בצורה מפורשת: מה שווה תאגיד שידור אם אנחנו לא שולטים בו, המשמעות היא: אין לנו עניין בחופש עיתונות, אין לנו עניין בחופש ביטוי, אין לנו עניין בתקשורת חופשית; להפך, אנחנו רוצים שופר, אנחנו רוצים כלי תקשורת שיסור למרותנו, שיעשה מה שאנחנו רוצים שהוא יעשה, שיגיד מה שאנחנו רוצים ורוצות שיגיד. תראי, גברתי היושבת-ראש, יש בעיה בממשלה הזאת: ראש הממשלה הזה התפנק, יש לו עיתון משלו. יש לו עיתון שעושה בדיוק את הדבר הזה, ומדי ערב, כך למדנו, ראש הממשלה מדבר שם עם העורך הראשי ומתאם אתו מה תהיה הכותרת הראשית, שלא לומר מודיע לו מה תהיה הכותרת הראשית. אז אחרי כל כך הרבה שנים, מאז 2006 – מה, זה כבר 11 שנים – שלראש הממשלה יש שופר בכתובים, עכשיו לפי דעתו הגיע הזמן שיהיה לו גם כזה ברדיו וגם בטלוויזיה, וגם באינטרנט, אם אפשר. כמובן, העיתון גם באינטרנט, בסדר גמור. וזה התהליך שאנחנו רואות לנגד עינינו בימים ובשעות האלה ממש. השר גלעד ארדן, להבנתי באמת בתום לב, חשב שהוא יצליח להתגבר על החוליים הקודמים ולהביא באמת שידור ציבורי עצמאי, חדש, חופשי, אמיתי. ולתדהמתי, היה לו ליקוי מאורות מדהים, שגרם לו לחשוב שהוא באמת יוכל להוציא את זה לפועל. משום ש – גברתי היושבת-ראש, אילו באמת רצה ראש הממשלה להוציא לפועל שידור ציבורי, אפשר היה ורצוי היה וצריך היה – ונעשו עשרות ניסיונות – חבר הכנסת איתן כבל, בשבתו כשר, חבר הכנסת יצחק בוז'י הרצוג, בשבתו כשר, ורבים ורבות אחרים, עבדו על כל כך הרבה נוסחים של תיקונים לחוק רשות השידור שהיה מביא אותה להיות עצמאית, שהיה מביא אותה להיות תאגיד שידור ציבורי עצמאי. אבל נתניהו לא אפשר לזה לעבור. מה הוא אפשר לעשות? לסגור, לרסק, לחסל את רשות השידור ואת העובדות והעובדים שלה בהבטחה שיקום תאגיד ציבורי עצמאי אחר. והנה אנחנו רואות מה קורה כשהתאגיד הזה אמור לקום על הרגליים. נתניהו פשוט מונע ממנו להתחיל לשדר. הדחייה הזאת היא דחייה של שבועיים, אבל חברי וחברותי, ודאי גם אתם שמעתם היום את יושב-ראש הקואליציה אומר כאן מעל הדוכן: אני מקווה שהדחייה הזאת תספיק, אני מקווה שהזמן הזה יספיק לנו ולא נצטרך לבקש דחייה נוספת, ליצור דחייה נוספת. אני כבר גם שמעתי את יושב-ראש ועדת הכנסת יואב קיש אתמול מציע לדחות כבר בחודש. אני גם שמעתי – – –
לדחות בחודש. לדחות לא בשבועיים אלא בחודש.
אחרי שהוא כבר הביא אותי לפה – – –
300,000 שקל לכינוס פגרה מיוחד רק כי ראש הממשלה, לא בא לו שהתאגיד יעלה לשידור ביום ראשון הקרוב. אכן, חבר הכנסת קיש, מה אני אגיד לך – אמרת את הכול במשפט אחד. 300,000 שקל לכינוס פגרה בן יומיים לחקיקת בזק בלתי מתקבלת על הדעת.
תודה רבה לך, השר כץ, זה נוגע ללבי. אבל אני בכלל לא הזכרתי את הדבר הזה. אני חושבת שאפילו ברמת כבודה של הכנסת, ההיגיון הבסיסי, המשמעות של כינוס כנסת ישראל, עוד לפני 300,000 שקל – והאמת, חבר הכנסת קיש, הדבר הכי עצוב בכל הסיפור הזה זה שבשונה מכל מיני חוקים אחרים שאני יכולה להתנגד להם ולחשוב שהם חמורים וקשים ובעייתיים ומזיקים והכול בסדר, כאן יש משהו שאין בו אידיאולוגיה, הוא לא תורם לקואליציה, הוא לא תורם לממשלה דבר וחצי דבר.
כולו, מא' עד ת', גחמה של ראש הממשלה, וכולכם מתייצבים – –
– – כולכם מתייצבים להוציא לפועל את הגחמה שלו, כאחרוני עובדי הקבלן.
כאילו אתם לא חברים וחברות נבחרים, כאילו אין לכם חסינות, כאילו אין לכם אחריות לנבחרות ולנבחרים שלכם, כאילו ה-300,000 שקל האלה הם לא כסף ציבורי שיכול היה שר הרווחה לעשות בהם שימוש כל כך יותר טוב. רק תשאל אותו איזו רשימה ארוכה של מטרות הוא מחכה שיהיו לו עוד 300,000 שקל להשתמש בהם.
אני חוזרת ואומרת: ראש ממשלה שהתרגל שיש לו שופר בדמות עיתון רוצה עכשיו גם שידור שקוראים לו ציבורי אבל הוא בעצם אימא של הפרטי.
מי הלך? יו"ר האופוזיציה הלך? הוא בא.
ושוב, חבר הכנסת יואב קיש, אני נורא מודה לך על דאגתך. שוב ריגשת אותי.
אנחנו אומנם משודרות בערוץ הכנסת, אבל לך תדע, אולי ישודר קטע מזה גם בערוץ 2, ובערוץ 2 תמיד טוב להגיד "מרגש", למעשה כדאי וחובה להגיד "מרגש", אז: ריגשת אותי. וגם השר כץ ריגש אותי. וכאמור, אם נחשוב על הדברים המדהימים שהשר כץ היה יכול לעשות ב-300,000 שקל של הכינוס הזה, ההתרגשות בכלל תזיל דמעות מעיני הצופות והצופים. אני רוצה, משום שיושב-ראש האופוזיציה, אני מבינה, מגיע כל רגע – מצוין – אז לחזור ולהגיד, ברשותכם, לסיכום, חברות וחברים: מקום 91 בעולם בחופש עיתונות זה לא מצחיק, זה מדאיג. אז כן אמר לפני חברי חבר הכנסת יוסי יונה, זה נכון, הדמוקרטיה הישראלית היא לא עלה נידף. הדמוקרטיה הישראלית חזקה, החברה הישראלית היא דמוקרטית במהותה, אבל אלוהים יודעת שראש הממשלה הזה עושה כל שביכולתו כדי להחליד את הדמוקרטיה הזאת, לרדד אותה, להחליש אותה, לפגוע בה, לעשות את החופש – לא רק את חופש העיתונות, אלא את חופש הפרט, חופש הביטוי של כל אחת ואחד מאתנו – לעשות אותו מצומצם יותר, לעשות אותנו חשופים יותר ויותר לאיך שהוא רואה את העולם, ואיך שהוא רוצה שנראה אותו, מאשר לאיך שנראית האמת. תודה רבה, חברות וחברים.
– – – מעליבה על מרצ יש לך.
– – – על-ידי שר התקשורת דאז, גלעד ארדן.
אבל הייתה חתומה כבר. הייתה חתומה.
אדוני, אנחנו מושכים את כל ההסתייגויות.
תודה, אדוני היושב-ראש. חברי וחברותי חברות הכנסת, אנחנו חוזרות וחוזרים היום לכנסת אחרי הפגרה, פותחות את כנס הקיץ, אבל בעצם, אדוני היושב-ראש, לא באמת אנחנו פותחים ופותחות היום את כנס הקיץ, משום שבעצם כבר נקראנו במהלך הפגרה הזאת פעמים אחדות – פעם אחת לחקיקה, שגם היא הייתה כרוכה בהתנגדות משמעותית פה, של הרשימה המשותפת, שמייצגת 20% מאזרחי ואזרחיות מדינת ישראל, והחקיקה הזאת הועברה בפגרה. אם תשאל אותי, אדוני, זה חוק שחיכה הרבה מאוד זמן, וגם אם הקואליציה והממשלה חושבת שראוי להעביר איזה ארגון מחדש של תהליכי התכנון והבנייה, גם בקשר למה שקורה בחברה הערבית, זה דבר כל כך גדול, דרמטי, משמעותי, שזוכה לכזאת התנגדות דרמטית של כל נציגות ונציגי הציבור הזה בכנסת, לא ראוי שייעשה בפגרה. חיכה כל כך הרבה זמן – יכול וצריך היה להיעשות בזמן כינוס הכנסת. לא חלף זמן רב, ונקראנו ליומיים דיונים, שבהם – שוב בחקיקת בזק, דבר שהממשלה הזאת פה נהייתה ממש, מה אני אגיד לך, אלופת – שיאנית העולם בחקיקת בזק, שרומסת את תקנון הכנסת, את ההתחייבות שנתנה הממשלה עצמה לבית-המשפט העליון, שחוק יהיה מונח באופן שציבור יוכל לעיין בו 21 יום לפחות, את הדרישה של היועץ המשפטי לממשלה שחוק יהיה מונח 21 יום, שאפשר יהיה לעיין בו – ובחקיקת בזק דחו את מועד עלייתו לאוויר של תאגיד השידור הציבורי. כן כן, חברות וחברים, כולנו נזעקנו והתכנסנו בשביל לדחות בשבועיים את מועד עלייתו של תאגיד השידור הציבורי לאוויר. כמו שלא מפתיע אף אחת ואחד מאתנו, עכשיו אנחנו מתבשרות שכנראה הוא יידחה שוב. תכף נדבר על למה זה לא מפתיע אף אחת ואחד מאתנו, אבל בילינו כאן יומיים במאבק גדול נגד הדחייה הזאת, שידענו שהיא לא תיגמר בשבועיים, וידענו שמטרתה בעצם לא לאפשר את עלייתו לאוויר של שידור ציבורי, וידענו שמה שיבוא אחריו – וזה מה שקורה בימים אלה – הוא חוק שבעצם עושה עכשיו איזה מין בן כלאיים, איזה מין תאגיד חדשות שלצד התאגיד הציבורי, ושוב יהיה לו מנכ"ל ועורך ראשי, והם יהיו צהובים זה לזה, והם לא יאפשרו עבודה ראויה, ושוב נחזור לימים של רשות השידור, שבדיוק מהסיבות האלה הממשלה הקודמת של בנימין נתניהו החליטה לסגור את רשות השידור. אתה יודע מה אני מזכירה לעצמי, אדוני, כשאני מתארת את כל ההתרחשויות האלה? אתה ואני זקנות מספיק כדי לזכור את "בועות" – אתה זוכר את אופרת הסבון הראשונה הזאת, "בועות", שתמיד היו אומרות בסוף "מבולבלים?"? זה הולך להיות יותר גרוע. ככה זה אצלנו, אדוני. מבולבלות ומבולבלים, ואלוהים יודעת שהציבור בשום אופן לא יכול לעקוב אחרי מה שקורה בבית הזה, ומה שהממשלה הזאת עושה. הוא רק מבין – ואת זה הוא מבין בוודאות – שזה לא עובד, לא לטובתה ולא לטובתו. כך שאנחנו פותחות ופותחים את כנס הקיץ של הכנסת אחרי שכאמור הפגרה לא באמת הייתה פגרה, הכנסת כונסה בה בצורה לא ראויה, וגולת הכותרת של הכינוסים האלה הייתה ביום חמישי ב-19:00, שלושה ימים לפני הכינוס הזה. ממש כאן, לאחורינו, פה – מסתכלות אחורה ורואות עדיין את שאריות הכינוס הזה, בשביל לעשות מראית עין כאילו נתנו מספיק זמן לעבוד על החוק הזה, שנדון בימים אלה בוועדה המיוחדת שקמה בפער כוחות של עשרה חברות וחברים לקואליציה ושישה לאופוזיציה, לוודא שאין כל מצב שנוכל אולי לשנות את דעתה או את דעתו של מי מהקואליציה להצביע יחד עם האופוזיציה בשביל לעשות משהו לא בדיוק לפי דרישתו של ראש הממשלה. אחת על גבי השנייה, באמת, התנהלויות שערורייתיות, שמביאות אותנו לפתח כנס הקיץ, חברות וחברים, עם ממשלה שרומסת, אבל באמת רומסת, בצורה אלימה, את הדמוקרטיה שלנו, את התקשורת שלנו, שהיא חלק מהדמוקרטיה שלנו, ואת האופוזיציה, שהיא חלק מהדמוקרטיה שאמורה להיות לנו. אדוני היושב-ראש, אתה תיאלץ להודות שאני לא אטעה כשאומר שההתנהלות של הממשלה הזאת, בראשותו של נתניהו, כלומר של שלוש ממשלותיו האחרונות, ביטלה למעשה, בפועל, את הפרדת הרשויות במדינת ישראל; אין כנסת וממשלה; שהממשלה יכולה לחלוטין לחייב את חבריה להצביע לפי עמדת הממשלה – לגמרי מתקבל על הדעת וסביר, ולגמרי הגיוני שהממשלה תוכל לדרוש משמעת קואליציונית כשמגיע יום הדין: תקציב, הסכם שלום, אינשאללה יום אחד, או משהו שהוא באמת בנפשה, שהוא דרמטי למדיניות שלה. אבל נתניהו הפך את המשמעת הקואליציונית לכלי יומיומי שבו מחויבות ומחויבים כל חברות וחברי הקואליציה, ולא משנה אם מדובר בנושא חשוב או שולי, יקר או זול, קשור לתקציב, לא קשור לתקציב, אידאולוגי, לא אידאולוגי. פשוט, הקואליציה הזאת, חברות וחברים, אתן ואתם בקואליציה – שלא נמצאות כאן עכשיו, ולא בכדי – אני אומרת לכם – נראות ונראים פשוט כמו עובדי קבלן, מתנהגים כמו אנשים שאין להם בכלל ברירה, כאילו אין לכם חסינות, כאילו לא נבחרתם, כאילו לא קיבלתם מנדט מהציבור לייצג את האינטרס שלה ושלו – כי יש לכם חסינות בשביל לעשות את זה; אי-אפשר לפטר אתכם, אי-אפשר להביא אתכם למשפט, אי-אפשר לקחת לכם את התנאים של העבודה, המגיעים לכם בצדק, בשביל לעשות את העבודה שלכם, העבודה שאתן לא עושות ועושים. זה שאתם לא נמצאות ונמצאים פה עכשיו, חברי מהקואליציה, לא משנה את העובדה שאתם פשוט לא עושות ועושים את העבודה הכי ראשונית ובסיסית שלה אתם מחויבות ומחויבים: להיות נציגות ונציגי ציבור, לעמוד נגד כל המניפולציות האלה, כל הפעולות הדורסניות האלה, שרומסות, אבל אשכרה רומסות, את הדמוקרטיה שלנו. לא להסכים – כן, לפעמים, כמו שאמרה ננסי רייגן בזמנו, לפעמים פשוט just say no – לפעמים צריך להגיד: לא, אנחנו לא נשתף פעולה עם הגחמה הזאת, לא נאפשר לסגור באבחה רשות ממלכתית מפוארת, שעשתה פה עבודה מדהימה לאורך שנים. לא ניתן, בחקיקה חד-צדדית, לבטל הסכם עם אלפי עובדות ועובדים ולשלוח אותם הביתה. אחר כך, לא נאפשר לעשות את המניפולציה של ליילל ולבכות דמעות תנין על אותם עובדות ועובדים שהרגע שלחנו אותם הביתה, ולהגיד: אבל אוי, עכשיו אנחנו רוצות ורוצים לדאוג להם, אחרי ששנה וחצי ראש הממשלה סירב שיתקיים משא ומתן אתם, ועכשיו, בתמורה, אנחנו נזרוק הביתה את כל עובדות ועובדי התאגיד הציבורי שאנחנו עצמנו – אתם – חוקקתם וחוקקתן בתור הישועה, מה שיציל אותנו מרשות השידור הרקובה הזאת, שאותה סגרנו בחקיקה כל כך מוצדקת. כל התרגילים האלה, כל המניפולציות האלה, כל השקרים, כל החקיקה הזאת, שמתנהלת בצורה שערורייתית – דברים שמגיעים בלי שהיה אפשר לקרוא אותם קודם – בלי ש – אני כבר לא אומרת שהציבור יראה אותם; אני כבר לא אומרת שנציגות ונציגי ציבור אחרים יגיעו לכנסת להשמיע את עמדתם, את האינטרסים של כאלה שאין להם נגישות לכנסת הזאת – בתוך שעות, בתוך ימים. הנה, היום אנחנו נצביע בקריאה ראשונה, חברי וחברותי, על הצעת חוק שעל פניה אני חושבת שכל בני ובנות הבית יתמכו בה, של נקודות זיכוי במס להורות והורים, אבל האם אתם יודעות ויודעים, חברי, שהממשלה מתכוונת להעביר אותה כבר השבוע, מחר-מחרתיים, בקריאה שנייה ושלישית? שכן מה כבר יש בסך הכול לעשות עם איזה כמה מיליארדים שיעברו מהצד הזה לצד הזה – כי עכשיו זה מה ששר האוצר רוצה, אז למה שיהיה הליך ראוי? למה שוועדת הכספים תוכל לעבוד על זה כמו שצריך? למה שיהיה אפשר להביא באמת את החישוב של כמה זה באמת עולה לעומת כמה זה באמת מכניס לקופת המדינה, לעומת כמה זה באמת חוסך להורות והורים? חברי וחברותי, אני רוצה להגיד לכם, אני עומדת כאן, בפתיחת כנס הקיץ של הכנסת העשרים, ממש בכאב. זה נשמע מליצי מאוד, אבל זה באמת ובתמים אמיתי, ואתה, אדוני היושב-ראש, אני חושבת, צריך להיות שותף לדברים. הדברים מתנהלים בכנסת הזאת לא כפי שהיו צריכים, לא כפי שהתקנון שלנו מחייב אותנו, ולא כפי שאנחנו כחברות וחברי כנסת צריכים לרצות שהם יתנהלו, לא לטובת אזרחי ואזרחיות מדינת ישראל, לא באופן שבו אנחנו אמורות ואמורים למלא את חובתנו. וכל זה קורה כי הממשלה הזאת, בראשותו של נתניהו, לא מאפשרת לנו לעשות את זה. ולכן, חברות וחברים, אני מביעה בה, בשם סיעת המחנה הציוני, אי-אמון. תודה רבה.
תודה, גברתי היושבת-ראש, חברי וחברותי חברות הכנסת, היוזמה שאנחנו נאשר עכשיו ליותר נקודות זיכוי להורות והורים עובדים היא חשובה, היא מבורכת. למי שיקבל את התוספת הזאת, למי שתזכה או יזכה ליהנות ממנה, זאת עזרה מאוד משמעותית ביכולת לגדל את הילדות והילדים במדינת ישראל היום. הבעיה היא שמדובר בפלח צר מאוד מהאוכלוסייה. קודם כול, צריך להיות משלמות ומשלמי מס בשביל לקבל נקודות זיכוי, ובואו נזכיר לכולנו שסדר גודל של חצי מהעובדות והעובדים בישראל היום לא מגיעות ומגיעים בכלל לסף המס, לא מרוויחות מספיק כסף, לא משתכרים מספיק כסף בשביל לשלם מס, ככה שלא יוכלו לקבל הטבה במס. אבל יש פה עוד דבר דרמטי, חברות וחברים. זה ממש מקסים ששר האוצר החליט לחַלק עכשיו את הממתק הזה לחֵלק מההורות וההורים במדינת ישראל, אבל זה שרירותי לגמרי, זה עניין רגעי: עכשיו הוא החליט שעכשיו הוא נותן את נקודות הזיכוי האלה, אבל זה לא עניין של מדיניות, זה לא נמצא בתוך תקציב המדינה, זה לא ארוך טווח. זה גם, אגב, הולך חצי שנה אחורה, רטרואקטיבית. אבל אם נגיד ילד ייוולד בשנת 2018, ילדה תיוולד בשנת 2018, אין לה שום ודאות שאז היא עדיין תקבל את ההטבה הזאת ואת העזרה הזאת לגדל אותה.
ואני אגיד לך דבר נוסף, חברתי חברת הכנסת טלי פלוסקוב: כשאני מדברת על מדיניות אני לא מדברת רק על המדיניות של התמונה הגדולה של הכלכלה של מדינת ישראל כאן ועכשיו, בתקציב הנוכחי או בתקציב הבא; אני מדברת על מדיניות שמתחילה להבין שעבודות הבית וגידול הילדות והילדים לא יכולות להמשיך להיות שקופות. לא יכולה להתקיים כלכלה מודרנית, רלוונטית, בת-קיימא, שלא סופרת את עבודות הבית וגידול הילדות והילדים, שלא מכירה בערך הכלכלי שלהן, שלא יודעת לספור אותן, לחשב אותן ולהגיד באמת איך המדינה סופגת אותן, משלמת עליהן, מאפשרת לזכות עליהן – מה שלא יהיה. זה תפקיד של כלכלניות וכלכלנים לשבת ולהמציא את המנגנונים האלה, אבל מישהו או מישהי בממשלה צריכה להגיד להם לעשות את זה. וזה דבר שהממשלה הזאת אפילו לא מתחילה לעשות. חברות וחברים, הגיע הזמן להפנים: נשים הן לא כמו שאמרה בזמנו יוקו אונו –Woman is the nigger of the world; נשים הן כבר לא השפחות של העולם הזה. הן יוצאות לעבוד, הן משתכרות כסף, ולא יכול להיות שהן תמשכנה להצטרך לעבוד ולהרוויח פחות כסף כי הן צריכות לבוא הביתה למשמרת שנייה שאף אחד ואף אחת לא מכירה בערך הכלכלי שלה. זה דבר שצריך לשנות אותו מהיסוד, ולצערי, עוד נקודות זכות במס כאלה או אחרות לא ישנו את המצב הזה. תודה רבה.
חברות, זה נחמד, הצעקות משני הצדדים. אם אני אוכל להתחיל זה יהיה יותר נחמד. תודה רבה. תודה רבה, אדוני היושב-ראש, חברי וחברותי חברות הכנסת, אני אחזור ואברך; גם בקריאה הראשונה בירכנו על הצעד הזה, שיעזור להרבה הורות והורים – –
כן, הנה לך, הורות והורים. – – לגדל את הילדות והילדים שלהם, משום שאלוהים יודעת שזה מאוד מאוד מאוד יקר. אנחנו כולנו יודעות ויודעים שלגדל ילדות וילדים עולה המון המון כסף, משום שיש פער נורא גדול בין הזמן שהן נמצאות במסגרות החינוך שלהן ובין הזמן שההורים וההורות שלהם, כאמור, נמצאים בבית. צריך איכשהו להכיל את זה. אנחנו יודעות שהחינוך בישראל הוא לא באמת חינם, זה עולה המון כסף; הבריאות שאמורה להיות חינם היא לא באמת חינם, משום ששירותי הבריאות לא מספיקים – התורים, התרופות, כל הדברים האלה, שבסוף איכשהו את מוצאת את עצמך משלמת עליהם; אנחנו יודעות שיש את הפער הזה בין גיל 15 שבועות של הפעוט, הפעוטה, לבין גיל שלוש, שמישהו צריך שם לשלם על איכשהו לטפל, להחזיק, לדאוג לילדה ולילד; בקיצור, המון המון המון כסף, והנה, יש שכבה מסוימת של הורות והורים שיקבלו עוד כמה אלפי שקלים בשנה בשביל לעמוד בהוצאות האלה. אני אחזור ואגיד שעם כל כמה שאנחנו מברכות על הצעד הזה, יש אתו בעיה מרכזית חמורה מאוד, וזה שהיא רלוונטית רק למי שבכלל משלם ומשלמת מס, וכל אלה שלא משלמות מס הן מחוץ לאירוע הזה, והן, מן הסתם – מצבן גרוע יותר.
עכשיו, צריך להגיד – ציין את זה חבר הכנסת גפני, יושב-ראש הוועדה, בפתח דבריו, אבל זה הישג שצריך לזקוף לזכותו של חבר הכנסת מיקי רוזנטל מהמחנה הציוני, שלנו, שבאמת הצליח להשיג את זה שאישה תוכל לבחור מתי היא לוקחת את נקודת הזיכוי וחצי, בשנה הראשונה או בשנה שאחריה, כדי באמת למצות ממנה את המקסימום, אם היא לא חזרה לעבודה, או אם היא חזרה לעבודה חלקית. ואנחנו גם רוצות ורוצים להגיד, אדוני היושב-ראש וחברי וחברותי חברות הכנסת – הסיפור של הוראת השעה הוא נקודת התורפה הגדולה ביותר של כל האירוע הזה, כי, כמו שאמר חברי, מיקי לוי, בצדק, בכלכלה צריך להסתכל באמת על התמונה הגדולה; אי-אפשר להגיד: עכשיו אני מחלק ממתק, אבל יכול להיות שבעוד שנה וחצי זה פשוט יילקח מכם; עכשיו תקבלו עוד 3,000 שקל בשנה, נניח, אבל בעוד שנה וחצי הם לא יהיו.
זאת ועוד, זה גם דבר שלא יוצר יציבות – זה לא יוצר יציבות גם במשק, אבל זה בעיקר לא יוצר יציבות – –
והדבר הכי משמעותי בעניין הזה הוא שלא מדובר במדיניות כוללת – ובזה אני אסיים, אדוני היושב-ראש, ואני אגיד שוב: הדבר שצריך לקרות הוא שינוי דרמטי בהבנה של הערך הכלכלי של גידול ילדות וילדים ושל עבודות הבית. אני – כקאטה הזקנה, אני מרגישה – חוזרת ואומרת את זה כל פעם מחדש: אי-אפשר להמשיך לקיים כלכלה שלא מכירה בערך הכלכלי הפיננסי של הזמן הזה – הזמן הזה של הבישול, והגיהוץ, והניקיון, וההסעות, והכנת שיעורי הבית, קיפול בארונות – –
– – ומשחק עם הילדות והילדים, והחלפת חיתולים, וכל הדברים האלה. כל הדברים האלה, יש להם ערך כלכלי עצום, כשאת לא עושה את זה בעצמך. ואלה עבודות ש-90% מהזמן עדיין נעשות על ידי נשים – עבודות שקופות בתכלית, עדיין, של נשים, שהופכות דרך העבודות האלה לשקופות לגמרי; אף אחד לא מכיר לך בהן, אף אחד לא משלם לך ביטוח לאומי עליהן, אף אחד לא משלם לך עליהן פנסיה, אבל אם את צריכה ללכת לעבוד כדי שיהיה לך ממה להאכיל את הילדות והילדים שלך, זה עולה לך המון המון כסף, שעדיין אין מי שמכיר או מכירה בו. זה השינוי המרכזי שצריך להיעשות, ואדוני היושב-ראש, הוא הולך יחד, יד ביד, עם העובדה שחינוך צריך להיות באמת חינם, הוא צריך להיות מגיל שנה, מסוף תקופת הורות שוויונית לשני ההורים, והוא חייב להיות בשעות ובימים שבהם ההורות וההורים עובדים, כי אין מי שיטפל בילדות ובילדים האלה בזמן שהם לא יהיו בבית-ספר אבל ההורים שלהם יהיו בעבודה. תודה רבה.
תודה רבה, אדוני. לילה טוב לך.
אני מאמינה, אדוני, שאולי גם אתה, למרות שאתה ודאי לא צופה בטלוויזיה באופן רגיל, ודאי גם אתה ראית אמש את המראות קורעי הלב, הקשים, באמת קשים, של אנשי רשות השידור, נשות רשות השידור, שמוצאים את עצמם 20 דקות לפני המהדורה, מגלות ומגלים שזאת המהדורה האחרונה שלהם; שהם לא מקבלות ומקבלים הזדמנות להיפרד כמו שצריך, להכין מהדורה שתיתן להם לסקור את פועלה של רשות השידור, את הדברים שהם עצמם היו שותפות ושותפים להם; להגיד יפה שלום, וגם להיערך לדבר הזה שהם סוגרים מפעל שהוא לא רק מפעל חיים שלהם – הוא מפעל חיים של המדינה שלנו. פשוט מוצאים את עצמם מעכשיו לעכשיו מושלכים באופן שהוא משפיל, שהוא פוגעני, שהוא תוקפני, הוא אלים, באמת, הוא דורסני – אני, אין לי מספיק מילים. זה היה כל כך כואב. כל כך הרבה דמעות, כל כך הרבה כאב. אתה יודע, יש שם צעירות וצעירים, בסדר, אבל יש שם אייקונים: יעקב אחימאיר, הוא מאושיות העיתונות ממדינת ישראל, מאושיות השידור במדינת ישראל, איש כל כך רציני, וכל כך מבוגר במובן הטוב של המילה. וזה פשוט לא להאמין שזה מה שנעשה להם אתמול. היום זה נמשך ברשת ב', אבל ברשת ב' ובתחנות האחרות לפחות הם כבר היו מוכנים מאתמול בלילה למה שהתרגש עליהם היום. אני צפיתי בזה, ומעבר לזה שמצאתי את עצמי כמובן גם כן מזילה דמעות, ומתוסכלת, מתוסכלת, מתוסכלת – למרות שאני הצבעתי, כמו חברתי שלי יחימוביץ שיושבת כאן, והרבה מחברי סיעת העבודה של הכנסת הקודמת, הרבה מאתנו הצבענו נגד סגירת רשות השידור, כי אנחנו גם לא רצינו לסגור את רשות השידור ולא האמנו בזה, אבל לא פחות מזה, אדוני, לא האמנו שאכן יוקם תאגיד שידור עצמאי שיעבוד כמו שצריך. ואכן, אנחנו רואות ורואים את זה קורה ממש בדקות האלה – זה מה שהכנסת הזאת תעביר, עם ההתנגדות שלנו. אבל כשצפיתי בזה, אתה יודע מה זכרתי עוד, אדוני? נזכרתי איך ממש, מה, חודשים ספורים, לפני חודשים ספורים ראש הממשלה נתניהו, שבאמת אחראי לסגירת רשות השידור, נזכר פתאום בעובדות ובעובדים האלה, והזיל עליהם ממש דמעות. פתאום היה צריך לטפל בעובדות ועובדי רשות השידור – זאת הייתה התואנה מספר אחת בעצם לחוק שעכשיו עומד לעבור פה, כי חייבות וחייבים לשלב אותם בתאגיד; אי-אפשר להשליך אותם ככה לרחוב. היה ברור שמדובר בדמעות תנין גם בזמן אמת, משום שאילו רצית לעזור לעובדות ולעובדים האלה, לא היית מבטל בחקיקה באופן חד-צדדי רפורמה שנחתמה אתם כבר – והסכימו לפיטורים של חצי מאלפי עובדות רשות השידור. אילו באמת דאגת לעובדות ולעובדים האלה, אז מאז שעבר החוק הזה היית מקפיד שהם ינהלו את המשא ומתן לפרישה נורמלית ומנהלים איזה מתווה, באמת, למציאת אלטרנטיבות לאנשים הללו – שחלקם יהיה להם מאוד קשה למצוא עבודה בגיל לא צעיר בכלל. אבל כשראיתי אתמול באמת את מופע האימים הזה של הבעיטה, ממש לשפוך את שאריות הדלי על הרצפה, של כל כך הרבה כאב אנושי, לא יכולתי שלא לזכור את הציניות המחרידה הזאת של ראש הממשלה שלנו. מה זה אומר על איך שהוא מנהל את המדינה שלנו? עזוב את רשות השידור, עזוב את השידור הציבורי, עזוב את התקשורת. איך מישהי או מישהו מאתנו יכול להאמין לו היום בכל נושא שהוא? זה באמת יום עצוב, אדוני היושב-ראש. זה יום עצוב. זה יום קשה. זה יום רע לא רק לתקשורת שלנו – לדמוקרטיה שלנו; זה יום רע לכנסת שלנו. אנחנו נצביע נגד החוק הזה. אני רק יכולה לקוות שיקרה איזה נס, ואולי כמה חברות וחברי קואליציה יחליטו גם הם לא לתת לו יד. תודה רבה.
אדוני, אנחנו פשוט נצביע על כל ההסתייגויות. אם יהיה משהו שונה, אני אגיד.
תודה, אדוני, שלום, אדוני השר, אני רוצה לקרוא לך, ברשותך, כתבה שהתפרסמה לפני – מתי זה היה – כמה חודשים. כתב יניב קובוביץ, כתב "הארץ" לענייני משטרה – זאת לא ידיעה חדשותית, זה סוג של דבר. בתי בת ה-13 חזרה עם תעודה שמסכמת את המחצית השנייה בכיתה ד'. בהערת מחנך נכתב: ילדה נבונה, מגלה התמדה והשקעה בתחום הלימודי, פעילה במועצת תלמידים, ציונים 92, 87, 90, 87, 95 וכן הלאה. לעומת זאת, היא קיבלה עבודה במקצוע שאדוני הכניס לתוכנית הלימוד: תרבות עם עולם, ובמסגרת השיעור היא התבקשה לכתוב תפילות שיכולות להיכנס לסידור אבל אינן נמצאות בו. בתי, כותב יניב קובוביץ, בחרה בתפילה לשלום חיילי צה"ל והחליטה להפוך את אלוהים לאישה, היא כתבה: מי שבירכה אבותינו, היא תברך גם את חיילי צה"ל וכו' וכו'. היא נימקה את הבחירה שלה בכך שאילו אלוהים הייתה אישה, היא לא הייתה שולחת את החיילים מלכתחילה, ואם הייתה שולחת – דאגת אם אינה דומה לגאוות אב על זה שבנו הולך למלחמה. והתפילה השנייה שהיא בחרה הייתה תפילת הקידושין, והיא כתבה: ברוך אתה אדוני אלוהינו מלך אלוהינו אשר ברא ששון ושמחה, חתן וחתן, משמח חתן וחתן וכו'. הדפיסה את העבודה, כרכה אותה בכריכה מבד ג'ינס עם מגן דוד אדום-כחול לקישוט העבודה, ובהשתדלות רבה, וקיבלה אותה בחזרה עם ציון נכשל. כשהיא נדהמה והופתעה, היא ניגשה למורה. המורה אמרה לה שהיא לא מוכנה בכלל לבדוק את התפילות המוצעות בעבודה, שכן היא ראתה בעבודה זלזול. שאלתי, אדוני: האם אלה ההנחיות שלך ושל משרד החינוך, והאם משרד החינוך נותן ציונים לפי השקפה דתית במקום לפי הישגים מקצועיים לימודיים פרופר?
אדוני, לא להכניס לי מילים לפה.
אני אמרתי – – – זה לא – – –
– – – זה ציון נכשל – כן או לא?
יוסי, הם בצום, קצת התחשבות.
בהחלט. תודה רבה, אדוני. שלום, כבוד השר, טוב לארח אותך כאן. התעשייה האווירית לישראל – תעשייה שאני חושבת שחשיבותה אינה מוטלת בספק, גם לתעשייה הישראלית, ודאי לביטחון ישראל – היא מחזיקה ידע דרמטי לכולנו והיא מתנהלת כבר חודשים ארוכים מאוד ללא יושב-ראש, אחרי שהוועדה פסלה פסילה – על פניו – גורפת את מועמדותו של מקורבך השר לשעבר יאיר שמיר לתפקיד היושב-ראש. שאלתי, עד מתי התעשייה האווירית לישראל תתנהל בלי יושב-ראש מכהן? שאלה נוספת: הדירקטוריון הודיע שאם לא ימונה יושב-ראש, הם ימנו אחד מתוכם, שלא לומר אחת מתוכם, את הדירקטורית הוותיקה ביותר והמוערכת, ששמה ד"ר חנה מוריאל סיטבון, שהיא דירקטורית מאז 2012. אני חושבת שאתה, שמקפיד תמיד למנות גם שרות, מהשרים שאתה מכניס לממשלה – אולי, זה יהיה דווקא בהחלט צעד ראוי, למנות יושבת-ראש דירקטוריון לתעשייה האווירית.
זאת אומרת שיכול להיות שבכל זאת תחליט למנות את יאיר שמיר? כי אתם כבר לומדים את ההחלטה הזאת חודשיים.
אני שוב נזקקת לפלאפון שלי, זה לא נעים.
תודה, אדוני. הסיבה שאני גוררת את הפלאפון שלי, מה שאני לא אוהבת לעשות, וגוררת אותו עד הלום, זה שאני רוצה רגע לחפש את המספרים. אני כבר לא מדברת על זה שהבוקר קראנו את הנתונים של 59 נשים בזנות שמתו, וכולן מכורות לסמים, וכמה הנתונים האלה קשים. אבל אני לא מוצאת את זה – גרוע מאוד. טוב, אדוני, א. אני רוצה לברך כמובן על הצעת החוק, ולשבח, ולהודות לחברתי חברת הכנסת זהבה גלאון, שהביאה אותה אלינו. אבל אני רוצה, ברשותך, אדוני, לדבר על רבע מיליארד שקלים שהוקצו בתקציב האחרון לחמש שנים – רבע מיליארד שקלים, 250 מיליון שקלים – שהוקצו למשרד לביטחון הפנים לטיפול בבעיה של אלימות כלפי נשים וילדות וילדים במשפחה, ולא נעשה בהם כלום. לא זאת בלבד שלא יושמו מהם מסקנות הוועדה שהממשלה עצמה הקימה, שאמרה שהפתרון הכי משמעותי לטיפול בבעיה הזאת של אלימות כלפי נשים וילדות וילדים במשפחה הוא להקים מקלטים – לא לנשים, כי לא הן אלה שצריכות לברוח מהבית כשהגבר מכה, אלא מקלטים ומעונות לגברים אלימים – בשביל לעסוק בשיקום שלהם, בשביל לעסוק בבדיקת חייו ונפשו של אדם, לראות מה מביא אותו להיות אדם אלים, שהורס את חיי הקרובות והקרובים לו ביותר ומנצל את הכוח שיש לו כדי באמת להרוס להם את החיים. להוציא אותו אבא ובן זוג תורם ואדם תורם לחברה, ואדם שבונה את חיי משפחתו במקום לחרב ולהרוס את חיי משפחתו. רבע מיליארד שקל, המון המון המון כסף. עכשיו, לא זאת בלבד שלא נבנו ולא נבנים המקלטים האלה, אדוני, חברי, חברותי חברות הכנסת, אלא שגם לא ניתנים תקציבים למקלטים לנשים מוכות, שהם בינתיים המעט של המעט של המעט שאנחנו מספקות ומספקים בהם – וצריך להגיד שאת רובם מפעילות כמובן עמותות – לא ניתנים להם תקציבים, וחלקם עומדים, שוב, על סף סגירה. ואני אומרת "שוב", משום שאלה חיים שלמים של נשים במצבי אלימות קשים ביותר, שמוצאות את עצמן מגיעות למקלטים, שהם מוצאים את עצמם במצב קשה ביותר, ומתקשים לעזור לנשים ולילדות ולילדים האלה. רבע מיליארד שקל, חברי וחברותי, שנמצאים בידי השר לביטחון הפנים ולא מנוצלים. אז ביום הזה שבו כנסת ישראל עושה משהו חשוב למען הנשים האלה שסובלות מאלימות, צריך להגיד שאפשר לעשות וחייבות וחייבים לעשות כל כך הרבה יותר, ואפשר. אז אולי כדאי סוף-סוף, חברי, חברותי בממשלת ישראל, שתעשו את זה.
תודה רבה, אדוני. חברי וחברותי חברות הכנסת, "היום האחרון של המלחמה. טסנו בגובה 30,000 רגל. מעל סוריה. אני שומע במכשיר הרדיו, בהתרגשות עצומה, את 'ירושלים של זהב'. מביט ימינה, מביט שמאלה – ואין אויב. קשה לתאר את ההרגשה הזאת – אין אויב. דבר לא מאיים יותר על מדינת ישראל שלנו". ככה תיאר ביום הזיכרון האחרון בכיכר רבין רון חולדאי, ראש העיר של תל אביב, טייס קרב במלחמת ששת הימים, את הניצחון המוחץ והמדהים שלנו במלחמת ששת הימים. ובאמת, איזה ניצחון מדהים זה היה. בשישה ימים הפכנו ממדינה בסכנת השמדה לגיבור-העל של השכונה. אבל זה היה לפני 50 שנה, חברות וחברים. השבוע, היום, כשאנחנו מציינות יובל למלחמת ששת הימים, זה תאריך שהופך להיות חשוב כמו יום העצמאות שלנו; זה התאריך שבו באמת ירדה מעל הפרק סכנת ההשמדה של מדינת ישראל מבחוץ. היום, ברוך השם, אין בכלל סוג של איום השמדה מעלינו. הטרור, שהוא נורא ואיום, ואנחנו מתמודדות ומתמודדים אתו, לא מסוגל לכבוש את מדינת ישראל או להשמיד אותה, חלילה. אבל בתאריך הזה גם התחיל התהליך שמאיים להשמיד את מדינת ישראל מבפנים. אמרת, אדוני, בדבריך, שיש מי שאומר שהתאריך הזה רק סיבך אותנו. אז כאמור, הוא לא רק סיבך אותנו; הניצחון ההוא באמת הציל אותנו. אבל אי-אפשר לטמון את הראש בחול ולהתעלם מהמחלוקת שקיימת מאז בינינו. אני רוצה לספר לכן ולכם, חברי וחברותי, שאני פניתי לפני חודשים אחדים בנוהל הרגיל וביקשתי לקיים יום מיוחד ל-50 שנה ל-1967. אני חשבתי שצריך לקיים את היום הזה בסימן הממלכתי ביותר, ואני אגיד, הניטרלי ביותר; לא בגלל שאני לא מאושרת על הניצחון – שאני נולדתי חצי שנה לפניו, וגדלתי לתוך המובנות-מאליה הזאת – לא בגלל שהוא לא חשוב והוא לא כל כך דרמטי, אלא בגלל שהוא כזה. חשבתי שצריך לאפשר לכל הקולות השונים בחברה שלנו ובמדינה שלנו לגבי התאריך הזה להישמע באותו סוג של כבוד. העובדה שנקרא ליום הזה "50 שנה להתיישבות ביהודה ושומרון" לא תסתיר את העובדה שיש בשטחים האלה ביהודה ושומרון גם פלסטיניות ופלסטינים שלא חוגגים שום התיישבות, אלא להפך – מצויים תחת שלטון צבאי שלנו כבר 50 שנה. העובדה שנמשיך להתעקש על נרטיב מסוים לא תעלים את המציאות. נרטיבים זה ממש נהדר ונורא נורא חשוב, אבל בסוף יש מציאות. מאז מלחמת ששת הימים אנחנו הפכנו ממדינה קטנה וצעירה עם אוכלוסייה קטנה וכלכלה קטנה למעצמה אזורית, גם מבחינה צבאית וגם מבחינה כלכלית, ונראה שכולן מבינות ומבינים את זה. רק אנחנו לא. מאז הניצחון במלחמת ששת הימים לא הצלחנו בעצם להחליט מה אנחנו עושות ועושים עם הניצחון הזה. כן, יש פה חלקים שיודעים מה הם עושים עם הניצחון הזה, אבל אי-אפשר להגיד את זה על מדינת ישראל באופן גורף. אני יודעת, אתה, אדוני, אמרת כבר – גם היום אמרת שאתה חושב שצריך לספח את השטחים האלה, וזאת בהחלט תפיסה. אבל המדינה, כמדינה, לא עשתה את זה עדיין. אף ממשלה לא עשתה את זה עדיין, וכך, בעצם, מאז מלחמת ששת הימים אנחנו מחזיקים את צה"ל בגדה המערבית, ביהודה ושומרון. בהתחלה זה היה בשביל לשמור על הישגי המלחמה, לשמור על ביטחון ישראל; היום זה בעיקר כדי לשמור על ביטחון ההתנחלויות – התיישבות יהודית בשטחים שבסוף לא באמת שייכים לנו. ואנחנו ממשיכות וממשיכים לסרב להבין שכמו שאמר ישעיהו ליבוביץ, "לא הטריטוריה היא הבעיה, אלא האוכלוסייה של" – אז זה היה – "1.25 מיליון ערבים היושבים בה, ושעליהם נצטרך לכפות את מרותנו. הכללתם של ערבים אלה, נוסף על" – אז – "300,000 אזרחי המדינה בתחום שלטוננו פירושה – חיסול מדינת ישראל כמדינת העם היהודי, חורבן העם היהודי כולו, התמוטטות המבנה הסוציאלי שהקימונו במדינה והשחתת האדם – היהודי והערבי כאחד". זה מה שאמר ישעיהו ליבוביץ, היהודי הדתי שומר המצוות, חובש הכיפה, כבר לפני יותר מ-30 שנה. מאז כבר יש 2 מיליון, פחות או יותר, פלסטיניות ופלסטינים בגדה ועוד מיליון ומשהו בעזה, ואזרחיות ואזרחי ישראל מוסלמים כבר יש מיליון וחצי. הסכסוך הזה הפך להיות מה שמגדיר אותנו; אנחנו לא מזהות ומזהים את עצמנו בלעדיו. מי אנחנו בכלל בלי הסכסוך הזה? איזה מין מדינה אנחנו? סתם עוד מדינה לא חשובה בעולם? תרבות הסכסוך השתרשה אצלנו, כל דבר בישראל הופך היום לסכסוך, וסכסוך מר, מאפס למאה בחצי שנייה. ואת השחתת האדם, גם היהודי וגם הפלסטיני, אנחנו רואות ורואים יום-יום, שעה-שעה. אי-אפשר להכחיש את זה. הפכנו להיות כלואות וכלואים במיתולוגיה של הניצחון, הניצחון המדהים בששת הימים, וכבר 50 שנה שאנחנו מנסות ומנסים לחזור על הניצחון הזה, אבל אי-אפשר לחזור עליו. האויבים השתנו, המדינה השתנתה, המלחמה השתנתה. וחוץ מזה, אף אחד ואף אחת לא יכולות לְנַצֵּחַ לָנֶצַח. הניצחון הגדול שלנו היום, חברות וחברים, יהיה להבין ולהפנים את זה שאנחנו, ישראל, מדינה חזקה, מצליחה, עשירה, קיימת. הניצחון הגדול שלנו היום יהיה להבין שמתוך עמדת הכוח הזאת, החובה והאינטרס שלנו הם להושיט יד לשכנות ולשכנים שלנו, לעזור להם לבנות את עצמם, כי זה מה שיאפשר לנו לבנות את עצמנו. אחרת, הניצחון הזה של ששת הימים ימשיך לפרק אותנו מבפנים. ולנו, חברות וחברים, אסור בשום אופן לתת לזה לקרות. תודה רבה.
תודה, אדוני היושב-ראש, במיוחד על הג'סטה. אני דווקא בנושא המקורי. אדוני השר, פורסם לאחרונה שתקציב שדווקא לא נמצא באחריות משרדך, אלא באחריות המשרד לביטחון פנים, אבל תקציב אדיר של רבע מיליארד שקל לחמש שנים, שנועד לטפל בדיוק בתופעה הזאת, של אלימות של גברים כלפי הנשים, הילדות והילדים שלהם, לא ממומש. שאל חברי חבר הכנסת גואטה מתי יהיו התוצאות של הוועדה במשרד שלך, אבל יש ועדה שכבר ישבה, וכבר הגישה המלצות, וההמלצות הן להקים בראש ובראשונה מרכזי שיקום לגברים אלימים, בשביל לנסות שיהיו לנו פחות נשים מוכות וילדות וילדים נפגעי אלימות להתמודד אתם. שאלתי אליך – קודם כול צריך להגיד שהפרסום היה שהתקציב הזה איננו – – –
לדעתי בעיתון הארץ, אנחנו נשלח לך את כל הפרטים. אני יודעת שהתקשורת חשודה בזה, אבל כמו שאמרתי, לא משרדך הוא זה, אבל בכל זאת זה נושא שגם למשרדך יש נגיעה משמעותית מאוד בו. לפי הפרסום, הדוח הזה איננו מיושם כלל וכלל, והתקציב איננו מנוצל. והחשיבות, באמת, החשיבות בסוויץ' הזה, המחשבתי, שאנחנו חייבות וחייבים לעשות, ולעבור להשקיע כספים בשיקום הגברים האלימים, כדי שבאמת הפגיעה תלך ותצטמצם. שאלתי: האם יש למשרד הרווחה דרך, אולי לעשות איזשהו שיתוף פעולה עם המשרד לביטחון פנים, כדי לקדם את הסוגיה הזאת, במיוחד כשהתקציב, על פניו, כבר נמצא?
אז כאמור – – – על פניו יש 250 מיליון שקל שאדוני יכול לעזור – – –
כבו טלפונים. מה יש לכם? כבוד. בשקט.
יואל. סליחה, זה לא ממלכתי כל כך.
תודה, אדוני, חברות וחברים, חברותי וחברי חברי הכנסת, אני מאוד מאוד מאוד מאוד מאוד שמחה לעמוד כאן להציג את הצעת החוק הזאת, שאני מקווה שתצביעו בעדה באמת. טוב, אנחנו כולנו יודעות ויודעים, או לפחות אני מקווה שאתם יודעות ויודעים ומשננות את הנתונים העצובים, שאנחנו יודעות אותם הרבה מאוד שנים, שכל אישה שלישית עוברת פגיעה מינית – וכידוע, אין אישה שלא עוברת הטרדה מינית – ושילדות וילדים חשופים לפגיעה מינית באופן שהוא כואב. רק היום שמענו על שוטר שפגע פגיעה מינית בילדה בת שש. אתמול הוא נעצר על הפגיעה בילדה בת השש, אבל היום מסתבר שהוא כבר נחקר בעבר על פגיעה בשתי ילדות אבל חזר לעבודה כאילו כלום. ככה שאפשר להבין, חברות וחברים, שהמאבק שלנו למיגור אונס על כל הרצף שלו, מהטרדה מינית דרך כל סוגי הפגיעה והתקיפה המינית, דרך אונס מלא, אם אפשר לקרוא לזה ככה, וגם על הרצף של הזנות אחר כך – את כל זה אנחנו עוד צריכות למגר. כל פעם אנחנו משיגות עוד הישג, כל פעם אנחנו עושות עוד צעד. אדוני, אולי אם תבקש מהציבור אם לא להקשיב לפחות לשתוק.
אז היום אנחנו נעשה עוד צעד בדרך ליום אחד שבו נחיה בעולם בלי אונס ובלי פגיעה מינית. והצעד הזה שאנחנו נעשה היום, חברות וחברים, זה שאנחנו נמחק בעצם את הפרק בעבירות מין שנמצא בתוך חוק השיפוט הצבאי, משום שאדוני היושב-ראש, הענישה וההסברים שיש בתוך חוק השיפוט הצבאי בעבירות מין הם שונים מאלה שיש בחוק האזרחי.
לא קל. ברשותך, אדוני, אני חושבת שאני פשוט אתחיל מהתחלה.
אני אתחיל מהתחלה. חברי וחברותי חברות הכנסת, אני נמצאת כאן היום בשביל לעשות עוד צעד בדרך לעולם בלי אונס ובלי פגיעה מינית. אני בטוחה ששיננתם היטב את המספרים שאנחנו מכירות שנים ארוכות, שכל אישה שלישית עוברת תקיפה מינית, שאין אישה שלא עוברת הטרדה מינית, שילדות וילדים נפגעים פגיעה מינית באופן נורמטיבי ממש, בסדר גודל של כל בית שביעי במערב. רק אתמול שמענו על שוטר שנעצר אחרי שהוא פגע בילדה בת שש, והיום התברר לנו שהשוטר הזה כבר נחקר בעבר על פגיעה בשתי ילדות אבל חזר לעבודה כאילו כלום. זאת אומרת, חברי וחברותי, המציאות של פגיעה מינית היא חלק מחיינו ברמה הכי נורמטיבית, הכי יומיומית, היא נמצאת בכל מקום, בכל מסגרת של חיינו, באזרחות וגם בצבא. היום נעשה צעד חשוב בשביל למגר את האונס ואת הפגיעה המינית, עוד צעד אחד. היום אנחנו נשנה את חוק השיפוט הצבאי ונשווה את הענישה על פגיעה מינית במסגרת הצבא – או של מי שפגע את הפגיעה המינית במסגרת אזרחית אבל הוא עצמו שייך לצבא – נשווה את הענישה ואת ההסדרים בעבירות מין בחוק השיפוט הצבאי למה שקורה בחוק האזרחי. לא שהחוק האזרחי מושלם, אדוני היושב-ראש, למעשה כבר הנחתי על שולחן הכנסת – על שולחן הכנסת הקודמת, גם על שולחן הכנסת הזאת – את הצעת החוק למניעת כפייה מינית, שמשנה מהיסוד את התפיסה של אונס ושל פגיעה מינית, לא כפגיעה ברכוש של גבר אלא באמת כניצול לרעה של כוח עודף על ידי בעל כוח כלפי מישהו או מישהי בעלי כוח מופחת; ניצול הכוח הזה באמצעות מין, להשגת מין, וכך לייצר פגיעה מינית. צריך להגיד, וכאן אני ממש חייבת לתת קרדיט גדול מאוד. המאבק שלנו, המאבק הפמיניסטי נגד אונס, הוא בן מאות שנים. המאבק הציבורי בישראל התחיל על ידי התנועה הפמיניסטית, שהקימה לפני כ-45 שנה את מרכז הסיוע הראשון לנפגעי ונפגעות תקיפה מינית בתל אביב; המשיך בקבוצה שהייתה לי זכות להקים אותה, "עזרת נשים", בשנת 1995, במסע ציבורי אדיר לשינוי התודעה בקשר לפגיעה מינית, והוא מתנהל כל הזמן גם בחקיקה, גם ברחבי המשפט, בשינוי הנורמות והדפוסים בתוך בתי-המשפט. מתנהל מאבק עיקש ורצוף על הלגיטימציה של נפגעות גם להבין וגם ליישם את העובדה שזאת לא אשמתן, לא אשמתנו, לא אשמת הנפגעות והנפגעים, אלא האחריות מוטלת גם על התוקף וודאי על הממסדים, שצריכים לדאוג שלא תהיה תקיפה, ושאם תהיה כזאת, הענישה עליה תהיה ראויה וההרתעה תהיה אפקטיבית. צה"ל היה הרבה שנים קצת מאחור בעניין הזה. לקח לנו הרבה מאוד זמן להחדיר את המודעות הזאת גם לצבא ההגנה לישראל. אבל צריך להגיד שבשנים האחרונות יש שינוי מגמה מדהים בתוך הצבא. ההתמודדות עם פגיעה מינית בצה"ל מרשימה במיוחד; נפסקה ההכחשה, נפסקה ההדחקה והתחילה התמודדות רצינית ואפקטיבית מאוד עם התופעה. צריך להגיד שהיום צה"ל נמצא בדברים מסוימים ממש חצי צעד לפני המערכת האזרחית, אדוני היושב-ראש, משום שהיום צה"ל מספק ליווי משפטי גם לנפגעות ולא רק לחשודים, שמתוקף היותם נשפטים לפי חוק השיפוט הצבאי מקבלים ליווי משפטי. היום גם הנפגעות והנפגעים מקבלים ליווי כזה, דבר שהמדינה האזרחית עדיין לא מסוגלת לתת. אבל בחוק, בחוק עצמו, חוק השיפוט הצבאי, עדיין כתובים עונשים קלים יותר לעבירות אינוס ופגיעה מינית; בחלק מהדברים הוא לא מכיר כפגיעה מינית, וההתיישנות על אונס בו היא רק שלוש שנים במקום עשר שנים, למשל, כשאנחנו בחוק האזרחי, במקרים של בני משפחה כבר הארכנו אותו גם ל-20 שנה. נכון, וצריך להגיד את זה, המערכת הצבאית רשאית לתבוע לפי החוק האזרחי, ובאמת במקרים רבים זה מה שנעשה היום. על עבירות מין הוגשו כתבי אישום לפי החוק האזרחי, חוק העונשין, ולא החוק הצבאי. אבל, אדוני, אנחנו הרשות המחוקקת, אנחנו יודעות ויודעים איזה חשיבות יש לחוק כקובע נורמה, כמשדר מסר, כמשהו שמארגן את החברה ואת ההתנהלות האנושית לפיו, ולכן לעובדה שבאמת החוק הצבאי לא יפחית בחשיבותה או בחומרתה של עבירת מין יש חשיבות גדולה במיוחד. מה שנעשה בחוק הזה, אחרי ההסכמות שהגענו אליהן, חשוב לי להגיד את זה כאן: הפרק שעוסק בעבירות מין בחוק השיפוט הצבאי פשוט יימחק, מה שאומר שבאופן אוטומטי כל עבירת מין תפנה לחוק האזרחי, לחוק העונשין. ויש פה סעיף נוסף, והוא הסעיף שיחיל את חוק זכויות נפגעות ונפגעי עבירה גם על הצבא, אדוני, משום שחייל או חיילת הם קודם כול אזרח או אזרחית, ולא יכול להיות שאם הם נפגעו בצבא הם ייהנו מזכויות מופחתות כנפגע או כנפגעת לעומת מה שיש להם באזרחות. צריך להגיד שהסעיף הזה תלוי בכך שיימצא תקציב בשביל להוציא אותו לפועל, אבל משום שגם משרד הביטחון וגם משרד המשפטים מבינים ומסכימים לחלוטין על ההכרח להוציא את הדבר הזה לפועל, אין לי אלא לקוות ולהאמין שנצליח להגיע להסכמה תקציבית. לא מדובר בהמון כסף, במקסימום זה יהיה כמה מיליונים בודדים של שקלים, ואני מאוד מאוד מקווה שבהמשך מהלך החקיקה נוכל להעביר גם את הסעיף הזה. אני אסיים ואגיד את הדבר הבא: בשנה שעברה היה לנו מקרה עצוב מאוד של תא"ל, אחד המוערכים ביותר בצה"ל, לוחם מהולל, איש בעל הישגים, שכאשר קוּדם לפתע פקודה שלו לשעבר התלוננה עליו על אונס והוגש נגדו כתב אישום על עבירות מין חמורות במיוחד. הוא הודה לבסוף בעסקת טיעון בעבירות מין מופחתות, אבל מה שחשוב להגיד זה מה עשה הרמטכ"ל במקרה של תת-אלוף בוכריס. הרמטכ"ל קודם כול הקפיא את הקידום ברגע שהוגשה התלונה; כשהתברר שבחקירה יש ממש הוא ביטל את הקידום, ובסופו של דבר תת-אלוף בוכריס משלם את המחיר על הפגיעה בפקודות לשעבר שלו בדבר הזה – שאנחנו עומדות למגר, גם אם ייקח לנו עוד הרבה מאוד זמן – הדבר הזה של ניצול לרעה של כוח באמצעות עבירות מין. אני קוראת לחברי ולחברותי לתמוך בחוק. תודה רבה.
תודה רבה, גברתי היושבת-ראש. חברי וחברותי חברות הכנסת, אני מאוד שמחה שאנחנו מגיעות ליום שאנחנו נעביר את הצעת החוק הזאת, שתייצר קצת יותר ודאות אצל מספר עצום, אלפים רבים ביותר, של נשים שלא יודעות אם הן יכולות לפרוש, לא יכולות לפרוש – – –
תודה רבה על התיקון, השר חיים כץ. עשרות אלפי נשים – גברתי, את יכולה שוב להשתיק אותם, שם בקואליציה?
תודה, גברתי. אז כאמור, אני מאוד שמחה שהגענו ליום שאנחנו מעבירות, באיחור רב וחמור, את הצעת החוק הזאת, שתיתן קצת יותר ודאות לעשרות אלפי נשים שלא סגורות על זה אם הן באמת יכולות לפרוש או לא יכולות לפרוש, אם הן תקבלנה קצבה, אם הן תקבלנה פנסיה או לא תקבלנה. צריך להגיד, גברתי היושבת-ראש, שהמצב הזה, האי-ודאות הזאת, המצוקה הזאת, הייתה ידועה לנו כבר חודשים ארוכים מאוד. הצעת החוק שלי, שאנחנו עכשיו נצביע עליה, הוגשה כבר בנובמבר 2016, ומשום שבכל זאת התמשכו ההתמהמהות וההתפלפלות והדיונים ותכף, עוד רגע, כבר, שנייה, שר האוצר יחשוב אולי עוד רגע ותכף אולי – אז אני ב-8 במרס שאלתי כאן – יושב כאן חברי סגן שר האוצר, שכעס עלי כעס רב ואמר שלא האזנתי לתשובתו, אבל שאלתי אותו שאילתה ואמרתי: מתי יחליט שר האוצר ומה – וזאת הייתה השאלה המרכזית – מה אדוני מציע לנשים האלה שפונות ללשכתי – ובגלל הפניות האלה, בזכות הפניות האלה, גם יזמתי את הדיון בוועדת הכספים, שהתקיים ב-20 במרס – ואומרות: אנחנו אמורות לפרוש בגיל 62 אבל אנחנו מקבלות הודעות מהביטוח הלאומי ומקרנות הפנסיה שלנו שלא נקבל, כי גיל הפרישה עולה. לא קיבלתי תשובה מאדוני סגן השר אז. צריך להגיד, גברתי היושבת-ראש: האמת היא שגם למשק אי-ודאות זה דבר גרוע ולא טוב, ומביא הרבה אי-סדר והתנהלות לא קונסטרוקטיבית. אבל לכל אחת ואחת שבאמת לא יודעת מה יהיה אתה, ודאי וודאי אלה שכבר לא עובדות, כבר מחוץ לשוק העבודה, כבר מחוץ לעולם העבודה, ולא יודעות אם תקבלנה או לא תקבלנה בגיל 62 את קצבת הזקנה, הצעות החוק האלה שיעברו עכשיו – הוודאות הזאת שתושג להן היא ממש ממש דרמטית. אז כולי תקווה שכשיתקיים הדיון, כשתתקבל ההחלטה, היא באמת תתקבל באופן כזה שיאפשר לנו מצד אחד להרוויח את הרווחים שאפשר להרוויח מהעלאת גיל פרישה, אבל באופן חד-משמעי להגן, לשמור ולא לאפשר לפגוע בכל הנשים שכל הדיבור על העלאת גיל פרישה פשוט לא רלוונטי עבורן. תודה רבה.
בכפוף לתנאים הבאים. קדימה, פרט את התנאים. בא נשמע אותך מפרט את התנאים, אדוני סגן השר.
אני הסכמתי למה שגפני הסכים.
תודה, אדוני. אני רוצה לספר לכן ולכם שלפני שבועיים באו אלי ללשכתי לפגישה ארבע אימהות, אימהות לבנות שעברו פגיעה מינית – מכל הגילים, אגב, מילדה שהייתה בת שלוש כשהאימא גילתה שהיא נפגעת עד חיילת שנפגעה בצבא. הן באו – הן בסיפור הזה, חלקן שנתיים במאבק וחלקן כבר שבע שנים במאבק הזה, והסיפורים הקשים והדמעות שראיתי אצלי במשרד לא היו אפילו על הסיפור של האונס עצמו אלא על התלאות והקשיים והמרורים שהן אוכלות בהתנהלות מאז הפגיעה ועד עצם היום הזה, שזה נמשך עדיין – ההתנהלות בהליך הפלילי, הקושי לקבל טיפול נפשי, סיוע נפשי, הקושי להתמודד כלכלית עם כל מה שבא אחרי פגיעה כזאת. ואני מספרת את הסיפור הזה בשביל להסביר כמה דרמטי החוק הזה, שיש לי הזכות להיות חתומה עליו עם חברתי שולי מועלם, שיזמה ומקדמת את החוק הזה, ועם חברת הכנסת אורלי אבקסיס. אנחנו עוד נצטרך להרחיב את זה, קודם כול לשלב החקירה, אדוני היושב-ראש. חלק דרמטי מהסיוע שנדרש לנפגעות הוא בשלב החקירה, כשבאמת זה גם הכי טרי, ואת הכי אובדת עצות. אנחנו גם נצטרך להרחיב את זה לסיוע בהליך האזרחי, שגם זה דבר חשוב. היום ממש מתי-מעט מהנפגעות והנפגעים מעזות בכלל להעלות בדעתן לקחת את הפוגע לבית-המשפט לפיצוי. אנחנו נעבוד על הדברים האלה, אבל הסיוע בהליך הפלילי הוא דרמטי ביותר. הוא ממש – הוא גם דרמטי לתוצאה, באמת, ליכולת להשיג צדק, אבל בעיקר הוא כל כך משמעותי לנפגעת ולנפגע, שמוצאים את עצמם מול מערכת שנדמה כאילו זה לא שוויוני. אומנם הגענו למצב, באנושות, שהמדינה והחברה הן אלה שתובעות בשם הנפגעת על העוול הנורא שנגרם לה. אבל מצד שני, זכויות הנאשמים הן עדיין כאלה שהנאשם, למשל, יכול לראות את כל הפרטים בתיק, בעוד הנפגעת לא יכולה, ולפחות מבחינת התחושה שלה היא נמצאת באיזה עמדת נחיתות, שגם מחייבת אותה שוב ושוב לספר את הדברים, לספר אותם לפני אנשים זרים, להצטרך כל הזמן לתת דין וחשבון על דברים שבכלל לא בטוח שהיו בשליטתה, או בשליטתה היום. ולכן, אין לי אלא באמת לחזור ולהודות לחברתי שולי מועלם, וגם לשרת המשפטים ולמנכ"לית אמי פלמור, לקוות שנגמור את זה במהרה בימינו, ונתקדם, באמת, לתועלת הרבה, עוד, שאנחנו צריכות לעשות, אפילו רק בתחום הצר הזה. תודה רבה.
תודה, אדוני, אני רוצה להגיד שזה סוף של פרק, במידה מאוד רבה; סוף חייה של החברה להשבת נכסים של נספי השואה – אלה בוודאי היו נספים ונספות – הוא דבר. החברה לפני כשנתיים עשתה חשבון והחליטה בעצמה לקצר את אורך חייה, משום שבעצם הרגישה שיש מיצוי של העבודה לאיתור הנכסים, ובאמת, בזמן האחרון התרכזו באיתור היורשות והיורשים הפוטנציאליים. מה שעושה החוק הזה, הוא בא לסגור את הקצוות, בעצם, של סגירת החברה. הוא מאפשר לקחת את הנכסים שעדיין נמצאים ועדיין צריך למצוא להם יורשות ויורשים, או לממש אותם כדי שיהיה אפשר להשתמש בהם לסיוע לניצולות וניצולי השואה. הוא בא לסגור, באמת, את כל הפרטים הקטנים, כדי שהחברה תוכל לסיים את חייה בצורה מסודרת. האמת היא שזה דבר שיש לו משמעות בחיי המדינה שלנו ובחיי העם שלנו: איפה אנחנו עומדות ועומדים מול ההשתלשלות שלנו מאז הטראומה הגדולה הזאת והזוועה הנוראה של השואה. אבל תהיה לנו עוד הזדמנות, כמו שציין פה חברי, להגיד את זה שוב, כשנביא את החוק הקבוע, אם תרצה השם, לפני סוף שנת 2017. עכשיו, אני רוצה להגיד שבחוק של החברה להשבת נכסים של נספי השואה צוין שהחברה תסייע בכסף מסוים לניצולות וניצולים – לניצולות ולניצולים הנזקקים ביותר. אדוני היושב-ראש, אני רוצה לספר לך, כשאני הגעתי לכנסת, למעשה עוד בכנסת הקודמת, אחד הדברים הראשונים שהתעסקתי בהם היה דווקא התקפה על החברה להשבה. אנחנו העברנו תיקון בחוק שהכריח את החברה – מה זה הכריח – הגדיל באופן דרמטי את סכום הסיוע לניצולות ולניצולים. היו לנו גם הרבה טענות על האופן שהחברה מחלקת את הכספים וכו'. אני רוצה להגיד שמאז, בארבע השנים שלי יש זכות לעבוד בחוק הזה ובסוגיה הזאת, אנחנו הגענו למצב של שיתוף פעולה יוצא מן הכלל עם החברה להשבת נכסים לנספי השואה. גם עברנו אתם משבר קשה מאוד לפני כשנה, שנה וחצי.
הוא לא עושה את הרעש? אין מצב שהוא לא עושה את הרעש.
ישראל פלג הוא המנכ"ל. לדעתי, היושב-ראש הוא חבר הכנסת לשעבר מיכה – –
– – חריש – תודה רבה לכם – ממפלגת העבודה. לפני כשנה היה לנו משבר – החברה עברה משבר: לא היה לה כסף נזיל בשביל לשלם לניצולות ולניצולים. אנחנו בילינו פה שעות על שעות בדיונים שאני יזמתי בוועדת החוקה, ואחר כך יושב-ראש ועדת הכספים ניהל בוועדת הכספים – היו מאבקים משפטיים על מניות – למכור או לא למכור – בשביל שיהיה אפשר לשלם לניצולות ולניצולים. מה שקרה אז, אדוני היושב-ראש – היו שני רבעונים שבהם בסופו של דבר האוצר שילם כסף לניצולים, ואחר כך קיבל את הכסף בחזרה מהחברה, אבל בדרך הניצולות והניצולים עברו עינויים בלתי נסבלים, וחיכו חודשים ארוכים בלי לקבל את הכסף – ואני מזכירה שמדובר בחוליה החלשה ביותר בשרשרת הזאת, של הניצולות והניצולים. לכן כבר אז, לפני שנה, הגשתי את הצעת החוק, שאומרת: הניצולות והניצולים, כל זמן שהם כאן – והם הולכים ונעלמים בכל יום, אנחנו יודעות ויודעים את זה – כל זמן שהם כאן, האחריות להם צריכה לעבור למשרד האוצר, ואחר כך, משרד האוצר, שיתחשבן – עם החברה, עם הנכסים שיש לה, או – מה שעומד לקרות עכשיו – עם האפוטרופוס. לכן, אני ממש לא מבינה איך אחרי כל מה שקרה, הצעת החוק שהביאה המדינה לסגירת כל הקצוות האלה, מביאה בחשבון את כל הפרמטרים, את כל הצדדים של העניין, רק לא את הניצולות והניצולים, שפשוט לא מופיעים בהצעת החוק, זאת שאנחנו מעבירות ומעבירים כאן היום. פירט חברי יושב-ראש ועדת החוקה מה יקרה אם זה לא ייכנס להצעה הקבועה, אבל – בקיצור, צר לי שהם בכלל לא נכללו בהצעה הזאת. אנחנו מבטיחות – אני חושבת שיש פה התחייבות גם של חברי וגם שלי – שעד סוף השנה הזאת אנחנו נסדיר בחקיקה את הדאגה הכלכלית לניצולות ולניצולים על הסיוע הזה שהם מקבלים דרך החברה להשבה. אני רוצה לסיים בתודות, ברשותכם – כמובן לחברה להשבה – ציינו את ישראל פלג, את אופיר, היועץ המשפטי, את מיכה חריש. אני רוצה להודות לעובדות ועובדי האפוטרופוס, אבל ספציפית גם לברך בהזדמנות הזאת את סיגל יעקובי, הכנ"רית הראשית, האפוטרופוס והכונס הרשמי, להודות למשרד המשפטים, למשרד האוצר, להודות לך, חבר הכנסת סלומינסקי, לחבר הכנסת ביטן, שגם הוא עזר – באמריקנית אומרות – לשים את הרגל למטה באופן חד-משמעי. אני רוצה מאוד להודות לייעוץ המשפטי של ועדת החוקה, לאלעזר שטרן ולנעמה מנחמי, לארגוני הסיוע לניצולות וניצולי השואה, שאין ישיבה שהם מפספסים; הן באות ובאים ודואגות ששום דבר לא ייפול בין הכיסאות, וכמובן לצוות הפרלמנטרי שלי: אורלי לאופולד, ניר רוזן, ליבי ציפסר ושקד חסון. תודה רבה.
תודה. הקרעכץ, אדוני השר, היה בגלל תשובתך, משום שיש במדינת ישראל היום אזרחיות ואזרחים שמתיישבים בכל מיני מקומות בשטחים שהם בשליטתנו, ולאו דווקא בריבונותנו, בצורה לא חוקית, ועדיין הממשלה לא נוהגת כלפיהם באותו סוג של חריצות.
הקרעכץ שלי היה ממוסר כפול קבוע של הממשלה – – –
בסדר, לכן הקרעכץ, זה הכול. הבחנת בו, זיהית אותו, אז נתתי לו הסבר. וכעת לשאלתי, אדוני. לפני חודשים אחרים קידמתי, מתוך רצון להעלות להצבעה במליאה, את הצעת החוק לאיסור סחר בפרוות – הצעת חוק שאני לא הראשונה שמעלה אותה בכנסת ישראל; היא כבר הועלתה לדעתי בפעם הראשונה על ידי חברת הכנסת רונית תירוש בשנת 2009, ובכל פעם היא נדחית, והאמת היא שלא ברור לי מדוע. אני מחזיקה בידי את חוות הדעת המקצועית, זאת אומרת, את חוות הדעת, צריך להגיד, מגורמי המקצוע במשרדך, ויש שם כל מיני – זה לא כל כך ברור: החוק הזה הוא לא המקום המתאים – אין שום בעיה, נעשה את זה בחוק אחר; צריך להגיד, לא הוסדר נושא האכיפה – אין שום בעיה, בשביל זה יש עבודה בוועדות, נסדיר את נושא האכיפה; כמו כן, ישראל חברה בארגון הסחר העולמי – אז מה הבעיה, החברות הזאת לא מונעת את האיסור הזה; ואיזושהי אמירה שכשבזמנו הוגשה הצעת החוק, ב-2009, הייתה התנגדות להצעת החוק מכמה מדינות שכן סוחרות בפרוות. צער בעלי חיים, אדוני, אני לא צריכה לספר לאדוני, הוא איסור מדאורייתא. אני למדתי את פריקה וטעינה, ובאמת מדובר בהתחשבות בבעלי חיים ובמניעת צער מהם, מתוך מודעות לכך שהם חסרי אונים מולנו פעמים רבות. וסחר בפרוות זה אפילו לא משהו שהוא על תזונה, זה אפילו לא משהו שהוא על איזה צורך קיומי ברמה כזאת או אחרת, אלא באמת עינוי נוראי ומחריד לצורך נוראי ולמותרות בלבד. שאלתי: האם עמדתו של אדוני, כקובע מדיניות במשרדו – ואלוהים יודעת שאדוני קובע מדיניות במשרדו – לא מוצא לנכון להעביר את האיסור של סחר בפרוות?
אלה ממש מיליציות בגלל אוזלת ידה של הממשלה, אי-אפשר לשבח אותם.
תודה, אדוני, בוקר טוב לכבוד סגן השר. אדוני, השבוע הציגה המדינה לבג"ץ מפות מסודרות ונתונים של השטחים במרחק 100 מטר ומעלה מקו המים. כ-41,000 דונם – זה סדר גודל של שלוש פעמים רמת גן – יאבדו את ההגנה מפני בנייה ויימכרו ליזמי נדל"ן. רצוני לשאול את אדוני: מה עמדת המשרד, והאם תאפשרו זאת?
אדוני, תודה רבה, אני שמחה לשמוע שגם אדוני מוטרד והמשרד מתכוון לנקוט צעדים. אני רוצה להגיד שאני חושבת שהצעדים צריכים להיות נחרצים עוד יותר, ואם יורשה לי – אם אדוני יוכל להעביר, באמת, לשר ולגורמים המקצועיים במשרדו – אני חושבת שזה דבר שראוי אפילו לחולל עליו משבר קואליציוני, כי זה הרס כל כך פיזי ומוחשי של האפשרות שתהיה לאזרחיות ולאזרחי המדינה באמת לגשת לדבר הבסיסי הזה, של חוף הים, זה נראה ממש מאוד דרמטי, ואי-אפשר לאפשר את זה.
תודה, אדוני. חברי, חברותי, חברות הכנסת, אני מביאה לפניכם – –
– – אני מביאה לפניכם הצעת חוק שהיא קטנה יחסית ומתבקשת כבר המון המון המון המון זמן, ותפתור המון המון בעיות בבת אחת. תפתור – תקדם, תשפר, תעזור גם לכל אחת ואחד מאתנו ברמה האישית, וגם למדינה ולמשק, ברמה הגדולה, המדינתית. אני מדברת על דבר שנקרא נסיעה שיתופית. חברות וחברים, כמה זמן ביום אתן עומדות בפקקים, שעתיים? שלוש שעות? ארבע? תלוי באיזה יום, תלוי באיזו שעה, תלוי כמה רחוק אתן צריכות לנסוע וצריכים להגיע. אגב, גם אלה שגרות וגרים מאוד מאוד קרוב, סביר להניח שנגיד בתוך העיר ירושלים, או בתוך העיר תל אביב, או בערים מאוד מאוד קרובות, ימצאו את עצמם – – –
לא, אמרתי דימונה – כאילו את אומרת: זה רחוק, זה ברור שתבלה הרבה זמן באוטו, נכון? אבל גם לדימונה יש לך פקקים – נכון, אדוני?
גם לדימונה, בכבישים החדשים ובמחלפים המשוכללים – שבהחלט נסללים, אבל מנכ"לית משרד התחבורה – היא כבר לא חדשה, היא כמעט שנה בתפקיד – כשנכנסה לתפקידה אמרה מפורשות: קצב סלילת הכבישים והמחלפים לא יכול בשום אופן להדביק את קצב עליית המכוניות על הכביש. עכשיו, למה עולות, חברות וחברים, כל כך הרבה מכוניות על הכביש? הידעתם? כי אין לנו תחבורה ציבורית. אין לנו מספיק תחבורה ציבורית. אנחנו סוללות וסוללים המון המון המון כבישים, אבל בקושי מפתחות את הרכבות, את הרכבות התחתיות, כלי רכב קטנים – דווקא חשמליים, דווקא כאלה שיכולים לנסוע במסלולים מגוונים, אולי דווקא לאסוף אנשים בדרך; אנחנו לא מפתחות מספיק את האוטובוסים – כל סוגי האוטובוסים. ולכן, בתוספת העניין הפעוט שאין לנו, אדוני היושב-ראש, אין במדינת ישראל תחבורה ציבורית בשבת, אז אומר לעצמו האדם, אומרת לעצמה האדם שיכולה להרשות לעצמה: אין מנוס, אקנה לי אוטו. ברגע שיש לי אוטו אני כבר נוסעת עם האוטו לכל מקום. על אחת כמה וכמה אני נוסעת אתו לעבודה. וכך עולה עוד אוטו ועוד אוטו, עוד מכונית ועוד מכונית, על הכבישים, והם הולכים ומצטופפים, והנסיעה הופכת בלתי אפשרית יותר ויותר בכל יום שעובר. מה שאנחנו מציעות, אדוני היושב-ראש, זה להפוך לחוקי דבר שבעצם כבר קורה, כי החיים – הם קורים; זה שהחקיקה מתמהמהת – החיים קורים. יש היום שתי אפליקציות – אפליקציות בטלפון – שבהן אנחנו יכולות ויכולים למצוא אנשים שנוסעות לאותו כיוון שאנחנו צריכות וצריכים לנסוע, לאותו יעד שאנחנו רוצות להגיע אליו – גם אנשים שאנחנו לא מכירות ומכירים אותם, לא חברים בהכרח – יכולות להצטרף ולהגיד: במקום שאני אקח את האוטו, אתה תיקח את האוטו והיא תיקח את האוטו, ניקח אוטו אחד, נתחלק בעלות הדלק ובעלות הביטוח שעולה הנסיעה הזאת, וניסע יחד.
מה, תשובה והצבעה במועד אחר? בשבוע הבא.
בשבוע הבא. חבל שזה לא יהיה היום, זה כבר מחכה המון המון זמן.
מי שמחכה בקוצר רוח, כוססת ציפורניים בשביל להצביע – ההצבעה בשבוע הבא.
תודה לאדוני, שאמר: הצעה נהדרת. זה נכון, ולכן חבל באמת שלא תהיה היום הצבעה?
אבל אם תרצֶה השם, תהיה הצבעה בשבוע הבא, וההצבעה תהיה בעד.
אז אני כאמור רק אסיים את הצגת העניין. נסיעה שיתופית, חברות וחברים, היא בדיוק הדבר הזה שציבור שנוסעת כל יום, כל יום, מנתניה לתל אביב, מחדרה להרצליה, מירושלים לאיירפורט סיטי הלוך ושוב, הלוך ושוב, למקום העבודה וחזרה – זאת המאסה הגדולה של הנסיעות האלה, שסותמות לנו את הכבישים – פשוט, במקום – על כל ארבע מכוניות שעומדות על הכביש אפשר שתעמוד אחת. אתן יודעות מה? על כל שלוש תעמוד אחת; זה כבר רווח מטורף. אדוני, זה לא רק רווח בפקקים ובזמן אבוד – אבוד, נצח, חיים שלמים אנחנו יושבות ויושבים בפקקים במקום לעבוד, במקום להיות עם הילדות והילדים שלנו, במקום לקרוא, במקום לנוח, במקום לעשות משהו מועיל, לקיים את הגינה שלנו בבית – זה לא רק הזמן, ועוגמת הנפש, והתסכול, זה לא רק יותר ויותר סכנה בדרכים, אלא זה גם זיהום; כל אוטו פחות על הכביש, אדוני וחברי וחברותי, כל מכונית פחות על הכביש היא המון פחות זיהום אוויר, שפוגע לנו בבריאות, שפוגע לנו בפוריות, שפוגע באיכות החיים הכי הכי בסיסית ויסודית שלנו. שלא לדבר על זה שפחות זיהום ופחות זמן מבוזבז בפקקים חוסך המון המון כסף למשק. האם אתה יודע, אדוני, שהפקקים לבד הם אחת הסיבות לזה שיש לנו פריון כל כך נמוך בעבודה? אם נקצר באופן ניכר את זמן הנסיעה לעבודה ונפחית את מספר כלי הרכב שנוסעים, גם הפריון יעלה. זאת אומרת, באמת יש לנו כל סיבה בעולם לרצות לקדם את האפשרות לא רק להרשות את זה, לא רק שזה יהיה חוקי, אלא גם לעודד – לעודד אותנו, את הציבור, לנסוע יחד. אני למשל נוסעת מדי בוקר מתל אביב באוטו מלא – חמישה: אני וארבעת חברות וחברי הצוות שלי, יותר נכון – צריך להגיד: חברות וחבר הצוות שלי – נוסעות יחד לירושלים (אומרת בערבית: הלוך ושוב,) אומרות אצלנו, כן? הלוך ושוב, הלוך ושוב. רק שער בנפשך מה היה קורה אם כל אחד מהם היה לוקח גם את האוטו שלו – או שלה – אללה יסתור, אומרות על זה. הצעת החוק נדרשת בשביל שיהיה אפשר – – –
לא, אושר גדול, חד-משמעית.
אז אתה רוצה לדבר על איכות החיים, על הקשרים שייווצרו בין הציבור כשייסעו יחד באוטו, גם כן, ועל העזרה ההדדית הנוספת שתיווצר?
כן, אבל זה הכול בונוסים. זה נחמד מאוד שהאנושיות יכולה לעבוד לטובתנו, והחברתיות, וניצור חברתיות, אבל זה בונוס; זה חשוב, אבל זה בונוס. הצעת החוק נדרשת, חברות וחברים, משום שבשביל שיהיה חוקי – היא נדרשת בשביל שיהיה חוקי להתחלק בנסיעה, בדמי הנסיעה, זאת אומרת, בדלק ובביטוח; שזה לא ייחשב לך הכנסה, אדוני היושב-ראש; שאם אני משלמת לך את חלקי היחסי בנסיעה – שזה לא ייחשב הכנסה, לא תצטרך לדווח, לא תצטרך לשלם מס, כי אתה לא עושה מזה רווח. זה לא נועד לצורכי רווח. וצריך להגיד: ההצעה הזאת איננה מיועדת לצרכים מסחריים. נקודה. היא לא מיועדת לכך שכל אחד ואחת מאתנו תוכל להפוך להיות מונית לעת מצוא – לא ולא – אלא אך ורק לצורכי נסיעה משותפת במקומות שיש לזה מקום, במקומות שיש לזה צורך אדיר – כי הציבור כבר משתמש באפליקציות האלה. אבל זה ככה – אתה יודע שאפילו משרד התחבורה ניהל חקירות לראות איך, מי גובה, מה, איזה כסף, ואיך נוסעות, האם באמת משתתפות או לא. אני לא רוצה שהמדינה תצטרך לבלוש אחרי האזרחיות והאזרחים. אני רוצה שאנחנו, המחוקקות והמחוקקים, נקבע את הכללים שבהם הדברים מתנהלים, ואז שבאמת כולנו נתנהל לפי החוק. זה מה שבאה לעשות הצעת החוק הזאת – להסדיר את העניין הפעוט והכל-כך כל כך מועיל הזה. ולכן, אדוני, אני מקווה – אדוני, אתה רוצה להגיד לפרוטוקול? אדוני יושב-ראש הקואליציה, אתה רוצה להגיד לפרוטוקול שתשובה והצבעה בשבוע הבא?
אם כך, נמתין בקוצר רוח. תודה רבה.
תודה. אדוני היושב בראש, חברי וחברותי חברות הכנסת, אני חושבת, חברותי, שהאירוע מדבר בעד עצמו. אין דבר שמדגים את היחס של הממשלה ל-200,000 נשים נפגעות אלימות ול-18, 19 שכבר נרצחו השנה ועוד אחת בחשד: שני מקלטים נסגרים והשאר במצוקה תקציבית, ושר הרווחה לא בא לענות. זה באמת מדבר בעד עצמו. אני רוצה לספר לכם ולכן: היום ועדת השחרורים דחתה את בקשתה של דלאל דאוד, ששפוטה למאסר עולם על כך שהרגה את בן הזוג המתעלל שלה אחרי שנים של התעללות. הנשיא ריבלין קצב את עונשה ואפשר לה לעלות לוועדת השחרורים, ומשום מה, מסיבה שאני לא מבינה מה היא – משום שהצוות, גם בכלא וגם ברשות לשיקום האסיר, מעידות שהיא בהליך שיקום מתקדם והיא אסירה משתפת פעולה וחיובית מכל בחינה שהיא – דחו את השחרור שלה. אני רוצה לספר לכם שלכבוד הדחייה הזאת פורסמו שוב נסיבות הטרגדיה של החיים שלה; האופן שבו היא עברה התעללות מתמשכת, איומה ונוראה מצד הבעל שלה מיום הנישואים שלהם – שש פעמים היא הייתה במשטרה, אדוני השר לביטחון הפנים, להתלונן על האלימות שהיא חווה מצד בעלה. שש פעמים לאורך חמש שנות הנישואים הראשונות. בכל הפעמים ניסגר התיק מחוסר עניין לציבור. אבל אז, כשהדברים כבר הגיעו לידי כך שהיא מצאה את עצמה כנראה באמת הורגת את בן הזוג שלה – אז יש בזה המון עניין לציבור, עד כדי כך הרבה עניין לציבור שוועדת השחרורים מסרבת לשחרר אותה גם כשכבר עונשה נקצב, ועל פניו היא אמורה לעמוד בכל התנאים לדבר הזה. אדוני השר לביטחון הפנים, ברשותך, אתה פה אומנם כנראה מסיבה אחרת, אבל פורסם לאחרונה שהאוצר הקצה – והאוצר טוען בתוקף שהוא הקצה – לוועדה, ליישום המסקנות של הוועדה הבין-משרדית, 250 מיליון שקל לחמש שנים, לתוכנית של חמש שנים. כך טוען האוצר – שהוא הקצה 250 מיליון שקל לתוכנית של חמש שנים שנועדה ליישם את מסקנות – – –
אני אשמח לשלוח לך את הפרטים. מסקנות הוועדה הבין-משרדית מדברות על הצורך הדחוף בהקמת מעונות שיקומיים לגברים האלימים, כי בסופו של דבר, עם כל כמה שאנחנו חייבות לתת את העזרה הראשונה לנשים האלה, בסוף, הדבר המרכזי שצריך לעשות הוא לטפל בגברים האלימים, שמקבלים צו הרחקה ולמרות זאת למחרת באים ובאמת רוצחים את האישה שהם חיים אתה. יש גבול כמה הענישה והאכיפה – שגם היא לא אפקטיבית, וגם היא לא נעשית מספיק טוב, כי גם המשטרה לא מטפלת מספיק טוב במה שהיא יכולה לעשות – – –
זה לא מספיק טוב מלכתחילה. אנחנו חייבות וחייבים להבין שאנחנו צריכות לשקם את הגברים האלימים האלה, להבין שיש שם גרעין לבעיה, ושאם אנחנו לא נטפל בגרעין הזה אז אנחנו לא נפסיק את מעגל הדמים הנורא הזה. באמת, באמת, כמה נשים צריכות עוד להירצח בשביל ששר הרווחה ימצא לנכון לבוא ולתת תשובות על זה שמקלטים נסגרים כי אין להם מספיק תקציב מהמדינה? אולי נזכה יום אחד לקבל תשובה על השאלה הזאת. תודה רבה.
לא, לא ועדת הכנסת. בוא נקיים דיון במליאה.
חברי וחברותי חברות הכנסת, מה שהביא לנו עכשיו יושב-ראש הכנסת זאת עוד קומבינה.
מה אמרתי? אמרתי "יושב-ראש הכנסת"? מה שהביא לנו עכשיו לכאן יושב-ראש ועדת הכנסת זה עוד אחת מהקומבינות. ממש לפני עשר דקות הצבענו על הקומבינה הקודמת, על הפעם ה-20 שהממשלה הזאת העבירה סמכויות משר שר, ממשרד למשרד, אבל הפעם הקומבינה היא על עצם ההגדרה של מדינת ישראל; היא על ההגדרה, אדוני היושב-ראש, של מי אנחנו, מה אנחנו. ואפילו את הדבר הכל-כך יסודי וכל כך דרמטי הזה הממשלה הזאת לא מסוגלת לעשות כמו שצריך, והיא באה בחוסר תום לב ובידיים הכי לא נקיות שיש. חוק-יסוד צריך להידון בוועדת החוקה. עכשיו, לא תגידו שוועדת החוקה נמצאת בידי האופוזיציה. ועדת החוקה – עומד בראשה חבר קואליציה, יש בה רוב לקואליציה, ובכל זאת הממשלה הזאת – אגב, לא מאפשרת לכנסת לעשות את עבודתה – הממשלה לוקחת לעצמה את החירות שראש הממשלה – אני למדתי בבית-ספר שיש הפרדה בין הרשות המבצעת לרשות המחוקקת, אבל ראש הממשלה, אדוני היושב-ראש, בפתח ישיבת סיעת הליכוד מודיע לתקשורת שבתוך שבועיים יעבור בקריאה ראשונה חוק הלאום. ואנחנו הקמנו – אומר ראש הממשלה, שלא נמצא כאן היום – אנחנו הקמנו ועדה משותפת לוועדת החוקה ולוועדת הכנסת, שההרכב שלה במקור – מודיע ראש הממשלה – הוא עשרה חברות וחברי כנסת לקואליציה ושישה לאופוזיציה. זאת הייתה הכוונה המקורית, ורק כשהיועץ המשפטי לכנסת לא אפשר את הדבר הזה צומצם הפער לעשר–שמונה. זאת ועדה שלחלק של ועדת הכנסת בה אין שום סמכות משום סוג לדון בסוג כזה של חוק. אין שום הצדקה בעולם שהחוק הזה לא יידון בוועדת החוקה לבד מההצדקה שהממשלה הזאת, כל דבר אצלה הוא למכירה: מדינת ישראל, היהדות שלה, הדמוקרטיה שלה – הכול למכירה, הכול במחיר באמת אפסי, העיקר ההישרדות והקומבינה. וזאת בושה גדולה. אני קוראת לכם ולכן, חברותי וחברי, שלא לאשר את הקמת הוועדה הזאת.
אני הצבעתי בטעות מהעמדה של עמיר פרץ.
בקריאה השנייה הצבעתי בטעות מהעמדה של עמיר פרץ.
תודה רבה, גברתי. אני רוצה, באמת, קודם כול, לפתוח בלברך את חברי חבר הכנסת פרופ' מנואל טרכטנברג, שבאמת, אתה יודע – אני לא יודעת אם אתה, כשבאת לכנסת, ידעת שזה מה שאתה תעשה, תמצא את עצמך בגיל הרך. זה דבר מדהים. אנחנו מתחילות מכלכלה ברמות הגבוהות ביותר, דרך ההשכלה הגבוהה, והנה אתה בגיל הרך. כי בסוף, בסוף, אין שום ספק – והמחקרים באמת מראים את זה בצורה חד-משמעית – אני חושבת שכל מי שיש לה או היה לה פעם מגע עם ילד או ילדה בגילים האלה יודעת שאלה הגילים המכוננים; אלה הרגעים המכוננים. הם קובעים לא רק את החיים של כל אחת ואחד מאתנו באופן אישי; הם קובעים את החיים של המדינה. ואני רוצה להגיד שאני רוצה לברך, לחזק, ובאמת – להכביר שבחים על המחשבה ועל ההתוויה של ההתייחסות לגילים האלה, ואני רוצה להכביר ולהוסיף על זה – דיברנו על זה, ואני מקווה להביא במושב הבא חוק משלים, בעצם, שיטפל בהורות ובהורים של הילדים האלה, ויתפוס אותם, את ההורות וההורים, שבסוף בסוף הם אלה שנמצאים ונמצאות אתם, א. מהרגעים הראשונים, ב. בסופו של דבר הכי הרבה זמן. וכשההורים פגועים ופגועות, לא משנה באיזה אופן, אפילו באופנים הכאילו-נורמטיביים, אבל בטח ובטח באופנים הלא-נורמטיביים, וכשההורים מתמודדות ומתמודדים עם קשיים שהרבה פעמים המדינה יוצרת להם – של חוסר במסגרות, של חוסר יכולת להתפרנס, של מחסור בשירותים חברתיים מספקים, גם שלא קשורים ישירות לגיל הרך, אלא לחיים שלהם – המצוקות האלה יוצאות ישר על הילדות והילדים. והנזקים שקורים בגילים האלה – כשאחר כך הם יגיעו לטיפול דרך הרשות כבר יהיה מאוד מאוד קשה לתקן אותם, וברבות הימים באמת יתבטאו בפשע, יתבטאו במחלות, יתבטאו בחוסר יכולת תפקודית טובה בחברה. ואת כל הדבר הזה לא רק שאנחנו רוצות ורוצים למנוע, אלא להפך. החוק של מנו והחוק שאני מדברת עליו, עניינם – – –
ואלי, כמובן. סליחה, מר אלאלוף, אני מתנצלת, אנחנו מעריצות גם אותך, אתה יודע את זה. החוק שלכם – לא מדובר רק במניעה אלא מדובר בבנייה, מדובר בהשקעה, מדובר ביצירה, ביצירה של חברה יותר טובה ומדינה יותר טובה דרך – תסלחו לי על המינוח הכמעט-מחפיץ – הזרעים האלה, היצורים הרכות והרכים האלה, שהם באמת ההווה שלנו והעתיד שלנו, הם הפוטנציאל שלנו, איך להגיד, ובו אנחנו באמת צריכות וצריכים להשקיע את המקסימום. אז שוב, כל הכבוד, ותודה רבה, וברכות, ומחזיקות אצבעות.
אדוני, תוסיף אותי לפרוטוקול – בעד.
הצבענו בעד ההסתייגויות, אבל הצבענו בעד החוק, סליחה.
חברי וחברותי חברות הכנסת, אני ממש שמחה שהגענו ליום הזה. אנחנו מחכות כל כך הרבה זמן, מתחילת הקדנציה, למעשה, כאשר השר לביטחון פנים נכנס לתפקידו, ובשאילתה כאן אני שאלתי מה מתכנן אדוני לעשות עם התופעה השערורייתית והכל-כך כואבת של כרטיסי הזנות, אלה שגם מטנפים לנו את הערים, גם משחיתים – לא רק בוגרים, אלא גם ילדים וילדות – ובסוף שלהם, באמת, נמצאות נשים בסוג של עבדות, בסוג של אונס מתמשך, בכאב ומצוקה אין-סופיים. כבר אז, צריך להגיד, השר ארדן הבטיח לטפל בעניין. זה לקח המון, המון המון, המון, ועוד קצת המון זמן, אבל בפינתנו מוטב מאוחר, ועוד חיים שלמים לפנינו – המאבק בזנות הוא רק ככה עולה מדרגה בימים אלה.
אז אם ככה, נשמח שגם משרד המשפטים עשה את מה שהיה צריך, ואפשר למשרד – – –
אבל בסדר, בוא, אנחנו פה היום כבר מברכות. ולכן, חברות וחברים, כמו שאמרה עמיתתי עליזה, חברתי, וכמו שאומר באמת החוק שהגשנו – שני חוקים – חברתי יוליה מלינובסקי ואני, הדבר הבסיסי הזה, שיש מספר שגבר יכול להתקשר אליו ובצד השני הוא מקבל מין תפריט של נשים, שרובן המכריע באות מרקע קשה מאוד של כל מיני סוגים של מצוקה – אם פגיעה מינית בילדות, אם פגיעה מינית במהלך החיים, תמיד מצוקה כלכלית, וכמובן כפייה מתמשכת על ידי מי שמחזיק אותן בתוך המערכת הזאת, שמספק אותן בתור שירות אחר כך – את הדבר הזה אפשר לעזור למגר באמצעות ניתוק קו הטלפון הזה. בסוף, באמצעות הכרטיס הזה, ברגע שבאמת תמצא אותו המשטרה, היא תוכל לנתק את הקו, ולא יהיה אפשר להגיע ולנצל את הנשים האלה ולהכאיב להן כל כך. שוב, זה עוד צעד, זה לא יפתור את כל הבעיה. זה לא הדבר היחיד שצריך לעשות, אבל זה צעד חשוב ומשמעותי בדרך. אני רוצה לספר לכם ולכן שאנחנו עשינו ניסוי. לקחנו מכינה קדם-צבאית שבאה אלי לדבר אתי על הזנות ועל איך למגר את הזנות. אנחנו עשינו ביחד פרויקט: הדפסנו כרטיסים פיקטיביים עם מספר טלפון, ואחרי שבני ובנות המכינה הזאת עברו הכשרה משמעותית, הם ישבו לענות בטלפון לעשרות רבות מאוד של גברים שצלצלו. ובאמת, הם שמעו לראשונה בחיים שלהם שאומרים להם: סטודנטית בת 20 – זו בעצם הרבה פעמים קטינה, ממש בגיל 16 –הם שמעו לראשונה, שיכול להיות שבעצם היא נאנסת על ידי אבא שלה מגיל 5חמש ויכול להיות, ויש סיכוי לא רע בכלל, שהיא עושה את זה באמת ממצוקה כלכלית איומה ונוראה, שהיא צריכה לכלכל שני ילדים בבית. ותתפלאו, יש בהחלט גברים שזה משנה להם, וכשהם שמעו את מציאות החיים הזאת, הם ויתרו על התענוג המפוקפק של לגרום עוד מצוקה ועוד כאב לנשים – שבאמת, עדיין לא עשינו מספיק, ואנחנו עדיין לא עושות ועושים מספיק, בשביל להוציא אותן מהמצוקה הזאת. אז שוב – לברך את המשרד לביטחון פנים, תודה למשרד המשפטים על העבודה ולשר גלעד ארדן, ואינשאללה במהרה בימינו יוכל להיות מושלם תהליך החקיקה ולהיכנס באמת לתוקף וליישום. תודה רבה.
היום את שולחת את כולם בצוללות.
גברתי, את יכולה להוסיף אותי בבקשה?
תודה רבה, אדוני. אני שמחה לשמוע שהממשלה שוקלת עוד הפעם את עמדתה. שמענו גם משר הרווחה בעצמו שהוא פנה לבית-המשפט העליון וביקש עוד זמן כדי לשקול מחדש את עמדתו, משום שהאפליה הממש-נוראית הזאת בין בני אדם ועל חשבון טובת ילדות וילדים, באמת לא יכולה להימשך. הצעת החוק שלי מציעה בסך הכול לבחון סוגיית אימוץ לפי טובת הילדה והילד לכל אדם. היא לא מייצרת הבחנה בין קבוצות.
גברתי מסכימה ומחזיקה אצבעות לכולנו שאכן הממשלה תחליט לתמוך בהצעות החוק בהמשך.
תודה רבה לך, אדוני. אני רוצה לפתוח ולהגיד שהצעת החוק שאני מעלה כאן – שוב, צריך להגיד: אני רואה שכל השרות והשרים יצאו מהמליאה. חבל. אתה יודע, אדוני היושב-ראש – יצאו מהמליאה – – –
כמעט – אמרתי. כמעט כל השרות והשרים יצאו מהמליאה, וחבל, כי זו הצעת חוק שבאופן אישי אני יודעת שהם תומכים בה. באופן אישי לא מעט מהם באים אלי ומחזקים את ידי כבר לא מעט זמן, ומפצירים בי לקדם אותה דווקא. ואני אגיד יותר מזה, חברי וחברותי: אילו הייתה הצבעה חשאית על הצעת החוק הזאת, להגבלת כהונה לשתי קדנציות, אז היא כנראה הייתה זוכה לרוב של 119 ח"כיות וח"כים. אני רוצה להגיד, רבותי וגבירותי, שכוח – וכל אחת ואחד מאתנו יודעת את זה על עצמה – כוח, יש בו יתרונות, אבל יש לו הרבה חסרונות. ועם יותר מדי כוח יותר מדי זמן החסרונות גוברים באופן דרמטי על היתרונות. הכוח משחית – את זה אמרו הרבה הרבה הרבה לפני, ואנשים שהיה להם הרבה כוח ביד והכירו בכך. הכוח מבלבל, משבש. לכוח יש השפעות רבות מאוד על המוח שלנו. הוא עושה אותנו פחות אמפתיות ואמפתיים, פחות רואות ורואים את הזולת. כשאדם יושב בראש הפירמידה יותר מדי זמן, מה שקורה זה שהמערכת מתחילה להתאים את עצמה אליו במקום שתתאים את עצמה לצורכי הציבור שאותו היא אמורה לשרת. אני רוצה להגיד שמשום שמדובר מבחינתי בעקביות, יש לי גם הצעת חוק להגבלת כהונה של נושאי משרה בכירים אחרים, למשל ראשי עיר. כוח לא בא בצורה אחת, אבל תמיד כשאת או אתה עומד בראש מערכת, מרוכז אצלך כוח בכמויות כל כך גדולות שלאורך זמן, אין מה לעשות – האנושיות – הפיתוי והעיוורון לגבי השימוש בו לרעה הולכים וגדלים. לכן, חברי וחברותי, הצעת החוק שאני מניחה בפניכם עכשיו היא להגבלת כהונת ראש ממשלה לשתי קדנציות. אני רוצה להגיד לכם עוד משהו: זה גם יגביר את היציבות השלטונית במדינת ישראל, משום שכשראש הממשלה יודע שיש לו שתי קדנציות למצות בהן את מה שהוא יכול הוא היא יכולה לעשות, יש לו עניין לגמור את הקדנציה, למלא את ימיה ולא ללכת לבחירות סתם ככה בכל עת שמשהו לא נוח בקואליציה או כשמזג האוויר מרגיש נוח לבחירות. אם תהיה הגבלת כהונה, תהיה מוטיבציה, יהיה אינטרס לראש הממשלה להמשיך את הקדנציה עד הסוף, כי הוא ידע שיש לו רק עוד אחת, ובסוף השנייה כבר לא תהיה לו עוד אחת. מי שרוצה לקום ולהגיד שההצעה הזאת קשורה לבנימין נתניהו, אני רוצה להגיד את הדבר הבא: האופן היחיד שבו היא קשורה לבנימין נתניהו הם הדברים שאמר בנימין נתניהו במו עצמו לפני שנבחר לרשות הממשלה בשנת 1996. והדברים שהוא אמר הם אלה: הוא אמר – ואני מצטטת, אם אני רק אמצא את הציטוט הזה. בנימין נתניהו ישב במעגל של דן שילון, כולכם ודאי זוכרות וזוכרים, ואמר: אם אני אבחר אני אגביל כהונת ראש ממשלה לשתי קדנציות. הוא אמר, כל מה שאתה יכול לעשות אם לא עשית בשתי קדנציות כבר לא תעשה ביותר מזה. אין לי אלא להיתלות בדעת גדול, ובאמת להגיד: מה שלא עשית או עשיתָ בשתי קדנציות כנראה כבר לא תעשה. לעומת זאת, צריך וחובה עלינו לאפשר למערכת להתחדש, להחליף את מי שעומד בראשה, לפזר את הכוח, לחלק את הכוח. לכן אדוני, אנחנו חיות וחיים בדמוקרטיה. כל הרעיון בדמוקרטיה הוא של חלוקת הכוח, ולא של ריכוז הולך וגדל שלו. אנחנו לא במונרכיה, אנחנו לא במדינה טוטליטרית, ברוך השם, טפו, אנחנו במדינה יהודית ודמוקרטית, ולכן אנחנו חייבות וחייבים לאפשר את חילופי הכוח בשלטון. לכן, אדוני, גבירותי ורבותי, חברי וחברותי חברות הכנסת, אני קוראת לכל אחת ואחד מכם לבדוק את עצמכם בלב אם אתם לא באמת מאמינות ומאמינים שזה הדבר הנכון לעשותו, ולא לפחד, פשוט לא לפחד, ולהצביע בעד הגבלת כהונה של ראש ממשלה לשתי קדנציות. תודה רבה.
אבל, חברי השר אלקין, למה אתה כל כך בלחץ? למה אתם כל כך בלחץ? איזו דרמה, איזו היסטריה.
איזה לחץ. הרי הצעת החוק הזאת לא נוגעת לבנימין נתניהו, וגם הוא יודע שזה לא נוגע לבנימין נתניהו. אבל למה כל כך הרבה היסטריה ולחץ, מה קרה? ממה לפחד? ממה מפחד אדוני? בוא, שתף, אנחנו נשמח לתת תמיכה רגשית. לא בכדי הלכת למקום הקל, למפלגה שיש בה יו"ר משוריין, ולא דיברת על מפלגת העבודה – המחנה הציוני, מפלגה דמוקרטית שבוחרת, כן, בכל פעם מחדש את היושב-ראש שלה.
כן, נפתלי בנט, גם אתה במפלגה דמוקרטית, זה נכון. ולכן, לא ברור לי למה אתה לא מצביע בעד הגבלת הכהונה לשתי קדנציות, כשעמדת כאן על הדוכן וענית לשאלה שלי ואמרת חד-משמעית שאתה רואה לגמרי בחיוב את ההצעה הזאת. אז למה אתה מפחד? למה לא לתמוך בהצעה?
גם אם רוצים לעשות פה שינויים, זה בסך הכול קריאה טרומית, מה הבעיה? יש לנו שלוש קריאות עדיין לפנינו לעבוד, לדייק את מה שתמצא לנכון. מר בנט, אדוני, למה לא תתמוך?
אתה ומפלגתך, למה לא תתמוך בהצעה? השר אלקין, אני חייבת להגיד לך, לראות אותך פה – ממש היה לי לא קל לראות אותך עומד פה כל כך מתפתל ומתפתל, ואיך להגיד, משמיץ ומוצא מתחת לאדמה כל מיני דברים לא קשורים בשביל לדבר נגד הצעת החוק הזאת, שאתה יודע שהיא נכונה. אתה וכל השרות והשרים האחרים שיושבים בשולחן הזה יודעים שזאת הצעה נכונה. חבל לי, השר אלקין, שאתה לא מקשיב לי. חבל לי, השר אלקין, שאתה לא מקשיב לי ומנהל משא ומתן, אולי בכל זאת נפתלי בנט שוקל להצביע בעד ההצעה שלי. כי גם אצלכם הרי יש מפלגות לא דמוקרטיות בקואליציה. לא ראוי שהמפלגות הדמוקרטיות ישמרו על הדמוקרטיה הישראלית וידאגו שהיא לא תהפוך למונרכיה, וידאגו שהיא לא תהפוך לשלטון טוטליטרי של אדם אחד, לא משנה מי זה הבן אדם הזה? לי נראה, השר אלקין, שאתם מ-פ-ח-דים, והפחד הוא מהגבלת כהונה. לכם נראה שאם הציבור תעלה בדעתה שראש ממשלה מוגבל במשהו, לא משנה במה – בכלל הקונספט שראש ממשלה מוגבל במשהו מעורר בכם חיל ורעדה. מה אני אגיד לך, השר אלקין, אני מאוד מאוד מקווה שתחשוב שוב על הדברים, משום שאחרי הנאום שלך אני משוכנעת עוד הרבה יותר מקודם שצריך להצביע בעד הגבלת כהונה לשתי קדנציות. תודה רבה.
תודה רבה, אדוני. חברי וחברותי, בכל פעם מחדש אני עולה לכאן לדבר אתכם על ההוצאה לפועל, שכמו שקורא לה דיקן בית-הספר למשפטים באוניברסיטת תל אביב, במידה מאוד רבה ההוצאה לפועל היא החצר האחורית של מדינת ישראל. אבל החצר האחורית הזאת היא גדולה גדולה. ל-700,000 אזרחיות ואזרחים בישראל יש תיק בהוצאה לפועל. 700,000. אם אנחנו עושות את החשבון אנחנו מדברות על בערך רבע מהאוכלוסייה הבוגרת, על 2.5 מיליון תיקים פתוחים בהוצאה לפועל, והם כמעט כולם בעשירונים התחתונים ביותר, והם נמצאים, רבים מהם, אם לא כולם, מתחת לרדאר הרגיל שלנו. הרבה מאוד מהם הם אנשים שהחוב שלהם היה בהתחלה ממש קטן, ותפח – הרבה פעמים לא בתום לב, על ידי תאגידים ומשרדי עורכי דין – תפח בקנסות, בריביות פיגורים מופרעות, בהכפלות קנסות כאלה ואחרות, משנים של המתנה – בכוונה, בשביל שהחוב יתפח לפני שבעל החוב מתחיל לעשות את המהלכים בשביל לגבות את החוב. הרבה מאוד מהאנשים האלה, החובות שלהם תפחו לממדים כל כך מפלצתיים שאין בכלל סיכוי שאי פעם מישהו או מישהי מהם יוכל להחזיר אותם. אנחנו מדברות ומדברים על אנשים באמת קשי יום, שהגיעו למצב שבו, מה שנקרא, החייב או החייבת מוגבלת באמצעים; זאת אומרת, אין להם בכלל חשבון בנק, יש עליהם המון המון מגבלות, הם בעצם סוג של ויתרו על השתלבות בחיים הרגילים הנורמטיביים, בטח ובטח בחיים הכלכליים של מדינת ישראל. זה ברור שהחוב הזה יהיה שם לנצח. אין להם קשר אליו. מישהו שחייב 600,000, 700,000 שקל – מה הקשר, לכל אחד מאתנו? חשבו על כך, שהיינו חייבות וחייבים סכום כזה כשהכנסה שלנו היא שכר מינימום ומטה, אם בכלל. בשביל לעזור לאנשים האלה, שבאמת חבל להשאיר אותם במצב הזה, חבל להמשיך את חוסר האונים ואת הניכור האזרחי שמצב כזה יוצר, העברנו לפני כמעט שנתיים הצעת חוק שלי, שמוזגה לתוך הצעה ממשלתית – הצעת חוק להפטר, מחיקת חובות לציבור מסוים שיעמוד בתנאים מסוימים, ופשוט, אם אכן יעמוד או תעמוד בהם, יוכלו לקבל מחיקה מוחלטת של החובות ולפתוח בחיים חדשים. החוק הזה היה אמור לתת אופציה למחיקת חובות לקרוב ל-40,000 איש, סדר גודל, אולי 36,000 אישה ואיש בישראל, והוא נקבע כהוראת שעה לשלוש שנים, משום שעוד מעט, אם ירצה השם, הכנסת הזאת תחוקק את חוק חדלות פירעון החדש, שהוא בכלל ייתן אפשרות לפתיחת חיים חדשים למי שיש לה או לו חובות בצורה יותר, איך אני אגיד, ידידותית, אקטיבית וכו'. אבל עד שייכנס החוק זה לתוקף יעברו לפחות, בואו נגיד, שנה וחצי מעכשיו. בינתיים, העברנו הוראת שעה של שלוש שנים, חוק בישראל שכאמור הוא בתוקף כבר שנתיים כמעט, והוא מאפשר לאנשים האלה מחיקת חובות. לפני ממש שבוע-שבועיים, קיימתי, אחרי הפצרות רבות, בוועדת החוקה של הכנסת, דיון מעקב, לראות כמה מתוך ה-36,000–37,000 אישה ואיש האלה באמת קיבלו הפטר. הנתונים, חברות וחברים, הם ממש עצובים וקשים: מכל אלה שיש להם פוטנציאל, רק 4,100 הגישו בכלל בקשה, ומתוך אלה שהגישו בקשה, למעלה מ-40% נדחו, וחלקן הגדול נדחו בכלל על הסף, ככה שאנחנו מגיעות למצב שיש לנו בקושי בקושי 2,000 אזרחיות ואזרחים שיקבלו הפטר, כשהחוק התכוון לכמעט 40,000. ניסינו לברר למה זה, איך זה יכול להיות שזה מה שקורה. חוק שבא להיטיב כל כך עם אנשות ואנשים שכל כך זקוקות להטבה הזאת – איך זה שזה לא קורה? גילינו שיש בחוק חסמים, חסמים דרמטיים, שהם ממש כמו איזה שער סגור. יש כאילו שער, אבל הוא בעצם סגור בפני האנשים האלה. ולכן, חברות וחברים, מה שאני מביאה בפניכם היום הוא חוק ממש קטן, אבל אני ממש ממש מקווה שהוא יהפוך להיות אור גדול להרבה מאוד אנשות ואנשים, כאמור. אנחנו מדברות על תיקון בקריטריונים וכניסה לתוך התנאים של מי שיכולות ויכולים לקבל הפטר מבין האנשים שהם הפוטנציאל לקבל אותו; אנחנו מדברות על הגמשת הקריטריון של נכסים שבכלל מוציאים אותך מתוך החישוב של לקבל הפטר; אנחנו מדברות על הגמשת שיקול הדעת של רשם או רשמת ההוצאה לפועל. אם יש משהו שלא באמת יכול לעזור לזוכה, לא באמת יכול לתרום לתשלום החוב, אבל לעומת זאת עלול למנוע מחייב או חייבת לקבל את ההפטר – תהיה לה יותר גמישות בשיקול הדעת לתת לפחות את הכניסה להליך הזה של ההפטר, ואני מאוד מקווה – גם לקבלת הפטר. זה מה שעומד לפניכן ולפניכם, חברי וחברותי: להפוך את חוק ההפטר, שהוא באמת חוק שמיטת חובות, הכי חברתי, הכי צודק שיש – פשוט לגרום לו להגשים את תכליתו ולהיות חוק אמיתי, ולא איזו אות יפה אבל לא מתפקדת בספר החוקים שלנו, ולהציל הרבה מאוד מאוד נשים וגברים שחיים בקושי שכבר הפך להיות כרוני, ולאפשר להן ולהם לפתוח חיים חדשים. תודה רבה.
לא. זה טרומית. טרומית, טרומית.
אבל זה לא נכון. אם היא הייתה עושה את זה היא הייתה ראש ממשלה.
אם היא הייתה עושה את זה היא הייתה ראש ממשלה.
תודה. אני חושבת שלאור הנוכחות במליאה אפשר טיפה להחליש את הווליום – גם של השר, שגם ככה יש לו קול רועם. ההדהוד פה הוא קצת – – –
חס וחלילה ושלום, זו בקשה – בקשה, פשוט שיהיה יותר – – –
לא, חס וחלילה. ממש אבל, אדוני. הייתי חושדת בך שמוצאך ממדינה מזרח אירופית לשעבר – – –
לא. א. הפנייה לא הייתה מיועדת לאדוני, הייתה מיועדת לאנשי הסאונד.
הכול בסדר, פשוט, אללה יוסתור, אדוני, באמת, תנוח דעתו. ובכן, אדוני, שר התחבורה היקר – – –
אדוני שר התחבורה, ללשכתי הגיעו פניות בדבר עצירות להתרעננות בנסיעות ארוכות באוטובוס של חברת אגד – נושא שהוא קריטי בעיקר לילדות וילדים, אנשים מבוגרים ונשים הרות. רצוני לשאול: 1. מה משך הנסיעה שמחייב הפסקה? 2. האם משך הנסיעה בפועל נבדק מפעם לפעם? 3. מהי המדיניות לגבי קווים שבהם משך הנסיעה משתנה משמעותית במהלך היום?
כן. ברור שאלה מיעוט הנסיעות, משום שבסך הכול אנחנו ארץ קטנטנה – מהממת, יפהפייה, נהדרת, אבל קטנטנה. אני מתייחסת ל-100% הנסיעות האלה, כי הפנייה שקיבלתי אמרה שהייתה רפורמה במדיניות העצירות, והפניות שהגיעו אלי בעצם טענו שאין מספיק עצירות, שמי שזקוקות – הנהג, ברור שגם הוא זקוק, אבל אני מדברת על נשים הרות או ילדות וילדים, שצריכים להשתמש בשירותים או באמת לחלץ רגליים או דברים כאלה. ואז יש שאלה: האם משרדך משגיח שבאמת, א. התכנון של העצירות הוא מספק; 2. שהוא מבוצע כראוי.
השאלה – האם זה מספיק? וזה אני לא יודעת.
– – – אם האנשים שלך יודעים להגיד אם זה מספיק.
מתי הם נקבעו בפעם האחרונה?
אז א. אנחנו נשמח להעביר לך את הפניות, וב. אם אדוני יהיה מוכן – ואני אשמח לקבל את זה בכתב, זה ממש בסדר – לבקש במשרדו שיבדקו ויעבירו לנו מתי בפעם האחרונה נבדקו נקבעו הנהלים.
מי אמר לך שהוא לא הצביע למפלגה הזאת?
לכן זכיתי לקבל לוח תיקונים. תודה רבה, אדוני היושב-ראש ואדוני יושב-ראש ועדת הכספים. אכן, אני רוצה להגיד שמזל גדול שאנחנו מעבירות ומעבירים את החוק הזה היום, משום שהוא באמת מונע מצוקה גדולה. לא רק חרפת רעב, אדוני היושב-ראש, אלא גם מנשים שלא תידרדרנה לחרפת רעב, אבל סתם מגיעות לגיל 62 ולא יודעות אם הן יכולות לפרוש או לא יכולות לפרוש, הן תקבלנה או לא תקבלנה את הקצבה שלהן ואת הפנסיה שלהן. אי-ודאות, צריך להגיד, היא לא טובה, לא ברמה האישית, וגם לא ברמה המשקית. גם את זה צריך לקחת בחשבון. אני מסכימה עם אדוני לחלוטין שצריך לדבר על העלאת גיל הפרישה. למעשה, לי יש הצעת חוק לביטול גיל פרישת חובה. אני חושבת שכל הטיעונים שמשמיעים באוזנינו אנשי האוצר לגבי היתרונות של העלאת גיל פרישה הם נכונים גם לגברים שיכולים להמשיך לעבוד בגילאים יותר – חלקנו בגיל 67 – ויש פה דוגמאות בכנסת הזאת – הם בשיא אונם. הם פנויות ופנויים, הם בשיא היצירתיות שלהם, בהישגים מקצועיים אדירים. את האנשים האלה, למה להכריח לפרוש בכוח? אדרבה, את מה שאנחנו יכולות ויכולים להשיג מהאנשים האלה אנחנו צריכות להמשיך, וגם כחברה, גם כמשק, להמשיך ולקבל. אדרבה, אנחנו צריכות וצריכים לייצר מנגנונים שגם כן יעודדו את הציבור לעבור למשרות חלקיות, לעבור לתפקידים אחרים שאולי יותר מתאימים להם בשלבים המתקדמים של החיים, כי יש כאלה שהפרישה גורמת להם גם כן לדיכאון ודכדוך, וניתוק מהחיים ודברים קשים מאוד. אבל כל זה רלוונטי לאלה שהם באמת עובדות ועובדים, לאלה שבאמת יכולות בכלל לדון באם לפרוש או לא לפרוש, ולא לגבי אלה שבכלל לא נמצאות כבר שנים ארוכות בעולם העבודה, ובאמת אין להן ממה להתפרנס. ולכן אדוני, אני הגשתי כבר לפני שנה את הצעת החוק הזאת. אני מאוד מאוד שמחה שהיום היא עוברת. ואני רוצה להגיד מילה לאנשי האוצר. האמת – ואתה, אדוני, יכול להעיד על זה, וחברותי יכולות כאן להעיד על זה – אנחנו לא היינו לא פתוחות לכל מיני הצעות שבאמת יוודאו הגנה על הנשים שעלולות להיפגע מהעלאת הגיל שבו הן תקבלנה קצבת זקנה, וכן להעלות את גיל הפרישה למי שבאמת צריך או אפשר להעלות לה את גיל הפרישה. וצריך להגיד, לצערי, שהאוצר כל הזמן חשב שהוא כנראה יצליח להעביר את זה, ולא בא עם הצעות מספיק טובות. וכאן, לצורך העניין הזה, צריך להודות באמת, כולנו מפסידות ומפסידים, וחבל שזאת ההתנהלות. אני מאוד מקווה שעכשיו כשהשגנו ודאות לגבי העובדה שאנחנו לא נפגע בנשים הכי מוחלשות בחברה הישראלית ובמדינת ישראל, אני מאוד מקווה שהם יבואו עכשיו למשא ומתן בנפש הרבה יותר חפצה, ונוכל לעשות את הדבר הנכון למשק הישראלי, לחברה הישראלית, ולכל אחת ואחת מהנשים האלה. תודה רבה.
– – – ולהגיד תודה רבה רבה לשגית אפיק, היועצת המהממת, המיתולוגית, ההורסת, המדהימה, החד-פעמית והאין-לתאר של ועדת הכספים. כמובן לאדוני היושב-ראש. וליועצת הפרלמנטרית שלי אורלי לאופולד שעשה פה עבודה באמת. תודה רבה.
תודה רבה, אדוני. אני רוצה להחרות להחזיק אחרי חברתי חברת הכנסת מועלם, שאני מודה לה שבאמת דחפה את החוק הזה קדימה כמו שהיא עשתה, ולהגיד חד-משמעית שמדובר בחוק היסטורי. חברות וחברים, נפגעות ונפגעי עבירות מין הם אנשים בודדים בצורה בלתי רגילה. הקושי שצריך להתמודד אתו במציאות של פגיעה מינית, אי-אפשר לתאר אותו במילים. והעובדה שהיום יעמוד לצדה או לצדו סיוע משפטי חינם מהמדינה בשביל לעזור לה או לו לצלוח את ההליך הכל-כך קשה, כל כך כואב הזה, של לחוות מחדש את הפגיעה, של להצטרך להוכיח לעולם שזה היה באמת, שאת לא ממציאה, שאין לך פה איזו אג'נדה נסתרת, שאת לא רוצה להתנקם באף אחד, שאת לא רוצה לגרום נזק לאף אחת או אחד בעולם, זה שהיום יעמדו לצדה עורכות ועורכי דין שזאת העבודה שלהם, שהמדינה מספקת אותם, זאת באמת פריצת דרך היסטורית, לא פחות מזה. אני הגשתי כמה הסתייגויות שהן בדיוק הדברים שדיברה עליהם חברתי – הצורך להרחיב בעצם את הסיוע הזה לנקודת ההתחלה, להגעה למשטרה, להגשת התלונה, לחקירה, שזה בעצם מה שיקבע במידה רבה אם בכלל יהיה או לא יהיה הליך משפטי ואיך הוא ייראה. אנחנו נגיע לשם, אני בטוחה בזה. הדבר הנוסף הוא באמת הצורך להרחיב את הליווי הזה לדבר שכמעט לא קיים היום במדינת ישראל, וזה באמת תביעה נזיקית, תביעה אזרחית. צריך לזכור שהרף לתביעה אזרחית נמוך יותר מאשר הרף לתביעה פלילית, ופעמים רבות – אפשר כמובן ללוות הרשעה פלילית בפיצוי, שזה דבר ראוי שיקרה, אבל אנחנו צריכות וצריכים להתחיל להשתמש במשפט האזרחי באותם מקרים שבהם אנחנו לא יכולות להגיע לרף ההרשעה הפלילית, אבל אין ספק שבית-משפט אזרחי נזיקי יכול וצריך לאפשר לנפגעת או לנפגע לקבל מהפוגע פיצוי על הנזק שנגרם לה או לו, וזה באמת נזק שמגיע עליו פיצוי דרמטי. גם לזה אנחנו נגיע, וכמו שאמרה חברתי, כבר עכשיו יש התחייבות של הסיוע המשפטי שלכל הציבור שנכנס או נכנסת בגדר הסיוע המשפטי, בגדר הזכות לסיוע המשפטי כבר היום, בלי קשר לעילה, בעצם תתבצע פנייה יזומה לכל מי שהפרקליטות תדווח שמתבצע בעניינם הליך פלילי, והם יוכלו כבר עכשיו לקבל את הפנייה היזומה הזאת מהסיוע המשפטי ליזום הליך אזרחי. אני רוצה לחזור ולברך. אני אמשוך, אדוני, ברשותך, את ההסתייגויות שלי, אנחנו לא נצביע עליהן, ורק שוב להודות לכל העושות והעושים במלאכה, וזה באמת יום גדול, גדול, גדול.
תודה רבה, אדוני היושב-ראש. חברי וחברותי חברות הכנסת, אני אתחיל ואגיד שגם אני ממליצה לכולן ולכולם להצביע בעד הצעת החוק הזאת. אומנם לא עשיתי התמחות במשרד עורכות ועורכי דין – –
– – אבל אני יודעת מה המשמעות של להצטרך ולהזדקק לשירותיו של עורך או עורכת דין ומה ההשפעה של העבודה שלהם, המיומנות שלהם וההיכרות שלהם עם השדה שבו הם פועלות ופועלים, לפעמים ממש לחיים עצמם של לקוח או לקוחה שלהם. היכולת לייצג מישהו או מישהי בצורה אפקטיבית היא דרמטית. אנחנו מפקידות ומפקידים חלקים של החיים שלנו בידיים של עורכות ועורכי דין, והיכולת שלהם – שיושבת לא רק על השכלה אלא על מיומנות והיכרות אמיתית של המציאות של המקצוע – היא מאוד מאוד משמעותית. אני רוצה להגיד שאני שמחה שהצלחנו להגיע למתווה, כי צריך להגיד שהנוסח שעמד לפנינו, ממש עד היום, אדוני, ניסה לעשות סוג של קומבינה שהייתה יוצרת אי-שוויון כלכלי דרמטי מאוד בין סטודנטיות וסטודנטים שונים, כי הנוסח שעמד לפנינו היה שנה וחצי התמחות, אלא אם כן – וכאן באו כל מיני אפשרויות לקיצוץ חצי שנה מההתמחות תמורת כל מיני דברים שעולים כסף, אם זה תואר משולב או תואר נוסף – שהם דברים נהדרים, ואני מאוד הייתי רוצה עורכות ועורכי דין משכילים בתחומים נוספים, אבל מה לעשות שלא כולן יכולות ויכולים להרשות לעצמם את התואר הנוסף, ולא כולן יכולות ויכולים להרשות לעצמם גם את השנים הנוספות בלימודים? זה למי שמקטרת על חצי שנה נוספת של התמחות. דבר נוסף שהיה על הפרק – הייתה אופציה לדבר הזה שנקרא פרקטיקום, כמו שפירטה חברתי, 80 שעות שבהם ילמדו דברים מעשיים. ללמד דברים מעשיים אין משמעותו כמו להתנסות באמת בדברים המעשיים, ו-80 שעות זה לא חצי שנה. יתרה מזו, הועלתה באיזשהו שלב הצעה – בעיני ממש הזויה – שהמכללות הפרטיות יממנו את הפרקטיקום הזה שתעביר לשכת עורכות ועורכי הדין עבור כל הסטודנטיות והסטודנטים, גם במוסדות הלא-מתוקצבים. איך להגיד? בשביל זה שחלק מהאזרחיות והאזרחים יממנו חלק אחר יש לנו פטנט אחד, אדוני. קוראים לזה מסים. אי-אפשר לעשות את זה בדלת האחורית בכל מיני מקומות נוספים כשהציבור לא בחרה לממן עוד מישהו או מישהי, ובטח ובטח אי-אפשר להעמיד דבר כזה למבחן. זה אי-שוויון מפורש, ואני שמחה מאוד שבסוף אנחנו לא מוצאות ומוצאים את עצמנו פה נאלצים, מסיבות לא ענייניות, לחוקק מין עיוות שכזה. ולכן, השינוי של הארכת ההתמחות לשנה וחצי – אני יודעת בוודאות שזה דבר נכון, ואני שמחה שאנחנו נעביר אותו היום. ההסתייגויות שאני מעלה כאן הן שתיים: האחת – אני חושבת שזה נכון שהנציב או הנציבה המיועדת יהיו אכן שופט או שופטת בדימוס ולא עורך או עורכת דין; לא מישהו שהוא בתוך הפוליטיקה הפנימית של עריכת הדין. אני חושבת שזה ייתן למישהו כזה או למישהי כזאת יותר כוח להשגיח על המערכת, לפקח עליה, בצורה יותר אובייקטיבית ופחות מועדת לפניות, ולכן אני חושבת שהנציב או הנציבה צריכה להיות שופטת בדימוס ולא עורך דין. ההסתייגות השנייה שלי נוגעת, אדוני היושב-ראש וחברי וחברותי חברי הכנסת, ההסתייגות השנייה נוגעת לעצמאות הנציב או הנציבה. אני סבורה שהתפקיד הזה צריך לשבת במשרד המשפטים ולא בלשכת עורכות ועורכי הדין. אני לא חושבת שלשכת עורכות ועורכי הדין צריכה להיות זאת שמפקחת על חברותיה וחבריה בהקשר הספציפי הזה של מתמחות ומתמחים, שהם עוד לא לגמרי חלק מהמקצוע הזה, הם עוד לא גמרי חלק מהגילדה הזאת. אני חושבת שבמקום הזה המדינה צריכה לקחת עליהן ועליהם אחריות יתרה. אני חושבת שזה חשוב שהנציבה או הנציב הזה לא תהיה בשר מבשרה של לשכת עורכי הדין. אלה שתי ההסתייגויות שאני מעלה, אבל מעבר לזה אני חושבת שהחוק ראוי ושצריך לתמוך בו. ואני רוצה לקוות שאכן ההצפה שיש מדינת ישראל בעורכות ועורכי דין – נמצא דרכים נוספות לאזן אותה ולוודא שמי שעוסקות ועוסקים במקצוע הזה יזכרו שמעבר לגילדה מקצועית, הם קודם כול, לפני הכול ואחרי הכול, שותפות ושותפים לשמירה על שלטון החוק, לשמירה על הערכים הדמוקרטיים של מדינת ישראל: של שוויון, של חירות מכל הסוגים ושל הביטחון האישי של כל אחד ואחת מאתנו כפי שהוא בא לידי ביטוי בשמירה על החוק, על שלטון החוק ועל שוויון וחירות. מה יש לומר? הלוואי והלוואי. תודה רבה לכם.
נו, קדימה, תחוקק, תחוקק. תציג כבר את ההצעה.
עומד ומדבר שצריך לחוקק. תחוקק.
גם כשאנחנו תומכים, אנחנו תומכות.
בסדר, אבל זה לא קשור אליך.
תודה רבה, אדוני. חבר הכנסת קיש, חבל מאוד שעלית והתחלת מחדש, כי חבר הכנסת כבל אמר בצורה מאוד מפורשת, מאוד הגונה – התנצל בשם כל האופוזיציה.
וחבל שעכשיו אני צריכה – – –
וחבל שאני צריכה להגיד שביום רביעי האחרון אתם עשיתם פה הצבעה שהייתה מחטף לכל דבר ועניין, והעליתם חוק שלא קיבלתם את הסכמת כל סיעות האופוזיציה להעלות אותו, ולא התנצלתם על זה. עכשיו, אנחנו התנצלנו – – –
אני אומרת לך, לא צריך לעשות מזה יותר ממה שזה.
אנחנו כבר עשינו את זה, וחבל שעלית אחר כך לעשות מזה עניין יותר גדול. כל העניין צריך להיות מאחורינו – לסיים את המושב הזה כמו שצריך, ביחסים הבסך-הכול טובים שיש פה בין האופוזיציה לקואליציה.
אולי כבר תישאר חגיגי – – –
– – – יום רביעי האחרון – – –
אתם ביום רביעי האחרון – – – גנבתם פה הצבעה. לא התנצלתם על זה – – –
– – – התנהגתם בצורה מחפירה. אנחנו התנצלנו – – –
– – – כי אתם – – – לא ענייניים.
תודה רבה, גברתי היושבת-ראש, ותודה רבה לחברי חבר הכנסת מאיר כהן, שתיאר בצורה כל כך מדויקת את הבעיה שהחוק הזה נועד לפתור. וזה מדהים שהחוק הזה כבר נפל בכנסת הזאת, ועולה עכשיו ואמור ליפול שוב, כי הקואליציה עומדת להפיל אותו שוב. אגב, אתה פנית, חברי חבר הכנסת מאיר כהן – אתה פנית לש"ס. אני דווקא רוצה לפנות לליכוד: א. חברת הליכוד נורית קורן גם היא הגישה את הצעת החוק הזאת. כן. הידעת? אותה הצעת חוק בדיוק, שאנחנו מגישים פה היום, שמה אומרת? – אומרת: לא לממן בתי ספר שמפלים על רקע גזעני. את הצעת החוק הכי הגיונית בעולם הזאת הגישה גם חברת הכנסת נורית קורן מהליכוד, חברת הכנסת שהקימה ועומדת בראש הוועדה לבירור הסוגיה הכואבת והטראומטית שעדיין מעלה מוגלה במדינת ישראל, של ילדי תימן. זה אך הגיוני שתגיש גם היא את הצעת החוק הזאת שאוסרת על אפליה בין ילדות וילדות, ילדים וילדים, על רקע של גזע. אבל הקואליציה של הליכוד, שעושה את כל הקריירה שלו, מאז 77' ועד עצם היום הזה, על לנגן ליוצאי מדינות ערב לשעבר, יהודיות ויהודים שבאו לפה לא מאשכנז – הליכוד עושה קריירה על לנגן להם כמה הם מקופחים, כמה הם סובלים, כמה השמאל כל החיים הפלה אותם. והינה, באים שלושה חברי כנסת, או יותר נכון שתי חברות כנסת וחבר כנסת, מכל סיעות הבית, וכל אחד ואחת מהן מגישה את הצעת החוק שבאה למנוע אפליה בדיוק על רקע מוצא, והקואליציה של הליכוד, יושב-ראש הקואליציה דוד ביטן, הקואליציה שלכם מסרבת לאשר לאסור אפליה בין ילדות וילדים בבתי ספר על רקע מוצא ועל רקע גזע. איך, בשם אלוהימה, אתם מצדיקים את הסירוב הזה?
אתם לא בעד אפליה, אבל אתם מסרבים לאסור אותה. אתם מסרבים להצביע בעד הצעת החוק שתעזור למנוע אותה ולחסל את הנגע הזה, שלא הפסיק לפשות בכל 40 שנות השלטון שלכם. ולכן, בואו נשמע את התירוצים של הממשלה הזאת ושל הקואליציה הזאת לסירוב לתמוך בחוק שיפסיק את האפליה של ילדות וילדים על בסיס מוצא וגזע. בבקשה, בואו נשמע.
רק לא נעים לי להגיד לסגן השר שזה, איך לומר, הוא לא ענה. הוא לא אמר – לא אמרת למה אתם לא תומכים בחוק, אמרת: אתם לא עשיתם ואתם לא ככה, אבל לא אמרת למה אתם לא תומכים בחוק, כי אין הצדקה לא לתמוך בחוק הזה, שאוסר אפליה בין ילדות ספרדיות לילדות אשכנזיות, או להפלות לרעה ילדות וילדים אתיופים או מכול מוצא אחר. החוק הזה בא למנוע את זה, ולא נתת סיבה למה אתם לא תומכים בו.
– – – שלא ייתקע לחבר הכנסת העונג לקדם בעצמו את החוק של עצמו – – –
חברתי חברת הכנסת רויטל סויד, סגנית יושב-ראש הכנסת. וואו. זו פעם ראשונה לי לדבר כשאת יושבת.
ברכות, קולולו. ממש, תתחדשי. איזה שמח לנו. מאוד מאוד משמח. בהצלחה ובכיף.
אני חשבתי על זה בדרך. חשבתי על זה בדרך, חברתי חברת הכנסת סויד – למה לעצור במשטרה שלא תיתן המלצות מהחקירה? למה לא שופטים שלא ייתנו פסק דין במשפט? לא יודעת מה, בית כלא שלא יהיה סגור, נגיד. אפשר לחשוב על עוד המצאות שכאלה. למה לעצור בזה שהמשטרה – – –
בבית הקיץ, בדיוק. בית הקיץ.
בקיצור, אני אומרת לכם, יש פה סטרט-אפ. כשחושבות וחושבים על זה, יש פה ממש סטרט-אפ יצירתי. אנחנו יכולות לסלול את דרכו של ראש הממשלה בעוד הרבה שושנים, סוגה. אבל עכשיו אני רוצה לדבר על חבר הכנסת דודי אמסלם, שמוביל את החוק הזה, ככה, עם הסכין בין השיניים, כמו שאומרות. אני צפיתי – אני לא יודעת אם אתן צפיתן – ביום שישי באולפן שישי בערוץ 22 שודרה כתבה על חבר הכנסת דוד אמסלם. שם ראו צד אנושי וחם שלו – אבא מדהים ואיש משפחה נהדר. וגם סופר הסיפור הכואב שלו איך הוא באופן אישי נפגע מהמשטרה קשות מאוד. ואני בטוחה שהוא אכן נפגע מהמשטרה. עובדה, בעניינו, אגב, אז נסגר התיק ולא היה לזה המשך. אני רוצה להגיד לחבר הכנסת דודי אמסלם: אם אתה נפגעת מהמשטרה, אולי אתה צריך לדרוש מהם פיצויים. אולי אתה צריך לתבוע אותם. אולי באמת אתה צריך ליישר איתם את ההדורים ולתבוע את הצדק שמגיע לך באופן אישי. אבל מה שאתה עושה עכשיו, האופן שבו אתה מתנקם במשטרה בגלל דבר שהוגדר – –
– – דבר שהוגדר – וראית את זה בוודאי כמוני, אורן חזן – בתור החשבון הפתוח של דודי אמסלם, והוא לא מחה על כך; האופן שבו הוא מזיק היום למשטרה, שהיא מוסד מרכזי בכל מדינה שרוצה להיות מדינת חוק ודמוקרטיה – הוא לא יסגור את החשבון שלך, דודי אמסלם, אלא פותח חשבון לכולנו, כי הוא מערער את היציבות הכי בסיסית של מדינה שרוצה להיות מדינת חוק, שרוצה להיות דמוקרטיה, שרוצה להיות מדינה מתוקנת. אי-אפשר, חבר הכנסת דודי אמסלם, כמאמר הקלישאה, לשפוך את התינוק עם המים. אי-אפשר, בגלל הכאב האישי שאתה עברת, להרוס עכשיו לכל אזרחי ואזרחיות ישראל את הסדר הכי הכי בסיסי של מהו החוק, מה קורה כשעוברים על החוק, איך בודקים בכלל מי עבר או עברה על החוק ואיך מטפלים במי שעבר על החוק.
צריך גם להגיד שהנשיאה הקודמת אמרה שאין בעיה – – –
תודה רבה, אדוני, חבריי חברי הכנסת, חברותיי חברות הכנסת, גברתי השרה, אדוני השר, טוב, אמרו פה כמה דברים, אדוני היושב-ראש, נגד החוק הזה. אני חושבת שבין השורות יכולתי להבין שמדובר בחוק מושחת, משום שהוא חוק פרסונלי שנועד להסתיר מהציבור את מה שמצאה המשטרה על אודות ראש הממשלה שלהם, את האופן המושחת והמשחית שבו הוא קוּדם ועדיין מקוּדם, את האלימות, צריך להגיד, האלימות השלטונית שהממשלה הזאת והקואליציה הזאת מתנהלות בה – לא רק בסיפור הזה, אבל בסיפור הזה אולי יש עוד עליית מדרגה, וחציה של עוד קו אדום. אבל אני לא רוצה לדבר על ראש הממשלה, שמוביל ביד רמה את ההתנהלות האלימה הזאת, אלא אני רוצה לדבר על האנשים שמוּבלים בהתנהלות הזאת, חברות וחברי כנסת שאני רואה על הפנים שלהם שהם מתביישים ומתביישות. לא בשביל זה הם באו הנה, לבית הזה – כל אחד ואחת מהם בא עם שליחות. אבל אני רוצה לדבר בכל זאת גם לא על כולם, כי נניח שסיעת הליכוד מחויבת להחזיק את הליכוד בשלטון בכל מחיר, ואת ראש הממשלה הספציפי הזה בשלטון בכל מחיר. אבל למה האיש שלקח על עצמו בהתנדבות להיות, איך להגיד, תורן הניקיון – נכון, אדוני היושב-ראש? – הוא הציג את עצמו, שר האוצר משה כחלון, כשהוא נכנס לקואליציה הזאת, כממונה על המוסר, הממונה על המשפט, הממונה על שמירת הדמוקרטיה, כל מיני דברים כאלה. עכשיו, אחת-אחת נפלו ההתחייבויות והמחויבויות האלה, שלו, והוא הפסיק לשמור על המוסר ועל הניקיון ועל הדמוקרטיה. אני רוצה לשאול אותך, אדוני משה כחלון, שר האוצר: ממה אתה מפחד? במה הוא איים עליך? הוא איים עליך ללכת לבחירות? מזה אתה מפחד? למה אתה כל כך מפחד? האם זה בגלל שוק הדירות הקפוא, שהתחייבת שתתפטר אם מחירי הדירות לא ירדו בקדנציה שלך, ובינתיים בקדנציה שלך הם רק עלו – ב-15%? ממה אתה מפחד, מר כחלון? האם אתה מפחד אולי מזה שאחד אחרי השני נכשלים מכרזי מחיר למשתכן, ההגרלות האלה, החגיגיות, שאתה עושה, מקום אחד אחרי המקום השני? לא ברור לי, אדוני משה כחלון, ממה אתה מפחד? למה אתה מאפשר לו לגרור אותך לתוך המדמנה הזאת, על חשבון אזרחיות ואזרחי ישראל, על חשבון הדמוקרטיה שלנו? גם את, טלי, אני רוצה לשאול אותך: למה את מצביעה בעד זה? אני רוצה לשאול את רחל עזריה, את רועי פולקמן, את אלי אלאלוף, אתכם: בשביל זה באת לפה? ברצינות? בשביל זה באת לכנסת הזאת? בשביל זה את חברה בקואליציה הזאת? בשביל הדברים האלה? כי אני רוצה להזמין אותך לבוא אלינו, למפלגה שמתחייבת כבר היום – העומד בראשה מתחייב כבר היום שבחודש הראשון הממשלה שלנו תבטל את כל החוקים המושחתים האלה. לכן, חברת הכנסת פלוסקוב, אני רוצה באמת לקרוא לך ולחברים שלך – אני באמת יודעת שבאתם לעשות כאן דברים אחרים לגמרי, ומוצאים את עצמכם עוסקים שלא בטובתכם בסיוע לשחיתות – לבוא ולעבור צד. תודה רבה.
תודה, אדוני. בוקר טוב, אדוני השר. יותר מחצי שנה אין נציב קבוע בנציבות שירות המדינה – תפקיד מרכזי בטיוב השירות הציבורי ובמניעת שחיתות. ברצוני לשאול: 1. מה הליך האיתור לתפקיד ואיפה הוא עומד? 2. מתי צפוי המינוי? ומה התקופה המקסימלית לכהונה של ממלא מקום נציב?
תודה רבה לך, אדוני, על ההתייחסות בתחילת דבריך, שהסכמת איתי שזאת שאלה טובה ורצינית, זאת אומרת, יש בינינו הסכמה שמדובר בתפקיד מאוד מאוד משמעותי. מדובר בכל המגזר הציבורי, בכל עובדות ועובדי המדינה, וזה אדם שצריך להוציא את המכרזים, להחליט על חלוקת עבודה. זה אדם שבאמת צריך לוודא שאנשים עומדים בתקנונים, להוציא תקנונים ונהלים, והוא אחראי לסעיף המשמעת בנציבות המדינה. עכשיו, מינוי ממלא מקום – אני בטוחה לצורך העניין שמר פראוור הוא מקצועי ומצוין, אבל בשבתו כממלא מקום אפשר לפטר אותו בכל רגע נתון. הוא לא נהנה מההגנות שאדם בתפקיד הזה נהנה מהן על מנת לשמור על עצמאות ולמלא באמת את התפקיד שהוא מחויב אליו, באמת – מהשפעות פוליטיות לא רצויות; לא מהשפעות פוליטיות לגיטימיות, כמובן. אנחנו מכירות ומכירים היטב את הדרך הזאת של ראש הממשלה. את רשות השידור הוא פירק בדיוק ככה: כל תפקיד שהתפנה שם – מונה לו ממלא מקום ללא הגבלת זמן, אדם שהיה תלוי באופן מוחלט וטוטלי בשר הממונה על רשות השידור, שהיה הרבה מאוד זמן ראש הממשלה. זאת שיטה מצוינת להחלשת הארגון – לא האדם העומד בראשו, אלא הארגון והאיזונים והבלמים שאמורים להחזיק את השיטה שלנו באמת כמה שאפשר נקייה משחיתות, וגם, צריך להגיד, שתיעשה עבודה יעילה. התפטר בינתיים יושב-ראש ועדת האיתור, ודברים נוספים שקורים – זה באמת התחושה הזאת שראש הממשלה, הדבר האחרון שמעסיק אותו זה שירות המדינה. וגם עכשיו אתה לא נותן לי בכלל אפילו לוח זמנים. למה שלי, כציבור, וכמי שמייצגת אותו כאן, יהיה אמון שבכלל באמת יש כוונה לטרוח? מה גם שהבוקר קראתי – וזה הדובדבן על הקצפת – שבכלל מנכ"ל האוצר רוצה לפרק את הנציבות ולקחת את המשמעת למשרד המשפטים וחלק לאוצר. אני באמת אסיים במשפט אחד: זה שראש הממשלה מכיר בחשיבות הנציבות זה דבר שאתה יודע מתוך מה הוא מובן? בקדנציה הראשונה שלו כראש ממשלה הוא העביר את האחריות על הנציבות ממשרד האוצר אליו, למשרד ראש הממשלה, והינה, היום, הוא פשוט לוקח אותה וזורק אותה לכלבים.
ידענו שמסתיימת לו הקדנציה.
אבל ידענו שמסתיימת לו הקדנציה.
אבל אין לנו ויכוח איתך, להפך.
– – – אני רוצה לדבר, אם אנחנו כל כך דואגים לבעלי החיים – – –
לא, רק את השאלות של – – –
אני שומעת נכון? אני רוצה לראות את אדוני תומך בהצעת החוק שלי למינימום 40% בכל רשימה שרוצה לרוץ לכנסת כתנאי סף לפני שהוא דורש ממלאת מקום לראש הממשלה. אדוני היושב-ראש, חבריי, חברותיי חברות הכנסת – – –
חברת הכנסת ציפי לבני פה מזכירה שיצא לה להיות ממלאת מקום ראש ממשלה כשראש הממשלה לא חשש למנות ממלא מקום, וצריך לומר – וזה עניין טוב לפתוח בו – שלצערנו ולכאב הלב של רבות ורבים בישראל, אותו ראש ממשלה מדובר, אריאל שרון, אכן – – –
זה היה אולמרט. אותו ראש ממשלה – – –
רגע. אני רציתי להגיד שאותו ראש ממשלה מדובר הפך להיות ראש הממשלה כשראש הממשלה שמינה אותו לממלא מקום, לצערנו, באמת יום אחד לא יכול היה לתפקד כראש הממשלה. זה היה אירוע קשה, כואב לכולנו, השלכותיו על מדינת ישראל הן מרחיקות לכת, אבל רק שערו בנפשכם כמה מרחיקות לכת יותר הן היו אלמלא היה ממונה לו ממלא מקום שנכנס לתפקידו מייד. אלמלא זה היה המצב, היינו נקלעות ונקלעים לסערה פוליטית נוספת על הכאוס שנוצר מזה שראש הממשלה, נבצר ממנו למלא את תפקידו.
למי שלא עקב ועקבה אחרי הדברים עד כה, הצעת החוק על הפרק, שאני מציעה לפניכם ולפניכן, חברות וחברי הכנסת, כרגע, היא לחייב את ראש הממשלה – כל ראש ממשלה בישראל – למנות לעצמו ממלא מקום. נוסח החוק היום אומר שראש ממשלה רשאי למנות לעצמו ממלא או ממלאת מקום, אדוני היושב-ראש, אבל "רשאי". המשמעות היא שאנחנו נמצאות ונמצאים היום במצב שלא ממונה ממלא מקום, ואם, חס וחלילה ושלום, יימצא ראש הממשלה במצב שנבצר ממנו למלא את תפקידו – אין לנו ראש ממשלה, ואז צריכה הממשלה להתכנס ולבחור ראש ממשלה. ואף על פי שזה יכול להיות מאוד מאוד משעשע לראות את התהליך הזה ואת הברדק הפוליטי המטורף שייווצר בין כל ראשי הממשלה בעיני עצמם שיושבים בממשלה הזאת, הבלגן יהיה גדול, ובסוף בסוף, בואו נזכיר לכולנו – ואלוהים יודעת שפעמים רבות הקואליציה הזאת נותנת תחושה שהיא לא זוכרת את זה, אבל אנחנו פה בשביל לנהל מדינה; אנחנו פה בשביל להחזיק את המדינה הזאת, לשרת את האזרחיות והאזרחים שלה. לכן, הצעת החוק שלי אומרת את הדבר הכי פשוט הזה: המדינה משולה למטוס גדול שיש בו המון המון נוסעות ונוסעים, ויש לו טייס. אם חלילה יקרה משהו לטייס הזה, המטוס עלול להתרסק, כי אין טייס משנה שיושב לידו או יושבת לידו וייקח לידיו את ההגה. באמת, המשל הנוסף, אפשר להגיד, מאוד מאוד ברור; המשל הנוסף הוא שאף אחד ואחת מאיתנו לא אוהבת לשלם ביטוח, קשה לנו לדמיין את הדבר הנורא שיקרה לנו, אבל אם לא נשלם ביטוח נהיה במצב הרבה יותר גרוע אם חלילה יקרה לנו משהו. עכשיו אני רוצה לספר לכם ולכן, גבירותיי ורבותיי, שאני העליתי את הצעת החוק הזאת להצבעה כאן לפני כמעט שנה, והשר יריב לוין עלה לענות לי בשם הממשלה, ואמר שבסך הכול הוא דווקא חושב שהתיקון נכון. הוא חושב שיתרונותיו עולים על חסרונותיו, ובגדול הוא בעד הדבר הזה. הוא למשל חושב שנכון שהחובה למינוי ממלא מקום תהיה חובה למנות ממלא מקום ממפלגתו של ראש הממשלה, שכן היא מפלגת השלטון. אדרבה ואדרבה, אמרתי לו. באותו יום אמרתי לו: נתקן את זה בוועדה, אבל משום שהקואליציה הפילה את הצעת החוק. הייתה שהות בידי להגיש מחדש את הצעת החוק, והגשתי אותה עם התיקון שהציע חבר הכנסת השר יריב לוין, והינה, לפניכם מונחת הצעת החוק שאומרת שראש הממשלה חייב למלא ממלא מקום ממפלגתו, כדי באמת לשמור את מפלגת השלטון בשלטון, מה שנקרא – fair enough. ככה צריך להיות, וכך מוצע בהצעת החוק שלי, שתהיה. אבל למה בכל זאת מצא השר לוין שלא לתמוך בהצעת החוק? הבה ואצטט לכם מדבריו. השר לוין אמר: הרי אי-אפשר להתעלם מהעובדה שיש בעצם במהלך הזה, ובטח באישורו על ידי הכנסת במועד הזה ובעיתוי הזה, משום אמירה שיכולה להתפרש – ולא יהיה אפשר לבוא בטענה למי שיפרש אותה ככה – כאילו יש כאן כל מיני מחשבות על מה עתיד לקרות ומה יכולות להיות תוצאות הליכים שמתנהלים. ככה אמר השר לוין. הוא אמר: העיתוי מרמז שאולי חס וחלילה עלול לקרות משהו שאומר שראש הממשלה יהיה בנבצרות. לכן – וזה מה שאמרתי לו כבר אז: אתה אומר לי שיש מצב שיהיה צורך בחוק הזה, ולכן בעיתוי הזה לא נאשר את החוק הזה, כי אנחנו לא רוצים ולא רוצות להודות בזה שיש מצב שיהיה צורך באמת בחוק הזה. ואז המשיך השר לוין ואמר כי יש בזה משום אמירה שמשפיעה על הליכים שאסור לנו להשפיע עליהם. עכשיו, שימו לב, חבריי וחברותיי: עברה שנה. מבחינת ההליכים האלה, שתלויים ועומדים – הם עדיין רלוונטיים. העיתוי עדיין רלוונטי. הצורך בחוק גדול דווקא באמת משום שהם עדיין רלוונטיים. אממה – כמו שאמר פה קודם חברי שר הרווחה – אממה? בינתיים, אך ביום שני, לפני יומיים, העבירה הקואליציה חוק שעניינו העיתוי, חוק שעניינו ההליכים הספציפיים, וחוק – איך ניסח את זה השר לוין? שיש בו משום אמירה שמשפיעה על הליכים שאסור לנו להשפיע עליהם. עכשיו, אם הממשלה והקואליציה יכולות להעביר חוק שבמישרין ובצורה מפורשת משפיע על ההליכים עצמם – לא על השתמעויות מהם ולא על חוקים שנועדו להגן על יציבות הממשלה ועל יציבות מדינת ישראל – אז קל וחומר תצביע נגד הצעת חוק שמובא בה בחשבון הסיכון למדינה ולממשלה שגלום בתהליכים האלה, תצביע נגדה? אדוני השר לוין, אני אגיד את זה נורא פשוט: אם ראש הממשלה היום לא יוכל למלא את תפקידו, אז יהיה בלגן, מהומת אלוהים, בממשלה ובמדינה. אי-אפשר לדעת לכמה זמן. זה מסוכן למדינה; זה מסוכן גם לממשלה שלך. אתה אמרת לי לפני שנה: בגלל שהעיתוי מרמז על זה שההליכים, ואנחנו, אסור לנו להשפיע על ההליכים – ובכן, הממשלה שלך עושה כל ניסיון להשפיע על ההליכים עצמם. המינימום שהיא יכולה זה לעשות גם את רשת ההגנה הזאת למדינת ישראל ולממשלה, ולחייב את ראש הממשלה למנות לעצמו ממלא מקום למקרה שחס וחלילה – ובאמת אני אומרת חס וחלילה, כי ראש ממשלה אנחנו מתכוונים ומתכוונות להחליף בקלפי, אבל אם חס וחלילה הוא לא יוכל למלא את תפקידו. תודה רבה.
אבל צדיקים מלאכתם נעשית בידי אחרות.
קודם כול, אדוני השר לוין, אני לא ציירתי שום מצב של אסון. האסון לשיטתי הוא הממשלה הזאת ואופן ההתנהלות שלה, זה נכון, אבל אני לא טענתי שמתרגש עלינו אסון יותר חמור מאשר מה שהממשלה הזאת עושה בשוטף. אבל אני חד-משמעית טוענת שאם יקרה משהו, אז בהחלט עלול להיות מצב קרוב מאוד לאסון. צריך להיות הגון. ההסדר הזה שנקבע לפני עשרות שנים, כשנקבע, באמת לא היינו אז במצב שנוכחנו שדבר כזה עלול לקרות בהפתעה ולתפוס אותנו כל כך לא מוכנות ומוכנים. דבר שני – השר לוין, המבנה הפוליטי בישראל השתנה מאוד בעשרות השנים האלה: ממצב שבו הייתה ממשלה של מפלגת שלטון אחת שבתוכה מסתדרים העניינים הגענו למצב של ממשלה שמורכבת ממפלגות רבות, שהרבה פעמים האינטרסים שלהן בכלל לא תואמים – חלק ניכר מהבעיה של איך שנראית ההתנהלות של הממשלה הזאת – ככה שהצורך בשינוי הזה, בתיקון הזה, הוא צורך אמיתי, משמעותי ובאמת גדול. עכשיו, פרסונלי? זה תיקון שהוא תיקון חוקתי שמתייחס לכל ראש ממשלה באשר הוא. הוא ודאי לא יותר פרסונלי מהחוק הלא-פרסונלי שעבר כאן ביום שני, שבו חלקנו טענו שאתם מנסים להסתיר מהציבור את מה שתמצא המשטרה בחקירות האלה שאתה מאיץ בה לסיים אותן כבר. אתם רציתם להסתיר מהציבור את מה שיימצא בחקירות האלה, אבל אתם אומרים: לא פרסונלי. עכשיו, על זה אתה בא ואומר לי: פרסונלי; אני רוצה למנוע מראש הממשלה להכיר בעובדה שהוא בן אנוש, ואולי יש מצב – אפילו תיאורטי, אפילו קלוש – שאולי יום אחד לא הוא הוא, היחיד, המלך, המיוחד, האחד והיחיד שאין בלתו, לא הוא יהיה ראש ממשלה. לא יעלה על הדעת שאנחנו נאפשר מצב שמישהו יעלה רעיון כזה על דל דעתו. ובכן, אדוני, שוב מדובר בשיקולים לא ענייניים של טובתו של בנימין נתניהו על פני טובת מדינת ישראל, האזרחיות והאזרחים שלה, ובמקרה הזה אפילו על טובת הממשלה שבראשה הוא עומד. זו הצבעה לא ראויה וחסרת אחריות, ואני מפצירה בכם לשקול אותה שוב. תודה רבה.
תודה רבה, אדוני היושב-ראש, חבריי וחברותיי חברות הכנסת, גם היום, כבכל שבוע, נמצאות כאן מאות נשים הפעילות בארגון נשים עושות שלום. אני לא מאמינה שיש מישהו או מישהי מכם שלא שמעה על הארגון הזה, לא פגשה את הנשים האלה, הלבושות לבן עם צעיף כחול-ירוק, שמאמינות בכל מאודן – והן מכל קצוות הקשת הפוליטית – שהדבר הנחוץ למדינת ישראל הוא הסדר מדיני שיביא לנו ביטחון ושלום. פגשתי אותן עכשיו שוב, לשיחה, שוב שמעתי מהן את המחויבות שלהן ואת התשוקה האדירה שלהן להשפיע, והן אומרות לי: על ראש הממשלה לפעול בכיוון הזה. הן אומרות לי: הוא ראש הממשלה שלנו, הוא אחראי, אנחנו רוצות לנסות להשפיע עליו שיפעל למען הסדר מדיני ושלום. אבל אני שמעתי היום את ראש הממשלה בוועדת החוץ והביטחון – אני לא מספרת כאן שום סודות, אני לא מדליפה שום דבר חסוי – הוא חזר ואמר את אותם דברים: הוא חזר ואמר שאין עם מי, אין איך, שזה מסוכן מדי, שזה חסר סיכוי, ולכן בעצם הוא ממשיך ללכת ולהסתובב בעולם ולחזק את מעמדנו, לשיטתו, אף שהתוצאות, איך להגיד, בהצבעה האחרונה באו"ם – 151 מדינות נגדנו, שש בעדנו – פחות מבהירות לי איפה פה ההצלחה הגדולה; אבל הכול חוץ מלהתעסק בסוגיית ההסכם המדיני. לכן, אדוני, נראה לי שראוי, לכבוד הנשים האלה שיושבות כאן מולך עכשיו ביציע שלנו, להגיד שוב: אדוני ראש הממשלה, הדבר הכי משמעותי שיביא לישראל ביטחון הוא שלום. למה שלא תעשה משהו בכיוון הזה? תודה רבה.
תודה רבה. אדוני היושב-ראש, חבריי, חברותיי חברות הכנסת, זה סיפורו של ולד זיידמן, ישראלי, שמדינת ישראל מונעת ממנו להתחתן בארצו: אבי היה ציוני ובעקבותיו עקרנו את חיינו מכל שהיה לנו מוכר כדי לעלות ארצה. הייתי אז בן שלוש. מייד שלחו אותי לגן דתי, ואחר כך לבית ספר יסודי דתי ולתיכון דתי. הוריי היו נאמנים למסורת. אומנם בבית ניהלנו אורח חיים חילוני, אך לא שכחנו לחגוג את חגי ישראל ולחיות בהוויה היהודית והישראלית. כמו כולם וכולן, התגייסתי לצה"ל, שירתי ביחידה מיוחדת של חיל התותחנים בשם רוכב שמיים. בצבא גם גיליתי בפעם הראשונה שאני לא יהודי – עובדה שעד אז לא עלה בדעתי לברר, כי בלב הייתי תמיד יהודי. מעולם לא הרגשתי שונה, כי לא ידעתי שאני לא יהודי, עד שהכרתי בחורה מדהימה, יהודייה מסורתית. זאת הייתה הפעם הראשונה בחיי שהרגשתי אאוטסיידר, מישהו מהשוליים, מישהו שהוא לא מספיק טוב כדי לצאת עם בחורה יהודייה. עברתי שני תהליכי גיור על מנת שנוכל לחיות יחד – אחד במהלך השירות הצבאי ואחד אחרי השחרור. שני תהליכי הגיור לא הושלמו, כי לא הייתי מוכן להסכים לנהל אורח חיים דתי. העדפתי שלא לשקר להם רק כדי להשלים את הגיור. אני רואה בעצמי יהודי חילוני שמכבד את המסורת אבל לא שומר את כל תרי"ג המצוות, למרות שהוא מקפיד מאוד מאוד בחומרה על המצוות שבין אדם וחברו.
סליחה, אדוני, ממש רק לסיים: תבינו, אני הכי ישראלי שיש. אם לא היו קוראים לי ולד ולא היה לי שיער בלונדיני, הייתם כנראה חושבים שאני מיקס מזרחי. בכל דייט אני מדבר על העניין כאילו הוא מכשול. אמן שמשהו יסתדר בתפיסה שלנו כחברה ותבינו שמה שחשוב באמת זה היחס בין בני הזוג, הערכה, כבוד, אהבה וגם קצת מסורת. אני ישראלי ובאר שבעי גאה שלא מתכנן לעזוב את הארץ לעולם. אני רק מקווה שיימצא פתרון לבעיה הזאת שעומדת לפנינו כחברה, וברמה האישית – שנוגעת לי ולדוברי רוסית אחרים. אנחנו אוהבים את המדינה, רוצים לגדל בה דור המשך, אבל לא שווים בה ולא יכולים להתחתן בה כמו שאר הישראלים. זה לא צודק וזה גם פוגע.
תודה, אדוני. חבריי וחברותיי חברות הכנסת והשר אקוניס, בואו נדבר רגע על מה באמת אפשר היה לעשות וצריך היה לעשות עם הבעיה הזאת של קרוב ל-50,000 – אפילו לא, הם אפילו היום פחות מ-40,000 – מבקשי מקלט, אנשים שבאו מאפריקה ונמצאים היום בעיקר בדרום תל אביב. פעמיים העליתי כאן להצבעה את הצעת החוק שלנו, של המחנה הציוני, שבאה ואמרה שקודם כול הממשלה חייבת לעשות את מה שהיא חייבת לעשות, וזה לבדוק מי מהם הוא באמת מבקש מקלט שיש לו זכות – זכות מוקנית – למעמד של פליט ולהגנה של מדינת ישראל, של אומות העולם, מפני סכנת מוות במדינה שלו, ומי לא. והממשלה שלך המשיכה את דרכה של הממשלה הקודמת ושל זאת שלפניה ושל זאת שלפניה, ופשוט לא בדקה. אתם המשכתם לתקוע את הראש בחול והאמנתם שלא ברור מה יקרה, איזה נס; נס החול הצהוב. חד-משמעית, סירבתם לבדוק. רובם המכריע של אלה שנמצאים פה לא נבדקו מעולם. מעולם. ואחר כך – השר אקוניס, אם אתה רוצה אחר כך להגיב אולי כדאי שעכשיו תקשיב – אחר כך, בשלב שני, הפכתם את הגשת הבקשה לבלתי אפשרית בשבילם. זה הפך להיות ממש מסע. אותו מסע שהם עברו במדבר הם היו צריכים לעבור פה בשביל להגיש בקשה לבדוק בכלל את מעמדם. אנחנו הצענו לבדוק למי מגיע, ולמי שמגיע הצענו לתת עבודות מתאימות ולפזר בארץ בהתאם לצורך בידיים עובדות – ויש בישראל צורך בידיים עובדות. בגלל הצורך הזה אתם מאפשרים יבוא – והמילה הזאת על בני אדם, "יבוא" – של עובדים זרים מכל מיני מדינות שפעם רדפתם אותם. לפני שהיו אפריקנים לרדוף אותם רדפתם אנשים מלוכסנים, אבל עכשיו אתם ממשיכים לייבא אותם, כי זה חתיכת מסחרה שמכניסה כסף להמון אנשים שסובבים אתכם, במקום לאפשר לאלה שכבר פה – ולחלקם מגיעה הגנה – לעשות את העבודה הזאת. אנחנו הצענו לפזר אותם במקומות שצריכים את הידיים העובדות האלה ולתת סיוע לרשויות שייתנו להם לעבוד בתחומן. מעל הכול, אנחנו הצענו לשקם את שכונות דרום תל אביב, משום שהממשלה הזאת – כל מה שהיא עושה זה משתמשת בבעיה הזאת כדי להסיח את דעתם של תושבות ותושבי דרום תל אביב מהעובדה שאתם יורקים עליהם, אתם מפקירים אותם, אתם מזניחים אותם, אתם בועטים בהם ואתם רק מנחמים אותם בזה שאתה קוראים לאפריקנים שנמצאים שם "סרטן". לכן, אנחנו הצענו להקים רשות שתאגד את כל הרשויות שצריכות לדאוג לכל הדברים שצריך לעשות בדרום תל אביב בשביל באמת לשקם אותם – רווחה, שיטור, בינוי, תעסוקה, שירותים חברתיים. כל הדברים האלה צריכים, חייבים להיעשות בדרום תל אביב. אתם בשלטון מאז בגין. בגין התחיל את שיקום שכונות. נו, איך השיקום שכונות הזה עובד בדרום תל אביב? איזה יופי של שיקום שכונות בדרום תל אביב. מה אני אגיד לך, מדהים. בעיית האפריקנים מדגימה בקליפת אגוז סבל אנושי משני צדדים: של תושבות ותושבי דרום תל אביב ושל האפריקנים עצמם; מדגימה את האופן שבו אתם לא מנהלים את המדינה הזאת, אפילו לא קצת. אתם רק עושים קמפיין על הגב של כולם.
אני באה, אני באה, אני באה.
תודה, אדוני. 03:12, לפנות בוקר; אין שעה טובה מזו להרהר בנושאי קודש וחול שכאלה. כה צר לי שחבר הכנסת גפני לא שב למליאה כשאני רוצה לדסקס איתו את הסוגיה הזאת, שהכותרת שלה: של מי השבת הזאת לעזאזל? עמדתי כאן בערך לפני שנה והצגתי הצעת חוק – שלשמחתי כבר הפכה לחוק – ועניינה העברת נפטרות ונפטרים שנפטרו לא עלינו בבית בשבת או בחג או בלילה, בשעה שחברה קדישא לא עובדת ואין מי שיפנה אותם מהבית. הבאתי, אדוני היושב-ראש, חבריי וחברותיי חברות הכנסת, הצעה פשוטה, שאומרת שבעצם יש חובה לפנות נפטר או נפטרת מביתה בתוך שלוש שעות. ההצעה לא אמרה באיזה מנגנון מדובר, ואיך יתבצע הפינוי, ומי יבצע את הפינוי, ובעיקרון, הייתה הסכמה ביני לבין המשרד לשירותי דת, הביטוח הלאומי ומשרד הרווחה, וכולם הסכימו שזו בעיה שהיא כבר המון המון שנים מחכה לפתרון ושחייבים לפתור אותה, וברור שמי שיעשה את זה בשבת ובחג יהיו לא יהודים, והם יעברו הדרכה, ויהיה מנגנון, וביטוח לאומי ישלם וכו'. אבל העברת החוק התעכבה ארוכות, משום שחבר הכנסת גפני צעק עליי שבנוסח הזה של החוק, אני מביאה חוק מחלל שבת. ואני עמדתי פה וצעקתי עליו בחזרה שלא מחלל שבת ולא נעליים, בכל הכבוד. זה שכתוב שיפונה בתוך שלוש שעות לא אומר שזה יחלל שבת, ואכן, הסידור שהגענו אליו לא מחלל שבת. והינה מביאה הממשלה הזאת והקואליציה הזאת – שחבר הכנסת גפני הוא, איך לומר, מוביל את המהלך הזה בתוכה – חוק שמעגן בתוכו סטטוס קוו של חילול שבת מפואר, ובקנה מידה – וואוו, כאילו, וואוו. ואת זה הוא כותב בחוק. מה אני אגיד לכם, הדבר הבא נישואים חד-מיניים בחוק, בשם איזה סטטוס קוו, או לא יודעת, אולי הרבי מגור, יהיה איזה משהו שילחיץ אותו שאפשר יהיה לחוקק. אני אומרת ללכת בדרך הזאת. אני רוצה לדעת מה הלחיץ את הרבי מגור. אני רוצה בדיוק ככה לקדם את שאר האינטרסים של כל מי שאיננו שייך לחצר של הרבי מגור או עובד אצל הרבי מגור או אצל שלוחיו של הרבי מגור במפלגה האשכנזית החרדית. חברות וחברים, כשהיינו צעירות וצעירים גדעון רייכל היה אומר: מבולבלים? ובכן, לא מבולבלים, אבל איך להגיד, מגוחך, זה לגמרי באותה המידה. מגוחכות ומגוחכים, חבריי בקואליציה ובממשלה. תודה רבה.
תודה רבה, אדוני היושב בראש. חבריי וחברותיי חברות הכנסת, החברה להשבת נכסים של נספי שואה – יש פה שותפות ושותפים שעבדו קשה מאוד בשביל שהחברה הזאת תעביר יותר כסף לניצולות והניצולים הנזקקים ביותר, ותעביר אותם ישר לחשבונות הבנק שלהם ולא לכל מיני חברות שייתנו להם תלושים בכל מיני תנאים. הצלחנו להגיע למצב הזה שבאמת הניצולות והניצולים הכי נזקקים מקבלים ממנה את התוספת הזאת, שמאפשרת להם להרים את הראש מעל פני המים. והינה, הגענו לימים שבהם עומדת להיסגר החברה – זה לא קורה בהפתעה; אנחנו יודעות את זה כבר שנתיים – והתחלנו להיערך ליום הזה. אנחנו הגשנו לפני כשנה וחצי הצעת חוק שבאה להבטיח את ההמשכיות של תשלום הקצבה הנוספת הזאת לניצולות ולניצולים, כי אמרנו דבר נורא פשוט – החברה אולי תיסגר; הניצולות והניצולים הם, ברוך השם, טפו, לא נסגרים באותו יום. הם ממשיכים. אומנם הם הולכים ונפרדים מאיתנו, אבל כל אלה שעדיין נמצאות ונמצאים לא יכולים ביום אחד להפסיק לקבל את הקצבה הזאת רק משום שהחברה נסגרה. אמרה לנו הממשלה: מאה אחוז, חכו להצעה הממשלתית, כי תבוא הצעה ממשלתית בשביל לסגור את החברה. חיכינו, חיכינו, בכינו, בכינו, והינה באה ההצעה הממשלתית, חברות וחברים, ולא תאמינו – היא סוגרת את כל הפינות: היא בודקת, היא מסדרת בדיוק אילו נכסים יעברו לאפוטרופוס, באילו תנאים, כמה זמן ימשיכו לחפש יורשים, באילו תנאים יעבירו ליורשים. רק פרט קטן אחד נשמט מההצעה הממשלתית הגדולה הזאת. רוצות ורוצים לנחש איזה? הניצולים. העניין הפעוט הזה – באמת, כזאת הצעה עבת כרס, הסדירה את כל סוגיית סגירת החברה והעברת הנכסים, אבל התעלמה לחלוטין מהקצבה שעוברת לניצולות ולניצולים. לכן, גם ההצעה הפרטית שלנו מחכה עדיין להצעה הזאת, שבאה היום, וברוך השם, סוף-סוף מגיעה – כרגיל בממשלה הזאת – ברגע האחרון, שנייה לפני שנגמרת השנה, וזה כבר מאוחר מדי; אבל היא באה עם שתי הרעות תנאים דרמטיות: אחת, כפי שציינה השרה – הוראת שעה. אנחנו נצטרך לעבור את כל הסאגה הזאת בשנה הבאה שוב ולקוות שהאוצר יואיל בטובו להבטיח את הסכום הזה לניצולות ולניצולים הנזקקים, למרות שמובטח שהוא יקבל אותו חזרה מהחברה, ואחר כך – מהאפוטרופוס. אבל הדבר השני הוא חמור עוד יותר, חברות וחברים. היום הניצולות והניצולים האלה מקבלים את הכסף ישר מהחברה, לפי רשימה שנמסרת ממשרד הרווחה. בהצעת החוק שמונחת לפנינו הם יצטרכו להגיש בקשה, למלא טפסים. פשוט, גבירותיי ורבותיי, מדובר בהצעה, בהקשר הספציפי הזה, לא ראויה.
אני מנסה לסיים. אגיד כך: בהצעה הזאת צריך לתמוך, משום שחובה לוודא שהניצולות והניצולים יקבלו את הקצבה הזאת, אבל אני קוראת לכם להבטיח יחד איתנו בוועדה שהם בטח ובטח לא יצטרכו להגיש שום בקשה בשביל זה. תודה רבה.
תודה, גברתי. חבריי וחברותיי חברות הכנסת, קודם כול, אני רוצה להודות לחברות והחברים שעלו לפניי ואמרו את הדברים הכל-כך חשובים שצריך להגיד על הצעת החוק הזאת. יש קו ישר שמחבר בין הפיאסקו המחפיר שקורה עכשיו בחברת טבע לבין הצעת החוק הזאת והקו המחבר הזה הוא פשוט הפקרת הציבור. הקו המחבר הזה הוא ממשלה שפשוט לא אכפת לה, פשוט היא משליכה מעצמה את האחריות. בחוק עידוד השקעות הון היא נותנת הון עתק, כסף שלנו, בלי לבדוק לאן הוא הולך, מה נעשה בו ומה באמת אנחנו, המדינה, מרוויחה ממנו חזרה. 20 מיליארד שקל קיבלה טבע רק בין 2003 ל-2014, 20.6 מיליארד שקל מכספנו; ועכשיו, כשאנחנו צריכות וצריכים אותה בחזרה בשביל להגן על אלפי העובדות והעובדים האלה, אז אנחנו יכולות יכולים לחפש אותה, והממשלה לא עושה קולות של מי יודע מה מתערבת בסיפור הזה. ובהקשר הזה, היא נותנת לרשויות את הזכות – בדיוק כמו שאמרה חברתי יוליה מלינובסקי – לקחת מאיתנו עוד כסף על הכסף שאנחנו כבר משלמות ומשלמים במיסים שלנו, שאמור לממן את ההגנה ואת הביטחון עלינו בשביל שנוכל לזכות אולי בעוד הגנה, שבאמת אין לנו, כי המשטרה לא מספקת לנו אותה. גברתי היושבת-ראש, זה אחד החוקים הכי לא שוויוניים שהכנסת הזאת מעבירה; כי, מה היא עושה, היא נותנת רשות לגבות כסף. אז רשויות שבהן יש אזרחיות ואזרחים שיכולים לשלם כסף, יהיה להן ביטחון – וכמו שאמרה חברתי יוליה, לא גובים ממי שיש לה כסף, גובות וגובים מכולם, גם מאלה שאין להם כסף – אבל רשויות שלא יכולות להרשות לעצמן, ובטח גם לא מצליחות לגבות את הבסיס של הארנונה ושל המיסים ושל הקנסות המקומיים שלהן, להן בכלל אין סיכוי שיהיה ביטחון, אותו ביטחון שהמשטרה בטח להם מספקת עוד פחות. אני מבינה לגמרי את חבריי ראשי הערים שזקוקים להצעת החוק הזאת כי אין להם דרך אחרת לממן ביטחון אצלם בעיר, אבל אני, לצערי, לא אוכל לתת יד להפקרה המתמשכת והשערורייתית שלכם. כן, חברי, יובל שטייניץ, אתה נותן לזה יד, לזה שלאזרחיות ואזרחים שיש להם כסף יהיה יותר ביטחון, ולכאלה שלא – לא יהיה. עכשיו אנחנו מדברות ומדברים כאן על ביטחון בימים שבהם רקטות נופלות כגשם מעזה. ומה הממשלה שלנו עושה בנדון? חופרת חפירות בירושלים בשביל לעורר זיקה יהודית, כאילו הייתה שמלה לאוסקר, מצד אחד. מצד שני, מביאה עוד קצת חוקים גזעניים נגד דמוקרטיה ובעד עונש מוות, שבעצם כבר קיים בחוק למחבלים. כמו שאמרה היום חברתי ציפי לבני: פופוליזם, גזענות והסתה במקום ביטחון. אז החוק הזה הוא הפרטה במקום ביטחון. שערורייה נוספת של ממשלה כושלת שצריכה כל כך ללכת הביתה.
אבל גברתי היושבת-ראש – – –
תודה, אדוני. אני רוצה להגיד שהחוק הזה הוא סוף של דרך ארוכה מאוד. קודם כול, הוא באמת מבטיח אחת ולתמיד – אני שמחה שהורדנו מעל הפרק את הסיפור הזה של הוראת השעה, ועל כך תודה לחברי חבר הכנסת משה גפני, שעשה את זה באמת לא נתון לדיון בכלל. החוק הזה מבטיח את הסיוע הנוסף שיקבלו ניצולות וניצולי השואה הנזקקים ביותר, אולי באמת החוליה הכי חלשה של הציבור, שבלאו הכי באמת חייו וחייה לא פשוטים, אבל הוא מביא לסופה את חייה של החברה להשבת נכסים לנספי שואה. החוק הזה סוגר את כל הקצוות. כמו שאמרתי כאן כבר מעל הדוכן בקריאה ראשונה, בהתחלה, כשהוא הוגש על ידי משרד המשפטים הוא סגר את כל הקצוות חוץ מאשר את הסיוע לניצולות וניצולים. החוק שאתם הצבעתם עליו עכשיו, חברות וחברים, כולל באמת הכול, ומבחינתי, בראש וראשונה, בכל הכבוד – את הסיוע לניצולות ולניצולים. אני רוצה להגיד תודה רבה לשותפות ושותפים שלנו מהיום הראשון שלנו בכנסת במאבק על דמותה של החברה להשבה, שתהיה באמת מה שהיא הייתה צריכה להיות: לא מסדרת מקומות עבודה וכל מיני תנאים והטבות לאנשים שעובדים בה, אלא באמת תעבוד בשביל הצאצאים והצאצאיות של הנספים בשואה, תחזיר להם את הנכסים שהיא איתרה ובאמת תדאג שכל הכסף הפנוי ילך לסיוע לניצולות וניצולים. אז אני רוצה להגיד קודם כול תודה לשותפתי ולשותפי, חברת הכנסת שולי מועלם וחבר הכנסת אלעזר שטרן – באמת עשינו פה דרך ארוכה – וגם לחברת הכנסת קארין אלהרר, ששותפה בעניין מאז ומעולם. תודה רבה ליועצות וליועצים המשפטיים של ועדת החוקה נעמה מנחמי ואלעזר שטרן. תודה לאנשים בחברה להשבה – צריך להגיד את זה, אנשים עשו עבודה רבה ביותר במשך שנים – ליושב-ראש מיכה חריש, למנכ"ל ד"ר ישראל פלג, לעו"ד אופיר פורת, היועץ המשפטי; לאנשי משרד המשפטים ארז קמיניץ וסיגל יעקובי, האפוטרופוסית הכללית; לגלי עטרין ונועה פיקול מהלשכה המשפטית; לשי סומך ולימור תוסיה מייעוץ וחקיקה; לארגונים של ניצולות וניצולי השואה – אז קודם כול לכל הארגונים, ויש הרבה כאלה. ספציפית אני רוצה להגיד תודה לקולט אביטל ולאבי רוזנטל, מנכ"ל מרכז הארגונים. ותודה אחרונה, באמת, גם לחברי הכנסת ניסן סלומינסקי ומשה גפני, שעמדו בראש הוועדה המשותפת, ולחבר הכנסת דוד ביטן, שצריך להגיד שבזמן שהיה צריך אותו בא ודפק על השולחן ודאג שהדבר הזה יעבור. תודה רבה.
תודה רבה, אדוני. אני רוצה להגיד שכל מה שאמר חברי חבר הכנסת יואל חסון, כמובן לעניין ההתנהלות הלא-ראויה של הקואליציה פה בעניין סדר-היום – הכול כפוף לחוק ההמלצות המגונה שרוצה הקואליציה משום מה להעביר – כל זה נכון, אבל אני רוצה בכל זאת להגיד כמה מילים למה החוק הזה שעכשיו עומד להצבעה, למה הוא חוק מגונה כשלעצמו, ולמה הוא חוק שלא זו בלבד שלא יעשה טוב לאזרחיות ואזרחי ישראל ולמדינת ישראל אלא ההפך – יעשה רע. עכשיו, החוק הזה הוא עוד אחד מסדרה ארוכה של חוקים ושינויים בחוקי התכנון והבנייה של מדינת ישראל שממשלות נתניהו לדורותיהן מעבירות פה. ומה יפה בחוקים האלה? אלה חוקים שבהם הממשלה עוקפת את עצמה. הממשלה, באמת, באופן הכי מטומטם, באופן הכי עקום, באופן הכי מזיק, אומרת: לא, לא נראה לי מה שעושה הזרוע הזאת שלי, אז אני אעקוף אותה, אני ארמה אותה, אני אלך מסביבה, אני אעשה מה שנוח לי. הממשלה הולכת ומפצלת את הזרועות שלה וגורמת למצב שהבנייה הופכת להיות פשוט בלגן אחד גדול, צפוף ופשוט מזיק, גם למדינה, גם לשטחים הפתוחים שלה, ובעיקר – בלתי אפשרי לחיות בתוך זה. אז במקום ועדות התכנון והבנייה המסורתיות והמקצועיות – שהלכו וייבשו אותן מבחינת כוח אדם, לא עדכנו את כוח האדם שלהן בשביל לעמוד בדרישות, דרישות הבנייה הרבות שיש לנו, בגלל שאנחנו הולכות ומתרבות כאן, ברוך השם, כמו שאומרות, בגלל שאנחנו מדינה שהולכת ונבנית עדיין – במקום להוסיף להן כוח אדם, לא רצו ללכת עם כל ההגבלות האלה, עם כל הצורך לשמור על איכות הסביבה, על תכנון ראוי וצופה פני עתיד, על התנגדויות של כל מיני בעלי ובעלות אינטרסים לגיטימיים, על שטחים פתוחים שכל כך דרושים ונדרשים לכולנו בשביל לנשום אוויר, אז הלכו והקימו וד"לים וותמ"לים, וב-2001 גם הקימו את הוועדה המפוארת ות"ל, שבאמת מתהדרת בשם הזה של ועדה לתשתיות לאומיות, וכל אחת מהן היא איזה אישור לעקוף את הסמכויות הישנות והמקצועיות. מה שקורה זה שאנחנו רואות ורואים יותר ויותר שכונות צפופות מדי, בלי מקום לבנות בהן מוסדות ציבור הכי בסיסיים. גברתי היושבת-ראש, כראש עיר לשעבר את ודאי יודעת כמה נדרש מקום לבנות גני ילדים, בתי ספר, מתנ"ס. אנחנו רואות ורואים שכונות שבהן – הן חדשות חדשות וכבר אין בהן מקום חניה, שלא לדבר על מקום לאוטובוס לעבור ותחבורה ציבורית בשביל להיות מסוגלת לספק פתרונות תחבורה לדיירות ודיירי השכונה. אנחנו רואות מצב שבו הצפיפות הזאת גורמת לבניינים, באמת, להיות אחד על השני. מה שאת רואה מהחלון זה את השכנות והשכנים שלך, בשכונה חדשה לגמרי, שעל פניו הבטיחה איזו איכות חיים, מי תשמע, על איזו גבעה יפה במדינת ישראל. עכשיו, בחוק הזה, מה רוצים? מחדשים לנו שני חידושים: מכניסים לוות"לים האלה את בתי הכלא. כן, חברות וחברים, תרשמו לכם: בתי כלא לא צריכים את כל הדעות המקצועיות ואת כל ההתמחויות בשביל לדעת איפה אפשר ובאיזה אופן אפשר להקים אותם. עכשיו, למה זה קרה, גברתי היושבת-ראש? האם את יודעת? האם הבחנת שלפני חודשים ספורים בית המשפט העליון קבע שגודל התא הקיים היום בבתי סוהר לאסירים, ובוודאי לאסירות, הוא קטן מדי ולא מספק, והמדינה צריכה לשנות את התקן ולבנות בתי כלא באופן שיעמוד בזכויות אדם בסיסיות? כי גם אם אדם צריך להיענש וצריך להשתקם, מן הראוי שהוא או היא יעשו את זה, באמת, לא בצינוק, אלא בכל זאת באופן שיאפשר סיכוי שהם ישתקמו. אז עכשיו המדינה באה לעקוף את הדבר הזה דרך פטור, סוג של פטור, מקריטריונים ראויים לבנייה של בתי כלא דרך הוצאה שלהם מהרשויות הרגילות וההכנסה שלהם לוות"ל. אגב, אלמלא חברתי יעל כהן-פארן בוועדה, היו מכניסים לשם על הדרך עכשיו גם את בתי האבות ואת מעונות הסטודנטים; פתאום מעונות סטודנטים היו הופכים להיות תשתית לאומית. לסיכום, לצערי, סיכום חמש הדקות שלי, אני רוצה להגיד, גבירותיי ורבותיי: בלי קשר להתנהלות הלא-ראויה בערב הזה עם חוק ההמלצות, לחוק הזה, לחוק הזה צריך להתנגד וצריך להצביע נגד. תודה רבה.
– – – 25 דקות לכל אחד לפי מספר ההסתייגויות – – –
מאיפה הוא יודע? הוא תימני משוכנז, מה יש לך?
תודה, אדוני. בוקר טוב – לא בוקר, צוהריים, צוהריים ממש, חברות וחברים, חברות וחברי הכנסת. אחד מחבריי וחברי המפלגה שלי, בעודו צופה בפיליבסטר הזה – שהאמת היא שהוא לא מתמשך מאתמול בלילה או לפנות בוקר, הוא מתמשך מאז שאתה, חברי חבר הכנסת אמסלם, שבאופן אישי יש לי חיבה וכבוד אליך, אבל עצוב לי לראות אותך בסיטואציה שנקלעת אליה – הפיליבסטר הציבורי הזה נמשך בעצם מאז שאתה הבאת לחיינו את החוק הזה, המכונה "חוק ההמלצות". אז עמית הרפז כתב לי אמש טקסט שהוא היה רוצה שייאמר כאן, בזמן הזה. האמת היא שאני ממש ממש שמחה לקרוא לכן ולכם אותו: כשאנחנו מסתכלות ומסתכלים על ההיסטוריה של מדינת ישראל, מה אנחנו רואות? מה אנחנו רואים? אנחנו רואות שהיה איש אחד בעל חזון שקראו לו הרצל. הרצל מסתכל על אירופה שאחרי אביב העמים. הוא ראה והבין שהאביב, של לפני 170 שנה, הוא נקודת מפנה היסטורית. הוא ראה שערים וקהילות אירופיות מתלכדות למדינות ויוצרות עמים, יוצרות מסגרת חדשה שנקראת מדינת לאום, באופן שונה ממה שהיה לפני כן. הרצל מבין מה זה אומר לגבי הקהילות היהודיות. הוא מבין שהאנשים של הקהילות האלה, היהודיות והיהודים, לא ייחשבו חלק מהעמים האירופים החדשים. הוא הבין שהשנאה הדתית תהפוך לשנאה לאומית. לא הרבה הסכימו איתו בתקופה ההיא, למותר לציין. הוא היה חדשן, נועז, פורץ דרך, והרבה חשבו: מוזר מאוד מאוד. הרבה לא הבינו שהשנאה, האנטישמיות העתיקה, משנה את פניה ובאמת הופכת משנאה דתית לשנאה לאומית. אבל אצלו בראש התגבש הרעיון הזה שזה יכול להיות טוב לעשות מדינה לקהילות היהודיות האלה, בדיוק לאלה שכל כך הרבה שנים מפנים כלפיהם כזאת אנטישמיות קשה. הוא, מן הסתם, לא הכיר את אמיר גלבוע, ש-42 שנים אחרי מותו של הרצל יהיה חייל יהודי בצבא הבריטי באירופה, והוא לא ידע שאמיר גלבוע יסכם את המעשים שלו במילים: "פתאום קם אדם בבוקר ומחליט שהוא עם ומתחיל ללכת". הרבה מכם ודאי מכירות ומכירים את השיר הזה בביצוע של שלמה ארצי, אבל אני חשבתי שזאת הזדמנות טובה לקרוא לכם גם את המילים שלו, ממש המילים. "פתאום קם אדם בבוקר ומרגיש שהוא עם ומתחיל ללכת / ולכל הנפגש בדרכו קורא הוא שלום" – המילה הזאת, שלום. "דגנים עולים מול פניו מבין חריצי המדרכת, / וניחוחות לראשו מדיפים עצי אזדרכ.ת / הטללים רוססים, והרים ריבוא קרניים, / הם יולידו חופת שמש לכלולותיו. // והוא צוחק גבורת דורות מן ההרים, / ונכלמות משתחוות המלחמות אפיים / להוד אלף שנים מפכות במסתרים. / אלף שנים צעירות לפניו, / כפלג צונן, כשיר רועים, כענף. // פתאום קם אדם בבוקר / ומרגיש כי הוא עם ומתחיל ללכת, / ורואה כי חזר האביב / והוריק שוב אילן מן השלכת." לראות את האביב הזה, אדוני היושב-ראש, עוד ייקח לנו קצת זמן. אנחנו עדיין בתקופת הכפור, ואנחנו צריכות וצריכים לצאת ממנה בשביל שיחזור האביב ויוריקו האילנות שלנו. הרצל לא היה רק בעל רעיון; הייתה לו גם דרך לממש את הרעיון הזה. היא לא הייתה קלה. בהתחלה הוא חשב שאולי הגבירים היהודים של התקופה – הטייקונים של הימים ההם – יתגייסו; אולי ראשי ארגונים חשובים. אבל בסוף הוא הבין שצריך לגייס אימפריה שתקים לעם היהודי מדינה. כדי לממש את הדרך הזאת של הרצל היה צריך איש יוצא דופן – אדם שהיה לא רק גאון, מדען מחונן, אלא גם איש חכם שידע איך להתהלך עם אנשים; אדם שיכול היה לשכנע ולגייס את הכוחות לממש את הדרך של הרצל כדי לגייס אימפריה שתקים לעם היהודי מדינה. חיים ויצמן היה האיש הזה. הוא היה מדען ואיש המציאות, חוקר שידע לתת תשובות לשימוש יומיומי. לפני 100 שנים ויצמן ידע גם ממי לבקש עזרה במערכת השלטון של האימפריה הכי גדולה בהיסטוריה, אימפריה שהבטיחה וקיימה – האימפריה הבריטית. יש אנשים שמתפעלים איך נשיא אימפריה עכשווית מגלה את אמריקה, שלא לומר מגלה את ירושלים, מכריז על בירת ישראל זה 70 שנה, וזוכה לגינוי של 128 מדינות. תרשו לנו שלא להתפעל כל כך. לפני 97 שנים היה אדם שהשיג תמיכה של חבר הלאומים בהכרזה שהבטיחה בית לאומי לעם היהודי, בימים שלא היה דבר כזה, לא 70 שנה אחרי. חיים ויצמן ידע לגייס את תמיכת העולם בהקמת המדינה וידע גם להקים מנגנון שיסייע בפרויקט הזה. כאן, ביישוב של אותם ימים, היה מדינאי בעל יכולת ההגשמה. בן-גוריון הבין את הכוחות המדיניים וידע איך לארגן את היישוב. הוא הבין שההנהגה המקומית צריכה להיות דמוקרטית וממלכתית – המילה הזאת, שכל כך כל כך הלכה לנו לאיבוד בשנים האלה, שנות נתניהו, המילה הזאת, הדבר הזה, הממלכתיות, טובת הכלל, הטוב המשותף, הדבר הזה שהוא לא סקטוריאלי, שהוא לא מגזרי, שהוא לא משסה, שהוא לא נגד – אלא הוא עושה כל מאמץ להיות שייך לכולם ולכולן. הוא הבין שההנהגה המקומית חייבת להיות דמוקרטית וממלכתית. הוא ידע שמפלגות פוליטיות הן הכרח, אבל מיליציות שלא כפופות להנהגה הנבחרת הן סכנה. בן-גוריון הצליח לתמרן בין הכוחות השונים של הממשלה הבריטית ושל הפוליטיקה היהודית בישראל. מול המרד הערבי הוא הנהיג את מדיניות ההבלגה: "אנחנו עומדים עכשיו במצב קשה מאוד מאוד. אני אמרתי לאיש אחד שבא להתווכח איתי על כך, אמרתי לו: אני מזהיר בך שאם חס וחלילה היו יורים בי והייתי נוטה למות, הייתי מצווה לכל עם ישראל וליישוב להיזהר ולהימנע מכל מעשה נקם. חלילה, חלילה, חלילה לנו ללמוד על דרך רשעי הגויים". אנחנו מתפעלות ומתפעלים מההבנה של בן-גוריון שצריך היה לקבל את תוכנית החלוקה של האו"ם, ומזכירות ומזכירים גם לימין הישראלי וגם להנהגה הפלסטינית, לפעמים, כמה קצרי ראות היו אלה שסירבו לקבל אותה. אבל צריך לזכור שהוא הסכים לקבל גם תוכנית קטנה בהרבה, את תוכנית פיל, כי הוא הבין כמה חשובה הלגיטימציה של אומות העולם. אנחנו מסתכלות ומסתכלים על ההיסטוריה שלנו לעומת ההנהגה שלנו היום. אני רוצה לתת לכם דוגמה אחת עכשווית, הכי אקטואלית, אדוני היושב-ראש, שהתפרסמה הבוקר: דוח המועצה לשלום הילד. תמיד מדברות ומדברים בקלישאות על הילדות והילדים שלנו, איך הם העתיד שלנו, איך למען עתיד ילדינו, והילדות והילדים הם הדבר הכי יקר לנו וכו', אבל במדינת ישראל של בנימין נתניהו 881,300 ילדות וילדים חיים בעוני, שליש מהילדות והילדים במדינה שלנו. תחשוב על זה, אדוני היושב-ראש. מן הסתם, אתה מכיר את המציאות הזאת כמוני – באופן אחר ממני, אבל מקרוב, היטב. חברי אילן גילאון, אנחנו מכירות ומכירים את המציאות הזאת, של ילדות וילדים שאין להם מה שצריך שיהיה להם בשביל לגדול בצורה ראויה למה שהם, למי שהם ולמה שמדינת ישראל מחזיקה מעצמה: הדמוקרטיה היחידה במזרח התיכון, מדינה עם כלכלה מפותחת, מדינה מתקדמת, מדינת סייבר, מדינת הייטק, מדינת... שליש מהילדות והילדים בה מתחת לקו העוני, עניות ועניים. לחלק לא מבוטל מהם ממש יש ימים שאין מספיק מה לאכול, בטח ובטח לרובם אין מספיק ממה שהן צריכות וצריכים בשביל ללמוד, בשביל שיהיה להם סיכוי לא להיות מבוגרות ומבוגרים עניים, בשביל שהילדות והילדים שלהם לא יהיו ילדות וילדים עניים. אין להם סיכוי כזה. ממשלת נתניהו – ממשלות נתניהו; כבר עשר שנים ברצף נתניהו עומד בראש ממשלות, ולא זאת בלבד שהוא לא נותן לילדות ולילדים האלה סיכוי לצאת מהעוני, אלא ההפך הוא הנכון: העוני הולך וגדל; הפער בינם לבין אלה שיש להם במדינה שלו, בממשלה שלו, הולך וגדל. בואו נדבר על מספר הילדות והילדים שנמצאים בסיכון שלא קשור ישירות למצב הכלכלי שלהם ולעוני. חבריי וחברותיי, בישראל ב-2016 יש 438,963 ילדות וילדים בסיכון, ישיר או משפחתי. 15% מכל הילדות והילדים בישראל נמצאים בסוג של סיכון. אתה יודע מה זה אומר, אדוני? זה אומר הזנחה; זה אומר מכות; זה אומר פגיעה מינית; זה אומר פגיעה סביבתית; זה גם אומר מחסור חמור במיוחד. המילה "סיכון" לא מגלמת באמת בצורה מספקת את החיים האיומים שזה אומר לכל כך הרבה ילדות וילדים במדינת ישראל. תחשבו על זה – כמעט חצי מיליון שנמצאים ונמצאות בסיכון. אתה יודע, אדוני היושב-ראש, שיעור הילדות והילדים בסיכון יותר מהוכפל מאז שנת 2000. יותר מהוכפל. וזה מ-2006, תחת ממשלת נתניהו, תחת ממשלות נתניהו, תחת ראש הממשלה נתניהו. יותר ויותר ילדות וילדים בסיכון במדינת ישראל. מספר שאנחנו לומדות ולומדים מהדוח הזה הבוקר הוא 773 ילדות וילדים, בני ובנות נוער, שהגיעו למיון בשנת 2016 בגלל ניסיונות התאבדות. 773 ילדות וילדים, בנות ובני נוער – בני כמה אתם, שיושבות ויושבים אצלנו פה ביציע? שהגיעו למיון בגלל ניסיונות התאבדות. 40% מהם מתחת לגיל 14. 40% מאלה שניסו להתאבד הם מתחת לגיל 14, חברות וחברים. אנחנו קולטות וקולטים את המספר הזה? 40% מהילדות והילדים שניסו להתאבד הם מתחת לגיל 14. כמה צעיר זה? כמה גדולה המצוקה, כמה גדול הסבל, כמה קשה הסבל בשביל שילדה או ילד מתחת לגיל 14 ינסו להתאבד, ינסו להרוג את עצמם? 608 מתוך 773 הן שש מאות ושמונֶה. הן בנות. אנחנו יודעות – יודעות ויודעים – שנים ארוכות, ממחקרים – לא רק מישראל אלא בכלל במערב – שגילוי עריות ופגיעה מינית בילדות הם דבר מאוד מאוד רווח, הרבה הרבה הרבה מדי רווח. המשמעות של המספר העצום הזה של בנות שהגיעו למיון בגלל ניסיון התאבדות – זה כמובן נכון גם לבנים, אבל הפער העצום הזה והמספר האדיר הזה של בנות שהגיעו למיון בגלל ניסיונות התאבדות מדברים על הזוועה של המציאות היומיומית של פגיעה מינית בילדות ובילדים. והממשלה הזאת, תחתיה הדבר הזה קורה. אילן, אני יודעת שזה מלחיץ מה שאני אומרת, אבל – – –
אני פשוט אומרת שכש-773 ילדות וילדים, בני ובנות נוער, מנסות להרוג את עצמן בישראל בשנת 2016, זה מעיד עלינו משהו; ש-608 מתוכם הן בנות בימים שבהם מתנהל קמפיין Me Too – אתה יודע, זה כל כך דפוק שקוראות וקוראים לזה "קמפיין", כאילו זה בא למכור משהו. זה לא. זה בא רק לחשוף את המצוקה הנוראה, את המציאות היומיומית של פגיעה מינית בכל מקום. אבל לא רק שזה קורה תחת הממשלה הזאת ותחת ראש הממשלה הזה, אלא שראש הממשלה הזה, ממש בימים אלה, מעלה לרשתות החברתיות קטע וידיאו קצר שבו הוא מברך ליום הולדתו ה-70 את חברו הטוב והקרוב, שהוא כמו משפחה לשרה ולו, נתן אשל, שממש לפני שבוע התפרסמו הפרטים של ההטרדה המינית המאיימת, הקשה, המתמשכת, הנוראה, שהוא הטריד אישה שהייתה כפופה לו במשרד ראש הממשלה. ראש הממשלה לא סילק אותו כשזה התברר. ממש לא. אפילו ניסה להגן עליו. אחר כך המשיך להעסיק אותו – למעשה סוג של ממשיך להעסיק אותו גם אחרי שנציבות שירות המדינה מין סוג שסגרה לו את התיק באיזו הנחה, הקלה שכזאת, אבל סילקה אותו משירות המדינה. אבל החבר הטוב בנימין נתניהו – פגיעה מינית היא לא דבר שנמצא על הרדאר שלו, היא לא דבר שנראה לו שצריך לטפל בו, היא לא דבר שנראה לו שצריך לגנות אותו, בוודאי לא כשעושה אותה חברו הטוב נתן אשל. אבל בישראל של 2016, 773 בני ובנות נוער, ילדות וילדים, ניסו להתאבד. ואני מודיעה לכם שחלק לא קטן מזה הוא בגלל פגיעה מינית – פגיעה מינית שלא הולכת לשום מקום כשהם מתבגרות ומתבגרים, כמו שאנחנו רואות בדבר הזה שאנחנו קוראות לו Me Too, ומאפשר לכל כך הרבה נשים – בינתיים רק נשים – לבוא ולהגיד: נפגעתי פגיעה מינית. אנחנו עוד צריכות, אדוני היושב-ראש, להגיע ליום שגם גברים ירשו לעצמם ויעזו לבוא ולהגיד: אני נפגעתי פגיעה מינית, משום שאנחנו יודעות שעד גיל 12 בנות ובנים נפגעות כמעט אותו דבר. נפגעים כמעט אותו דבר. אתה יודע למה, אדוני היושב-ראש? כי עד גיל 12 הבנים הם עדיין רכים, חסרי ישע, פגיעים, לפני שהם מתחילים להיות גברים, ותרבותית, הגברים הפוגעים מניחים להם. אז רק הבוקר אנחנו נחשפות ונחשפים שוב, לא בפעם הראשונה, לנתונים האלה, לנתונים כאלה. דוח העוני של הביטוח הלאומי התפרסם ממש לפני כחודש, אז אנחנו יודעות את המספרים של העוני גם של הילדות והילדים וגם של המבוגרות והמבוגרים. עשר שנים ממשלות נתניהו – נתניהו, כראש ממשלה, מעולם מעולם מעולם לא הגה, לא יזם, לא קידם, לא בנה תוכנית למאבק בעוני, לצמצום העוני, למיגור העוני. לא פלא שהעוני המשיך וגדל בתקופתו כל כך הרבה. אבל, מה אנחנו עושים ועושים פה? מבלות ומבלים ימים ושבועות ומשאבים על חוק שנועד להציל את התחת לבנימין נתניהו ולאחרות ולאחרים שהוא רוצה ביוקרתם, בשלומם, בטובתם, ברווחתם, באינטרסים שלהם. על זה ממשלת נתניהו מכלה את זמננו, את זמנו של הציבור, את מרצו של הציבור, את הכסף של הציבור, לא על ילדות וילדים בסיכון, לא על ילדות וילדים בעוני, לא על ילדות וילדים שחשופות וחשופים לפגיעה מינית. אדוני, ברשותך, לכבוד חוק ההמלצות, הבאתי אתי מכתב שנשלח אל הנהלת המכס ברחוב ממילא, ירושלים, ב-9 בספטמבר 1958, מאת לשכת שרת החוץ: "ב-24 באוגוסט 1958 חזרה שרת החוץ הגברת גולדה מאיר מחו"ל והביאה עמה פטפון ללא ארגז בשווי של 14 לירות ישראליות, שנקנה בלונדון. הפטפון הועבר יחד עם חפציה האישיים של הגברת מאיר ולא עבר ביקורת פקיד המכס. אודה לכם מאוד אם תואילו להודיעני מהו שיעור המכס שמוטל על הגברת מאיר לשלם. בברכה, ל' שרון, מזכירת שרת החוץ". מה דעתו של אדוני על המכתב הזה? בוא תנתח לי אותו ניתוח ספרותי בפרספקטיבה של הזמן שעבר מאז ובפרספקטיבה של הסיטואציה שבמסגרתה אני קוראת לך את המכתב הזה.
בוא נחשוב כמה מכס היה צריך לשלם על סיגרים במאות אלפי שקלים. אני מניחה, כמובן, ששולם עליהם המכס, רק לא על ידי ראש הממשלה. כמה מכס צריך לשלם על בקבוקי שמפניה? שגם עליהם, אינני באה לטעון שנעברה כאן עבירה ולא שולם מכס, רק כאמור, לא על ידי ראש הממשלה. פטפון ללא ארגז בשווי של 14 לירות ישראליות. אתה ואני עוד השתמשנו בלירות, מר טיבי.
השתמשנו גם בפטפון. לחלקנו אפילו יש פטפון בבית עדיין.
אתה יודע שיש רטרו היסטרי לוויניל, קמבק ענק תקליטים.
אצלי הפטפון מתחבר למערכת, אני מודה. זה פטפון מודרני כזה. מעניין אם הפטפון של הגברת גולדה מאיר, שעלה 14 לירות ישראליות, שנקנה בלונדון, מעניין אם הוא היה עם כזאת אוזנייה או שהוא התחבר למערכת. אדוני היושב-ראש, אנחנו עומדות ועומדים פה – ובאמת, אתה יודע, כל כך הרבה נאמר כבר על חוק ההמלצות הזה: כמה הוא מושחת, כמה הוא מחרב, כמה הוא מזיק, כמה הוא משקף – משקף את סדר העדיפות של נתניהו ושל הממשלה שלו ושל הקואליציה שלו; כמה הוא משקף את האופן שבו באמת הם מוכנים למכור הכול תמורת ההישרדות הפוליטית, שלהם בכלל ושלו בפרט. הם פשוט מוכרים את כולנו, את כולנו ואת כל הנכסים של כולנו, כאילו זה שלהם, כאילו זה לא שלנו; כאילו לא אנחנו אלה שקמות וקמים כל בוקר והולכות והולכים לעבודה – שבדרך כלל יש לנו, בגלל שאחוז האבטלה הוא באמת מאוד נמוך, אבל אנחנו לא מצליחות ומצליחים להתפרנס כמו שצריך מהעבודה הזאת. בדוח העוני האחרון למדנו שגדל עוד יותר מספר המשפחות העניות שהן משפחות עובדות, שבהן שני ההורים עובדים ובכל זאת הן לא יכולות ויכולים לקיים את המשפחה שלהם מהמשכורת שלהם. באחוז האבטלה הנמוך הזה ראש הממשלה הזה כל כך כל כך מתרברב – כמו שהוא מתרברב בכלכלה החזקה שלנו, שהיא כל כך חזקה שהיא טובה רק לחזקים. היא ממש ממש לא רואה ממטר את כל אלה שמתחת, את הרוב המכריע, שבמקרה הטוב חיים על אוברדרפט, מגלגלים חובות, ממנפות וממנפים את עצמם, כי הם יכולים להרשות לעצמם, כי המשכורות שלהם בכל זאת מאפשרות לבנק לתת להם הלוואות או לתת להם אוברדרפט. נכון שהם לעולם לא יצליחו לשלם את זה. החוב שלנו לבנקים הולך וגדל כל שנה. האוברדרפט הקולקטיבי שלנו – וגם האישי שלנו – הולך וגדל כל שנה. השכר שלנו, לעומת זאת, לא גדל בהתאם, שזאת כמובן אחת הסיבות שהאוברדרפט שלנו הולך וגדל. כל שנה אנחנו משלמות ומשלמים יותר על מה שאנחנו צריכים בשביל להתקיים; כל שנה אנחנו משתכרות פחות ממה שמגיע לנו על העבודה שלנו. אבל הכי חשוב: בכל שנה תחת נתניהו אנחנו מקבלות ומקבלים פחות שירותים חברתיים מהמיסים שלנו. המיסים שלנו הולכים להטבות מס לחברות שאחר כך מפטרות את העובדות והעובדים שהן, יעני, שכרו בגלל הטבות המס האלה. המיסים שלנו הולכים להתנחלויות, למקומות שהם נגד החוק הישראלי, שהם נגד החוק הבין-לאומי, למקומות שמתחזקים אך ורק את הקואליציה של נתניהו, אבל בטח ובטח שלא את מדינת ישראל. הכסף שלנו הולך בשביל להחזיק את נתניהו בשלטון ונגד טובת מדינת ישראל והאזרחיות והאזרחים שלה. החוק הזה, אדוני, בקליפת אגוז, הוא לא היחיד, לצערי, כי באמת הקואליציה הזאת מתמחה פעם בחודש-חודשיים להביא חוק כזה, שכל מה שהוא נועד לו זה לעשות טוב לראש הממשלה ולקואליציה שלו ורע למדינת ישראל ולאזרחיות ולאזרחים שלה. החוק הזה – כמה מילים נאמרו עליו; כמה מילים נאמרו על כמה מושחת, כמה מזיק, כמה מחרב, כמה הורס. וייאמרו עוד מילים רבות מאוד, כי אנחנו משתמשות ומשתמשים בכל הכלים שיש לנו, כי אנחנו, אדוני, משחקות ומשחקים לפי הכללים. אז לפי הכללים האלה, אנחנו נעמוד פה כמה שרק נוכל בשביל להגיד שוב ושוב שהחוק הזה רע לנו. וזה שהגענו למצב שמה שטוב לנתניהו הוא כל כך רע למדינת ישראל, באמת, זה לבד סיבה בשביל נתניהו ללכת הביתה. הוא היה צריך ללכת הביתה כל כך מזמן, ואנחנו כל כך חייבות וחייבים להשתחרר מהאיש הזה, שבא לפה באמת רק כשנוח לו. לכן, אדוני, אנחנו נמשיך לדבר כנגד חוק ההמלצות, ומה אתה יודע? אולי עוד יקרה נס וכמה אנשים בקואליציה יראו את האור ויסרבו להצביע בעדו. תודה רבה.
איתך לא, אבל עם קארין אלהרר כן.
אחד – הוא החייל שהכי – – –
אני אומרת שנתתי את כל הנתונים האלה מהדוח, וזה פשוט מוציא מהדעת. ועוד לא הגעת לאובדנות, נכון?
אני רוצה להגיד לך שאני יצאתי מהנאום שלי כל כך עצובה.
ממש. ואגב, התאבדות את לא יכולה להסביר בדיווח.
ילדות וילדים שמגיעים למיון בגלל שהם ניסו להתאבד – –
במקרה שלי זה איך את אומרת לעצמך יותר.
– – – שיש הורים שמרכיבים את הילדות והילדים שלהם עם קסדות, אבל הם עצמם לא חובשים קסדה. ואז – –
עזבי דוגמה אישית. אם חס וחלילה – –
– – הוא ייפול וידפוק את הראש, מה – – –
(אומרת בערבית: עשר דקות.)
(אומרת בערבית: תודה רבה.)
במעבר חד, מה שנקרא. חבריי וחברותיי חברות הכנסת, הגעתי למסקנה שבשלב הזה של המאבק שלנו בחוק המגונה הזה שנקרא חוק ההמלצות, הדבר היחיד שאפשר עוד להשמיע זה פשוט סאטירה. ולכן אני רוצה להודות לשמואל הספרי, שנתן לי את הטקסט ואת הרשות להשתמש בו.
פולישוק עם ארז המאבטח והנהג. הטלפון מצלצל. ארז המאבטח: השר, זאת שוב אשתך; פולישוק: תתעלם. תלחץ "תתעלם". טלפון אחר מצלצל. ארז המאבטח: השר, זו שוב אשתך. פולישוק: תדחה, תלחץ "השתק", התעלם. ציון, אחרי שתוריד אותנו, סע אליי הביתה לנתניה, קח את המזוודות ותביא לחדר במלון. ארז המאבטח: זו תקומה. פולישוק: תענה. תקומה: בוקר טוב, את פולישוק, דחוף. פולישוק: בוקר טוב. תקומה: בוקר לא משהו. תשמע, זה רק שמועות בינתיים, אבל אמרו לי שיש חקירה של מבקר המדינה. הוא הולך לפרסם דוח, ואמרו לי שאתה קשור לנושא. פולישוק: סליחה? מה עניינו של מבקר המדינה היחסים ביני לבין אשתי? איזו חוצפה זאת, לאיש הזה אין גבולות. תקומה: פולישוק, תירגע, בסדר? זה לא קשור לגירושים שלך.
פולישוק: גירושים? מי אמר גירושים? רגע, בגלל זה היא התקשרה? תקומה: פולישוק, הוא חוקר איזה פרשת שחיתות חמורה במשרד המשפטים. פולישוק: שחיתות? אז תגידי שחיתות, כבר נבהלתי. תקומה פוגשת את פולישוק וארז בכניסה. בהמשך המסדרון עובר חבני, שואב אבק. תקומה: אלוהים, זה התפקיד שלי, אני יועצת תקשורת, אז אני רק מספרת לך לפני שזה מתפוצץ. אתה מגיב כאילו אני מבקר המדינה. אני יכולה גם לא לספר, תקבל את זה יחד עם כולם, עדיף ככה. פולישוק: כל פעם שאת מתקשרת אני מקבל פרפור בלב. תקומה: סבבה, תהיה בריא. פולישוק: חכי רגע. חבני, שלום, חזרת לעבודה? הכול בסדר? חבני: כן, ברוך השם. פולישוק: אולי המבקר זה על חבני? עשו מכרז? חבני: כן, שמחה תפרה מכרז, הכול בסדר, הכול מאושר. גם אני מאושר. השר, הצטערתי לשמוע על הגברת. פולישוק: אתה רק תנקה, טוב? אל תצטער ואל תנחם אותי. כל אחד שיעשה את התפקיד שלו. סליחה, אני מצטער. הינה, זה התפקיד שלי – כל היום להתנצל, רק להתנצל; בוקר טוב, סליחה, תודה, יום טוב. תקומה: בכל מקרה כדאי שנהיה מוכנים. פולישוק: למה? זה קשקוש, זה לא נכון. תקומה: מה קשקוש? פולישוק: מה שאומרים עליי, המבקר. תקומה: איך אתה יודע מה הוא אומר? פולישוק: מה שהוא לא יגיד – זה קשקוש. אני לא מושחת. נקודה. לא השחתי, לא שיחתי, לא שחטתי, תעזבו אותי כבר. נכנסים תקומה, ארז ופולישוק; סולי מגיעה מחדרה. פולישוק: אוה, סולי, בוקר טוב. סולי: לא טוב, בוקר לא טוב. פולישוק: מה, הדוח הזה? סולי: שמעתי מאשתך השנייה. פולישוק: רגע, מוניק קשורה לזה? בטח, מוניק קשורה לזה, היא במלחמה איתי. סולי: התקשרה רוחל'ה, הרל"שית שלך ממשרד המשפטים. הכול רותח שם, אנשים בהיסטריה. אומרים שזה – שנייה, סליחה רגע. תקומה, לכי לחדר שלך, תעשי גוגל "פולישוק", תבדקי תוצאות בחדשות, תבדקי "פולישוק שחיתות", "פולישוק חומי", "פולישוק מבקר המדינה". תקומה: אני אעשה מהמחשב הזה. סולי: טוב, נפתח את זה, למה לא? אני מבקשת שתיגשי לחדר שלך, כי אני צריכה לדבר עם השר על דברים שאסור לך לשמוע. תקומה: אני אסתום את האוזניים, לא שומעת כלום. סולי: הבחורה הזאת מתלבשת כמו גולדה מאיר. תקומה: אימא שלך מתלבשת כמו גולדה מאיר. פולישוק: קדימה, עופי החוצה. יוצאת. פולישוק: מה זה יכול להיות? סולי: לדעתי? זה המינוי של השופט שחומי הכריח אותך למנות. פולישוק: אבל לא מיניתי, את לא זוכרת? יצאתי באמצע הישיבה, לא מיניתי שום שופט. סולי: אבל הסכמת למנות. פולישוק: זה שחיתות? לעבוד על חומי שליט? זאת גבורה, לא שחיתות. סולי: במשרד המשפטים אומרים ששר המשפטים הוא נושא החקירה, זה או אתה או הוא או שניכם. פולישוק: אין לי שום קשר עם חומי, לא דיברתי איתו, ואחרי הריאיון עם מוניק הוא מת מבחינתי. הטלפון מצלצל. כן, לא עכשיו. מי זה? ויקי: השר חומי שליט על הקו. חומי: פולישוק? סולי: ברוך מחייה מתים. חומי: סולי בחדר? פולישוק אומר: כן, חומי. חומי: ודאי שמעת על הדוח של המבקר שעומד להתפרסם. פולישוק: כן. זה משהו בקשר אליך, משהו? חומי: מה זה הצפצוף? אתה מקליט אותי? נהיית מתוחכמצ'יק. פולישוק: מה? לא, זה סמ"ס, קיבלתי סמ"ס.
חומי: תקשיב טוב עכשיו, אתה לבד בחדר? פולישוק: כן. חומי: זה בעניין המינויים שעשית כשנכנסת לתפקיד. פולישוק: אתה שכחת, בסוף לא מיניתי את השופט. חומי: לא השופט, עשית מינויים אחרים. פולישוק: עשיתי כל מיני, קטנים – דיינים דרוזים, איזה שמאי קרקעות. חומי: אז זה כנראה אחד מהם. פולישוק: לא נראה לי. חומי: אתה, אתה מעצבן אותי. אל תיתן לי פרשנות והערכות, רק תעשה מה שאומרים לך. פולישוק: מה אני צריך לעשות? חומי: הדוברת שלך תוציא הודעה בשמך. תרשום: כל המינויים שנעשו על ידי השר לעניינים משפטיים נעשו בתום לב על פי הנהלים ובאישור הוועדה. תחזור. פולישוק: דום לב. חומי: וחוץ מההודעה הזאת, אתה לא מתראיין, לא מגיב, אתה מתאבן. קופא למוות. פולישוק: כמטפורה, כן? חומי: חשוב שתדע שכל השיחות שלי איתך מוקלטות, כל הפגישות מתועדות וכל המיילים שמורים, כולל השיחה שבה התחייבת למנות מינויים כתמורה לטובה שעשיתי לך במל"ל. אולי כדאי שתרשום את זה לעצמך ותשים לך באיזה מקום בולט. פולישוק: לא חושב שזה רעיון טוב. חומי: אתה צודק, פולישוק. כן, אני איש מאוד כבדף אני יודע, ואני יושב לך על הכתפיים. פולישוק: אני מרגיש. חומי: תזכור את זה, אני לא אפול לבד. ויקי באינטרקום: פולישוק, תסתכל באינטרנט, "מחלקה ראשונה", יואב יצחק. תקומה קוראת: על חשדות למניעים פסולים במינוי גיל קורדובה לתפקיד השמאי הממשלתי הראשי. על פי החשד הודח השמאי הקודם ד"ר שימי בלילי במפתיע לפני תום כהונתו, כדי לפנות מקום לשמאי נוח יותר וקפדן פחות. כזכור, לוותה כהונתו של ד"ר בלילי – פולישוק: שני שמאים הולכים מכות ואני מושחת? מה לי ולסיפור הזה? סולי: אתה לא מבין? פולישוק: לא, אני לא מבין. סולי: עופי החוצה. תקומה: מה, זה החדר שלי, משוגעת. סולי: תעיף אותה. פולישוק: תקומה, תעופי החוצה. תקומה: אתה יודע מה? אני מצדיקה את מוניק, בכל מילה אני מצדיקה את מוניק. מעיף עליה תיק – היא בורחת. פולישוק: אז זה לא מינוי קטן, זה מינוי ענק. סולי: זה האיש הכי חשוב בעסקאות נדל"ן. אם יש מחלוקת על שווי הקרקע מול מינהל מקרקעי ישראל, זה האיש שמחליט, אין מעליו אף אחד. פולישוק: אני לא מעליו, בתור שר לעניינים משפטיים? סולי: אתה לא מחליט מה שווי הקרקע, הוא כן. אם הוא מפריע לך או לחברים שלך אתה יכול להדיח אותו ולמנות חדש. חומי עבד עלינו, ואנחנו אכלנו את זה כמו ילדים. פולישוק: אבל הוא עשה לי את המוות עם השופט הזה. סולי: הוא לחץ עם השופט כדי שנפצה אותו עם השמאי. השמאי הזה בטח מעורב בעסקאות נדל"ן עם החברים הקבלנים של חומי, של ראש הממשלה. פולישוק: אז כל המינוי שלי היה כדי שאני אמנה את הקורדובה הזה לשמאי ראש. סולי: מילא אתה, הוא ידע שאני לא אתן לך למנות את השופט. אני עזרתי לו בלי להרגיש. פולישוק: אז זה מה שאני אספר – אספר איך הטעו אותי. סולי: פולישוק, אתה לא יכול להגיד כלום. חומי יכול להוכיח שמינית את השמאי הזה תמורת רווח פוליטי, שזו הייתה עסקה – מינוי תמורת מינוי, פרשת שמאי רמאי; פולישוק: את מדברת עכשיו כאילו זו באמת שחיתות. סולי: זאת באמת שחיתות. פולישוק: זה שחיתות? סולי: אז מה זה שחיתות? פולישוק: לא יודע, אבל אני לא מושחת, הייתה לי סיבה מאוד טובה. סולי: כן, האחרים תמיד מושחתים, לא אני, לי יש סיבה טובה.
על זה נאמר – – – משמעה לתמוך במדינה שלך תמיד ובממשלה שלך רק כשמגיע לה.
סליחה, נגמר הזמן לגברתי. עשר דקות.
סליחה, גברתי. בהצעות חוק פרטיות יש לך עד עשר דקות.
אין לה עשר דקות מעכשיו, עם כל הכבוד. סליחה, אין לה עשר דקות מעכשיו.
אבל אדוני היושב-ראש – – –
ערב טוב, חבריי וחברותיי חברות הכנסת. אני רוצה להגיד שאני קיבלתי הערב סיפור של – קוראים לה ג', לצורך העניין, בחורה שלא יכלה להגיע היום לדיון בוועדה לקידום מעמד האישה, שהיה אחד הדיונים לקראת – הלוואי – לקראת העברת החוק להפללת לקוחות. היא לא יכלה להגיע, והיא אישרה לקרוא את הסיפור שלה, שהיא התכוונה לספר בעצמה, ואני מזהירה מראש שיהיו פה מילים מאוד קשות, שקשה לשמוע אותן; מילים שנחשבות גסות, שנחשבות מכוערות, אבל אין דרך לייפות את זה, ובשביל שתבינו במה מדובר, אני אצטרך לקרוא את הדברים שלה כמו שהם. הגעתי לתל אביב בגיל 18 עם מזוודה עמוסת חלומות ואפס שקל בכיסים. כל ימיי כבת למשפחה ממעמד סוציו-אקונומי כמעט נסבל חיכיתי לרגע הזה, וכשהוא הגיע, כיאה לבת ממעמד סוציו-אקונומי לא בשמיים, לא הייתי מוכנה לו. הבהלה לקורת גג ולחיים סבירים הביאה אותי לעבוד קשה בעבודות לא מתגמלות, ולחיות תחת אותו ענן שממנו רציתי לברוח. אני זוכרת איך כילדה הייתי הולכת אחרי אימי בסופרמרקט, צופה בה מחשבת עלויות, וסופרת מוצרים בעגלה רק כדי שלא נחווה את הפדיחה העצומה שבלרצות יותר ממה שאנחנו יכולים להשיג, ובי נשבעתי: לי זה לא יקרה. אז אחרי תקופה קצרה של ניקוי שולחנות בשכר מינימום, תרתי באינטרנט אחר עבודה שתתאים לבחורה צעירה ונמרצת כמוני, ולפניי נגלה עולם שלם של אפשרויות חדשות בדמות אתר הכרויות דיסקרטיות בין גברים אמידים לבחורות נאות. כאן, חברות וחברים, בא תיאור ארוך של מה שעבר עליה שם, שאני אחסוך לכם, ואני אעבור ישר לחלק שבו היא מספרת ככה: בהמשך עברתי למועדוני חשפנות. התחלתי בכלל בתור מלצרית, אבל בשל הצלחתי המסחררת כבחורה מתירנית ונאה בין גברים שרק מגישה כוסות שתייה, נאלצתי לעבור ניסיונות שכנוע יומיומיים על ידי המעסיקים שלי "לעבור צד" ולהיות חשפנית מן המניין. "את תראי, את תעשי כאן ארגזים של כסף", הם אמרו. הבטיחו לי שברגע שאעבור להיות חשפנית לא ארצה לעזוב. אחרי חודש נשברתי. בבית היה לי בן זוג שלא הצטיין בלעבוד, והחשבונות התחילו להיערם. אז יום אחד, בפאה ובעקבים גבוהים גבוהים, התחלתי את הפרק בחיי שבו הספיקו לקרוא לי בשלל שמות אחרים ולעטוף יפה יפה את ההתעללות שעברתי בטייטלים שגרמו לי להרגיש שהעבודה שלי לגיטימית: "רקדנית אקזוטית", "פרפורמרית", סוג של פסיכולוגית לגברים בודדים. בהתחלה כל שנדרשתי היה לרקוד. 20 שקלים בעבור שלוש דקות של התערטלות וישיבה על הגבר המשלם, ללא חלק עליון, תוך שהוא חופן כל מה שניתן לחפון בכף היד: חזה, ישבן, צוואר, שיער, בטן, מפשעה, לפעמים גם את איבר המין עצמו – –
– – והעניין הוא שמשום מה, חברים, כשאת בתוך העולם הזה, הוא נראה לך כמו משהו לא נורא לסבול. בתקופה שבה הייתי הבחורה החדשה במועדון, הרווחתי 1,000 שקלים בממוצע ליום, מה שפעם הייתי מרוויחה בשעה, אומנם – בתקופה שהיא עבדה בזנות ממש – אבל היי, לפחות אני לא צריכה להזדיין. כשכבר לא הייתי הבשר הכי טרי במועדון הרווחתי פחות, ונאלצתי לעבוד קשה יותר כדי להרוויח כמו יתר הבנות. השלב הבא הוא כמובן, החדרים. בחדרים – אם אפשר לקרוא לתא חשוך של חצי מטר על חצי מטר חדר – הלקוח משלם בין 300 ל-400 שקלים על רבע שעה שבה הוא זוכה לקבל פינוק אוראלי או שפשוף נעים מהבחורה שאותה הוא בוחר, וחלק לא מבוטל מהלקוחות אף זוכים לקבל סקס חפוז בתוספת תשלום של 100 שקלים. הבחורה עצמה משלמת לבוס על כל סבב כזה 100 שקלים מתוך הרווח שלה. במועדונים יספרו שמדובר רק ב"ריקוד פרטי". אפילו לנו הבנות אסור היה לומר במפורש מחוץ לחדר עצמו דבר מלבד זה, מטעמים חוקיים, כמובן, אבל זה לא מנע מהלקוחות לשאול שאלות בוטות כמו – ושוב אני מזהירה, מילים בוטות – "את מוצצת בלי קונדום, כן?" "תגידי, הכוס שלך צר?" "למה את לא מזדיינת? את יודעת הרי שמציצה זה יותר משפיל בעיני גבר"; "למה 400 שקל, מאמי?" או השאלה האהובה עליי מכול: "בשביל מה את צריכה קונדום?" את הקופון על רבע השעה המשפילה הזאת שנאלצנו להעביר בחדר החשוך מול מראה – כי הרי אין גבול לעינוי, אנחנו נדרשות לראות את כל המתרחש פעמיים – גוזרים אלה שהערצנו כמו דמויות אב, הבוסים היקרים שהמועדון בבעלותם. אני הייתי מהבנות שסירבו לקיים יחסי מין בחדרים, אלא אם כן היו משלמים לי סכומים נכבדים, כפי שנהגתי לגבות בימיי כ"נתמכת". הסכמתי רק לדברים שאז לימדו אותנו להאמין שהם לא נוראיים, כאלה שכוללים רק את היד או את הפה, וגם את הברכיים, כי צריך לרדת על ארבע, ובעיקר – את הנשמה. אני לא הייתי צריכה לשתות, כי מניסיוני כזונה עוד ידעתי קודם להפעיל את מנגנון ההכחשה העצמית והניתוק. כמעט לא הייתה משמרת שהבנות סביבי לא היו שיכורות כלוט, במקרה הטוב, ומסוממות עד עילפון במקרה הסביר. זאת הדרך היחידה שבה אפשר לעשות את הדברים הללו – מצב של ניתוק מוחלט. אתם מנהלים דיונים בלתי נגמרים על מקומה של בחירה, של הסכמה, של חופש להיות ולעשות; איזו זונה כן בסדר, איזו זונה לא; מהי זונה מסכנה אל מול שרמוטה אופורטוניסטית. אתם מנהלים את הדיונים והוויכוחים ושואלים את השאלות, בזמן שאוכלוסייה שלמה של ילדים וילדות, נערים ונערות, נשים וגברים, נרמסת מתחת לנעליים שלכם, הופכת לשקופה. והינה אני, גל אמת, או ג', אם תרצו, לוקחת את הסיכון המתבקש שבחשיפה הזאת עכשיו; יודעת שלמרות כל הכאב והצער ותחושת הקורבנות, אני זו שתישא בהשלכות, אני שאמשיך לקבל חיצים, שיודבק לה אות הקלון. הרי אימא מתביישת בי, לא בגברים שהיו בי. זו אני שאהיה מוכתמת ושיופנו כלפיה כל הדיונים המיותרים סביב הבחירה וההסכמה שלי. בכל זאת אני כאן, מבקשת ודורשת: אל תיתנו לזה יד. אל תקבלו את התרבות הזאת. אין בה צדק. אין לי, חבריי וחברותיי, אלא לחזור על האמירה הזאת. אל תקבלו את התרבות הזאת; אל תתנו לה לגיטימציה; אל תעשו ממנה נורמלית; אל תצחקו עליה כאילו זה פשוט משהו רגיל שכזה. בואו נעביר כבר את החוק להפללת לקוחות ולשיקום נשים בזנות. תודה רבה.
גברתי היושבת-ראש, שלוש דקות עברו מזמן.
– – – ייגמר לך הזמן – – – באיזה עולם? מה?
רק משפט אחרון, רק משפט אחרון – – –
אז למה לא עשית את זה כשר אוצר?
אבל הודיעו שזו הצעה מוצמדת. אני יכולה להציג. רגע, רגע.
תודה רבה, גברתי היושבת-ראש. חבריי וחברותיי חברות הכנסת, צר לי מאוד ששרת המשפטים לא באה בעצמה לענות על ההצעה הזאת, משום שחברי מיקי לוי הציג אותה כאן, במליאה, כבר לפני כשנה, והבטיחו לו – – –
כן, כמעט שנתיים. הבטיחו לו כאן שיביאו הצעה ממשלתית שתעשה את הדבר הזה. זאת אומרת, אמרה הממשלה: אנחנו מסכימות ומסכימים לעיקרון הזה – שאין צודק ממנו, וחברות וחברים, אין יעיל ממנו. אני חושבת שבזמן האחרון עלתה על סדר-היום הציבורי ביתר שאת הבעיה הקשה והכואבת של הזנות, של נשים שסובלות מניצול, מדיכוי, מאלימות ומהשפלה, באמת, מעבדות איומה ונוראית, על כל הרצף של הזנות. אנחנו מחכות, ואנחנו נאבקות כבר כל כך הרבה שנים על חוק שיהפוך את הדבר הזה לאסור ושישקיע כסף, גברתי היושבת-ראש, בשיקום של נשים שהחיים שלהן אבודים בתוך הכביכול-תעשייה הזאת. הדבר הזה יעלה הרבה כסף, ואחד הדברים שאנחנו מציעות בהצעת החוק הזאת – לא אחד הדברים אלא הא דבר שאנחנו מציעות ומציעים בהצעת החוק הזאת גם יעזור לאכוף את האיסור על סרסרות בזנות ועל שידול של קטינים לזנות וגם יאפשר להביא כסף לשיקום של נשים בזנות. זו הצעה כל כך פשוטה ובסיסית, שאומרת: מי שמורשע בעבירות של סרסרות ושל שידול קטינות וקטינים לזנות, פשוט יחלטו לו את הרווחים מהסרסרות הזאת. האם יש דבר יותר צודק מזה? האם יש דבר יותר ראוי מזה? האם יש דבר פחות בעייתי, חוקתית, מהדבר הזה? מה שנעשה – כסף, רווחים שנעשו מעבירה על החוק, מאחת העבירות הקשות, מאחד הנזקים החמורים שנגרמים לבני אדם, שהם ברובם, לצערי, נשים – שייקחו לו את הכסף הזה, אם הוא הורשע, וישימו את זה בקרן לשיקום נשים בזנות. שנתיים מחכה חבר הכנסת לוי – וההצעה שלי, שמונחת מאותו זמן – להבטחה, כמו עוד אחת מההבטחות היפות והריקות, שאי-אפשר להאמין להן, של הממשלה הזאת, שיביאו הצעה ממשלתית ויקדמו את הנושא הזה. חבריי וחברותיי, משום שהממשלה הודיעה, בעיקרון, שהיא בעד זה, עם כל התירוצים שחבר הכנסת השר יובל שטייניץ יקרא עכשיו מפי שרת המשפטים למה זה לא קורה, אני מפצירה בכן ובכם בכל זאת להצביע בעד, גם בקואליציה. תודה.
תודה רבה, גברתי. אני רוצה להחרות להחזיק אחרי כל מה שאמר חברי מיקי לוי, ואני רק רוצה לשאול את חברות וחברי הכנסת כאן – ויש כאן חברות כנסת שעובדות, באמת, ללא לאות בשביל נשים נפגעות זנות וסחר ואלימות מהסוג הזה: למה שתאמינו אתן? מילא אנחנו, למה שנאמין; אתן, למה שתאמינו למה שאומרת שרת המשפטים ולמה שלא תצביעו בעד הצעת החוק הזאת? כל כך פשוטה. לא רק שהיא לא תקציבית – היא מוסיפה כסף למדינה. היא מביאה רק טוב לעולם. למה שתאמינו שוב להבטחה ריקה ולא פשוט תצביעו בעד ההצעה הזאת? אני קוראת לכם באמת, מכל הלב, לעשות את זה. תודה.
תודה, אדוני היושב-ראש. חבריי וחברותיי חברות הכנסת, אני שמחה להיות עוד אחת משורה של חברות וחברי כנסת שעולות ומדגישות את מה שבעיניי, אדוני, הוא הכותרת מנאום סגן נשיא ארצות הברית מייקל פנס, וזה דווקא לא מה שהוא אמר אלא התגובה על מה שהוא אמר. חברות וחברים, ממשלה שיושבת בדממה כאילו נאמר איזה דבר-מה נגדה – אני רוצה שנתחיל אחרת, התיאור הוא אחר: על כל חצי משפט של סגן הנשיא היו מחיאות כפיים סוערות ועמידה, תשואות – Standing Ovations, מה שנקרא; תשואות בעמידה. וכמעט, באמת, רק כשהוא אמר שארצות הברית מאמינה בשלום – –
– – שהדרך היא שלום ושארצות הברית תתמוך בפתרון שתי המדינות – דממה בספסלי הקואליציה והממשלה – –
– – ורק אנחנו באופוזיציה עמדנו ומחאנו כפיים בכל הכוח. אני מסכימה איתך, חברי חבר הכנסת אוחנה. אנחנו מאמינות ומאמינים, כן, בשתי מדינות לשני עמים – –
– – אנחנו מאמינות ומאמינים בשלום, אבל אני אגיד לך מה ההבדל בינינו – – –
אני אגיד לך מה ההבדל החשוב בינינו, וזאת בעיניי הדרמה כאן: ממשלה שלא רואה בשלום דבר שראוי לשאוף אליו, לעבוד בשבילו – –
– – ולמחוא לו כפיים, היא ממשלה לא מוסרית בעליל.
ממשלה שמשתמשת באזרחיות ובאזרחים שלה ובכל מה שהם נותנים לה בגלל שהם נותנים בה אמון – –
– – ולא מוצאת לנכון לטרוח, לחפש, להפוך כל אבן, כמו שאמר יצחק רבין, בדרך לשלום, היא הממשלה הכי לא מוסרית שיש, ואתם נחשפתם בערוותכם הזאת היום בכל הכוח.
אדוני סגן שר האוצר, משהו לא טוב קורה לך במשרד האוצר בקדנציה הזאת.
אדוני, רגע, רגע, רק ברשותך – להוסיף לפרוטוקול שאני בעד.
תודה, אדוני היושב-ראש. גברתי השרה, את עומדת לפני סבב מינויים חדש של שופטות ושופטים – אני מקווה שופטות – לבית המשפט העליון. לפני הסבב הקודם פניתי אלייך והפצרתי בך למנות את כל המינויים נשים ולהביא למצב היסטורי של שוויון – כמעט שוויון, זה היה יוצא אחד פחות, כמעט שוויון – בין נשים לגברים בבית המשפט העליון. עכשיו המצב הוא שיש רק ארבע שופטות מתוך 15, ולעומת זאת בין המועמדות יש רק חמש, לפי דעתי, בין כל ה-26 – המספר הסופי של המועמדות והמועמדים – ואנחנו עלולות למצוא עצמנו שוב במצב של מיעוט מתמשך בבית המשפט העליון. אני יודעת שלגברתי יש רגישות לעניין הייצוג, משום שלעומת זאת יש בין המועמדות והמועמדים שישה חובשות וחובשי כיפה, דבר שגם הוא צריך בפירוש להיות לנגד עינינו כשמדברות על ייצוג, אבל הייצוג שלהם בתוך בית המשפט העליון היום, לעומת זאת, הוא גדול באופן דרמטי מאחוזם באוכלוסייה, בעוד נשים הן 50%, 51%, 52% – תלוי מי סופרת – ויש לנו רק, כאמור, ארבע נשים. אני פניתי אלייך, ואני פונה אלייך שוב: מדוע לא תמני שתיים? יש מועמדות מעולות ברשימה – מדוע לא תמני שתי שופטות, והאם תתחייבי למנות לפחות שופטת אחת?
בדיוק. שלא יהיו מותבים של שופטות ומותבים של שופטים, או עורכות דין יכולות להופיע רק בפני שופטות, זה דווקא סטרטאפ. אני גם רואה את זה הולך לשם.
תודה רבה, אדוני ראש הממשלה.
אדוני ראש הממשלה, אמרתי? מצחיק. אתה רוצה להיות ראש ממשלה, אייכלר?
אתה לא רוצה להיות ראש ממשלה כשתהיה גדול?
לך הוא לא רלוונטי. בסדר גמור. אז זה חוק לא פרסונלי לאייכלר, אפשר לעשות על זה וי. אדוני היושב-ראש, תודה רבה. חבריי וחברותיי חברות הכנסת, אני שמחה לעלות ולהציג את הצעת החוק שלי, שיאיר לפיד חתום עליה, וגם אביגדור ליברמן, שעכשיו הוא שר הביטחון, חתום עליה, ועוד ראשי מפלגות, שאומנם חתומים אבל הצביעו נגדה, למרבה הצער.
אני רוצה להגיד, גבירותיי ורבותיי, אני כבר עמדתי פה פעמיים עם ההצעה הזאת, ואמרתי בצורה הכי מפורשת: זאת באמת לא שאלה של ימין ושל שמאל, אדוני שר הרווחה והעבודה והתעסוקה; יותר מדי כוח במעט מדי ידיים יותר מדי זמן זה דבר שמביא הרבה מאוד צרות ובעיות. כשאותו אדם עומד בראש המערכת יותר מדי זמן, יש לו נטייה לדרוש מהמערכת להתאים את עצמה אליו, והמערכת אכן מתאימה את עצמה אליו במקום לאזרחיות ולאזרחי ישראל, במקום למדינה, במקום למה שטוב לה. צריך לחזור ולהגיד – בנימין נתניהו עצמו אמר במילים מפורשות – מה שלא תעשה בקדנציה הראשונה אולי תעשה בקדנציה השנייה, אבל אחר כך כבר לא תעשה. כך אמר בשנת 1996, כשהיה מועמד לראשות ממשלה, והיום זה עוד אחד מדברים רבים מאוד מאוד שבהם הוא לא עומד בדיבורו. נתניהו הראשון ידע שמה שהוא לא יעשה בקדנציה הראשונה ולא יעשה בקדנציה השנייה, הוא כבר לא יעשה, והיום הוא באמת לא עושה את הדברים הטובים שאולי הוא יכול היה לעשות, אבל הוא עושה דברים רעים רעים רעים רק בשביל להישאר בכיסא הזה, שהוא פשוט כבר התרגל אליו במידה כזאת שהוא לא יכול להעלות על הדעת מצב שהוא לא ישב בו. גבירותיי ורבותיי, כוח זה דבר שעושה דברים מאוד רעים למוח שלנו, גורם לנו להיות קהות וקהים לאנשים אחרים. אנחנו אומרות דבר מאוד פשוט – – –
לתפקידים פחותים בחשיבותם במדינת ישראל יש הגבלת כהונה, אדוני שר התיירות.
לתפקידים פחותים בחשיבותם יש הגבלת כהונה; על אחת כמה וכמה צריכה להיות הגבלת כהונה למי שעומד בראש המערכת, בראש הפירמידה.
על אחת כמה וכמה כשהוא עצמו – – –
על אחת כמה וכמה כשהוא עצמו מכיר בנחיצות המגבלה הזאת.
חברות וחברים, אני קוראת לכן ולכם לתמוך בהצעת החוק שלי. תודה רבה.
הגבילו אחרי הכהונה השלישית של רוזוולט.
גם ההצעה שלי חלה מהכנסת ה-22.
זה לא הדבר היחיד שהוא שונה אצלנו מאשר אצל אחרות ואחרים. יש אצלנו הרבה – – –
תודה, גברתי היושבת-ראש. חבריי וחברותיי חברות הכנסת, הסתכלתי על ראש הממשלה שעמד פה – וכמו שאמרה חברתי קארין אלהרר, ועף על עצמו – והסביר איזו כלכלה נהדרת יש ואיך הוא מחלק את פירותיה. במרס 2017, לפני קצת פחות משנה, התפרסם מחקר של הביטוח הלאומי – לא של איזה ארגון שמאלני שממומן על ידי הקרן החדשה – מחקר של הביטוח הלאומי שהראה את ההרעה הקשה, העמוקה והגדולה במצבם של כל מי שנתמכות ונתמכים בישראל על ידי קצבאות בעקבות הקיצוצים שעשה נתניהו כשנכנס למשרד האוצר. זה נכון בעיקר לגבי הנכות והנכים, שהפכו להיות ממגזר שבגדול החזיק מעל למים והצליח במידת האפשר לעבוד ולשרוד בהצלחה – ובבת אחת בא נתניהו ומשך להם את השטיח מתחת לרגליים; אנשים שבחלקם, אשכרה, לא יכולות ולא יכולים לעמוד על הרגליים, אין להם רגליים לעמוד עליהן, והוא משך מתחתיהם את התמיכה שמדינה מחויבת לתת להם. ובעשר השנים – למה עשר? כבר 14 שנים – שחלפו מאז מצבם הלך והורע, הלך והידרדר. והיום, כשהם יצאו לרחובות בכאב נורא, נתניהו והממשלה שלו אפשרו להם להיות חודשים ברחובות במחזות קורעי לב שלא נראו במדינת ישראל מעולם, הכריחו את כולנו לעמוד מולם כשהם חוסמים עם כיסאות הגלגלים שלהם כבישים, משבשים את החיים בשביל שנשים לב, בשביל שמשהו יגרום לממשלה הזאת להזיז את עצמה. עכשיו, אני רוצה להגיד לכם, חבריי וחברותיי: כשקיבלתי את הטלפון מדוד ביטן, אז יושב-ראש הקואליציה, שאמר לי: אנחנו הגענו למתווה מוסכם להעלאת קצבאות הנכים, אני רוצה שנעשה את זה כולנו ביחד, התקשרתי לחברי אילן גילאון, שהוביל את המאבק הזה מאז ומתמיד. אמרתי לו: אילן, האם זה מקובל עליך? הוא אמר: זה מקובל עליי. מה שהגענו אליו, אפשר בהחלט לחיות איתו. באנו, כל סיעות הבית, נתנו אמון ביושב-ראש הקואליציה, כי האמנו שאם הוא בא, הוא בא עם הסכמה של הממשלה לעשות דבר שיביא את הנכות והנכים קרוב יותר ליכולת להתקיים בכבוד; שיביא אותם קרוב יותר גם ליכולת גם לעבוד וגם לקבל קצבת נכות, כי עולה כסף להיות נכֶה ונכָה. ופשוט שיקרו לנו, כמו ששיקרו להם. חבריי וחברותיי, היציאה המסיבית של הנכות והנכים לרחובות הייתה אחרי שהממשלה הבטיחה את המתווה הזה ולא נתנה אותו. לפני כן הייתה מחאה, אבל כשהובטח המתווה, ניתן אמון מסוים, והממשלה הזאת בגדה בו, והיא בוגדת בו גם עכשיו בהצעה שהיא מביאה להצבעה שלנו. אנחנו, כאמור, נצביע בעד ההצעה הזאת, משום שכל תוספת היא תוספת שצריך לתמוך בה. אבל, חבריי וחברותיי, זו תוספת לא ראויה, וזאת בעיקר התייחסות שערורייתית של ממשלה לאזרחיות ולאזרחים שלה; זאת בעיקר בגידה בחוזה הבסיסי של מדינה לאזרחיות ולאזרחים שלה.
תודה, אדוני היושב-ראש. חבריי וחברותיי חברות הכנסת, האמת היא שאני התכוונתי לעשות הצבעה על הצעת החוק, שכן ועדת השרים לחקיקה כתבה התנגדות. היא לא עשתה את מה שהיא נוהגת לעשות בקדנציה הזאת כמעט באופן אוטומטי ולהגיד "דחייה בחודש", "דחייה בשלושה", "דחייה בחצי שנה" – לא. היא כתבה התנגדות. אבל ניגש חבר הכנסת דב חנין ואמר לי: למה? זאת הצעת חוק כל כך חשובה, בואי ננסה לדבר. ניגשתי לשרה גילה גמליאל, שאכן סבורה שזאת הצעת חוק חשובה מאוד, וניסתה לעזור ולקדם אותה, והוסכם בכל זאת על תשובה והצבעה במועד אחר. אז לפני התשובה והצבעה, הבה נדבר שנייה על הצעת החוק שלי, חברות וחברים. חבר הכנסת חיליק בר דיבר פה כרגע על זהותו כאב ועל המחשבה שזעזעה אותו מכול וכול על זה שחלילה יום אחד הוא יהיה במצב שהוא לא יודע מה קורה עם הילדות והילדים שלו והוא יהיה תלוי בקבלת מידע לגביהם מאנשים אחרים. ואני – חבל לי שהלך חבר הכנסת חיליק בר – רציתי לדעת איך הרגיש חבר הכנסת חיליק בר כשהוא היה במצב שנולד לו ילדו הראשון, או נולדה לו בתו השנייה, או השלישית, זאת בת השלושה חודשים, והוא היה אמור למוחרת בבוקר לחזור לעבודה כאילו כלום, כאילו לא קרה דבר. הוא היה אמור ללכת לעבודה כמו כל אב אחר במדינת ישראל, להשאיר את הפעוט או הפעוטה החדשה הזאת שאך נולדה, בכלל לא להיות שם בשביל להתוודע, להכיר אותו או אותה, לטפל בה, להרגיש אותה; ולא להיות שם בשביל אשתו, בת הזוג שלו, שזה עתה ילדה – דבר שהוא חוויה שעשויה להיות מאוד מאוד לא פשוטה מבחינה פיזית – פשוט להשאיר אותה ולהצטרך ללכת לעבודה. אולי אדוני היושב-ראש יהיה מוכן לבקש שקט במליאה? זה קצת יסייע לי.
ממש. חבריי וחברותיי, אני חייבת להגיד לכם שממש קשה לדבר ככה. אני מודה על ההתחשבות. אז אני תוהה איך יכול אבא לקבל כמובן מאליו את העובדה שהמדינה לא נותנת לו את הזכות, שבעיניי היא בסיסית והכרחית, להיות עם הפעוט או הפעוטה שנולדה לו, להיות עם בת הזוג שלו, להיות שם ברגעים האלה, המכוננים, הראשוניים, כמעט אני אגיד הרוטטים. אתה יודע, אדוני היושב-ראש, גם אתה לא היית שם כשנולדו הילדות והילדים שלך, הרי.
הרי לא קיבלת חופשה מהמדינה בשביל להישאר בבית. לא שילמו לך משכורת בזמן שאתה נמצא בבית לטפל בפעוטות, בתינוקות שנולדו לך ובאשתך שזה עתה ילדה.
בקיצור, חברות וחברים, בואו נעשה רגע זום אאוט, נצא שנייה רגע מהקופסה הקטנה שלנו, שאנחנו רגילות ורגילים לחשוב על זה שזה מובן מאליו שחופשת לידה הולכת לאימא; ואנחנו הגדלנו אותה – חברתי חברת הכנסת שלי יחימוביץ הגדילה אותה בשעתו יחד עם חבר הכנסת גדעון סער מ-12 שבועות ל-14 שבועות, ובקדנציה הזאת – –
– – ובקדנציה הזאת חברת הכנסת רחל עזריה הובילה הארכה של עוד שבוע, ל-15 שבועות. בואו שנייה נצא רגע מהקיבעון הזה ונדבר על מציאות אחרת לגמרי. ודאי צפיתן או צפיתם בחודש האחרון בערוץ 2 – כלומר הוא כבר לא ערוץ 2 אבל החדשות הן עדיין אותן חדשות של ערוץ 2 – בסדרת הכתבות של הכתבת יונה לייבזון, שהראתה את המצב בשבדיה – כן, כן, שבדיה, המקום השפוי הזה, שמרוב שעושה דברים נכונים הוא כבר הפך להיות קלישאה – אבל ממש בשבדיה יש חופשת לידה לאימא ויש חופשת לידה לאבא. והאבא לא יכול להעביר את חודשי חופשת הלידה שלו אל האימא. פשוט, אם הוא לא לוקח אותה, המשפחה מאבדת את החודשים האלה שבהם הורה יכול להיות בבית ולטפל בילדה או בילד שלו מקרוב. ואנחנו מדברות על תקופה של למעלה משנה – – –
אני לא רק מסכימה, אני מציעה אותו פה בהצעת החוק הזאת, אדוני היושב-ראש.
אם הוא לא ייקח אותה? חד-משמעית.
אני אסביר. הינני מסבירה, אדוני, ותודה לאדוני היושב-ראש ששואל מדוע אם האבא לא לוקח את חופשת הלידה, שהיא תלך לאימא. ובכן, אדוני היושב-ראש, בואו נדבר על מה יוצר החוק בעובדה שהוא נותן את חופשת הלידה לאימא וקובע שהאבא רשאי – אם ברצונו – רשאי לקחת עד שמונה שבועות מתוך חופשת הלידה הזאת, וגם זה על חשבונה של האימא, וגם זה רק אחרי שישה שבועות. עכשיו, קודם כול, אדוני היושב-ראש, המציאות בישראל מלמדת שפחות מ-1% מהאבות מנצלים את הזכות הזאת – ואני אומרת "מנצלים" במירכאות. פחות מ-1% מהאבות אכן משתמשים בזכות לקחת את חופשת הלידה. מדוע? משום שקודם כול זה בא באמת על חשבון האם, ולא לכל הנשים מספיקים שישה שבועות כדי להתאושש מהלידה.
ולכן לא כל הנשים בנויות לחזור לעבודה בתום שישה שבועות, ולכן גברים רבים לא יכולים לקחת את השמונה האלה. 2. אדוני, ברגע שהחוק נותן את חופשת הלידה לאימא זה כאילו נכס שלה, זה כאילו אומר באופן מפורש שזה מה שהיא אמורה לעשות, וכל סטייה מזה היא בגדר סטייה. וזה בדיוק המצב שאותו אני רוצה לשנות. ושוב אני מבקשת מכן ומכם ללכת רגע אחורה ולהגיד איך בכלל הגענו למצב הזה שבאמת יש בכלל חופשת לידה דווקא לאימא. אני זוכרת שעד לפני 100 שנה, אדוני היושב-ראש, הרי לנשים, בכלל לא היה לנו מעמד בפני החוק: לא הייתה לנו זכות בחירה, לא הייתה לנו זכות להיבחר, לא הייתה לנו זכות ללמוד באוניברסיטה, לא הייתה לנו זכות להיות בעלות רכוש. אנחנו למעשה היינו עצמנו הרכוש של הגבר שהיינו שייכות לו – בהתחלה של האבא, ואחר כך האבא היה מעביר אותנו לרשותו של הבעל, ואנחנו היינו חלק מהיחידה הכלכלית והחוקית שהוא הבעל. לכן, גם הילדות והילדים שהיו נולדים היו רכושו של הבעל, והוא היה מחזיק את האישה שנשואה לו, והיא הייתה כלכלת הבית למעשה, זאת אומרת, היא הייתה אחראית מאה אחוז מהזמן לגידול הילדות והילדים, לטיפוח הבית והמשפחה. במשפחה אמידה אולי היו עוזרות ועוזרים שנשכרות לצורך זה, אבל כל הדבר הזה של אישה, ילדות וילדים היו רכושו של הגבר, וככזה הדבר זה תפקד. לפני כ-100 שנה, כשקיבלנו זכות להיכנס לעולם הציבורי, זאת אומרת הפכנו להיות בני ובנות אדם מלאות – בעיקרון לפחות – בפני החוק, מה שקרה הוא שהתחלנו גם לצאת לעולם העבודה. לפתע הנשים לא נמצאות 100% של הזמן בבית גם אנחנו יוצאות לעבוד, ואלוהים עדנו או עדתנו – כיצד שנקרא לשכינה או לאלוהים – נשים היום הן חצי מכוח העבודה. הרי אדוני לא יעלה על דעתו את מדינת ישראל מתנהלת היום בלי נשים בעולם העבודה, נכון?
אני לא אמרתי שאני רוצה שהן תצאנה לעבודה – – –
אני שואלת את אדוני ברצינות: אתה רואה את כלכלת מדינת ישראל מסתדרת היום בלי נשים כחלק מכוח העבודה? האם אתה כופר בזכותי לרצות לצאת לעבוד?
זה הכול. אז על זה אנחנו מדברות.
אבל אני לא רוצה לקחת לה את זה. בדיוק לכן אני אומרת שהמודל הקיים היום, שלוקח – שמציע לקחת מנשים חלק מחופשות הלידה בשביל שהאבא יוכל לזכות לחופשת לידה, הוא מודל פגום. ולכן, הצעת החוק שלי מביאה את הדבר שישנה את התפיסה הזאת ואת המציאות הזאת מיסודה, ואומרת: שלושה חודשים חופשת לידה, למעשה, 13 שבועות לאימא, 13 שבועות לאבא, ו-13 שבועות שהן יכולות לחלק ביניהן – נוספים, אדוני היושב-ראש; עוד 13 שבועות. זאת אומרת, אנחנו מגיעות למצב של בין תשעה לעשרה חודשים שבהם התינוקת או התינוק גדלות בבית עם ההורים, שזה לפי כל המחקרים דבר שעושה תינוקות בריאים יותר, עמידים יותר, ומוכנים כמעט, אני אגיד, יותר טוב לשלב הבא בחינוכם שבו הם יהיו במסגרת כלשהי. אבל אנחנו מדברות גם על מצב שפתאום האבא מקבל את הזכות הזאת, והיא הופכת להיות זכות מוקנית, להיות חלק מחיי התינוק והתינוקת שלו, והם חלק מחייו.
אתה חייב להוסיף לי דקה, בגלל כל רעש האימים שהיה פה.
עכשיו. אבל בהתחלה הייתה פה מהומה. תן לי, ברשותך, לסיים.
אני אגיד ככה: בשבדיה, שבה נוהג הדבר הזה – אתה יודע מה פערי השכר בישראל בין גברים לנשים? 37%. הם אפילו קצת גדלו בשנה האחרונה.
אבל זה בדיוק מה שאני באה לתקן, בין השאר באמצעות הצעת החוק הזאת, משום שכשגם גברים וגם נשים יוצאים באופן שוויוני לחופשת לידה, אז פתאום זה לא ברור מי יוצאת יותר מוקדם לקחת את הילדות והילדים; זה לא כל כך מובן מאליו מי יוצאת כאשר הילדה או הילד חולה. ואכן, בשבדיה פערי השכר בין נשים לגברים עומדים היום על 13% בקושי, כמו שיכולנו לראות בכתבה של יונה לייבזון. אומר יותר מכך, אדוני היושב-ראש: פערי השכר באיסלנד, שעמדו בשנה שעברה על 16%, עדיין גרמו לכל הנשים לשבות יום אחד ולצאת לשטוף רצפות ברחובות בשביל להדגים את חוסר השוויון וחוסר הסבירות בפערים האלה. המפתח לשוויון בעולם העבודה, המפתח לשוויון בעולם המשפחה, המפתח לחיים יותר טובים, גם לאימהות, גם לאבות וגם לילדות ולילדים שלהם, מתחיל בחופשת לידה שיווניות. אני מאוד מקווה שהמשא ומתן שלנו עם הממשלה יעלה, יישא אכן פירות, ונצליח במהרה בימינו להביא את הבשורה הזאת לאזרחיות ואזרחי ישראל. תודה רבה.
אין ברירה, אין ברירה. לוחות הברית, אין ברירה.
תודה, אדוני. מאוד גבוה, חבר הכנסת אייכלר. מאוד גבוה. חבריי, חברותיי חברות הכנסת, אי-אפשר לספור כמה פעמים עמדנו כאן לדבר על העברת סמכויות משר לשר, ממשרד למשרד, מסגן שר לשר, מסגן שר לסגן שר, משר לסגן שר וחוזר חלילה, במהלך הכנסת הזאת. אי-אפשר לתאר כמה זמן בזבזה הכנסת על משחקי הכיסאות הנלעגים. אין לזה מילה אחרת, חבריי וחברותיי – משחקי כסאות נלעגים ושערורייתיים של ממשלת נתניהו. עכשיו ראש הממשלה נתניהו עומד להיות לא רק ראש הממשלה ושר החוץ כי אם גם שר הבריאות. אז בואו נסתכל רגע על פועלו המזהיר כשר החוץ – איך הוא קידם את משרד החוץ, את המשרד שהוא ממונה עליו ועומד בראשו בתקופה שהוא שר חוץ: הוא סגר בשנה שעברה שבע נציגויות; השנה הוא עומד לסגור עוד שבע נציגויות; הוא צמצם, הולך ומצמצם, את מספר העובדות והעובדים של משרד החוץ, אבל חשוב מזה – הוא מצמצם את האחריות ואת האפשרות של משרד החוץ לעשות את תפקידו: את ה-BDS הוא העביר לגלעד ארדן, השר שיושב פה מולי ואחראי בעיקרון לביטחון פנים, אבל גם ה-BDS הוא בתחום אחריותו עכשיו; את יהדות התפוצות הוא העביר לשר החינוך מר בנט, שבעיקרון החינוך בתחום מדינת ישראל הוא באחריותו, אבל הוא ממונה גם על יהדות התפוצות. שר החינוך בנט נוסע עכשיו, באמצע המשבר הדיפלומטי הדרמטי שיש לנו עם פולין, לפגוש את ראש הממשלה ועוד כל מיני אנשי מפתח בפולין – אבל אופס, מי לא יודע על הנסיעה הזאת ופרטיה? משרד החוץ, שעכשיו עומד בראשו ראש הממשלה נתניהו.
בדיוק. אז מה – אני רוצה להגיד שעד כדי כך – – –
אז עד כדי כך הידרדר מעמדו ועד כדי כך הידרדרה יוקרתו של משרד החוץ, שהתפקיד הכל-כך נחשק של צוערות וצוערים – שהיה קשה, באמת היה תור ארוך – עכשיו מתוך 20 תקנים שיש לצוערות וצוערים חדשים, בקושי מילאו 12, מרוב שכולם כבר יודעות ויודעים שמשרד החוץ זה ממש לא. כל מה שנתניהו עושה כשר חוץ זה דואג ליוקרה שלו עצמו. הוא מארגן לעצמו ביקורים זוהרים חגיגיים, הוא הופך את עצמו לשועה. זה לא מביא למדינת ישראל תמיכה באו"ם; זה לא מביא למדינת ישראל פריחה כלכלית; זה לא מביא למדינת ישראל את התמיכה שהיא כל כך זקוקה לה, לביטחון הלאומי שלה, ביחסים המדיניים שלה עם העולם. זה מביא יוקרה לבנימין נתניהו. מעניין, רק מעניין לדעת, איך זה יעבוד במשרד הבריאות. תודה, אדוני.
לפרוטוקול: אני תומכת בזה שזה יעבור כהצעה לסדר-היום.
לפרוטוקול: אני תמכתי שזה יהיה – – –
רק מילה קטנה על צבא הגנה לישראל.
איזה מילה ביחס לשירות נשים.
אף אחד לא אמר לי שאני אצטרך להציג את החוק בכזאת שעה.
אתן עושות לי חשק לדבר הרבה.
חברותיי וחבריי חברי הכנסת, עשר דקות לפני 01:00 – בלילה, בבוקר. מעשה שהיה כך היה.
נכון. וחבר הכנסת ביטן, אחרי כל המחמאות שקיבלת היום, אתה הרווחת ביושר את החובה להקשיב.
נכון. ובכן, כך: יום לפני השבעתי לכנסת התשע-עשרה – אנחנו מדברות בדיוק על לפני חמש שנים – לקחתי את שתי היועצות הפרלמנטריות המיועדות שלי ליום עיון באוניברסיטת תל אביב תחת הכותרת "היבטים שונים של מדינת הרווחה". ושם דיבר מי שהיה אז דיקן בית הספר למשפטים של אוניברסיטת תל אביב. הוא דיבר בכלל על נוער ובעיות של נוער במצוקה, ועל הדרך פתאום הוא אמר משהו על מאסר חייבים בהוצאה לפועל. והוא אמר: אני רואה פה חברת כנסת בקהל, אז אולי יעניין אותך לדעת שהמאסרים חוזרים בעוד שלושה חודשים ואולי יעניין אותך לטפל בזה. הסתכלתי כה וכה, הבנתי שאני חברת הכנסת שבקהל, והלכתי לבדוק ומצאתי חצר אחורית מוזנחת ומטונפת במדינת ישראל, בגודל בלתי נתפס של 700,000 אישה ואיש שיש להם תיקים בהוצאה לפועל; 770,000 אישה ואיש, ויש להם היום 2.5 מיליון תיקים, אחרי שצומצמו מ-3.5 מיליון תיקים. מדובר, ברוב המכריע שלהם, בציבור שבאמת, תהפכו אותו, תנערו אותו – הוא חייב מיליונים וחייבת מיליונים, אבל לעולם לא תהיה להם דרך לשלם את זה. אז הייתה לי זכות להוביל את ביטול המאסרים, ומייד אחר כך התחלנו לחשוב איך נמצא דרך לעשות את הדבר שישנו במסלול פשיטת רגל אבל לא היה בהוצאה לפועל, וזה הפטר: מחיקת חובות למי ששילמה, שילם, את כל מה שכבר יכלה לשלם, לעולם לא תוכל לשלם את החוב המלא, והגיע הזמן לתת לה, או לו, לפתוח בחיים חדשים, בלי החוב הנורא הזה, שלא מאפשר להם לקיים חיים נורמליים. ואכן, הצלחנו להעביר בכנסת הזאת חוק הפטר של ההוצאה לפועל, חוק שלי, שמוזג עם הצעה ממשלתית. ואז, שנה אחרי, עשינו בוועדת החוקה בראשות חבר הכנסת ניסן סלומינסקי דיון מעקב, וגילינו שמתוך כ-40,000 אישה ואיש שהחוק הזה היה צריך לספק להם את האפשרות לקבל הפטר, קיבלו – כמה? 600?
635. מתוך 40,000. שלחנו את משרד המשפטים לעשות שיעורי בית, וכמובן את רשות האכיפה והגבייה, והם חזרו עם כל מיני חסמים. למשל, נכס – – –
לא, לא. נכס בר-מימוש. אז מסתבר שגם דירה שהיא בלאו הכי מוגנת כדירת מגורים והיא באמת לא שווה שום דבר והיא קטנה מאוד, ובלאו הכי, גם אם ימכרו אותה, היא לא תספיק בשביל לכסות את החוב – היא עדיין מונעת מאדם לקבל הפטר בהוצאה לפועל. תסכימו איתי שזה לא סביר.
מכונית של 10,000 שקל. אנחנו מדברות ומדברים על חובות של 800,000 שקל, ובגלל מכונית של 10,000 שקל יימנע מהאדם לקבל הפטר. עשינו עבודה מאוד יסודית, לשמחתנו, ואנחנו מעבירות עכשיו בקריאה ראשונה תיקונים לחוק ההפטר בהוצאה לפועל שיאפשרו באמת לכמה שיותר מתוך 40,000 הפוטנציאליים האלה לקבל את ההפטר הזה, שבאמת יאפשר להן ולהם לפתוח בחיים חדשים. אני רוצה באמת להגיד תודה רבה ביותר להרבה מאוד אנשים, צריך להגיד: ליושב-ראש ועדת החוקה; לחברי דוד ביטן, שאין כמוהו בלשים אם כוחו, להשתמש בו לטובה במקומות שזה נדרש בהם, ובאמת לגרום לזה שהחוק הזה יגשים את מטרתו, כי ככה הוא הפך להיות כמעט אות מתה; לכל הצוות המשפטי של ועדת החוקה, בציון מיוחד של גור, היועץ המשפטי, שבאמת עשה על זה ימים כלילות; לענת הר אבן ותומר מוסקוביץ – – –
לילות כימים. ימים כלילות, אמרתי?
כן, בכנסת זה לגמרי לילות כימים, בואי.
אז לגור;	 כמו שאמרתי, לענת הר אבן ותומר מוסקוביץ מרשות האכיפה והגבייה; במשרד המשפטים – למי? כמובן אבי ליכט וכל האנשים שמתחתיו – מיכל; לשרת המשפטים, שנתנה יד בדבר הזה; ליועצות הפרלמנטריות שלי, אורלי לאופולד, ליבי צ'יפסר, ניר רוזן; ולכן ולכם, חבריי וחברותיי. הבה נעביר את זה בקריאה ראשונה ושנייה שלישית, אינשאללה, כבר בכנס הזה.
גברתי, ברשותך, רק לפני שאת סוגרת את סדר-היום, אני שכחתי שמות חשובים בתודות, מרב זוהרי ומיכל אלבז, שבאמת עשו את העבודה ממשרד המשפטים. אז תודה לכן.
תודה רבה, אדוני היושב-ראש. צריך להגיד שזאת שעה קשה ועצובה – שעה שבה אנחנו כולנו מתבשרות ומתבשרים שהמשטרה, משטרת ישראל, ממליצה להעמיד את ראש ממשלת ישראל לדין באשמות שוחד.
תודה רבה, אדוני היושב-ראש. השעה הזאת היא שעה קשה. היא שעה קשה משום שמשטרת ישראל ממליצה להעמיד את ראש ממשלת ישראל לדין באשמת שוחד. פעמיים באשמת שוחד, אדוני היושב-ראש. ואז בא ראש הממשלה, ואומר בפעם המי יודעת כמה: לא יהיה כלום כי לא היה כלום. ובכן, אדוני, ראש הממשלה כבר היה; ועוד איך היה; כמה היה וכמה יש ועוד יש ועוד יש. מעבר לסיגרים שהיו ולשמפניה שהייתה – וכנראה יש, מעבר לשאר המתנות – –
– – מעבר למשאים – שיש – –
לא. סיגרים ושמפניות – יש. האם הם שוחד או לא שוחד? זאת שאלה. אבל אין חולקת על כך שסיגרים ושמפניות – יש. אבל מעבר לזה, אדוני סגן שר האוצר, מה שגרוע יותר – שהיה ויש – זאת מכירת החיסול של נתניהו את כל המוסדות של מדינת ישראל למען טובתו האישית ולמען ישיבתו על כיסא ראש הממשלה. מה שהיה ומה שיש הוא ראש ממשלה שלא מהסס להשתלח ולפרק מהיסוד את המוסדות הכי בסיסיים של הדמוקרטיה שלנו. לקלל את המשטרה, לאיים על חוקרות וחוקרים – גם במילים – אני לא יודעת אם הוא שלח אחריהם מישהו, אבל האופן שבו הוא מדבר עליהם, מדבר עליהם בתקשורת; האופן שבו הוא מנסה לחוקק נגדם; האופן שבו הוא מדבר נגד הפרקליטות; האופן שבו הוא מאפשר לממשלה שלו לדבר נגד בתי המשפט; האופן שבו הוא מדבר נגד אזרחיות והאזרחים וקורא להם בשלל שמות גנאי, החל בזה שהוא מאשים אותם שהם שכחו איך זה להיות יהודים וכלה בזה שהוא קורא להם חמוצים – כל זה היה ויש וכל זה מפרק לנו את המדינה בשביל לשמור על נתניהו ועל המשפחה שלו. נתניהו מתלונן כל כך הרבה על כמה מדברים נגדו ונגד המשפחה שלו. כל הדברים שנאמרים נגדו לא מגיעים לקרסוליים של הזוועות של ראש ממשלה שמדבר נגד האזרחיות והאזרחים שהוא אמור לדאוג להם; נגד המדינה, שהוא אמור לדאוג לרווחתה, לקיומה, לביטחונה, והוא עושה בכל דרך את ההפך. אדוני ראש הממשלה, מר נתניהו, עמדת ודיברת מלב אל לב, ואמרת כמה אכפת לך מהמדינה הזאת. אז אם אכפת לך מהמדינה הזאת, אדוני ראש הממשלה, אתה כל כך צריך ללכת. למדינת ישראל מגיע ראש ממשלה שלא חשוד בפלילים, למדינת ישראל מגיע ראש ממשלה שבאמת אכפת לו מהחברה שלה, מהאזרחיות והאזרחים שלה – מכל סוגי האזרחיות והאזרחים שלה, מתוקים או חמוצים כאחת. נתניהו, זה לא משנה מה יהיה. אתה לא צריך יותר להיות ראש ממשלה, ויפה שעה אחת קודם. העובדה שאנחנו עומדות ועומדים כאן, בשעה הזאת, על תקציב שאתה הבאת בחיפזון – שוב, רק כדי לשמור על הכיסא שלך – לא תשמור אותך ראש ממשלה. תודה, אדוני.
איזה שקט ביום שלישי אחר הצוהריים במליאה. תענוג. תודה, אדוני היושב-ראש, גם אני רוצה להודות לך על דברי הפתיחה שלך, וגם אני רוצה להצטרף לתודות ליועצות וליועצים הפרלמנטריות שלנו, וספציפית במקרה שלי – ליבי צ'יפסר, אורלי לאופולד, ניר רוזן. וגם אני רוצה לחגוג את העובדה שאנחנו היום 30 שנה מאז הביטול של האיסור של משכב זכר, או כמו שקראו לזה, יחסי מין שלא כדרך הטבע. קודם כול, תרשמו לפניכם – גם זה היה במחטף; פשוט לא שמו לב. זאת אומרת, מי שהלכה לחפש בפרוטוקולים של ועדת החוקה לא מצאה את האזכור הזה. זה בא בגרסה ראשונה בלי ביטול הסעיף הזה, ואיכשהו זה הוצבע בשנייה ושלישית עם ביטול הסעיף הזה, בלי שדיברו על זה בקול רם. משום שכשדיברו על זה בקול רם הייתה התנגדות. הייתה התנגדות, וזה בא כמה פעמים עד שזה עבר. זה היה יום היסטורי, היום שבו זה בוטל, אבל כמה עצוב להבין שגם אז זה לא באמת היה בהצהרה בפה מלא של כל חברות וחברי הבית. אבל אני רוצה, ברשותכן וברשותכם, להתעכב על הביטוי הזה, "כדרך הטבע". את אמרת, יעל, שזה כדרך הטבע. אני מסכימה איתך. עובדה, זה קיים, זה כדרך הטבע. אבל מה שמטריד אותי, ברשותך היושב-ראש, זה מי קובע או קובעת מה בדרך הטבע? עם כל הכבוד לנו, מתי בפעם האחרונה פגשנו טבע? אולי פה מר ברושי פוגש טבע קצת יותר מאיתנו, אבל גם הוא פוגש טבע, איך להגיד, חרוש, מעובד, מטופל ומתווך לנו. באמת, ציוויליזציות שלמות הטבע מתווך לנו על ידי התרבות. התרבות והדת והחוק מספרים ומודיעים לנו מהו הטבע, ומה כדרך הטבע ומה לא כדרך הטבע. זאת אומרת, אדוני היושב-ראש, החוק מתיימר לקבוע מה כדרך הטבע. זאת אומרת, למשל, לפני 30 שנה, כשביטלו את האיסור על המשכב הזה, שכאילו לא בדרך הטבע, הטרדה מינית עוד בכלל לא הייתה דבר אסור, זאת אומרת היא הייתה לגמרי כדרך הטבע; או לחלופין היום, כאן ועכשיו, זנות עדיין איננה אסורה. זאת אומרת, החוק מכיר בה כדבר שהוא כאילו כדרך הטבע. ועדיין יש גם כאלה שחוזרים ואומרים את המילים המזעזעות האלה: הכי עתיק בעולם, וכל מיני דברים כאלה. זאת אומרת עד היום אנחנו במקום שבו בעלי הכוח – וכשאני אומרת, בהקשר שלנו, "בעלי הכוח" אני מדברת על הממשלה הזאת והקואליציה הזאת – מתיימרות ומתיימרים לקבוע מה כדרך הטבע, מה הם מרשים למי לעשות. כי עד היום הממשלה הזאת והקואליציה הזאת מסרבות בעקביות, באופן אקטיבי, באופן אפילו כמעט אלים לפעמים – לאסור, לא רק לא להכיר אלא לאסור על דרך חיים, על רבייה, על אהבה, על קשרים שמתקיימים. ולא זו בלבד שמתקיימים, אלא שמעל 80% מהציבור הישראלית תומכת בהם, מחבקת אותם. הרי בכל משאל על נישואים לבני/בנות אותו מין, הציבור הישראלית, בידיים וברגליים, תומכת בכל הכוח. אבל הממשלה והקואליציה? לא ולא. לא נישואים, לא אימוץ, לא רישום, אפילו, של ילדות וילדים שנולדים לזוגות. כל כך הרבה דברים עדיין אסורים באופן מפורש בחוק לבני/בנות אותו מין, ואם לא אסורים, אז הולכים במין דרכים עקלקלות. ובאמת יש חברות, כמו חברותיי לשדולה, קודם כול מירב בן ארי, אבל גם שרן השכל, שמביאות כספים, מביאות תקציבים, עושות מאמצים, ואנחנו מנסות לפתח נהלים, והכול במין התפתלויות כאלה, מעוותות, בגלל שיש מי שמתעקש שהוא יודע מה דרך הטבע והוא יקבע מה דרך הטבע, והוא לא יאפשר לאחרות ולאחרים לחיות אחרת. אז חבריי וחברותיי חברות וחברי הכנסת, הסיפור הזה של האהבה וההכרה והקבלה של הציבור מצד אחד את הקהילה הגאה, והאי-נכונות העיוורת, האלימה, העוינת של הממשלה והקואליציה הזאת להכיר בחיים האלה, הכל-כך טבעיים, זה עוד פער אחד שמצטרף לפערים רבים שיש בין הממשלה הזאת לבין הציבור שאותו היא אמורה לשרת. וביום הזה אנחנו מקדישות את כל האהבה שלנו ואת כל התמיכה הציבורית ואת כל המחויבות שלנו, כמחוקקות ומחוקקים – כי אם תספור ראשים, יש פה עדיין רוב שמחויב לקהילה הזאת ולשוויון הזכויות שמגיע לה; ולכן, חד-משמעית, לא ננוח עד שלא נוודא שהשוויון הזה נמצא בספר החוקים שלנו. תודה רבה.
חבר הכנסת שמולי מסכים – חוקה.
תודה רבה, גברתי יושבת-הראש. חברותיי וחבריי חברי הכנסת, הצעת החוק שיש לי הזכות להביא לקריאה ראשונה מתקנת עיוות שהיה בחוק שלנו הרבה מאוד זמן, וזה שהיה פער בין העונשים וההגדרות של עבירות המין בחוק האזרחי שלנו, חוק המדינה, לבין חוק השיפוט הצבאי. בהצעה הזאת אנחנו מתקנות את העיוות הזה ומשוות גם את ההגדרות וגם את הענישה בחוק השיפוט הצבאי כך שיהיו זהות לחוק האזרחי. מי שעובר עבירת מין בצבא או מי שעובר עבירת מין והוא איש צבא יהיה כפוף לאותו חוק, לאותם עונשים, כמו מי שעושה את זה באזרחות. אז באופן מעשי, מבחינת חקיקה, מה שעשינו, מחקנו את עבירת האינוס מחוק השיפוט הצבאי, שגם ההתיישנות עליה הייתה קצרה יותר, גם העונש עליה היה פחות, וגם צריך להגיד שעונשי מינימום על עבירות מין לא חלו בדין הצבאי, ועכשיו יחולו. זה חלק אחד של הצעת החוק. אבל החלק השני חשוב לא פחות, ואני חייבת לספר ולשתף אתכן ואתכם שאני ממש מתרגשת שהצלחנו להביא למצב שקרוב ל-20 שנה מאז חקיקתו של חוק זכויות נפגעי ונפגעות עבירה במדינת ישראל, לראשונה הוא יחול גם על צבא ההגנה לישראל. דבר מדהים, כי כשחוקקו אותו הוא לא חל על הצבא, אבל עכשיו, במאמץ משותף – והאמת היא שצריך להגיד שמבחינה מהותית לא היה צורך בשום מאמץ, כולם רצו להחיל אותו: גם משרד המשפטים, גם הצבא רצה להחיל אותו, כי כך ראוי. נפגעות ונפגעים, מה זה משנה איפה הם נפגעו ועל ידי מי, מגיעות להם אותן הזכויות בדיוק. אבל נדרש מאמץ כדי להביא את הסכום הפנטסטי של 9 מיליון שקלים על פני שלוש שנים כדי ליישם את החוק. זאת אומרת, כדי להתאים את המערכות, להביא את כוח האדם, להביא למצב שבו באמת אפשר יהיה להפעיל וליישם את חוק זכויות נפגעות ונפגעי עבירה בצבא במלואו. מילה צריך להגיד – גם היום התביעה בצה"ל עושה כל מאמץ כדי לפעול ברוח החוק וכמיטב יכולתה, בעיקר ברגישות רבה לנפגעות ונפגעי עבירות מין, אבל מן הראוי שהחוק הזה יחול על כל מי שהוא התכוון לחול עליו – כל נפגעי ונפגעות עבירה. ועכשיו לשמחתי זה יוכל לקרות. אני רוצה להודות ליועץ המשפטי של ועדת החוץ והביטחון, שעשה עבודה מדהימה, עידו בן יצחק; לתובעת הצבאית הראשית אל"מ שרון זגגי-פנחס; לפצ"ר, תת-אלוף שרון אפק; לאנשי ונשות משרד המשפטים, בעצם נשות: עמית מררי, המשנה ליועמ"ש וכל הצוות שלה בייעוץ וחקיקה – לילך וגנר, ליאנה בלומנפלד וגבי פיסמן; לדפנה וצוות ועדת החוץ והביטחון; לאבי אבוחצירא, היועץ של שר הביטחון; לרומן, חברנו, מנהל סיעת ישראל ביתנו; לענת גולן מאגף תקציבים במשרד הביטחון; לספיר איפרגן ממשרד האוצר וליו"ר הוועדה אבי דיכטר, שצריך להגיד שהזכיר למשרדי הממשלה מי מייצג את העם במדינת ישראל לפי סדר הפרדת הרשויות, למי יש הזכות לקבוע מה כאן החוק ומי יכול ויכולה וצריכה לקדם חקיקה ראויה כשהיא עומדת לפני כזאת. לסיום אני כמובן רוצה להודות לצוות שלי: אורלי ליאופולד, ליבי צ'יפסר וניר רוזן. אני מאוד מאוד אשמח, חברות וחברים, שתתמכו בהצעת החוק. תודה.
כמו שאדוני השר כבר ניחש מראש, מדובר בשאילתה שהוגשה כשאילתה דחופה, שכן הייתה דחופה, והוגשה למעשה שלוש פעמים כשאילתה דחופה, ורק כשסורבה בפעם השלישית הוגשה כשאילתה רגילה.
חד-משמעית. לא על ידי השר באופן אישי.
ולא הנשיאות. תודה לסגן היושב-ראש על הדיוק הנכון. ובכן, השאלה הייתה לפני כחודש, ומדובר על 9 בינואר, אז אנחנו כבר מדברות על חודשיים וחצי: קבע בג"ץ כי על מפכ"ל המשטרה ועל השר לשקול מחדש את מינוי הניצב שקצינה במשטרה האשימה בעבירות מין "במהירות הראויה". רצוני לשאול: 1. האם ההחלטה נשקלה מחדש? 2. אם כן – האם תתערב? 3. מתי תפורסם ההחלטה? ברשות אדוני היושב-ראש, משום שחלו מאז שינויים מפליגים, אז ברצוני לעדכן את שאלתי ולשאול: 1. מה עכשיו? האם ניצב ריטמן יישאר במשטרה? 2. באיזה תפקיד? 3. ומה יעשה איתו?
אנחנו לא מנהלים דיון, אתם מנהלים את הדיון הזה. עד שלא היו – – –
אבל הוא אמר במהירות הראויה.
במקום להגיד – אתה, כמו שאמרה חברתי, בצדק, קודם אתם מתלוננים – – –
אדוני השר, קודם כול, אני מסכימה איתך. אני שמחה לשמוע שגם אתה מבין שהאוצר מתקמצן על תקנים – שזו תופעה פסולה, שמזיקה לאזרחיות ואזרחי מדינת ישראל. שאלתי אליך: למה תתמוך בתקציב שחוזר ועושה את זה? עכשיו, אמרת סגירת תיקים. רק בשביל לסבר את אוזנך, בעבירות מין נסגרים למעלה מ-80% מהתיקים של הנפגעות שבכלל פונות להתלונן – ואנחנו מדברות על קצת מעל 10%. אמון הציבור הוא גם אמון הנפגעות, אדוני, ובהקשר הזה אני רוצה לשאול את השאלה האחרונה שלי. הסיפור, סאגת התלונה נגד ניצב ריטמן, שללא ספק פגעה פגיעה קשה באמון של נפגעות, שמרגישות שהמשטרה ככלל והפיקוד הבכיר שלה מתייחסים אליהן בזלזול – ובהקשר הזה צריך להזכיר גם שהמפכ"ל כינה את המתלוננת על ריטמן "שקרנית" בהזדמנות לפני כמה חודשים וגם אמר שהוא לא יטפל בפניות אנונימיות. ובכל מקרה, אני חושבת שזכותו של המפכ"ל להאמין לניצב ריטמן לחלוטין ולחשוב שהוא קצין נהדר ושחבל לו לוותר עליו, אבל לי היה מאוד קשה עם העובדה שבשום שלב בדבריו, לאורך כל הדרך, הוא מעולם לא הכיר בבעיה של פגיעה מינית ואמר משהו בנוסח אפילו: אני מבין שמדובר בבעיה קשה ורחבה וכו' ושחובה עלינו לטפל בה, אבל – ושאלתי אליך: מה היחס שלך לאופן שבו המפכ"ל מתייחס לנפגעות ולעבירות מין?
וגם לא דיברנו על מה שהמפכ"ל לא אמר – האמירות שלו וגם האי-אמירות שלו.
מזל טוב. סבתא פעם ראשונה?
די. באמת? עכשיו היא מתה? אוי.
תגידי, זה שבוע צער בעלי חיים – פשפשים וכלבות.
עאידה, אני מסכמת את דברייך: תם עידן.
תודה, אדוני היושב-ראש. הרשות הלאומית לתרבות היידיש. אני רוצה לשתף אתכם, חבריי וחברותיי, בפרט שאולי חמק מעיניכן ומעיניכם בשטף החדשות הבלתי-נדלה שמתרגש עלינו כבר חודשים ארוכים בעקבות החשדות לשחיתות של ראש הממשלה. האם הבחנתם ששר החינוך חתם על תקנות שמקבלות, מרשות, מאשרות תקצוב של בתי ספר חרדיים שילמדו כשפה שנייה לא אנגלית כי אם יידיש? כן, כן, חברות וחברים. במסגרת לימודי ליבה, אחת הדרישות היא אנגלית כשפה שנייה. אז יש מוסדות, אדוני היושב-ראש מר וקנין היקר, ששר החינוך אישר להם שבמקום אנגלית הם ילמדו שפה שנייה יידיש, שכן אין כיידיש שפה חוצה גבולות, מדוברת בכל העולם, מקדמת אותנו ואת התלמידות והתלמידים והאזרחיות והאזרחים הצומחים והגדלים לעתיד הגלובלי, וגם זה של מדינת ישראל, כנראה. עכשיו, אני שואלת את שרת התרבות – שהיא כמובן לא יושבת פה להקשיב: למה יידיש כן ולדינו לא? אנחנו פה מקימות עכשיו גם את הרשות הלאומית לתרבות היידיש וגם את התרבות הלאומית לתרבות הלדינו, נכון? למה היידיש מוכרת כשפה שנייה לצורכי תקצוב בתי ספר חרדיים ואילו הלדינו איננה מוכרת ככזאת?
האם לא מדובר באפליה גזעית מהמדרגה הראשונה? האם לא מדובר באפליה עדתית חמורה שנעשית על ידי שר החינוך בממשלת נתניהו הרביעית?
אפליה דתית למה? לא, אמרתי עדתית. עדתית. עדות דוברות לדינו – לא תוכר שפתם כשפה שנייה, ועדות דוברות יידיש – תוכר שפתם כשפה שנייה. גברתי חברת הכנסת, חברתי חברת הכנסת שולי מועלם, את מאשרת את ההיגיון הזה? נראה לך סביר? נראה לך הגיוני? נראה לך שוויוני באיזשהו אופן? אז אני חושבת שלכבוד אישור חוק הרשות ליידיש וחוק הרשות ללדינו כדאי לתת את הדעת על חוסר הסבירות הקיצוני, השערורייתי, המושחת, ועל קניית הקולות שיש באישור היידיש כשפה שנייה, ועל הדרך – אי-אישור הלדינו ככזאת. תודה רבה.
– – – שהם ישבו פחות, לא זה – – –
לא, זה להפך, אבל, רצו שישבו פחות.
אנחנו נבוא להכשיל אותך כמיטב יכולתנו.
תודה רבה, גברתי היושבת-ראש. הצעת חוק חינוך ממלכתי – זה כבר נשמע כל כך חינוכי, שזה כבר עושה לך להרגיש דברים חיוביים ורציניים, ואז את ממשיכה וקוראת: "מניעת פעילות במוסד חינוך של גורמים חיצוניים הפועלים נגד מטרות החינוך" – מטרות החינוך, כן, מטרות החינוך – "ונגד צבא הגנה לישראל". מה האירוניה, חברות וחברים? מיהם הגורמים שפועלים הכי הרבה נגד צבא הגנה לישראל בימים אלה? הרבנים, ולא זאת בלבד אלא הרבנים ששייכים, שמנחים, שהם האבות הרוחניים, המורים הרוחניים של מפלגת הבית היהודי, של חברת הכנסת שולי מועלם, יוזמת החוק; הרבנים שלא מהססים לטנף את הרמטכ"ל, להשפיל אותו, להשפיל את הצבא; לקרוא בצורה מפורשת בריש גלי לסרבנות, שאומרים לתלמידים שלהם: אל תתגייסו. כל זמן שיש שירות משותף, הם אומרים להם, אל תתגייסו. סרבנות מפורשת. אילו הייתה עשירית מזה אצל שוברים שתיקה או כל אחד מהארגונים האחרים האלה, השמאלניים הנוראיים שמפניהם אתם באים להזהיר, הרי המדינה הייתה רועדת. אבל רבנים שמקבלים את המשכורת שלהם מהמדינה ויש להם סמכות לא רק רוחנית אלא גם סמכות ביורוקרטית – הם המנהלים של התלמידים האלה; הם שאמורים להכין אותם לצבא. איך הם מכינים אותם לצבא? הם אומרים להם: אל תתגייסו אם התנאים שלנו לא מתקיימים. הם אומרים להם: המפקד שלכם זה לא הרמטכ"ל או המפקדים שלכם; המפקד העליון שלכם זה אנחנו, ואתם תעשו רק מה שאנחנו אומרים. אנחנו מדברות, חברות וחברים, על הרב הצבאי הראשי, תת-אלוף בצה"ל, שאומר לתלמידי מכינה: אין לכם מה לדאוג, אתם יכולים להתגייס לקרבי, כי אתם תפגשו מקסימום פקידה פלוגתית – ללמדך, חברתי היושבת-ראש, שאין להם בעיה עם שירות נשים. אם נשים משרתות כשהן משרתות את הגברים, אין להם שום בעיה. להפך, אדרבה, תביאו פקידות פלוגתיות. אבל נשים משרתות כמוהם, הגברים? מאוד לא יהודי ולא ראוי. זה הדבר הכי מסריח בחוק הזה, כי זה הדבר הכי גרוע שקורה לצה"ל, ונגדו לא רק שאתם לא פועלות ופועלים אלא להפך – אתם מעודדים, מאפשרים ומממנים את הדבר הזה. תודה, גברתי.
תודה רבה, גברתי. אכן הדבר מאוד פשוט, כפי שהציגה אותו חברתי מירב בן ארי, אבל אני רוצה להגיד את הדבר הבא, וחבריי וחברותיי, אני רוצה רגע את תשומת ליבכן, ברשותכם. מדובר פה בסוגיה אנושית מדרגה ראשונה. מדובר פה בבני זוג שחיו את חייהם ביחד שנים כשאחד-אחת עובדת בחוץ ומשתכרת יותר כסף ולכן חוסכת יותר כסף לפנסיה, ואחת או אחד מושקע יותר בבית, בטיפול בילדות ובילדים, מתוך הנחה שהתכוונו לחיות לנצח ביחד ויש הסתמכות על הפנסיה הזאת. אבל אז נפרדו, ועד 2015 החיסכון הפנסיוני הזה בעצם לא היה מתחלק ביניהם. ובעיקר נשים – צריך להגיד את זה – שהשקיעו את רוב חייהן בגידול הילדות והילדים ובעבודות הבית בעוד הגבר צבר המון כסף לפנסיה, נותרו בלא כלום ולעיתים מתחת לקו העוני. 14 שנה לקח לתקן את העוול הזה, גברתי היושבת-ראש. 14 שנה, עד שב-2014 – וצריך להגיד – השר חיים כץ, אז יו"ר ועדת העבודה והרווחה, וחברת הכנסת זהבה גלאון עשו בעניין הזה עבודה מדהימה. אממה, כאן מתחילה שרשרת הפשלות של הממשלה הקודמת והממשלה הזאת, שרשרת מפוארת של פשוט התרשלות וחוסר עשיית העבודה הכי בסיסית שלהם. בשביל שאפשר יהיה להגיש בקשה לחלוקה של החיסכון הפנסיוני גם אם ההסכם כבר נחתם בזמן שעבר החוק, היה צריך להתקין תקנות, והיה צריך ליידע את הציבור שהיא והוא יכולות ויכולים להגיש בקשה כזאת. והממשלה לא עשתה את זה, למרות שהיא הגבילה את התקופה שבה אפשר לבקש לפתוח את ההסכם – בהתחלה לשנה ואחר כך הוסיפה עוד שנתיים וכל הזמן הזה עדיין לא התקינה תקנות, ועדיין לא פרסמה את זה לציבור. עכשיו, במקום שהממשלה תראה שפוקעת התקופה שאפשר לעשות שימוש בדבר הזה, ותבוא מיוזמתה להאריך את החוק וסוף-סוף להתקין תקנות ולפרסם לציבור, נאלצה חברת הכנסת גלאון יחד איתי – לשמחתי, יש לי זכות להיות חתומה אתה על ההצעה הזאת – ובאנו אנחנו לממשלה ואמרנו: בואו נאריך את התקופה. ובאמת, לא אנחנו היינו צריכות לעשות את זה, אבל שמחנו לעשות את זה. אממה, מצאתי את עצמי מעלה את הצעת החוק הזאת לוועדת שרים לא פחות מחמש פעמים, חברתי היושבת-ראש, והאוצר תומך בזה, כי האוצר יודע שזה נדרש. אבל בגלל המשחקים הקואליציוניים של הענשת האופוזיציה, או – מי תשמע, מי נתנה או לא נתנה להם קיזוז – הם לא אישרו את זה. את יודעת איך זה מאושר היום, גברתי? שאני הלכתי לחבר הכנסת אלאלוף ואמרתי לו – תגיש אתה את הצעת החוק הזאת כי אתה חבר בקואליציה, ולך יאשרו את זה, וככה נעביר את הצעת החוק הזאת. זאת בושה וחרפה לממשלה הזאת, שגם עכשיו מעבירה את זה רק בקריאה הטרומית, כשהחוק כבר פקע, ונשים וגברים שרוצים וצריכים לקבל את החלק שלהם בחיסכון הפנסיוני לא יכולות ויכולים עדיין להגיש בקשה.
חבריי וחברותיי, בואו נאשר בקריאה טרומית ונקווה שנחליף את הממשלה כל כך מהר שהממשלה הבאה תקדם את זה כמו שצריך ובזמן. תודה.
זה לא בתקנון, זו פרשנות מאוד ספציפית של היושב-ראש.
רגע, אבל אני הייתי רשומה. אני הייתי רשומה.
סליחה, לא שמעתי. אני פה כל הזמן.
תודה רבה לאדוני היושב-ראש על שהסכים להחזיר לי את התור שלי. חבריי וחברותיי חברות הכנסת, אני שומעת את סגן השר אלי בן-דהן ואת חברתי שולי מועלם ואת שר הדתות עם הדיבורים על איך נציל את יהודיות ויהודי העולם, ואני אומרת, האם הם מאמינות ומאמינים לעצמם במה שהם אומרים? בואו נדבר על זה רגע ברצינות. מה שיש לנו כאן הוא חוק שנותן עוד סמכויות לבתי הדין הרבניים. גם ככה הקואליציה הזאת מעבירה עכשיו הרחבה של סמכויות בתי הדין הרבניים, שיוכלו לעסוק בעניינים אזרחיים, שלא קשורים בכלל לדיני משפחה אלא בענייני בוררות אזרחיים שונים ומשונים, וגם לא רק על יהודיות ויהודים. אבל עכשיו היא באה להרחיב את סמכויות בתי הדין הרבניים, שימו לב, גם על אנשים שאינם אזרחיות ואזרחי ישראל, זאת אומרת, יהודיות ויהודים שהתחתנו איפשהו בעולם. עכשיו בהצעה הממשלתית, לא סתם התחתנו בדין תורה, התחתנו בנישואים אזרחיים בכלל בווינה, אבל בית הדין בישראל – יש לו סמכות להפעיל עליהם סנקציות בענייני גירושין.
אל תצעקו עליי, חברות שלי חמודות. אני עשיתי לא פחות מכן בענייני מסורבות גט לאורך השנים. לא תתחילו לדבר איתי על כמה חמור זה להיות מסורבת גט. ההפך הוא הנכון. זה מה שאני רוצה להגיד כאן. אני רוצה להגיד: אתם רוצים לתת לבתי הדין הרבניים סמכות על אנשים שאינם אזרחיות ואזרחי ישראל ושאפשר יהיה להכניס מישהו שהוא לא אזרח ישראלי לכלא, או לעכב לו יציאה מהארץ, כאילו בתי הדין הרבניים בישראל הם, מי תשמע, אור ליהודיות וליהודי העולם בהתרת גירושים, בעוד שבישראל הבעיה הזאת היא כנראה הכי חמורה, מבכל מקום אחר בעולם: עשרות אלפים של נשים לאורך הדורות במדינת ישראל והיום, בכל זמן נתון 10,000 נשים לא יכולות לקבל גט משום שבתי הדין הרבניים מתעקשים לתת לגברים את הכוח בידיים.
אז אתם רוצים עכשיו את היופי הזה להחיל גם על יהודיות ויהודים בחו"ל. בואו נתחיל מעניות עירכם, חמודים. בואו נתחיל מלשחרר מסורבות גט במדינת ישראל. נראה אתכם מצטיינים בזה לפני שאתם מתחילים עם שיגעון גדלות משיחי להחיל את הסמכות הזאת על יהודיות ויהודים במקומות אחרים בעולם. כל הרעיון של הממשלה הזאת והקואליציה הזאת, להרחיב כל הזמן את הסמכויות הדתיות בתחומי החיים של שאר האזרחיות והאזרחים, אם הם רוצים את זה ואם הם לא רוצות ורוצים את זה, עכשיו זה גם מפליג למדינות אחרות מעבר לים. זה דבר שאסור לתת לו יד. תודה.
תודה, גברתי. אני רוצה להצטרף לברכות, חברות וחברים, מדובר באמת בהישג מאוד משמעותי. מדובר במהפכה – ממש מעבר מרדיפה של חייבות וחייבים – שריד לימים שבהם היו פערים הרבה יותר גדולים בין בעלי הון לבין אלה שהיו חייבות וחייבים להם את הכסף – ממש מעבר מרדיפה של חייבות וחייבים וביוש שלהם לשיקום כלכלי, גם של אזרחיות ואזרחים וגם של תאגידים וחברות, כפי שציין חברי יושב-ראש ועדת החוקה. אני רוצה לציין את הדברים שלי חשוב שהצלחנו להשיג בחוק הזה: הגדרה של תנאי מחיה בכבוד לחייבות וחייבים, שגם כשיעקלו להם נכסים וייקחו להם – וחובות צריך לשלם, וכל זה – עדיין ציבור צריכה וצריך להיות מסוגלת לחיות להתקיים בכבוד. באמת, תהיה הקפדה על חלופת מגורים, גם אם ייקחו לנושים את דירת המגורים שלהם, לא ישאירו אנשים ללא קורת גג. יבוטל האמצעי הדרקוני הזה של הקפאת רישיון נהיגה – תרשמי לעצמך, גברתי היושבת-ראש – בספטמבר הבא ייכנס החוק הזה לתוקף, ואז זה יקרה. אני רוצה להגיד שמה שעדיין חסר בחוק זאת הגנה לעצמאיות ועצמאיים – הגנה מספיקה, ואני מקווה שנוכל עוד לתקן את זה בהמשך. מה שיידרש מאיתנו, חברות וחברי הכנסת, ברמת הפיקוח, הוא לוודא שאכן הממשלה מספקת את האפשרות לשיקום כלכלי משמעותי לחייבות וחייבים, כי אם לא נעשה את זה, אז לא עשינו כלום. אם לא נדאג שמי שנפל או נפלה לא תוכל – לא תיפול שוב – אז באמת לא עשינו שום דבר עם כל הכוונות הטובות והחקיקה היפה, וזה דבר שיבוא לידי ביטוי בהשקעת משאבים, אגב, יחסית קטנה מאוד, אבל מאוד חשובה ומשמעותית. אני בטוחה שאנחנו פה, קליקת ההוצאה לפועל בכנסת – אני רוצה לקוות שאנחנו נשגיח על זה כמו שצריך. אני יודעת שאני מחויבת לזה לגמרי. עוד דבר שנצטרך לטפל בו הוא הגבלה של שכר נאמנים. אנחנו רואות מדי פעם איך הוא מגיע פשוט מגיע לסכומים שערורייתיים, שיוצאים מכל פרופורציה ומכל היגיון של מישהו איפשהו אי-פעם. גם אני רוצה להודות בבקשה לגור, היועץ המשפטי של ועדת החוקה, שבאמת השקיע בזה עבודה מדהימה, אדירה, יצירתיות, מחויבות, מסירות, באמת שאפו; לספי ממשרד המשפטים, שחלבו ודמו בחוק הזה, ולמיכל – לשניהם, עבודה מדהימה. אני גם רוצה להגיד כל הכבוד לאבי ליכט, המשנה ליועץ המשפטי לממשלה, שבאמת, מדבר על זה כבר – אני חושבת שזו עבודה של שמונה שנים, ההובלה של החוק הזה. מדובר בחוק מודרני, עדכני, רלוונטי, שמחליף פקודה מנדטורית. ברוח זו אני אגיד תודה רבה גם ליועצת שלי אורלי לאופולד. ואני אגיד שהדבר הבא הוא בדיוק באותה רוח: סוף-סוף, לבטל את הפקודה המנדטורית הארכאית של פקודת המיסים (גבייה), ולהחליף גם אותה בחוק גבייה דמוקרטי, מודרני, הגון כמו שצריך – אז יש למה לצפות. תודה, גברתי.
שווה היה לעלות לדבר רק כי פה יש מים. המקום היחידי במליאה שיש בו מים. תודה, גברתי. חבריי וחברותיי חברות הכנסת, אני שמחה ומתרגשת שאנחנו מצליחות ומצליחים להעביר את התיקון הזה. חברי יושב-ראש ועדת החוקה הסביר את הפרטים הטכניים. אני רוצה שנייה לדבר על המהות של החוק הזה, ברשותך, גברתי. העברנו כאן אתמול בלילה, באופן חגיגי מאוד, את חוק חדלות פירעון. כן, קארין אלהרר, לא נשארת בשביל להצביע. דיברתי על המהפכה של המעבר מרדיפה של חייבים וחייבות, מהתייחסות מבזה אליהם כאילו מדובר באיזה פגם מוסרי להיות חייב או חייבת כסף, להבנה שהרבה מאוד פעמים זה ממש לא בחירה – זאת אומרת זה אף פעם לא בחירה של האדם. אבל זה בדרך כלל בתום לב, מתוך דברים שלא תלויים בך, ושאנשים מוצאים את עצמם, באמת, גמורים ואבודים. המעבר בחוק הזה הוא לשיקום כלכלי. אני התוודעתי למוסד ההוצאה לפועל – אני מתכוונת לא בתור מי שהיה דופק לה מדי פעם על הדלת איזה גובה חינני יותר או פחות בגלל הצטברות של דוח חנייה לא משולם, שפשוט הייתי משלמת אותו בלי לשאול שאלות בכלל. מעבר להיכרות האזרחית הזאת עם ההוצאה לפועל, הפעם הראשונה שפגשתי אותה הייתה ממש יום לפני השבעתי בפעם הראשונה לכנסת התשע-עשרה, כשפרופ' רון חריס, אז דיקן בית הספר למשפטים של אוניברסיטת תל-אביב, הפנה את תשומת ליבי בעצם למאסר חייבים בהוצאה לפועל. וכך, כשהגעתי לכנסת, הייתה לי הזכות להוביל בכנסת התשע-עשרה את ביטולו המוחלט של מאסר חייבים בהוצאה לפועל. ישראל, גברתי היושבת-ראש, הייתה הדמוקרטיה האחרונה בעולם שאפשר היה לאסור בה אדם על חוב פרטי. ואנחנו, לשמחתי, ביטלנו את הדבר הזה, אבל במהלך הביטול הזה, התוודעתי לעובדה שבהוצאה לפועל – אמרתי את זה כאן מעל לדוכן אין-סוף פעמים, אבל צריך להמשיך ולהגיד את זה, עד שלא נחסל את הדבר הזה: ההוצאה לפועל היא, כמו שאומר רון חריס, החצר האחורית של מדינת ישראל. האם את מעלה על דעתך כמה אזרחיות ואזרחים ישראלים יש בחצר האחורית הזאת? חבריי וחברותיי, בהוצאה לפועל יש 2.5 מיליון תיקים ל-700,000 ישראליות וישראלים. זאת חצר אחורית ענקית, עצומה, שנמצאים בה הרבה מאוד אנשים, שלעולם לא יוכלו לפתוח דף חדש, בלי חובות, של חיים כלכליים סבירים, נורמליים, תורמים למשק, לחברה, וכמובן בראש ובראשונה לעצמם ולמשפחות שלהם. החוק הזה בא לתת את האפשרות לפתוח דף חדש לקבוצה של מה שנקרא חייבות וחייבים מוגבלים באמצעים, כאלה שלא יכולות לצאת מהארץ, לא יכולות לפתוח חשבון בנק, מוצאות ומוצאים את עצמם מן הסתם שורדים בעבודות לא מדווחות מזדמנות כאלה או אחרות, אנשים שהחובות שלהם גדולים בהרבה מכל כסף שהם אי-פעם יראו או יפגשו בעצמם, הם מזמן מזמן ויתרו כבר על הסיכוי שהם אי-פעם יצאו מהבור הזה. הרעיון הוא לאתר את האנשים האלה ולהבין שהדבר הנכון, לא רק עבורם באופן אישי, אלא עבורנו כחברה וכמדינה, האינטרס שלנו זה למחוק להם את החוב הזה ולאפשר להן ולהם להתחיל דף חדש, ולמשפחות שלהם, לילדות ולילדים שלהם, לבנות הזוג שלהם, לנו, לחברה – לקבל חזרה אזרחיות ואזרחים שהם חלק מהמרקם המלא של החברה הישראלית. לכן אני הגשתי את הצעת החוק להפטר כבר לפני כמעט ארבע שנים. לשמחתי, משרד המשפטים התרצה והביא גרסה משלו, טובה פחות בעיניי, אבל לוקחות מה שיש. עכשיו שיפרנו אותה, לשמחתי, באופן ניכר, והגדלנו גם את הפוטנציאל של מי שיכולות ויכולים לקבל הפטר בהוצאה לפועל. אני מפצירה בכל מי שמכיר או מכירה מישהו או מישהי שקשורים להוצאה לפועל – תגידו להם ללכת או לצלצל ללשכת ההוצאה לפועל ולבדוק אם הן עומדות ועומדים בקריטריון לקבל הפטר. אל תהססו, משום שאחת ההנחיות בחוק אומרת לרשמות ולרשמים – גם אם אתן לא עומדות ועומדים בקריטריונים, יש הוראה לרשמים לנסות ולהציע ולמצוא הסדר תשלומים חדש, שיאפשר בכל זאת לגמור עם הסאגה הזאת ולפתוח בחיים חדשים. אני רוצה להגיד תודה רבה לתומר מוסקוביץ ולענת הר אבן מהמרכז לגביית קנסות, חובות והוצאות; למיכל אלבז ולמרב זוהרי ממשרד המשפטים, על השותפות הגמורה; שוב, לגור בליי היועץ המשפטי המהמם של ועדת החוקה, שהרבה מאוד בזכותו הדבר הזה קורה; לאסף פרידמן, המנהל, ולצוות הוועדה המעולה; לדוד ביטן, שותפי להצעת החוק, שכמו שאתן מכירות ומכירים את דוד, תמיד הוא יודע לבוא ברגע הנכון, לדפוק על השולחן ולדאוג שהכול מסתדר; לניסן סלומינסקי; וכמובן לצוות שלי: אורלי לאופולד, היועצת הפרלמנטרית, ניר רוזן וליבי צ'יפסר – ברכות לכולנו.
תודה, גברתי היושבת-ראש. אתמול העברנו כאן בחגיגיות את חוק חדלות פירעון, שהחליף – זה חוק מודרני ועדכני שמנסה לארגן גם גביית חובות וגם, איך להגיד, שיקום כלכלי, בעצם, הגון, במקום פקודה מנדטורית ארכאית שהייתה מוכוונת מאוד לבעלי הון, בעלי כוח, שלטון, למול אזרחים – או נתינים, אפילו, צריך להגיד, נתינות ונתינים חסרי כוח. עוד פקודה שצריך לעשות לה בדיוק את הדבר הזה היא פקודת המיסים (גבייה), עוד פקודה מנדטורית שהיא עדיין החוק במדינת ישראל הדמוקרטית, ומאפשרת להרבה יותר מדי גופים במדינת ישראל להיות גם מי שקובעת את החוב, גם זאת שמוציאה לפועל את הגבייה, גם זאת ששופטת אם לא שילמת לפי מה שהיא מצאה לנכון, וכל הדבר הזה בלי שבשום שלב היא צריכה להוכיח באמת את החוב שהיא טוענת שיש לך כאזרח או אזרחית. אני הגשתי את הצעת החוק לביטול פקודת המיסים (גבייה), ולהחליף אותה באמת בחוק עדכני של מדינה דמוקרטית כבר לפני שנים אחדות. אנחנו עוד לא מבטלות את הפקודה, אבל אנחנו הולכות ומצמצמות, הולכים ומצמצמים, את מספר הגופים שיכולים להתעמר באזרחיות ובאזרחים באמצעות שימוש בפקודה הזו. אני חייבת לספר לכם שמכל שלל התחומים שיש לי הזכות להתעסק בהם כמחוקקת וכחברת כנסת, אחד התחומים שאני מקבלת בו הכי הרבה פניות ציבור הוא באמת השימוש לרעה שנעשה – אם, אגב, בכוונה, ולפעמים בגלל טעויות – בפקודת המיסים (גבייה). יש כל מיני מקרים של אנשים שעזבו את הדירה אבל בגלל חוב של שוכר קודם לא נותנים להם חשבון מים בדירה חדשה, וכל מיני דברים ממש ממש מרחיקי לכת, כשהרשויות יכולות להתעמר בזכות הכלי הזה שיש להן בידיים. אז אנחנו, בהסכמה של משרדי הממשלה והאוצר, הבאנו לכך שכל המשרדים, חוץ מרשות המיסים, מפסיקים להשתמש בפקודה. החוק שאנחנו מביאות ומביאים כאן עכשיו הוא חוק שיאפשר לרשויות מקומיות שתחפוצנה בכך – זה לא חוק שכופה על הרשויות המקומיות, אבל מאפשר לרשויות המקומיות למסור את הגבייה של החובות שיש לתושבות ולתושבים שלהם למרכז לגביית קנסות, חובות והוצאות. היתרון בלעשות את זה הוא קודם כל בכך שזה נעשה על ידי גוף של המדינה, בעוד רשויות מקומיות הרבה פעמים מוציאות את הגבייה לחברות קבלן, כמו שגברתי יודעת, חברות גבייה, שהרבה פעמים יוצא שהן גובות בכלל את הכסף שמגיע להן ולא מגיעות בכלל לגבות את הסכום שמגיע לעירייה, ועל הדרך באמת עושות דברים שעדיף לא להזכיר אותם. כאן מה שיקרה זה שהגבייה תיעשה לפחות על ידי גוף ממלכתי שיש לו אחריות בהתאם, שמשתמש בצורה הרבה הרבה יותר מדודה בסמכויות שניתנות בידיו, ויכול גם לעשות איחוד תיקים ולראות את התמונה הגדולה של החייב או החייבת, ולראות מה באמת אפשר לצפות ממנה לשלם. אז, קריאה ראשונה; בקריאה שנייה ושלישית נעמוד על כל הדקויות. אבל בדרך לביטול פקודת המיסים (גבייה) זה צעד חשוב לרווחת אזרחיות ואזרחים גם אם הם חייבים כסף. תודה רבה.
תודה, אדוני היושב-ראש. אחד הדברים שהצבענו עליהם היום – אנחנו הצבענו נגד, הם הצביעו בעד – היה דחייה נוספת של יום לימודים ארוך בעוד ארבע שנים. אדוני היושב-ראש, אתה יודע בפעם הכמה נדחה חוק יום לימודים ארוך? בפעם השמינית. אתה יודע כמה שנים עברו מאז שהוא חוקק? 21 שנה. מדובר בפארסה מחפירה במיוחד. זה חוק, אגב, שהובילה תמר גוז'נסקי, ליום לימודים ארוך, בשביל להיטיב את החינוך של ילדות וילדי ישראל, ובעיקר – ליצור שוויון הזדמנויות; לאפשר לילדות וילדים להיות יותר זמן באווירת למידה איכותית, אפקטיבית. אבל כל ממשלה בתורה – וראש הממשלה הזה כבר לפחות עשר שנים – פשוט דוחה. עכשיו מה? יש צו של יום לימודים ארוך, אז הוא מחיל את החוק על מבחר יישובים ושכונות, שזה לא מספיק לכלום, כמובן. אבל מה שיפה, שגם שם עושים את זה מקוצר. זה יום לימודים מקוצר; יום לימודים ארוך מקוצר. ומה שהסתבר היום בישיבה זה שגם את זה הם עושים בכלל בקומבינה, זאת אומרת, הם מוצאים מין מסגרות כאלה, סוגים שונים של מסגרות שהן בעצם בייביסיטר; הן בעצם לא חינוך אלא אשכרה בייביסיטר – מפעילים כל מיני הפעלות, כל מיני סוגים של צהרונים. חינוך זה לא. ומה עוד יותר מדהים? הרעיון ביום חינוך ארוך הוא בדיוק שזה עוד שעות בית ספר, אבל במשרד החינוך רוצים שזה יהיה גמיש, בשביל שאם יש הורות והורים שרוצים להוציא את הילדים מבית ספר בשעות האלה אז הם יוכלו להוציא אותם, שזה לא יהיה כמו לא לתת אותם לבית ספר. אם בית ספר זה דבר כל כך גרוע שאתם לא רוצות ורוצים לחייב את הילדות והילדים להיות בו, אז מה זה משנה אם זה אחרי הצוהריים או לפני הצוהריים? לא הבנתי. אם חינוך הוא חובה, אז הוא חובה. אם הוא לא חובה בגלל שאתם עצמכם, הממשלה שלכם, אומרת: אנחנו מספקים חינוך לא מספיק טוב להשאיר שם את הילדות והילדים, אז בטלו אותו גם לפני הצוהריים, למה רק אחרי הצוהריים? אדוני היושב-ראש, חבריי וחברותיי חברות הכנסת, הדחייה הנוספת הזאת – וכמובן שיושב-ראש הוועדה אמר בתחילת הדיון: אני לא אתן לדחות את זה בארבע שנים; מקסימום ניתן שנה אחת, ואתם תבואו לפה כל שנה ואתם תבקשו. ומר מרגי, באמת כוונותיו טובות, לכל הדעות, אבל מהר מאוד אמר לו האוצר: אדוני היושב-ראש, אולי התקציב הוא לשנה, אבל הנומרטור – האלוהים הזה שקוראים לו הנומרטור – הוא לארבע שנים. ולכן, נחש, אדוני היושב-ראש, על מה הצביעו בסוף הישיבה הזאת – האם הצביעו על שנה או על ארבע שנים? מה הניחוש שלך?
הניחוש שלך – צודק, כמובן – כנוסח הממשלה: דחייה של ארבע שנים ביישום חוק יום לימודים ארוך. זה הפרצוף של הממשלה הזאת.
אבל הבעיה היא שזה מה שמחנך – יותר נכון, לא מחנך – את הילדות והילדים של כולנו לעתיד המאוד-רחוק של מדינת ישראל. תודה רבה.
חבריי וחברותיי חברות הכנסת, אני רוצה לשתף אתכן ואתכם במשהו שאני לא בטוחה ששמתם לב אליו בזמן אמת, אבל גם אם כן אז אני רוצה להזכיר לכם: בשנת 2011 פורסמו מסקנות הוועדה הגלובלית לקביעת מדיניות בנושא הסמים. עכשיו, מה שיפה, שהוועדה הגלובלית הזאת, במקור הכותרת שלה הייתה: "הוועדה הגלובלית בנושא המלחמה בסמים", והם מחקו את המילה "מלחמה" מהכותרת שלהם ממש בטוש בשביל להבהיר באופן חד-משמעי את המסקנה מספר אחת שלהם: שהמכונה "מלחמה בסמים" נכשלה כישלון חרוץ ומפואר; שהמיליארדים שהושקעו בכאילו רדיפת העבריינים וכו' לא רק שלא הצליחו לצמצם את התופעה, אלא שהיא פשוט הלכה והתרחבה. בוועדה הזאת, רק שתבינו, השתתפו מזכ"ל האו"ם לשעבר קופי אנאן, שר החוץ האמריקני לשעבר ג'ורג' שולץ, רות דרייפוס, נשיאת שווייץ לשעבר, ראש ממשלת יוון אז, נשיא קולומביה לשעבר – אנשים שהם לא רק מאוד רציניות ורציניים, אלא גם עמדו בראש מערכות שהיו צריכות להתמודד עם הדבר הזה. כשהם באו לבדוק את זה הם הבינו באופן חד-משמעי שהמכונה "מלחמה בסמים" ממש עושה יותר נזק מתועלת. זאת מסגרת קצרה מדי להיכנס לכל הדיון הזה, אבל אני רק אגיד שמה שצריכות המדינות בגדול לעשות – בוודאי המדינה שלנו – זה להתחיל לטפל בסיבות לטראומות שמביאות ציבור להזדקק לסמים כסוג של ריפוי עצמי. הרבה מהשימוש וההתמכרויות נובעות מטראומות שאנחנו יכולות ויכולים למנוע במדיניות הרבה יותר נכונה של רווחה, של בריאות, של תמיכה במשפחות, של תמיכה בהורות והורים, וכמובן – בהימנעות ממלחמות, כמיטב יכולתנו. לכן, ככל שהצעד הזה הוא באמת קטן – הוא פצפון באופן יחסי לתמונה הגדולה הזאת שאני עכשיו מתארת – עדיין הוא מאוד משמעותי וחשוב, וצריך לברך עליו מאוד מאוד, ולקחת בשתי ידיים את ההמלצות של הוועדה הגלובלית הזאת, ולראות איך אפשר להשתמש בדבר הזה בצורה הרבה יותר מועילה לחברה ולמדינה – גם שלנו. מילה לחברת הכנסת תמר זנדברג, שכאמור, הולכת עם הדגל הזה הרבה שנים, ובאמת כבוד. למיטב הבנתי, גם הצינור – המכונה היום הצנרת – גיא לרר עשו הרבה מאוד עבודה בשביל לקדם את הדבר הזה. כמי שבאמת השתמשה שנים רבות בפלטפורמות התקשורתיות שעמדו לרשותה בשביל לקדם חוקים ושינויי מדיניות, אין לי אלא לחזק את ידיהם ולהגיד גם לכם: כל הכבוד.
לא, לא, מיכל, מיכל, רק רציתי לוודא שחס וחלילה. מפרגנות.
תודה, אדוני היושב-ראש. חבר הכנסת גליק, אני מאוד אשמח אם אתה תקשיב גם לי. קודם כול, כל הזמן אתם שוכחים – כל הזמן אתם שוכחים שכל הסוגיה הזאת של חזקת הגיל הרך רלוונטית רק כשאין הסכמה בין ההורים המתגרשים. כל הזמן אתם מתנהגים כאילו אנחנו באות לקבוע שהמדינה תקבע לאימהות ולאבות מה יקרה עם הילדות והילדים שלהם. זאת ההצגה השקרית הגרועה מכולן, משום שכשיש הסכמה בין ההורים, המדינה לא מתערבת. כשיש הסכם בין ההורים על המזונות, על המשמורת, על חלוקת הזמן, המדינה לא מתערבת. להפך. בדיוק בגלל הסיבה הזאת חברת הכנסת שולי מועלם ואני קידמנו, העברנו ואנחנו דואגות לתפעול – כשאלוהים יודעת שהממשלה הייתה צריכה דחיפה מכל הצדדים והכיוונים בשביל התפעול – העברנו את החוק הכי חשוב בעיניי, וזה יישוב סכסוכים – – –
סליחה, חברת הכנסת עליזה לביא, את צודקת.
חברת הכנסת עליזה לביא גם היא הייתה שותפה לחוק הזה – חוק שנועד להסדיר כמיטב יכולתנו את הסכסוכים המשפחתיים לא במלחמות בבתי הדין ולא במלחמות בבתי המשפט. חוק הסדרת סכסוכים משפטיים בא לאפשר להורים ולמשפחות להגיע להסכמה בדיוק בשביל שלא ללכת ולקרוע את הילדות והילדים בבתי המשפט, ובדיוק בשביל שיהיה כמה שפחות צורך שאנחנו נריב על איזה צדק שאין. ויותר מזה, חבר הכנסת גליק, דע לך שכשמגיעים להסכמות, אז ההסכמים גם מחזיקים הרבה הרבה יותר זמן, ויש פחות סיכוי שיפרצו סכסוכים נוספים בהמשך. אבל במקרים שאין הסכמות, ובכל זאת אנחנו מגיעות לסכסוכים האלה, בואו נדבר על חזקת הגיל הרך. הרי מקורה של חזקת הגיל הרך הוא בדין הדתי. מקורה של חזקת הגיל הרך היה שגברים, בכלל לא היה בספקטרום שלהם להתעסק עם תינוקות ועם פעוטות, ולכן הושארו תינוקות ופעוטות בחזקת אימן עד גיל שש, משום שזה פשוט היה לא עסק של גברים. זה דבר שבא להגן לא רק על התינוקות והפעוטות, אלא זה בא להגן על גברים מפני הצורך לטפל בהם. אבל ביום שחזקת הגיל הרך הפכה להיות משהו שמגן על נשים מפני הפיכת הילדות והילדים לקלף מיקוח במאבק על גובה המזונות שישלמו – אז יצאו גברים למאבק נגדה. מה באה הכנסת הזאת לעשות? היא באה לשנות את הדין הדתי בקשר לחזקת הגיל הרך בעודה לא נוגעת בדין הדתי של גירושים ונישואים. זאת הצביעות במיטבה, כמו שבאמת הקואליציה הזאת יודעת להתעלות על עצמה ולעשות. אבל כך או כך או כך, אחרי שאני אומרת את הדבר הזה, אני אומרת לך דבר יותר חשוב: אני מהראשונות שמאמינות, מה זה מאמינות, בזכותם, אבל לא רק בזכותם אלא בצורך הבסיסי של גברים להיות אבות, להיות הורים מלאים. ולכן אני נאבקת על חופשת לידה שוויונית, כי אני חושבת שזה דבר שלא יכול להיות ולא יעלה על הדעת שכשבן אדם, נולד לו ילדה או ילד, והוא ילך למוחרת לעבודה כאילו לא קרה כלום, אלא שממש חובתי לאפשר לו זמן איכות עם הפעוט או הפעוטה שלו בשביל להכיר אותם, בשביל לייצר איתם קשר, בשביל להיות מיומנים בטיפול בהם.
אני מייד מסיימת. שם צריך להתחיל השוויון; שם צריך להתחיל הקשר השוויוני הזה בין שני ההורים, חבריי וחברותיי. שם, לא בגירושים; לא לבוא אחרי הגירושים ולהגיד: זה לא משנה מי טיפל וטיפלה בילדה ובילד עד היום הזה שפירקנו את הבית. זה כן משנה. אי-אפשר לזרוק את זה לפח, לא מבחינת התינוקות ולא מבחינת האימהות שהשקיעו את הזמן הזה ועשו את הוויתורים האלה. ואם רוצות לעשות את המעבר הזה, הוא צריך להיות הדרגתי. ושוב אני אגיד, כך או כך או כך – לסיום, אדוני היושב-ראש – הכנסת הזאת, ובעיקר ממשלות, ב-15 השנה האחרונות, התרשלו והפקירו את החובה שלהן לטפל בסוגיה הזאת.
הן הקימו ועדות שטיפלו או רק במשמורת או רק במזונות, ואת זה אי-אפשר לעשות. מונחת על השולחן הצעת חוק, גם של משרד המשפטים וגם של שולי ושלי – שהצעתי ליואב קיש להצטרף אליה – שהיא מאוזנת לחלוטין – –
– – אבל הוא סירב, כי הוא רצה רק להתנגח. לכן הגענו למצב הזה, וזה חבל וכואב. לכן, צריך להצביע נגד יצור הכלאיים המעוות הזה ולקוות שלשנייה ושלישית נגיע באמת עם משהו אחראי.
תודה רבה, אדוני היושב-ראש. חבריי, חברותיי חברות הכנסת, זה יום חג ממש. זה חוק פשוט יחסית, שלקח לנו המון זמן להעביר אותו, אבל הוא ממש ממש ממש מביא בשורה. קודם כול, ממש ברמה של הכרטיסים האלה, כרטיסי הזנות המטונפים והמטנפים, שנמצאים על יותר מדי מכוניות ביותר מדי ערים במדינת ישראל, שמובטחים עליהם כל מיני מסאז'ים וכל מיני סוגים של גן עדן, ובצד השני יש נשים שסובלות מאלימות ומניצול קשה ביותר – אז החוק הזה יאפשר את זה שאתם תצלצלו – אני מקווה שאתם לא תתקשרו למספרים שכתובים שם, אבל מי שכן יתקשר פשוט יתקשר ולא יגיע לשום מקום. במקום שבצד השני הוא יגיע באמת לאפשרות שהוא יפעיל עוד אלימות, אונס, כיבוי סיגריות והתעללות בנשים האלה, הוא לא יגיע לשום מקום, פשוט. אז אנחנו מדברות ומדברים פשוט על הדבר הבסיסי הזה של חסימת קווי הטלפון שמשמשים לזנות. זו הצעת החוק שלי וגם הצעת החוק של חברת הכנסת יוליה מלינובסקי, שנאלצה ללכת לטפל בילדתה בת החמש החולה עם חום גבוה, אבל הייתה שותפה במאבק לקדם את החוק הזה. אנחנו מאוד מאושרות שהגענו ליום הזה. אני רוצה להגיד מילה. אנחנו עדיין נאבקות על ביטול הזנות כאופציה הגיונית וחוקית בעולם הזה. צריך להגיד, זנות היא לא מקצוע. אין דבר כזה המקצוע הכי עתיק בעולם. ילדות בישראל נאספות לזנות בממוצע בגיל 11. זה לא מקצוע, זה אונס. לכן, אנחנו עדיין צריכות להעביר את הזנות בכלל, את הקונספציה הזאת, מהעולם. אבל מה שאנחנו עושות כאן היום ועושים כאן היום זה צעד חשוב בדרך לשם, משום שזה יתמודד עם הדבר המכונה ביקוש – עם הלקוחות, אלה שפשוט מצלצלים לפרסומים האלה, היפים, שמבטיחים גן עדן, אבל בצד השני של הקו נמצא בעצם גיהינום עבור הנשים האלה. אני רוצה להגיד תודה רבה למטה למאבק בסחר בנשים ובזנות, שהן השותפות שלנו בניסוח החוק ובכלל במאבק בזנות; למנהלות הקודמות שלו, ראומה שלזינגר ואביטל רוזנברג; למנהלת הנוכחית שלו, בהווה, ניצן כהנא, חברת מפלגת העבודה; לחברתי ושותפתי, אמרתי, יוליה מלינובסקי ולצוות שלה; לשר ארדן, שהרים את הכפפה וקידם יחד איתנו את החוק הזה, כשהחוק הממשלתי עוסק גם בסמים; למתנדבות בלשכה שלי, שעשו עבודה מדהימה, ספיר, פז ואופיר ביטן, בעבודה על החוק הזה ספציפית; ליועצת המשפטית הנהדרת של ועדת החוקה, נעמה מנחמי; ליושב-ראש ועדת החוקה, כמובן. לסיום, אני רוצה להגיד תודה למכינה הקדם-צבאית בני ציון, שעשתה איתי לפני שנה מבצע אדיר, שבו חילקנו ברחובות תל אביב – הם חילקו – כרטיסים פיקטיביים כאלה, והם עשו שיחות לכל – המוני המתקשרים, צריך להגיד – שהתקשרו וחשבו שיגיעו למקום עם זנות וקיבלו בעצם שיעור על המציאות העגומה של הזנות.
אז אני רוצה להגיד לבחורות ולבחורים הצעירים האלה ממכינת בני ציון: העבודה שלכם השתלמה. הינה, עובר היום החוק, והמציאות עומדת להמשיך ולהשתנות.
אתה רציני במה שאתה אומר? כמה זמן אתה צריך למשוך? בוא, דבר איתי. עד מתי? עד 18:00? עד סוף – – –
בצדק אתה מתגעגע לאופוזיציה – – –
אני לא הבנתי איפה מעשנים יותר, בצבא או בישיבות.
מה שיעור העישון בישיבות ובכויללים?
מה עם עישון בישיבות? בעוד שלוש דקות אני צריכה – – –
אני מאמינה לך, אבל זה דבר נורא – – –
09:00, בבוקר. אני רוצה – – –
אל תשאל אותי מה אני רוצה לעשות איתן, כי בשונה ממך, אני לא אומרת להן מה לעשות. אני רוצה לשמוע מהן מה הן רוצות לעשות ולעזור להם לעשות את זה.
אתה לא מוכן לתת להן ייצוג.
אתה לא מוכן לתת להן ייצוג – – –
נו, תבוא מחר בבוקר. תדבר.
גפני, גם אתם מנצלים אותן. בוא, עם כל הכבוד. מנצלים אותם.
– – – בית וגם מפרנסות. מנצלים אותן – – – אבל הן לא יכולות להיבחר – – –
אולי אתה רוצה לצטט את הרב סדן, שאמר שהם פוגעים ביכולת שלהן להיות – – –
בתור גבר חרדי פריבילגי, אתה תסביר לי מה חושבות נשים חרדיות. יוצא מן הכלל. אבל בוא – – – תשמע מה הוא אומר. הוא אמר על נשים פמיניסטיות שהן בעלות מום.
אני בעלת מום? חברת הכנסת יחימוביץ בעלת מום?
גם אני, אני פמיניסטית, ברור. אבל בוא, תן מילה. אתה מסכים או מסתייג? הרב סדן מייצג אותך או לא?
אני עוזרת לך להרוג זמן. יותר מזה?
אתה יכול לעשות גזרה שאסור להיות הומוסקסואל – זו גזרה שהציבור יכול לעמוד בה, אבל לא לעשן – זה לא. לא, עד כאן. כאן אנחנו מותחים את הקו האדום – זכויות אדם. זכויות אדם – – –
אבל רגע רגע רגע, למה אתה לא דורש חדרי עישון בהפרדה?
הינה, כבר עכשיו, למה, עוד לא נגמר, אפשר עוד להוסיף הסתייגות.
אני מציעה – – – מה דעתך – – – או שוחד – – –
דיברת פחות ממה שהיה. הייתה לך עוד דקה וחצי.
לא, תודה. בדיוק אמרתי, איזה כיף שככה בוקר, שקט. יש משהו נעים באווירה הזאת. דברי חכמות בנחת נשמעות, כמעט, אפשר לומר. בוקר טוב, אדוני השר. הגירוש של מבקשי המקלט – הוא נכלל בתקציב? הוא עולה כסף? כמה הוא עולה? הוא עולה את הסכומים הפסיכים האלה, נכון? 5,000 דולר למדינה השלישית החסויה, עוד 3,000 או כמה דולר שעולה לשלוח כל אחד מהם – הטיסה וכו' וכו' – ומעניין בכמה היה צריך לתגבר את הכוחות שייקחו אותם.
חסכנו מסגירת המתקן בחולות.
ומעניין כמה אנחנו מבזבזות ומבזבזים – –
– – על כל הדבר הזה, כמה עולה הסבל של תושבי ותושבות דרום תל אביב. מעניין אם מישהו פעם ניסה לכמת כמה עולה לא רק הסבל, אלא כמה ההפסד בפריון מהעובדה שדרום תל אביב כל כך מוזנחת, כל כך לא מטופלת, שהרווחה שם כל כך ירודה, שהחינוך שם לא מספיק טוב, שלא מוציאים שם דורות יותר תורמים ויותר מועילים. ובאמת, סבל אנושי קשה מאוד לכמת בכסף. אבל הכסף שיעלה לזרוק את האנשים האלה מפה – לפחות הניסיון לעשות את זה, כי בינתיים בתי המשפט קצת התעשתו. עכשיו נתנו מעמד לחמישה מבקשי מקלט, שבגלל הסחבת הבלתי-נסבלת, הבלתי-סבירה שבאי-טיפול בבקשות שלהם, המדינה בעצם איבדה את הזכות שלה כמעט להגיד שלא מגיע להם מעמד. מעניין, כל הזמן הזה – אתה זוכר, אדוני? אני לא יודעת אם כשאתה גדלת, איפה שאתה גדלת, היו אומרות "זמן זה כסף". כן, זמן הוא כסף, והמון המון כסף שמדינת ישראל מאבדת בהתנהלות כושלת, שהיא מצליחה להיות גם כושלת, גם אכזרית, גם באמת טיפשית במיוחד, אם אני בהיותי על הדוכן משתמשת במילים עדינות – טיפשית במיוחד, שבאמת מצליחה לעשות רע לכולם, שכולם מפסידות ומפסידים. במקום לקחת את האנשים האלה, שהיו כוח העבודה – שהיו מוכנים לעשות הכול, כל מה שהיו אומרים להם, והם כוח עבודה נדרש. כל ענף המסעדנות, שהוא ענף במצוקה מאוד מאוד גדולה, מתחנן שייתנו להם להמשיך להעסיק אותם; ענף המלונאות מתחנן שייתנו להמשיך להעסיק אותם. הם אנשים שבאמת הידיים העובדות שלהם נדרשות בישראל, אבל במקום זה רוצים לזרוק אותם מפה ולהביא מהגרי עבודה אחרים, מהפיליפינים, שמישהו יגזור קופון על לייבא אותם ולסחור בהם. ואחרי כמה שנים שהם יהיו פה הרי גם הם יהיו בעיה, כי גם הם כבר יתערו פה, וחלילה יפגשו פה אנשים שהם יתאהבו בהם, או אולי אפילו יעשו אתם ילדות וילדים. ואגב, גם הם הרי יצטרכו לגור איפה שהוא. איפה בדיוק הם ישתכנו, האנשים האלה, שייובאו לכאן ממדינות אחרות, שאינן אפריקניות? אולי אדוני לא זוכר את השנים שבהם יחידת עוז רדפה ברחובות אחרי עובדות ועובדי סיעוד שבאו לכאן ממדינות כמו הפיליפינים. היו שנים שהם-הם היו אלה שהיה צריך לגרש, שהיה צריך לרדוף, שהיו סרטן בגב – או לא בגב; בגוף, סרטן בגוף. אז עכשיו האפריקנים זה הסרטן התורן. זה אומר חוץ מהשמאלנים והערבים, כמובן. בסדר גמור. קיבלנו סיבוב נוסף על זה בסאגת ה"כן בחירות, לא בחירות" החדשה, עוד סיבוב שבו עמד ראש הממשלה פה והתנשא על האופוזיציה וזלזל באופוזיציה ולעג לאופוזיציה ושוב עשה לאופוזיציה עוד סיבוב של דה-לגיטימציה. 24 שנות נתניהו – 24 שנות דה-לגיטימציה לחלקים הולכים וגדלים בחברה הישראלית. עכשיו זה גם כולל כמובן את האנשים שהיו קרובים ביותר אליו, אנשי סודו, אנשי אמונו, האנשים המקצועיים שעבדו איתו אבל הם הפכו להיות שקרנים, שטינקרים, כל מיני תיאורים כאלה, שפשעם הוא, מעבר למה שהם כנראה, לכאורה, לפי החשד, עשו תחתיו, שהם הלכו לספר על זה למשטרה ולפרקליטות, והלכו לספר לא רק על מה שהם עשו אלא על מה שהוא עשה. אז עכשיו הדה-לגיטימציה התרחבה גם אליהם, כי כזכור, הדה-לגיטימציה היא לא באמת על מי רוצֶה או רוצָה את טובתה של מדינת ישראל אלא על מי רוצֶה או רוצָה את טובתו של נתניהו. ובהקשר הזה, בואו נסתכל על התקציב הזה – תקציב המדינה לשנת 2019, כש-2018 בקושי התחילה. אז תקציב דו-שנתי כבר באמת אני חושבת שיש הבנה שאי-אפשר להביא. לא יעבור שוב את בג"ץ להביא תקציב דו-שנתי, דבר שאף מדינה בעולם לא עושה, והוא לא טוב לכלכלה והוא לא טוב למדינה. אז מה עושים? מביאים תקציב לשנה אחת, אבל מביאים אותו שנה שלמה קודם. שנה שלמה קודם. וגם עושים משבר שלם שאם הוא לא יעבור אז מי תשמע, כשבעצם – מה בוער? מה בוער? רק התחילה שנת 2018. איך אנחנו בכלל יכולות לצפות מה יהיה נכון לעשות בשנת 2019? אבל הדיון הוא הרי לא באמת על מה יהיה נכון לעשות בשביל המדינה אלא מה יהיה נכון לעשות בשביל הממשלה, וספציפית בשביל ראש הממשלה, למרות שבאמת הלהיטות האדירה שראינו של כל מרכיבי הממשלה הזאת להישאר הממשלה באמת הייתה מאוד מאוד מאוד מרשימה. הלבטים שהיו בהתחלה אם צריך לתת גב לראש ממשלה ששקוע עד הרבה למעלה מצוואר בחקירות ובחשדות חמורים לשחיתות – בהתחלה היה איזה לבט כזה: המלצות, לא המלצות, האם זה משמעותי? האם זה לגיטימי? כל אלה נעלמו, פשוט התאדו, גזו.
כי אתה פעלת לזה שיהיו בחירות, אדוני?
אז לא הבנתי על מה אתה – – –
אני לא הבנתי. אנחנו הבאנו אתמול – בסוף יש מציאות, אדוני. אנחנו הבאנו אתמול שבע הצעות חוק לפיזור הכנסת, שלוש מהן מתוך הסיעה שלי. אנחנו הבאנו אותן, הצבענו עליהן והתכוונו לכך במלוא הכנות. עכשיו נכון, נכון, מצבנו בסקרים לא מזהיר. אפשר לחזור ולהגיד: מצבנו בסקרים לא מזהיר. אין מה להתווכח על זה. אז מה? אנחנו מאמינות ומאמינים בלב שלם, באמת – ואתה מכיר אותי יומיים, פי וליבי שווים – הנזק שנתניהו עושה למדינה הזאת בכל יום שעובר הוא כל כך גדול, והעובדה שאתם מגבים אותו ומאפשרים לו להמשיך ולחרב באמת את יסודות הדמוקרטיה בזה שהוא עושה דה-לגיטימציה למשטרה ועושה דה-לגיטימציה לפרקליטות וליועץ המשפטי לממשלה, זה שאתם מאפשרים לו להמשיך לעשות את זה – אתם תיתנו על זה את הדין יום אחד, אריה דרעי. האחריות מונחת גם עליכם, אל תטעה בזה, ואתם יום אחד תבינו את המשמעות של מה שעשיתם. אתם שקועים יחד איתו בתוך הבוץ המטונף הזה, ולכן באמת טחו עיניכם מלראות. אתה פשוט לא רואה. זה דבר מדהים שאתה פשוט לא רואה למה אתה נותן יד. אני אגיד אחרת: אני מקווה שאתה לא רואה, כי אם אתה רואה ונותן לזה יד אז זה גרוע באמת, כל כך עשרות מונים.
אני, מבחינתי, נותנת לך את הספק, כמו שאומרים האמריקנים לפעמים: אל תניחי רוע איפה שמספיק קוצר ראות. נניח. אז אני נותנת את הספק הזה, כי אני מאמינה שרוב הציבור, גם בצד הזה של המליאה, כן רוצה את טובתה של מדינת ישראל, וראש הממשלה מצליח לעוור אתכם, לסמא את עיניכם ולגרור אתכם איתו עמוק לתוך הבוץ. יום אחד אנחנו נהיה אחרי זה. אתם לא תאמינו למה אתם הייתם שותפים. אתם תשפשפו את עיניכם בתדהמה ותגידו: מה עבר עלינו בדיוק? מה לקחנו? מה נתנו לנו לבלוע שהסכמנו להיות שותפים לזה? שלא יהיה לך ספק, זה יקרה. אני בשבילכם מקווה שזה יקרה כמה שיותר מהר, כי אנחנו לפחות יכולות ויכולים להגיד שהמצפון שלנו נקי, ובאמת, עם כל ההסתה שבאה מהצד הזה כלפינו ועם כל כמה שאנחנו נגררים בבוץ וכמה שאנחנו מואשמות ומואשמים בהאשמות שערורייתיות, כאילו אנחנו אלה שלא נאמנות ונאמנים למדינה או לחברה או לחלקים בעם הזה, אנחנו יודעות ויודעים את האמת. ואתם, או שאתם יודעים את האמת ומשתפים פעולה או שאתם עוצמים לעצמכם את העיניים. שתי האפשרויות הן גרועות מאוד מאוד מאוד. וכן, לגמרי, הבוקר הזה זה זמן מאוד מתאים להגיד את זה, משום שהינה, אתם מביאים עוד תקציב שגם לפי העיתוי שלו מוכיח באופן ממש חד-משמעי עד כמה כל-כולו עניין של הישרדות פוליטית ולא של טובתה הכלכלית של מדינת ישראל ושל האזרחיות והאזרחים במדינת ישראל, וספציפית, כרגיל, הוא לא פותר את הבעיות של אזרחיות ואזרחי ישראל. אני רוצה לנצל את ההזדמנות הזאת ולספר, אדוני היושב-ראש – אולי אתה תתעניין בסיטואציה הזאת שהייתה במהלך דיוני התקציב: היה דיון ער בסוגיה האם ניתן יהיה – אתה, כאב ללא מעט ילדות וילדים, זה עשוי לעניין אותך בהחלט. אולי אתה יודע שאישה שיולדת רשאית לנייד את נקודת הזכות שלה ולהשתמש בה לא בשנה שהיא ילדה אלא בשנה אחר כך. למה? משום שהרבה פעמים מהתקופה שהיא בחופשת לידה לא הייתה לה מספיק הכנסה בשביל שנקודת הזיכוי הזאת בכלל תהיה רלוונטית עבורה, ולכן נותנות אפשרות לנייד אותה לשנה הבאה. עכשיו, האינטרס החברתי – חלקנו מאמינות שזה האינטרס החברתי לא רק לכלכלה אלא גם לטובתם של ילדות וילדים, לטובתם של אימהות ואבות – הרעיון הוא שגם אבות יוכלו לקחת חלק פעיל בטיפול בילדות ובילדים שלהם, גם כשהם תינוקות. אני, באופן אישי, בתור בן/בת אנוש, לא מבינה איך אבא יכול, ביום שלמוחרת שנולד או נולדת לו ילדה חדשה, ללכת לעבודה כאילו כלום; אין לו, הוא לא זכאי לחופשת לידה. היום, בזכות החוק של חברת הכנסת תמר זנדברג, מגיע לו, הוא יכול לקחת שלושה ימים, אבל על חשבון המעסיקה או המעסיק. מהמדינה לא מגיע לו כלום. הוא רשאי לקחת חלק מחופשת הלידה שמוענקת לאם, ולא בשישה שבועות הראשונים, רק אחרי שישה שבועות, ורק אם היא חזרה לעבוד. זאת אומרת, האבא אמור להיות איזה עב"ם מול התינוק או התינוקת שלו. הייתה יוזמה לקראת התקציב הזה – ניסו לשכנע את האוצר, בשביל באמת לעודד את האבות לקחת חלק יותר פעיל בגידול הילדות והילדים שלהם ולקחת חלק מחופשת הלידה; וגם אם לא לקחת חלק מחופשת הלידה – משום שהאם נניח לא ערוכה לחזור לעבוד כבר אחרי שישה שבועות – אז לפחות לקחת, נגיד – אולי הם רוצים לקחת שבועיים חופש, אולי יש להם ימי חופש, או לקחת אולי אפילו חופשה ללא תשלום – כל אחד ואחד והסידורים שלו – בשביל להיות בבית, בשביל להיות עם הילדות והילדים, להיות עם המשפחה, להיות שם עם האימא, שהופכת להיות המטפלת העיקרית, הבלעדית. לבריאות, אדוני היושב-ראש. החלמה. רפו"ש. שלא לומר רפו"ש. בכל אופן, הייתה יוזמה לאפשר לכם, גם לאבא – לא רק לאימא אלא גם לאבא – לנייד את נקודת הזכות הזאת לשנה שאחרי, מתוך רצון לקדם את האפשרות שאכן בשנה הראשונה אחרי הולדת הפעוט, פעוטה, הוא יוכל לבלות איתה יותר זמן. בוא נחש: מי היה בפורום שדן בהצעה הזאת?
נכון. ומי השתתפו בדיון הזה, ובעיקר בדיונים מאחורי הקלעים?
35 גברים היה הפורום שדן בסוגיה הזאת והכריע. רוצה לנחש איך? נגד.
במקרה זה האוצר – סיפרו לי משתתפים בדיון – הפורום היה 35 גברים. זה הפורום שהתנגד והכריע שלא לאפשר לגברים לקבל את נקודת הזיכוי בשנה שאחרי הולדת התינוק או התינוקת.
נשים שלא עובדות מחוץ לבית ומקבלות שכר, אתה מתכוון.
כי עובדות בבית במשרה מלאה וחצי שלא מקבלות עליה שכר, לא מקבלות עליה ביטוח לאומי, לא מקבלות עליה זכאות לפנסיה.
תלוי. היום עקרות בית לא משלמות לביטוח לאומי – המכונות, הביטוי הבעייתי הזה עקרות בית, לא משלמות עדיין ביטוח לאומי, וחלק מהתוצאה הקשה של זה היא שנשים שמגיעות היום לגיל שבעיקרון הוא גיל פרישה לנשים לא זכאיות לקבל קצבת זקנה – מה שאומר שהן נשארות תלויות בבעליהן פי כמה וכמה וכמה, כי אין להן קצבת זקנה.
זה מגוחך ושערורייתי וחמור, ואני אכן הגשתי הצעת חוק שמתווה הסדר איך לתקן את הדבר הזה ואיך לאפשר לנשים האלה לקבל את קצבת הזקנה כבר מגיל פרישה – שאגב, גם אותו האוצר כשל מלהסדיר בתקציב הזה. האוצר מדבר גבוהה-גבוהה על חובה להעלות את גיל הפרישה לנשים, ושר האוצר לא הביא את ההמלצה הזאת, וגם את המתווה שאנחנו בוועדת הכספים הצענו הוא לא אפשר לקדם בתקציב הזה.
גם אני לא רוצה לעודד נשים להיות עקרות בית. יש הבדל בין לעודד אותן להיות עקרות בית לבין להבין שאי-אפשר להמשיך ולנהל כלכלה שלא מכירה בערך הכלכלי של עבודות הבית וגידול הילדות והילדים.
לא. קודם כול הערך הכלכלי, לפני הערך הערכי. אני לא יודעת איזה ערך ערכי כל כך גדול יש בלכבס, לבשל, לנקות, לעשות קניות, להסיע – הערך הערכי של הדבר הזה.
אם יש לזה כזה ערך ערכי יוצא מן הכלל, איך זה שאתם בוחרים שלא לעשות אותו? לא רק שאתם בוחרים שלא לעשות אותו כמגדר באופן גורף, אתם בוחרים ממש שלא לעשות אותו ולא לגעת בדברים הערכיים האלה – –
– – אלא שאתם גם בחרתם עכשיו שלא לאפשר לגברים לקבל נקודת זיכוי במס אם הם כן יעשו את הדברים הערכיים האלה, שהם באמת, אני לא יכולה להתחבר יותר לערכיות. תאמין לי, הניסיון מלמד: מה שמשתלם – גברים עושים; מה שלא משתלם – הם נותנים לאחרות ולאחרים לעשות. ככה שהמילים הגבוהות האלה על ערכיות – – –
בתור מי שמכבסת, מבשלת, מנקה, מדיחה כלים בכיף שלה, בבית שלה, אני יודעת בדיוק איזה ערך נהדר יש לזה, ואני גם בדיוק יודעת כמה אתם לא עושים את זה, ולא בכדי.
כי אין הכרה בערך הכלכלי של העבודות האלה, וכי כל אחד מכם – – –
כל אחד מכם מחזיק אישה שעושה את זה עבורו, בלי להכיר בערך הכלכלי של זה.
בוא תראה. בוא תראה. בוא תראה. אני רוצה לראות את השלפוחיות האלה.
אני מסתכלת על הלשכה המרכזית לסטטיסטיקה. לפי הלשכה המרכזית לסטטיסטיקה, עדיין למעלה מ-90% מעבודות הבית וגידול הילדות והילדים נעשה על ידי נשים בישראל. שוב, לא אני ספרתי – הלשכה המרכזית לסטטיסטיקה; גוף בלתי תלוי בעליל. אבל מה יפה? תראו, לפחות חבר הכנסת ברושי לא מתיימר.
ומי מפעיל את המכבסה לפי דעתך? אני הכי נהנית מזה שאתם כאילו גם יורים וגם בוכים – גם לא עושים שום דבר וגם אומרים, כאילו, איך יכול להיות שאת אומרת שאנחנו לא עוזרים? מי הוציא את הזבל הבוקר? בהצבעה – מי הוציא הבוקר את הזבל, אני רוצה לדעת?
הינה, בבקשה, הסאונד-מן – כל הכבוד לאדוני – הוריד את הזבל, סייע, עשה דבר ערכי על הבוקר. על הבוקר ערכים.
כאמור, משום שזמני עומד לתום, אבל קיבלתי באדיבותו של היו"ר עוד דקה.
אומר זאת כך: התקציב הזה שוב נותן – כמו ששר האוצר הזה אוהב – נותן דמי כיס לאזרחיות והאזרחים; שחרר להם עוד איזה 200 שקל בחודש לאלה שמשתכרות ומשתכרים מספיק בשביל שההפחתה במיסים בכלל תגיע אליהם. ובואו נזכור שרוב הציבור, השכר החציוני בישראל הוא כזה שהפחתות המיסים לא נוגעות לו, ולכן יש לנו יותר ויותר עניות ועניים שעובדות ועובדים בכל שנה שעוברת. אבל נגיד שאת משתכרת או אתה משתכר מספיק בשביל שתקבל את דמי הכיס האלה של 200 שקלים לחודש. התקציב הזה כולל פשוט לא מספיק כסף לרפואה, לא מספיק כסף לחינוך, לא מספיק כסף לצרכי הרווחה, כך שמה שאת צריכה ואתה צריך להוציא מכיסך על הדברים האלה זה הרבה יותר ממה ששר האוצר שחרר פה ושם, איזו הפחתת מיסים שלא מגיעה לרוב הציבור בישראל.
לסיכום, בין השורות, התכוונתי להגיד: תקציב רע של ממשלה רעה, שצריך להחליף בהקדם. המשבר הבא הוא בדרך, זאת באמת רק שאלה של זמן, אז אל תבנה עלינו, מר דרעי, שאנחנו נשאיר אתכם בקדנציה הזאת עוד הרבה זמן. תודה רבה.
זה לא מה שאמור להיות. אמור להיות חינוך חינם. יש חוק חינוך חינם.
סליחה, זה לא אתה, זה שיש לי כנס.
לא, זה כתוב. במחשב הוא כתוב נכון.
החזרה על האמירה המדהימה כאילו דמוקרטיה היא שלטון הרוב – יש לי חברה שכשהיא הולכת להסביר על זה בבתי ספר היא נותנת את הדוגמה הבאה. היא אומרת – חברי חבר הכנסת אמיר אוחנה, היא אומרת: נניח שכל הכיתה החליטה לעשות מסיבת סיום בחוף הים על החול, אבל אחד התלמידות או התלמידים, יש תלמיד אחד, בוא נגיד, בכיתה שהוא תלמיד עם מוגבלות, והוא, בכיסא הגלגלים שלו, לא יכול להגיע אל חוף הים אל החול למסיבה; אז האם עדיין הרוב קובע, או שיש סמכות לצורך העניין למורה להגיד – –
– – אנחנו נערוך את המסיבה במקום שאליו יכול להגיע גם התלמיד בכיסא הגלגלים?
מאוד מאוד מאוד טריוויאלי לפעמים להבין שלא תמיד הרוב קובע כי לא תמיד הרוב צודק, כי לא תמיד הרוב גם יכול בכלל לראות או להבין את מה שצריך המיעוט. ולמרבה הצער, האנושיות – יש בה לא רק תכונות טובות, יש בה גם תכונות רעות, ולכן אנחנו צריכות וצריכים לשים איזונים ובלמים על התכונות האלה, בשביל שנוכל לחיות כחברה אנושית בריאה וחיובית בתוך המדינה שלנו, שאותה רצינו. ואנחנו היום מציינות ומציינים את יום הרצל. רצינו מדינת לאום לעם היהודי, אבל רצינו מדינה שיש בה שוויון לכל האזרחיות והאזרחים שלה, כמו שכתוב במגילת העצמאות שלנו. ואגב, חבריי באגף הזה, בית המשפט העליון, שלצערי הפגין חוסר אקטיביזם – לצערי, מצער מאוד – החליט לא לקבל את מגילת העצמאות בתור החוקה של מדינת ישראל, אולי פספוס מספר אחת בתולדותינו בהקשר הזה. אדוני חבר הכנסת אוחנה, יושב-ראש הוועדה המיוחדת לחוק הלאום, אתה מתפאר בהישג שלך, שהמשפט העברי לא ייכלל בחוק הלאום, משום שבאמת המשפט העברי, איך לומר, לא רק שלא מכיר בשוויון, נניח לנשים ולאחרים ולאחרות, לא רק שהוא אוסר על יחסים הומוסקסואליים מכל הסוגים, לא רק שהוא כולל עונשים כמו סקילה ועונשי מוות על אנשים שונים, אלא שהוא חוק – הוא לא בדיוק חוק, אפילו, והוא בטח ובטח לא יכול להיות חוק במדינה שרואה את עצמה מדינה דמוקרטית.
ובכן, ח"ח, באמת כל הכבוד על זה שהצלחת לא להכניס אותו לחוק הלאום, אבל ראה זה פלא: מייד כשנגמור להצביע על חוק הלאום, אז הכנסת הזאת, הקואליציה שלך תצביע על חוק המשפט העברי, שמכניס את אותו משפט עברי עצמו לחוק יסודות המשפט שלנו.
זאת אומרת, אתם עובדים על עצמכם, חברי חבר הכנסת אוחנה. אתם עובדים על עצמכם – –
– – ואתם עובדים על הציבור, ואתם מחרבים את הדמוקרטיה הישראלית, שבלעדיה לא תהיה מדינת לאום לעם היהודי, לא משנה כמה תמשיכו לקרוא לחוק הזה חוק לאום.
כמו שבתנ"ך כתוב מרב בלי יו"ד.
תודה, גברתי היושבת-ראש. את יכולה לעשות שקט?
תודה רבה, גברתי היושבת-ראש. אני רוצה לפתוח ולספר לכם סיפור, חבריי וחברותיי. אנחנו העברנו – לפני כשנה וחצי, משהו כזה, אולי, הוא נכנס לתוקף כבר, לפני כמעט שנה וחצי – חוק שקוראים לו חוק הסדר התדיינויות משפחתיות. חבר הכנסת ניסן סלומינסקי, יושב-ראש ועדת החוקה, היה בהחלט פעיל בעניין הזה ועזר לנו להעביר את החוק הזה. שרת המשפטים ציפי לבני הייתה שרת המשפטים כשהתחלנו להעביר את החוק הזה. עניינו לגרום למי שהגיעו למקום הרע והכואב הזה של גירושים לעשות את זה בהסכמה עם כמה שפחות כאב; עם כמה שפחות מלחמות ומאבקים; לסיים כמה שיותר מהר לטובת כל הצדדים – ובעיקר, כמובן, הילדות והילדים – את הפרק הכואב הזה. והינה סיפור שהיה באמת ביחידות הסיוע.
ועוד דקה. הינה, סיפור שהיה באמת באחת מיחידות הסיוע, שעושות עבודה מדהימה בעבודה על החוק הזה ומצליחות להביא לכך שלמעלה מ-50% מהמקרים שמגיעים לפתחן לא יגיעו לבית הדין או לבית המשפט להתכתשות. זוג שבאמת הגיע להסכם, ולא זו אף זו, הם הגיעו להסכם ולכל הסדרי המשמורת, המזונות וחלוקת הרכוש, והגיעו להחלטה שעל מנת להקל על הילדות והילדים את המשבר הקשה הזה של הגירושים הם יישארו לגור באותו בניין – בשתי דירות נפרדות כמובן; הוא בדירה משלו, היא בדירה משלה, אבל באותו בניין. שמעו דייני בית הדין הרבני שזאת החלטת בני הזוג ואמרו להם: לא, לא, לא, לא, לא, חברים, במקרה כזה לא תקבלו גט. לא ניתן לכם גט. למה? משום שיש חשש שהגרוש יחוש חשק לפתע פתאום לבעול את גרושתו, ואנחנו לא נוכל לאפשר סיכון שכזה, ולכן לא ניתן לכם גט אחרי שהגעתם להסכמים המדהימים האלה ביניכם. זה, חברותיי וחבריי, מה שקורה במקום שבו שופטים לפי המשפט העברי. אלה דברים שקורים שם, לצערי, על בסיס יומי לגמרי. אלה דברים שקורים במדינת ישראל בערכאה שיש לה סמכות מקבילה לבית משפט במדינה דמוקרטית. ככה מתנהל יותר מדי פעמים דין לפי המשפט העברי. את זה אנחנו באנו ושמנו בחוק יסודות המשפט. זה מה שעומד כאן להצבעה, חברות וחברים, אל תטעו. זה בדיוק. הזוג הזה הם אנשים מאמינים, היא מאמינה והוא מאמין, ולכן הם נבהלו נורא לא רק מהאיום שהם לא יקבלו גט אלא גם מהעובדה שאוי ואבוי, המשפט של הדת שבה הם כל כך מאמינים אומר דבר כזה, ולכן אכן התפצלו מייד; אגב, לא רק לשני בניינים אחרים, אלא לשכונות אחרות, משום שבשולחן ערוך כתוב שכונה אחרת. אבל מה אם היה מדובר בזוג שהם לא מאמינים? איך אפשר, חברותיי וחבריי, לכפות על אדם לא מאמין דין שהוא, בשונה מחוק של מדינה דמוקרטית, לא התקבל במקום הזה, לא התקבל על ידי נציגות שנבחרה, לא זכה לדיון של בעד ונגד, לא עומד בקריטריונים של דמוקרטיה, לא יכול לעמוד לשום שיפוט, משום שהוא איזה צו אלוהי שיש מי שמאמינות ומאמינים שירד מהר סיני; בסדר גמור, אבל באיזה עולם אפשר לכפות את הדין הזה על אזרח או אזרחית במדינה דמוקרטית? למותר לציין, חברות וחברים, שזה דין שאיננו מכיר בשוויון. הוא גם לא מכיר לא רק בשוויון בין לא יהודיות ויהודים ליהודים, הוא גם לא מכיר בשוויון בין יהודיות ויהודים. קודם כול הוא לא מכיר בשוויון יהודיות מול יהודים, כמובן, והוא ודאי לא מכיר בסוגי יהודים שלא בא לו להכיר בהם. ולכן אפילו בתור מדינה שאמורה להיות מדינת הלאום של העם היהודי כבר לא ברור בכלל שהיא עם החוק הזה יכולה להיות מדינת כל יהודיה ויהודיותיה. העניין הוא – ובזה אני אסיים, חברותיי וחבריי, ועל זה צריך באמת להסתכל בעיניים פקוחות נכוחה ולהבין – שהדברים האלה שאני אומרת, לצערי, הם המוטיבציה שמביאה לחקיקת החוק הזה: בדיוק הרצון לא לאפשר זכויות של שוויון לכל היהודיות והיהודים, לנשים, ללהט"ביות ולהט"בים, וודאי ללא יהודיות ויהודים. המוטיבציה שעומדת בבסיס הדברים היא בדיוק לשים בחוק יסודות המשפט את הדבר שיצטרך לאפשר לבית המשפט העליון, כל זמן שגם עוד לא העברנו את פסקת ההתגברות, להגיד: אני נורא רוצה לתת זכויות אבל ידיי כבולות, מה לעשות. ולכן, חברות וחברים, כל כך חשוב להצביע נגד הצעת החוק הזאת, ככל שהניסוח שלה הוא כאילו פשרני וכאילו לא כזה סיפור וכאילו נועד רק לתת כבוד למסורת שלנו. הכבוד שלנו כאן ועכשיו מחייב שנצביע נגדו. תודה רבה.
ניסן, אתה גם לא צריך למשוך את החוק, תן להצביע. בוא נצביע.
נכון, אתה צודק, בגלל שהרב סדן והרב לוינשטיין – – –
הדתיים הלאומנים הם כל כך יותר נאורים. זה מדהים.
הפערים הם פשוט עוצרי נשימה. זה ממש modern orthodox, מה אני אגיד לך, חבל על הזמן.
הרב סדן – מאור הגולה. שמש, ממש שמש בגבעון דום.
זה מצער אותי מאוד. תביא לפחות משהו hardcore.
אם זה מה שאתה מעביר בשיעורים – –
– – באמת, seriously, אני רוצה להגיד לך, עכשיו אני רואה אותך באור חדש לגמרי.
זאת הרמה? זה מה שאתם מעביר בשיעורים?
על זה אתה מבזבז את ימיך? ומילא ימיך – ימי התלמידות המסכנות?
חד-משמעית. אמרתי, זה רק הבייסיק של הבייסיק.
הלוואי שעל פי הדברים האלה הם היו שופטים, ואתה יודע את זה.
יאללה, ניסן, צחקנו, נהנינו, היידה.
נשים מסוללות – מה הדין בעניין נשים מסוללות?
מה שהוא עושה זה כן מתאים?
תודה, אדוני. "רבים בעולם, יהודים ולא יהודים, יביעו לבטח את תימהונם על כך שדווקא עכשיו מצאו לנכון להעמיד אישה בראש הממשלה. גם אינני משוכנע שזה ירתיע את הערבים" – הדובר הוא חבר הכנסת יצחק מאיר לוין, נציג אגודת ישראל. או, במילים אחרות, חברות וחברים: מי ירים את הטלפון ב-03:00, בבוקר? חמש שנים הייתה גולדה מאיר ראש הממשלה, עשר שנים – שרת החוץ, ושבע שנים – שרת הרווחה. היא הקימה את הביטוח הלאומי, שהיא נלחמה עליו בשיניים ובציפורניים. היא חוקקה את חוק שעות עבודה ומנוחה, חוק חופשה שנתית. היא ייסדה את היחסים המיוחדים שלנו עם ארצות הברית. כשבן-גוריון אמר: צריך המון המון כסף כדי לממן את המלחמה, היא אמרה: אני אסע לאסוף, תישאר אתה כאן. והיא נסעה ואספה עשרות מיליוני דולרים, ובן-גוריון אמר לה: גולדה, את הצלת את עם ישראל. גולדה היא זו שבזכותה יש לנשים בישראל חופשת לידה ומענק לידה. היא זו שחוקקה את חוק עבודת נשים, שמגן על נשים מפיטורים, גם בהיריון וגם אחרי לידה, ומספק עוד שלל הגנות. גולדה נלחמה על שכר שווה ועל הכשרה מקצועית לנשים. כשההסתדרות והקונגרס הציוני הסכימו לממן רק הכשרה לגברים, היא המשיכה ונאבקה על כך שתהיה הכשרה מקצועית לנשים. זה נכון שגולדה הסתייגה מהמהפכה הפמיניסטית של שנות ה-60 וה-70, היא לא התחברה לסגנון שלה, אבל גולדה הבינה לעומק את מצוקת הנשים וניסתה בכל דרך לתקן אותה. גולדה, חברות וחברים, הייתה מאוד מאוד פמיניסטית. גולדה מאיר היא אחד האנשים הגדולים והחשובים בתולדות ישראל שלנו, אבל בזיכרון הלאומי זוכרים לה בעיקר את הכישלון של פרוץ מלחמת יום הכיפורים ולא את ההתנהלות קרת הרוח והאמיצה שלה במלחמה כשכל כך הרבה מסביבה התפרקו. זוכרים לה את האמירה האומללה בקונסטלציה הגרועה על הפנתרים השחורים והצודקים, "הם לא נחמדים", ולא זוכרים לה את העובדה שהיא הייתה ראש הממשלה החברתית ביותר שהייתה אי-פעם ושפעלה בכל הכוח למען השכונות ולמען אלה שגרו בהן. העוול הזה בזיכרון הלאומי משקף היטב את העוול והקשיים שהיא הייתה צריכה להתמודד איתם בזמן אמת. זה לא רק הייסורים הקשים, רגשי האשם הנצחיים, היא קראה להם, שהיו לה על זה שהיא בחרה לממש את עצמה ולא להיות אימא במשרה מלאה, דבר שרדף אותה חיים שלמים; זה לא רק העובדה שכולם הרשו לעצמם לרדת עליה, עיתונאיות – איזה עיתונאיות – עיתונאים אז, כמובן: לקרוא לה לא חכמה, מכוערת, מתלבשת גרוע, לא שווה שום דבר; זה הקול הקבוע הזה שנשמע מהמפלגות הדתיות והחרדיות לא רק כשהיא נבחרה לראשות הממשלה, כפי שציטטתי בתחילת הדברים, אלא גם כשהיא קיבלה רוב קולות לראשות עיריית תל אביב אבל לא נבחרה במועצה, כי הדתיים לא הסכימו שתהיה ראש ממשלה אישה – אותו סיפור.
אה, ראש עירייה אישה. אם זה היה תלוי בהם, הם גם לא היו מסכימים עם ראש ממשלה, אבל לא הסתייע. הקול הזה, המקטין, המדיר, נשמע עדיין מכל עבר כלפי נשים בכלל, ונשים שמעיזות להרים ראש ולממש את עצמן כמנהיגות בכל תחום בפרט. והקול הזה, לצערנו, נכנס לנו גם לראש. עשר שנים שרת חוץ וחמש שנים ראש ממשלה ועדיין לוועדת אגרנט גולדה אמרה: "אני לא חושבת שיש אדם אחד שיכול לקום ולהגיד: אני לא טעיתי, אם הוא טעה מתוך מידע, זאת אומרת, העריך את המידע לא נכון או שטעה מתוך – לא העז, נאמר, מול מומחים להגיד דבר שמומחים לא אמרו. אני לוקחת את עצמי לדוגמה", אומרת גולדה, "מה היה קורה לי? היו חושבים שהיא טיפשה. טוב, במידה רבה זה גם נכון. אבל מה היה קורה לי לו הייתי אומרת, כמו שהרגשתי באותם הימים. זה לא טוב לי, אני לא יכולתי לעמוד בעימות עם ראש אמ"ן או הרמטכ"ל". ועדת אגרנט לא הטילה על גולדה אחריות למלחמה, אבל היא לקחת אחריות והתפטרה. גולדה היא מודל והיא סמל. היא הראתה לדור שלה ולדור הבא ולדורות הבאים שאישה יכולה להצליח בפוליטיקה. הגיע הזמן שנבין, חברות יקרות וחברים יקרים, איזה מודל היא, איזה סמל ומגדלור. הגיע הזמן שנלמד את הילדות ואת הילדים שלנו בבתי הספר על ראש הממשלה שהייתה לנו, מחלוצות המנהיגות בכל מקום בעולם. הגיע הזמן שנצטט אותה כשהיא אמרה בנאום שלה במועצת העיר: "בארץ זו של חנה סנש מעיזים בשנת 1955 להעלות מחדש את הארגומנטציה החשובה הזאת – שאין זכות שווה לאישה במדינת ישראל". ועדיין, לצערי, חברות וחברים, אין זכות שווה לנשים במדינת ישראל. לצערי, אנחנו תחת ממשלה שבמקום להרבות שוויון לנשים במדינת ישראל היא עסוקה בלהפחית אותו. אבל אנחנו צריכות לשאת עיניים אל ראש הממשלה גולדה מאיר ולזכור שאנחנו נאבקות למען שוויון זכויות, שלא נוותר על שוויון זכויות. אנחנו צריכות לזכור שכשגולדה מאיר עמדה בראש המערך, היא זכתה ב-56 מנדטים, ההישג הגדול ביותר של מפלגה כלשהי בבחירות בישראל. אנחנו צריכות לקלוט שמחקר חדש מראה שזה קרה הרבה בזכות העובדה שהרבה מאוד נשים הצביעו לגולדה מאיר כי היא הייתה אישה שעמדה בראש מפלגה. אנחנו צריכות לשאת עיניים אל גולדה ולזכור שאנחנו יכולות. תודה רבה.
תודה רבה, אדוני. אני אשתמש בהרבה פחות מעשר דקות. העניין הוא פשוט מאוד, חברות וחברים. זה חוק שהכנסת הקודמת, לשמחתי, העבירה, אחרי 14 שנים של מאבק. ובהקשר הזה צריך לציין את חברת הכנסת לשעבר זהבה גלאון וגם את מי שהיה אז חבר כנסת ויושב-ראש ועדת העבודה והרווחה, חיים כץ, שעשו באמת מאמץ אדיר והצליחו להגיע להסדר שיאפשר לחלק את החיסכון הפנסיוני בין בני זוג שנפרדו, ולתקן בכך עוול ארוך שנים, בעיקר של בנות זוג, אבל לעיתים גם בני זוג, שמצאו את עצמם בלי שהם מקבלים את החיסכון שהם בעצם היו מושקעות בו כל החיים, בזמן שבן הזוג עבד והן גידלו לו את הילדות והילדים והחזיקו לו את הבית. הגענו להסדר החשוב הזה אחרי, כמו שאמרתי, 14 שנות מאבקים ועבודה רבה ביותר, וסוכם שיהיו שלוש שנים שבהן יהיה אפשר לפתוח פסקי דין שכבר ניתנו, לכאלה שכבר התגרשו בטרם עבר החוק, על מנת שנוכל לעשות כמה שיותר תיקון עוול בקונסטלציה הזאת. אממה, לצערי, הממשלה, משרד האוצר ספציפית, התרשל, לא התקין תקנות בזמן – זה, לצערי, לא דבר נדיר – וגם לא פעל לפרסום החוק ולהטמעתו בקרב אנשי המקצוע וקהל היעד הרלוונטי, ולכן בקושי בקושי נמצאו מי שידעו בכלל על הזכות והאפשרות שיש להם לפנות ולבקש את החלוקה הזאת אחרי שפסקי הדין שלהם כבר נחתמו. לכן אני שמחה להביא היום סוף-סוף, לקריאה ראשונה, הארכה, פשוט הארכה של הוראת השעה, שתאפשר לעוד כאלה שכבר התגרשו ויש להם פסקי דין לקבל הסדר צודק של חלוקת החיסכון הפנסיוני ביניהם. זה דבר צודק מאין כמותו. לפעמים, בעבור נשים וגברים, ההבדל בין מעל ומתחת לקו העוני זה חיסכון שיש להם בו חלק בדין, זכות מוקנית אמיתית באופן המהותי ביותר של המילה. לכן אני מאוד שמחה שאנחנו סוף-סוף מקדמות את זה, ואני מקווה שגם נוכל לשפר את התנאים שבהם זה יתקיים. אני רוצה מאוד להודות ליושב-ראש ועדת העבודה, הרווחה והבריאות, חבר הכנסת אלי אלאלוף; גם, חברת הכנסת מירב בן ארי החליפה אותך בישיבה האחרונה, כשלא היית; כמובן לחברתי מיכל רוזין; לעמותת גרנית, שעבדה על זה באמת ללא לאות; לגלי עציון, היועצת המשפטית של נעמת; ליועצות והיועצים הפרלמנטריים של כולנו; ואינשאללה, בקרוב תבוא לציון עוד גואלת קטנה. תודה רבה.
היא פה, אני שומעת אותה צועקת. השר גלנט משיב בשם שרת המשפטים.
נקווה שיימצא שר באולם, ונקווה שיימצא שר שיהיה מוכן להשיב, משום שהאמת היא, אדוני היושב-ראש – – –
תודה, אדוני היושב-ראש. הממשלה הזאת שוב מעבירה סמכויות. באמת, כבר אי-אפשר לספור את מספר העברות הסמכויות שהכנסת הזאת נאלצה לאשר לממשלה הזאת.
באמת, אנחנו מופתעות שיש עוד סמכויות להעביר, אז בדיוק יש לי משהו להגיד לך על זה, חברת הכנסת נחמיאס ורבין. הפעם ראש הממשלה מעביר באיחור שערורייתי סמכויות שנוגעות לדברים שהוא חשוד בהם חשדות חמורים, שזאת חרפה. אבל אם אתה כבר מעביר סמכויות, מר נתניהו, סמכויות שנוגעות לראש הממשלה נתניהו ולאזרח שאול אלוביץ', אולי זאת הזדמנות טובה להאציל סמכות בעניינים שנוגעים לאזרחיות במדינת ישראל. יש פה חצי מהאוכלוסייה, אזרחיות, שהחיים שלהן הפקר. רק בשבוע האחרון נרצחו שתי נשים. עד היום נרצחו 20 נשים, רק בגלל שהן נשים. עכשיו, מה מדהים, אדוני היושב-ראש? עליזה שפק, שנדקרה על ידי הגרוש שלה, רק שער בנפשך מה היה קורה לו היא הייתה נדקרת על ידי פלסטיני: הרי כל הממשלה הייתה מוציאה הודעות גינוי; ראש הממשלה ורעייתו היו מגיעים לשבעה; כוחות הביטחון היו עורכים מצוד נרחב – אגב, הוא ניסה כבר לפני כמה שנים לדקור אותה פעם ראשונה; אילו הוא היה פלסטיני, הוא היה יושב בכלא מאז ועד היום ועוד הרבה שנים, אבל כשהוא ניסה לדקור אותה אז הוא קיבל קנס של 5,000 שקל ושלושה חודשים על תנאי, אז הוא דקר אותה שוב, והפעם היא מתה. ובממשלה – הס, דממה, כאילו שום דבר לא קרה, עולם כמנהגו נוהג. ואין אף אחד ואף אחת שמרימה את הסמכות לטפל באזרחיות המופקרות של המדינה הזאת. יש אצלנו כ-200,000 נשים מוכות שיהיו חשופות באיזשהו שלב לסכנת חיים כזאת. יש לנו מאות אלפים שעוברות אונס ותקיפה מינית על בסיס קבוע מגילים נורא נורא נורא צעירים, ואין אף אחד ואף אחת בממשלה הזאת שרואה לעצמה סמכות להגן עליהן, לשמור עליהן, להיאבק למענן. ולו בשביל שום סיבה אחרת – בגלל הסיבה הזאת ראש הממשלה הזה חייב ללכת הביתה ממש מהר. יש גבול כמה אפשר לדבר גבוהה-גבוהה על החיים עצמם ועל ביטחון אבל ממש לא לראות ממטר את החיים של חצי מהאוכלוסייה במדינה הזאת. תודה, אדוני.
– – – יש לכם רוב. נו, איוב, בוא נצביע.
תודה רבה, אבל אם תעשה שקט בזה זה מאוד ישמח.
לא מתרשמות ממך חברות וחברי הכנסת. לאן הגעת, סמוטריץ?
חבריי וחברותיי חברות הכנסת, המצב החוקתי שלנו היום הוא כזה שאין לנו ממלא מקום לראש הממשלה, ואם יהיה לנו, חלילה, מקרה מצער, וחלילה יקרה משהו לראש הממשלה, אין לו כרגע ממלא מקום; לא ברור מי תופס את ההגה במקומו. למרבה הצער זה קרה לנו כבר פעמיים בהיסטוריה שלנו – פעמיים ראש ממשלה שלנו פשוט, באופן פתאומי וטרגי בשני המקרים, לא יכול היה לתפקד.
המרפסות של הקואליציה הזאת לדורותיה הן דבר בעייתי מאוד. דבר בעייתי מאוד. אז ככה, חבריי וחברותיי, המצב החוקתי שלנו היום הוא כזה שאין לנו ממלא מקום לראש הממשלה, ואם חלילה קורה משהו לראש הממשלה שלנו שלא יאפשר לו להמשיך בתפקידו, למלא את תפקידו, אין אף אחד שמחזיק את ההגה הזה; אין אף אחד או אחת שהתפקיד שלה להמשיך ולעמוד בראש הפירמידה של המדינה שלנו. ראש הממשלה, בחוק, רשאי למנות לעצמו ממלא מקום; רשאי, אך לא חייב. ואני אומרת לכן ולכם, חבריי וחברותיי, אנחנו חייבות לתקן את החוק ככה שזו תהיה חובה למנות ממלא מקום. למה? בדיוק בגלל המקרים בהיסטוריה שלנו, שבהם יצחק רבין גילה אחריות ומינה ממלא מקום, ולכן, כשקרה הדבר הנורא, המחריד, המזעזע באמת, כשהוא נרצח, היה ממלא מקום, שמעון פרס; וכשראש הממשלה אריאל שרון, שגילה אחריות ומינה ממלא מקום, איבד את הכרתו, היה לו ממלא מקום – אהוד אולמרט – שתפס מייד את מקומו. ואילו כיום, חבריי וחברותיי היקרות, אנחנו עומדות בפני מצב שיש סיכוי לא רע בכלל שראש הממשלה, טפו-טפו, שאני מאחלת לו בריאות ואריכות ימים רבים רבים, יעמוד בפני מצב של נבצרות למלא את תפקידו. אפשר לחשוב שזה לא בצדק ואפשר לחשוב שהוא חף מפשע, והכול בסדר גמור, אבל עדיין ייתכן מצב שבמצב המשפטי הנתון נבצר יהיה מראש הממשלה מלמלא את תפקידו, ואז לא ברור מי בא במקומו. זה מצב של חוסר אחריות מוחלט, משום שמה שקורה אז – שמתכנסת הממשלה, והיא צריכה לבחור מי יחליף את ראש הממשלה, אבל מה, יש לנו ממשלה שכל אחד ואחת משריה, פחות או יותר, רואה את עצמה כראש ממשלה, ולכן, מה שצפוי לנו זה תקופה ארוכה מאוד של קמפיינים תקשורתיים אין-סופיים, שבהם זה בעצם מה שנשמע כל היום: מי הכי מתאים להיות ראש הממשלה, ולא ננהל בינתיים את המדינה. מראש הממשלה אני לא מצפה לאחריות. אלוהים יודעת שרוב מה שעושה ראש הממשלה בקדנציה שלו – לא מפגין אחריות לא כלפי מדינת ישראל, לא כלפי האזרחיות והאזרחים של מדינת ישראל. למעשה, כמו שלמדנו רק אתמול, אנחנו האזרחיות והאזרחים משעממות את ראש הממשלה. צריך להגיד שאין מה להתפלא. זה דבר שקורה כשאתה נמצא יותר מדי זמן באותו תפקיד – אתה מתחיל להשתעמם. לא מפתיע גם שראש הממשלה נמנע מלשים מישהו בתפקיד שאולי ייחשב על ידי אחרות ואחרים כסוג של ממשיך דרכו. ראש הממשלה ממש ממש מקפיד שלא יהיה בכלל רעיון כזה שיבוא מישהו אחריו. מבחינתו, כל מי שהיה לו איזשהו פוטנציאל, לפחות בעיני עצמו, לבוא אחריו, הוא דאג לסלק אותו, אם זה גדעון סער, אם זה משה כחלון, אם זה בוגי יעלון. באמת, רשימה ארוכה של אנשים שראו את עצמם ממשיכים ומחליפים את בנימין נתניהו – הוא עושה כמיטב יכולתו לוודא שלא תהיה להם אפשרות להמשיך לחשוב את זה. אז מראש הממשלה אני לא מצפה לאחריות, אבל מאיתנו, חברות וחברים, מאיתנו – אנחנו כנסת ישראל; אנחנו הרשות המחוקקת; אנחנו הנציגות והנציגים של הריבון, שהוא העם; לנו יש אחריות לדאוג ליציבות השלטונית, החוקתית, של מדינת ישראל; לנו יש אחריות לדאוג שמצב כזה של כאוס, כמו שעלול לקרות, לא יקרה. ולכן, חבריי וחברותיי, אני מפצירה בכן ובכם לעשות את התיקון המתבקש הזה, שגם חבר הכנסת השר יריב לוין הסכים איתי כבר בעבר שהוא תיקון שיש בו היגיון רב, ואף קיבלתי את עצתו החשובה ותיקנתי והוספתי: ממלא מקום ממפלגתו של ראש הממשלה, כדי שלא יהיה אפשר להגיד שר ביטחון שמייצג שישה מנדטים, שר חינוך שרוצה להיות שר ביטחון מייצג שמונה מנדטים – שלא הם יוכלו לריב על המקום הזה של ממלא מקום – – –
לדעתי בהצעת החוק כתוב כמו שמקובל בלשון החוק, אבל אני בטוחה שבדברי ההסבר כתוב ממלאת או ממלא מקום.
זה נכון. זה נורא. זה נורא. חשפת את פרצופי האמיתי.
אז אני אומרת בפה מלא ובלי כחל וסרק: חברותיי וחבריי, הצעת החוק שלי מבקשת שמינוי ממלאת או ממלא מקום לראש ממשלה יהיה חובה, על מנת שלא יהיה מצב שבו חלילה יש לנו ראש ממשלה שנבצר ממנו למלא את תפקידו ואין לו מחליפה או מחליף. אני קוראת לכן ולכם להפגין את האחריות באמת הכי בסיסית הזאת שנדרשת ולהצביע בעד. תודה רבה.
אדוני השר לוין, בעצם, בדבריו של השר לוין הוא הצדיק בדיוק את הדברים שאני אמרתי כשהצגתי את הצעת החוק. אומר השר לוין: יש היגיון רב בהצעה, אבל מפני שהיא עלולה לפגוע בטובתו האישית של ראש הממשלה נתניהו, אז אנחנו לא נאשר אותה. אדוני השר לוין, אני הגשתי את הצעת החוק הזאת לפני שהתחילו החקירות. עניינה, חד-משמעית, היציבות השלטונית והחוקתית של מדינת ישראל. עכשיו, בכל מקרה מדובר על זה שראש הממשלה עצמו יבחר את ממלא המקום שלו. בכל מקרה מדובר על – – –
לחץ ציבורי להגיד: ראש הממשלה צריך לפרוש בגלל חקירות? זה דבר שאנחנו אומרות ואומרים בלי שיש לו ממלא מקום קבוע. זה דבר שאנחנו מאמינות ומאמינים בו, אבל אתם יכולות ויכולים לחשוב אחרת, ואתם ממשיכים להחזיק אותו בשלטון. המינוי של ממלא מקום קבוע לא ישנה את המציאות הזאת, הוא רק יצור מצב שלא יהיה כאוס אם וכאשר הוא יהיה במצב של נבצרות.
אדוני השר לוין, מה שמטריד אותי יותר מכל דבר הוא שאתה בדבריך בעצם אומר את מה שאני אומרת: טובתה של המדינה דורשת ומחייבת ומתבקש מינוי ממלא מקום קבוע, זאת אומרת, מין – איך להגיד? שכבת הגנה, אבל מפני שדבר כזה עלול לסכן באופן עקרוני, אולי, את יציבות והמשך שלטונו של נתניהו – משום שאני מדברת על ממלא מקום ממפלגתו, זאת אומרת שהממשלה תישאר על כנה, מפלגת השלטון תישאר מפלגת השלטון – אבל משום שזה מסכן ספציפית את נתניהו, אנחנו נצביע נגד. זאת תמונה עגומה מאד של סדר העדיפויות של הממשלה הזאת, וכמובן של ראש הממשלה הזה, שלא בכדי אמר אתמול לכל אחת ואחת מאיתנו: את משעממת.
תודה, אדוני היושב-ראש. חבריי וחברותיי חברות הכנסת, קודם כול אני רוצה להתייחס לאמירה שיש סרבנות גט משני הצדדים. יש סרבני גט ויש סרבניות גט. למה הדבר דומה? יש הסתה משני הצדדים, יש הסתה מימין ויש הסתה משמאל. אז התשובה היא לא. סרבניות גט זה מה שנקרא אדם נשך כלב. זה דבר נדיר מאוד, אם בכלל. אני חייבת להגיד שאחת הנשים האחרונות שהוכרזה על ידי בית הדין סרבנית גט פנתה אליי וסיפרה לי את סיפורה האישי, וסרבנית גט היא לא.
וסרבנית גט היא לא, כמו שאמרתי.
אנחנו מדברות באופן כללי על המשך האלימות של גברים אלימים כלפי נשים באמצעות סירוב גט, כשהאישה כבר אוזרת כוחות ומחליטה ללכת. עכשיו, חבריי וחברותיי, בואו נדבר על האמצעים שיש בידי בית הדין הרבני להעניש את סרבן הגט עד שיאמר: רוצה אני. אז בואו נדבר על זה שלבית הדין יש אמצעים הלכתיים לא לעשות את הדבר הזה – לאפשר לגבר, לבעל, לשלול את החופש והחירות וזכויות הכי בסיסיות של האישה, ולא לפגוע בזכויות שלו; לא לפגוע בחירות שלו ולא לפגוע ביכולת שלו להשתמש בצ'קים או בכרטיס אשראי ופשוט, נניח, לבטל את הנישואים או להפקיע את הקידושין. וללמדכם עד כמה הדבר הזה אפשרי, ממש לא מזמן אישה שהייתה עגונה במשך 20 שנה, כשמתוכן 17 שנה בעלה יושב בכלא ולא נותן לה גט, הלכה בצר לה, כשהתייאשה מבתי הדין הרבניים שלנו, לבית דין פרטי – אורתודוקסי לא פחות מבתי הדין החרדים אורתודוקסיים שלנו – והוא באמת ביטל את הנישואים. ואז הלכה האישה הזאת, ש-20 שנה הייתה בכלא העגינות שלה, וביקשה מבית הדין הרבני לשחרר את מי שהוא כבר לא סרבן גט, כי בעצם הוא כבר לא נשוי לה. לשחרר אותו מהכלא. מבחינת בית הדין, הוא המשיך להחזיק בכלא את האיש הזה, שהוא כבר בכלל מבחינה הלכתית לא נשוי לאישה הזאת, שהוא עיגן אותה במשך 20 שנה. הפטנט הזה שלכם, להמשיך להחזיק את עליונות הבעל על האישה, את עליונות בתי הדין – שבהם יש רק דיינים גברים ואין נשים בכלל – על שאר מותר היהודיות והיהודים בישראל – –
– – ואת מותר האורתודוקסיה, בתור בעלת הבית המונופוליסטית היחידה על מוסד הנישואים – גורם להפרה של זכויות אדם לנשים ולגברים.
הבית הזה, אסור שייתן לזה יד. את המונופול הזה צריך לבטל לאלתר.
בתי הדין היו בוועדה. הם מסרבים לתת נתונים.
לא אמרתי שנפגשתי, אמרתי שהיא פנתה אליי.
לא צריך לאפשר לגברים לסרב גט ואז לא צריך להטיל עליהם סנקציות. זה נורא פשוט.
תודה, גברתי. חבר הכנסת סמוטריץ, זה שאתה עומד פה ומתנשא, לזה אנחנו רגילות כבר, אבל לא משנה כמה תעמוד פה ותתנשא ותגיד שעובדות זה לחלשים, לא תשנה את העובדות. והעובדות הן שבתי הדין הרבניים הגיעו לדיון בוועדת החוקה לפני שבוע בנושא הזה וסירבו לתת נתונים. באו ואמרו: למה ביקשו מאיתנו רק לפני שבוע את הנתונים? לא יכולנו להכין בשבוע את הנתונים. אנחנו מבקשות את הנתונים האלה מאז שאני באתי לכנסת, אבל משום מה – מעניין למה הם לא נותנים נתונים, לא על מספר התיקים של סירובי גט, לא על החלוקה שלהם, ובטח ובטח לא על מה הם עשו ועושים בעניין הזה. בניגוד למה שאתה מנסה להציג באופן קבוע, אין בינינו שום ויכוח על זה שמדינת ישראל היא מדינת הלאום של העם היהודי. אבל מדינת ישראל היא מדינת הלאום של כל העם היהודי, היא מדינה דמוקרטית ולא מדינת הלכה. ולכן, חוקי הלכה לא יכולים להיות חוקי מדינה. מספיק גרוע שההלכה לא מתעדכנת; אי-אפשר לגרום להלכה לקחת את מדינת ישראל להיות כל כך רחוק מאחור.
לא עניין של צירף, יש לי הצעה כזאת, פשוט לא העליתי – – –
אז אל תפיל אותה. אל תפיל אותה.
לא אתה ולא אני פה הסיפור, אלא הילדות האלה שלא מתקבלות לבית ספר.
תודה, גברתי. אני שמחה, שחבר הכנסת יאיר לפיד הגיש גם הוא את הצעת החוק שלי, שהוא היה חתום עליה. נחמד שיש חיזוק לדברים שאת מאמינה בהם ומנסה לקדם אותם. אנחנו קמנו הבוקר לכותרת בעיתון ישראל היום, שהוא עיתון שתומך באופן עקבי, קבוע, בראש הממשלה בכל דרך שהיא, וקראנו על מזימה בסגנון בגתן ותרש. יש כל מיני אנשים מהליכוד ששמעו אנשים אחרים מהליכוד קושרים קשר לגרום לנשיא המדינה, שגם הוא מהליכוד, לא להטיל על בנימין נתניהו את הרכבת הממשלה, גם אם הוא ינצח בבחירות. וואו, איזה תסריט פרנואידי. תסריט שאין לו שום היתכנות פוליטית, זה מובן מאליו, כן. לא היה דבר כזה, לא יעלה על הדעת דבר כזה, שהנשיא יטיל את הרכבת הממשלה על איזשהו חבר כנסת אחר שאיננו ראש מפלגה ולא קיבל בכלל את המלצת רוב הסיעות. איזה תסריט פרנואידי. ולשכת ראש הממשלה מגיבה שזה לא בא מהנשיא, זה בא ממישהו אחר, לשעבר מהליכוד. אבל מה שברור הוא שיש כאן קנוניה וכולם באים לרדוף את ראש הממשלה, הלוא הוא המלך. גברתי היושבת-ראש, חבריי חברות וחברי הכנסת, אנחנו חייבות להתגייס ולסייע. מי שנמצא כל כך, כל כך, כל כך הרבה זמן בראש, לא פלא שהוא מפחד שבאים להפיל אותו מהכיסא. אנחנו רואות ורואים את הפחד הזה משתקף בכל הפעמים שבהן הוא מסית; אנחנו רואות ורואים את הפחד הזה משתקף בכל פעם כשהוא לוקח כל ביקורת הכי קטנה או כל פעולה שלא מתיישרת 100% עם מה שהוא אומר או עושה ומייחס למי שעשה או אמר את זה בגידה, חתרנות – ומייד מייד רואה בזה הצדקה להסית נגדם. ולא משנה אם מדובר במשטרה, בתקשורת, בנשיא, ואפילו כמובן באנשי המפלגה שלו. חד-משמעית, חברות וחברים, אמרתי את זה כאן פעמים רבות כשהעליתי את ההצעה הזאת להצבעה כבר שלוש פעמים: יותר מדי זמן עם יותר מדי כוח זה דבר שעושה נזקים, גם לאדם אבל בוודאי ובוודאי למערכת שהוא עומד בראשה. הנטייה האנושית במצב כזה היא להתאים את הפעולות שלך לאינטרסים שלך ולא לאינטרסים של המערכת שאתה עומד בראשה. זה פשוט לא בריא, לא למערכת ולא לאדם שבראשה. ולכן אנחנו חייבות וחייבים להגביל את כהונת ראש הממשלה לשתי קדנציות, שמונה שנים, לשאוף ליציבות שלטונית, שתי קדנציות מלאות, לא ללכת לבחירות כל פעם שכן נוח או לא נוח.
אני קוראת לכן ולכם, חברותיי וחבריי, לעשות את הדבר המתבקש. תודה.
אני מדברת מהכנסת העשרים-ושתיים – – –
זה לא נכון לגביי. לא תוכל להפנות את זה אלינו.
כן, השר לוין, אתה צודק, חוק הלאום הוא אכן חוק פרסונלי. הוא החוק שנועד להזכיר לכו-לם את הנרטיב של נתניהו מאז הקמפיין שלו נגד רבין ונגד אוסלו: נתניהו טוב ליהודים והשמאל מביא את הערבים באוטובוסים, כי אז שלטון הימין בסכנה, ושלא לדבר על הסמ"סים שנשלחו מגורם עלום באותו יום, שאמרו: הרצוג סגר עם אחמד טיבי שהוא מקבל את תיק הביטחון, צאו להצביע מח"ל עכשיו. אז כן, אתה צודק, גם חוק הלאום הוא חוק בקמפיין הפרסונלי הבלתי-נגמר של נתניהו מ-1993 ועד היום, כולל. ואני אגיד לך עוד משהו, השר לוין: זה לא רק חוקים פרסונליים. זה גם בחירות פרסונליות; הרי חלק ממה ששמענו היום בקונספירציה הגדולה זה שנתניהו, אבוי, ביטל את כוונתו לעשות בחירות בגלל שאולי הנשיא ריבלין לא יטיל עליו את הרכבת הממשלה. זאת אומרת, הזכות המוקנית הזאת לנתניהו לערוך בחירות מתי שטוב לו ונוח לו – ואיך מעז מישהו או מישהי להתערב בשיקולים האנוכיים הפרסונליים שלו לבחירות במדינת ישראל, ואיך מישהו או מישהי מעלה על דעתה שהבחירות תתקיימנה במועדן ולא במועד שנוח לנתניהו. אמרת: אלוהי הצביעות? אלוהים יודעת שאלוהי הצביעות מסתכל על הקואליציה הזאת, ואומר: אני לא עומד בקצב. מסתכל על הקואליציה הזאת, מסתכל על הממשלה הזאת, וחד-משמעית, מעל לכול, מסתכל על ראש הממשלה הזה ואומר: וואו, וואו, יש ממי ללמוד צביעות מהי. הגבלת כהונה בהצעת החוק שלי מדברת על הכנסת העשרים-ושתיים, עוד שתי כנסות, ולך אין בעיה להגיד שזה חוק פרסונלי, כמו שלא הסכמתם להצעת החוק שלי לחובת מינוי ממלא מקום ראש ממשלה משום שנתניהו לא יכול לשאת את הרעיון שבכלל יהיה אי-פעם איזשהו ראש ממשלה אחריו. זאת בושה וחרפה, וכן – גם המון המון צביעות מצידכם.
תודה, אדוני. אדוני סגן שר הביטחון, בוודאי הבחנת שהשבוע הודיעה ממשלת בריטניה שהצבא הבריטי יהיה פתוח מעכשיו – כל המקצועות יהיו פתוחים לפני כל המתגייסות ומתגייסים, כלומר, הצבא הבריטי עובר, כמו שעבר הצבא האמריקני כבר לפני יותר משנתיים, למיון ושיבוץ לפי יכולת, ולא לפי מגדר. בצה"ל יש דוח שהמליץ על המעבר לעבודה של האדם הנכון בתפקיד הנכון כבר לפני יותר מעשור. שאלתי אליך: מדוע צה"ל לא עובר לשיטת המיון והשיבוץ הזאת, הכול-כך הרבה יותר יעילה וטובה לצרכים המבצעיים שלו?
תודה, אדוני. חברי חבר הכנסת דב חנין וחברתי מיכל רוזין אמרו בצורה מאוד ברורה את הדברים, ואני רק רוצה לחדד שתי סוגיות בתוך הדבר, אדוני: 1. להגיד שמדובר בין השאר גם בנשים בהיריון שאנחנו – מה לעשות? נשים בהיריון. עכשיו, באמת, להעניש לא רק אותן אלא גם את העוברים שבבטנן, התינוקות האלה, שעלולים להיוולד עם כל מיני תקלות, חלילה, בעקבות הסגירה הזאת, נראה לי באמת אכזרי במיוחד. 2. אני באמת מנסה להבין את ההיגיון הכלכלי שמדריך את משרד הבריאות כשהוא חוסך חצי מיליון שקל בשנה, וחושף את עצמו להוצאות גדולות בהרבה כתוצאה מהמהלך הלא-הומני, הלא-מוסרי והלא-הגיוני הזה.
תודה רבה, אדוני. מזל טוב, חבריי וחברותיי. מזל טוב. מורן ילדה בן בכור מהמם ויפה תואר, יהונתן. מורן המאושרת ניגשת לפקידת הרישום של משרד הפנים לרשום את הילד. היא לא נשואה, מורן. היא ניגשת לפקידה עם דוד ואומרת לפקידת הרישום שהוא האבא. דוד מאשר שהוא האבא. הוא נרשם כאבא והם הולכים הביתה שמחות ושמחים וטובי לב לעבר הלילות ללא שינה שמצפים להם בבית. אממה? דוד הוא לא האבא הביולוגי של יהונתן. דוד גם לא נשוי למורן. אומנם הוא חי איתה באושר ועושר שנים ארוכות, אבל בגלל בעיה באיכות הזרע יהונתן נולד מתרומת זרע. כלומר, דוד לא נשוי למורן, הוא לא האבא הביולוגי של יהונתן, ובכל זאת הוא נרשם כאבא שלו בלי בעיה, ויהונתן הולך הביתה עם שני הורים רשומים. באותה מחלקה עצמה: מזל טוב, רווית ילדה בן בכור יפה תואר, מיכאל. גם רווית לא נשואה, גם מיכאל נולד מתרומת זרע, וההורה השני שלו הוא לא ההורה הביולוגי שלו אבל הוא מי שרווית חיה איתו באושר ועושר עד עצם היום הזה, שנים ארוכות. אבל ההורה הזה לא יכול להירשם כאבא של מיכאל כי זה לא הוא; זה היא. קוראות לה אורלי. ולמרות שהיא בדיוק באותו מעמד ובדיוק באותו מצב של דוד, הוא יכול להירשם כאבא, והיא לא יכולה להירשם כעוד אימא. אגב, הסיפור של רווית ואורלי הוא אמיתי. הילד, לא קוראים לו מיכאל, הוא מחוץ לסיפור הזה, אבל הן מנהלת כבר יותר משנתיים מאבק על הרישום של אורלי כהורה נוספת לילד שלהן, לבן הבכור. זאת האפליה הצבועה והבלתי-נסבלת של רישום הורים והורות מתרומת זרע בישראל. עכשיו, תנו לי להפנות את תשומת ליבכם לסעיף שאותו אני מבקשת לתקן. זה סעיף 21 בחוק מרשם האוכלוסין, ובו כתוב: "שם האב כשהאישה פנויה" – פנויה, כלומר לא נשואה. ביום אחר נדבר על המשמעות של אישה פנויה, המינוח הזה, אבל כתוב בסעיף הזה: "שם אביו של ילד שנולד לאישה פנויה יירשם על פי הודעת האב והאם כאחד, או על פי פסק דין של בית משפט או בית דין מוסמך". זאת אומרת, האישה יכולה לבוא, בדיוק כמו מורן ודוד, ולהגיד: הוא האבא, והוא יירשם כאבא. החוק הזה הוא משנת 1965, חברות וחברים. בשנת 1965 לא הייתה תרומת זרע, בשנת 1965 לא הייתה מודעות לזכויות הקהילה, ובכלל לקיומם של זוגות להט"ביות ולהט"בים וכו', אבל מה שהיה זה רצון עז של המחוקק – אז הוא היה באמת באופן הרבה יותר הומוגני מחוקק – רצון עז של המחוקק שלילדה או לילד יהיו שני הורים. הבית הזה, כשהוא העביר את החוק הזה בשנת 1965, רצה שגם אם האישה לא נשואה, יכול לבוא בן הזוג שלה, או אדם אחר – לא כתוב פה בן זוג; כתוב: "יירשם לפי הודעת האם והאב". לא כתוב אב ביולוגי. כתוב: "יירשם לפי הודעת האם והאב", ההורה השני של הילדה או הילד. מה שעושה ממשלת ישראל, ולכן, למרבה הצער, כנסת ישראל, כבר הרבה שנים – היא לא מסכימה לתת לילדות ולילדים את הזכות הבסיסית כל כך, שפשוט יהיה להם עוד הורה או הורה. הכנסת והממשלה האלה מונעות מילדות וילדים את היכולת לזה שיהיו להם שני הורים רשומים. זה פשוט דבר מדהים. בעצם, הפעולה שאתן עושות ועושים ממש סותרת את הרעיון המרכזי של הסעיף הזה בחוק. עכשיו מה? הנוהל היה שהיה צריך לעבור אימוץ. זוגות בני ובנות אותו מין, גם רווית ואורלי, היו צריכות להעביר את הבן הבכור שלהן – אורלי הייתה צריכה לעבור הליך אימוץ. בעקבות מאבק ארוך ופניות חוזרות שלי ליועץ המשפטי לממשלה הקודם יצאה הנחיה חד-משמעית שלו שלא צריך לעבור תהליך אימוץ, ומספיק צו הורות. אבל, חברות וחברים, א. גם צו הורות הוא מהלך מפלה, משום שזוגות סטרייטים, כשהאבא איננו האבא הביולוגי ואיננו נשוי לאם, לא צריכים צו הורות. וצו הורות הוא תהליך יקר, והוא תהליך פולשני, והוא בודק דברים שהורות והורים רגילים לא צריכים לבדוק, ואין כל סיבה שבני ובנות אותו מין כן יצטרכו לבדוק. אבל גם בצו ההורות הממשלה הזאת נאבקת. גם את צו ההורות הזאת הממשלה הזאת לא מיישמת, ולא מעניין אותה הדברים שאמרו – למשל השופט העליון סלים ג'ובראן, שהדגיש את האפליה הקשה כלפי בני ובנות אותו מין, ואמר בצורה מפורשת שהמדיניות הממשלתית היא שמעצבת את הזוג ההטרוסקסואלי כטבעי כביכול, ויוצרת חזקת אמיתות להורות והורים הטרוסקסואלים, תוך שהיא מעצבת את ההורות של בני ובנות זוג מאותו מין כמין הורות בספק; משהו חשוד, שדורש איזו מתנה מיוחדת של המדינה, איזה מין הכרה שתודה רבה באמת אם המדינה נותנת אותה. אומר השופט ג'ובראן בצורה מפורשת: זאת תפיסה שאין לקבלה. יש בה פגיעה עמוקה בכבוד ובשוויון ובזכות החוקתית של כל אדם לחיי משפחה. בבתי המשפט, כשנותנים צו הורות, כבר גם אומרים דברים יותר מפורשים, למשל: יש לצמצם ככל הניתן את הפער בין המציאות המעשית, שבה בת הזוג היא האם בפועל של הילד, היא מגדלת אותו, היא ההורה שלו – בין המציאות המעשית לבין ההכרה המשפטית בהורות. ברור שבדומה לכל ילדה או ילד שנולד במסגרת תא משפחתי זוגי, במעמד הלידה האם יכולה לציין את שם ההורה הנוסף של הילד, יהא מינו אשר יהא, ולהביא להכרה משפטית במעמדו או במעמדה של ההורה הזאת. חברות וחברים, הדברים הם כל כך פשוטים וברורים. באמת מה – תסלחו לי על הביטוי –כואב לכם? מה כואב לכם? בהצעת החוק שאני הגשתי כבר בכנסת הקודמת מוצע לתקן את הצעת החוק כך שההורה השני יוכל או תוכל להירשם. לא כתוב: בני ובנות זוג מאותו מין, חלילה, שלא תהיה, אדוני היושב-ראש, הכרה בחוק הישראלי במשהו שההלכה מתחלחלת ממנו כל כך, למרות שבינינו, נשים מסוללות זה משהו שאפילו המסגרת המורחבת של ההלכה מכילה. אבל גם את זה אתם לא מסוגלות ומסוגלים להעביר? ניסוח כל כך פשוט, לא מתריס, לא בעייתי – גם את זה אתם לא מסוגלים, את הדבר הבסיסי, לתת לילדות וילדים? לתת להם את שני ההורות וההורים שמגדלים אותם? אדוני, אני רוצה לספר לך שגם אחרי שניתנה הנחיית יועץ, הממשלה הזאת נאבקת בזוגות שמבקשים לרשום את הילדות והילדים שלהם. למשל, המדינה ביקשה תצהיר מאישה שהיא לא הורשעה בעבר בעבירות מין או אלימות. זאת אישה שיש לה חמישה ילדות וילדים קודמים שהיא מגדלת, אבל לפתע, בשביל להירשם כאימא של הילדה של בת הזוג שלה, היא נדרשת להביא הוכחות שהיא איננה מסוכנת. איפה הייתם בחמשת הילדות והילדים הקודמים שלה? בגלל שהם ביולוגיים אז היא לא יכולה להיות מסוכנת להם? למה כשמדובר בילדה של בת הזוג שלה היא כן תהיה מסוכנת? בתי משפט לענייני משפחה דורשים מנשים לספק הוכחות לקיום הקשר ביניהן ולקשר האותנטי שיש להן עם ילדות וילדים. אני רואה שהזמן שלי תם, אז אני רוצה לספר לך, אדוני, שהמדינה תוקעת את העקבים שלה נגד הזוגות ההומואים והלסביות כל כך עמוק, שעכשיו, כשרווית ואורלי מתעקשות בבית המשפט, אז המדינה הודיעה שמעכשיו גם אבות הטרוסקסואלים, גברים הטרוסקסואלים, יצטרכו להתחייב שהם האב הביולוגי, זאת אומרת, הם יצטרכו להצהיר אם זו תרומת זרע או לא אחרי שהילדה או הילד נולד. זה להעביר עכשיו את כל המערכת למין הודאה פומבית מבישה כזאת: אני כן האב ביולוגי, אני לא האב הביולוגי. ידרשו מהם להצהיר את הדבר הזה. זאת אומרת, גברים יצטרכו לעבור את המעמד המשפיל הזה, או להיות בעצם עבריינים ולשקר במעמד הזה. אדוני, מדובר בהתעמרות שערורייתית שחייבת להיפסק. אני אחזור ואגיד: מדובר בנוסח ממש לא בעייתי.
אני ממש מקווה שתמצאו לנכון להעביר אותו. תודה.
אדוני סגן השר נהרי, לא אני יוצרת הורות חדשה; זאת הורות קיימת, חיה ובועטת מהרבה מאוד סוגים, ולא משנה כמה תמשיכו לטמון את הראש שלכם בתוך החול, גם למה שקורה בתוך הקהילות שלכם. זה לא ישנה את המציאות שההורות הזאת הולכת ומתפשטת, קיימת בכל מקום, בכל מגזר בחברה הישראלית, והיא הורות טובה ומיטיבה לא פחות מכל הורות אחרת. ואני אפנה אותך שוב למילותיו של שופט העליון. אתה ציטטת מבית המשפט העליון מה שנוח לך, אבל השופט סלים ג'ובראן אמר: צריך לצמצם את הפער בין המציאות המעשית, שבה בת הזוג היא האם בפועל של הילד, לבין ההכרה המשפטית בה, וצריך לאפשר שבמעמד הלידה היא תירשם בתור אם. ואמר השופט סלים ג'ובראן שהמדיניות הממשלתית היא שעושה את האפליה בין זוג כאילו טבעי והורות כאילו אמיתית לבין הורות נחשדת בכל מיני חשדות, שמחייבת כל מיני בדיקות מחפירות ומשפילות. אבל אני עוד פעם רוצה להגיד שני דברים מרכזיים: החוק המקורי, שמאפשר להורות להירשם לפי הודעת האם והאב, לא אומר "ביולוגי", ומטרתו היא לאפשר לילדות ולילדים שיהיו להם שני הורים. ואתם באים למנוע מילדות וילדים את הזכות הבסיסית לזה שיהיו להם שני הורים, וזה לא משנה מאיזה מין. אתם מתעללים לא רק בבני ובנות מאותו מין, לא רק בחברות וחברי הקהילה, אלא גם בילדות ובילדים שלהם, ואתם כל כך הולכות והולכים אחורה בממשלה הזאת, שעכשיו אתם הולכים להתעלל גם באבות סטרייטים שנאלצו להשתמש בתרומת זרע בשביל להיות אבות. זה מה שעכשיו אתם עושים. ולסיום, אדוני, עם כל הכבוד, בניגוד למה שאמרת, הצעת החוק שלי, שהוגשה בכנסת הקודמת, עברה ועדת שרים של הממשלה הקודמת, היא התקבלה בוועדת השרים של הממשלה הקודמת, אבל אז השר אורי אריאל הגיש עליה ערר. מה מעניין? שאיילת שקד, שהייתה חברת כנסת בכנסת הקודמת, הייתה בעד הצעת החוק הזאת, אבל היום, כשרת המשפטים שיושבת בראש ועדת שרים לענייני חקיקה – איך להגיד? פתאום היא משרתת אינטרסים חשוכים, ארכאיים ובאמת מתעללים, ופשוט לא מאשרת את ההצעה הזאת. זאת האמת ואין בלתה. תסתכל לילדות ולילדים של אימהות ואבות בעיניים ותגיד להם: אין לכם זכות שההורים שלכם יהיו רשומים בתור ההורים שלכם. זה מה שאתם אומרים. זה מה שאתם עושים. אין לכם דרך להתחמק מזה.
– – – אם סיימת לענות למה את לא יורדת?
תודה, אדוני. לא צריך להתעמק יותר מדי בסעיפי החוק הזה כדי להבין את המטרה הברורה שלו, שאת המטרה הזאת מקדמת השרה רגב לאורך כל כהונתה: השתקה והעלמה של אנשי ונשות התרבות שלא מיישרים קו עם מדיניות הממשלה, שלא סוגדים לאישיויות מסוימות בממשלה. חוק הנאמנות בתרבות הוא אומנם השיא עד כה, אבל לאורך כל כהונתה של רגב וכהונת הממשלה הזאת אנחנו ראינו את המצוד החי שהם מנהלות ומנהלים נגד אומניות ואומנים שעולה החשד שמא פיהם איננו מלא הלל לראש הממשלה נתניהו, לממשלתו ולמדיניותו, ככל שיש כזאת. גם לפני החוק הזה, וביתר שאת, כמובן, עם קידומו, אתן מבהירות ומבהירים לאומניות ואומני ישראל כל הזמן שהם נבחנים בזכוכית מגדלת ועומדים כל הזמן במבחן נאמנות לשלטון. מירי רגב אולי חושבת שהיא ממציאה משהו, אבל למעשה ההיסטוריה שלנו, איך להגיד, מלאה בניסיונות לרדוף את המבקרים, שהרבה פעמים היו פשוט הנביאים בשער. אולי חברות וחברי הממשלה הזאת חושבים שהם מקוריים, אבל אילו טרחו לעיין קצת בסיפורי התנ"ך שבשמו הם כל כך אוהבות ואוהבים לדבר, הם היו מוצאות ומוצאים שכבר היו הרבה דברים מעולם. הם ממש לא המנהיגים הראשונים בעם היהודי שבוחרים לשסות את העם במי שמוכיח את השלטון; הם ממש לא הראשונים שעושים הכול כדי להשתיק כל קול שלא עולה בקנה אחד עם מה שהם עושים. אחד המוכיחים האלה, שנרדף כל חייו על ידי השלטון שאותו הוא הוכיח, היה הנביא ירמיהו. ירמיהו היה כוהן, אבל הוא נודע בתור נביא החורבן, אחרי שבמשך שנים הוא הזהיר מהשחיתות הגוברת וזעק נגדה, נגד חוסר הצדק של השלטון, נגד הניוון השלטוני. ירמיהו, שחי בזמן חורבן הבית הראשון, לא חסך ביקורת חריפה מהאשמים, מנהיגים ערלי לב ששלטו בעם ולא חסכו ממנו את שבטם במובן הרע ביותר של המילה. אחרי אחד מסבבי הביקורת האלה, כשהוא עומד וזועק נגד המלך צדקיהו, החליטו נאמני התרבות למיניהם להשתיק את הנביא המציק הזה, הכל-כך לא נאמן. וככה זה מתואר בספר ירמיהו, בפרק ל"ח: "ויאמרו השרים אל המלך יומת נא את האיש הזה כי על כן הוא מרפא את ידי אנשי המלחמה הנשארים בעיר הזאת ואת ידי כל העם לדבר עליהם כדברים האלה כי האיש הזה איננו דֹרש לשלום לעם הזה כי אם לרעה". נשמע מוכר? "ויאמר המלך צדקיהו" – – –
אה, וואו, אוקיי. אז אדוני, אני רק אגיד שזרקו את ירמיהו והוא טבע בטיט, ואחד העבדים הוציא אותו משם. אבל צריך להגיד שממש כמו צדקיהו והמשרתים שלו, הממשלה הזאת רוצה לייבש ולהשתיק את כל מי שמשמיע דברים שלא נעים לה לשמוע. אבל צריך גם להזכיר שמי שמנצח בסוף זה ירמיהו, ולא השלטון המושחת שמנסה לחסל אותו.
אונס תמיד היה פשע, תמיד נחשב פשע, אבל נחשב פשע של גבר כלפי גבר אחר. אם גבר אנס מישהי, הוא היה צריך לפצות את האבא שלה או את האח שלה או את הבעל שלה. אם היא לא הייתה נשואה, הוא היה צריך להתחתן איתה, בבחינת: שברת – שילמת. לפני 100 שנה נשים קיבלו זכות בחירה, את הזכות לבחור ולהיבחר. קיבלנו את הזכות הבסיסית הזאת להיות שותפות לעיצוב החוק, לפרשנות שלו, לאכיפה שלו, ללימודים אקדמיים, להיות מסוגלות להרוויח בעצמנו את הפרנסה שלנו, את הרכוש שלנו, להיות בעלות של הרכוש שלנו, והתחלנו את המאבק שנמשך עד עצם היום הזה – המאבק על הבעלות שלנו על הגוף שלנו. זה מאבק שעדיין לא נגמר. למרות שיש לנו שוויון פורמלי כבר למעלה מ-100 שנה, למרות שאנחנו נמצאות במוקדי הכוח, למרות שאנחנו מתחילות מתחילות להיות בעלות נכסים, אנחנו עדיין מנהלות מאבק על הגוף שלנו. כל יום שעובר יותר ויותר נשים מבינות שהגוף שלנו הוא בזכות עצמנו. אנחנו היחידות שיכולות להגיד מה לעשות איתו, איך לעשות איתו, מתי לעשות איתו. הצעת החוק הזאת היא עוד הישג במאבק האדיר שמתנהל 250 שנה נגד פגיעה מינית. לפני 40 שנה הוקם בישראל המרכז הראשון לסיוע לנפגעות ונפגעי תקיפה מינית; אז קראו לו: מרכז הסיוע לנפגעות אונס. המילים "תקיפה מינית" עוד לא היו בכלל בשפה שלנו; המילים "הטרדה מינית" לא היו בשפה ולא היו בחוק. לפני 23 שנה הייתה לי זכות להתחיל את הקמפיין הציבורי בעד מרכזי הסיוע ונגד תקיפה מינית. שותפות רבות, אדירות, היינו אז מחוץ לכנסת: חברת הכנסת עאידה תומא סלימאן, הזמנתי אז גם את חברת הכנסת שלי יחימוביץ, שגם היא עוד לא הייתה אז חברת כנסת. בבית הזה היו שותפות אז חברת הכנסת יעל דיין, שהקימה את הוועדה לקידום מעמד האישה, והשרה לשעבר לימור לבנת. לפני שנה פרצה מהפכת Me Too, וכל צעד כזה נותן לנשים עוד ועוד כוח, עוד ועוד קול. היום אנחנו מעבירות עוד תיקון לחוק שיאפשר לנשים להשתמש בכוח שלהן, להשמיע את הקול שלהן, שלנו, ולעשות עוד הישג במאבק על הגוף שלנו. תודה, אדוני.
תודה, אדוני. אדוני השר קרא, קודם כול, שמחתי לשמוע את הדברים שאמרת כאן, ואני רוצה לקוות שאכן זה באמת מה שיקרה בוועדה, ושבאמת נוסח החוק ישונה באופן כזה שבכל מקום שכתוב "גברים" יהיה כתוב "ונשים". אבל אני חייבת להגיד לך שכשראיתי לנגד עיניי את הצעת החוק הזאת וראיתי את ההגדרה בסעיף שאומר שאירוע משמעותי פירושו משחק של גברים, וזה מופיע פעמיים בהדגשה, ממש הסתכלתי על זה ואמרתי: לא הבנתי – לא הבנתי באיזה עולם, באיזה עולם ממשלת ישראל יכולה לכתוב שאירוע משמעותי פירושו אירוע של גברים. נקודה. עכשיו, אני חייבת להגיד לך, זה זעזע אותי, זה חרפן אותי, זה הכעיס אותי בצורה בלתי רגילה, אבל זה גם לא הפתיע אותי, כי הממשלה הזאת עוסקת בהפרדה ובהדרה של נשים בצבא, באקדמיה, במרחב הציבורי. אז אם עכשיו היא החליטה לעשות את זה גם בספורט, בוא נגיד, לא נפלתי מהכיסא. אני כאמור שמחתי לשמוע את הדברים שאמרת, ואני רוצה לקוות שזה אכן יקרה. עכשיו אני רוצה רגע להסביר לך למה זה קודם כול שוויון, וחייב להיות שוויון, אבל אני רוצה להסביר לך גם למה זה באמת כל כך חשוב: משום שאחת הבעיות שנוצרות כתוצאה מזה שהערוצים לא משדרים את המשחקים של הנבחרות של הנשים ושל הליגות של הנשים זה שהציבור לא מודעת למשחקים האלה, לא מודעת ליכולות של הקבוצות, לא מודעת להישגים של הנבחרות. הם לא משודרים, המשחקים האלה, אז גם הספונסרים לא מפרסמים בהם, אז הקבוצות האלה גם לא מרוויחות כסף. הליגות האלה עניות. הליגות האלה עניות, והן לא יכולות להשקיע באימונים, במתקנים, הן לא יכולות להתפתח מקצועית כמו שהן צריכות להתפתח. אתה מבין, אדוני השר קרא? אתה יוצר מעגל קסמים שמשאיר את הנשים מאחור גם כנשות מקצוע בתחום הספורט, וגם לנשים הצופות אתה לא נותן את הייצוג של נשים הישגיות, מתחרות, ספורטאיות מצוינות, שיכולות להשיג הישגים למדינת ישראל, כמו שראינו השבוע ובשבוע שעבר בתחום הספורט, בתחום הג'ודו, בתחום ההתעמלות. יש לנו נשים מדהימות, ספורטאיות מעולות, שאם הן רק מקבלות את התנאים, הן יכולות להגיע כל כך רחוק. הדבר הזה הוא כל כך חשוב לילדות, בשביל לפתוח להן אפשרויות בחיים. מה שהן לא יכולות לראות על המסך הן לא יכולות לדמיין כאפשרות בחיים, ולכן, כשאתה מונע מהן שידור של משחקי ספורט אתה דן את הילדות האלה להיות פחות הישגיות, פחות מקצועיות, פחות שואפות להישגים בחיים. אז אני מקבלת את דבריך וסומכת עליך ועל חברי איתן כבל שוועדת הכלכלה תשנה את הנוסח הזה באופן שוויוני באמת.
ולכן אני לא אצביע עכשיו נגד הצעת החוק הזאת, ואינשאללה, בואו נראה בתוך זמן מאוד קצר שאתה עומד במילתך. תודה רבה.
מה את רוצה, הוא אומר תגישי – תגישי. מה זה זה?
– – יש משהו פתטי בזה שאדוני השר עומד פה ואומר: תגישו.
בשבוע שעבר פורסם כי תנאי השכר בפרויקט אתנה, שהוא פרויקט לקידום נשים בספורט, הם תנאים נצלניים. ברצוני לשאול, גברתי השרה: 1. מדוע העובדות הוחרגו מההסכם הקיבוצי בווינגייט ומדוע הן אינן נחשבות עובדות מדינה, עובדות המשרד? 2. העובדות טוענות כי אינך מסייעת להן בניסיון לשפר את תנאי שכרן. מדוע?
תודה רבה. גברתי השרה, קודם כול, תרשי לי להתרשם מהצורה המכוערת שבה את בוחרת לדבר אליי. אני רוצה להגיד שאני, כשעמדתי כאן ודיברתי נגד חוק התרבות בנאמנות, הנאמנות בתרבות, או בכל דבר אחר שיש לי איתך בו חילוק דעות – ויש לי איתך חילוקי דעות עמוקים – מעולם לא דיברתי אלייך כמו שאת בחרת לדבר אליי עכשיו. באופן פוגעני, באופן אישי. עכשיו, בואי נדבר על השקרים שאמרת. אחד – – –
כן. בהתייחסות למה שאת – ההתייחסות של חבר הכנסת מהאופוזיציה, שאליה התייחסת, גיניתי אותה גם בטוויטר שלי וגם בשלל במות תקשורתיות שבהן נשאלתי על הנושא.
לעומת זאת את, שבוע קודם – או שמא שבועיים קודם או שמא חודש קודם – כשבנו של ראש הממשלה, בפייסבוק שלו, האשים את אופירה אסייג שהיא התקדמה באותו אופן שאת טענת שאותו חבר אופוזיציה האשים אותך בו, את התייצבת לצידו של בנו של ראש הממשלה ולא אמרת מילה על ההכפשה הסקסיסטית, השוביניסטית, המגעילה שבה הוא האשים את המגישה – המצליחה מאוד – אופירה אסייג. אז אם את רוצה לדבר על צביעות בענייני פמיניזם ודאגה לנשים, מה שנקרא, בדקי את עצמך קודם. כי ממש אנחנו מדברות על אותו סוג של אמירה מכוערת, אותו סוג, אחד לאחד. הוא טען אותה טענה שבה את האשמת את חבר הכנסת מהאופוזיציה, אבל את בחרת לקחת את הצד של המאשים, כנראה משום שהוא בנו של ראש הממשלה. אין לי עניין לבדוק מה היו המניעים שלך לעמוד לצידו, אבל ממש בחרת לקחת את הצד של האדם שאמר את הדבר הסקסיסטי, השוביניסטי, הבוטה והמכוער על אופירה אסייג וממש לא את הצד שלה. עכשיו לענייננו. אכן, כפי שציינתי בשאילתה שלי, פורסמה כתבה בנושא שכר העובדות – –
– – שאת כרגע שיבחת אותן. המתאמות באתנה. הדרך שלי כחברת כנסת לברר את הפרטים היא להפנות אלייך שאילתה, ואת זה עשיתי.
בשאילתה לא נשמעו האשמות; בשאילתה לא נכתבו דברי בלע, בעוד שאת עלית על הדוכן ומייד בחרת להטיח בי שאני לא יודעת את הפרטים. ובכן, אני עשיתי את הדבר שצריך: פניתי אלייך כדי לברר את הפרטים. אבל מה שקיבלתי, לפני איזו תשובה שמכסתחת – משום שאני מייד אתייחס לפרטים נוספים שלא יכולתי להכניס לתוך השאילתה – היא שאת באה ומאשימה אותי שאני לא יודעת את הפרטים, בעוד שבדיוק את זה באתי לשאול אותך. עכשיו, כאמור, לעניין הפרטים. המתאמות טוענות שהן היו במשרדך בפגישה בתחילת 2018, ושניתנו להן הבטחות לתקן את המעוות בתנאי שכרן – וזה לא נעשה. הן מתייחסות ומציינות חד-משמעית בפניי – הן ציינו את ההבטחה לשפר את שכרן כשיושלם תהליך התיאגוד. אממה, זה הושלם כבר ביולי, ואילו שכרן לא טופל. כך שגם התשובה שלך, איך לומר, היא מעוררת שאלות נוספות בעקבותיה, ואני מאוד מקווה שלפחות על השאלות האלו יש לך תשובה טובה.
אני לא בחרתי להתעלם מזה, זה לא נכון.
את משקרת. איזה עלובה, אלוהים, איזה עלובה.
תודה רבה, אדוני היושב-ראש. אני רוצה גם אני להתייחס להתפטרותו של שר הביטחון, שאין לי כל ספק שהיא הסנונית הראשונה בקריסת ממשלת נתניהו, שצריכה ללכת הביתה – באמת, אין רגע מוקדם יותר בשביל שהיא תלך הביתה; ממשלה שלא מביאה ביטחון לאומי, לא ביטחון אישי, לא ביטחון כלכלי, אלא רק חוסר ביטחון קיומי מכל סוג, שנאה, פילוג וקושי בתוך מדינת ישראל, בעם ישראל וגם בעמים שאינם ישראל, שגרות וגרים איתנו כאן. אבל בטרם נלך, אני רוצה להגיד לכן ולכם שאני מאוד גאה בזה שישראל היא אחת המדינות שבה טבעונות היא מאוד מאוד נפוצה ופורחת ומתקדמת; שבצה"ל כל חייל 18 הוא טבעוני. זה אומר הרבה מאוד על הדור הצעיר שגדל כאן. אני גאה בזה שישראל מפתחת, ומתקדמת בפיתוח, תוכניות לבשר בלי נפש, מה שנקרא – וחבר הכנסת לשעבר אראל מרגלית, חברנו, הוא אחד מאלה שמובילים את הדבר הזה – אבל אין לי שום רצון להיכנס לצלחת של אף אחד או אף אחת, אין לי כוונה להטיף לאף אחד או אף אחת מה לאכול, מה לא לאכול, לא מטעמי טבעונות, לא מטעמי כשרות, לא משום טעם אחר. אבל גם מי שאוכלות ואוכלים בשר, צריכות להסתכל למציאות בעיניים, צריכות לראות את המצב כמו שהוא, וחייבות להיות מחויבות ומחויבים למנוע סבל ככל האפשר בתהליך הזה. המשלוחים החיים, חברות וחברים, הם פשוט סבל נוראי, מחריד, מזעזע ובלתי נסבל. מדובר בחיות שדחוסות כל כך צפוף שאי-אפשר אפילו להיכנס ולטפל בהן כשהן גוססות בתנאים מזעזעים בספינות האלה. הן נגררות ככה לאורך ימים ארוכים ארוכים – נצח – שבמהלכו הן מבוססות בתוך הצואה של עצמן, ממש מפרפרות בין חיים למוות. לאף אחד שלוקח אותן בספינות האלה לא אכפת, וכאמור, גם אם היה אכפת למישהו, אי-אפשר בכלל לגשת אליהן מרוב הצפיפות, הדוחק, הטינופת והסירחון. הדבר הכי גרוע בסיפור הזה, שזה אפילו לא כדאי כלכלית: זה אפילו לא עושה את הבשר יותר זול, יותר נגיש, יותר איכותי. ממש ממש לא. יש הרבה דרכים לעשות את הדבר הזה, גם למי שרוצות ורוצים לאכול בשר, בלי לגרום כל כך הרבה סבל מיותר לחיות – שהן תבוניות, הן מהממות, הן ממש לא עשו שום דבר רע לאף אחד וודאי שלא מגיע להן הסבל הזה. אני מאוד שמחה שהצעת החוק הזאת תביא באופן הדרגתי לסיומו של הסיוט הזה.
תודה, אדוני. היה לנו סוף שבוע קצר וסוער שבו היו אנשים בקואליציה הזאת שרצו ללכת לבחירות, אבל ראש הממשלה בנימין נתניהו החליט שבחירות ממש ממש ממש ממש לא טובות לו כרגע. ולכן, הוא עשה שמיניות באוויר, ניסים ונפלאות, הפעיל את כל כישורי הקסם שלו, את כל התרגילים הפוליטיים המשוכללים והמתוחכמים שלו, והצליח להביא על הברכיים ולהשפיל את נפתלי בנט, ולסגור את סוף השבוע הסוער הזה בזה שלא הולכים לבחירות. בינתיים. צריך להגיד בינתיים. כפי שהתחיל הערב הזה בהפסד חגיגי לקואליציה בהצעת חוק בקריאה שלישית, אנחנו רואות עד כמה קרוב סופו של עידן בנימין נתניהו בפוליטיקה הישראלית. אבל בדרך החוצה בנימין נתניהו עושה את הדבר שהוא הכי אוהב לעשות, ועשה מהיום הראשון שלו בפוליטיקה, וזה להסית נגד השמאל במדינת ישראל, נגד כל מי שלא מיישר איתו קו. אפשר היה לראות בפריים-טיים בטלוויזיה הישראלית איך ההפחדות שלו כלפי חבריו לקואליציה ולממשלה נגד הפלת הממשלה עוברות בהסתה נגד השמאל, וכמובן בשקרים. משום שחבריי וחברותיי, הממשלה שקמה אחרי ממשלת בנימין נתניהו ב-1996, ממשלת 1996, הממשלה שקמה ב-1999 הוציאה את מדינת ישראל מהבוץ המדמם בלבנון שאליו הכניס אותה הליכוד, ושבמשך כמעט 20 שנה אנחנו הקזנו שם דם מיותר ונוראי. וראש הממשלה דאז אהוד ברק הוציא אותנו מלבנון ומהבוץ הזה. והממשלה ב-1992 היא ממשלה שהביאה לשגשוג ולפריחה חסרות תקדים בפריפריה במדינת ישראל, בחינוך, בתשתיות. הביאה תקווה, הביאה אחדות, וכן, חד-משמעית הביאה את הסכמי אוסלו, שהיו צריכים ויכולים להיות התשתית לשלום, לביטחון אמיתי, לדו-קיום אמיתי עם השכנות והשכנים שלנו. למעשה, הסכמי אוסלו גם הניחו את התשתית לרשות הפלסטינית, שעל שיתוף הפעולה הביטחוני איתה נסמכת גם הממשלה הזאת, כשהיא מצליחה באמצעות שיתוף הפעולה הזה למנוע פיגועים. ההסתה נגד השמאל, ההסתה נגד הערבים, ההסתה נגד כל מי שלא מיישר קו עם בנימין נתניהו היא אולי הפשע הכי גדול שהוא עשה נגד מדינת ישראל, נגד החברה הישראלית; היא אולי ההרס והחורבן הכי גדול שהוא משאיר אחריו. אבל לשמחתנו ולמזלנו זה לא משהו שאנחנו לא נוכל לתקן, ולא משהו שלא נשקם את ישראל ממנו. משום שבסופו של דבר בעמדות עצמן, בנושאים עצמם, הציבור הישראלית לחלוטין מסכימה עם העמדות של המרכז-שמאל. למרות עשר שנות הסתה עדיין יש תמיכה אדירה בפתרון שתי המדינות לשני עמים. ודאי שיש תמיכה אדירה במדיניות הכלכלית-החברתית שאנחנו מאמינות ומאמינים בה ופועלות ופועלים למענה: שירותים חברתיים אמיתיים לכל אחד ואחת בלי קשר לאם יש להם כסף לקנות אותה; היכולת להתפרנס בכבוד מהשכר שלך, לסגור את הפער הנורא שקיים היום בין השכר הלא-מספיק לבין יוקר המחיה הגבוה מדי. וכמובן, הרוב המכריע של אזרחי ואזרחיות ישראל רוצות לחיות בדמוקרטיה; מדינה שהיא מדינת הלאום של העם היהודי, אבל היא דמוקרטית – לא מדינת הלכה, לא מדינה שבה הממשלה יכולה לעשות מה שהיא רוצה למי שהיא רוצה בלי לתת דין וחשבון לאף אחד ולאף אחת. ככה שאנחנו מסתכלות ומסתכלים שוב על סבב ההסתה השערורייתי הזה, ואומרות: באמת, באמת מר נתניהו, זה מה שיש לך להגיד? אין מה לעשות, זה עומד להיגמר. תודה רבה.
תודה רבה, גברתי. כמה רעש היום.
תודה רבה, גברתי היושבת-ראש. חבריי וחברותיי חברות הכנסת, לצערי, אני צריכה להציע הצעת אי-אמון בממשלה הזאת. זאת ממשלה שבאמת הרוויחה חוסר אמון עמוק מאוד מצד הרוב המכריע של החברה הישראלית. הכנסת הייתה אמורה, כפי שהופיע בסדר-היום, להצביע היום על חוק שקוראים לו נאמנות בתרבות. במקביל בוועדת החוקה היום היא דנה בחוק שהוא בעצם חוק הנאמנות של היועצות והיועצים המשפטיים. בכלל, הממשלה הזאת אוהבת לדבר הרבה הרבה על נאמנות. אבל כשהממשלה הזאת מדברת על נאמנות היא ממש לא מתכוונת לנאמנות למדינת ישראל, או לחוקיה של מדינת ישראל, או לחברה הישראלית, או לייעוד של מדינת ישראל. כשממשלת נתניהו מדברת היום על הנאמנות היא מדברת אך ורק על נאמנות לה, לממשלה – נאמנות לשקד, נאמנות לרגב, נאמנות לבנט וכמובן, מעל הכול, נאמנות לנתניהו. הקריטריון מספר אחת שהממשלה הזאת בוחנת דרכו כל דבר היא נאמנות לבנימין נתניהו, וכל מי שאיננו או איננה מפגינה את הנאמנות הזאת מתויגת מייד כאויבת, בוגדת, ודאי לא נאמנה. אבל במעשה הזה, במעשה הזה שבו ממשלת ישראל הזאת משתמשת בנאמנות כדרישה שקרנית שנועדה לשרת אך ורק אותה ואת המשך שלטונה, ממשלת ישראל של נתניהו בעצם מיישמת חוסר נאמנות נוראי לתפקיד שלה, לחובה שלה – למדינת ישראל, לחברה הישראלית,  לאזרחיות ולאזרחים כאן. ממש מעילה באמון, מעילה באמון. ולכן אנחנו היום מציגות את האי-אמון הזה, כי הממשלה הזאת צריך להצביע אי-אמון נגדה. בואו נתחיל מהנאמנות הזאת בתרבות. הרי במה מדובר פה? מדובר פה בחוק שכבר נמצא בספר החוקים, נמצא בספר החוקים של מדינת ישראל, ואין חולק ואין חולקת על כך שמדינת ישראל לא צריכה לממן שום דבר שכופר בקיומה כיהודית או כדמוקרטית, ודאי לא לעודד טרור. כל זה היה כבר בספר החוקים שלנו בסמכותו של שר האוצר. אממה, זה לא היה קמפיין נאמנות לשרת החינוך. ושרת החינוך לא רוצה נאמנות למדינת ישראל. שרת החינוך – שרת התרבות, תכף נגיע לשר החינוך. שרת התרבות לא רוצה נאמנות למדינת ישראל, שרת התרבות רוצה שכל אומן ואומנית במדינת ישראל ידעו מי השרה שלהן, למי הן צריכות להביע נאמנות, באוזני מי הן צריכות להשמיע דברי חלקות שינעמו לאוזניה על מנת שהן יוכלו לקבל ממנה מימון. זאת מעילה בתפקיד של שרת תרבות – לאפשר פריחה, יצירה, חופש ביטוי, חופש יצירה ובאמת במנעד הרחב ביותר האפשרי. במקום להיות שם, תומכת ביוצרות וביוצרים, באומניות ובאומנים, היא הפכה להיות המצליפה שלהם, הצנזורית הראשית שלהם, זו שקובעת מה כן ומה לא ונותנת ציונים מי נאמן ומי לא נאמן. זאת מעילה באמון. זה חוסר נאמנות ממדרגה ראשונה לתפקיד, לחברה, למדינה, לאומניות ולאומנים, ליוצרות וליוצרים. בואו נדבר על שרת המשפטים שקד. שרת המשפטים שבאה לוועדת החוקה ואומרת בעצמה: אין שום בעיה בחוק הקיים. יועצות ויועצים משפטיים במשרדי ממשלה עושים עבודה מצוינת, עוזרים לקדם את מדיניות המשרד, מדיניות השרה או השר; אין שום בעיה עם המצב. אבל בכל זאת, בכל זאת היא מביאה חוק שאומר: השר או השרה הם אלה שימנו את היועץ או היועצת המשפטית. הם אלה שיקבעו מי אמור להיות שומר או שומרת הסף, שידאגו לאינטרס הציבורי,  שידאגו לשמירה על החוק, שידאגו לחברה הישראלית על כל גווניה, על כל מיעוטיה, שידאגו לכך שהשלטון יהיה תקין. כן, לגמרי, ליישם את מדיניות הממשלה, אדרבה – למרבה הצער, כן, מדיניות כושלת ורעה של הממשלה הזאת – אבל ודאי שעובדות ועובדי המשרד צריכים לאפשר לסייע לשרה או לשר ליישם את המדיניות שלה. אבל איילת שקד לא רוצה עזרה ביישום מדיניות. היא רוצה יועצות ויועצים שעובדים אצלה,  שעובדים אצל כל שר ושרה ויודעים למי הם צריכים וצריכות לציית. לא לחוק, לא לאינטרס הציבורי,  לא לשמירה על מדינת ישראל, אלא לשמירה על המשך שלטונה של כל שרה ושר ושל הממשלה הזאת ביחד. זאת מעילה באמון. זאת הפגנת חוסר נאמנות כלפי התפקיד של שרת משפטים, כלפי התפקיד של ממשלה, כלפי האמונים שצריכים להיות לממשלה הזאת לחוק הישראלי, לחברה הישראלית,  למדינת ישראל. בואו נדבר על שר החינוך נפתלי בנט. בתור שר חינוך הדוגמה שהוא מצא לנכון לתת לאחרונה הייתה להיכנס כניסה חזיתית מסוכנת ושערורייתית בפרקליט הצבאי הראשי. אדם שתפקידו לשמור על חיילות וחיילי צה"ל, על קצינות וקציני צה"ל, שלא חלילה יצטרכו לעמוד לדין בין-לאומי ביום מן הימים. מה אומר עליו שר החינוך נפתלי בנט? חיילי צה"ל מפחדים ממנו יותר מאשר מיחיא סנוואר. ככה מדבר שר החינוך על הפרקליט הצבאי הראשי לצה"ל. איש ואשה בממשלה הזאת לא גינתה את דבריו של שר החינוך שהרשה לעצמו לדבר ככה על הפרקליט הצבאי הראשי. אבל כשהאלוף יאיר גולן, אחד האלופים המוצלחים ביותר באמת בצה"ל היום, העז לבקר את האמירה הזאת –  אוהו, הממשלה קמה פתאום וגינתה. נתניהו, שריו ושרותיו גינו את האלוף יאיר גולן, שבא להגן על הפצ"ר ולצאת נגד האמירה שתקפה אותו בצורה כל כך חסרת אחריות. גם צה"ל, לשיטת הממשלה הזאת, נועד להיות נאמן לה, ולא למדינת ישראל, לא לאינטרס הישראלי, לא לביטחון ישראל, שכן הממשלה הזאת – ביטחון היא לא מביאה. צה"ל אמור, מבחינתכם, להיות שכפ"ץ לכם, להביא ביטחון לממשלה. ולכן, כשתוקפים את צה"ל על זה שהוא לא מדקלם, אולי, את הזמירות שאתם מצפים ממנו, אתם לא יוצאים להגנתו. להפך, אתם בעצמכם גם תוקפים קצינים בצה"ל וגם מאפשרים לכל מיני רבנים לקרוא לפיטורי הרמטכ"ל וקצינים אחרים. זה חוסר נאמנות יסודי למדינת ישראל, לחברה הישראלית, לביטחון ישראל. זאת מעילה באמון. על זה צריך להצביע אי-אמון בממשלה הזאת. בואו נדבר על פעולותיו האחרות של שר החינוך, כשהוא מקצה כסף כמעט אך ורק לעמותות אורתודוקסיות שייכנסו לתוך בתי הספר הממלכתיים בשביל להנחיל שם את האי-שוויון המגדרי, את האי-שוויון האזרחי, את האי-שוויון האנושי, שהעמותות האלה אוהבות להנחיל, אגב – אותה אידיאולוגיה ששרת המשפטים מנחילה במערכת המשפט היום, שאת התוצאות שלה אנחנו כבר רואות בפסקי דין שפועלים לרעת נשים ופוגעים בזכויות של נשים, או כמו שראינו היום בבית הדין הרבני, החלטה שנותנת לאב, שחשוד בפגיעה מינית בילדה שלו, משמורת על הילדה הזאת ועל הילדים האחרים שלו. זאת לא נאמנות, חברי וחברות ממשלה היקרים. זה חוסר נאמנות לחברה הישראלית –לנשים שלה, אני כבר לא מדברת – למדינת ישראל, לביטחון שלה, לדמוקרטיה שלה. אבל אולי תציעו להקים ועדה, ואז יתברר אולי שיש עוד ועדה כבר, והיא לא עובדת. וכך ראש הממשלה יוכל לגחך ולעשות דחקה על חשבון נשים שסובלות מאלימות ונרצחות. אולי תחשבו שזה מפגין נאמנות למישהו או מישהי בחברה הישראלית. לכן, גברתי, אני קוראת לחבריי וחברותיי להצביע אי-אמון בממשלה הזאת. תודה רבה.
תודה, גברתי. חברות וחברים, אני כאן כדי להציע לכם להעביר חוק לחייב את אזרחיות ואזרחי ישראל ללכת ביום שישי בערב לבית הכנסת. מה דעתכם?
לא. את יודעת מה, עאידה? את צודקת – לבית כנסת ולמסגד.
אבל ביום שישי. יום שישי – למסגד, שבת – לבית הכנסת. מה דעתכם? אז יש לי חדשות בשבילכם. באותה מידה שאי-אפשר להעביר חוק לחייב את אזרחיות ואזרחי ישראל ללכת להתפלל בבית התפילה של הדת שלהם, אי-אפשר לחייב אותם ללכת להתחתן או להתגרש בבית הדין של הדת שלהם. פשוט אי-אפשר. במדינה דמוקרטית אי-אפשר. ובכל זאת מדינת ישראל עושה את זה. במדינת ישראל מי שרוצה להתחתן יכולה או יכול לעשות את זה רק בבית הדין הדתי של המדינה שלהם. עכשיו מה? בית הדין הזה, בשני המקרים – המוסלמי והיהודי, היהודי והמוסלמי – לא מכיר בשוויון בין גברים לנשים. מבחינתם הנישואים זה חוזה בעלות. הבעל – לא סתם קוראים לו בעל; הוא הבעלים של האישה; יש לו זכויות שלה אין. אצל היהודיות והיהודים הוא יכול אחר כך לסרב לתת לה גט, והדיינים הם רק גברים, והם יכולים לאפשר לו לסרב לתת לה גט. עכשיו מה? משום שבמדינה דמוקרטית לא יכול להיות מצב שאין חופש דת, מה שעושות ועושים אלה שלא רוצות ולא רוצים להתחתן בנישואים דתיים – מרחיקים למחוזות מחוץ למדינת ישראל ומתחתנים בנישואים אזרחיים; נרשמות ונרשמים בנישואים אזרחיים בקפריסין, באמסטרדם, בניו יורק. ציבור שמצביעה ברגליים, בידיים ובמיטב כספם נוסעות ונוסעים רחוק, לוקחות את כל המשפחה, מזמינות ומזמינים מלון, ומתחתנות ומתחתנים בנישואים אזרחיים. חוזרות וחוזרים לישראל, גברתי היושבת-ראש, נרשמים בישראל, ואז, שערו בנפשכם, חברות וחברים: גם אם התחתנתם בנישואים אזרחיים בחו"ל, להתגרש אתן יכולות בישראל רק דרך בית הדין הרבני או בית הדין השרעי. רק דרך בית הדין הדתי. אין לכם שום אפשרות לעשות גירושים אזרחיים. עשיתם את כל המאמץ, הלכתם והתחתנתם בנישואים אזרחיים בחו"ל, והחוק הישראלי כופה עליכם ומכריח אתכם ללכת ולהתגרש בבית הדין הדתי. את המצב האבסורדי והמעוות הזה באה הצעת החוק שלי לתקן – המצב האבסורדי שבו מדינת ישראל מחויבת באמנות, ולכן מכירה בנישואים אזרחיים במקומות אחרים ורושמת אותם, אבל לא נותנת למי שהתחתנו בנישואים אזרחיים את השירות הבסיסי של גירושים אזרחיים ולא דתיים. עכשיו, גברתי, תני לי לספר לך כמה עוד יותר גדול האבסורד. אישה שהתחתנה בנישואים אזרחיים לא מקבלת זכויות בבית הדין הרבני. את יודעת למה? כי אין לה כתובה, אז היא לא תקבל מזונות, למשל. אין לה בבית הדין הרבני זכויות, אבל אם הרבנים יחליטו שיש חשש קידושין, הם יכולים לאפשר לגבר לסרב לתת לה גט, זאת אומרת זכויות אין לה, אבל את העונשים היא תקבל עד הסוף. מה הכי מופרך ודפוק בסיפור הזה? שמבחינה הלכתית נישואים אזרחיים הם בכלל לא נישואים. הם הרי לא נישואים כדת משה וישראל, ולכן הם בכלל לא נישואים. זאת אומרת, מה שאנחנו מדברות ומדברים עליו כאן זה שהכפייה הדתית הזאת נעשית לא מסיבות הלכתיות; היא נעשית מסיבות של כוח פוליטי נטו. זה מסיבות של להחזיק בבית הדין הרבני את כל אזרחיות ואזרחי ישראל שבויות ושבויים – זה נכון ליהודיות וליהודים, כמובן; בבית הדין השרעי זה נכון למוסלמיות ולמוסלמים. אותו משחק פוליטי כוחני של תקציבים, של כוח פוליטי כאן בכנסת. אפס קשר לדת, להלכה, לאמונה. אפס. רק ציניות פוליטית וכוחנית. מה שהצעת החוק שלי מבקשת, גברתי היושבת-ראש, זה את הדבר הבסיסי: מי שבחרה לא להינשא דרך בית הדין הדתי תוכל גם להתגרש לא דרך בית הדין הדתי. הצעת החוק שלי מבקשת לתת סמכות לבית המשפט לענייני משפחה, שכבר היום דן בכל ההיבטים האזרחיים של הפרידה, לרשום גם את הפרידה כגירושין בספר האוכלוסין של מדינת ישראל. זה לא עולה עוד כסף. לא רק שזה לא מפריע לאף אחד ואף אחת – זה מסייע. זה אפילו יפחית את העול מבתי הדין הרבניים. למעשה, זה גם יפחית את העול – איך להגיד? המקצועי מהדיינים, שבאים אליהם האנשים האלה שנישאו בנישואים אזרחיים, שאין להם תוקף דתי, ועכשיו הם צריכים להחליט מה בכלל לעשות איתם. חברות וחברים, ההצעה הזאת היא פשוטה מאוד: לתת לאזרחיות ואזרחי ישראל שלא רוצים נישואים דתיים את השירות הבסיסי של גירושים אזרחיים. אני רוצה להודות לזהבה גלאון, היוזמת הראשונה של הצעת החוק הזאת – ודאי אתן תגדנה את זה אחריי, אותו דבר – ואני קוראת לכן ולכם לעשות את הדבר הבסיסי וההגיוני הזה. תודה רבה.
שרת המשפטים, מתוך עשר הדקות שהוקצבו לה, השקיעה פחות מדקה בלהגיד שהיא פשוט מתנגדת כי זה שינוי מדיניות. אז מבזק, גברתי שרת המשפטים: כן, אנחנו מציעות הצעת חוק לשינוי מדיניות. זה בדיוק מה שבאנו לעשות. אבל לא מפתיע ששרת המשפטים לא טרחה להסביר למה היא מתנגדת להצעת החוק. לא. היא אמרה שלא כל סיעות הקואליציה מסכימות, וכידוע, החיים מתקיימים בקואליציה. האופוזיציה זה משהו שלא סופרות ולא סופרים אותו.
הציבור, כן, ברור. ברור שהציבור. לא, את צודקת, חברתי חברת הכנסת רויטל סויד, אני אדייק את עצמי. שרת המשפטים טרחה להגיד רק שאין הסכמה בין סיעות הקואליציה, ולכן הממשלה מתנגדת לחוק, שכן החיים הם הקואליציה.
זה מה שהיא אמרה. זה מה שהיא אמרה. יכול להיות שאם היא הייתה עומדת פה ואומרת: תקשיבו, אני בעד, אבל זה יפרק לי את הממשלה – ואחרי הכול, הממשלה היא מעל הכול, בטח ממשלתו של בנימין נתניהו. שמעתי הבוקר את שרת המשפטים ברדיו מודיעה שבנימין נתניהו הוא גם ראש הממשלה הבא. מילא אם היא הייתה אומרת את הדבר הזה, הייתה לי אמפתיה לזה שהיא שומרת על הכיסא שלה. אבל היא לא טרחה להסביר אפילו את זה. היא רק אמרה: זה שינוי מדיניות מהותי, ואין לנו הסכמה בין סיעות הקואליציה. וכידוע, הקואליציה היא חזות הכול – לא האופוזיציה, לא הציבור, ובטח לא הנשים האלה, שרצו להימנע מבית הדין הרבני, ולכן נסעו להתחתן בחו"ל, אבל תמצאנה את עצמן בגירושים בבית הדין הרבני נטולות זכויות, ונתונות למרותם של דיינים גברים, שפוסקים לפי ההלכה, ולא לפי החוק הישראלי, בהרעת תנאים מטורפת. אז שרת המשפטים לא טורחת להתייחס לאלימות הזאת שמופנית על ידי החוק לנשים בישראל, כמו שהיא לא מתייחסת לאלימות הפיזית שמופעלת על נשים על ידי הבעלים שלהן, האבות שלהן, הגברים במשפחה שלהן, כמו שכל הממשלה הזאת מפקירה נשים; כמו שאנחנו רואות את בית הדין הרבני פוסק שוב ושוב לנשים עונשים על התנהגות שלא מוצאת חן בעיניו, ונותן משמורת על ילדות לאבות שחשודים בפגיעה מינית בהן. אנחנו מבקשות לצמצם את זה, ולו חלקית, וגם את זה אתם לא מאפשרות ומאפשרים לנו. שרת המשפטים – –
– – מעבר לעניין המהותי, אני רוצה להגיד לך – –
– – שהבוז שלך לנשות ישראל כפי שהוא בא לידי ביטוי בתשובה הזאת – –
כן, כן, אני זכרתי – שלוש דקות. אתה לא עושה מספיק חקיקה, אדוני.
אתה לא יושב מספיק בחקיקה.
חברות וחברים, חברות וחברי הכנסת הנכבדות והיקרות, אני רוצה לקחת רגע אחורנית ולדבר על התמונה הגדולה. אנחנו מדברות ומדברים על מגזר עצום במשק הישראלי, אחד המגזרים הכי תורמים לכלכלת ישראל, של עצמאיות ועצמאים, שבעבר הרחוק נחשבו בעלי ההון. הם היו בעלי הבית; הם היו החזקים. יש כאלה מאיתנו שזוכרות שהם היו אלה שמסתובבים עם מזומנים, והשכירות והשכירים היו שנזקקו להגנה. אבל הכלכלה השתנתה. השתנו הרבה מאוד דברים בפוליטיקה, במשפט, בתרבות שלנו, בעיקר כאמור בכלכלה, וכך קרה שהיום הרוב המכריע של עצמאיות ועצמאים הם בעצם עובדות ועובדים מוחלשים, והיום החוק בעצם מוצא את עצמו בלקונה אחת גדולה ובהפקרה של הזכויות הסוציאליות של האנשים – הנשים והגברים האלה. בעצם אנחנו מדברות על עובדות ועובדים שלא מקבלות את הזכויות הסוציאליות וההגנות הסוציאליות שיש לשכירות ושכירים. בעצם קורה שהיום אנחנו כמדינה, כמחוקקות וכמחוקקים, פשוט מפקירות מגזר של עובדות ועובדים ללא הגנה סוציאלית שלאחרות ולאחרים יש. אני הצעתי הצעת חוק כוללת, שבאה להשוות את הזכויות והחובות של עצמאיות ועצמאים באיזה מבנה חוקי מסוים. לצערי, ההצעה הזאת לא התקבלה, או לפחות עליי לומר: עדיין לא התקבלה על ידי הממשלה הזאת ועל ידי הכנסת, ולכן אנחנו מפצלות את המאבק על הזכויות האלה, אחת-אחת. אז חברי עפר שלח מקדם פה את הפיצוי בימי מילואים, ואנחנו שותפות לתיקון להשוואת הפיצוי על פגיעה בעבודה, שיש בו משום מה אפליה בין שכירות ושכירים לבין עצמאיות ועצמאים, ויחד עם חברי חבר הכנסת פולקמן אנחנו מקדמות דברים נוספים. כל הדברים האלה עדיין צריכים לבוא על תיקונם, ובאמת, הפיל הכי גדול בחדר הוא הפיל הזה של פיצויים ודמי אבטלה. וכאן אנחנו מתחילות, מתחילות ומתחילים, בצעד קטן מאוד להתקדם לעבר התיקון הזה, ואומרות ואומרים, כשאנחנו יודעות לזהות מישהו או מישהי ש-70% מהכנסתה נעלמת יום אחד משום שהספק, או קונה, או קונת השירותים הזאת נמצאת בפשיטת רגל או בפירוק – אז אפשר בצורה מפורשת להגיד: מגיע לה פיצוי. מגיעה לה גמלה. אכן, אני שמחה להצטרף להתניות שציין כאן חברי. אני רק רוצה לוודא שאני חברה בצוות הזה ושותפה להסכמות במהלך ההתקדמות של הדיון, ואשמח, חברות וחברים, שנצליח לעשות את זה במהרה בימינו, אמן.
גם יו"ר הוועדה יכול להגיד שהוא מסכים ואז לא לממש את זה. גם הוא יכול. כי אם אתה לא סומך עליי – אותו הדבר.
אבל גם יו"ר הוועדה יכול שלא לעמוד בהתחייבות שהוא נותן לך עכשיו.
תודה, אדוני. העובדות והעובדים הסוציאליים שובתים שוב. הם שבתו לפני כמה חודשים, ועכשיו השביתה היא בגלל שחייהם מאוימים ממש. יש אלימות שמופנית כלפיהם שוב ושוב, והם אומרות ואומרים: אנחנו לא יכולות ויכולים להמשיך להיות חשופות וחשופים ככה לאלימות. והם צודקות וצודקים. חבריי וחברותיי, העובדות והעובדים הסוציאליים עומדות בחזית של המצוקה במדינת ישראל, ואלוהים יודעת שיש המון מצוקה: הממשלה הזאת מסרבת להעלות את קצבאות הקשישות והקשישים שלנו; מסרבת להקצות כסף לאלימות כלפי נשים, לטיפול באלימות הזאת; מסרבת להקצות כסף כדי להרים את העניות והעניים שלנו מעל קו העוני. ולא רק שהיא מסרבת לטפל במצוקות עצמן, היא מסרבת גם לתת לעובדות ולעובדים הסוציאליים את הכלים להתמודד עם המצוקות האלה. אנחנו מדברות ומדברים על מצב שבו לעובד/עובדת סוציאלית יש 600 תיקים בממוצע. זה ברור שהמצוקה תעלה על גדותיה; זה ברור שמרוב חוסר אונים, תסכול ובאמת כאבים מכאבים שונים, הזעם יופנה אל העובד או העובדת הזאת, שאין להם דרך לתת תשובה. ככה מפקירה הממשלה הזאת גם את אלה שהמצוקה שלהם היא נוראה, וגם את אלה שאמורות ואמורים לתת תשובה למצוקה שלהם היא מפקירה. אנחנו חייבות וחייבים לעשות כל מה שאנחנו יכולות ויכולים בשביל לטפל בשני הצדדים האלה, אבל קודם כול, באמת להגן על חיי העובדות והעובדים הסוציאליים.
תודה רבה, אדוני היושב-ראש. חבריי וחברותיי חברות הכנסת, שוב אנחנו מעבירות חוק שכל תכליתו להתעלל במבקשי ומבקשות המקלט שהגיעו לכאן כבר לפני הרבה מאוד שנים, ובכל השנים האלה מנסה ממשלת נתניהו – פשוט אין לי מילה אחרת מאשר להתעלל ולהתעמר בהם. הדיבור הוא כל הזמן דיבור על גירוש, גירוש, גירוש, אבל אי-אפשר לגרש אותם. פשוט אי-אפשר. אבל לעומת זאת, ממשלת נתניהו מתעקשת שלא לעשות את מה שאפשר וצריך לעשות עם האנשים האלה – לא רק לטובתם, בגלל שמדובר בבני ובנות אדם שבאו ממקומות ומאירועים קשים ביותר ומשום שזה הדבר המוסרי לעשות, אלא בשבילנו. בגלל שהאנשים האלה נמצאות ונמצאים כאן בתוכנו, בריכוזים של אוכלוסייה ישראלית, וכשיש בתוכה כל כך הרבה נשים וגברים מוזנחים, מופקרות, שאין להן כתובת לפנות אליה, הם הופכות והופכים להיות בעיה גם לחברה שמסביבם. אדוני היושב-ראש, אני רוצה להגיד לך, העובדה שאנחנו מזניחות ומזניחים ככה את מבקשות ומבקשי המקלט האלה גורמת לזה שהם ממש הופכים לבעיה ובאמת מקשים על החברה ועל האוכלוסייה שמסביבם. אנחנו מסרבות לתת להם בריאות, רווחה; עכשיו אנחנו גם לא נותנים להם גישה לנכסים שלהם, לכסף שלהם; אנחנו מקשות ומקשים על כל מי שמבקש להעסיק אותם, גורמים לאנשים ישראלים לעבור על החוק בזה שיעסיקו אותם. מה שזה מביא זה עוד ועוד מצוקה, כמו מוגלה, כמו מוגלה שמתפתחת בתוך החברה הישראלית. ואם נדמה לכם ולכן, חבריי וחברותיי, שזה יישאר פצע סגור, אז יש לי חדשות בשבילכם, משום שהמוגלה הזאת גורמת לדלקת מסביבה וגורמת למצוקה הולכת וגדלה בתוך החברות שבהן נמצאים האנשים האלה. השיטה הזאת של ממשלת נתניהו להשתמש באנשים האלה בשביל הסתה, בשביל שיסוי, בשביל פירוד ובשביל להישאר בשלטון היא פשוט שיטה אחת מרבות שגורמת נזק גדול לחברה הישראלית ולמדינת ישראל. לכן, אנחנו נצביע נגד החוק הזה, ואתם תמשיכו לספר מעשיות, אבל הציבור כבר יודעת שאתם פשוט משקרות ומשקרים להם.
תודה, גברתי היושבת-ראש, חברותיי וחבריי חברי הכנסת – לא יודעת איך להגיד לכם, יש דברים שאמורים להיות פשוט מובנים מאליהם. שוויון ללא הבדל – – –
שוויון ללא הבדל דת, גזע ומין. כלומר, כל בני ובנות האדם נולדו ונוצרו שוות ושווים. לא צבע העור שלהם, לא איברי הרבייה שלהם, לא המוצא שלהם, אף אחד מהדברים האלה, כולל גם לא האמונה שבה הם מחזיקות או מחזיקים, או הדת שאליה הם משתייכות או משתייכים – אף אחד מכל אלה לא אמור להפוך אותם לשווים יותר או שווים פחות. זה דבר ממש בסיסי בחברה מודרנית מתוקנת. זה דבר שכתוב במגילת העצמאות שלנו, שעליה קמה מדינת ישראל. הטקסט המכונן של מדינת ישראל אומר: שוויון מלא ללא הבדלי דת, גזע ומין. הגיע הזמן, חברות וחברים, לשים את השוויון הזה, שאמור להיות כל כך מובן מאליו, בחוק-היסוד שלנו. במיוחד חשוב לעשות את זה אחרי שהעבירו כאן את חוק הלאום, שאינו כולל את המילה "שוויון", וחזרו ואמרו לנו: מה הבעיה? יש כבר שוויון בחוקי-היסוד. אז אין לנו שוויון בחוקי-היסוד, חברות וחברים, אבל בואו נשים שוויון בחוק-היסוד שלנו. הינה ההזדמנות להוסיף את השוויון בחוקי-היסוד האחרים, וכך לפתור גם את הבעיה הכל-כך קשה וחריפה שעולה מחוק הלאום. פשוט שוויון בין בני ובנות אדם. אני קוראת לכם ולכן לתמוך בהצעה. תודה רבה.
שלושה דברים, גברתי שרת המשפטים. אחד – בית המשפט העליון פסק בהתבסס על שוויון כערך חוקתי, לפני חוק הלאום. והרי חוק הלאום בא להגיד לבית המשפט העליון: שוויון איננו בחוק-היסוד הזה, ולכן אין לכם חירות לעשות את מה שעשיתם לפני כן. אם זה לא המצב, גברתי שרת המשפטים, אז מה הבעיה לשים בחוק-היסוד גם את השוויון? הרי גברתי מתנגדת לאקטיביזם מיותר של בית המשפט. אז אני לא מצליחה ליישב את הרציונל שמצד אחד אומר: בית המשפט צריך לפסוק לפי החוק ולא לפי מה שהוא מסיק, ומצד שני מסרבת לשים בחוק את מה שגברתי טוענת שבית המשפט פוסק לפיו. אבל דבר שלישי ואחרון, וחשוב לא פחות – את ישר באת לדבר על ערבים, על שוויון לאומי, על מדינת לאומיה. אני מזכירה לכולנו למה המילה "שוויון" לא נכללה מלכתחילה בחוק-יסוד: כבוד האדם וחירותו. לא בגלל שפחדו לתת שוויון לאזרחים ולאזרחיות הערבים, אלא משום שיש בבית הזה כאלה שלא הסכימו לחוקק שוויון לנשים. האי-שוויון לנשים, גברתי שרת המשפטים, נוכח במציאות שלנו, ובבית המשפט שלנו, ובבית המשפט העליון, שאת מעצבת, בצורה הבוטה והקשה ביותר: פסק הדין של בית המשפט העליון, שסירב להתערב בפסק דין מפלה בצורה בלתי רגילה של בית הדין הרבני; העובדה שמדינת ישראל עדיין מחזיקה מערכת משפטית שלמה שלא רואה בנשים שוות לגברים. ואפילו הדוגמה של התנהלות הממשלה הזאת מול התופעה המחרידה של רצח נשים, שפשוט מדממת ברחובות שלנו, מדגימה את העובדה שגם נשים הן לא שוות בפני הממשלה הזאת, וגם זאת סיבה מבחינתה לא לשים שוויון בחוק-יסוד: כבוד האדם וחירותו. בואי תוכיחי שאני טועה.
תודה רבה, אדוני היושב-ראש. אז נתניהו רוצה להיות גם שר ביטחון. כמה פתטי. פשוט פתטי. האיש שמחזיק מעצמו מר ביטחון ולא מסוגל להביא ביטחון רוצה להיות שר הביטחון – האיש, שאחרי עשר שנות כהונה יש בישראל אולי הכי פחות ביטחון שהיה פה הרבה מאוד זמן. החזית הדרומית במתח, יהודה ושומרון במתח, האיראנים בצפון, מתח עם חיזבאללה, ואפילו בהסכם השלום עם ירדן יש איזו חריקה קטנה של ביטול הסכם החכירה של שטחים. אבל נתניהו רוצה להיות שר הביטחון. אתה יודע, אדוני היושב-ראש, באמת, היום הוא אמר בחלק הסגור של ישיבת סיעת הליכוד – בחלק הסגור, כן? הוא מייד הדליף את זה, זאת אומרת אנשים שעובדים אצלו הדליפו מה הוא אמר בחדר הסגור של סיעת הליכוד; זה בגללו, שהוא ביטחוניסט, אז הוא אמר את זה בחלק הסגור של הישיבה, והיה צריך להדליף את זה. אז בחלק הסגור הוא אמר שהממשלה תקדם גירוש של מחבלים מבתיהם, כי האפקטיביות של זה היא ממש חד-משמעית. ממש שעתיים קודם יצא ראש השב"כ מישיבת קבינט, ושם הוא אמר שגירוש מחבלים זה דבר שלא רק לא תורם לביטחון אלא מערער את היציבות ומרע את מצב הביטחון. אתמול, בביקור של ועדת החוץ והביטחון ביהודה ושומרון, בשטחים, שמענו שם מגורמי צבא שהשיטה הזאת בדיוק לא מביאה ביטחון, היא גורעת מהביטחון. אבל ראש הממשלה נתניהו, שרוצה להיות שר הביטחון – הביטחון שהוא מחפש זה אצל בנט, אצל סמוטריץ, אצל הגרעין הקשה של המתנחלים, שלשיטתו מחזיקים אותו בשלטון. זה מה שנתניהו רואה לנגד עיניו כשהוא אומר ביטחון, ובדיוק בגלל זה הוא לוקח היום את תיק הביטחון. שם הוא ימשיך להביא ביטחון לעצמו ולכיסאו, אבל ממש, ממש, ממש הגיע הזמן להגיד בפה מלא: למדינת ישראל נתניהו לא מביא ביטחון.
תודה, אדוני. כבוד סגן השר, שאלתי היא בנושא הסרת ההגנה ממבקשי המקלט מקונגו. מדוע ועל פי אילו קריטריונים החליט משרדך להסיר את ההגנה שניתנה לאזרחי הרפובליקה של קונגו? האם מוכרות למשרד הפנים מדינות אחרות שהסירו את ההגנה והחליטו לגרש את מבקשי המקלט הקונגולזים? כמה מבקשי מקלט קונגולזים ישנם בישראל?
אדוני, אחרי שמשרדך הודיע שהתייעצתם עם נציבות האו"ם לפליטים, פורסם בעיתון הארץ ציטוט של בכירה בנציבות שאומרת שהנציבות לא עודכנה לפני פרסום המהלך, והנציבות מסתייגת ממנה. הציטוט אומר: אנו מאמינים כי המצב השורר כיום ברפובליקה מעיד כי טרם הבשילה העת להסיר את ההגנה מאזרחיה השוהים במדינות העולם. מצב הביטחון שם מידרדר, קונפליקטים בין-אתניים ופוליטיים הבעירו מחדש את המצב הנפיץ והביאו לגידול במספר העקורים ולהתחדשות מצב החירום במדינה. מדובר, אדוני, לפי עדותך שלך, במספר זעום וזניח של 280 איש; אני לא יודעת כמה מתוכם נשים, וכידוע, בקונגו נשים נאנסות באופן ממש מחריד במיוחד ובמספרים עצומים. והשאלה היא: מה בוער? העובדה היא שמדינת ישראל, עד היום, בכל השנים שהם נמצאים כאן, לא נתנה תשובה על בקשות המקלט והמעמד המיוחד של הפליטים הקונגולזים האלה, אלא רק נמצאה במצב הקבוע של "בעיקרון בוחנים ואולי יום אחד", ועכשיו החליטה להסיר את ההגנה ולגרש אותם. הנתונים עומדים בסתירה גמורה לכל הדברים שאמרת, מעבר לזה שהגורם המקצועי והגורם המקצועי, אבל על פניו, אין להם על מה להתבסס. אני חוזרת ושואלת אותך: לנוכח הנתונים האלה, ההסתייגות של נציבות האו"ם לפליטים, התיאור שלהם את המצב במדינה, המספר הזעום של הפליטים מקונגו בארץ והעובדה שהבקשות שלהם לא באמת נבחנו – כפי שאדוני אומר: בלב חפץ – לא נבחנו, מדוע הוסרה מהם ההגנה?
אבל הנציבות אומרת לפרוטוקול. היא אומרת בקולה, לא מקורות.
לא מצאתם אף בקשה ראויה למקלט? אני שואלת. מכל הבקשות שהוגשו אף אחת לא נמצאה ראויה?
אבל הם שנים מחכים לבקשות האלה. האם איזושהי מהן נמצאה ראויה?
אם היה לך נתונים אחרים לתת לי, תגיד לי: כולם סורבו; כולם לא נבחנו עדיין; שתיים נמצאו מתאימות. אני פונה אליך. אתה הגורם המוסמך, לכן אני פונה אליך, אבל אתה לא נותן לי תשובות.
אילו הייתה מאושרת השאילתה הדחופה שהגשתי השבוע, אז השאילתה שהייתי עומדת ושואלת כאן הבוקר היא השאילתה הזאת: ביולי נשברה גולגולתה של לוחמת מג"ב שקד הנדלר, מיקנעם, מאבן שיידה עליה פעיל ימין במאחז הלא-חוקי ליד יצהר. שקד הנדלר שוחררה השבוע משירות עם שבר בגולגולת, עם ירידה בשמיעה ועם שטף דם פנימי. רצוני לשאול – הייתי שואלת את השר לביטחון פנים, לו הייתה מאושרת השאילתה שלי: איפה עומדת החקירה? ובאיזה עולם זה יכול להיות שעדיין לא הוגשו כתבי אישום נגד פעיל ימין ששבר את הראש ללוחמת מג"ב שבאה לאבטח, בסך הכול, פעולה שגרתית של מדינת ישראל? חברות וחברים, המקרה הזה של שקד הנדלר, שאפשר היה לראות אותו ואותה למעשה בכתבה מדהימה של רועי שרון בכאן 11, ששם אומר המפקד שלה: זה אנשים משלנו, יישוב משלנו. בחלום הכי רע אתה לא חושב שהיא תיפצע במקום הזה – הסיפור הזה הוא משל מושלם לממשלה הזאת. כי מה עשתה הממשלה חצי שנה אחרי שפעיל ימין ששבר ללוחמת מג"ב את הראש במאחז לא חוקי? היא העבירה חקיקה, או לפחות אישרה להעביר חקיקה, שמאשרת 66 מאחזים לא חוקיים. זאת תשובתה של הממשלה הזאת, משל מושלם לממשלה שאפשרה למיעוט קטן מאוד, כוחני מאוד, משיחי מאוד, אנטי-ציוני מאוד, לזרוק אבנים על הממלכתיות ולשבור לה את הראש. הממשלה הזאת נתנה למיעוט הקטן הזה להפוך את כל הממשלה הזאת ואת כל הקואליציה הזו לקואליציה אנטי-ציונית, שפועלת נגד האינטרס של מדינת ישראל, נגד האינטרס של החברה הישראלית; ממשלה – אנחנו מדברות על לוחמת מג"ב? ממשלה שאפשרה למיעוט הזה להיאבק בלוחמות, להיאבק בחיילות, למנוע מהן להיות יכולות לשרת את השירות שלהן כמו שצריך; ממשלה שהעבירה חוק שנתן ערוץ למיעוט הקטן והכוחני הזה בשביל שבתור בידור הוא יוכל לראיין בו אנשים ששורפים בתי ספר יהודיים-ערביים, ויוכל לראיין את רוצח ראש הממשלה יצחק רבין.
חברות וחברים, הממשלה הזאת מדברת גבוהה-גבוהה על מדינת ישראל היהודית, מעבירה את חוק הלאום, אבל בפועל היא הפכה את מדינת ישראל להיות פחות דמוקרטית, פחות יהודית. היא ממשלה שלא מביאה ביטחון; היא ממשלה שלא הביאה רווחה; היא ממשלה שלא שמרה פה לא על האזרחיות ועל האזרחים, לא על החברה ולא על המדינה. אנחנו, בסוף הבחירות האלה, נבוא לכאן כדי לתקן, כדי לעשות מדינה שהיא מאוד יהודית, אבל מאוד דמוקרטית; מדינה שדואגת לכל אזרח ואזרחית לכל השירותים החברתיים שמגיעים לה, ומדינה שהיא מדינה עם ביטחון באמצעות הסדר מדיני-פוליטי, כמו שמגיע לכולנו. תודה, אדוני.
יש לו קואליציה מקיר לקיר.
חברות וחברים יקרים ויקרות, ביום האחרון של הכנסת הזאת, הכנסת העשרים, אני רוצה לחזור רגע על הדברים שאמרתי בנאום הבכורה שלי כאן לפני שש שנים, בכנסת התשע-עשרה. אמרתי שאני מגיעה לכאן אחרי שנים ארוכות של פעילות פמיניסטית, בתור פמיניסטית שלא חושבת רק על עשייה למען נשים, כי פמיניזם זה לא עשייה למען נשים. נקודה. אני באה לכאן כי החשיבה הפמיניסטית ואנחנו כפמיניסטיות יכולות וחייבות לתקן את החברה שלנו בעומק שלה, והחקיקה הזאת שעכשיו אנחנו נצביע עליה היא בדיוק אחת הדוגמאות לדבר הזה. הרפורמה הזאת עושה סדר הרבה יותר הגיוני בעבירות המתה ומוסיפה החמרות איפה שצריך, איפה שהרצח אכזרי במיוחד או אחרי התעללות ממושכת. לעומת זאת, היא מכירה בהפחתת אשמה במקרים של קורבנות קשה או באמת חוסר אונים מסוגים רבים. היא בדיוק הדוגמה לחברה יותר מתוקנת. אני רוצה להוסיף לזה רשימה ארוכה של חקיקות – אחת עברה כאן הבוקר, הישג אדיר והיסטורי: הארכת ההתיישנות בעבירות מין. אומנם עדיין לא ביטלנו לחלוטין את ההתיישנות, דבר שצריך לקרות, אבל הארכנו בחמש שנים את ההתיישנות על כל עבירות המין המשמעותיות, כלומר אלה שאינן הטרדה מינית, וגם את האפשרות של מי שנפגע או נפגעה כקטינה או קטין לא על ידי בן או בת משפחה, אלא באמת – עוד חמש שנים, והספירה מתחילה אחרי גיל 18. אני חייבת להגיד שבכנסת הזאת הייתה לי הזכות להעביר גם את החלת חוק זכויות נפגעי עבירה בצה"ל, 21 שנה אחרי שהוא חוקק; את ניתוק מספרי הטלפון לקווים של זנות, וזה בא ביחד עם העובדה שאתמול הצלחנו להעביר לראשונה איסור על צריכת זנות – יום חג למדינת ישראל לכל דבר ועניין. הייתה לי הזכות להעביר תיקון לחוק הפסיכולוגים שמחייב לפרסם את החלטות ועדת המשמעת, כלומר, המשמעות היא לפרסם שמות של פסיכולוגים שפגעו במטופלות או במטופלים שלהם. העברנו כאן את חוק יישוב סכסוכים משפחתיים, כלומר, חוק שמשנה את האופן שמתנהלים הגירושים במדינת ישראל, לטובת נשים, לטובת גברים ולטובת הילדות והילדים שלהם; חוק שמבין שיש תקרת זכוכית ותקרת בטון עבה מאוד לצדק בתוך יחסים בין בני ובנות אדם, ושהדרך ליישב את הסכסוכים ביניהם וביניהן היא דרך של צדק מאחה, של גישור, של טיפול, באמת של הסכמה, ולא של מאבק משפטי חסר תוחלת. הייתה לי הזכות להעביר כאן ביטול מאסר חייבות וחייבים בהוצאה לפועל, כמו גם מחיקת חובות, הפטר בהוצאה לפועל, וזה בא בנשימה אחת עם חוק חדלות פירעון ענק שהעברנו כאן, מתוך הבנה שהרעיון הוא לשקם אנשים שנמצאים במצוקה כלכלית ובחובות, ולא להעניש אותם, כי הענישה לא מביאה מזור לאף אחד ולאף אחת וגם לא מביאה להחזר חובות. מי שאין לה ואין לו, פשוט אין להם. אני שמחה להגיד שהעברנו כאן הארכה לאפשרות של בני ובנות זוג לחלק ביניהם את החיסכון הפנסיוני במקרה של גירושים – עוד אחד מהחוקים הכי צודקים, והייתה לי הזכות להעביר ולהיות מעורבת בו. ואותו דבר נכון לגבי דחיית העלאת גיל פרישה לנשים. כל זמן שלא מצאנו דרך להגן על הנשים שניקח מהן את קצבת הזקנה מוקדם מדי, אסור לנו למנוע מהן את קצבת הזקנה הזאת. אנחנו העברנו כאן את האפשרות להורים להתחלק בדמי מחלת ילדה או ילד, ככה שלא רק אימא בדרך כלל תצטרך לאבד ימי עבודה, וגם לא רק אבא או רק האימא השנייה, אלא יוכלו להתחלק ביניהן וביניהם. אני מאחלת הצלחה גדולה לשר לשירותי דת החדש, ואני מקווה שביחד נוכל לטייב עוד יותר את העברת נפטרות ונפטרים בשבת בלילה ובחג שהעברתי כאן.
ובאופן כללי אני מאוד מאוד מקווה שהכנסת הבאה תהיה פמיניסטית גם במספר החברות וגם בעשייה שלה עוד יותר מהכנסת הזאת. אני רוצה להודות, ברשותך, גברתי, לצוותים המדהימים, המקצועיים, בכנסת הזאת, באמת צוותים יוצאים מן הכלל, גם של ועדת החוקה, גם של ועדת הכספים, גם של ועדת העבודה והרווחה וגם של ועדת החוץ והביטחון, שיש לי זכות לעבוד איתם. תודה רבה רבה רבה לכן ולכם, אתם מטייבים את העבודה של כולנו, וכמובן – לצוות שלי, ניר רוזן, מעיין עוז ונטע צ'חנובסקי. בואו נלך להחליף את הממשלה הזאת, חברות וחברים.
משום שכבר עליתי אני רק אגיד, חברות וחברים, שזה מגוחך שאנחנו עומדות ועומדים פה וצריכות להגן על העיקרון של חיסונים. צריך להגיד שאילו הממשלה הזאת הייתה מתקצבת את מערכת הבריאות בכוח אדם ראוי, אז גם הבעיה הזאת לא הייתה מגיעה לפתחנו. אבל הולכות לבחירות להחליף את הממשלה הזאת.
אדוני היושב-ראש, חברותיי וחבריי חברי הכנסת, מדי שנה מגיעה ממשלת ישראל ומבקשת מהכנסת להאריך את מצב החירום שמדינת ישראל כביכול נמצאת בו. עכשיו, אני לא יודעת איך לספר לכן את זה – כבר הרבה מאוד שנים, ברוך השם, מדינת ישראל לא נמצאת בשום מצב חירום. מדינת ישראל חזקה היום מאי פעם; היא מעצמה אזורית, היא בטוחה מאי פעם. אבל לממשלת נתניהו יש כל האינטרס בעולם להמשיך להחזיק את האזרחיות ואת האזרחים במצב תודעתי של מצב חירום. צריך להגיד שזו גם מדיניות ניהול הסכסוך שנתניהו מחזיק בה. הוא נכנע לטרור של חמאס – –
– – משלם לו, עושה איתו משא ומתן, מפרגן לו ומרפד אותו – –
– – וביד השנייה מחליש את הרשות הפלסטינית, שמשתפת פעולה עם מדינת ישראל בסיכול טרור. הוא מחליש אותה והופך את הגדה המערבית לעזה. נתניהו צריך את הציבור הישראלי בתחושת מצב חירום ביטחוני בשביל שלא ירגישו את מצב החירום הכלכלי החמור שכל אזרח ואזרחית במדינת ישראל נמצאות בו. תיקון, תיקון: לא כל אזרח ואזרחית – חוץ מהשכבה העליונה של העשירות והעשירים, שנתניהו מאמין שצריך לתת להם את הכסף בשביל שהוא יחלחל למטה – אגדת הכלכלה המחלחלת, שכבר אצל ניקסון בארצות הברית ידעו שזה שקר, שקר בוטה וגס. המקסימום שהכסף הזה מחלחל אליו הוא הילדות והילדים של העשירות והעשירים האלה, בזמן שכל עם ישראל יושבת בבית עם אוברדרפט הולך ותופח. חבריי וחברותיי היקרים, מצב החירום במדינת ישראל הוא המצב הכלכלי של אזרחיות ואזרחי ישראל. התחזוקה של תחושת החירום הביטחונית מאפשרת לנתניהו להסתיר את זה ולהמשיך להסית נגד אלה שכביכול מביאים למצב החירום: נגד ערבים, נגד שמאלניות ושמאלנים, רחמנא ליצלן, או נגד כל מי שלא מתיישר איתו – אם זו המשטרה, אם זו הפרקליטות, אם אלה בתי המשפט או אם אלה ליכודניקים שלא מתיישרים, חלילה, עם הוראות שמגיעות מבלפור. אנחנו עומדות ועומדים היום ממש על סף בחירות שבהן אנחנו יכולות ויכולים לשנות את המצב הזה. מדינת ישראל הגיעה ליום שבו היא יכולה לוותר על הכרזת מצב החירום, לא רק משפטית אלא גם תודעתית, וגם מבחינת המצב האמיתי של האזרחיות והאזרחים בה. זה מה שאנחנו חייבות וחייבים לעשות בבחירות האלה. תודה רבה.
– – – זו אמירה מקוממת – –
– – – אתה יכול לסיים – – – נכון?
אם היית קורא לכל חבר כנסת שהוא עורך דין, אוהו.
רק הושבעתי, כן, אבל כשאת חוזרת את לא עושה נאום בכורה.
אתמול הכריז ראש הממשלה הודעה דרמטית. דרמטית: הוא יספח את בקעת הירדן. אלא מה. מי שרוממות בקעת הירדן בגרונו הזניח והפקיר את היישובים והחקלאים בבקעה למצב שאין להם חשמל ומים, מצב אנוש – אבל יספח. מי שרוממות ארץ ישראל בגרונם, אין להם גרם אהבת הארץ. מוכרים את השטחים הפתוחים לקבלנים, מוכרים את אוצרות הטבע לטייקונים. מייבשים את ים המלח, מזהמים את המפרץ, מרעילים את החופים, מפקירים את הגליל ומזניחים את הנגב. מחרבים את שמורות הטבע ומכחידים את בעלי החיים. האהבה היחידה שלהם לארץ היא בעלות שממומשת בדורסנות של רגל גסה. מי שרוממות הביטחון בגרונו מבעיר את האזור בהבטחות שהן גם שקריות וגם מסוכנות. רוצה לספח? ספח, אל תדבר. היה לך נצח לספח. לא סיפחת. אבל אתה – ככל שאתה מפחד לספח, לא מפחד להפריח שקרים והבטחות, שיבעירו את האזור ומפקירים את אזרחי ואזרחיות ישראל לסכנות ביטחוניות. מי שרוממות היחסים הטובים עם מנהיגי העולם בגרונו לא מצליח להביא את פוטין להרחיק את איראן מהגדרות שלנו ולא מצליח למנוע מטראמפ לנהל עכשיו רומן עם נשיא איראן. מי שרוממות היהדות בגרונם שותקים מול גילויי אנטישמיות של המנהיגים שהם החברים הכי טובים שלהם ומפקירים את היהודיות והיהודים בעולם לתוקפנות ולסכנות של האנטישמיות. מי שרוממות הציונות בגרונם, וספציפית בגרונו, מונע כל סיכוי לסיום הסכסוך עם העם הפלסטיני ומחסל את מדינת ישראל. מחסל את המפעל הציוני האדיר של מדינה לעם היהודי. מי שרוממות מדינת ישראל בגרונו, תוך כדי דיבור על רדיפה אישית ושקרים, בעמוד הפייסבוק שלו כותבים: ממשלת שמאל עם ערבים שרוצים להשמיד אותנו, נשים, גברים וילדים – הסתה והתרת דם של חמישית מאזרחיות ואזרחי ישראל. מי שרוממות מדינת ישראל בגרונו הורס אותה בשיסוי, בחירוב, בהסתה, בפירוק המוסדות הדמוקרטיים שלה, ועכשיו מבעיר גם את יום הבחירות. מי שרוממות המדינה בגרונו מחזיק את המדינה בגרון. מי שרוממות המדינה בגרונו מחזיק את המדינה בגרון, חונק אותה ועכשיו מאיים לשבור לה את המפרקת. בעוד שבוע יש בחירות – אל תיתנו לו לעשות את זה.
עומד הנחתום ומעיד על עיסתו ועף על עצמו בכל הכוח.
תודה, אדוני. כבוד סגן השר, בשבוע שעבר, בשלהי הסבב האחרון, נהרגה משפחה בעזה, חמש נפשות של אזרחים מה שנקרא "לא מעורבים", בהם ילדות וילדים קטנים – –
– – בהפצצה של חיל האוויר על פחונים. כמה ימים לאחר מכן פורסם בעיתון הארץ שהסיבה לכך היא שזאת הייתה מטרה שלא עודכנה זה חודשים ארוכים בבנק המטרות. שאלותיי אליך: א. האומנם זאת הסיבה לכך שזה קרה? ב. מה נוהל קביעת המטרות? כל כמה זמן יש וידוא שלהן? משום שמעבר לטרגדיה הנוראה ולתקלה שאסור שתקרה לנו, אם צה"ל מפציץ מטרות לא מעודכנות, אז, איך לומר, יש בזה בזבוז כסף ופגיעה במבצעיות ובאפקטיביות של צה"ל.
– – – אין ספק שאף אחד לא התכוון לפגוע במשפחה. זה מובן מאליו. אבל השאלה היא – – –
תודה. אדוני, לפי החלטת הממשלה בנושא יישום המלצות ועדת המנכ"לים בנושא מניעה וטיפול בתופעת האלימות במשפחה, משרדך היה צריך לדווח לוועדת השרים אחת לרבעון. שאלותיי: 1. האם ומתי התכנסה ועדת השרים? 2. האם הועבר דיווח? 3. מה התקציב שהועבר בשנת 2019 ומה מתוכני התוכנית יושם? 4. מה לוח הזמנים המתוכנן? 5. האם יש עיכוב ביישום התוכנית?
אדוני, תראה, החלטת הממשלה על הקמת הוועדה הבין-משרדית הייתה בשנת 2014. מאז 2014 נרצחו 99 נשים על ידי בן משפחה או בן זוג. ב-2016 הוגשה התוכנית של הוועדה הבין-משרדית. מאז 2016 נרצחו 67 נשים על ידי בן זוג או בן משפחה. אנחנו מדברות על מצב שבו אתה אומר לי שהייתה תוספת של 20 מיליון שקל, כשבעצם רק עכשיו היא תועבר, החודש. זאת אומרת שבעצם ב-2019 היו רק 30 מיליון שקל מתוך 50 מיליון שהיו צריכים להיות מוקצים מדי שנה לפי התכנון המקורי, ואפילו זה לא קרה בשנת 2019. אז קודם כול, שמעתי קודם את דבריך בסיכום שלך להצעות לסדר-היום, כשדיברת על המצוקה בכך שאין ממשלה עכשיו – אבל הייתה כל הממשלה של הכנסת העשרים. אגב, החקיקה של האזיק האלקטרוני עברה כבר בכנסת העשרים. זה לא משהו חדש מעכשיו, זה משהו שעבר כבר אז ולא הייתה שום סיבה לא להפעיל אותו כבר באופן אפקטיבי.
בסדר, אבל זאת העבודה של הממשלה. זה בדיוק מה שהממשלה אמורה לעשות. משרדי ממשלה – – –
יש הרבה מאוד תקנות שהממשלה לא צריכה להביא לאישור הכנסת ואין לה שום בעיה להעביר אותן, בוודאי בדברים כל כך דרמטיים ומצילי חיים. לכן, תן לי רק להבין ממך. כרגע אתה אומר: בסדר, היו 30 במקום 50, עכשיו העבירו עוד 20, בסדר גמור – – –
שאלתי אליך: לפי דוח של הממ"מ שיצא היום לא ברור שיש איך להעביר את התקציב ל-2020, וגם ב-2020 אנחנו עלולות להימצא בלי ממשלה, לפחות בחודשים הראשונים של השנה. זאת שאלה ראשונה: האם יש איך להעביר את התקציב להמשך התוכנית ב-2020? שנית, לפי דוח הממ"מ, למעבר למה שכבר הועבר לא היו עדיין מקורות תקציביים. האם יש מקורות תקציביים להמשך המימון של התוכנית?
– – – אבל אתה לא מסביר למה מ-2016 – – –
ב-2016, ממשלה מתפקדת – – –
תודה, אדוני. אדוני השר, ב-ynet אפשר היה לראות בשבוע שעבר צילומים שחושפים הידרדרות קשה בתחום הסחר בסמים בדרום תל אביב: סחר שמתבצע לאור היום במרחב הציבורי, ריבוי נרקומניות ונרקומנים בכל מקום, וזאת למרות שיש תקציב לנושא ונוכחות של שוטרים בשטח. רצוני לשאול, אדוני: למה לא מתבצעת אכיפה?
תודה, אדוני. אכן תשובה מפורטת ומלומדת, ואני, ברשותך, רוצה להתייחס לדברים שאמרת. קודם כול, חברת הכנסת מרב מיכאלי רואה את הדברים לא רק ב-ynet, היא נמצאת בדרום תל אביב לא מעט, שכן היא מלווה את השכונות בדרום תל אביב שנים ארוכות.
אני הסתמכתי על ynet בשני הקשרים קונקרטיים: 1. הסצנה הספציפית שבה רואים שוטרים עוברים ליד מה שנראה כמו סחר בסמים בזמן אמת ולא עושים עם זה שום דבר; ו-2. הטענות של אדם מוועד נווה שאנן על הידרדרות במצב לאורך שנתיים. אנשים שגרים שם ופעילים בעניין הזה יכולים להעיד על תהליך שקורה בשנתיים האחרונות טוב יותר ממני, שנמצאת אומנם בדרום תל אביב לא מעט, אבל – 1. לא רואה רק סחר בסמים אלא קורים עוד דברים בשכונות האלה, לא רק הדבר הזה; ו-2. כאמור, נמצאת שם, אבל לא כל כך מקרוב. ולכן, אלה שני הדברים שבעניינם הסתמכתי על ynet. וצריך להגיד שעיריית תל אביב – שוב, אין לי עניין, אני לא מייצגת את עיריית תל אביב, אין לי אינטרסים בעיריית תל אביב – –
– – אבל עדיין, הרשות הראשונה והיחידה בישראל שהקימה גוף שכן טיפל בבעיות הייעודיות של מבקשי המקלט בתחומה היא עיריית תל אביב, שהקימה גוף שקוראים לו מסיל"ה, הרבה לפני שממשלות ישראל התחילו להתייחס לבעיית מבקשי המקלט, שרק הלכה והתרחבה. אני רוצה להבין מאדוני – קודם כול, אתה מתפרץ לדלת פתוחה: ברור שסוגיית השימוש בסמים היא, ודאי, לא רק בעיה של אכיפה, היא קודם כול בעיה של רווחה. ולכן אני, אז בהובלת סיעת המחנה הציוני ומפלגת העבודה, הצבענו נגד העברה של הרשות למאבק בסמים ואלכוהול ממשרד הרווחה למשרד לביטחון הפנים, בדיוק בגלל שסברנו שהזווית לטיפול בבעיה הזו צריכה להיות זווית של רווחה ולא זווית של אכיפה. ובאמת, אני לא רואה שההעברה הזאת הביאה תועלת. שנית, צריך להגיד: ממשלות ישראל לא רק שאינן משקיעות ברווחה אלא מקצצות ברווחה. העול שיש על העובדות והעובדים הסוציאליים, שצריכים לטפל בכל סוגיות הרווחה הקשות וההולכות ומחמירות לנוכח האי-שוויון ההולך וגדל במדינת ישראל, רק מצטבר – – –
מייד אסיים. פשוט אדוני נתן תשובה מלומדת, ראוי להתייחס אליה כמו שצריך. אני רוצה להבין, ברשותך, אדוני: האם מדובר במדיניות? האם זה פשוט כמו שאמרת: זה נוח, אולי, לממשלת ישראל שהכול נמצא בדרום תל אביב? ומדוע? אנחנו הגשנו, חזור והגש – אני הובלתי את הסיעה שלי בהצעת חוק לטיפול בסוגיית מבקשות ומבקשי המקלט, לפיזור שלהם בארץ ולשיקום שכונות דרום תל אביב. אנחנו דיברנו על הקמת מינהלת שתתאם בין המשרדים ותרתום את עיריית תל אביב – יוציאו את חלק הארי של מבקשי המקלט שנמצאים היום בדרום תל אביב, ימצאו להם פתרונות. הצעת החוק נותנת מבנה מאוד ברור של איך הדברים יתנהלו, ויושקע כסף, יושקע מאמץ בשיקום דרום תל אביב.
הממשלות שאתה חבר בהן הפילו את ההצעה הזאת בלי להביא אלטרנטיבה מעולם. ולכן שאלתי אליך היא: מה הפתרון שאתם מציעים לדרום תל אביב?
הרגע הסברת – – – הרגע הסברת.
לא הייתי פה בדוכן מאז השיפוץ.
אדוני היושב-ראש, חברותיי וחבריי חברי הכנסת, מדברים בחודשים האלה של מה שמכונה "הפלונטר הפוליטי" על הנזקים שנגרמים למדינת ישראל מהמשבר הפוליטי הזה, מהעובדה שאין ממשלה מתפקדת ומזה שאין כנסת מתפקדת. אני חושבת שהגיע הזמן בערב הזה, כשהכנסת הזאת מתפזרת, להגיד את האמת: מערכת הבריאות קורסת לא משום שיש משבר פוליטי ולא הקימו ממשלה חדשה; הישגי התלמידות והתלמידים בשפל נוראי לא משום שאין כרגע ממשלה מתפקדת ולא בגלל המשבר הפוליטי; התוכנית למאבק באלימות כלפי נשים לא קורית לא בגלל המשבר הפוליטי; הפקקים הנוראים, המשבר התחבורתי הנורא, העוני העצום בהיקפים שלו, הקריסה של החקלאים, המצוקה של העסקים הקטנים – כל אלה לא מתרחשים עכשיו בגלל המשבר הפוליטי ובגלל שלא הוקמה ממשלה. כל אלה קורים בגלל הממשלות שהיו כאן בעשר השנים האחרונות. כל אלה היו בגלל המדיניות של נתניהו והממשלות שלו, מדיניות שהפקירה את אזרחיות ואזרחי ישראל לאורך כל הזמן הזה. נתניהו, חברות וחברים, משתמש במדינת ישראל כפלטפורמה לקידום אישי לא מהיום, לא מעכשיו. מה שהוא עושה כאן מזה עשר שנים זה קמפיין אישי. הריסוק של משרד החוץ והעברת הסמכויות שלו למשרדים שמשרתים את האינטרסים של נתניהו לא התחילו עכשיו – הם התחילו מאוד מאוד מזמן. לכן, חברות וחברים, בחירות שלישיות הן דבר קשה מאוד למדינת ישראל ולחברה הישראלית, אבל האלטרנטיבה של המשך שלטון נתניהו עם ממשלות ימין שמרחיקות מישראל שלום, שמרחיקות ממנה ביטחון, שמשסות חלק מחברה שלה בחלק, שמגדילות את הפערים, שמעצימות את העוני, שמרסקות את המוסדות של מדינת ישראל – זו אלטרנטיבה גרועה יותר. לכן, אנחנו נלך שוב לקלפי ואנחנו נבחר ממשלה שתהיה טובה יותר למדינת ישראל. תודה רבה.
תודה, אדוני. חברותיי וחבריי, להצבעה של היום יש ממד סמלי. הרבה יותר מדי שנים, ממש, יותר מעשר, למעשה, הצליח בנימין נתניהו לייצר רוב שהפך לרוב אוטומטי לחוקים ולמהלכים שהזיקו למדינת ישראל ולאזרחים שלה ולאזרחיות שלה וסיכנו ומסכנים את הביטחון שלה. הקואליציה הימנית-מתנחלית-דתית הזאת ניצלה באופן קבוע את הרוב שלה להעביר חוקים שחיזקו את החזקים והחלישו את החלשות והחלשים, חוקים שהגנו על מושחתים והפקירו את אלו שנעשה להם עוול. הם השתמשו ברוב הזה כדי להעביר חוקים גזעניים, חוקים מפלים, חוקים משסעים ומפלגים, חוקים שפגעו באזרחיות והאזרחים בישראל ובחברה הישראלית כולה. במקום להשתמש בכוח שלהם כדי להביא לישראל ביטחון ושלום, הם הצביעו שוב ושוב בעד חוקים שהפכו את ישראל ליותר מתבדלת, יותר מתנחלת, יותר תוקפנית ופחות, הרבה הרבה פחות, בטוחה. אבל עכשיו כבר אין להם רוב, ותכף יהיו בחירות, ואחרי הבחירות יהיה לנו רוב, ואנחנו נשתמש ברוב הזה כדי להפוך את מדינת ישראל למה שמגילת העצמאות שלה מבטיחה שהיא תהיה: מדינה עם שוויון. אנחנו נעביר כאן חוקים של שוויון; אנחנו נעביר כאן חוקים של חופש דת וחופש לשון; אנחנו נעביר כאן חוקים של שוויון מגדרי, חוקים שמאזנים את האפליה נגד חלק מאוכלוסיית מדינת ישראל; אנחנו נעביר כאן חוקים שנותנים זכויות חברתיות-כלכליות לאזרחיות והאזרחים שכל כך משוועות ומשוועים להם. ואנחנו נעביר כאן חוקים שיהפכו את ישראל למדינה שוחרת שלום, כי הביטחון האמיתי של מדינת ישראל טמון בכך שהיא תצליח לייצר בריתות של שלום עם השכנות והשכנים שגם הם וגם אנחנו כל כך זקוקות וזקוקים להם.
תודה. אדוני היושב-ראש, גברתי המזכירה, לפני חמש שנים נבחרה הכנסת העשרים – זה אומנם לפני ארבע כנסות אבל זה בסך הכול לפני חמש שנים – והתוצאות בה היו בדיוק כמו עכשיו, אבל הפוך: 61 מנדטים לגוש שהקים את הממשלה בראשות נתניהו, גוש הימין, ו-59 מנדטים לגוש שרצה להחליף את נתניהו והימין. ממש אותו מספר רק הפוך. באותו לילה של השבעת הכנסת התכנסה הוועדה המסדרת. היו שם מאבקים, היו ניסיונות לפיליבסטרים. באמת, היה לא פשוט מהרגע הראשון של הכנסת העשרים, צריך להגיד את זה, אבל באותו לילה התכנסה הוועדה המסדרת והיא הוכרזה כאן במליאה בלי הצבעה, בלי מאבק, בלי שום דבר מהסוג הזה. על אותו היחס בדיוק, על בדיוק אותו רוב ואותו מיעוט. אנחנו – אני הייתי חלק מהמיעוט ההוא. המפלה הייתה צורבת, ההפסד היה כואב בצורה בלתי רגילה. חלקכם וחלקכן אולי זוכרות וזוכרים, ב-2015 היה נדמה שיהיה מהפך, ואנחנו היינו בצד המפסיד. לא עלה בדעתנו להערים את הקשיים שמערים היום הצד שיש לו 59 מנדטים, אולי אפילו 58, לצורך העניין. אבל בכנסת העשרים, כמו הכנסת התשע-עשרה שלפניה, והאמת היא שגם בכנסת השמונה-עשרה שלפניה, בכנסות האלה – אדוני בשבתו כיושב-ראש יודע היטב שהאמת היא שבכנסות האלה, תחת בנימין נתניהו כראש ממשלה, כורסמו, לאט אבל בטוח, סמכותה של הכנסת, כוחה של הכנסת, תפקידה של הכנסת, מקומה של הכנסת. כל פעם היה עוד משהו ועוד משהו. עוד מעקף של התקנון, עוד הליכה בגלוי נגד החוק. ככה הגענו לבית המשפט העליון נגד הממשלה בבג"ץ נגד חוק מס על דירה שלישית. לא בגלל תוכן החוק אלא בגלל האופן שבו הוא הועבר, ב-04:00, לפנות בוקר, באישון לילה, בוועדת הכספים, שהגיע אליה החומר ממש שעתיים לפני ההצבעה, בלי שאיש היה יכול ללמוד את החומר ולקבל החלטה מושכלת אם תוכנו של החוק רלוונטי או לא. ככה נעשה שימוש הולך ותוכף בסעיף בתקנון שמאפשר לקואליציה למנוע מהאופוזיציה לעשות פיליבסטר כשהיא מתנגדת בכל תוקף לחוק כזה או לחוק אחר. ככה הלך וכורסם מעמדה של הכנסת עד שהגענו לשבוע הקשה והמסוכן הזה. ואילו היום הגענו למצב שבו בית המשפט העליון נאלץ שוב לתת את דעתו על דבר שמתרחש בתוך הכנסת. זה דבר לא רצוי, זה דבר שלא צריך לקרות. הלוואי ולא היה צריך להגיע – –
– – לפנייה אל בית המשפט העליון. אבל ברגע שהגענו לשם – ואדוני גם התייצב לענות בבית המשפט העליון, לא כפר בסמכותו אלא התייצב וענה לגופו של עניין – לא יכול להיות שיש שרות ושרים וחברי כנסת שקוראים לא לכבד את החלטתו. כאן בואו נמתח את הקו האדום, ונתחיל לבנות מחדש את הדמוקרטיה שלנו ואת האמון בה. תודה רבה.
גברתי המזכירה, יהיה לי העונג להצביע ראשונה.
תודה רבה, אדוני היושב-ראש. אני רוצה לפתוח בברכות ליושב-ראש הכנסת המיועד, בני גנץ. ברכות. הצטרפת, אתה והחבר גבי אשכנזי – אתם תהיו חברים בממשלת הנאשם בנימין נתניהו. ברכות. הצטרפתם לרשימה הארוכה-ארוכה של אנשים שהאמינו לנתניהו – ואיפה הם היום? איפה הם היום? בני גנץ וגבי אשכנזי, באמת, בשביל מה? בשביל מה שיגעתם מדינה שלמה במשך שנה? הרי להיות שרים אצל ביבי יכולתם כבר קודם. שני הדברים היחידים שהשתנו מאז שהודעתם על הקמת כחול לבן זה שביבי כבר לא חשוד אלא נאשם, ומה שעוד השתנה זה שאתם נשבעתם שוב ושוב שאתם לא תשבו תחתיו. אתם באמת חושבים שתצליחו לשנות משהו, לבלום משהו? באמת, בני גנץ, גבי אשכנזי, לא ראיתם מה קרה למשה כחלון, לאהוד ברק, אפילו לשותפים שלכם, לפיד ובוגי? כל אלה התרסקו עוד לפני שהוא היה נאשם בשוחד; עוד לפני שלא הייתה לו שום בעיה להפר צו של בית המשפט העליון; עוד לפני שהוא הוציא תקנות באמצע הלילה שמונעות את המשפט שלו; עוד לפני שהוא הוציא תקנות שמאפשרות לו לעקוב אחרי כל אזרחית ואזרח, לראות עם מי הם דיברו בטלפון, בשביל להשאיר את נתניהו בשלטון לנצח – או במקרה שלך, בני גנץ, לפרוץ לטלפון שלך, להקליט, לרגל בכל דרך שהיא. זה מה שהשתנה מאז שגררתם את ישראל לעוד בחירות ועוד בחירות. להיות שרים אצל ביבי יכולתם כבר קודם. לא חבל? למען הסר ספק, שלא יהיה לכם ספק, אין שום אחדות עם הנאשם מבלפור ועם עושי דברו, שמחריבים את מדינת ישראל – והם מחריבים את מדינת ישראל. יש רק הפקרה מוחלטת של המדינה הזאת באחת השעות הכי קשות שלה. עכשיו, באמת, בשביל להילחם בקורונה לא צריך אותך, בני גנץ, בממשלה, וגם לא אותך, גבי אשכנזי. אתכם צריך בממשלה בשביל להלבין את הנאשם, בשביל לרסק את מערכת המשפט, בשביל למנוע את המשפט שלו. בשביל זה הוא צריך אתכם בממשלה. ככה אתם תמצאו את עצמכם שם. עכשיו מה? באמת מדהים. כשאתה תושבע לתפקיד, בני גנץ, כשתושבע הממשלה הזאת, תשב כאן נשיאת בית המשפט העליון – – –
כשאתה תושבע לממשלה תשב כאן נשיאת בית המשפט העליון ברגע שאמור להיות חגיגי. איך תסתכל לה בעיניים? אתה, המפלגה שלך, שבינתיים התפרקה לך עוד לפני שהושבעה ממשלה, עוד לפני שחתמת – אולי כבר חתמת, אבל מצד שני גם מופז חתם – המפלגה שלך הגישה את העתירה שנתניהו ואדלשטיין ביזו את בית המשפט על ההחלטה שלו בעניינה. איך תסתכל לנשיאת בית המשפט העליון בעיניים, בני גנץ? או גבי אשכנזי. גם שאלה יפה. כן, אני רוצה להזכיר לכם, בני גנץ וגבי אשכנזי: השבוע נלחמו ישראליות וישראלים רבים. אנחנו נלחמנו כאן בכנסת, אבל הרבה מאוד ישראליות וישראלים יצאו לרחובות, אנשים שהצביעו לכם, שתמכו בכם, שהאמינו לכם, שנתנו לכם את הכוח להחליף את הנאשם מבלפור. הם נאבקו כדי לשמור על הדמוקרטיה שלנו. ומה אתם עושים? אתם הולכים ומקימים לו ממשלה. אתם תקימו את ממשלת הנאשם מבלפור. כן, רצית להיות יצחק רבין, בני גנץ. אתה מזכיר לי רמטכ"ל אחר: שאול מופז – איש יקר, איש מקסים, רב-זכויות, רמטכ"ל מצוין, באמת, אבל קריקטורה פוליטית; איש שנמעך על ידי בנימין נתניהו ונעלם. אתה תסיים כמוהו, כמו אבי גבאי, כמו כל האחרים שהאמינו לנתניהו. הדבר הנורא הוא שזה יקרה על חשבון אזרחיות ואזרחי מדינת ישראל, אלה שהצביעו לך ואלה שלא הצביעו לך.
ברשותך, אדוני, משום שאי-אפשר לקום ולצאת מהמליאה, אני מודיעה שאני אחרים את ההצבעה הזאת. תודה רבה.
חברותיי וחבריי חברי הכנסת, כמה פעמים עמדתי כאן על הדוכן והתנגדתי להצעות חוק שערורייתיות ומסוכנות של ממשלות נתניהו? קשה לספור, באמת. אבל הפעם הציניות היא מעוררת פלצות ממש. עומדת ממשלה שלא קיבלה את אמון הציבור והכנסת שלוש פעמים ברציפות, ממשלת מעבר שאין לה באמת מנדט לעשות מהלכים משמעותיים – דבר שהיא עשתה בכל זאת, למרות שאסור לה, פעם ועוד פעם ועוד פעם ועוד פעם – ומנצלת ניצול ציני ובאמת מכוער ומסוכן חברה שנמצאת במשבר בריאותי מאוד גדול, ויותר מזה, וזה תכף יהיה עוד יותר מזה, משבר כלכלי עמוק מאוד. הדבר שמייצר את תחושת חוסר הביטחון הקיומי העמוקה ביותר אצל אזרחיות ואזרחי ישראל הוא חוסר הביטחון הכלכלי. זה דבר שנוצל על ידי בנימין נתניהו מאז ומעולם, כמו בהרבה משטרים אפלים לאורך ההיסטוריה, לצורך ליבוי שנאה, לצורך שיסוי באחר או אחרת מסוגים שונים ורבים, לצורך הפרד ומשול. ועכשיו הוא מנצל את המשבר הזה כדי להעביר עוד ועוד חוקים ותקנות שממש מרסקים את הדמוקרטיה הישראלית: פגיעה בזכות הבסיסית לפרטיות, פגיעה בחופש התנועה, פגיעה בחופש הביטוי, פגיעה בחופש העיסוק. כל הדברים האלה הם לא מליצות, הם לא מילים גבוהות; הם סכנה מוחשית ומיידית לשלומו ולשלומה של כל אזרחית ואזרח במדינת ישראל. מצב החירום הוא אכן מצב חירום, אבל הוא לא מנוצל על ידי נתניהו והממשלה שלו כדי לטפל במדינת ישראל ובאזרחיות והאזרחים שלה באופן מיטבי. אילו זה היה המצב, היו משיגים עוד בדיקות, למשל. אילו זה היה המצב לא היו מאפשרים למעסיקים לפטר ביד רחבה או להוציא לחל"ת ולמנוע מאנשים פרנסה, אלא היו אומרים למעסיקים: תחזיקו אותם, אנחנו נשפה ונפצה אתכם. הוא מנצל, נתניהו, והממשלה מנצלת את המצב כדי לבסס את השלטון שלהם, את השלטון שלו, באופן שמעקר את כל המוסדות שאמורים לבקר, להגביל ולפקח על השלטון. ולכן, בין השורות, אני קוראת לכם ולכן, חברותיי וחבריי חברי הכנסת, להתנגד מכול וכול גם לחוק הזה וגם לחוק הבא שיועלה כאן להצבעה. שני חוקים שאין להם הצדקה, שלא באמת משפרים את מצב החברה הישראלית במשבר, אבל מדרדרים את ישראל למצב של סכנה להמשך קיומה כמדינה יהודית ודמוקרטית. תודה רבה.
תודה רבה, אדוני היושב-ראש. קודם כול ברכות לך. תתחדש. אתה ואני גם עשינו דברים ביחד. בירכת את משה, שהוא מוותיקי הנשיאות. אתה בכלל ברמות ותק, באמת. צריך להגיד, זה שיושב בראש הישיבה ובראש הבית אדם שמכיר כל כך טוב את הפרלמנט ויש לו כבוד לחוקים שלו ולנוהגים שלו – גם אם דעותינו בנושא יחסיו עם בית המשפט העליון חלוקות חילוק עמוק – זה משמח ומחזק, ואני מאוד מאוד מקווה שאכן אתה תחזק את הבית הזה ותעשה לו את הכבוד שאני יודעת שלפחות פעם רחשת לו.
אז אני שמעתי, האזנתי ותיארתי לעצמי שכל חבריי וחברותיי ידברו על הקשיים הגשמיים הניכרים שיש לסטודנטיות וסטודנטים במדינת ישראל, וצריך להגיד שלא רק לסטודנטיות ולסטודנטים קשה לחיות במדינת ישראל – זה נכון לגבי הרוב המכריע של העובדות והעובדים, הורות והורים. באמת, הרבה מאוד שנים כבר הקיום היום-יומי בישראל הוא מאוד מאוד קשה. אבל ככל שאני מכירה בזה ורואה חשיבות בדאגה לעניינים הפרנסתיים, העיסוקיים, הקיומיים, הגשמיים, אני רוצה לדבר היום על הרוח, וספציפית על מדעי הרוח. איך שתיים וחצי דקות? צריכות להיות לי חמש דקות.
דברי הברכה זה מחוץ לפרוטוקול.
אני רוצה לדבר על מדעי הרוח – אני רוצה לדבר על מדעי הרוח ההולכים ומידלדלים בשנים האחרונות, וגם בשנה האחרונה, שנרשמה בה עלייה בהרשמה כמעט לכל שאר התחומים באקדמיה, ובמדעי הרוח נרשמה ירידה נוספת. צריך להגיד שזה נכון באוניברסיטאות. במכללות הרבות שיש במדינת ישראל אין בכלל מדעי הרוח. עכשיו, אין חולקת על חשיבותן העצומה של המכללות, שנמצאות באמת בפריפריה החברתית והגיאוגרפית של מדינת ישראל, ויש להן תפקיד חברתי ראשון במעלה. אבל אין בהן מדעי רוח, מה שאומר שכל מי שלומדת או לומד במכללות האלה לא מקבלות את האוויר הזה לנשימה שמדעי הרוח נותנים וצריכים לתת לכל אחד ואחד מאיתנו. עכשיו אני רוצה להגיד למה מדעי הרוח כל כך חשובים. אני רוצה להגיד שכמו שקראו באקדמיה – כשאני אומרת מדעי הרוח אני לא מתכוונת בהכרח נגיד ללימוד רק של היסטוריה או רק של פילוסופיה כמקצוע ראשי, לא ולא, אלא היה מובן מאליו פעם שלימודים, לא משנה של איזה תחום, באים עם איזה קורסי ליבה, קראו לזה. הם היו מאפלטון עד נאט"ו – מפלטו עד נאט"ו, מהתנ"ך עד הפלמ"ח, ולא היה אדם שיצא מהאקדמיה בלי לעבור איזשהן תחנות יסוד בתרבות המערב: יצירות מופת בספרות ובאומנות, קצת שפת מוזיקה, שפת תיאטרון, שפת קולנוע, משהו מהדברים האלה שנותנים לנו את התוספת מעבר ליום-יום. היום-יום יכול להיות קשה ויכול להיות סיזיפי ויכול להיות מאתגר נורא נורא, אבל מתחת לזה ומעל זה חייב להיות משהו נוסף, גם ברמת ההשראה, גם ברמת ההנאה, ברמת היופי, ברמת האתגר למחשבה שהוא מעבר לאיך נפיק את פת הלחם – החשובה, באמת, הכי חשובה, אבל החיים הם יותר מזה. יותר מזה, מדעי הרוח מלמדים אותנו לפתח את המחשבה היצירתית, את הדמיון, את האמפתיה; הם מלמדים אותנו הכרה של הזולת; הם מלמדים אותנו שהאחר הוא לא שונה ממני אלא אני שונה מהאחרת – זה הדדי, זה סימטרי; מדעי הרוח מלמדים אותנו מגוון, הם מלמדים אותנו שאין אחד; אולי יש אלוהים אחד ואנשים מסוימים מאמינים באלוהים האחד הזה, ואדרבה ואדרבה, בהחלט, אבל גם "אלוהים אחד" יש כל מיני. ודאי וודאי שיש כל מיני בני אדם ותרבויות ומחשבות ואפשרויות. כשאנחנו לא לומדות ולא מלמדות ומלמדים את מדעי הרוח, אנחנו מפסידות את כל הדבר הזה. אנחנו מפסידות את החשיבה הביקורתית, את היכולת להסתכל על העולם ולהבין מה קורה בו – לא רק מה שנאמר אלא מה יש מאחורי זה, אילו עוד דרכים יש לקרוא את מה שנאמר או את מה שקורה. מדעי הרוח נותנים לנו את האפשרות להסתכל על עצמנו מזוויות חדשות, בדרכים חדשות, לגלות על עצמנו דברים חדשים. הם מכניסים רעננות, הם מכניסים חדשנות. כי יסודות החשמל והמתמטיקה הם אותם יסודות שנלמדו לפני מאה שנה. ודאי שמתווספים ומתחדשים בהם חידושים, אבל היסודות הם אותם יסודות. במדעי הרוח יש כל הזמן חידוש ועדכנות ושפות חדשות ורעיונות חדשים. לצערי הרב, הממשלות האחרונות, ממשלות נתניהו, לא בכדי מייבשות את מדעי הרוח. לא בכדי אין מדעי רוח – כי הממשלות האלה לא רוצות שתחשבו חשיבה ביקורתית. הן לא רוצות שתהיה לכם אמפתיה לאחרת ולאחר. הן ממש לא רוצות שתפתחו את הדמיון כדי שתוכלו לדמיין איזה חיים יותר טובים יכולים להיות כאן – בלי שנאה, בלי הפחדה, בלי מלחמה, בלי לחיות על החרב תמיד.
זה ברור. אני אזדרז. לא זו אף זו, הממשלות האלה מחבלות בכלל ביכולת לחיות עם הערכים האלה שדיברתי בזכותם כרגע. במקום שבו מסיתים נגד החברה הערבית, מסיתים נגד כל מי שלא חושב לפי מה שרוצה השלטון, ברדיפה אחרי מבקשי מקלט, ככל שהם מבחינה מספרית כל כך מעטים ולא מאיימים עלינו, גם בתוך האקדמיה – – –
אז ממש אגיד לסיום, משפט הסיום. גם בתוך האקדמיה עצמה יש גם כפייה של הפרדה מגדרית, חד-משמעית, וגם ניסיון להפוך את האקדמיה להכשרה מקצועית במקום לחגיגה של ידע ורוח. ולכן, סטודנטיות וסטודנטים, יקרים אני אומרת לכם: אל תיתנו להם. התעקשו ללמוד מדעי הרוח, כי זאת הרוח שלכם. תודה רבה.
– – – או שהוא כנראה לא יודע. בואו נחכה ונראה מה הוא יגיד.
הוא כל הזמן בראשות הממשלה.
תודה רבה, אדוני היושב-ראש. בניגוד לדובר הקודם, אורה נמיר ואני משתייכות לאותו בית פוליטי, והיא אחת מהגיבורות שלי. היא אחת מהגיבורות שלי גם כמנהיגה וגם כאישה. אני עומדת כאן לדבר עליה בזמן שבתל אביב, בטיילת, מתכנסות אלפי – אלפים אלפים של נשים באות למחות על הדברים שאורה נמיר נאבקה עליהם עוד הרבה לפני שהיא הגיעה לממשלה ולכנסת. מתאספות עכשיו אלפי נשים למחות על ההפקרה של חיי נשים, על ממשלות שמאפשרות את האלימות כלפי נשים, שמפקירות את הנשים לאלימות ואת הגברים למצוקה שגורמת את האלימות הזאת. אני חושבת על אורה נמיר, אישה אמיצה, אישה טוטלית, אישה חכמה, שפעלה בתקופה שבה עוד הרבה פחות נשים פעלו בפוליטיקה; שמעולם לא חששה להגיד מה שהיא חושבת; שלא עסקה בלהיות פופולרית אלא עשתה את מה שהאמינה שהעם צריך ושהעם צריכה. אורה נמיר שהייתה פעילה בארגון אימהות עובדות, במועצת הפועלות, הפכה להיות מזכ"ל נעמת. כמו שציינו קודמיי, היא הקימה את הוועדה, וכבר ב-1978 אמרה שצריך להקים רשות שתעקוב אחרי קידום מעמד האישה; עברו 20 שנה עד שהיא קמה. היא דיברה על יום לימודים ארוך, שעדיין אין לנו. היא דיברה על חינוך חובה מגיל שלוש, שגם ממש לאחרונה הצלחנו להשיג. היא הגתה את חוק שוויון הזדמנויות בעבודה, שגם, עברו עשר שנים מיום שהיא הציעה אותו ועד שעבר. אורה נמיר שהייתה מודעת היטב לקשיים של אישה בפוליטיקה ולמרות זאת עמדה מולה ללא חת. היא התמודדה בפריימריז ב-1992 מול יצחק רבין, מול שמעון פרס, מול ישראל קיסר, רצה לראשות מפלגת העבודה. כשהיא הייתה שגרירה בסין היא האירה את עיניי בדבר מדהים. היא אמרה לי: אני צריכה להיות גם השגריר וגם אשת השגריר. אני חושבת שזאת הפעם הראשונה שהבנתי את משמעות תפקיד ה"אשת", עד כמה מדובר במשרה מאוד משמעותית מכל בחינה שהיא, אבל היא, אורה, הצליחה לעשות את שתיהן על הצד הטוב ביותר. אורה נמיר הייתה אישה שהסיוע לחלש היה בדמה הרבה לפני עידן החברתיות. אמרה ועשתה. אני הכרתי אותה בשנת 1995 במאבק המלצריות – – –
אני הכרתי אותה בשנת 1995 במאבק הראשון של המלצריות והמלצרים בישראל. אני עשיתי אז תוכנית טלוויזיה, נתתי להם במה. באתי אליה ולא האמנתי איזה אוזן קשבת אני אוכל למצוא וכמה עבודה אמיתית לשיפור המצב אפשר יהיה להשיג איתה. חברות וחברים, אורה נמיר, שליחת ציבור במובן הישן והטוב והחשוב של המילה, אשת אמת שלא זגזגה, לא מרחה, לא טשטשה ועשתה למען מדינת ישראל ואזרחיות ואזרחי ישראל כל כך הרבה. יהי זכרה ברוך.
תודה רבה, אדוני היושב-ראש. תרשה לי להחמיא לך על הניהול החינני של הישיבה.
זה לא מעט. זה לא מעט. חברות וחברים, אני רוצה להגיד לכם שאני ממש מתרגשת, לא פחות מזה. החוק, חוק להסדר התדיינויות בסכסוכי משפחה, עבר כבר לפני יותר משלוש שנים כהוראת שעה של שלוש שנים, אבל בגלל כל העיכובים בעצם הוא הוארך באופן אוטומטי שכזה, וסוף-סוף הוא מגיע לחקיקת קבע. עכשיו, מה לעשות, מערכת המשפט האדברסרית הזאת, שהמשמעות שלה זה משחק סכום אפס – אחד מפסיד, אחד מנצח, אחת צודקת, אחת טועה – מין הכרעה כזאת, משפט שלמה תמידי, זה דבר שלא מתאים ליחסים בין בני אדם. בוודאי שזה לא מתאים ליחסים שיש בהם אהבה, קרבה, אינטימיות, ילדים וילדים משותפים. ולכן סכסוכי גירושין הפכו במהלך השנים להיות זירה מדממת, שבה ילדות וילדים נקרעים לגזרים במאבקים חסרי תוחלת בין הורים, שמאבדים שנים, מאבדות ומאבדים כסף יקר וזמן יקר, והטראומה רק הולכת וגדלה ממשהו שאפשר להפוך אותו לתחנה מעצימה בחיים. זאת הכוונה של החוק הזה – להפסיק את הסבל הנורא שכרוך בגירושין ובאמת להביא את הנפרדות והנפרדים, את המסוכסכות והמסוכסכים, לפתרון בהסכמה. אנחנו יודעות ויודעים שפתרון בהסכמה גם ממזער מאוד את הנזקים, גם נותן נקודת התחלה יותר טובה להמשך, וגם ההסכמים שמושגים בהסכמה מחזיקים מעמד הרבה יותר זמן. אז אני מאוד מאוד מאושרת שאכן, אחרי שלוש שנים שבהן לפחות בחצי מהמקרים הצליחו להגיע לפרידה בהסכמה; בחלקם, אגב, הגיעו להסכמה בתוך יחידות הסיוע – וצריך להגיד, יחידות הסיוע עושות עבודה מדהימה, עם עובדות ועובדים סוציאליים ויועצות ויועצים משפטיים ביחידות. עבודה מדהימה. מדהימה. ואני רוצה להגיד לשר המשפטים הנכנס: א. אתה בעיניי ממש מקבל מתנה להתחיל עם החוק הזה, שיש לו כזה רקורד מעולה. נקווה שאנחנו נמשיך הלאה ונחוקק עוד ועוד חוקים שיאפשרו פתרון סכסוכים בדרכים חלופיות למאבקים משפטיים, בכל התחומים. חסר לנו חוק גישור, חסר לנו חוק של צדק מאחה, ויש לנו גם חוקים שמחכים של בתי משפט מיוחדים לטפול בעבירות מין, שגם בהם צריך שחלק מהמסלול יהיה צדק מאחה. כל הדברים האלה – אני שמחה להגיד לך שאני כבר הנחתי, אז אפשר ממש לקחת ולעבוד עם זה, ואני מאוד מקווה שנוכל להעביר את זה ובאמת להתחיל להתמודד עם תרבות הסכסוך העמוקה שקיימת במדינת ישראל – אל עבר פתרון סכסוכים. אז אני מפצירה בחבריי ובחברותיי להצביע בעד. תודה רבה.
אני הייתי כאן מהבוקר – – – באימא שלך – – –
אני יודעת. בגלל זה באתי להגיד לך.
את יודעת שאני מתנגדת לחוק הזה.
את יודעת היטב שאני מתנגדת לחוק, אבל זה לא מקדם אותי שנישאר פה עוד שמונה שעות. לצערי – – –
נכון. אז תודה רבה, אדוני היושב-ראש, וצריך להגיד, מגיע קרדיט גם לאדוני, שהיה שותף להנעת ההצעה הפרטית המקורית בכנסת התשע-עשרה.
בכנסת התשע-עשרה. וצריך להגיד עוד, לא זאת אף זאת, אתה היית יושב-ראש הקואליציה, לדעתי, נכון?
היית יושב-ראש הקואליציה בכנסת התשע-עשרה, בסופה, ועזרת, איך להגיד – ממש הכנסנו אותו בימים האחרונים ביותר של הכנסת. לקח הרבה זמן עד שהחוק התחיל לפעול. עכשיו אנחנו מאריכות ומאריכים את הוראת השעה שלו, וכשהוא יהיה חוק קבוע אז תגיד "סגירת מעגל".
בדיוק. אני רוצה להודות – – –
פחות משנה, חד-משמעית. אני רוצה להודות. תודה רבה לצוות ועדת החוקה היוצא מן הכלל; אני רוצה להודות ליחידות הסיוע, שעושות עבודה מדהימה; גם אנשי משרד הרווחה, נשות משרד הרווחה ומשרד המשפטים, ולוועדת ההיגוי, שעושה עבודה יוצאת מן הכלל. כן, אוסאמה.
יחידות הסיוע, כן, הוא שאמרתי. נשות ואנשי משרד הרווחה.
בבתי הדין השרעיים עוד אין.
כשיהיו, בדיוק. אחד הדברים שנשיג השנה זה שסוף-סוף ניישם את החוק כמו שצריך גם בבתי הדין השרעיים. אדוני, דע לך שעוד לא הצלחנו להוציא את זה לפועל, באופן שהוא בעיניי שערורייתי, אבל אנחנו על זה. אני רוצה, ברשותכן וברשותכם, חברות וחברים, להגיד דבר שאמרתי בוועדה. כשישבתי בוועדה היום להאריך את החוק, פתאום הדינמיקה הייתה כל כך שונה ממה שהיא הייתה בזמן שעבדנו על החוק בזמן אמת. כשעבדנו על החוק בהתחלה ההתנגדויות היו אדירות, והינה חלפו כמעט ארבע שנים, שבמהלכן ההתנגדויות הלכו ופחתו, והיום הייתה ממש הסכמה מקיר לקיר עד כמה החוק הוא טוב והחוק הוא חשוב. ונכון שאפשר לתקן בו וצריך לשכלל בו כל מיני דברים, אבל אין שאלה שזאת הדרך הנכונה ללכת בה. אמרתי בוועדה שאני חושבת שהקושי הגדול להעביר את החוק מלכתחילה היה קושי תרבותי. אנחנו חיות וחיים בישראל בתרבות עמוקה מאוד של סכסוך. הדבר שמגדיר את מדינת ישראל יותר מכל דבר אחר ב-52 השנה האחרונות הוא הסכסוך בינינו לבין שכנותינו ושכנינו, ולכן נורא נורא בקלות אנחנו נופלות ונופלים בכל דבר ועניין ישר לתוך סכסוך, ולא דיאלוג ולא דיון ולא ניסיונות לגשר או למצוא את הטוב המשותף. אנחנו, בסיפור הזה של הגירושים וסכסוכים משפחתיים, הבנו לשמחתי שהמאבק, והסכסוך, רק מחמיר את מצב כל המשתתפות והמשתתפים בו. אני מאמינה ומקווה שזאת תהיה ההתחלה של דרך שבה אנחנו נפעל להעביר כמה שיותר סכסוכים מכמה שיותר סוגים לפתרונות בדרכים חלופיות – גישור, צדק מאחה – בכל מה שנוגע גם כאמור לסכסוכים משפחתיים, גם לסכסוכים אישיים, גם אפילו לפגיעה מינית, לאלימות על כל הרצף שלה, ובסופו של דבר, אינשאללה, גם לסכסוך הגדול בינינו לבין שכנינו ושכנותינו הפלסטיניות והפלסטינים, שנחיה פה בשלום. תודה רבה.
תודה, אדוני. א. אני מצטרפת כמובן לקריאה למצוא פתרון ראוי לסוגיה הקשה הזאת ביפו היום. חבל שהדברים הגיעו לנקודת רתיחה כזאת. אני מאמינה שצריך ואפשר היה למצוא לה פתרון קודם. אבל אני ברשותכם רגע רוצה לדבר על החיות והחיים, ולשאול אותך, אדוני: אני קיבלתי פניות מאזרחיות ואזרחים רבים שמרגישים – ואיך לומר, העובדות תומכות את התחושה שלהם – שמשרד הפנים מנצל את משבר הקורונה כדי לפגוע בזוגות שלא התחתנו כדת משה וישראל, גם אם הם רשומות ורשומים במדינת ישראל וגם אם יש להם ילדות וילדים. אני אסביר: אבא שגרוש מאישה ספרדייה, אבא יהודי, ישראלי, גרוש מאישה ספרדייה, ויש להם ילדים משותפים. הילדים חיים על הקו, הם נמצאים לפעמים עם אימא, לפעמים עם אבא. משרד הפנים לא מאפשר לילדות ולילדים לבוא לבקר את אבא שלהם מאז שהתחיל סיפור הקורונה. בחורה ישראלית, ישראלית יהודייה, נשואה בנישואים אזרחיים בחוץ-לארץ לגבר נורבגי – – –
בהחלט, אבל זאת הזדמנות בשבילי להביא את הנושא החשוב הזה בפניו. בחורה ישראלית, נשואה לגבר נורבגי, חולת סרטן. היא הייתה אמורה להגיע לטיפולים בישראל. האדם שתומך בה ומטפל בה הוא בעלה. הוא לא מקבל אישור להיכנס לישראל. אישה ישראלית חולה במחלה קשה אחרת – – –
ככה זה הולך פה. אני רק נותנת את הדוגמאות.
אין סתירה בין הדברים. סליחה, חבר הכנסת טיבי. אני – – –
אני מתכנסת ואני שואלת. יש לי פה רשימה ארוכה מאוד של מקרים, שבאמת – –
– – אני לא מצליחה להבין איך משרד הפנים מצדיק את הפגיעה הקשה הזאת באזרחיות ובאזרחים ישראלים שכל חטאם שלא התחתנו דרך הרבנות.
אדוני, סליחה, מקובל לציין את זה לפרוטוקול.
תודה רבה, אדוני היושב-ראש. חברותיי וחבריי חברי הכנסת, גם אני הבאתי לכאן הצעת חוק שכבר הבאנו בעבר, חבר הכנסת מאיר כהן ואני וחברות וחברים אחרים. והאמת היא שאני ממש לא מצליחה להבין – אדוני היושב-ראש, אתה מאלה שזה נוגע להם יותר – לא מצליחה להבין בשום אופן איך ועדת השרים לחקיקה החליטה לדחות, ולהתנגד להצעת החוק הזאת. זו באמת הצעת חוק שהיא לא קואליציה, לא אופוזיציה, לא ימין, לא שמאל. היא לא עולה כסף. כל מה שהיא אומרת זה שאפליה וגזענות לא יכולים להתקיים, באופן כללי, זה נכון, אבל ספציפית במוסדות חינוך נגד ילדות וילדים, תלמידות ותלמידים. כל שנה אנחנו מתמודדות ומתמודדים שוב עם בנות ספרדיות שלא הצליחו להתקבל לאולפנות; עם ילדים שרוצים ללמוד תורה ולא מתקבלים לתלמוד תורה; עם ילדות וילדים ממוצא אתיופי שמגיעים לגן ילדים ומגלים שעשו הפרדה ושהם בגן של אתיופים והשאר בגן אחר משל עצמם. עכשיו, יש לנו חוק איסור נגד אפליה, אבל כשמוסדות ומנהלים שלהם מרשים לעצמם לעבור על החוק הזה, אין שום סנקציה. הצעת החוק הזו באה ואומרת שחייבת להיות סנקציה. צריכה להיות התראה, ואם אחרי ההתראה זה עדיין לא עובד, אז מנהל או מנהלת של מוסד חינוך צריכים לדעת שיישלל מהם התקציב של המדינה. כי המדינה לא יכולה לעשות איפה ואיפה בין תלמידות ותלמידים, המדינה לא יכולה לממן מוסד שאומר: ילד, בגלל צבע העור שלך, או שלך, לא תיכנסי לבית ספר, לא תיכנס לגן. היא לא יכולה לממן דבר כזה. עכשיו, אני רואה פה – למשל, חברתי חברת הכנסת פנינה תמנו שטה, שרת העלייה והקליטה, נכון? את בוועדת שרים לחקיקה. את הצבעת נגד הצעת החוק הזאת, את מתנגדת לה? את יכולה להסביר לי למה הוועדה החליטה להתנגד לה?
הייתי חושבת שתכירי את המציאות הזאת.
תראי, ההצעה הזאת הייתה – ואת גם, בעברך, הצבעת בעדה – – –
כשאת היית איתנו באופוזיציה הצבעת בעדה. ואני אומרת: מאה אחוז, עד שהממשלה תביא הצעה ממשלתית – – –
נו, אז על אחת כמה וכמה. אז אם את אומרת שהממשלה תביא הצעה – – –
מאה אחוז, אני ממש בעד שזאת תהיה אמירה של הממשלה. אבל עד שהממשלה תנסח הצעה כזאת, למה אי-אפשר להעביר את ההצעה הזאת בטרומית – – –
רגע, סליחה, ברשותכם. אומר פה חבר הכנסת מאיר כהן: הממשלה לא תביא. אומרת פה השרה: הממשלה תביא. סבבה. אם הממשלה מתכוונת להביא, אז הפרקטיקה הנהוגה במקרים כאלה היא להגיד: יעבירו את ההצעה בהצבעה טרומית, והיא תחכה להצעה הממשלתית. אני מוכנה להתחייב כאן שאחרי שנעביר את זה בקריאה טרומית אני אמתין להצעה הממשלתית.
זה כל כך פשוט ליישם את החקיקה הזאת, מן הסתם, ולאכוף אותה, ובכל מקרה, הדבר היותר-אפקטיבי, השוט היותר אפקטיבי על מוסד חינוכי יהיה שהוא ידע שהוא יאבד את התקציב שלו ולא יוכל להמשיך להתנהל ככה. ולכן, אם אומרת השרה תמנו-שטה שאין התנגדות, אז אני מציעה שתיגש אולי ליו"ר הקואליציה ונבדוק את הדבר הזה. אחרת אני לא יכולה להבין. אין היגיון שהממשלה אומרת: אני אביא הצעה ממשלתית אבל נפיל את ההצעה הפרטית. אני מצטערת, זה לא חי ביחד. לא יודעת, אולי השר ניסנקורן? איפה השר דוד אמסלם, השר המקשר בין הממשלה לכנסת?
השר אמסלם, אתה יכול להסביר לי למה הממשלה מתנגדת להצעת חוק שרוצה לוודא שאפליה בין ילדות וילדים על בסיס צבע עור, מוצא, וכל סוגי האפליה האסורה האחרים – למה הממשלה מתנגדת להצעה הזאת? זה לא עולה כסף, זה על פניו, לפי דעתי, לא קשור לקואליציה, ופוזיציה, ימין או שמאל.
השר פרוש, הוא יענה לי למה זה. לא, אני לא מצליחה להבין, השר אמסלם. כי אתם יודעים, בכנסת הקודמת חברי הכנסת מש"ס נכנסו למליאה ממש בלחץ, משום שהיה חסר רוב לקואליציה להפיל את החוק. ואמר חבר הכנסת גואטה: אני מתבייש, אני מתבייש. איפה חבר הכנסת ארבל, שהלך למקומו? אתה לא תתבייש להצביע נגד הצעת החוק הזאת עכשיו?
הסנקציה הפלילית חמורה, אבל בגלל שהיא כל כך חמורה היא לא נאכפת. כי זה אכן לא כל כך פשוט שאתה תיקח מנהל של בית ספר לכלא, בגלל שהוא – אגב, גם הם אומרים – – –
מן הסתם, בכל האולפנות ובתלמודי תורה וזה לא אומרים: אנחנו לא קיבלנו אותן כי הן ספרדיות. אומרים: אין התאמה, אין התאמה. אתה מוכן לקבל את זה? אתה מוכן להמשיך לממן? אתה מוכן שהמדינה תמשיך לממן מוסד חינוכי, מוסד לימודי, שאומר: אני מצטער, אלה לא מתאימות לי או לא מתאימים לי?
איך? זה חמור מאוד. זה נחמד שזה חמור מאוד. אז למה הממשלה הזאת מתנגדת להצעת חוק שרוצה לעשות משהו נגד זה? אני מנסה להבין.
רגע, מי עוד חבר פה, בוועדה הזאת? השר רפי פרץ נמצא פה במליאה? אני רוצה להבין. שר החינוך הקודם, השר רפי פרץ, לא נמצא במליאה, אבל הוא גם כנראה יתנגד. השר יעקב אביטן, הינה, בבקשה, ש"ס. למה? למה השר יעקב אביטן מתנגד – – –
הסנקציה הפלילית, אפשר להמשיך להגיד: הסנקציה הפלילית, הסנקציה הפלילית. היא לא הופעלה מעולם, והיא גם לא תופעל, אדוני.
זה לא הופעל כי אין כזה חוק.
אנחנו מבקשות להעביר חוק שהוא הרבה יותר מידתי והוא הרבה יותר אפקטיבי בשביל לפתור את הבעיה הזאת.
מעניין אותי. איפה השר? מה זה "בממשלתי"?
איפה חברי השר איציק שמולי?
השר איציק שמולי, איפה הוא? למה השר איציק שמולי התנגד להצעת חוק שבאה לפעול נגד אפליה קשה על בסיס גזע, מוצא, צבע עור, בין ילדות וילדים?
אולי אדוני יושב-ראש הקואליציה יכול להסביר לי? הצעת חוק שאין לה עלות.
יכול להיות. עכשיו, אומרת לי השרה פנינה תמנו שטה: הממשלה תביא הצעת חוק. בסדר גמור. אז למה היא לא נותנת להעביר את זה בקריאה טרומית ושנמתין, כמו שמקובל? זה נעשה לא פעם, לא פעמיים וגם לא מאה.
האמנו. לא, מאה אחוז, אבל בואו נתחיל במשהו. אני לא מצליחה להבין. איך ועדת השרים לחקיקה בממשלה – ממשלת הפיוס, עם קבינט הפיוס, ממשלת הקורונה, החירום, לטובת עם ישראל – יכולה להתנגד להצעה שבאה למנוע איפה ואיפה משפילה, כואבת, כשאנחנו רואות ורואים כל שנה ילדות וילדי גן מחולקים לפי צבע עור? איפה שר המשפטים אבי ניסנקורן, שעומד בראש הוועדה? מישהו מכם שיסביר לי איך אפשר להתנגד להצעה הזאת.
אוה, חבר הכנסת מרגי, אתה תצביע נגד הצעת החוק? אתה יכול לעמוד בזה?
אתה מאחל לי הצלחה, אבל אתה יכול להסביר לי למה הממשלה שלך מתנגדת לה? למה ועדת השרים שלה הצביעה נגדה?
בפרוטוקול של ועדת החינוך – אני יודעת. אני הייתי איתך באותה ועדה. אבל בסוף, הממשלה הזאת מחליטה להצביע נגד. אני מאוד מקווה שתהיה פה תשובה ממש טובה, כי אני ממש לא רואה תשובה שיכולה להצדיק התנגדות להצעת החוק הזאת.
סליחה, הינה עוד חבר. אני רוצה להבין למה הצביע נגד הצעת החוק.
אדוני סגן השר, מה שנקרא, הפוסל במומו פוסל. איך לומר, עמדת פה ואמרת את מה שאמרת פה לפני שלוש שנים ולא שמת לב שהמצב לא השתנה, משום שהדברים האיומים האלה, המשפילים האלה, לילדות וילדים, המשיכו לקרות, מה לעשות? אני הבאתי רק שלוש דוגמאות מ-2019. אלה דברים, איך לומר, שהתפרסמו בתקשורת. יש צילומים של הילדות והילדים, יש שמות של ההורים שלהם, יש שמות של המוסדות. אז מה לעשות? זה שאתה תמשיך להגיד שזה לא קורה לא משנה את המציאות שזה קורה. הינה, עובדה, תראה למעלה – עומדת שם שורה שלמה של חברי כנסת מסיעת ש"ס שצעקו לך, משם שאדוני לא יודע על מה הוא מדבר. יש שתי אפשרויות: או שהוא לא יודע על מה הוא מדבר, או שהוא בכוונה אומר דבר לא נכון. כך או כך, הצטרף אלינו, ראיתי, חבר הכנסת, השר שמולי, שהייתי שמחה לדעת, בתור חבר בוועדת השרים לחקיקה, מדוע התנגד להצעת החוק שבאה למגר אפליה בין ילדות וילדים. שר המשפטים – איפה הוא? הוא היה פה לפני רגע – הלך השר ניסנקורן? אולי השר ניסנקורן יסביר לי למה. לפי מה ששמעתי מחברת הכנסת תמנו שטה, הממשלה מתכוונת להביא הצעה ממשלתית בשביל להתמודד עם הבעיה החמורה הזאת; למה לא יאפשרו להעביר הצעה טרומית ולחכות להצעת החוק הממשלתית? באיזו עולם הממשלה יכולה להתנגד להצעת חוק שבאה למגר אפליה במוסדות חינוך של ילדות וילדים? הצעה שלא עולה כסף, שאין לה אספקטים של ימין ושמאל. אני לא מצליחה להבין, באמת. אני ממש הייתי שמחה אילו מישהו היה נותן לי תשובה להתנגדות הזאת.
זה מה שנקרא – נעים מאוד, חבר הכנסת השר הנדל – קוראים לזה נוסח לטרומית. בשביל זה נועדו הדיונים בוועדות. בוועדות עושים עבודה ומשפרים.
אתה רוצה להתחיל איתי בהצעות לא טובות? אתה יודע כמה הצעות איומות ונוראות מביאה הממשלה?
לא, זאת לא סיבה לא להעביר הצעת חוק.
אני אסיים, ברשותך, אדוני, ואקווה שהקואליציה, והממשלה, תימלך בדעתה, ולא תעביר את כולנו שוב את המצב המשפיל הזה של להצביע נגד הצעת חוק כל כך כל כך נדרשת.
אסיים את הדיון הקודם בלהגיד למר גפני, ואני לא יודעת אם הוא עדיין באולם, שהמונופול של הרבנות הראשית והמונופול של יהדות בישראל בכלל הוא דבר לא יהודי בעליל.
לא יהודי בעליל, משחית את היהדות, משחית את הממלכה – –
– – מערבב מין בשאינו מינו – –
– – ופוגע בעומק של מה שאמורה להיות גם המדינה של העם היהודי – –
– – ובטח ובטח הדת היהודית כפי שהכרנו אותה לאורך שנים.
ממתי היה מונופול ביהדות? מתי?
חברות וחברים, אני כאן כדי להציג לכם הצעת חוק שדורשת לקבוע בתקציב המדינה אחוז קבוע לתקציב התרבות והאומנות שלנו. הצעת החוק מייצרת מתווה – אדוני ודאי קרא אותה – שבסופו של דבר תקציב התרבות והאומנות לא יפחת מ-1%, 1% בלבד מתקציב מדינת ישראל. רק כדי לסבר את אוזניכם, היום אנחנו ב-0.2% מהתקציב, הרחק הרחק מאחורי כל מדינות ה-OECD, כל שאר המדינות המערביות. לא בכדי עומדות ועומדים פה בחוץ מול הכנסת, מול משרד האוצר, כבר שלושה שבועות, לדעתי חודש, אנשי התרבות והאומנות של מדינת ישראל, על כל הרצף שלהם – תרבות, בידור, האומניות והאומנים עצמם, המופיעות והמופיעים, אלה שמאחורי הקלעים, הפועלות והפועלים. הם עומדים פה וצופרים בצופרות, ויש תחושה שהשוועה שלהם לא מצליחה לחדור את הקירות. המצוקה שלהם היא איומה ונוראית. אלה אנשים שהיום כבר שלושה חודשים לא עובדות ועובדים לא כי אין ביקוש למה שהם מציעים, לא כי הם מתעצלים ומתעצלות לעבוד, אלא כי המדינה אוסרת עליהם לעבוד. המדינה סגרה להם, סגרה, את כל האולמות, את כל המופעים, את כל התרבות והאומנות הזאת – אולי בצדק, אפשר לדבר על זה; אבל ההוראה הייתה הוראה של המדינה, והם היום עומדים ממש על פת לחם. יש היום פוסט, שקשה לקרוא אותו, של השחקן תומר שרון, שרבות ורבים מכם מכירים אותו; איש באמת כישרוני מאוד – אדוני, ודאי יצא לך להיתקל בו בהרבה מאוד תוכניות טלוויזיה ובתיאטראות, שאומר: חודשיים עומדים ביני לבין הומלסיות, ביני לבין חברות וחברים אחרים שלי; חודשיים של המצב הכלכלי הנוכחי שלנו, אנשי התרבות, עומדים בפני – להיות ממש חסרי בית. אז המצוקה הנוכחית נובעת ממשבר הקורונה, אבל מראש עולם התרבות מתחיל עם תקציב כל כך קטן, כל כך מזערי, כל כך מגוחך ולא מספק, שלא פלא שהאנשים האלה הם אלה שמתרסקים בקול הגדול ביותר ומגיעים למצוקה גדולה כל כך. העניין של העבודה והפרנסה הוא מאוד מאוד חשוב, אבל צריך להבין על מה אנחנו מדברות ומדברים כאן. אנחנו מדברות ומדברים על תרבות ועל אומנות. אנחנו מדברים על רוח. וכן, חברות וחברים, אנחנו חייבות וחייבים לספק את הצרכים הגשמיים של כל אזרחיות ואזרחי ישראל, אלף-בית של מזון, מלבוש, קורת גג – מה שפעם היה מובן מאליו גם אצל הז'בוטינסקאים בתור חמשת המ"מים של ז'בוטינסקי. ובכן, הצד הזה שכח מה זה להיות ז'בוטינסקי. שכח. חלקם גם לא ידעו אף פעם.
אבל אחרי שדיברנו על הצרכים הגשמיים, אנחנו צריכות וצריכים את מה שאנחנו חיות וחיים בשבילו. אנחנו חייבות וחייבים את הרוח, את הדברים שמאפשרים לנו לראות את עצמנו באופנים אחרים ממה שאנחנו יכולות ויכולים להסתכל על עצמנו מתוך עצמנו. לפתוח לנו עולמות נוספים; לתת לנו אפשרות להכיר אחרות ואחרים, דרכי מחשבה אחרות; לשמוע סיפורים של חיים אחרים; לקבל פרספקטיבה על המקום שאנחנו חיות וחיים בו, על השותפות והשותפים שלנו למקום הזה; לראות מה קורה במקומות אחרים; לשמוע פרוזה, לשמוע מחזה; לראות כישרונות; לשמוע מוזיקה מכל הסוגים והמינים, מכל התקופות, מכל התרבויות והמסורות. אלה דברים שמחזיקים אותנו, בסופו של דבר, מעל הקיום הבסיסי של היום-יום. אלה הדברים שבשבילם אנחנו חיים. כמו שאמר צ'רצ'יל, הכי בסיסי בעולם: אם אין לנו תרבות, אז בשביל מה אנחנו נלחמות ונלחמים, בסופו של יום? תקציב מדינת ישראל לתרבות והאומנות לא מאפשר באמת את הפריחה והשגשוג שכל כך נדרשים לתרבות ואומנות. תרבות ואומנות – חלקה תהיה נורא פופולרית, שנצרכת על ידי המון אדם, וחלקה תהיה ממש מוזרה לרבות ורבים, ותפנה לקהלים קטנים יותר, אבל גם לה יש חשיבות. לפעמים במקומות האלה, הקטנים, השוליים, מתחילים הדברים הבאים הגדולים. חייבים – אנחנו חייבות וחייבים לתת להם להתקיים. אלה המקומות שבהם צומחים רעיונות חדשים שמובילים את החברה כולה לקדמה, למקומות טובים יותר. אנחנו הולכות והולכים ורואים על הבמות מודלים שאנחנו צריכים לשאוף אליהם. אופציות לאנשים שגדלו במקום מסוים והם פתאום יכולות ויכולים לראות את עצמם במקומות אחרים. כל הדברים האלה יבואו מהתרבות ומהאומנות. כל הדברים האלה, בשביל להתקיים, חייבים תקציב ראוי והולם. התקציב שיש היום לתרבות והאומנות במדינת ישראל משתקף במצוקה הנוראה של אנשי התרבות, שמפגינות ומפגינים מולנו כבר חודש. הגיע הזמן שנשמע אותם לא רק לגבי המשבר, אלא גם לגבי השוטף. אני מאוד מאוד מפצירה בכם ובכן, חברותיי וחבריי, לתמוך בהצעת החוק.
לא, אני כאן. אני יכולה לעלות – – –
תודה רבה. חבריי וחברותיי חברות הכנסת, יש דברים שזה נורא בסיסי: כוח משחית. כוח אבסולוטי משחית באופן אבסולוטי, ולכן בדמוקרטיה צריך להחליף מדי פעם את השלטון. לכן אנחנו לא קיסרות ולא מלוכה אלא שלטון דמוקרטי – אמור להיות – שבו השלטון מדי פעם מתחלף לפני שהאורוות מתחילות להתמלא בשחיתות ובריח רע מאוד שעולה ממנה. תחשבו על זה, חברות וחברים, נתניהו ראש ממשלה כבר 11 שנה. אלו לפחות 11 שנה שבהן הוא לא השתמש בארנק; הוא לא שילם שום דבר בעצמו; הוא לא הלך ברחוב, למעשה; הוא לא עשה שום דבר. הוא לא נהג באוטו, למשל, ודאי לא נסע בתחבורה ציבורית, אבל אפילו לא נהג בעצמו באוטו בכביש. למעשה, לא פלא שנתניהו, כמו שהוא אומר, רואה תמיד מחלפים איפה שאנחנו רואות פקקים, בגלל שעם השיירה – אוה, אוה, אוה – עוקפים כל הזמן את כל הפקקים, ואף פעם הוא לא נאלץ לעמוד באף אחד מהפקקים האלה. אדם שככה נראים החיים שלו במשך 11 שנה ברצף, איך הוא יכול לקבל בכלל החלטות לגבי החיים של אזרחיות ואזרחי ישראל? הרי אין לו מושג. רמת הניתוק היא בשמיים. אין שום קשר בין החיים שלו לחיים שלהם. אין לו מושג איך זה נראה; אין לו מושג איך זה מרגיש. גם הילדים שלו – הילדה שם, היא דווקא חיה חיים של אנשים רגילים, היא לא זוכה לתנאי VIP שזוכים הילדים – אבל אפילו הילדים שלו ממשיכים ליהנות מאותם תנאים מופרכים. אפילו דרך הילדים שלו הוא לא יכול לדעת איך נראים חיים של אנשים אמיתיים. חברות וחברים, מה שקורה עם נתניהו ממחיש בדיוק למה נדרשת הגבלת כהונה של שתי קדנציות. את המטה הלאומי לביטחון הוא הפך להיות משרד החוץ הפרטי שלו. את המוסד הוא הפך להיות משרד השליחויות הפרטי שלו. עכשיו המוסד הבא שבסכנה זה השב"כ, שיוחלף לו ראש בקרוב. את היועץ המשפטי לממשלה הוא ניסה להפוך לסניף שלו, אבל כשזה נכשל הוא הפך אותו לאויב. הסכנה ביותר מדי זמן בשלטון היא כוח משחית, שהופך את המערכות לשרת את מי שבשלטון במקום את הציבור. את זה אנחנו חייבות וחייבים להפסיק – ממש נורא נורא דחוף.
אני בטוחה, אבל מה לעשות שגם לאדוני הזמן תם?
לא, אני מדברת על הזמן – כבר היית צריך לסיים.
אני מודה לך, אדוני היושב-ראש. ככה: נניח, נגיד, שבליכוד לא רוצים לקצוב את כהונתו של נתניהו בגלל שהם מרגישים – לא יודעת למה – שזה הורס להם את התנועה, שזה מחרב להם את המפלגה, שזה גורם לזה שאין להם ממשיכי דרך, שזה גורם לזה שאחרי העידן שלו המפלגה הזאת תתרסק בצורה באמת מהדהדת, ורק לחכות ולראות מה יקרה שם. אבל נניח שלהם יש אינטרס. לכחול לבן, למיטב הבנתי ולמיטב הבנת אזרחיות ואזרחי ישראל, הרי יש הסכם רוטציה עם ראש הממשלה נתניהו. זאת אומרת, לפי ההסכם שלכם הוא בלאו הכי אמור לסיים את כהונתו בעוד – מה נשאר, שנה, שנה ורבע, מי סופרת. בסדר, נניח. הרי יש לכם הסכם רוטציה והכהונה שלו אמורה להסתיים, מה מונע מכם להצביע בעד הגבלת כהונה לראש הממשלה העתידי? זה הצנוע, שלא משתמש בכל הדברים האלה, או למישהו אחר שיבוא, חלילה, אולי, אחריו יום אחד? לא מצליחה להבין איך אתה מצדיק, אלא אם כן אתה בעצמך, ברור לך – ולא עולה על דעתך – שלא תתממש הרוטציה הזאת ושבזכות ההסכם איתכם נתניהו יחדל יום אחד להיות ראש ממשלה. ואם אתה מאמין שזה לא יצא לפועל, ההסכם הזה, על אחת כמה וכמה שאתם הייתם הראשונות והראשונים שצריכים לתמוך בהגבלת כהונה לשתי קדנציות; כי אתם והמהלך הכנוע וההרסני שאתם עשיתם הם אחת ההוכחות הכי הכי משכנעות ללמה צריך הגבלת כהונה של ראש ממשלה למקסימום שתי קדנציות. תודה רבה.
תודה רבה. חבריי וחברותי חברות הכנסת, החוק שאנחנו מתבקשות ומתבקשים להצביע עליו אומר שהשירות החשאי של מדינת ישראל יעקוב אחרי אזרחיות ואזרחים. אולי כדאי שאגיד את זה שוב: השירות החשאי יעקוב אחרי אזרחיות ואזרחים. אזרחיות ואזרחים מן השורה, לא חשודות וחשודים, לא שסרחו, לא שפשעו. סתם ציבור, אזרחיות ואזרחים. השירות החשאי יעקוב אחריהם. מה אגיד לכם, זה לא דבר שקורה במדינה דמוקרטית. פשוט לא דבר שקורה במדינה דמוקרטית. אלא שלמרות ההבטחה הגדולה של בני גנץ וגבי אשכנזי, שהם נכנסים לממשלה הזו בשביל להגן על הדמוקרטיה, העובדות הן שכל יום שעובר נתניהו מצליח להפוך את מדינת ישראל לפחות ופחות דמוקרטית. לדוגמה, הוא מעביר בחוק מעקב של השירות החשאי אחרי אזרחיות ואזרחים; או חוק שיבוא אחר כך, שאפשר להכריז על כל אזור במדינה אזור מוגבל, ולהאריך את ההכרזה הזאת בלי הגבלת זמן. לסגור שם לאנשים את העסקים, לסגור את האנשים, למוטט להם את החיים. ושימו לב, חברות וחברים, שבדרך כלל האזורים שיידרשו לסגר הזה הם דווקא האזורים היותר-מוחלשים של מדינת ישראל, אלה שכבר שנים נתניהו מזניח אותם ומפקיר אותם ומאפשר להם להפוך להיות קינים של נחשלות ושל קושי. אז עכשיו הופכים אותם להיות גם פוטנציאל לאזורים מוגבלים. או למשל חוק אחר, שתכף נתבקש להצביע עליו, להשתמש בתירוץ הקורונה כדי למנוע מאסירים את הזכות הבסיסית לעמוד לפני שופטת או שופט להארכת מעצר. הם יצטרכו להסתפק בהתוועדות חזותית בווידיאו. מה לעשות? לא כולם כאלה מצטיינות ומצטיינים בתחום הטלוויזיה כמו מר נתניהו. לא כולם לקחו שיעורי משחק ויודעים איך לשכנע את הציבור – במקרה הספציפי, את השופטת או השופט הם יצטרכו לשכנע במה שיש להם להגיד. כל יום פחות ופחות דמוקרטיה. החירום הזה משרת את נתניהו על הצד הטוב ביותר, ולכן הוא הכניס את כולנו לסגר אחד גדול גדול גדול, משום שהקורונה, ו-10,000 מתים, ואוי ואבוי, והמשבר. כולנו היו צייתניות וצייתנים ונכנסו לסגר והיינו ממושמעות וממושמעים חבל על הזמן. ואנחנו משלמות ומשלמים את המחיר הכלכלי הגדול מאוד והקשה של הסגר. אבל אז נתניהו קיבל מבני גנץ וגבי אשכנזי במתנה ממשלה, ואז הוא כבר לא צריך סגר, ואז הוא אומר לכולנו: תעשו חיים, ביי. ועכשיו אזרחיות ואזרחי ישראל משלמים גם את המחיר הכלכלי הנורא, האבטלה והמצוקה, וגם את מחיר התפשטות המחלה. ונתניהו? מסדר לעצמו מיליון ש"ח ומסדר לעצמו מעקבי שב"כ. מה אני אגיד לכם, חברות וחברים? לא מושלמת הדמוקרטיה, אבל עוד לא מצאנו שיטה טובה ממנה, ומה שברור הוא שהשיטה שנתניהו לוקח אותנו אליה מסוכנת ורעה מאוד לכולנו. מאוד מסוכנת ורעה לכולנו. לכן, וגם בגלל שזה פשוט פסול שהשירות החשאי יעקוב אחרי אזרחיות ואזרחים, אני מפצירה בקואליציה הזו להתעשת ולהצביע נגד. תודה.
ספר לי על זה, חבר הכנסת אלי אבידר.
מי כמוני יודעת שמה שאמרת זה מה שאמרת, כן. חבריי וחברותיי חברות וחברי הכנסת, אני רוצה להגיד לכם משהו: הציבור בחוץ, ברובה וברובו, כבר לא כועס אפילו, כבר לא כועסת, אלא עצובים. הציבור בלחץ, בפחד, בבהלה, במצוקה כלכלית הולכת וגוברת ואין להם אפילו מאיפה לכעוס. והממשלה הזאת ובטח ובטח הקיסר העומד בראשה וכל משרתיו מסביב פשוט מנצלים את המצב הזה כדי לשחוק את הזכויות של האזרחיות והאזרחים בישראל, פשוט לשחוק אותן בעקביות. עכשיו, אומרת הממשלה: החוק הזה הוא לא כזה נורא, בסך הכול הממשלה קודם תוציא צו ואז הכנסת תאשר, ואם הכנסת לא תאשר אז יתבטל. קודם כול, זה היפוך היוצרות, ואין הצדקה להיפוך היוצרות הזה. אבל מעל הכול זה מצטרף לעוד ועוד צעד שמצירים את הסמכות ואת המקום של הנציגות הנבחרת של האזרחיות והאזרחים בישראל, שזאת הכנסת. זה עוד צעד שפוגע בזכויות הכי בסיסיות של האזרחיות והאזרחים כאן – לקבל את מה שמגיע להם במדינת ישראל. וכל זה, בשם מה? בשם יכולת הביצוע, בשם המשילות. היום, חברי סגן שר האוצר לשעבר מיקי לוי, התפרסם נתון שמשרד האוצר בחר לפרסם אותו, ככה, בשו-שו ליד אי-העלאת הריבית, בשביל שלא נשים לב שמתוך כל כספי הסיוע הם העבירו בסך הכול 42% ממה שהם עצמם – ממה שאתם עצמכם הבטחתם והתחייבתם להעביר. 42%, זה מה שהצלחתם לעשות. על מי אתם מתקמצנים, לכל הרוחות, שרות ושרים, וראש ממשלה קיסר נתניהו? על מי אתם מתקמצנים, על מי אתם חוסכים? ועכשיו אתם הולכים לסגור שוב את כל האזרחיות והאזרחים, לסגור להם את העסקים, לפרק להם מפעלי חיים, באמת להכניס אותם למצוקה כלכלית, בריאותית וחברתית ממדרגה ראשונה, ולעשות את זה בלי שהכנסת תוכל בכלל לתת את דעתה אם בכלל צריך את הדבר הזה. אין גבול לבושה, אין גבול לחרפה, והאמת, גם לסכנה שאתם מביאים בכל יום שעובר למדינת ישראל ולחברה הישראלית.
סיפורו של חבר הכנסת דוד פתל הוא סיפורה של הארץ הזאת. האמת היא שבמידה רבה הוא מייצג גם את הדנ"א של מפלגת העבודה – ודאי את מפלגת העבודה של אז, בכל תחנות חייו, גם המשטרה היהודית ששירת בה בתקופת המנדט, גם השתתפותו כקצין במלחמת העצמאות, גם קריירה שלמה שהוקדשה לענייני רווחה ועבודה. הוא היה חלק ממפלגת העבודה, שחוקקה כאן את היסודות הסוציאליים של המדינה הזאת; את מדינת הרווחה, שהחזיקה כאן ציבור שהלך וגדל ובכל זאת המדינה הזו הלכה והכילה אותו במקסימום שוויון ומינימום אי-שוויון. מקסימום מדינת רווחה – בתנאים של צנע, בתנאים של מחסור, בתנאים של מדינה קטנה שרק מתחילה את דרכה. דוד פתל היה מושקע באוכלוסיות החלשות ביותר: קשישות וקשישים, אוכלוסיות עניות, מפונים משיכונים. הוא היה מושקע בפירוק המעברות. כן, מפלגת העבודה היא זו שבנתה את המעברות והיא גם זו שפירקה אותן. היא זו שעשתה מקום לקליטת עלייה המונית אחרי קום המדינה והיא זאת שקלטה ופיזרה אותם ברחבי הארץ. בעשייתו הבלתי-נלאית, באמת, למען עלייה, למען הרחבת הציונות, מגלם דוד פתל, כמו שאמרתי, את סיפורה של הארץ הזאת ואת הדנ"א של מפלגת העבודה של אז. במקביל לעמידה איתנה על ביטחונה של מדינת ישראל, עבודה רצופה למען החברה בישראל ולמען ייסודה של מדינת רווחה – והיום, במצוקה הגדולה שנקלענו אליה בגלל משבר בריאותי, אנחנו נוכחות ונוכחים לדעת עד כמה התשתית של מדינת הרווחה נדרשת לחברה בישראל, נדרשת למפעל הציוני, ועד כמה חובה עלינו לעשות כל מה שנוכל כדי להחזיר אותה להיות מדינה כזאת. יהי זכרו ברוך.
לפרוטוקול, אני הצבעתי בעד.
בימים כתיקונם, במהלך ממשלות נתניהו לדורותיהן, יש בישראל היפוך בלתי נסבל בשוטף. בישראל של נתניהו הגוף המרכזי שעושה חשיבה אסטרטגית זה הצבא. לא הממשלה, לא הוועדות בכנסת – הצבא. הממשלה, ביום טוב היא חושבת טקטי, ביום רגיל היא חושבת פוליטי, פוליטי, פוליטי, פוליטי. ככל שמחמיר מצבו של נתניהו במישור המשפטי, ככל שהוא יותר זמן ראש ממשלה, הוא מתרגל להיות בעל הכוח, ככה החשיבה שלו הופכת להיות פוליטית במובן הצר ביותר של המילה – מה פוליטית טוב לי, לא למדינת ישראל, לא לחברה בישראל. נתניהו, בשום שלב בכהונתו כראש ממשלה, לא דאג למדינת ישראל, לא ניהל את מדינת ישראל, ואת התוצאות של אופן ראש הממשלות שלו אנחנו רואות ורואים היום. עומק ההזנחה, עומק ההפקרה של כל המערכות במדינת ישראל, נובע מהעובדה שמאז 2009 יש ראש ממשלה שאיננו מנהל את מדינת ישראל כלל וכלל. אני העליתי כאן להצבעה שלוש ואולי ארבע פעמים את הצעת החוק שלי להגבלת כהונה לשתי קדנציות, ואמרתי כאן, מעל הדוכן הזה, שוב ושוב: כוח משחית ומשבש, הרבה כוח משחית ומשבש מאוד מאוד. מה שקורה כשמישהו עומד יותר מדי זמן בראש מערכות ציבוריות הוא שהמערכות מתחילות להתאים את עצמן אליו במקום אל הציבור ואל הצרכים של הציבור. החוק הזה שאנחנו עכשיו עומדות להצביע עליו הוא דוגמה קלאסית לדבר הזה. אפשר לראות איך נתניהו הפך בשנים האחרונות את המטה לביטחון לאומי להיות משרד החוץ הפרטי שלו, איך הוא הפך אותו להיות המשרד שלו לשירותים מיוחדים. עכשיו זה ניהול הקורונה, למשל, משום שאין אף מערכת אחרת במדינת ישראל שבנויה להיערכות לחירום אזרחי. אחר כך ראינו איך הוא הפך את המוסד להיות שירות השליחויות שלו, שכן אין אף מערכת אחרת במדינת ישראל שכפופה לנתניהו באופן כל כך ישיר, שהיא יכולה לעשות בשבילו את יחסי הציבור, אם זה בתחום כל מיני תיקים שגונבים מאיראן או אם זה בתחום ציוד רפואי שצריך לקנות בחירום. למה צריך לעשות מופעי יחסי ציבור שהמוסד – המוסד, השירות החשאי המהולל והמפחיד בעולם – הלך לקנות בשביל נתניהו ציוד רפואי בעולם?
ועכשיו מגיע תורו של השב"כ. עכשיו מגיע תורו של השב"כ להפוך להיות ארגון שמספק שירותים לנוחות ולאינטרסים של נתניהו במקום לביטחון מדינת ישראל. חשוֹב, אדוני היושב-ראש, על העיוות המדהים כשעומד ראש שירות הביטחון הכללי הוא ממש מתחנן, הוא מפציר לא לשים עליו את התיק הזה, לא להעמיד אותו במצב הזה, שהוא, כשירות ביטחון חשאי, עוקב אחרי אזרחיות ואזרחים שאינן חשודות בדבר, שלא עשו שום דבר, שאין שום סיבה שיהיה רישום כל כך מדוקדק וקבוע של צעדיהם, של המיקום שלהם ואיכון שלהם. אבל ראש הממשלה – לא ולא. ראש הממשלה רוצה את השירותים שאמורים לשרת את מדינת ישראל, את ביטחון מדינת ישראל, את אזרחיות ואזרחי מדינת ישראל, עובדים אצלו. אף אחת מהדמוקרטיות שמתמודדת עם הקורונה לא משתמשת בשירות הביטחון החשאי שלה כדי לרגל אחרי אזרחיות ואזרחים. זה דבר מגונה, זה דבר חמור, זה דבר מסוכן, זה דבר לא תקין. אין לי אלא להפציר בכם ובכן, חברות וחברי קואליציה יקרים, להתעשת ולהצביע נגד.
תודה רבה, גברתי. שלום, חבריי וחברותיי חברות הכנסת. תענוג להעלות בפניכם הבוקר את הצעת החוק, אחת מיני רבות, שהיו צריכות לעבור בבית הזה כבר מאוד מאוד מזמן. זה הרבה מאוד שנים שהחברה האנושית, במערב לפחות, הבינה שנטייה מינית וזהות מגדרית אינן פשע, אינן מוזרות, אינן חלילה מחלת נפש אלא פשוט דבר נורמלי לכל דבר ועניין. יש כאלה שאוהבים ככה ויש כאלה שאוהבות ככה, כל אחד ואחת עם האנשים והאנשות שהוא או היא אוהבת, כל אחד ואחת עם המשיכה שלה או שלו. כבר הרבה מאוד, עשרות שנים חלפו מאז שכל מדינות המערב ביטלו את האיסור המעוות והנוראי שהיה פעם בחוק על יחסים הומוסקסואליים. כל ארגוני הבריאות, כל איגודי הפסיכיאטרים והפסיכולוגיות והפסיכולוגים למיניהם, כולם אחד אחרי השני, כתבו עבודות ומחקרים חשובים שהראו שבני ובנות אדם – יש להם גמישות מגדרית, יש להם אישיות שחלקה משיכה מינית או נטייה מינית. כל הדבר הזה הוא נורמלי לכל דבר ועניין. הגיע הזמן שגם הבית הזה יכיר בעובדה הזאת ויעביר חוק שמבהיר באופן חד-משמעי שאסור לנסות לתקן אנשים שאינם מצייתים לנורמה ההטרוסקסואלית. הגיע הזמן שיהיה אסור לנסות "לתקן", במירכאות כפולות ומכופלות, את מי שאינם מקולקלות ומקולקלים. גבירותיי ורבותיי, לא זו בלבד, למותר לציין שהטיפולים האלה לא מועילים לאף אחד או אחת. המילה הזאת – אפילו קשה לי להגיד אותה בהקשר הזה. הטיפולים האלה גורמים לאדם, לאישה או לגבר, או לבי, או לטרנס, להרגיש ולחשוב שמשהו מאוד עמוק פגום ולא בסדר איתה, איתו, איתם. הטיפולים האלה הרסניים. הם גורמים לדיכאונות עמוקים; הם מובילים לאובדנות; הם הורסים את החיים של הסביבה, של האיש או האישה, שמוצאות או מוצאים את עצמם בדרך כלל – לא מבחירה האישית שלהם – חשופות, חשופים וכפופים לטיפולים האלה. ולכן, חברות וחברים, חברי ניצן הורוביץ ואנוכי ורבות ורבים מחברי הבית לדורותיהם, צריך להגיד, חתומות וחתומים על הצעת החוק שמבקשת לאסור על הפרקטיקה הזאת, שהיא מזיקה, שהיא הרסנית ושהיא מגונה מכול וכול ברמה המוסרית. אין לאף אדם, לאף אישה, זכות לומר למישהו או למישהי אחרת מי הם בעומק. פשוט אי-אפשר לנסות להגיד לך: נולדת עם שיער שחור? לא. אני בכפייה אשנה אותך לשיער מסוג אחר. חמור במיוחד המצב, כמובן, כשמדובר בקטינות וקטינים. אם עוד איכשהו אדם בוגר בוחרת מטעם עצמה – –
כמובן. – – שוב, בדרך כלל, לא בחירה חופשית, אלא כפייה משוכללת כזאת או אחרת, אז אפשר עוד איכשהו, עוד איכשהו, לחשוב שיש כאן ספק בבחירה חופשית – –
משפט אחרון. – – אבל כשמדובר בקטין או קטינה, חבריי וחברותיי, מדובר בהתעללות של ממש. אני מפצירה בכן להצביע בעד מיגור הדבר הנורא הזה מהחוק ומהתרבות שלנו.
חבריי וחברותיי, אני רציתי להצטרף להבהרתו של חברי חבר הכנסת ניצן הורוביץ. הצעת החוק שאנחנו הנחנו כאן היא הצעת חוק שאומרת שאי-אפשר להתעלל בבני ובנות אדם. אי-אפשר לנסות "לתקן" במירכאות משהו שאיננו פגום. צריך להבין שהנורמליות, פנים רבות לה. צריך להציל נפשות רבות. אני מפצירה בכן ובכם להצביע בעד.
יש לי בקשת רשות דיבור. אין לי זכות דיבור?
רגע, אבל אין לי רשות דיבור?
תודה רבה, אדוני. תראו, אני ממש ממש תומכת בלהגדיל את ההוצאה הממשלתית. האמת היא שגם בימים כתיקונם צריך להגדיל בישראל את ההוצאה הממשלתית, שכן ממשלות נתניהו לדורותיהן מתקמצנות, ממש מתקמצנות על השירותים החברתיים שמגיעים לתושבות, לאזרחיות ואזרחי ישראל. יש לנו פחות מדי בריאות, פחות מדי רווחה, פחות מדי חינוך, פחות מדי מלא מלא דברים שצריכים להיות נגישים לאזרחיות ואזרחי ישראל, לא משנה אם יש להם כסף או אין להם כסף. על אחת כמה וכמה שצריך להגדיל את ההוצאה הממשלתית אף במחיר הגדלת הגירעון בשעת משבר כלכלי ובריאותי כמו כזה שאנחנו נמצאות ונמצאים בתוכו. אבל, כזה אבל, את הכסף הזה צריך להוציא באופן שיגרום למדינת ישראל להיות מסוגלת לצאת מהמשבר מחוזקת, באופן כזה שישמש קרקע לצמיחה מחודשת. משבר צריך לנצל כדי להעביר כל מיני תוכניות מרחיקות לכת שבימים כתיקונם קשה מאוד לעשות אותן. אבל הממשלה הזאת נתפסת ממש עם המכנסיים למטה, נתפסת בערוותה, כשאחרי 11 שנים בראשות הממשלה מסתבר שלנתניהו ולשרים, שכל כך הרבה שנים נמצאים איתו ומסביבו אין תוכניות מגירה, אין תוכניות אסטרטגיות, אין חזון. זאת השעה שבה אפשר היה להעביר למשל את קיצור שבוע העבודה. בישראל יש לנו את אחד משבועות העבודה הארוכים ביותר בעולם, ולעומת זאת פריון מאוד נמוך. כולם יודעות ויודעים שיש קשר הפוך בין שעות עבודה ארוכות מדי לבין פריון; יש קשר ישר בין רווחה של עובדות ועובדים לבין פריון. זאת הייתה הזדמנות פז לקצר את שבוע העבודה. למשל, זאת הייתה הזדמנות מושלמת להעביר חופשת לידה שוויונית לשני ההורים, חופשת לידה שגם תאפשר לאבות לממש את ההורות שלהם במלואה, גם תאפשר לתינוק או לתינוקת לחוות הורות של שני ההורים שלה או שלו, גם תאפשר לפעוטה או לפעוט לקבל את השנה הראשונה אחד על אחד, אחת על אחת, בבית.
אבל שום דבר מהדברים האלה ורעיונות רבים אחרים שמיושמים במדינות אירופה, שמוצעים על ידי חוקרות וחוקרים – שום דבר מזה לא עלה כאן על השולחן. אז עכשיו מחלקים ממתקים, סוג של כלכלת בחירות מהסוג השקוף והמושחת ביותר. כן, חשוב לתת כסף לאזרחיות ולאזרחים, אבל לתת אותו ככה הוא משהו שאנחנו לצערי נשלם עליו אחר כך בריבית דריבית.
תודה לחבר הכנסת אבידר על הדיוק.
יושב-ראש הוועדה גפני, לא הבנתי. בחוק שבו אתה דואג למשפחות שיש להם באמת הרבה מאוד ילדות וילדים, ופעמים רבות מצבם הכלכלי הוא כזה שהם זקוקות וזקוקים לסיוע, בחוק הזה דחוף להכניס בלי דיון, בלי הליך ראוי, עזרה דווקא לאנשים שיכולים להרשות לעצמם לקנות דירה שנייה ב-16 מיליון ש"ח? זה מה שדחוף להכניס בחוק הזה? הורדת מס רכישה לדירות עד 16 מיליון שקל – דירה שנייה ומעלה. זה מה שדחוף? תסביר לי, תסביר לי, לא הבנתי, לא הבנתי. קטונתי.
אני גם רוצה לדעת מי ישלם את כל המיסים האלה, 6.5 מיליארד ש"ח עלות המענקים. לא מדויק – עלות המענקים לפני שהוספנו את כל הילדות והילדים הנוספים.
עכשיו אני רוצה לדעת כמה יעלה, ולא שמענו את זה, לא קיבלנו מהאוצר הערכה כמה תעלה ההנחה הגדולה הזאת – היפה, היפה – במס רכישה על דירות עד 16 מיליון שקל. כמה זה יעלה למשק שלנו? בעיקר אני רוצה לדעת מי אחר כך ישלם את המיסים האלה, מי תשלם את המיסים האלה שאנחנו בחוק הזה – עכשיו אתם תיתנו לאלה שיקנו עוד דירה ועוד דירה, ב-10 מיליון שקל, ב-16, ב-12 מיליון שקל, כל מיני פנטהאוזים יפים, כל מיני דירות פאר. מי ישלם? מי יפצה את מדינת ישראל, את אוצר המדינה ההולך ומידלדל ממשבר הקורונה הגדול? מי יפצה אותה על הכסף הזה שלא ישולם לה? כי אנחנו בחוק הזה – שר האוצר ואתה נותנים במתנה לאנשים שיש להם המון המון המון המון כסף. עכשיו אני לא מבינה גם – תעזרו לי להבין איך בדיוק, כשיש לנו מעל 20% מובטלות ומובטלים – איך בדיוק הנחה לאנשים אם שיכולים לקנות דירה שנייה, שלישית, רביעית, ב-16 מיליון שקל, איך זה מניע את המשק? איך זה מקדם את המובטלות והמובטלים? איך זה מקדם את אלה שאין להם כסף לא רק לקנות דירה אלא לשכור דירה, לסגור את החודש ברמה הכי בסיסית של לחם ומים? איך הנחה למיליונרים, אדוני שר האוצר, מקדמת את המשק הישראלי? הנחה בדירות, לא סבסוד תעסוקה לאזרחיות ואזרחים; לא קיצור שבוע העבודה; לא סבסוד האזרחיות והאזרחים שעכשיו מסבסדים את המעסיקות בזה שהם עובדים מהבית – הם על חשבונם משלמים את החשמל, את האינטרנט, את האש"ל, מה שזה לא יהיה. איך בדיוק זה עוזר למעמד הביניים, למפוטרות, לעצמאיות ולעצמאים, לעסקים הקטנים? הדבר הכי דחוף להכניס בחוק הזה: הנחה לדירות עד 16 מיליון שקל שהן לא דירה ראשונה. וכל הדבר הזה נעשה במחטף, בלי שהיה דיון על הסוגיה הזאת. כי בסדר, מענק, נדון בממשלה, והייתה פה קריאה ראשונה – בסדר גמור. לא הדרך הנכונה בעיניי להוציא את הכסף, אבל בכל זאת, זה סיוע לאזרחיות ולאזרחים. איך במחטף בתוך ועדת הכספים, בתוך יום אחד, פתאום, נכנסה באמצע היום הנחה לדירות שניות, שלישיות ויותר מזה, למשקיעים, עם ים של כסף, עד 16 מיליון שקל, בלי שקודם הכנסת קיבלה איזשהו דיווח על כמה כסף נכנס לאוצר המדינה מזה שהעלו את מס הרכישה על זה? בלי שיש לנו מושג כמה זה יעלה לנו? בלי שיש לנו מושג מה אנחנו מרוויחות ומרוויחים מזה? אז יש את אמירת הקסם: להניע את המשק. להניע את המשק. אולי נטלטל אותו קצת. אני לא יודעת איך לספר לכם – הוא כבר מטולטל היטב. ומה שאתם עושים עם ההנחה הזאת על מס רכוש למיליונרים עד 16 מיליון שקל על עוד ועוד דירות לא ייטיב עם המשק אלא פוגע באזרחיות ובאזרחים הישראלים. זה מנקר עיניים, זה חסר רגישות, זה חסר תועלת כלכלית, זה לא הגון ברמה הראשונית ביותר כלפי האזרחיות והאזרחים, ובטח ובטח למפוטרות ולמפוטרים ולכל אלה שעכשיו במצוקה כלכלית כל כך גדולה.
חריצות יתר של היועץ שלי, ניר דורבן, אני בכלל לא ידעתי שאפשר בסידור החדש להירשם לנאומים בני דקה שלא דרך המליאה, אוי ואבוי. כל הכבוד, התברכתי ביועץ חרוץ ביותר. אדוני היושב-ראש, שמעתי כרגע את חבר הכנסת בוסו מתלונן על שיח השיסוי. תרשה לי לתקן אותך, חבר הכנסת בוסו. אתה טועה ומטעה, משום שמה שקורה הוא אפליה קשה וחמורה נגד אזרחיות ואזרחי ישראל שחודשים על גבי חודשים ממש מתחננים ומתחננות בפני משרד הפנים ורשות האוכלוסין – מתחננים בפניהם לאפשר לבני הזוג שלהם, לבנות הזוג שלהם, לילדות ולילדים שלהם, להורים שלהם, להיכנס לארץ – –
– – למרות שהם לא אזרחים – ומסורבים. פשוט מסורבים, ומשרד הפנים גם לא טורח לענות ולא מספק תשובות מושכלות, לא בריאותיות ולא אחרות.
אבל לפתע פתאום אפשר לפתוח את השערים ל-17,500 לא אזרחים – –
– – רק בגלל שהם מקורבים למקומות האלה שנותנים את רישיון הכניסה הזה.
אנחנו מטפלות ומטפלים בפניות. אנחנו מטפלות ומטפלים כבר שלושה חודשים. אני מטפלת וניצן מטפל וחברתי תמר זנדברג מטפלת, ולאלי אבידר יוצא לטפל בפניות של אזרחיות ואזרחים שבני הזוג שלהם לא יכולים לבוא לכאן ללוות אנשים לטיפול רפואי.
יש ילדות וילדים שנולדו לישראלים בחו"ל ועוד לא הספיקו להיכנס לארץ – הם לא יכולים להיכנס. ילדות וילדים שנאלצים חמישה חודשים או להיפרד מההורים שלהם או לחיות עם אחד או עם השני.
– – וראו זה פלא, וראו זה פלא – אזרחים לא יכולים בקריטריונים האלה להכניס את בני או בנות הזוג שלהם – –
– – אבל 17,000 סטודנטיות – לא סטודנטיות, איזה סטודנטיות? אברכים, גברים כולם, הם יכולים להיכנס. בשבילם יש קריטריונים.
משום שנשארו לי 24 שניות אני אגיד את זה לסיום בצורה הברורה ביותר.
חבריי וחברותיי חברות הכנסת, מדובר באפליה קשה ובלתי נסבלת, שחייבת להסתיים מייד. תודה, אדוני.
שלום, אדוני סגן השר. כפי שציינת, אפשר למצוא באתר את הקריטריונים המעודכנים. צריך להגיד שאחרי המחאה המאוד-משמעותית, המאבק שניהלנו בשבועות האחרונים למען כניסת בני ובנות משפחה ישראלים, אכן אתמול בבוקר, לדעתי, פרסמתם נהלים חדשים, וטוב שכך. ברשותך, אני לא רוצה לחזור על השאלות שכבר נשאלו אלא לבקש מאדוני להוסיף עוד קריטריון אחד שחסר והוא משמעותי: צריך להוסיף אפשרות כניסה להורים לילדות וילדים שלא הספיקו להירשם בישראל, כי מן הסתם מדובר באנשים שאינם נשואים אלא הם בני זוג של אזרחיות ואזרחים ישראלים. יש להם תעודת לידה – לילדה או לילד יש תעודת לידה שבה רשום האב או האם הרלוונטיים, והם עדיין לא נכללים בקריטריונים שלכם; תעודת לידה לא ישראלית, כמובן. בקשתי לאדוני: צריך את הדבר הזה להוסיף, כי זה עדיין משאיר ילדות וילדים שהם עכשיו כן יכולים להיכנס אבל ההורים שלהם לא יכולים להיכנס. אשמח שנסגור גם את הפינה הזאת, ויש לקוות שתבוא לציון גואלת, אם לא גואל.
לפני עשר דקות התקיים כאן דיון 40 חתימות בנושא קריסת השירותים החברתיים בישראל. דיון 40 חתימות, למי שלא יודע ויודעת, זה דיון שמתקיים בנוכחות ראש הממשלה, שצריך לשבת במשך כל הדיון, ומדברות בו כל סיעות הבית, אלא שבדיון שהתקיים כאן עכשיו בנושא קריסת השירותים החברתיים, הנושא האקוטי הזה, יש סיעה אחת שלא נשמעה, וזאת סיעת העבודה. סיעת העבודה בכנסת ישראל לא נשמעה בדיון על קריסת השירותים החברתיים. למה היא לא נשמעה? משום שמפלגת העבודה נחטפה, פשוט נחטפה לתוך ממשלה כושלת, מושחתת, רעה ומזיקה. כי מה יכלו לבוא ולהגיד שר הכלכלה או שר הרווחה על קריסת השירותים החברתיים שהם שותפים לה, שלא לומר שותפים ראשיים לה? הם דיברו על השפעה מבפנים. על מה הם משפיעים היום – על האבטלה הגדולה ביותר שהייתה בישראל אי פעם? על המצוקה הכלכלית החריפה שעומדת להחמיר? על משבר המשכנתאות שעומד להתרגש עלינו? אולי על תקציב הישיבות הממשמש ובא? אולי על הורדת מס רכישה לדירות עד 16 מיליון שקל לדירה שנייה, שלישית, רביעית ועוד ועוד?
לי, לעומת זאת, שאני לא הצטרפתי לממשלה הזאת, ואני נשארת נאמנה למה שמפלגת העבודה הבטיחה – –
– – מחויבת לה וצריכה לעבוד בשבילה – –
– – לי, לעומת זאת, הם לא נתנו לדבר בדיון הזה, חברות וחברים. ובכן, הינה אני כאן. אני כאן כדי להגיד שמפלגת העבודה, בדיון על קריסת השירותים החברתיים הייתה צריכה להיות הסיעה הראשונה שתדבר. מפלגת העבודה היא המפלגה שהקימה כאן מדינת רווחה שבה היו שירותים חברתיים לתפארת שממשלות נתניהו לדורותיהם רמסו, הרעיבו, השחיתו והרסו עד שהגענו לשבר הגדול הזה. מפלגת העבודה, אסור היה שתהיה חלק מממשלה שמביאה היום ישראליות וישראלים לפת לחם. מפלגת העבודה, אסור היה שתהיה חלק מממשלה שהעומד בראשה מטנף מפגינות ומפגינים שמממשים את זכותם הדמוקרטית למחות, ועוד מעז להתלונן על מלונות – –
נתניהו מעז להתלונן על מלונות פאר.
ממש, האירוניה תולה את עצמה.
האיש שדורש מאזרחיות ואזרחי ישראל לממן לו את הבריכה בקיסריה, את מעון ראש הממשלה המיועד בעלויות של מיליארדים, מטוס ראש ממשלה במיליארדים, האיש שדורש מאזרחיות ואזרחי ישראל לשלם לו את מס הכנסה ובשביל זה מעסיק את ועדת הכספים בימים של משבר כלכלי תקדימי – הוא מתלונן על מלונות פאר. מפלגת העבודה נחטפה והיא שבויה ומוחזקת כבת ערובה בידי היושב-ראש שלה והאיש השני, אבל מפלגת העבודה תקום על הרגליים, כי כשאנחנו ניקח חזרה את מפלגת העבודה, היא תחזור לעשות את מה שמדינת ישראל צריכה שהיא תעשה: לבנות כאן מדינת רווחה, שרואה אזרחיות ואזרחים ונותנת להם את הזכויות שמגיעות להם, נותנת להם פרנסה, כבוד, יחס ראוי, נותנת להם שכר כמו שצריך, גם כשהן מורות ואחיות ועובדות סוציאליות ופסיכולוגיות, ובכלל נותנת פסיכולוגיות, למשל בשירות הציבורי. מפלגת העבודה, כשאנחנו נחזיר אותה לעצמנו, תחזור להיות המפלגה שרוצה להשיג כאן ביטחון באמצעות שלום, באמצעות הסכמים מדיניים, ולא באמצעות סיפוח חד-צדדי שמסכן את המשך קיומה. מפלגת העבודה, חברות וחברים, לא נעלמה, מפלגת העבודה שבויה, והתפקיד שלנו הוא לשחרר אותה. תודה רבה.
אה, גלנט. השר גלנט. השר גלנט, שר החינוך. אדוני שר החינוך, שמייצג פה את הממשלה, יש לי שאלה אליך: על מי אתם עובדים? באמת, על מי אתם עובדים? אמר פה חבר הכנסת האוזר, שהציג את הצעת החוק, שאם יהיו עכשיו בחירות אז האיתנות של משקי הבית תיפגע. ובכן, בעלות ובעלי משקי הבית במדינת ישראל משפשפים את אוזניהם בתדהמה – אם יהיו בחירות האיתנות שלהם תיפגע? על מי אתם עובדים? אתם נתתם להם מענק 500 שקל לכל ילדה וילד, ואחר כך 300 שקל לכל ילדה וילד הבאים בתור. וביד השנייה, כשלא שמו לב, ביטלתם את מתווה הצהרונים. אז עכשיו קיבלו חד-פעמי 500 שקל, אבל יצטרכו לשלם כל חודש 350 שקל בשביל שיהיה מי שייקח את הילדה או הילד מהגן או מבית ספר בשלבים מוקדמים, משום שאלוהים יודעת, הממשלה לא דואגת שיהיה מי שייקח אותם. על מי אתם עובדים? נתתם 500 שקל לילד, אבל ביד השנייה אתם עושים תשלומי הורים משוגעים לשנה הבאה. נתתם 500 שקל חד-פעמי לילד, אבל הילדות והילדים האלה צריכים מחשב בשביל ללמוד מהבית לימוד מקוון שאתם עוד לא ארגנתם, ולא ברור לכם בכלל איך הוא קורה, ולא ברור שיש אינטרנט מתאים לדבר הזה, וגם אם יש אינטרנט, ההורים צריכים לשלם אותו. אבל אתם נתתם 500 שקל חד-פעמי לכל ילד. על מי אתם עובדים? על מי אתם עובדים, נתתם את המענק החד-פעמי הזה ולקחתם את המימון לנוער בסיכון לילדות וילדים שלפעמים אין להם בית. אין להם בית, ואם יש להם בית, אין להם שמץ תמיכה בבית. ואת פרויקט היל"ה הזה, שמחזיק אותם, פשוט מחזיק אותם ונותן להם סיכוי, פשוט לקחתם להם. על מי אתם עובדים? נתתם כסף גם למבוגרים, לא רק לילדים, 750 שקל למבוגר, חד-פעמי. וואו. אבל לקחתם ביד השנייה, לקחתם את רוב מקומות העבודה שהיו לאנשים. האבטלה הגדולה ביותר בתולדות המדינה, מיליון מובטלות ומובטלים. עכשיו אתם לוקחים את החל"ת. לקחתם לאנשים את חופש התנועה שלהם, סגרתם להם את העסקים שלהם; כל אולמות האירועים, כל ענף התעופה, התיירות הפנימית, מסעדות נפגעות. אבל נתתם 750 שקל, ועכשיו אתם אומרים שאם לא נעביר את דחיית שקר כלשהו הזאת של התקציב, איתנות משקי הבית תיפגע. באמת, אדוני, איך אתה והחברים שלך בממשלה הזאת חושבים שאזרחיות ואזרחי ישראל לא מבינים שאתם פשוט עובדים עליהם ומשקרים להם ומורחים אותם? וכל מה שנועד החוק הזה לעשות זה למרוח אותם עוד חודש, חודשיים, אולי שבוע, אולי שבועיים. איך שתחליטו, מה שבא לכם. ככה או ככה, אתם פשוט ממשיכים לעבוד עליהם.
גברתי היושבת-ראש, חברותיי וחבריי חברות הכנסת, כבר אני אומרת לכם, אני אצביע בעד החוק הזה.
טוב מאוד שהממשלה מוצאת לנכון להביא הקלות בהוצאה לפועל. אין ספק שזה באמת המינימום של המינימום של המינימום של מה שהממשלה יכולה לעשות עכשיו – לעזור לציבור שאין לה ואין לו כסף, ואין להם כסף באשמת הממשלה הזאת. המינימום שהיא יכולה לעשות זה באמת להקל עליהם קצת בהליכים בהוצאה לפועל. אבל, חברות וחברים, קחו בחשבון שההוצאה לפועל זה מקום שנמצאות ונמצאים בו כבר היום 700,000 ישראליות וישראלים שיש להם 2.5 מיליון תיקים בהוצאה לפועל. אתם מסוגלות ומסוגלים בכלל לתפוס את הממדים האלה? רבע מהאוכלוסייה הבוגרת במדינת ישראל יש לה תיקים בהוצאה לפועל, ולרובם יש יותר מאחד; ולחלקם הגדול התיקים האלה נמצאים שם כבר 20 שנה, 30 שנה; ולחלקם הגדול אלה תיקים שהתחילו בגלל חוב של מאות בודדות של שקלים, ותפחו בגלל ריבית פיגורים מושחתת עצומה, ותפחו בגלל שהחוק מאפשר לחברות ולתאגידים להעסיק עורכי דין ולנפח את החוב הזה. והם תפחו בגלל שהממשלה הזאת לא רואה ממטר את החייבות והחייבים בהוצאה לפועל. לא אכפת להם מה הקשיים שהביאו אותם למצב הזה, מה הכשלים של הממשלה עצמה שהביאו אותם למקום הזה. והמשבר הזה שאנחנו נמצאות ונמצאים בתוכו יכניס להוצאה לפועל עוד ישראליות וישראלים, עשרות אלפים אם לא יותר מזה, שלא יוכלו לשלם את המשכנתה שלהם, וידחו את התשלום וידחו כל זמן שהמדינה והבנקים יסכימו, ואז ימצאו את עצמם בהוצאה לפועל. ואנחנו נראה ישראליות וישראלים שהעסק שלהם נסגר בגלל הממשלה הזאת, שלא קיבלו סיוע ובטח לא קיבלו סיוע מספיק, ויסחבו ויסחבו עד שימצאו את עצמם בהוצאה לפועל. זאת תהיה התוצאה של המשבר הזה, ואז ההקלות הקטנות הנחמדות האלה, שאני אצביע בעדן כי זה יותר טוב מכלום, לא יספיקו. ההוצאה לפועל, גבירותיי ורבותיי, היא החצר האחורית שממשלת ישראל שמה שם את כל אלה שהיא פשוט לא מתעסקת עם מה שיקרה להם. וזה פשוט לא יכול להימשך.
תודה רבה. אמרתי, יש כזאת רשימה ארוכה.
תודה רבה, גברתי היושבת-ראש. אכן הצעת חוק חשובה מאוד, חברות וחברים, אין מה לומר. נשים סובלות מדיכוי מאז ומעולם – מאז ומעולם בציוויליזציה כפי שאנחנו מכירות אותה, צריך להגיד, ומכירים אותה. האמת היא שתוך כדי שאני מדברת, אני מבינה שמחר אנחנו מציינות 100 שנה לזכות בחירה לנשים בארצות הברית. מחר הוא התאריך שמציין 100 שנה לתיקון הפדרלי שבו הקונגרס קיבל את התיקון לחוקה שאפשר לנשים להצביע. ועדיין אנחנו עומדות פה, 100 שנה אחרי, ועדיין צריכות לתקן תיקונים קטנים וחוקים שהיו נכונים עוד אז, כשגברים היו בעלי הבית הבלעדיים על החוק, על יישום החוק, על אכיפת החוק, על הפרשנות של החוק, על הכסף וכו' וכו'. אבל היום אנחנו עושות עוד צעד קטן – וחברי יואב סגלוביץ' יש לו הצעת חוק כזאת משל עצמו – ואנחנו נותנות שם לעוד פרקטיקה של דיכוי שמונעת מנשים את היכולת לחיות חיים עצמאיים, חיים מלאים, חיים של אוטונומיה על עצמן, על הבחירות שלהן, על הגוף שלהן, על המקצועיות שלהן, וגם על הילדות והילדים שלהן. וצריך להגיד שככל שהשלב הזה חשוב והצעד הזה משמעותי, חקיקה, חברות וחברים, היא צעד חשוב, אבל היא צעד ראשון. אחר כך צריך ליישם את החוק ולאכוף אותו. וזה, לצערי, דבר שהממשלה הזאת לא עושה. אנחנו מחכות כבר שנים. כבר מ-2014 יש תוכנית בין-משרדית לטיפול ולמאבק באלימות כלפי נשים על כל הרצף שלה: כלכלית, פיזית, מינית וכו'; המשרדים, המשרדים עצמם ישבו והכינו את התוכנית הזאת. היא נשענת על מחקרים ועל הידע שנצבר שנים. הכלים נמצאים, הידע נמצא, כל מה שנדרש הוא הסכום הפעוט של 50 מיליון שקלים בשנה למשך חמש שנים – זה מה שכבר הקצו, אבל צריך לאפשר שמישהו או מישהי תיקח אחריות על זה, תתאם בין המשרדים, תסנכרן ביניהם, כדי שמישהו באמת יתחיל לעשות את העבודה הזאת. לכן, חברותיי וחבריי, טוב מאוד שנעביר עכשיו את הצעת החוק הזאת. אבל בשביל שהמציאות תשתנה לא יהיה מנוס מלהחליף את הממשלה הזאת.
רגע, רגע, רגע. אני צריכה לעלות למעלה.
תודה, אדוני. בוקר טוב. בעקבות קיצוץ תקציבי חד מצד הממשלה, הספרייה הלאומית, שמהווה את האוצר החשוב ביותר של נכסי צאן ברזל תרבותיים והיסטוריים של עם ישראל, עומדת ממש בסכנת סגירה. רצוני לשאול: 1. אילו פעולות משרדך מתכוון לבצע, אם בכלל, כדי להציל את הספרייה הלאומית? 2. מהי המסגרת התקציבית לפעולות אלו?
כן, אבל לעם ישראל יש בכל זאת כמה אלפי שנים לתעד, עם כל הכבוד.
תודה, אדוני. א. אני מחרה-מחזיקה אחרי מה שאמרת, כמובן. ב. אענה לאדוני סגן השר. אז קודם כול, פורסם שסכנת הסגירה מרחפת מעל המוסד, ושנית היא סגורה בפועל. הרוב המכריע של פעילויותיה נסגרו, פשוט מחוסר יכולת לתפעל אותן כרגע. 300 עובדות ועובדים נמצאים בחל"ת, פשוט נמצאים ונמצאות בחל"ת, ואנחנו יודעות שלא בטוח כמה זמן עוד אפשר יהיה להחזיק אותם במצב הזה. זה מצב אקוטי ממש. זה לא משהו שככה, מחוסר תקציב, אתה יודע, יש מקומות שמתנהלים, איכשהו סוחבים את זה; כאן מדובר ממש במצב מאוד מאוד חמור, ונדרשת פעולת הצלה מיידית. אז אני שמחה שאדוני אמר שהוא מקווה, אבל מקווה, לצערי, זה לא מספיק טוב.
אולי כדאי להוציא רענון לשרים.
אדוני היושב-ראש, זו פררוגטיבה של – – –
אדוני, זה באחריותך. מי צריך לבדוק אם לא אתה?
אבל הם לא סגרו בגלל הקורונה.
והינה עכשיו הביאו – לא, באמת, אדוני.
אבל אדוני, סליחה, ברשותך, אף אחת מהשואלות כאן לא ניגחה בשאלה שלה את הקואליציה בסוגיית התקציב.
אנחנו שאלנו שאלה עניינית לעניין תפקוד הספרייה הלאומית. אדוני. הספרייה נמצאת תחת אחריותו במשרד החינוך. השאלה היא אם המשרד בכלל מדבר עם הנהלת הספרייה, אם בכלל מנסים למצוא פתרונות. זה שאתה עכשיו עולה חזרה ומתחיל עכשיו פה איזו התפלפלות פוליטית – ואם אתה רוצה תשובה על זה, אז בישיבת ועדת הכספים הבוקר יושב-ראש הקואליציה התנה את דחיית התקציב בכסף לישיבות, הוא לא התנה את זה בתוספת תקציב לספרייה הלאומית. אז איפה נמצא משרד החינוך מבחינת האחריות שלו למפעל הספרייה הלאומית?
מה זה עניין שלי שאין לך סמכות? למה אתה מסכים לכהן בלי סמכות? למה אתה מסכים לכהן בלי סמכות, אדוני?
אתה לא צריך להעלות על דעתך, אתה צריך לדעת.
תודה רבה, גברתי. התיקון הזה, שמבטל סוף-סוף את האפשרות להקפיא לחייבת או לחייב רישיון נהיגה, הוא באמת כל כך מתבקש, הוא כל כך נכון. הוא משהו שחבר הכנסת אוסאמה סעדי ואני שותפים למאבק עליו מהיום הראשון שלי, ואתה באת שנתיים אחריי לכנסת, אז אנחנו מדברים על לפחות שמונה שנים שאני יודעת עליהן, ואני בטוחה שהיו לפנינו שנאבקו על זה הרבה מאוד. אז אני רוצה לומר, א. שהחיינו וקיימנו והגענו לזה שאנחנו מבטלות ומבטלים פה את הקלקול הזה, אבל מצד שני לדבר על למה לקח כל כך הרבה זמן לעשות משהו שהוא כל כך נכון, כל כך מתבקש, ומסתבר – כל כך מוסכם על כל חברות וחברי הבית. יותר מדי דברים שמאוד ברור שצריך לתקן ולשנות מהיסוד לוקח הרבה יותר מדי זמן להעביר בבית הזה, פעמים רבות בגלל התעקשות של הממשלה, מסיבות טובות יותר, טובות פחות, אבל אני רק חושבת על שנות הסבל והמצוקה שמצטברות בגלל הדברים האלה. עם זאת, נסיים בצד החיובי של האירוע. ההוצאה לפועל היא שאריות של ימים שבהם רוב הציבור היה לא אזרחיות ואזרחים אלא נתינים, וההון והשלטון היו אחד, והם שפטו את הנתינים, ונתינים יכלו למשכן את הגוף ממש, והשארית הזאת הייתה המאסר בהוצאה לפועל, שלשמחתי, הייתה לי הזכות להוביל את הביטול שלו בכנסת העשרים. אז לפחות הגענו לימים שבהם זה מובן מאליו שחייב וחייבת אינם פושעות ופושעים, ושלא צריך לעשות להם שיימינג אלא להפך – צריך לסייע להן ולהם להשתקם כלכלית. עכשיו, בואו נאיץ לא רק את החקיקה אלא גם את היישום של החקיקה הזאת, כדי שזאת באמת תהיה המציאות במדינת ישראל. תודה.
שתבקש הערה אישית. מה קשור?
אי-אפשר לתת גם את כל קריאות הביניים וגם הודעה אישית.
סליחה, סליחה, אדוני היושב-ראש.
אבל אדוני היושב-ראש – – –
אבל אני, יש לי רשות דיבור.
לא, רק רציתי לדעת שהיא לא משיבה, שלא נגמר הדיון.
אני לא מתערבת לה בתוכן. שתגיד מה שהיא רוצה, לא עניין שלי.
חד-משמעית. לא עניין שלי מה היא תאמר.
התעניינתי בפרוצדורה, זה הכול.
במיוחד כשאדוני יושב – – –
אני אסביר, אני אסביר. חבר הכנסת אלי אבידר, אני באתי להסביר.
חבר הכנסת אלי אבידר, אני כאן להסביר. בדיוק בשביל זה באתי. טוב שביקשת הסברים, בשביל זה התכנסתי. שים לב: אני באתי להסביר לכל אזרחיות ואזרחי ישראל את מרכיבי הפשרה המהוללת, המדהימה, זאת שמר נתניהו הנחה עכשיו את חברי וחברות הליכוד להצביע בעדה. להלן, חברות וחברים, הפשרה – שימו לב, היא נקראת "הצעת 100 הימים". חשבתם באמת שבאתם למנוע בחירות? תחשבו שוב, חברות וחברים. באמת נראה לכם שנתניהו מוותר על הקמפיין והבחירות? לא לא לא לא לא. מקסימום מקסימום הוא בא לדחות את זה קצת, ולכן אנחנו עכשיו דוחות ודוחים פה ב-100 ימים – זאת אומרת אני לא, אני אצביע נגד. אני אצביע נגד העבודה בעיניים, המשוגעת הזאת, שכל מה שהיא עושה – היא באה לדחות את החפפת הזאת והטרללת שאתם מנהיגים פה ב-100 ימים. עכשיו, זה לא שב-100 ימים האלה לא יהיה פה קמפיין. תנוח דעתם, יהיה פה חתיכת קמפיין, אבל לפחות פורמלית דחינו את המשבר ב-100 ימים. אז מרכיבי הפשרה – שימו לב, זה "פשרת 100 הימים": יש לנו דחיית משבר התקציב. שימו לב, אפילו אצל מר האוזר, יוזם פשרת ה-100, כתוב: דחייה בפיזור הכנסת ב-100 ימים. אפילו אצל מר האוזר כתוב שזה בסך הכול 100 ימים לדחות את פיזור הכנסת. זה כל הסיפור כולו. 100 ימים. עכשיו, ב-100 הימים האלה אנחנו נשלם מחיר – אנחנו, אזרחיות ואזרחי ישראל, נשלם מחיר כל כך הרבה יותר גדול מאשר אילו היינו הולכות והולכים עכשיו לבחירות. כל כך הרבה יותר גדול. בחירות יעלו מיליארד שקל? פה, בלילה, בוועדת הכספים, כשהעבירו את פשרת ה-100 המהוללת, כבר העבירו 11 מיליארד שקלים, כבר העבירו, ואנחנו בכלל לא יודעות לאן הם ילכו. אף אחת ואף אחד לא יודעת לאן ילכו 11 מיליארד שקלים.
השר כץ, שר האוצר, אמר: אני אחלק, אני לבד אחלק. אני, חברים, אני אחלק. צודק השר כץ, צודק במיליון אחוז השר כץ. למה? אם ראש הממשלה נתניהו יכול להפציץ בסוריה, לעשות הסכם עם האמירויות – –
– – להחליט על כסף נוסף לחמאס – כל זה בלי להתייעץ לא עם הקבינט, לא עם המטה לביטחון לאומי, לא עם הצבא, לא עם מערכת הביטחון; הוא לבד, עסק פרטי שלו – –
– – אם הוא יכול לעשות את זה, אז למה ששר האוצר לא יבוא ויגיד: אני אחלק, אני אחלק. שלי, שלי. אני אחלק. אני שר האוצר – אני אחלק. שלי. ככה אתם נראים. תנו לי לספר לכם משהו מדהים: זה לא עסק פרטי שלכם, לא של ראש הממשלה ולא של שר האוצר. לא שר האוצר יכול לחלק לבד אף שקל, וגם ראש ממשלה הוא ראש ממשלה, הוא איננו קיסר, הוא איננו מלך. הוא מחויב בחוק – אני יודעת שהוא לא קרוע על החוק, אבל הוא מחויב בחוק להתייעץ עם הקבינט ולהעביר כל החלטה שנוגעת לחיים עצמם ולגורלה של מדינת ישראל, הוא חייב להעביר אותה דרך – אתה יודע מה, שלמה קרעי? דרככם.
אתם שכחתם שאתם נבחרתם על ידי ציבור ולא על ידי נתניהו, ולציבור הזה אתם חייבות וחייבים את הדין וחשבון שלכם.
והוא, אפילו אתכם לא סופר.
כן, אדוני, הרבה דקות שלי הלכו פה על כל מיני צעקות. בקיצור, רק להניח את דעתן של אזרחיות ואזרחי ישראל בסעיפים הנוספים בפשרה: במהלך הפשרה תוקם ועדה לבחינת מינוי בכירות ובכירים. כתוב רק בכירים, זאת האמת, כי בכירות – בואו.
אני רוצה לספר לכם סוד: יש ועדה למינוי בכירים. קוראים לזה ועדת איתור. זה פשוט לא נוח לנתניהו, אז תנו לו עכשיו 100 ימים לסדר את העניין הפעוט הזה.
אבל שלא תחשבו שבאמת חסכתם למישהו בחירות.
אני נרשמתי להצעה נוספת – – – שיהיה אחרי – – – בסדר? תודה.
תודה רבה. תודה רבה. אדוני היושב-ראש, אני רוצה לשאול אותך ואתכם, חבריי וחברותיי: אני לא מצליחה להבין למה שוב שר האוצר נותן כסף רק לחזקים. בזמן שאנחנו יושבות ויושבים כאן מתנהל דיון בוועדת הכספים, שקיבל אישור להתנהל במקביל למליאה באופן חריג, שבו שר האוצר נותן דבר שקוראים לו פחת מואץ. זה דבר רצוי ביותר לעזור למשק, אבל הוא נותן אותו רק לגדולים ורק לחזקים. אני לא מצליחה להבין את הדבר הזה. למה רק לגדולים ולחזקים? פחת מואץ, צריך להסביר, חברות וחברים – זה הדבר הזה שכמו כשאתם בהתחלה קונים אוטו חדש אז הערך שלו יורד נורא נורא מהר? אז אותו הדבר על מכונות חדשות בתעשייה – או אפילו לא מכונות אלא כל מיני חפצים, דברים שהערך שלהם יורד. פחת מואץ זה כשהמדינה מכירה בירידה של הערך הזה – –
– – שלהם, והיא תיתן להם לשלם פחות.
רק לסיים את הנקודה, ברשותך, אדוני.
העניין הוא שאת ההטבה החשובה הזו שר האוצר מוכן לתת כרגע בשווי של 2 מיליארד ש"ח אך ורק למלונות ולתעשייה, להכי גדולים והכי חזקים. כל העסקים הקטנים והבינוניים, עצמאיות, עצמאים, אולמות אירועים, מסעדות, בתי אבות – –
– – כל המקומות האלה – 85% מהמשק – לא יקבלו את ההטבה הזאת. למה רק לחזקים?
זה לא סוד, סוד גלוי שהוא היה חתום על הצעת החוק הראשונה.
תודה רבה. אדוני היושב-ראש, כמו שאמרתי מלמטה, אתה היית שותף להצעת החוק הראשונה, יוזם, יחד איתי, ומאוד מאוד משמח שהגענו לרגע הזה שהפיילוט הזה, שנמשך ארבע שנים והוכיח את עצמו באמת בצורה מדהימה, הופך סוף-סוף היום לחקיקת קבע, חוק קבוע בספר החוקים של מדינת ישראל. 50% ירידה – לא 40%, כפי שאמר חברי; 50% בתובענות בסכסוכי משפחה וגירושים, 50% ירידה. רק שערו בנפשכן ובנפשכם שהיינו מצליחות ומצליחים להוריד כזאת ירידה בכלל בתובענות בסכסוכים. הרי היינו חיות וחיים בגן עדן ממש אם היינו מצליחות ומצליחים לצמצם ככה את המריבות והסכסוכים המשפטיים, שמדינת ישראל ממש התמכרה אליהם, תסלחו לי. בנושא משפחה, בנושא גירושים, זה במיוחד במיוחד דרמטי, כי יש תקרת בטון לצדק שאפשר להגיע אליו ביחסים בין בני אדם. בסוף, בבית משפט אדוורסרי, שבו יש אחד צודק אחד טועה, אחד מנצח אחד מפסיד, זה תמיד יהיה סוג של משפט שלמה, ומשפט שלמה, איך להגיד, אי-אפשר להמשיך לחיות איתו אחר כך חיים של משפחה, גם אם המשפחה ממשיכה בכיוונים שונים. הילדות והילדים תמיד יישארו הילדות והילדים של ההורים – גם של אבא שלהם, גם של אימא שלהם. אנחנו חייבות וחייבים לאפשר למשפחות להמשיך ולחיות ככאלה גם אם הבית יתפרק, הפך להיות שני בתים, עם חיים חדשים מכאן, עם חיים חדשים מכאן. זה לא משנה. אנחנו חייבות וחייבים לתת את מקסימום הכלים לצמצם את המריבה, להוריד את האש, לעשות כמה שפחות דם רע. פרידה בהסכמה מביאה לתוצאות יותר טובות, מחזיקה מעמד; ההסכמים שמושגים מחזיקים מעמד הרבה יותר זמן. מדובר, אדוני היושב-ראש – מי כמוך יודע – ביחסים. יחסים צריכים להיות מטופלים ככאלה. אני רוצה להפליג לא בדמיונות, אלא באמת לבקש מכם לסרטט את החזון הזה, חזון של יישוב סכסוכים – לא של ניהול מאבקים, לא של מלחמות עולם, לא של התעקשות תמיד לנצח. משום שכמו שאמרה עו"ד מיכל שקד, שליוותה את החוק הזה גם בוועדת ההיגוי: באיזשהו רגע הבנתי – ככל שלקוח או לקוחה שלי מנצח יותר, ככה הם מפסידים יותר. אנחנו חייבות וחייבים להבין שניצחון לפעמים הוא ניצחון פירוס ולשאוף להעביר כמה שיותר מהסכסוכים בחיים שלנו ליישוב סכסוכים. רק שערו בנפשכם מה היה קורה במדינת ישראל במשבר הקורונה הזה אילו פרנסי העדה החרדית לא היו מתעקשים עכשיו לכופף ידיים, אלא היו מנהלים יחד איתנו הליך של יישוב סכסוך. בכלל, זה מוזר שכל האירוע הפך להיות סכסוך, אבל נניח, אם היינו מצליחות ומצליחים לדבר לא במונחי אגו אלא במונחי הטוב המשותף, איך כולם מרוויחות ומרוויחים מניהול המשבר בצורה שכולנו נצא ממנו בריאות ובריאים יותר, עניות ועניים פחות, מאפשרים הרבה יותר מרחב מחיה לאחרות ולאחרים, נותנים ערבות הדדית לאלה שאנחנו אולי לא שותפים ושותפות שלהם לאותו מרחב חיים בשוטף. רק שוו בנפשכם איך תיראה מדינת ישראל כשאנחנו נעבור לדבר במונחי יישוב סכסוך, ולא ניהול של סכסוך ומאבק. לסיום, אדוני היושב-ראש, יכול להיות שלא תסכים איתי בדוגמה הבאה, אבל מבחינתי החזון הגדול הוא להגיע ליישב את הסכסוך הגדול שמכתיב את חייה של מדינת ישראל ב-52 השנים האחרונות – הסכסוך בינינו לבין שכנותינו ושכנינו הפלסטינים; להגיע גם איתם להליך של יישוב סכסוך, כדי שנוכל כולנו לחיות כאן חיים הרבה יותר טובים, הרבה יותר מלאים והרבה הרבה יותר בטוחים לאורך הרבה הרבה יותר זמן.
אדוני, אני רק רוצה להגיד תודות.
תודה רבה, אדוני. אני רוצה להגיד תודה רבה קודם כול לעו"ד מיכל פיין, שבמקור במקור, כשרק באתי לכנסת, וזה ממש היה אחד החוקים הראשונים הראשונים שתכננתי להעביר – הכרתי אותה כשהיא הייתה כל כך מושקעת ביישוב סכסוכים משפחתיים – ביקשתי ממנה להתגייס לעזור. היא עזבה את כל מה שהיא עשתה ובמשך קרוב לחודשיים עזרה לנו לכתוב את החוק הראשון בעצם שהונח על שולחן הכנסת בנושא הזה. אז מיכל פיין, תודה רבה רבה רבה לך. אני רוצה להודות למיכל גרא מרגליות, שהייתה אז היועצת הפרלמנטרית שלי, שעזרה מאוד לקדם; לצוות הפרלמנטרי שלי כרגע, גל ביז'רנו, שני שלפמן וניר דורבן; יריב לוין, יושב-ראש הכנסת, שותף להעברת החוק הראשון. אני רוצה להודות לחברות ביחידות הסיוע, שבאמת בזכותן הדבר הזה מצליח – העבודה המקצועית גם של העובדות הסוציאליות וגם של היועצות המשפטיות ביחידות הסיוע. וצריך להגיד, חברות וחברים, עכשיו יש ירידה של 50% בתובענות ובסכסוכי משפחה. אם יהיו לנו עוד 35 תקנים ביחידות הסיוע, כולה 35 תקנים, אנחנו יכולות להגיע גם ל-70% ירידה, או ל-80% ירידה בתובענות ותביעות בסכסוכי משפחה וגירושין. האם זה לא שווה את זה? זה מאוד שווה את זה. בואו נמצא בתוך 11 מיליארד השקלים 35 תקנים בשביל לעשות את הדבר הנכון. תודה רבה לצוות של משרד המשפטים המדהים שליווה את החוק לכל אורך הדרך, וכמובן לצוות המעולה של ועדת החוקה. מברוכ לכולנו וכן ירבו. מי מנופף לי? אוסאמה סעדי, בטח, האחד והיחיד. תודה רבה.
אה, הסתייגויות, סליחה. עוד כמה זמן?
לא, לא, שאלתי את הסיעה אם מרשים לי להיות ברשות הדיבור לפני הסיעה ואמרו לי כן.
לא ידעתי שאתה בהסתייגויות, סייד טיבי.
חבריי חברי הכנסת החרדים, לא הבנתי. אתמול הוחלט שלא יהיה סגר על ערים אדומות, על ערים אדומות – כל עיר שהתחלואה בה נקראת אדומה. הוחלט שלא יהיה סגר על הערים האדומות, כי ההנהגה החרדית איימה על נתניהו שהוא כבר לא – –
– – ואז הוא ביטל את העבודה המקצועית לעשות סגר על ערים אדומות. עכשיו, בואו, נתניהו זה לא מפתיע. חבל להשחית עליו מילים. הוא לא קיבל החלטה עניינית אחת מאז שהוא יושב על כיסא ראש הממשלה. הוא דואג רק לעצמו.
אבל אתם, אתם, חבריי חברי הכנסת החרדים – –
– – לא הבנתי, מה קרה לפיקוח נפש דוחה את התורה כולה?
מה קרה ל"ונשמרתם לנפשותיכם"? מה, החליפו את זה ב"נשמרתם לכיסאותיכם" כשלא שמנו לב? לא, לא מצליחה להבין, באמת. ועל מה אתם עושים את זה? על מה, על אגו? מה פה האגו הגדול? על מה המאבק? אני לא מצליחה להבין. כאילו, שלא יגידו עליכם שאתם עיר אדומה? לא מצליחה להבין מה אתם מרוויחים בזה, חבריי חברי הכנסת החרדים, באמת. הרי יום כיפור, שזה היום החמור ביותר לצום, אפילו בו, אם יש איזשהו צל-צילו של חשש שבריאותו של אדם או בריאותה של אדם תיפגע מהצום, חל איסור לצום, אז קל וחומר סגר על עיר אדומה, אם במקרה זה מה שמתבקש. לא הבנתי, למי אתם מכופפים את הידיים? את מי אתם מנסים לנצח? איזה מין ניצחון פירוס זה? אבל אני רוצה לשאול עוד משהו, חבריי חברי הכנסת החרדים: מה קרה לערבות ההדדית? אתם לא לבד פה, אתם יודעים. יש עוד כל מיני חלקים בחברה הישראלית שגרות וגרים במדינת ישראל, ולא צריך להפיץ עוד יותר את המחלה הזאת. מה קרה לערבות ההדדית? אתם הראשונים שתובעים ערבות הדדית כל השנה. איפה זה נעלם כשזה מגיע לסגר על ערים אדומות? תראו, אני בזה לממשלה הזאת. היא ממשלה כושלת. היא ממשלה שערורייתית. היא ממשלת חרפה. היא גורמת נזק בהתנהלות שלה עם משבר הזה על כל צעד ושעל. אבל אני לא קוראת לא לקיים את ההוראות שלה. אני קוראת כן לקיים את ההוראות שלה. ואתם יודעים למה? כי אנחנו כולנו, כל החברה הישראלית ומדינת ישראל, אנחנו כולם נהיה פה הרבה הרבה אחרי שהממשלה הזאת תהיה היסטוריה שכולנו ננסה לשכוח אותה. אבל בשביל שזה יקרה ואנחנו נוכל לחיות כאן ביחד גם אחר כך, חייבת להיות כאן ערבות הדדית. מאוד מאוד מצער, חבריי חברי הכנסת החרדים, שאתם מצטרפים לקבוצה של גברים כוחניים, מרוכזים בעצמם, שדואגים רק לעצמם וחושבים רק על עצמם ופועלים בהתאם. חוסר אחריות לקהילה שלכם, שלכם. אני יש לי בקשה. חבריי חברי הכנסת החרדים, ראשי הערים החרדיות, יש לי בקשה אליכם. היא מרחיקת לכת, אני יודעת, וזה לא פשוט, אבל בואו ננסה, בסדר? בקשתי אליכם: בואו ננסה, בואו נהיה אנשים מבוגרים, מבוגרות ומבוגרים, ניקח אחריות, קודם כול על עצמנו, על המסכות שלנו, על הריחוק החברתי שלנו, על החפלות שלנו, על החתונות שלנו, על הישיבות שלנו, על מה שזה לא יהיה. ניקח אחריות על עצמנו ועל הקהילות שלנו, על המשפחות שלנו. כן, זאת ממשלה כושלת, מבישה, מחפירה, אבל יש אותנו. אנחנו יכולות ויכולים לקחת את עצמנו בידיים ופשוט לעשות את מה שהממשלה הזאת לא עושה. אז חבריי חברי הכנסת החרדים, בואו ננסה את זה. מה אכפת לכם?
למה הקואליציה מצביעה נגד נשיאות בלי שחיתות? באמת, חברות וחברים, למה הקואליציה מצביעה נגד נשיא בלי כתבי אישום? למה הקואליציה הזאת לא מוכנה לחסום בפני אנשים עם כתב אישום פלילי את הדרך למוסד הנשיאות, האזרח מספר אחת במדינת ישראל? זאת קואליציה שהאזרח מספר אחת שלה זה בנימין נתניהו, ובנימין נתניהו – יש נגדו שלושה כתבי אישום. ולכן, מבחינתם זה ממש ממש הגיוני שהאזרח מספר אחת יהיה אולי, עלול להיות, אשם בשחיתות. זאת אומרת, בנימין הנאשם נתניהו חייב שתהיה פתוחה בפניו גם הדרך לנשיאות. אסור בשום אופן לחסום שור בדישו, כמו שאסור לחסום אותו מלתקוף כל גורם וכל גוף בדמוקרטיה שלנו. כמו שאסור לחסום אותו מחמגשיות או מכל דבר אחר שיעלה מלפניו הרצון; כמו שאסור, חס וחלילה, להחליף אותו בשום מצב ועניין – אז אותו דבר, אסור לחסום את בנימין נתניהו מהאפשרות להיות מועמד לנשיאות. אחרת, תסבירו לי איך אפשר להצדיק את העובדה שאתם תצביעו נגד הצעת חוק שכל עניינה שהנשיא או הנשיאה במדינת ישראל יהיו בלי כתבי אישום, בלי הרשעה פלילית? כל הסיפור הוא לאתרג את בנימין נתניהו, לא משנה באיזה עניין, לא משנה באיזה נושא, לא משנה מה המחיר שמשלמת על זה מדינת ישראל, החברה הישראלית, הכלכלה הישראלית; לא משנה מה המחיר שמשלמות ומשלמים המובטלים, המובטלות, אלה שקרסו העסקים שלהם, הפרילנסריות והפרילנסרים, העובדות והעובדים בתרבות. באמת, כולם וכולן צריכות להיות ממש השטיח שעליו בנימין נתניהו יחד עם כתבי האישום שלו מהלכים ומהדסים בגאון אל עבר האופק הבא שלו לחסינות נשיאותית מהממת. חברות וחברים, הדבר הזה לא יכול לקרות. בנימין נתניהו יעמוד למשפט ככל אזרח – מספר אחת, מספר 12, מספר 15, מספר 15,000, מה שזה לא יהיה. הצעת החוק הזאת תעבור – אם לא במשמרת שלכם, זה יהיה אחרי שנחליף אתכם.
דודי אמסלם, אבל לא ענית לנו. איך יכול להיות נשיא עם כתב אישום? איך יכול להיות נשיא עם כתב אישום? לא הבנתי. איך יכול להיות נשיא עם כתב אישום? הרי אפילו ראש ממשלה עם כתב אישום זה אסון, וזה לא יכול להיות, וזה בלתי מתקבל על הדעת וזה בלתי סביר. הרי מרגע שיש לנתניהו כתבי אישום, הוא מתעסק רק בזה. הוא לא עושה שום דבר אחר. ואומנם הוא גם קודם היה כזה, אבל מאז הוא הפך להיות באמת בלתי ראוי, בלתי סביר, בלתי הגון, אפילו בלתי יעיל, בלתי מתקבל על הדעת. ממש, נתניהו הוא בלתי מתקבל על הדעת. הוא לא יכול להיות ראש ממשלה, והוא בטח לא יכול להיות נשיא. בקיצור, אדוני, הדבר שאמור להיות מובן מאליו – ראש ממשלה צריך להיות נקי מחשדות בשביל שהציבור תוכל להאמין לו בדברים שהוא עושה – –
– – כי היום הציבור לא מאמינה שבאמת רוצים לעשות משהו בשבילה. המציאות מוכיחה את זה – הכסף לא מגיע אליהם, הקצבאות לא מספיקות בשבילם, העסקים שלהם נסגרים – –
– – אין שום הגינות בהתייחסות אליהם. הציבור לא מאמינה לאדם שיש נגדו שלושה כתבי אישום – –
– – איך היא תאמין לנשיא שיש נגדו כתב אישום? בקיצור, אדוני: בלתי סביר, בלתי מתקבל על הדעת. ביבי הוא פשוט בלתי. ולכן, הוא לא יכול להיות ראש ממשלה. ואנחנו חייבות וחייבים לוודא שלא יהיה לנו כזה נשיא – בלתי ראוי, בלתי הגון, בלתי מתקבל על הדעת. ביבי, הוא בלתי. היידה.
תודה, גברתי. חברות וחברים יקרים, מה לא ברור? ראש ממשלה ששקוע עד צוואר בחקירות, אין לו מנדט. ראש ממשלה ששקוע עד צוואר בחקירות וכתבי אישום, אין לו מנדט. ראש ממשלה ששקוע עד צוואר בחקירות וכתבי אישום, אין לו מנדט. אין לו מנדט ציבורי ומוסרי לקבוע דברים כל כך גורליים במדינת ישראל. ראש ממשלה ששקוע עד צוואר בחקירות וכתבי אישום, אין לו מנדט. אין לו מנדט ציבורי ומוסרי לקבוע דברים כל כך גורליים במדינת ישראל. ראש ממשלה ששקוע בחקירות ובכתבי אישום עד צוואר, אין לו מנדט. פשוט אין לו מנדט לקבוע שום דבר, על אחת כמה וכמה לא דברים כל כך גורליים במדינת ישראל. קיים חשש, אני חייבת להגיד, אמיתי, לא בלתי מבוסס, שהוא יכריע הכרעות על בסיס האינטרס האישי של ההישרדות הפוליטית שלו ולא על פי האינטרס הלאומי. קיים חשש, אני חייבת להגיד, אמיתי, לא בלתי מבוסס, שהוא יכריע הכרעות על בסיס האינטרס האישי של ההישרדות הפוליטית שלו ולא לפי האינטרס הלאומי. משום שהוא נמצא במצוקה המיוחדת הזאת, הכל-כך עמוקה, אין לו מנדט. ראש ממשלה ששקוע בחקירות ובכתבי אישום עד צוואר, אין לו מנדט. אין לו מנדט מוסרי, ציבורי, לקבוע דברים גורליים במדינת ישראל. ראש ממשלה ששקוע בחקירות ובכתבי אישום עד צוואר, פשוט אין לו מנדט. מה לא ברור? עובדה. בניגוד לכל הדעות המקצועיות, בניגוד לטובת המשק, בניגוד לטובת הציבור, סגר, נזק, מהומה, כאוס, בלגן. אין לו מנדט. ראש ממשלה ששקוע עד צוואר בחקירות וכתבי אישום, אין לו מנדט לקבוע שום דבר בחיי מדינת ישראל. תודה, גברתי.
תודה, אדוני. תגידו לי, רק תגידו לי, על מה לכל הרוחות אתם מוציאים את הכסף? אתם תקבלו כאן עכשיו אישור להוציא עוד 2.5 מיליארד שקל, אחרי שאישרו לכם 11 מיליארד, אחרי שאישרו לכם 8 מיליארד. כל הכסף הזה, למה הוא הולך בדיוק? משום שהיום התברר שאתם מקצצים בסובסידיות של מעונות היום לפעוטות ולילדות וילדים. אתם מפטרים, גורמים לפיטורים של ההורים שלהם, משלמים להם בקושי חל"ת, מעט מדי דמי אבטלה, ואז מקצצים להם בסובסידיות למעונות של הילדות והילדים והפעוטות שלהם. 70% מהמפוטרות והמפוטרים הם נשים, ואתם הולכים ומקצצים בסובסידיה של המעונות של הילדות והילדים שלהם? אז על מה אתם מוציאים את כל הכסף הזה שמאשרים לכם כאן כל הזמן? הרי את כוח האדם במערכת הבריאות, בקופות החולים, בבתי החולים, לטפל בכל המוני החולות והחולים בקורונה – לא הגדלתם. אין תוספת משמעותית מספיקה של כוח אדם במערכת הבריאות. אתם משאירים את כוח האדם המקצועי המדהים הזה לבד, קורס תחת הכמויות האדירות של התחלואה, שאתם גרמתם לה. אז על מה לכל הרוחות אתם מוציאים את הכסף הזה? עצמאיות שיצאו לחופשת לידה בשנה שעברה לא זכאיות לקבל את המענק המהולל שלכם בגלל שלא הייתה להן הכנסה, כי הן היו בחופשת לידה, אז הן לא זכאיות למענק הזה. 10,000 נשים לפחות שילדו ילדות וילדים במדינת ישראל, וכל חטאן שהן עצמאיות, לא תקבלנה מענק. אז על מה אתם מוציאים את כל הכסף הזה, לאן הוא הולך? הכשרות מקצועיות – לא עושים. כבר יותר מחצי שנה משבר קורונה, אנשים ונשים מאבדים ומאבדות את עבודתם. הכשרות מקצועיות – אין. אז על מה אתם מוציאים את כל הכסף הזה? 80% מהעסקים לא קיבלו את כל המענק שאתם אמרתם שיקבלו. אתם אמרתם שמגיע, קיבלתם בשביל זה עוד פעם ועוד פעם אישור להוציא כסף. אז מה עשיתם עם כל הכסף הזה? למי אתם נותנים אותו? אתם דוחפות ודוחפים את האזרחיות והאזרחים בישראל לקצה. אתם לא משאירים להם שום מוצא. ומה הדבר שאתם באים ועושים? אוסרים עליהם להפגין נגד המחדלים המחפירים שלכם. אבל על זה אנחנו נדבר בסיבוב הבא.
תודה, אדוני. האמת היא שצריך לפתוח ולהגיד תודה רבה לעובדות ולעובדים של הכנסת. מילא אנחנו נאלצות ונאלצים להישאר כאן לילות לבנים בשביל להעביר דברים איומים ונוראיים, או יותר נכון להיאבק בדברים האיומים והנוראיים שהממשלה המחרידה הזו מעבירה, אבל יש פה עובדות ועובדים שבאמת מחזיקים את כל המערכת הזו ומשלמים מחירים לא מבוטלים כדי שהממשלה הכושלת והמופרעת הזו תוכל להעביר את הדברים המחרידים שהיא מעבירה. אם צריך היה להדגיש עד כמה הממשלה הזו פשוט כבר לא דמוקרטיה, אז לא מספיק שביום שבו היא מעבירה איסור הפגנות, ממש שבירה של הכלים הדמוקרטיים הכי בסיסיים שיש, איסור חופש המחאה, איסור חופש הביטוי – באותו יום עצמו היא שולחת את חיילי צבא ההגנה לישראל מחטיבת הצנחנים להיות שוטרים על אזרחיות ואזרחים שבאו להפגין כאן מחוץ לכנסת. חיילות וחיילים שהתגייסו לשירות חובה כדי להגן על מדינת ישראל מוצאים את עצמם משמשים בשר תותחים במאבק של בנימין נתניהו וממשלתו הכושלת והמחפירה נגד האזרחיות והאזרחים של מדינת ישראל. יש כאן את החלטת הממשלה שבה הוחלט לתגבר את משטרת ישראל בחיילים, וכתוב בצורה חד-משמעית: חיילים לא יבצעו משימות ולא ישתתפו בפעילות ליבה משטרתית. לא יהיה חיכוך בינם לבין אזרחיות ואזרחים. אחרי שזה כתוב בהחלטת הממשלה, חיילים של הצנחנים במדינת ישראל עומדים כאן, בכיכר הכנסת, ומונעים מאזרחיות ואזרחים להפגין נגד הממשלה, בפקודת הממשלה. איך זה קרה במדינת ישראל? איך ממשלת נתניהו הצליחה להביא אותנו למקום שבו אנשים בני 18 התגייסו לצה"ל כדי להגן על המדינה שלהם והם מוצאים את עצמם בשר תותחים פוליטי, סותמים את הפה לאחיותיהם ואחיהם האזרחים במדינת ישראל? איפה בשרשרת הפיקוד, החיול, הממשלה, הצבא, מישהו לא שם לב? איך כולם לא שמו לב? כולם, כל הדרך, לא שמו לב לשיבוש העמוק, לחושך הנורא הזה שנפל עליהם, שבאותו יום הם אוסרים על הפגנות ושולחים חיילים לסתום את הפה לאזרחיות ואזרחים. זה מה שקורה היום במדינת ישראל, חברות וחברים. פחד מוות. ממשלה שלא מוכנה לשאת בתוצאות הכי בסיסיות של המעשים הבלתי-נסבלים שלה; ממשלה שדוחקת את האזרחיות והאזרחים שלה לפינה, מביאה אותם למצב שבו כל מה שיש להם לעשות זה לצאת לרחובות נגד שלטון שלוקח להם את הפרנסה, פוגע להם בבריאות, לא נותן להם את הזכויות הכי בסיסיות שלהם ואז מונע מהם להפגין נגד זה – אותה ממשלה שולחת את החיילות והחיילים שלה, שנועדו להגן על המדינה הזו, כדי למנוע מהאזרחיות והאזרחים את הזכות הדמוקרטית היסודית והבסיסית ביותר שלהם. אלה ימים שחורים, אלה ימים מסוכנים. אנחנו כאן כדי להצביע נגד הזוועות האלה שהממשלה הזו מחוללת. אנחנו כאן כדי לייצר את התשתית לשלטון שיחליף אותה ויחזיר את מדינת ישראל להיות מה שהציונות באה להיות – מדינה דמוקרטית לעם היהודי עם שוויון ועם זכויות לכול.
חברותיי וחבריי חברי הכנסת, זה נורא פשוט: מדינה שאין בה נישואים אזרחיים היא דמוקרטיה פגומה, פגומה בעומק. במדינת ישראל אין שוויון בנישואים לא רק לבני ובנות אותו מין, לא רק לאלה שהרבנות לא מוכנה להכיר בהם, לא רק לאלה שרוצות ורוצים להתחתן אולי עם בני ובנות דת אחרת, אלא גם בתוך הנישואים ההטרוסקסואליים שמותרים במדינת ישראל אין שוויון – לא אצל היהודיות והיהודים ולא אצל המוסלמיות והמוסלמים. הטקס היהודי, חברות וחברים, אני לא יודעת איך לספר לכם את זה, הוא טקס חד-צדדי: הגבר מקדש את האישה ומודיע לציבור שמרגע זה היא מותרת רק לו ואסורה עליהם. אחר כך, לפי אותו היגיון, אם היא רוצה להתגרש והוא לא רוצה לתת לה גט – איך להגיד? tough, בעיה שלך, חפשי אותו. אצל המוסלמיות יש בעיות אחרות, ברוך השם. אלחמדולילה, לא חסר. הקלות הבלתי-נסבלת שאפשר לגרש שם אישה בלי הזכויות שלה לא נובעת משוויון גדול בין גברים לנשים בתפיסה הדתית. זאת הדת, והדת היא פטריארכלית. ויש בישראל חופש דת חלקי, משום שמי שלא מאמינה או לא מאמין בדת לא יכולה לממש למשל את זכותה להתחתן, אבל הדת איננה יכולה להיות חוק מדינה, חברות וחברים. בדיוק כמו שאין חוק שמחייב לעשות ברית מילה, לא יכול להיות חוק שמחייב להתחתן בנישואים דתיים, לא בדת היהודית ולא בשום דת אחרת. ומדינת ישראל היום מחייבת את כל האזרחיות והאזרחים שלה להינשא בנישואים דתיים, או שיחפשו.
אין במדינת ישראל מסלול לנישואים שאינם דתיים. נקודה. זה מצב שהוא בלתי נסבל במדינה דמוקרטית והוא חייב להשתנות, ולהשתנות עכשיו. חברת הכנסת יוליה מלינובסקי הציגה פה לפניי הצעת חוק שמאפשרת מסלול לנישואים אזרחיים, ואני אומרת לכם, המסלול היחיד של רישום נישואים במדינת ישראל יכול וחייב להיות רק של נישואים אזרחיים. עם הרישום הזה, שנעשה על ידי המדינה והמדינה בלבד, אפשר ללכת אחר כך לאיזה רב שתרצו – לרב חרדי, לרב של צהר, לרבה רפורמית, לאברי גלעד – מה שנוח לכם, חברות וחברים, אבל הרישום יכול להיעשות אך ורק על ידי המדינה. גבירותי ורבותיי, חברות וחברי הכנסת, זה עניין בסיסי של חירות, של שוויון, של זכויות אדם. הכנסת הזאת חייבת לחוקק נישואים אזרחיים. כל יום שהיא לא עושה את זה היא משאירה את ישראל דמוקרטיה פגומה, פגומה במהותה.
אדוני השר פרץ, האם אדוני מודע לזה שהנישואים הדתיים הנוהגים במדינת ישראל, שהם היחידים האפשריים במדינת ישראל, הם שריד לימים שבהם לנשים לא היה מעמד בפני החוק? הנישואים הדתיים נוצרו בימים שבהן נשים היו רכוש של הגברים, כמו הגמלים, כמו הילדות והילדים, כמו האדמות. גם הנשים היו רכוש של הגברים. חלק – סימנו אותן בתור נשים רשמיות; חלק היו פילגשים, מעמד מס' 2. הנישואים הדתיים הם שריד לימים ההם, ומדינת ישראל מסרבת לעבור לעידן שבו נישואים הם ברית בין שני אנשים שווים, שווים, שלשניהם יש מעמד בפני החוק, לשניהם יש זכות בחירה, לשניהם יש זכות להשתכר, להיות עצמאית או עצמאי כלכלית, לשניהם יש זכויות לילדות ולילדים שלהם באותה מידה. פשוט מסרבת; מכריחה את האזרחיות והאזרחים שלה להינשא לפי טקסים, שמי שמאמין בהם – אדרבה ואדרבה. חופש דת. תנו למי שרוצָה ורוצֶה להינשא לפי הטקסים האלה את הזכות לעשות את זה. אבל למי שלא מוכנה להמשיך להיות קניין, מי שלא מוכנה להמשיך להיות חתומה על מסמך – היא אפילו בעצם לא חתומה עליו. אבא שלה חתום עליו, יחד עם זה שקונה אותה מאבא שלה – תנו לנו את האפשרות להינשא בנישואים אזרחיים. טוב, אני באופן אישי קצת פחות, אבל בסדר. הפגיעה בזכויות אדם, בהיעדר נישואים אזרחיים במדינת ישראל, באה לידי ביטוי אפילו בימים האלה של הקורונה, ככה שאחרי שהכרחתם את מי שלא רוצָה או לא יכולה להתחתן בישראל לנסוע להתחתן בקפריסין, באמסטרדם, בכל מיני מחוזות, ובאדיבות בית המשפט העליון להירשם כאן כנשואות – הרי אפילו זה בלתי אפשרי כרגע. אז אתם תוקעים אזרחיות ואזרחים ישראלים שאו שהרבנות מסרבת לחתן אותם או שהם לא מוכנות ומוכנים לעמוד במעמד הזה, פשוט תוקעים אותם בלי הזכות הכי בסיסית להתחתן. מדינה בלי נישואים אזרחיים היא דמוקרטיה פגומה, פגומה, פגומה. את הפגם הזה חייבות וחייבים פשוט לתקן. רק תצביעו בעד, נורא פשוט. נעשה כאן נישואים אזרחיים כמו במקום מתוקן.
זה שהזכירו אותו בקריאת ביניים זה לא שייך.
אני כבר אומרת: אני אצביע בעד ההסכם הזה. תקראו לי שמאלנית, אבל אני בעד הסכמי שלום. וזה – בטח. הסכם שלום תמורת שלום, או במילותיך שלך, אדוני ראש הממשלה מר נתניהו, "הסכם שיביא שלום לישראל. הוא אינו כרוך בוויתור על חלקי מולדת, או בפירוקו של יישוב כלשהו. הוא אינו מביא לכאן חיילים מארץ רחוקה לשמור עלינו כביכול" – – –
אז אני יכולה להתחיל מהתחלה?
תודה רבה. אני כבר אומרת: אני אצביע בעד ההסכם הזה. תקראו לי שמאלנית, אבל אני בעד הסכמי שלום. וזה – בטח. הסכם שלום תמורת שלום. או במילותיך שלך, אדוני ראש הממשלה בנימין נתניהו, "הסכם שיביא שלום לישראל. הוא אינו כרוך בוויתור על חלקי מולדת, או בפירוקו של יישוב כלשהו. הוא אינו מביא לכאן חיילים מהארץ רחוקה לשמור עלינו כביכול, או להחליף את תפקידו של צה"ל". איזה מילים. אתה רק לא אמרת את המילים האלה על ההסכם הזה. אתה אמרת אותן בשנת 1994 על ההסכם עם ירדן. זה היה הסכם היסטורי. ההסכם ששומר על הגבול הכי ארוך של מדינת ישראל בטוח. הסכם השלום שחתם יצחק רבין עם המלך עבדאללה; רבין, שאתה הובלת את ההסתה נגדו ונגד פועלו. כן, כן, רבין, שאתה בשנים האחרונות מנסה בכל הזדמנות להגיד איך אתה בעצם רבין. אז לא. אתה, בעוד מודעת הסתה שקרית נגד השמאל, כתבת – ממש עכשיו, לאחרונה: דוקטרינת השמאל נכשלה; לראשונה הבאנו שלום תמורת שלום. באופן פלאי הושמט מהמודעה הזאת הסכם השלום עם ירדן, שאמרת עליו את המילים היפות האלה, שלא זו בלבד שלא היה כרוך בהחזרת שטחים אלא היה כרוך בהחכרת שטחים ירדניים לשליטה ישראלית, לחקלאות ישראלית, שטחים שאתה החזרת לפני שנה – אתה החזרת, תוך חבלה במערכת היחסים החשובה עם ירדן, דבר שעשית שוב ושוב לאורך הכהונה שלך: חיבלת ואתה מחבל ביחסים החשובים עם ירדן. אני אצביע בעד ההסכם הזה. כשהתלבטתי אם להיכנס או לא להיכנס לפוליטיקה, אם לרוץ או לא לרוץ לכנסת, התייעצתי, בין השאר, עם חברת הכנסת לשעבר נעמי חזן. היא נתנה לי טיעונים בעד וטיעונים נגד, ואז היא אמרה לי: אבל בסוף האצבע הזאת הצביעה על אוסלו. איזה הבדל. אוסלו, שהיה באמת הסכם שלום. אומנם הסכם ביניים, כן, לא חף מבעיות, אבל הוא היה הסכם עם אויבים. הוא היה הסכם עם אלה שיש לנו איתם סכסוך מדמם כאן בבית, ברמאללה. רמאללה, שבשביל להגיע אליה לא צריך לטוס מעל סעודיה; בשביל להגיע אליה צריך אומץ, אומץ מהסוג שאין לך, אדוני ראש הממשלה, אומץ לעשות את ההסכם שיביא לסיומו של הסכסוך שהוא זה שמאיים על קיומה של מדינת ישראל. אתה מדבר על איך ההסכמים – האלה או אם מדינות ערב האחרות – יעזרו להביא את ההסכם הזה, אבל בפועל אתה עושה הכול כדי שזה לא יקרה. הסכם אוסלו, בלעדיו לא היה נחתם הסכם השלום עם ירדן; שבלעדיו, כנראה, גם לא היה אפשר לחתום על ההסכם הזה, שאני אצביע כאן בעדו הערב; ההסכם שאתה הסתָָ נגדו ונגד יצחק רבין, שחתם עליו. יצחק רבין חתם על אוסלו כי הוא הבין שבשביל להתקיים ישראל חייבת להגדיר את גבולותיה, ולא פחות מזה – ישראל הייתה חייבת להתפנות להתמודד עם האיום של איראן. איראן. איראן, שאתה נכשלת כישלון חרוץ, כישלון מהדהד, כישלון מפואר, בהתמודדות איתה. 11 שנה אתה ראש ממשלה. מעל כל במה עמדת, איימת איומים, הראית אביזרים, הראית ציורים, הפחדת הפחדות, והבאת אפס תוצאות. אפס תוצאות. אם דונלד טראמפ ייבחר מחדש, הוא כבר הצהיר בנוכחותך שהוא יפתח במשא ומתן עם איראן. אם ג'ו ביידן ייבחר, הוא יחזיר את הסכם הגרעין שאתה שכנעת את דונלד טראמפ לפרוש ממנו. האו"ם הסיר את רוב הסנקציות. רוב מדינות העולם, כמו שאתה חוזר ואומר, לא עושות שום דבר. אתה התחייבת לפני בחירות 2012 שאם אתה תיבחר, אז בסוף הקדנציה שלך לאיראן לא תהיה תוכנית גרעינית.
עברו מאז עוד שתי קדנציות שלך; איראן קרובה מאי פעם לפצצה גרעינית. אז כן, אני אצביע בעד ההסכם הזה. אבל אני מבטיחה במעמד הזה, אזרחיות ואזרחי ישראל, שאנחנו יכולים ויכולות עוד הרבה יותר מזה. שלום מתוך עוצמה – אנחנו ניקח את העוצמה האמיתית שלנו – –
– – ונגיע למקום שבו אנחנו יכולות ויכולים לחתום הסכמי שלום עם מי שאנחנו באמת מסוכסכות ומסוכסכים איתם. עם אלה – – –
אני מתנצלת, גברתי היושבת-ראש. אני רק אגיד שנעשה את זה בלי לשקר ולרמות לגבי מנהיגים קודמים והסכמים קודמים.
תודה. אדוני, נאסר על גני החיות לחזור לפעילות למרות היכולת המוכחת שלהם לעמוד בכל תקני התו הסגול. הטיפול בחיות שבגני החיות, מן הסתם, הוא מחויב המציאות גם כשאין מבקרים, אבל בהיעדר מבקרים אין לגנים מקור הכנסה כדי לשלם עבור הטיפול הזה. רצוני לשאול את אדוני: מה אתם מתכוונים לעשות כדי לפצות כלכלית את גני החיות ולדאוג שהם יוכלו להמשיך לפעול?
אדוני, באמת, הרי אתה מבין שזאת תשובה לא מקבלת על הדעת. כמובן ששיש מסגרות שבאמצעותן הם יכולים לקבל סיוע, משתמשים במסגרות האלה. אבל גני חיות, חלקם – – –
הרי גם הרשויות המקומיות עובדות לפי קריטריונים. הרי גם הרשויות המקומיות הן לא מוסדות שיכולים לתת כסף למי שבא להם ולמי שנראה להם. גני החיות הם פעמים רבות מין יצור כלאיים – חברה לתועלת הציבור ש-5% ממנה הם חברה עירונית אבל לא לצורכי רווח וכל מיני דברים כאלה – ואז החברות יוצאות קירחות מכאן, מכאן ומכאן, כי מצד אחד הן לא עסק – – –
כן. נניח, חברה עירונית ב-5%, אבל עסק שהוא לא לצורכי רווח, לא למטרות רווח. זאת אומרת, יש כל מיני מבנים כאלה – – –
זה ברור. אני שוב אומרת, ברור שאני לא שואלת – מי שזכאי לסיוע והוא מוגדר בתוך ההגדרות האלה, אין שום בעיה. הבעיה היא עם כאלה שנופלים בין הכיסאות, כמו שאני אומרת. אדוני חייב להודות – וזה בסדר, זה קורה: כשהתקינו את התקנות וקבעו את הקריטריונים לא יכלו לדמיין את כל סוגי הסוגים. זה קורה.
אבל יש יוצאים מן הכלל. עכשיו, בגני החיות הבעיה היא באמת שיש בעלי חיים שצריך להמשיך, אי-אפשר להוציא אותם לחל"ת, את בעלי החיים, וגם אם אפשר היה, היה צריך כנראה לשלם עליהם. ואני אומרת, באמת, הרי אדוני מקבל מראש את השאילתה, זה לא שאתה שומע אותה עכשיו לראשונה. ברצינות אתה בא ואומר לי: יש מסגרות ושילכו לחפש את החברים שלהם?
הרי אילו היו מסגרות רלוונטיות, לא הייתי מטרידה את אדוני בשאלה.
אבל זה מובן מאליו. אדוני, לא היה צריך להטריח אותו עד למליאת הכנסת לשאלות דחופות אם זאת הייתה התשובה. הרי זה מובן מאליו.
כן, אני יודעת על כמה מקרים ספציפיים שפנו אליי.
ואתה מבטיח למצוא להם פתרון?
אני חשבתי שאדוני יבוא עם התשובות על השאילתות – – –
אין שום צורך בהגדרה. זה מידע פתוח וידוע לציבור.
תודה, אדוני. בסוף השבוע התברר לנו שראש הממשלה בנימין נתניהו הסכים שהאמריקאים ימכרו לאיחוד האמירויות מטוסי F-35. מסתבר, תיראו מופתעות ומופתעים, שהוא שיקר כשהוא אמר שהוא לא הסכים שימכרו להם מטוסי F-35. יש כאלה שיכלו לזהות מייד שהוא לא אומר אמת. לפי מה? הוא אמר: אני אתנגד. עכשיו, מה זה "אני אתנגד"? הרי המחויבות לעליונות הצבאית של מדינת ישראל, ליתרון האיכותי, בארצות הברית, היא מחויבות בחוק; יש חוק שקובע שפחות או יותר אם ראש ממשלת ישראל אומר: אנחנו מתנגדים, אז הקונגרס לא מסכים למכירה הזאת. אז נתניהו במצב כזה היה אומר: אני אמנע, אני לא אאפשר. הוא לא אמר את זה, הוא אמר: אני אתנגד. אבל לא רק שהוא שיקר לעם שלו, הוא רימה והסתיר את זה ממערכת הביטחון שלו, חברות וחברים. נתניהו, מר עאלק ביטחון, כמה פעמים שמעתם אותו אומר: ישראל נשענת על צה"ל ועל דימוי העוצמה של צה"ל, ואת זה, אדוני ראש הממשלה, אתה מפר? הרי היה ברור שאת ההסכם עם האמירויות, שאני הצבעתי בעדו, אפשר היה להשיג בלי הסכמה למכור את המטוסים האלה. הרי ויתרת על הסיפוח, אני שמחה שוויתרת על הסיפוח, היה צריך לוותר על הכוונה המשוגעת של הסיפוח, אבל אפשר היה להשיג את ההסכם תמורת זה, לא היה צריך להיכנע ולתת גם את המטוסים, את מטוסי F-35, שמסכנים את היתרון האיכותי הצבאי ואת הביטחון של מדינת ישראל. עכשיו מה, נתת אפשרות לאיחוד האמירויות; מי אומר שבזה זה ייגמר וזה לא ימשיך לסעודיה, לקטאר? השר שלך, יובל שטייניץ כבר הודיע שזה מה שיקרה, מר עלאק פייק ביטחון נתניהו. הרי אי-אפשר לדעת בוודאות מה יקרה עם המטוסים האלה, זה דבר שיכול להיות ממש בסדר וזה דבר שיכול להתהפך עלינו, אם לא מחר בבוקר, אולי בעוד עשר שנים. אולי אדוני זוכר איך טורקיה הייתה פעם מדינה אחות, איך איראן הייתה פעם מדינה אחות חברה. איך לומר, זה לא המצב היום.
באיזה עולם מר נתניהו מרשה לעצמו לרמות את מערכת הביטחון ולוותר על היתרון האיכותי הצבאי ששומר על הביטחון של מדינת ישראל? אדוני נתפס שוב בשקר, לא רק שקר מכירת מטוסי F-35 אלא השקר הגדול שאתה יודע להביא לישראל ביטחון. אתה לא.
אני הצבעתי בעד הסכם השלום.
תודה, אדוני. רק היום התברר לנו מדוח המבקר שמאות אלפי איכוני שב"כ שהכניסו אזרחיות ואזרחים לבידוד היו טעות. ממש, עשרות אלפי אזרחיות ואזרחי ישראל בילו ימים על גבי ימים על גבי ימים בבידוד בטעות. ומי ישלם את מחיר הטעות הזאת? האזרחיות והאזרחים והמעסיקים שלהם. הם ישלמו. גם לפי הצעת החוק הזאת, שעכשיו מובאת פה להצבעה, הם ישלמו את המחיר. גם עשו עליהם את הטעות והם גם אלה שישלמו על זה בימי מחלה. אתמול התחיל ההסדר החדש, הסטרטאפ ניישן ההיסטרי של ממשלת כישלון מחפירה. תלמידות ותלמידי א'-ב' ילמדו לסירוגין, שלושה ימים ושלושה ימים. חצי מהשבוע הם יהיו בכיתה, חצי מהשבוע הם יהיו בבית. ומי ישלם את מחיר השיגעון, החיפוף והטמטום הזה? ההורות וההורים שלהם, שיצטרכו למצוא מישהו שידאג לילדות והילדים האלה בימים שהם לא בבית הספר. ובאילו ימים הם יוכלו להשתמש לצורך הזה אם לא בימי המחלה שלהם? ומי יצטרך לשלם את המחיר של הסידור המעוות והדפוק הזה? האזרחיות והאזרחים בעצמם, כמובן, והמעסיקות והמעסיקים שלהם, שהמדינה משיתה עליהם את החלק שלהם. ממשלת ישראל נותנת מראש מעט מדי ימי חופשה שנתית לעובדות ולעובדים, מעט מדי ימי מחלה. ואותם ימי מחלה צריכים לשמש גם למחלת ילדות וילדים, גם למחלת הורות והורים סיעודיים שצריך לטפל בהם, ולא בכולם מכירים בכלל. מראש על הימים הראשונים לא מקבלים שיפוי. היום הראשון – שום דבר, אחר כך – חצי, ורק אחר כך מתחילות לקבל על זה החזר. וכל ימי המחלה, לא משנה אם זה קורונה או לא קורונה, לא משנה אם זה שלך או של הילדות והילדים שלך – ולא משנה, אגב, אם בן הזוג שלך אולי בבידוד, ובינתיים מישהי צריכה לתזז ולדאוג לכל מי שלא יכול להשתתף בדאגה להם – את כל המחיר הזה צריכות וצריכים לשלם האזרחיות והאזרחים בעצמם, ועוד קצת המעסיקות והמעסיקים שלהם. וממשלת ישראל? שאלה מאוד יפה. ממשלת ישראל, שהגדילה את הגירעון כבר ל-100, ל-123 מיליארד שקל – מה עשית עם הכסף הזה, ממשלת ישראל? למה שאת לא תשלמי עם זה את ימי הבידוד והמחלה האלה? למה שלא תקומי על החיים שלך, לכל הרוחות, ותתחילי לדאוג לאזרחיות והאזרחים במדינה הזאת?
את יכולה להוסיף אותי לפרוטוקול, בבקשה?
אני מן הסתם לא הכרתי את חבר הכנסת חנא חדד, אבל פניתי לחברות וחברי מפלגת העבודה, חברי כנסת ששירתו לצידו, וביקשתי מהם לספר עליו. המילים שחזרו: קצין וג'נטלמן, קצין וג'נטלמן. איש נעים הליכות, איש קל במשמעות החיובית ביותר של המילה, איש שידע להקשיב, לכבד, איש עדין, אבל עם זאת, כשהוא קיבל החלטה – הוא ידע לקבל אותה באופן חד ונחרץ. למעשה, כמו שאמר לי חבר הכנסת לשעבר שכיב שנאן, הוא ידע לקבל החלטות באופן הרמטי. הוא היה עדין מאוד, ידע להתמודד עם מורכבות, אבל היה פרגמטי והחלטי. הוא היה איש של יושר. קצין משטרה שהתפטר מהמשטרה כשהוא לא הסכים להאשים את עמוס ברנס ברצח שממנו הוא זוכה בסופו של דבר. נוצרי שחי בכפר מוסלמי – לפני כן חי בקריית חיים. איש שידע לשלב ולאחד ולחבר באופן אמיתי בין בני העדה שלו לבין המדינה. הוא האיש שהביא לשילוב לא רק של העדה הנוצרית, אלא אחר כך של כל החברה הערבית בתוך המשטרה, בשירות המדינה, ובכלל בחברה הישראלית. הוא ידע לחבר ביחד נוצרים, יהודים, מוסלמים, צ'רקסים ודרוזים באופן שראה את מדינת ישראל בתור הבית של כולם. זה הדבר, חברות וחברים, שאנחנו צריכות וצריכים לשאוף לו היום: מדינתו של העם היהודי, מדינתה של העם היהודי, שעושה מקום ושוויון לכל האזרחיות והאזרחים במקום הזה. מדינה שההנהגה שלה היא הנהגה של יושר, של, אם תרצו, קצינים וג'נטלמנים, ווריאציה לנשים – אני אצטרך לעבוד על זה כנראה עד הפעם הבאה. חנא חדד היה איש מרשים, מנהיג ואזרח ישראלי במלוא רמ"ח איבריו. יהי זכרו ברוך.
תודה, אדוני. למעשה על שלוש שאלות, כי יש לי שתיים. בהמשך לדיון על הבגרויות, קיבלתי פניות מבוגרות ובוגרים של בגרויות, שמעבר למה תהיה הנוסחה בציונים הם לא קיבלו אותם כך  שיוכלו להירשם לאוניברסיטה בזמן. זאת אומרת, הם תקועים בין האי-יכולת לקבל – פשוט לקבל את הציון כדי לדעת מהו – לבין זה שהם ידעו אם הם עומדים או עומדות, או לא, בקריטריונים להרשמה לאוניברסיטה לחוגים הרלוונטיים. שאלה שנייה: אדוני, עכשיו, כשחזרו חלק מתלמידות והתלמידים ללמוד, יש מקרים של תלמידות ותלמידים שאו הם עצמם בקבוצת סיכון או שיש בבית מישהו או מישהי בקבוצת סיכון וההורים רוצים להימנע בשל כך מלשלוח ילדה או ילד לבית הספר. אבל יש בתי ספר ורשויות שאומרים: חוק חינוך חובה – אין דבר כזה לא לשלוח את הילדה לבית הספר. משרד החינוך, למרות דיון שהיה בוועדת החינוך, לא נתן על כך עדיין תשובה חד-משמעית. נשמח לתשובה כזו מאדוני.
בכוכבית, אדוני, אם כבר יש לך, מסתבר, תשובה לזה, אז חבל שלא חזרת למכתב ששלחנו לך בעניין הזה עם הפניות שהתקבלו.
תודה רבה, אדוני. קודם כול אני רוצה, ברשותכם, לחדד. האוסף שפריטים רבים ממנו הוצאו באופן שערורייתי למכירה הוא ממש האוסף שמסביבו הוקם המוזיאון. זה ממש לב המוזיאון. זה דבר אחד. עניין שני הוא לגבי ההשקעה של המדינה. בגנבה הגדולה שהייתה המדינה השקיעה הון עתק ומאמצים מודיעיניים אדירים כדי להשיב את החפצים האלה. זאת אומרת, זו לא רק תמיכה כלכלית מן המניין, שטוב שישנה, כמובן, אלא באמת המדינה פה מושקעת ספציפית גם בחפצים האלה, ובאמת לא יכול להיות שככה הם יוכלו להימכר. אז אני רוצה רק להוסיף שאלה לעניין התיקון החקיקתי הנדרש: אני חושבת שמה שנדרש פה באמת זה סמכויות למינהל התרבות, שהוא זה שבעיקרון אמור להשגיח על ההתנהלות של המוזיאונים. אני חושבת שצריך לחדד ולתת לו סמכויות הרבה יותר חד-משמעיות לעניין מה אפשר או אי-אפשר למכור, באיזה תנאים, למי וכו'. אז אנא ממך, אני חושבת שקידום התיקון הזה בחוק הוא מתבקש בהקדם.
שכחתי משהו, אדוני. ברשותך, ממש חצי מילה. אדוני, ברשותך, אני חושבת שלאור – אני אגיד את זה בזהירות – מה שנראה על פניו כניגודי עניינים ונסיבות מאוד תמוהות שבהן התקבלה ההחלטה על המכירה הזאת, אני חושבת שמן הראוי שהמשרד יקים איזשהו סוג של ועדת בדיקה, לבדוק את ההתנהלות ואת השתלשלות העניינים שהביאה למצב הזה מלכתחילה, ולראות אם יכול להיות שנדרשים אפילו צעדים נוספים.
סליחה, אדוני היושב-ראש, הזמן נגמר.
תודה רבה, אדוני היושב-ראש.
אדוני היושב-ראש, אתה יודע, אתה נמנה עם אלה שסבורות וסבורים שבית המשפט העליון מתערב יתר על המידה בהחלטות של הבית הזה או בהחלטות הממשלה. ואני מבקשת לשאול אותך: מה אמורות לעשות בחורות בנות 18 שמבקשות בסך הכול, לפי מה שמאפשר להן החוק הישראלי שעבר כאן בשנת 2000, מבקשות להיבחן – – –
אני שואלת, אדוני, מה אמורות לעשות ארבע בנות בנות 18 שמבקשות לקבל בצבא ההגנה לישראל, שאליו הן מתגייסות גיוס חובה, מבקשות את הזכות הבסיסית להיבחן ליחידות שהן מעוניינות להתנדב אליהן, אבל צבא ההגנה לישראל, בניגוד לחוק, אומר להן: מצטער, בנות, אין כניסה כאן למבחנים לנשים? למה? כי אתן נשים. בשנת 2020 במדינת ישראל, שבה יש גיוס חובה זהה לבנות ולבנים, הן מגיעות לצבא, והצבא אומר: בנים – בבקשה, ברוכים הבאים; בנות – הינה לכן כמה תפקידים של בנות, תסתדרו, בבקשה. האבסורד, אדוני היושב-ראש, גדול במיוחד בעתירה שמונחת עכשיו לפתחו של בית המשפט העליון, כשיש חיילת – למעשה אני לא בטוחה אם היא לא קצינה כבר אפילו – שבזכות החלטה של בית המשפט העליון לפני 25 שנה לאפשר לנשים להיבחן לקורס טיס, ומאז יש לנו כבר 60 טייסות – היא התקבלה לקורס טיס, אפילו הצטיינה בכמה שלבים. אחרי שנה היא נפלה יחד עם עוד 17 בחורים. כל הבחורים האלה יכולים ללכת להיבחן לסיירת מטכ"ל וליחידות המובחרות האחרות, למעשה מחכים להם שם בזרועות פתוחות, ורק היא לא רשאית להתקבל למבחנים האלה; למבחנים, אני מדגישה. אנחנו לא מבקשות מכסה של נשים, אני לא מבקשת מכסה של חיילות, לא ביחידות הקרביות ולא באף יחידה אחרת. אני מבקשת מצבא ההגנה לישראל לקיים את החוק ואת הדוח של ועדה שהוא עצמו הקים בראשות אלוף במיל', ראש אכ"א בדימוס, יוד'קה שגב, שאמר: הגיע הזמן שצה"ל יבחר את האדם הנכון לתפקיד הנכון, ימיין את כוח האדם שלו לפי כישורים ויכולות ולא לפי מין ומגדר, לא לפי ביולוגיה של רבייה. חברות וחברים, צה"ל פוגע במבצעיות שלו, פוגע בעקרון צבא העם, פוגע בשוויון, פוגע במוטיבציה של הבנות האלה, שבסך הכול מבקשות לשרת את השירות האיכותי ביותר, ופוגע בדמוקרטיה של כולנו. צר לי שבית המשפט העליון צריך להתערב בזה במקום שצה"ל יעשה את הדבר הנכון ובמקום שהממשלה, שאחראית לצבא ההגנה לישראל, פשוט תגיד לו מה הוא צריך לעשות.
שלום לך, גברתי היושבת-ראש.
תודה. ושוב, תקראו לי שמאלנית, אבל אני אצביע בעד הסכם השלום הזה. אני מאמינה בשלום. אני מאמינה בהסכמים. אני מברכת על ההסכם הזה. אני מאוד שמחה שיש לנו עוד מדינה ערבית לשתף איתה פעולה. מאוד שמחה. אבל בואו נדבר על ההישגים האמיתיים של ההסכם הזה ושל ההסכם עם האמירויות שקדם לו – הסכמי אברהם, ואפילו הסכם עסקת המאה, כל החבילה הזאת. מה ההישגים המרכזיים שלנו מהסכמים האלה? נתניהו מכחיש, אבל בהסכמים האלה בנימין נתניהו ויתר על סיפוח. במו ידיו הוא חתם על ויתור וביטול הזיות הסיפוח. בהסכמים האלה בנימין נתניהו, מנהיג הימין, הסכים לשתי מדינות לשני עמים. הוא חתם על הסכמים שהמשמעות שלהם היא שתי מדינות לשני עמים, ושתי המדינות הן מדינת ישראל ומדינה פלסטינית. נתניהו לא יודה בזה בשום אופן, אבל בהסכמים האלה בנימין נתניהו חיסל את הדיבורים על ארץ ישראל השלמה, את השאיפות שבאופן עקרוני גם אני הייתי יכולה אולי לחלום עליהן, אבל באופן מעשי הן הרסניות – הדיבורים והשאיפות לארץ ישראל השלמה. בהסכמים האלה נתניהו קבע בעצם – נתניהו קבע – שטוב שלום עם מדינה פלסטינית מאשר המשך הניכור מהעולם הערבי בלי מדינה פלסטינית. בואו, אני בעד כל הדברים האלה. אני ממש בעד, כי אני חיה במציאות ואני מחויבת לביטחון ישראל. אני לא הייתי מאפשרת למכור מטוסי F-15, גם למדינה שחתמנו איתה הסכם שלום, מאחורי הגב של מערכת הביטחון; אני לא הייתי מאפשרת להעביר מזוודות כסף מקטאר לחמאס. אני מחויבת לביטחון ישראל, וביטחון ישראל, חברות וחברים, לא יהיה שלם לעולם בלי שאנחנו נפעל להשגת הסכם עם הפלסטיניות והפלסטינים. אבל נתניהו משקר לגבי כל הדברים האלה, הוא לא מודה בהם. כהרגלו, הוא מנסה למרוח, להסתיר, לרמות, עד שהאמת יוצאת לאור קצת אחר כך. אבל כאן זה ברור, הדברים מדברים בעד עצמם, זה מפורש: בהסכמי השלום האלה נתניהו מאשר בעצם את הקו שיצחק רבין התווה בהסכם אוסלו. אלא שנתניהו לא רק משקר לגבי זה – לנתניהו גם לא יהיה אומץ להמשיך את הקו הזה לעשייה מדינית אמיצה, כי נתניהו הוא לא רבין; נתניהו הוא לא בגין. אתה, אדוני, מר נתניהו, תמיד ברחת מהכרעה אמיצה: כמעט הסכם ב-2014, כמעט הסכם אזורי ב-2016, כמעט עסקת המאה מאז 2018, אלא שפעלת כדי לעוות את התכנים שלה ככה שהיא הפכה לכזאת שאי-אפשר ליישם אותה. זאת הייתה הדרך שלך מאז ומעולם: פחדנות מדינית. אז אני לגמרי אצביע בעד ההסכם הזה, ואני שמחה מאוד לשיתוף הפעולה הצפוי עם בחריין, עם המלך חמד בן עיסא אאל ח'ליפה ועם בנות ובני ארצו. אני מתכננת – אחרי שנחליף אותך, מר נתניהו, בקלפי – איך נמנף את ההסכם הזה ואת שאר הסכמי השלום שלנו, גם עם מצרים וגם עם ירדן – –
– – כדי להגיע לפתרון אזורי שיכלול גם את פתרון סכסוך עם שכנותינו ושכנינו הפלסטינים. תודה, גברתי.
אני כבר ויתרתי על עדכון שכר, אבל אני לא באתי לכאן היום לדבר על שכר חברות וחברי הכנסת. חברות וחברים, אני רוצה לדבר איתכם על השכר של אסתר. היא בת 59. בגיל 45 היא פוטרה ממפעל החזיות שבו היא עבדה. היא הייתה פועלת ייצור במתפרת חזיות עד גיל 45, אבל אז המפעל נסגר והיא פוטרה, ומאז אסתר עובדת לפעמים כמטפלת, קצת עבדה כסייעת, פה ושם באיזה עבודות מזדמנות; פעם יצא לה להיות מוכרת בחנות לאיזו תקופה. אבל היום היא בת 59, במצב בריאותי לא מזהיר. היא לא מסוגלת להחזיק תינוק לאורך זמן. היא לא מסוגלת לרוץ אחרי ילדה בת שנתיים. אף אחד לא מעוניין ומעוניינת לקבל אותה לעבוד בשום חנות, והיא מחכה בקוצר רוח לגיל 62, שבו היא תתחיל לקבל קצבת זקנה, שבו היא תהיה רשאית וזכאית לקבל את קצבת הזקנה הלא-מספקת והלא-ראויה, אבל לפחות משהו, הכנסה קבועה שהיא תוכל לסמוך עליה, והיא לא תצטרך להישען אך ורק על הילדות והילדים שלה או על קרובים אחרים שעוזרים לה. אלא מה? הממשלה הזאת מתכוונת להביא בחוק ההסדרים, שלא בטוח שהוא יהיה, אבל היא נחושה להביא את העלאת גיל הפרישה. עכשיו, העלאת גיל הפרישה מגיל 62 ל-64 זה ממש יופי טופי, אדוני, לאלה שעובדות.
אז תנו לי לספר לכם את האמת: בין הנשים שבאמת עובדות, נשים שעבדו קשה מאוד בשביל להגיע למשרות שבהן או שיש להן קביעות או שהן מצליחות להחזיק אותן בשוק הפרטי למרות האפליה נגד נשים, למרות האי-שוויון בשכר, למרות שהן עושות משרה שנייה בבית של גידול הילדות והילדים ועבודה בבית – הן פורשות בממוצע בגיל 66. אבל אסתר, בסך הכול המשמעות של ההעלאה הזאת היא שלא תהיה לה קצבת זקנה עד גיל 64, אם יעשו את הרפורמה הזאת. ואני שואלת אותך, אדוני היושב-ראש: האם זה מקובל עליך בתור משהו מתקבל על הדעת? שכל הנשים האלה, שעבדו כמנקות, כסייעות, כמטפלות, במפעלים – כל מיני תפקידים ועבודות שמראש קשות, אבל מראש הן בגיל 62 לא פורשות, כי הן הופרשו מעולם העבודה כבר מזמן, ואין אף אחד שמוכן לשלם להן משכורת – האם זה מתקבל על הדעת שבשם איזו עלייה עקרונית לעבר איזה שוויון מדומה תילקח מהן קצבת הזקנה הבסיסית הזאת למחיה? אדוני, רק לסיום, אנחנו הצענו מתווה שיאפשר עליה בגיל הפרישה למי שיכולות לפרוש יותר מאוחר אבל ייתן הגנה לכל אלה שהעלייה הזאת תגזול מהן את פת הלחם הכי בסיסית. אנחנו לא ניתן שהרפורמה הזאת תעבור ללא ההגנה הזאת. תודה רבה.
תודה רבה, גברתי היושבת-ראש. אדוני השר, חבריי וחברותיי חברי הכנסת, לאן הלך חבר הכנסת מרגי, שאמר – או את אמרת: לא מהנגב. אבל אני עשיתי שנת שירות בירוחם, ואהבתי כל רגע להיות שם. הייתי כמו בבית. שנה שלמה להיות בעיירה – לא משנה לאן הלכת את לא צריכה להחליף בגדים כשיצאת מהבית. אני כבר לא רוצה לומר באיזה משקל חזרתי אחרי כל האוכל שאכלתי בכל הבתים החמים מאוד שאירחו אותי באופן קבוע בירוחם. אז, באמת, זה היחס שלי לנגב. מעבר לרמה האישית – נשים את זה בצד – אני רוצה להגיד שזה טרגי ממש, בעיניי, שכשהכנסת מציינת את יום הנגב, באותו יום ממש מדרשת שדה בוקר, שהקים דוד בן-גוריון, שגם עבר לגור בנגב, נמצאת בסכנה מאוד מאוד מוחשית של סגירה. מדרשת שדה בוקר, שכוללת גם בית ספר שדה, גם תיכון פנימייתי לחינוך סביבתי וגם מכינות קדם-צבאיות לפיתוח מנהיגות פשוט בסכנת סגירה, משום שהממשלה הזאת – עוד אחת מהפשלות והתקלות שלה היא שהיא החליטה לא להעביר לה כסף, גם לא את הכסף שהם הפסידו בגלל היעדר הפעילות מהקורונה. הם פשוט עומדים בסכנת סגירה. למותר לציין שמדרשת שדה בוקר בנגב לא נהנית מהתמיכה שנהנות ממנה אולפנות וישיבות ביהודה ושומרון, שכן ממשלות נתניהו לדורותיהן עשו הכרעה מאוד ברורה: זאת מבחינתם לא מדינת הנגב והגליל, כמו שבן-גוריון באמת עשה אותה, אלא מדינת יהודה ושומרון. וזה ממש אחד על חשבון השני, בצורה ההרסנית והקשה ביותר. סכנת הסגירה של מדרשת בן-גוריון וכל המפעלים החשובים שלה מעידה באופן כללי על היחס של הממשלה הזאת לנגב. לא זו בלבד שהיא לא הופכת את הנגב לחלון הראווה של מדינת ישראל, מה שהוא יכול וצריך היה להיות, אלא שממש מתייחסים אליו כמו אל איזו חצר אחורית. צריך להגיד את זה: מעבר צה"ל דרומה, העברת הבסיסים דרומה, לא נועדה כדי לחזק את הנגב; היא נועדה לפנות במרכז שטחים אטרקטיביים לבנייה ולפיתוח, לממש את שוויים הנדל"ני הגבוה. לא בטוח שהמעבר הזה מחזק בהכרח את הנגב. מה שהיה צריך לעשות כדי לחזק את הנגב זה לחזק את אלה שגרות וגרים שם; לתת להם יותר השכלה, יותר רווחה, יותר תשתיות – לתת להם ולהן שמפריחות ומפריחים שם את השממה בכל בוקר מחדש. הן אלה שיוצרות ממה שהיה שממה מדבר פורח; הם אלה שיודעות ויודעים היום לעשות את החקלאות המדברית ברמה הגבוהה ביותר בעולם; הם אלה שיודעות ויודעים לייצר אנרגיות מתחדשות, לעשות תיירות, לעשות מדע, לייצר חיים משותפים באופן שבו הממשלה הזאת ממש לא תומכת בהם; חיים משותפים לא רק בין היהודיות והיהודים שגרים בנגב, אלא גם עם הלא-יהודיות ויהודים שגרים בנגב, אוכלוסייה בדואית שעד היום מדינת ישראל לא הכירה בכל הכפרים שלה. עד היום יש לנו דבר שנקרא כפרים לא מוכרים, שממשלות נתניהו בזבזו שנים ובמקום בניסיון לתכנן להם – להשתמש בשפע הקרקעות המצויות בנגב לתכנן באמת דיור מחודש, יישובים מודרניים וטובים לאוכלוסייה הבדואית – הם בילו במאבקים על חלקים מאוד קטנים מהשטחים שעליהם הם יושבים, שהם בבעלות פרטית. במקום לפתור את כל מה שאפשר ומקסימום יישארו איזה איים קטנים ובסוף נסדר – לא, ניתקע על מה שאפשר לריב עליו ולהעצים את המריבה ולהפוך אותה להיות חזות הכול, להפוך ולסמן את האוכלוסייה הבדואית כאויבת. ובכל זאת תושבות ותושבי הנגב מצליחות ומצליחים לייצר חיים משותפים עם האוכלוסייה הבדואית, חיים בונים, חיים פרודוקטיביים, חיים שמביאים לפריחה. כשנחליף את הממשלה הזאת, חברותיי וחבריי, אנחנו נוכל לקחת את הדגם הזה ולהפוך אותו לדבר המוביל במדינת ישראל. תודה רבה.
תודה רבה, אדוני. חברותיי וחבריי חברי הכנסת, השבוע אנחנו מציינות ומציינים את היום הבין-לאומי למאבק באלימות כלפי נשים. השנה, תשמחו לדעת, המאבק באלימות כלפי נשים הגיע למיינסטרים. איך אנחנו יכולות ויכולים לדעת את זה? משום שבכנסת ישראל נפל דבר: ראש הממשלה ורעייתו הגיעו לכבד במעמד אירוע לציון היום הבין-לאומי למאבק באלימות כלפי נשים. במעמד הזה ראש הממשלה נשא דברים, ובדברים שהוא נשא הוא הותקף אחר כך ברחבי הרשת על אמירה באמת, איך להגיד, לא כל כך מוצלחת שהייתה לו בעניין הזה לגבי נשים. הוא הותקף באמת מכל עבר על אמירה, איך להגיד, לא כל כך מוצלחת. ואני אומרת לכן, חברות וחברים, הוא הותקף שלא בצדק. ולמה לא בצדק? משום שברור ומובן מאליו שההתבטאות הזאת הייתה טעות. טעות. זה לא משהו שהוא התכוון אליו או הוא עומד מאחוריו. זה לא משהו שהיה מנסח אותו אלמלא היה כל כך טרוד וכל כך עמוס, ולכן באמת שהוא לא ראוי ולא מן הדין שיתקיפו אותו על הטעות הזאת. מן הדין שנתקיף ונחזור ונתקיף אותו לא על הטעות שלו אלא על המדיניות שלו בשוטף, כי המדיניות של נתניהו, ראש הממשלה, ושל הממשלה שלו – וצריך לומר, של הממשלות שלו, למן היותו ראש ממשלה – היא מדיניות שמתעלמת לחלוטין מרצח נשים, מאלימות כלפי נשים, מאונס, מפגיעה מינית, מהטרדה מינית. פשוט מתעלמת. זה פשוט לא מעניין אותו ואת הממשלות שלו. איך אנחנו יכולות לדעת את הדבר הזה? אנחנו יכולות לדעת שמדי שנה בשנה ב-12 השנה האחרונות נרצחות בין 20 ל-30 נשים על ידי בן זוגן או קרוב משפחה אחר ולא נעשה כמעט שום דבר כדי לחסוך את החיים האלה ולמנוע את הרציחות האלה. אנחנו יודעות שאחרי שנים על גבי שנים של מאבק, סוף כל סוף הואילה הממשלה להקים ועדה בין-משרדית ולנסח תוכנית בין-משרדית מקצועית למאבק באלימות כלפי נשים, להצלה של ילדות וילדים ונשים שחיות תחת טרור, אבל התוכנית הזאת עד עצם היום הזה לא תוקצבה במלואה, וחמור מזה – לא מיושמת, לא נאכפת. גם חוקים שיש בספר החוקים שלנו שאוסרים אלימות, שאמורים להגן על נשים, שאמורים לתת ביטחון לילדות וילדים, לא נאכפים, לא מיושמים. ולאף אחד מממשלת נתניהו זה לא מפריע, זה לא מדיר שינה מעיניו. איך אנחנו יכולות לדעת? אנחנו יכולות לדעת שלא שמענו את נתניהו מעולם מגנה רצח של אישה; מעולם לא שמענו אותו מתחייב לנקוט פעולה; לא שמענו אותו מאיים על אף אחד שמעורב באלימות הזאת. איך אנחנו יודעות את זה? אנחנו יודעות את זה ככה, שבשנה רגילה 82% מהתיקים בעבירות מין נסגרים בלי כתב אישום; השנה 92% מהתיקים האלה נסגרים בלי כתב אישום. אנחנו יודעות שאין תקציבים ואין הכוונה ממשלתית להתמודדות עם אלימות כלפי נשים. יותר מזה, אנחנו יודעות שראש הממשלה נתניהו ממשיך להעסיק את היועץ המקורב הבכיר, יחיד הסגולה, נתן אשל, למרות שזה הורחק מהשירות הציבורי והוענש בכך שלא יעבוד יותר בשירות הציבורי, אחרי שהוא אישית פגע מינית באישה שהייתה כפופה לו במשרד ראש הממשלה, תחת אחריותו של נתניהו ראש הממשלה. על זה, חברות וחברים, אנחנו צריכות לא רק להתקיף את נתניהו אלא בעיקר להחליף את נתניהו, את נתניהו ואת הממשלה שלו, שיש בה 36 שרות ושרים – אולי 35, אולי 34, תלוי איזה יום, מי סופרת, באמת קצת קשה לעקוב – אבל בשום שלב הממשלה הזאת לא עושה שום דבר כדי להגן על אף אישה מפני האלימות שהיא חשופה לה. ועל זה, חברות יקרות, על זה הם ממש חייבים ללכת.
גברתי, יש פרקטיקה: את לא סופרת אותי, רק אומרת לפרוטוקול שאני מבקשת להוסיף את תמיכתי. ככה עושים.
תודה רבה, גברתי היושבת-ראש. חבריי וחברותיי חברות הכנסת, אנחנו מתבקשות ומתבקשים להצביע עכשיו על העברת סמכויות שאומרת בעצם שראש ממשלת ישראל לא רשאי, לא רשאי לאשר מכירה של שירות חיוני. שירות חיוני לאזרחיות ואזרחי ישראל – ראש הממשלה שלנו לא רשאי יהיה לקבל החלטה לגביו, זאת אומרת אנחנו, אזרחיות ואזרחי ישראל, לא יכולות ויכולים לסמוך על ראש הממשלה נתניהו שהוא יקבל החלטה עניינית, אמיתית, לטובת אזרחיות ואזרחי ישראל, לטובת המדינה, לטובת הביטחון של המדינה, לגבי איזשהו שירות חיוני. עכשיו אני רוצה להגיד לכם, אנחנו יודעות ויודעים שזה נכון. ואיך אנחנו יודעים את זה? כי רק ממש לפני – כמה זמן זה היה? חודש? מר נתניהו אישר לאמריקאים מאחורי הגב של מערכת הביטחון שלנו למכור מטוסי F-35.
ראש הממשלה אישר מאחורי הגב של מערכת הביטחון. עכשיו, אם אין עם זה בעיה, אז מה הבעיה? שתף את מערכת הביטחון בשיקולים. מי אם לא מערכת הביטחון, השב"כ, הצבא, המוסד, המל"ל, משרד הביטחון – אם אין עם זה בעיה, שתף אותם, אדרבה ואדרבה. אני הצבעתי בעד הסכם השלום הזה. אני הצבעתי גם בעד הסכם השלום השני, שלא יהיה ספק. אבל אנחנו לא יכולות ולא יכולים לסמוך על ראש הממשלה הזה בדברים הכי חיוניים לביטחונה של מדינת ישראל, לקיומה של מדינת ישראל, ואם לא אכפת לכן ולכם – גם לקיומו של כל אזרח ואזרחית. אנחנו לא יכולות ויכולים לסמוך עליו בשירותים החיוניים של פרנסה, של בריאות, של – ישבנו היום בוועדת הקורונה – פעילות גופנית, בשביל לשמור על הבריאות; לא רק קורונה זה בריאות. אנחנו לא יכולות ויכולים לסמוך על ראש הממשלה הזה בשום שירות חיוני, מה שהופך את ראש הממשלה הזה ללא חיוני בעליל. אם אנחנו לא יכולות ויכולים לסמוך עליו בעניינים חיוניים, הוא פשוט לא חיוני לנו. מה שחיוני לנו הוא להחליף אותו בהקדם, משום שראש ממשלה שלא מסוגל ואי-אפשר לסמוך עליו בעניינים החיוניים ביותר לאזרחיות ואזרחי ישראל פשוט איננו חיוני לנו.
תודה, אדוני היושב-ראש. חבריי וחברותיי חברות הכנסת, השבוע אני מניחה על שולחן הכנסת הצעת חוק חדשה, ששמה: חלופות מדיניות תחילה. כן, כן, חברות וחברים, מין קונספט כזה שאומר שלפני שמדינת ישראל תצא למבצע, למלחמה, לפעולה לוחמתית – תקראו לזה איך שאתן רוצות ורוצים לקרוא לזה – לפעולה צבאית שכרוכה בחיי אדם, בכאב, בסבל, באובדן, בשכול, בפציעות, בטראומות נפשיות ופיזיות, בעלויות עצומות – לפני שהיא תעשה את הדבר הזה היא תבחן בכל דרך אפשרית חלופה מדינית. חלופה בהסכם, חלופה במשא ומתן, חלופה בשיתופי פעולה אולי יחד עם צד שלישי, הסכם דו-צדדי, הסכם אזורי, חלופה מדינית שאינה כרוכה בסבל הנורא שיש במלחמה. הצעת החוק תחייב בעצם את הקבינט המדיני-ביטחוני לעשות את העבודה שלו: להתכנס באופן קבוע מדי כמה חודשים ספורים, לשמוע הערכות מקצועיות ועדכניות מהמטה לביטחון לאומי, שזאת העבודה שלו – כל הזמן לסקור את האפשרויות של מדינת ישראל, איך היא יכולה לשמור ולחזק את הביטחון הלאומי שלה בלי לשלם את המחיר הנורא של מלחמה. חלופות מדיניות תחילה, חברות וחברים יקרים – הצעת חוק שנכתבה בסיוע אנשים שהיו בממשלות רבות, בכירים מאוד בשירות הציבורי שלנו; הצעת חוק שנכתבה יחד עם ארגון מדהים שקוראים לו "נשים עושות שלום". הן ה"ארבע אימהות" שלנו בימים אלה. הן ה"ארבע אימהות" שאז הוציאו אותנו מלבנון, והיום מתעקשות להנכיח בשיח הציבורי שלנו את המילה שלום, את האופציה, את האפשרות להגיע לשלום, במקום לשלם את המחיר הנורא של קרבות ושל מלחמה. חלופות מדיניות תחילה, חברות וחברים. ההסכמים האחרונים עם המדינות הרחוקות מאיתנו מבשרים את העובדה שיש לנו אפשרות לקחת את ההסכמים האלה ולמנף אותם להסכמים עם המדינות והמדינות לעתיד הקרובות אלינו. זה אפשרי, זה ממש נמצא כאן. אני אניח את הצעת החוק הזאת, ואני מבטיחה לכן ולכם שלא ננוח עד שלא נהפוך את זה למציאות שלנו.
תודה רבה. אדוני היושב-ראש, חבריי וחברותיי חברות הכנסת, אחד הדברים שמעידים בצורה הכי מפורשת על חוסר התפקוד של הממשלה הזאת זה העברת הסמכויות החוזרת ונשנית. מעבירים סמכויות כאילו הן היו איזה חפצים שמסדרים אותם שנייה רגע לראות: אולי נראה יותר יפה ככה, אולי בעצם זה עובד יותר טוב ככה? כאילו כולנו מין פיונים כאלה, מזיזים אותנו על הלוח. לוקחים סמכויות מהמשרד הזה, מעבירים למשרד; לוקחות מהמשרד הזה, מעבירים למשרד שקר כלשהו אחר. הינה לכם הדוגמה לאיך משחקים בצורה הצינית והבזויה ביותר בחיים של אזרחיות ואזרחי ישראל: לוקחים רשות חשובה מאין כמותה להתמודדות עם הבעיה הכל-כך כואבת של סמים ואלכוהול, הבעיה של התמכרויות, שעולות בחיי אדם; התמכרויות שהורסות חיים ומשפחות, שהורסות לא רק את האדם אלא גם את מי שמסביבו; התמכרויות שלעולם נובעות ממצוקות גדולות וקשות, כלכליות ואחרות, מפגיעות מיניות עמוקות, מהתעללות בילדות, מטראומות של מלחמה. את כל הדברים האלה לוקחים ברשות – לא מספיק שלפני בערך שלוש שנים העבירו אותם ממשרד הרווחה למשרד לביטחון פנים מתוך אי-הבנה מוחלטת שמדובר במשהו שהוא טיפולי במהותו, לא משהו שהוא אכיפתי במהותו אלא טיפולי ושיקומי, אלא שעכשיו לוקחים את הרשות למאבק באלכוהול וסמים ומעבירים את זה למשרד שקר כלשהו לא קיים. חיים של בני ובנות אדם, שזקוקות וזקוקים לטיפול הזה, באמת מאלה שהכי זקוקות וזקוקים, למשרד שקר כלשהו, שאין אותו.
אבל מה הכי מדהים, את העברת הסמכויות המהוללת הזאת עושים פחות משבוע אחרי שהעבירו חוק לפיזור כנסת בקריאה טרומית. ביד אחת מעבירים חוק לפזר את הכנסת, ויכול להיות שהממשלה הזאת בכלל לא תתקיים בעוד רגע, אבל באותה נשימה בכלל לא מתעכבים לחשוב שאולי במצב כזה זה לא הדבר הכי הגיוני לקחת רשות שאמורה לטפל בהתמכרויות ולהעביר אותה למשרד שתכף גם לא יהיה קיים בכלל. חרפה, ממש, אבל. בושה, זלזול בחיי אדם. הצורה הנמוכה ביותר של אינטרסים פוליטיים קטנים ועלובים למול חיים של אזרחיות ואזרחים באחד הזמנים הקשים ביותר שהיו להם במדינת ישראל.
אדוני, אני צריכה לבקש הערה אישית ואני רוצה להצביע, אז אני מבקשת הערה אישית. תודה רבה.
תודה רבה, אדוני היושב-ראש. אני רק רוצה להגיב לשקרים שאמרה עליי כאן חברת הכנסת השרה אורלי לוי. אני נבחרתי בפריימריז במפלגת העבודה. לא ביקשתי שריון, לא הייתי זקוקה לשריון. אני רצתי בפריימריז ונבחרתי בפריימריז, דבר שאורלי לוי מעולם לא עשתה. אני מבינה שהיא הלכה מכאן בשביל לא להתמודד עם התשובות על השקרים שלה. חבל, היה מעניין לראות מה היה קורה אם אורלי לוי הייתה מנסה לרוץ ולהיבחר במו עצמה. לגבי ליאור שליין, התשובה היא לא. הוא מעולם לא ביקש שריון. הוא ממש לא זקוק לזה. הוא כוכב טלוויזיה חשוב בתרבות הישראלית, מעולם לא ביקש שום שריון. זה שאורלי לוי משקרת, זה לא מפתיע אף אחד ואף אחת. אנחנו, איך להגיד, רגילות ורגילים לזה, אבל זוהי האמת.
תודה רבה, גברתי היושבת-ראש. אני רוצה לברך את חבריי עודד פורר וגדעון סער שהביאו את החוק הזה, וגם הביאו אותו היום להצבעה בקריאה ראשונה. אני רוצה להגיד שאני חתמתי על הצעת החוק של עודד פורר לשלילת אפוטרופסות מהורה פוגע או רוצח, חלילה, בלב כבד – לא בקלות. אני חושבת ששלילת אפוטרופסות מהורָה או הורה זה דבר מאוד מאוד דרמטי, מאוד מרחיק לכת, והלוואי שלעולם לעולם לא היינו נאלצות להשתמש בזה. המקרים שתיארו שני מציעי החוק הם אכן מזעזעים, ואכן, לפעמים באמת אין לנו דרך אחרת להגן על ההורה שנותר או נותרה בחיים, על הילדות והילדים שנשארו – לפעמים באמת תינוקות. אבל אני רוצה להזהיר את כולנו, וזה הדבר שהכי הכי חשוב לי להגיד על החוק הזה כאן ועכשיו: שלא נחיה בטעות ובאשליה שאם שללנו את האפוטרופסות מהורה פוגע ומהורה מסוכן אז פתרנו את הבעיה והצלנו את הילדות והילדים או את ההורה שנותר בחיים; שהצלנו אותם והם יחיו מעכשיו באושר ועושר עד עצם היום הזה. התשובה היא לא, משום שהפגיעה תמשיך ללוות גם את הקורבנות, ואם הם לא יקבלו טיפול ושיקום אז הם יחיו בצילה כל החיים. אבל לא פחות חשוב מזה – ההורה הפוגע, ההורים הפוגעים, ואני כבר לא מדברת על זה שבדרך כלל סוגי הפגיעה גם מגיעים מפגיעה, אבל אם הם יצאו יום אחד מהכלא או ממאסר או ממה שזה לא יהיה, הם עלולים לפגוע שוב. ואולי יותר מכל דבר אחר, הדבר שאנחנו כחברה צריכות וצריכים לשאוף אליו הוא לשקם גם הורים פוגעים, כי ילדות וילדים כן זקוקים לקשר כמה שיותר בונה, קונסטרוקטיבי ואפשרי עם ההורים שלהם. ילדה וילד, לפעמים עדיף להם קשר עם הורה פוגע מאשר חיים ללא הורים בכלל. וצריך להגיד עוד דבר, למערכת לא תמיד יש משהו יותר טוב להציע. הרבה פעמים ילדות וילדים ללא ההורים, מה מציעה להם המערכת? ולכן אני אגיד שוב את מה שאמרתי פה בהקשרים רבים, שוב ושוב: שיקום, חברותיי וחבריי, זה דבר איטי, זה דבר סיזיפי, זה דבר שדורש הרבה משאבים, זה מורכב לעשות, אבל זה הדבר הכי הכי חשוב שאנחנו כחברה, כממשלה, כמדינה, חייבות וחייבים לעשות לאנשים שפוגעים. תודה.
תודה רבה, אדוני היושב-ראש. חברותיי וחבריי חברי הכנסת, אני חושבת שזאת הפעם הרביעית שאני מציגה כאן את הצעת החוק הזאת, הצעת חוק שמבקשת לעשות לא רק שוויון בין הורות והורים פוטנציאליים אלא לעשות צדק עם ילדות וילדים שזקוקים לבית ואין להם בית ויש בחוץ אנשים שמאוד מאוד ישמחו לאמץ אותם, אבל החוק במדינת ישראל לא מאפשר להם בכלל להגיש מועמדות או להיכנס לתור של אימוץ ילדות וילדים. והסיבה שהם לא יכולים לקבל את הזכות הזאת לאמץ היא פשוט משום שהם לא עונים להגדרה של "איש ואשתו". באמת, יש לי רק כבוד והערכה למי שחיים כאיש ואשתו באושר ועושר והכול ממש פיקס אצלם, אבל יש רבות ורבים במדינת ישראל שא. לא יכולים להיקרא איש ואשתו פשוט משום שאין להם איך להתחתן כאן, כי הם לא עונים על ההגדרות המאוד-מאוד צרות של בתי הדין הדתיים השונים, שהם היחידים שרשאים לרשום נישואים במדינת ישראל, ויש גם כאלה שבחרו לא להתחתן, ויש גם כאלה שלא יכולות ולא יכולים להתחתן, כי מדינת ישראל לא מכירה בכלל בסוג הנישואים שלהם, ויש גם כאלה שהם בודדות ובודדים, שלא חיים בזוגיות. ומה אני אגיד לכם, חברות וחברים? השאלה של התאמה להורות והיכולת לתת בית חם לילדה או לילד לא קשורה לא בנישואים, לא בזהות מינית, לא בעדה, לא בדת ואפילו לא בזוגיות. יש הורות והורים שיכולים לתת בית מדהים לילדות וילדים גם כשהם חיות וחיים לבד – שהכמיהה שלהם לתת את הבית הזה לילדה או ילד שבאמת, החיים לא סיפקו להם את הבית הטבעי במסלול הרגיל, שהרבה פעמים עברו דברים מאוד קשים וזקוקות וזקוקים בדיוק לאנשים שנורא רוצות ורוצים אותם – היכולת הזאת ממש לא תלויה לא בזוגיות, לא בהטרוסקסואליות, לא בנישואים ברבנות ולא בשום סוג של תיוג אחר שאנחנו עושות ועושים, לצערי, עדיין. ולכן, הצעת החוק שלי באה למחוק את המילים "איש ואשתו" ולהגיד: אימוץ יכול להיעשות על ידי כל אדם, בין שבתור יחיד ובין שלא בתור יחידה או יחיד, אך ורק לפי הקריטריונים המקצועיים, שיבדקו אם הוא או היא כשירים להיות הורות והורים. הדבר המדהים הוא שזאת גם ההמלצה של ועדה מקצועית שעסקה בנושא. והדבר שאולי לא מפתיע, אבל מדהים לא פחות, זה שמדינת ישראל – ממשלות ישראל התחייבו בפני בית המשפט העליון כבר לפני למעלה משלוש שנים לתקן את האפליה ואת העיוות הזה, אפליה כלפי אנשים, יחידות ויחידים; אפליה כלפי זוגות לא הטרוסקסואליים; כלפי הקהילה הגאה; אפליה כלפי כל מי שלא מציית להגדרה המשפטית המאוד-מאוד צרה הזאת ומיושנת של "איש ואשתו". מדינת ישראל התחייבה לבית המשפט לתקן את האפליה הזאת, ועד היום היא כשלה בלעשות את זה. אני רוצה לברך את משרד המשפטים ואת שר המשפטים, שהיום הציגו, הוציאו טיוטת חוק, תיקון לחוק האימוץ שסוף-סוף יביא סוף לאפליה הזאת. את הצעת החוק הפרטית אנחנו העלינו כאן מאז הכנסת התשע-עשרה, חברת הכנסת לשעבר מיכל רוזין ואני. היו פה דרמות במליאה, ושוב ושוב הבטיחו לנו: תשובה והצבעה במועד אחר, מייד מייד אנחנו מתקנות ומתקנים את העוול הזה, והוא עדיין לא תוקן. ואני אומרת לכן ולכם, חברותיי וחבריי, היום זה היום. היום, כשמשרד המשפטים סוף-סוף פרסם גם הצעת חוק ממשלתית בנושא – אני אהיה שמחה להצטרף אליה, אחרי שנעביר כאן את הצעת החוק הפרטית בקריאה טרומית, ונתקדם, אם תרצה השם, וממשלה אם תהיה או מה, ביחד. אבל כך או כך, את הצעת החוק הפרטית לתיקון העוול והאפליה באימוץ והפגיעה בילדות וילדים שמחכים להורים אנחנו חייבות וחייבים להתחיל היום. אני מאוד מאוד מאוד קוראת לכם לתמוך בהצעת החוק. תודה רבה.
אני לא אמרתי "שר המשפטים אבי ניסנקורן". מן הראוי, הקרדיט המלא.
תודה רבה, אדוני. חבר הכנסת מתן כהנא, שמשתייך למפלגה דתית ימנית, מביא הצעת חוק לבטל את חזקת הגיל הרך שמקורה, אם לא אכפת לאדוני, בדין הדתי – הדין הדתי במדינה יהודית, שאמורה להיות גם דמוקרטית, אבל יש בה אך ורק נישואים דתיים.
יש בה רק נישואים דתיים, אין בה נישואים אזרחיים. הדין הדתי הוא המקור לעיקרון הזה של חזקת הגיל הרך, שעד גיל שש לילדה או לילד יש זכות להיות עם מי שאולי מניקה אותם, ובוודאי המטפלת העיקרית בהם – –
– – אבל זה לא מפריע לחבר הכנסת מתן כהנא לבוא ולנסות לבטל את העיקרון הזה.
לעומת זאת, אתם יודעים מה אין בדין הדתי? אין בדין הדתי שום דבר שמונע אימוץ על ידי הורה יחיד. אין שום דבר שאוסר את זה, אין שום דבר שמחייב אימוץ רק על ידי איש ואשתו, ועדיין, ראו זה פלא: מי גרם להפלת הצעת החוק הזאת לתיקון העוול כלפי ילדות וילדים שאין להם בית ואין להם הורים אם לא שתי המפלגות החרדיות, שמתיימרות – מי תשמע – לשמור על הצביון היהודי של מדינת ישראל? ההלכה שאתם מייצגים פה היא הלכה מעוותת. היא לא מייצגת בשום אופן את הרוח של התורה, והיא בטח ובטח לא מייצגת את מדינת ישראל של מגילת העצמאות, שבאה ואמרה: "בארץ ישראל קם העם היהודי".
עוול, זה מה שאתם עושים. אתם עושים עוול בזה שלא אפשרתם לילדות וילדים שזקוקים לאימוץ לקבל בית חם. ואתה עושה עוול ואתם תעשו עוול כשאתם באים לסכסך ולהגדיל את הסכסוך בין הורים גרושים.
יש היום במדינת ישראל חוק שקוראים לו "חוק הסדר התדיינויות במשפחה".
ארבע שנים שהחוק הזה בתוקף. הוא בא לסיים סכסוכים משפחתיים – – – בהסכמה.
ארבע שנים עד שהעברנו את החוק הזה, שאני יזמתי יחד עם יושב-ראש הכנסת יריב לוין, והחוק הזה מצליח בצורה בלתי רגילה לסיים סכסוכים בהסכמה – – –
ומה אתם באים לעשות? להסלים את הסכסוכים, להגביר מריבות.
זו בושה וחרפה. מצד אחד לגרום עוול לילדות וילדים, ומצד שני לגרום עוד עוול לילדות וילדים ולגרום לילדים שלהם לריב יותר במקום להשלים. אני קוראת לחבריי וחברותיי להצביע נגד הצעת החוק המגונה הזאת.
לא, זה נורא, זה פשוט נורא. פנינה, אולי פשוט תצאו – – – רעש אימים. כאילו, באמת אי-אפשר. הוא מדבר על דברים כל כך קשים, ואתם עושים המון רעש.
תודה רבה, אדוני. לילי בן עמי היא חברה שלי. הרבה שנים אנחנו הולכות אחורנית בפמיניזם, עוד כשהיא הקימה תנועה שקראו לה "מתפקדות", שרצתה לפקוד כמה שיותר נשים למפלגות – לא חשוב איזו מפלגה, העיקר שיהיה כוח של נשים פמיניסטיות שרוצות לשנות את המציאות לכיוון של שוויון, לכיוון של הגנה על נשים, על ילדות וילדים; לכיוון של מאבק בפגיעה מינית; לכיוון של מיגור אלימות ושל כל סוגי הניצול והדיכוי שרווחים בחברה שלנו, שהרבה מאוד מהם, לצערי, נגד נשים, ילדות וילדים. באופן טרגי, הרצח של אחותה של לילי על ידי בעלה, שרצח אותה רצח אכזרי ונורא בדקירות והשאיר תינוקת בת פחות משנה כשהוא כנראה מתחזה לאובדן עשתונות, עילפון – באופן טרגי ונוראי, גם המקרה הזה זירז את העברת החוק החשוב הזה שאנחנו מעבירות ומעבירים כאן היום. אני זוכרת איך באתי לבקר את לילי בשבעה על אחותה, ומעבר לשוק ולהלם ולכאב ולתדהמה על שהיא לא ידעה, שהיא לא ראתה שזה הולך לבוא, הדבר המרכזי שהעסיק אותה היה מה יהיה עם התינוקת הזאת בת העשרה חודשים, שעכשיו אבא שלה, שרצח לה את אימא שלה, יחליט עליה, ידרוש שהיא תבוא לבקר אותו מגיל אפס בבית הכלא; שהוא יחליט עם מי היא יכולה לגור ועם מי היא לא יכולה לגור, איפה היא תלמד, איפה היא לא תלמד – כל הדברים האלה שתיאר חברי חבר הכנסת עודד פורר, שהוביל את הצעת החוק הזאת. הם ישבו בשבעה, המשפחה, והם פשוט לא ידעו את נפשם איך הם יגנו על התינוקת הזאת מפני אבא שלה שרצח לה את אימא שלה. היום, הצעת החוק הזאת עושה את זה. היום אנחנו מעבירות ומעבירים חוק שאומר את מה שהוא כמעט אמור להיות מובן מאליו – שהורה שרצח, שפגע בהורה השני או בילד, בילדה עצמה, לא יוכל לקבל עליה החלטות. נקודה. אנחנו הכנסנו לחוק גם עבירות מין חמורות – אונס, מעשה סדום; לא הכנסנו עדיין מה שנכנס תחת השם המאוד-רחב של מעשה מגונה, ואנחנו נכניס. ועד שנכניס, אני קוראת לנשיאת בית המשפט העליון להוציא מזכר נוהל לשופטות ולשופטים, להזכיר להם שבכוחם – החוק נותן להם כוח לקחת את האפוטרופסות ואת היכולת להחליט על קטין או קטינה מאת מי שפגע בהם, ועד אז אני מזכירה ליועץ המשפטי של משרד הרווחה שלמשרד הרווחה יש הזכות לדרוש את לקיחת האפוטרופסות הזאת. החוק הזה, חברות וחברים, שם בראש מעייניו את ההגנה לנפגע ואת השיקום של הנפגע או הנפגעת של הקורבן – של קורבן וקורבנית העבירה. החוק הזה הולך בכיוון של הצעת החוק שלי ושל חברת הכנסת מיכל רוזין להקים בתי משפט מיוחדים לעבירות מין כדי לעטוף את קורבן העבירה מהרגע הראשון באופן שיגן עליו או עליה, באופן שמגיע לה אחרי שקרו לה או לו דברים כל כך איומים. חלק מהמהלך הזה חייב להיות השקעה בשיקום הפוגעות והפוגעים. חברות וחברים, בל נשלה את עצמנו שאם לקחנו להם את היכולת להחליט על מי שהם פגעו בהם אנחנו גמרנו עם הבעיה. האינטרס החברתי הראשון במעלה שלנו הוא לשקם את אלה שפגעו גם את הפגיעות החמורות והקשות והנוראיות ביותר. בסופו של דבר, אנחנו רוצות ורוצים להחזיר לחברה אנשים תורמים; אנחנו רוצות ורוצים שילדות וילדים יזכו להורים טובים, להורים מיטיבים, להורים שלא רק לא פוגעים בהם אלא מגינים עליהם ושומרים עליהם. ולכן, חברות וחברים, אין לנו מנוס מלא להסתפק בחוק הזה אלא להשקיע כסף, משאבים ומאמץ בשיקום. רק אז נוכל להגיד שבאמת עשינו את כל מה שצריך לעשות. תודה רבה.
תודה רבה, גברתי. יאיר גרבוז מספר בספר שלו "תמיד פולני" שהסקת המסקנות שלו השתבשה כשהוא היה בא הביתה מבית הספר ומוצא פתק על המקרר: הלכנו ללוויה, יש שניצל במקרר; או שלמוחרת הוא היה בא והיה פתק על המקרר: הלכנו לחתונה, יש שניצל במקרר. ואני שואלת אתכם ואתכן, חברותיי וחברי הכנסת: לא הבנתי. ילדה או ילד בגיל 17 שבועות שלאימא שלהם כבר נסתיימה חופשת הלידה והיא צריכה לחזור לעבוד ולהתפרנס ולפרנס את הבית – מה היא תעשה? תשאיר פתק לילד בן 17 שבועות על המקרר: הלכתי לעבודה, יש שניצל במקרר? לא הבנתי. מה מצפה כנסת ישראל, ממשלת ישראל – מה היא מצפה שפעוטות, תינוקות בני 18-17 שבועות, יעשו כשאימא שלהם צריכה לחזור לעבודה? אה, היא מצפה מאימא שלהם לא לחזור לעבודה. בואו נגיד את האמת – ממשלת ישראל מצפה מאימהות לא לחזור לעבודה, קודם כול, בטח לא בחצי שנה הראשונה, אפילו שנה. משום שאנחנו, חברתי היושבת-ראש, אנחנו, הפמיניסטיות, השגנו לעצמנו לא רק את הצ'ופר הגדול של חופשת לידה, שלצערי כרגע רק אימהות מקבלות אותו באופן ישיר, אלא את הזכות לשמור לנו את מקום העבודה שנה שלמה, כי אי-אפשר לפטר אותנו בזמן השנה הראשונה של הילדה או הילד. אוקיי, אז נניח שבשבועות האלה, בתשעה החודשים שנשארים אחרי תקופת הלידה, אנחנו אמורות להישאר בבית בלי שישלמו לנו על זה. זה – אנחנו אמורות לפרנס את עצמנו, אבל לפחות שומרים לנו על מקום העבודה. אוקיי. הילדה בת שנה. עכשיו מה? מה אמורה לעשות אימא לילדה או לילד בן שנה? ללכת לעבודה – ומה? הילד אולי יכין לה אוכל כשהיא תחזור מהעבודה. הוא יעשה לה שניצל בגיל שנה.
העיוות הכל-כך כל כך עמוק בשיטה שלנו, שבה ממשלה אחרי ממשלה וכנסת אחרי כנסת – כי הצעת החוק הזאת מועלית כבר כל כך הרבה שנים שוב ושוב, וכל פעם מחדש הממשלה והכנסת מרשות לעצמן להפיל את ההצעה הזאת, ואיכשהו אימהות ותינוקות ימשיכו להסתדר. ובכן, חברת וחברים, זה לא באמת עובד. זה נזק לילדות וילדים, זאת פגיעה אנושה באימהות ובכלל בהורים שצריכים וצריכות לשלם על החינוך הפרטי, לפעמים הפיראטי זה. והכנסת הזאת, שהעבירה פה עכשיו החמרה בעונש של מטפלות מתעללות בפעוטות, הגיע הזמן שתיתן פתרון כמו שצריך למטפלות ולמורות ולמורים, כמו שצריך, כבר מהגיל שאדם הוא או היא אדם. אם ברור לכולנו שהם אדם, אז בואו נתייחס אליהם בהתאם.
זה היה אמור להיות ההפך – החקיקה ההיא הייתה אמורה להיות משלימה.
גברתי היושבת-ראש, סליחה, עם כל הכבוד – – –
תודה רבה, אדוני היושב-ראש. חברותיי וחבריי חברי הכנסת, החוק הזה שאנחנו נעביר כאן עכשיו הוא באמת אפס קצה של ההגנה שנדרשת לנשים נפגעות אלימות ולילדות וילדים נפגעי אלימות במדינת ישראל. אני אחזור ואזכיר כאן בפעם המי-יודעת-כמה את התוכנית הבין-משרדית שאחת או שתיים או שלוש מממשלות נתניהו גיבשו, אישרו ואפילו באופן חלקי כמעט, קצת, תקצבו, אבל בכל מקרה בשום שלב לא באמת יישמו ולא באמת הוציאו לפועל. ולכן אנחנו עדיין – ובשנת הקורונה אפילו יותר – במצב שמאות אלפי נשים סובלות יום-יום מאלימות בלתי נסבלת, ומאות אלפי ילדות וילדים חשופים לאלימות הזאת ולפעמים סובלים ממנה בעצמם. זה אומר שאנחנו עם נשים שמאבדות את חייהן, נרצחות על ידי בן זוג או בן משפחה קרוב, וממשלות ישראל בגדול ממשיכות לא לעשות שום דבר לגבי זה. הכנסת הזאת צריכה להתפזר, והיא צריכה להתפזר כמה שיותר מהר וכמה שיותר רחוק. ואחרי הבחירות הבאות שתהיינה, אחד הדברים המרכזיים שצריך לעמוד לנגד עיני כל מי שתלך או ילך לבחור בקלפי הוא העובדה שאי-אפשר להשאיר את הזירה הזאת של אלימות בתוך הבית והמשפחה מדממת ומופקרת באופן שבו היא נמצאת היום. פשוט אי-אפשר. אני מפצירה בכם ובכן להצביע בעד הצעת החוק החשובה בכל זאת הזאת.
אדוני, מה קורה עם ההצבעה?
תודה רבה, אדוני היושב-ראש. בני גנץ, מה אתה עושה, מה אתה עושה? אתה בכלל לא כאן. מבלה עכשיו שבועות ארוכים במאמצי-על בשביל להשיג עוד כמה שבועות, עוד כמה ימים, לדחות את הקץ של הבחירות, ואז אתה בכלל לא כאן. מה אתה עושה? מנסה לסדר לעצמך עוד צ'אנס, למה בדיוק ולאיזו מטרה? מה זה בדיוק הדבר הזה שלא קרה בשמונה חודשים של קריירת ראש ממשלה חליפי ויקרה עכשיו? בול עכשיו זה יקרה – מה זה הדבר הזה? פתאום יהיה פרקליט מדינה, מנכ"ל משרד המשפטים? אולי תהיה פתאום תרבות בארץ, לא יהיו מובטלות ומובטלים? אולי האיש הזה פתאום יבין שהוא לא באמת יכול לכהן עם שלושה כתבי אישום והוא יפנה לך את הכיסא. מה אתה עושה, בני גנץ, מה אתה עושה? מה יקרה עכשיו – פתאום כולם יקבלו את הפיצוי שהם צריכות וצריכים לקבל מהממשלה הזאת? כן, זה מה שיקרה? אני לא יודעת איך לספר לך את זה, בני גנץ – זה לא יקרה. לא ברור על מה אתה נותן לעצמך עוד צ'אנס. לא נעים להגיד את זה, אבל לפני שמונה חודשים, כשאתה התחלת את המסע המשפיל הזה, אני עמדתי כאן על הדוכן הזה ואמרתי לך. מה לא היה ברור? מה לא היה ידוע? אני אמרתי, ואני גם פעלתי לפי מה שאני אמרתי, ולפי מה שהבטחתי, בניגוד לשני האנשים האחרים מהמפלגה שלי שהצטרפו אליך למסע ההשפלה הזה, לבגידה בבוחרות ובבוחרים, להתאבדות למען נתניהו – ואני עכשיו נאבקת להציל את המפלגה שלי מהאסון שהם הביאו עליה. בניגוד אליכם, אני נאבקתי כאן יחד עם אחרות ואחרים נגד הגבלה על הפגנות, נגד מעקבי שב"כ, נגד פגיעה בעסקים קטנים, בעצמאיות ועצמאים, נגד חוסר היגיון מוחלט בכל צעד וצעד שהממשלה הזאת עשתה – סגרים וחצאי סגרים והשארת ילדות וילדים בבתים. נגד כל זה אנחנו נאבקנו כאן; כי אני, בזמן הזה, ייצגתי את הבוחרות והבוחרים שלי. אני נשארתי נאמנה להבטחה שאנחנו הבטחנו – אתה הבטחת לבוחרות והבוחרים שלך. אז מה אתה עושה, בני גנץ, מה אתה עושה? אתה, ששנים שירת את המדינה, מה אתה עושה? במקום ללכת לבחירות ולבקש עוד צ'אנס מהציבור, אתה מסדר לך כאן עכשיו עוד צ'אנס על חשבון הציבור, על חשבון תקציב המדינה, על חשבון המערכת הפוליטית.
אז התשובה, אדוני, היא לא. אתם נכנעתם, אתם נכשלתם. צריך עכשיו להפיל את הממשלה הזאת. לכו הביתה. אפשר לעשות את זה אחרת. תנו לאחרות ואחרים לעשות את זה אחרת.
קודם כול, אני רוצה לברך על הצעת החוק הזאת. אני מקווה שזה ישים סוף לבעיה הכואבת הזאת, ואני מקווה שככל שיהיה צריך גם לסייע לבעלי אולמות או לבעלות אולמות, אז גם הדבר הזה יקרה בהמשך. אבל מעבר לזה, אני רוצה להגיד: באמת, ביבי? זה המסר שפותח את קמפיין הבחירות שלך? רק אני אקים ממשלת ימין; כל השאר – הסערים, הבנטים – לא יצליחו בלי השמאל. באמת? אתה יכול? אז מי זה שב-2009 הקים ממשלה רק בזכות קולות השמאל של אהוד ברק? מי זה שב-2013 הקים ממשלה רק בזכות הקולות של ציפי לבני ויאיר ללפיד? מי זה שב-2015 רצה להקים ממשלה עם בוז'י הרצוג, וב-2019 – עם אבי גבאי? מי זה שב-2020 הקים ממשלה רק בזכות השמאל החלש בני גנץ, וכמובן הניסנקורנים? מי זה הנתניהו החלש הזה שלא יכול בלי השמאל? כי נתניהו לא יכול בלי השמאל, חברות וחברים. בלי להאשים את השמאל הוא היה גומר בתור יו"ר אופוזיציה כושל, בלי להסית נגד השמאל הוא לא באמת היה מקבל קולות, ובלי המנדטים של מפלגות השמאל אף פעם לא הייתה בעצם ממשלת נתניהו. נתניהו לא יכול בלי השמאל. אז יאללה, כמה זמן נמשיך לאכול את הספין הדלוח והמשומש הזה של נתניהו על השמאל?
מתי נפסיק לתת לו לקבוע לנו את השפה, את התודעה ואת המושגים שאנחנו חושבות וחושבים, מדברות ומדברים בהם? בואו נלך לבחירות האלה בהחלטה להפסיק לשחק את המשחק ההרסני הזה – כן, כן, אתן ואתם, שכותבות וכותבים לי: אני מסכים איתך בהכול, אבל אני לא שמאל, או אתן שאומרות ואומרים: פשוט הלכתן יותר מדי לשמאל. בואו נלך לבחירות האלה לא כדי להצביע לאיש הזה שמסית נגד השמאל, גם נגד השמאל, אלא כדי להצביע לעצמנו, לאינטרסים שלנו – לאינטרס שלנו למדינה שנותנת לנו בריאות וחינוך ורווחה כמו שצריך וחינם. להצביע בעד מדינה שדואגת לעצמאיות ולעצמאים שלה, לעסקים הקטנים שלה; מדינה שדואגת לקשישות ולקשישים שלה באמת, ולא עושה להם קליפ וספין במקום אוכל ותרופות. בואו נצביע בעד מדינה שנאבקת באלימות נגד נשים, באלימות מינית, באלימות בחברה הערבית – נאבקת באלימות בכלל; בואו נצביע בעד מדינה שעושה הסכמי שלום גם עם השכנות והשכנים מהסכסוך הקרוב, הסכסוך הזה שהוא הבעיה הכואבת והמדממת שלנו; בואו נצביע בעד מדינה שתשים גבול בינינו לבין הפלסטיניות והפלסטינים, גבול של שלום וביטחון; בואו נצביע למדינה של העם היהודי שיש בה שוויון וחופש דת. בכלל, בואו נצביע בעד. בעד, לא נגד – –
– – לא נגד השמאל, לא נגד החרדים, לא נגד האשכנזים ולא נגד הערבים.
בעד מדינת ישראל, בעד החיים המשותפים שיכולים להיות לנו כאן, כי תאמינו לי, הם יכולים להיות ממש וואו.
תודה רבה לך, גברתי היושבת-ראש. חבריי, חברותיי חברות הכנסת, אני רוצה לשאול: למה בכלל היה צריך להגיע לבג"ץ בשביל שמי שתרצה, תוכל לאכול סנדוויץ' בבית חולים? לא, באמת, למה צריך להגיע עם הדבר הזה לבג"ץ? אני גם אני אענה לכם למה: כי למדינת ישראל אין מנהיגות – אין מנהיגות שמסוגלת לפתור בעיות, לקבל החלטות, לחבר בין חלקי הציבור, לענות על הצרכים השונים, למצוא איך לשלב מדינה יהודית עם מדינה דמוקרטית ואיך לשלב את הזכויות השונות של החלקים השונים בחברה הישראלית. מה שהאנשים שמאכלסים את השולחן הזה של הממשלה יודעים לעשות זה לגרום לחלקים השונים האלה בחברה להיכנס אחד בשני, לריב, ללכת לבית המשפט העליון אחד נגד השני, וכשבית המשפט העליון נאלץ לקבל החלטה – אז לגדף אותו, להאשים אותו, לאיים בלחוקק נגדו, חבל על הזמן. חבר הכנסת משה גפני, חברי, התנפח ואמר שהשופטים חצופים – הם מנצלים את התקופה שאי-אפשר להעביר בכפייה חקיקה שתעשה כפייה. מה אתם יודעים, ממש נורא. כל הדבר הזה לא היה צריך להגיע מראש לבית המשפט. כל הדבר הזה צריך להיות הידברות – הידברות של מי שממש נורא נורא נורא חשוב לה לשמור על חמץ כהלכתו, לעומת מי שממש ממש ממש לא יכולה בשום אופן לא לאכול חמץ. אפשר למצוא לזה פתרונות, כמו שאפשר למצוא פתרונות לנישואים, לגירושים, לאלימות ולאונס; כמו שאפשר למצוא פתרונות לסכסוכים על מלא מלא מלא נושאים אחרים – כמו שאפשר וצריך למצוא פתרונות לסכסוך בינינו לבין שכנותינו ושכנינו הפלסטינים; כמו שאפשר וצריך לשמור על הביטחון שלנו, הביטחון האישי שלנו, הכבוד האישי של כל אחת ואחד מאיתנו. אבל אין במדינת ישראל היום מנהיגות שבכלל מעוניינת לעשות את זה. אין במדינת ישראל מנהיגות שזה בכלל בסדר העדיפויות שלה. יש במדינת ישראל ראש ממשלה שמשתמש בכל הנכסים שלנו, לא משנה אם זה כסף או בריאות או יהדות או לא יהדות – ערביות – לטובתו – לטובת הקמפיין שלו, לטובת המשפט שלו, לטובת המשפחה שלו – מה זה משנה? לטובת עצמו. ויש לנו המון המון אנשים שמשתפות ומשתפים איתו פעולה בזה. ועכשיו יש לנו אנשים שרוצים רק לא את האיש הזה, ואין אף אחד ואף אחת שמציע דרך, ערכים, מנהיגות למדינת ישראל. זה הדבר, חברות וחברים, שאנחנו הכי הכי צריכות וצריכים, ועל זה, בדיוק על זה, צריכות להיות הבחירות האלה, משום שאפשר להשיג את זה, וצריך להשיג את זה, ומהר.
תודה רבה. חברותיי וחבריי חברי הכנסת, אנחנו מתבקשות ומתבקשים לאשר עכשיו עוד קנסות במקביל לזה שראש הממשלה מבטיח בציבור עוד מתנות. ואני שואלת באמת: את יודעת, גברתי היושבת-ראש, מה ההגדרה של לחזור על אותו דבר ולצפות לתוצאות שונות?
כן, כל אחת וכל אחד אוהב מתנות, אבל מה לעשות – – –
מה לעשות שראש הממשלה – – –
מה לעשות שראש הממשלה, לא תפקידו לחלק מתנות. עכשיו, במקרה של ראש הממשלה דנן, שהוא חשוד במעורבות בשוחד – אולי זה לא מפתיע שהוא חשוד גם – –
אבל אילו ראש הממשלה הזה היה לוקח את כל הכסף שהוא שוב רוצה לפזר לציבור בתור מתנות לבחירות, והיה נותן את הכסף הזה כאן ועכשיו לבתי החולים הקורסים, שאין בהם מקום להכניס חולות וחולים שמגיעים באמבולנסים לפתח בית החולים; אילו הוא היה לוקח את הכסף הזה עכשיו, את אותו כסף עצמו, אפילו לא יותר כסף, אפילו לא כסף ממקומות אחרים, פשוט לוקח את אותו כסף ובמקום לחלק אותו בתור מתנות לכבוד הבחירות, נותן אותו לבתי החולים, לאותה תשתית ציבורית של בריאות שהוקמה לא בזכותו ולא בזכות יחסי הציבור שלו אלא באמת בזכות מפלגת העבודה בימים שבהם היא זאת שבנתה כאן את התשתיות – הוא עושה את יחסי הציבור על זה שכאילו הוא הביא והוא עשה, תמיד זה הוא, הוא. כל מדינת ישראל בעידן נתניהו זה לא על האזרחיות והאזרחים, זה לא על החברה עצמה, זה לא על החיים עצמם, זה רק על נתניהו, "כן נתניהו, לא נתניהו". הראשון שמעודד את השיח של "כן נתניהו, לא נתניהו" הוא נתניהו. חברות וחברים, בתי החולים שלנו, שעומדים כל כך הרבה זמן בעומס כל כך גדול – ובאמת בזכותם יש לנו יחסית מעט מתות ומתים, ואלוהים יודעת שהיו צריכים להיות הרבה פחות מתות ומתים – עומדים עכשיו ובאמת לא מסוגלים יותר להכיל את הלחץ, אבל ראש הממשלה מחלק מתנות לבחירות. באמת, סיום צורם כמו שהייתה כל הקדנציה הזאת. עוד מחווה מכוערת של נתניהו ושל הממשלה המושחתת הזאת, שבאמת צריכה ללכת.
חבריי וחברותיי חברות הכנסת, כרגיל, כמעט כרגיל, צריך להגיד, ראש הממשלה לא נמצא כאן, אבל זה לא צריך למנוע מאיתנו לשאול אותו: מר נתניהו, מה אתה מסתיר? מה אתה מסתיר? כי אתה כל הזמן מסתיר, פשוט כל הזמן מסתיר. לא משנה אם זה אסון אקולוגי – ישר רצה הממשלה שלך לבית המשפט לבקש צו איסור פרסום כדי שהאזרחיות והאזרחים לא ידעו מה גרם לזיהום החמור והקשה הזה; זיהום שהממשלה שלך לא מסוגלת להתמודד איתו. כל המשרד הגדול לאיכות הסביבה – בסוף, במה זה נגמר? הרשויות המקומיות יבקשו מתנדבות ומתנדבים לעזור בניקוי החופים. אז מה אתה מסתיר, אדוני ראש הממשלה? מה אתה מסתיר? אתה עושה עסקה כדי להחזיר אזרחית ישראלית שעברה את הגבול לסוריה – וטוב שהחזירו אותה, טוב מאוד שהחזירו אותה, אבל אתה משתמש בצנזורה, שנועדה אך ורק למקרה יום הדין של ביטחון חמור, כדי להסתיר את המחיר בעסקה הזאת. כאמור, אני שמחה מאוד שהוחזרה הבחורה הזאת, האזרחית הישראלית, אבל באיזה עולם אתה מסתיר מהציבור את המחיר ששולם על ההחזרה הזאת? מה אתה מסתיר, מר נתניהו? מה אתה מסתיר? האמת היא שזה מאוד ברור מה אתה מסתיר. אתה מסתיר את כל מה שלפי דעתך לא משרת אותך, לא מצייר אותך באור שאותו אתה מעוניין לצייר את עצמך; כל מה שאולי אתה חושב שלא ימצא חן בעיני הבייס, שרק לו אתה דואג ורק אותו אתה מטפח ורק בו אתה מתחשב. מצד אחד, אתה מסתיר מהאזרחיות והאזרחים דברים שזכותם הבסיסית בדמוקרטיה לדעת, וביד השנייה אתה כל הזמן לוקח את האינפורמציה עליהם לשליטתך. הקורונה מספקת לך תירוץ אדיר לעקוב אחרי האזרחיות והאזרחים. קודם אתה נותן לשירות הביטחון הכללי, החשאי, את הסמכות לעקוב אחרי אזרחיות ואזרחים שלא חשודים בשום דבר, שלא מואשמים בשום דבר. פשוט לעקוב אחריהם ולרשום את צעדיהם, כל צעד ושעל. ועכשיו אתה נותן רשות למסור מידע רפואי פרטי שאמור להיות תחת כל חיסיון לרשויות אחרות של המדינה. הכול כמובן בתואנת המגפה. הכישלון בטיפול במגפה, נתניהו, הוא שלך. הוא שלך ועל הידיים שלך. כישלון מהדהד, עצום. מספר אדיר, נוראי, של אבדות. מספר לא ייאמן של חולות וחולים. מספר עצום של תלמידות ותלמידים שאיבדו שנה מחייהם; שלא רק לא למדו, אלא גם לא פגשו חברות וחברים; ששקועים בדיכאון, באובדן אוריינטציה; שחייהם השתבשו באופן העמוק ביותר. הכישלון הזה, של עשרות אלפי עסקים סגורים, של מאות אלפים שאיבדו את הפרנסה שלהם ואת האופק לפרנסה בזמן הנראה לעין, כל זה שלך. ואת זה אתה מנסה להסתיר ביחסי ציבור מביכים, מביכים, שבאים יחד עם הסתרה של מידע ששייך לאזרחיות ולאזרחים. אנחנו יודעות ויודעים מה אתה מנסה להסתיר, מר נתניהו – להסתיר את הכישלון המחפיר בניהול מדינת ישראל בכלל והמגפה בפרט, הכישלון המחפיר בניהול המשבר מול איראן, והכישלון המחפיר שקוראים לו איתמר בן גביר, שאותו אתה מחזיק בכיס של הז'קט ומנסה כל הזמן להוריד לו את הראש, שלא יציץ החוצה יותר מדי. אבל הוא בתוך הז'קט שלך. זה מה שאתה מנסה להסתיר, מר נתניהו, על חשבון אזרחיות ואזרחים שהיום אתה לוקח להם את הזכות לפרטיות על המידע הרפואי שלהם. אתה ממש ממש צריך ללכת.
היית אומר שאתה חמוץ? הייתי אומרת שאתה חמוץ. הייתי אומרת שאתה חמוץ, מיקי זוהר – – –
איך, איך הולכים הקשרים עם הרשות הפלסטינית בשביל להחזיק אתכם בשלטון? איך מתקדם המשא ומתן?
איך מתקדם המשא ומתן עם הרשות הפלסטינית?
אני שמחה לגלות שנתניהו מוכן למשא ומתן עם הרשות הפלסטינית כל זמן שזה שומר אותו בשלטון.
כי הדיבור היה תמיד נגד משא ומתן. מסתבר שכשזה משרת אותו, זה אחלה.
פורים שמח, חברות וחברים. פורים שמח, כן. ראש הממשלה שלנו הזכיר לנו אתמול איך כבר ניצחנו פעם אחת איום פרסי בהיסטוריה שלנו. העניין הוא שכל זמן שהוא ראש ממשלה, האיום האיראני הנוכחי הוא רק הולך וגדל. כן, כן, מה לעשות, מאחורי כל הדיבורים הגדולים, ב-12 שנות נתניהו האיום האיראני נעשה גדול יותר, קרוב יותר לגבולותינו. איראן קרובה יותר לפצצה גרעינית משהייתה אי פעם, וזה ב-12 שנות הקמפיין של נתניהו נגד איראן. נתניהו הוא, האמת, צריך להגיד, במיוחד בפורים זה זמן טוב לחשוף את זה, לא מנהיג – שחקן. הוא משחק מנהיג בצורה הטובה ביותר עלי אדמות. אני גם קראתי בביוגרפיות עליו איזה שיעורים הוא קיבל למשחק ואיך הוא היה עומד מול המראה ומתאמן. הוא התאמן מעולה. מעולה, הוא התאמן. הוא משחק מנהיג ממש בליגה אחרת, אבל במציאות איראן קרובה יותר לפצצה משהייתה כשהוא התחיל את המאבק כביכול שלו נגדה. דבר אחד אולי כדאי להגיד לסיום, חברתי היושבת-ראש: אנחנו באמת כבר עמדנו מול איום פרסי אחד בהיסטוריה שלנו, אבל מי שהצילה אותנו ממנו הייתה אישה, מנהיגה.
תודה, גברתי. אני מודה שלא שמעתי את רוב דברי הבלע, השטנה וההסתה שנאמרו כאן מעל הדוכן לפני לא כל כך הרבה זמן. אני רוצה להודות לחבריי וחברותיי שסייעו וניסו לצעוק בקול גדול עד כמה היה מדובר בדברי שטנה, בלע והסתה, וכמה הם רחוקים מן האמת. אז הפרוטוקול – אני תמיד זוכרת את הפרוטוקול ולכן אני רוצה להגיד לפרוטוקול, לכל אזרחיות ואזרחי ישראל שיצא להם לראות את הקטע הזה או למי שבדברי הימים יבדוק מה בכל זאת נאמר במקום הזה, שסופג כל כך הרבה אמירות שמעולם מעולם לא האמנתי שיכולות להיאמר בכלל ובבית הזה בפרט. ד"ר ישראל קסטנר היה סבא שלי. הוא היה עורך דין, הוא היה פוליטיקאי, הוא היה עיתונאי, הוא היה פעיל ציוני בבודפשט, בהונגריה, בתקופת מלחמת העולם השנייה והשואה. הוא היה מבכירי החברים בוועדת העזרה וההצלה, שהצילה פליטות ופליטים יהודים שהגיעו ממדינות סמוכות להונגריה בשנים שבהן הונגריה עדיין לא הייתה כבושה על ידי הנאצים. הם סידרו להם דרכונים מזויפים, מקומות מחסה, אוכל. הם הבריחו אותם, הם סידרו להם מקום לישון בלילה, הם עשו את זה במשך שנים על גבי שנים. הם עשו את זה יחד עם המחתרות והם עשו את זה יחד עם תנועות הנוער. הם עסקו במפעל הצלה אדיר, כשכל התנועה הציונית בהונגריה כולה הייתה בסך הכול 6% מכל הקהילה היהודית. כשהנאצים פלשו להונגריה, הצורר הראשי אייכמן פנה לוועדת העזרה וההצלה והציע להם מין עסקה מגונה שכזאת, להציל את כל יהודי הונגריה תמורת סחורות ומשאיות מבנות הברית. הוא הציע להם לקחת את ההצעה הזאת לבנות הברית. הם לקחו; מה הייתם אתם עושים? למותר לציין שהעסקה הזאת מעולם לא יצאה לפועל אבל קסטנר נשאר אחראי למשא ומתן. גם כן, מגוחך להגיד "משא ומתן". עומד יהודי ציוני שאין לו כלום בחיים והוא מיועד להשמדה יחד עם כל הקהילה שלו מול אדולף אייכמן, המוציא לפועל של הפתרון הסופי, וקוראים לזה משא ומתן. ובכל זאת ישראל קסטנר בחר לא להיות קורבן במקום שהנאצים והגורל כתבו לו תפקיד מושלם של קורבן. הוא והחברות והחברים שלו בוועדת ההצלה – והוא לא עשה את זה לבד, אי-אפשר לעשות את זה לבד – הם משכו זמן, הם סיפרו סיפורים, מעשיות, הם הצליחו להוציא רכבת של 1,684 יהודיות ויהודים שהיו להם פספורטים ועוד מלא יתומות ויתומים שפשוט דחפו לרכבת ברגע האחרון, רכבת שהגיעה לשווייץ. הם הצליחו להעביר 18,000 זקנים, נשים, חולות, חולים, ממחנה השמדה למחנה עבודה, כאילו, בשטרסהוף, והם כולם כולם ניצלו. הינה העובדות: יד ושם מנציח את קסטנר והחברות והחברים שלו בוועדת העזרה וההצלה על הצלה של לפחות 20,000 יהודיות ויהודים. המחקר ההיסטורי מדבר על הרבה הרבה יותר. בית המשפט העליון במדינת ישראל טיהר את שמו של קסטנר, לא צריך אותי בשביל זה. בית המשפט העליון, שאתם כל כך לא מאמינים בו ומנסים לרסק אותו, את אמינותו, את מעמדו ואת הנחיצות האדירה שלו למדינת ישראל ולאזרחיות ולאזרחי ישראל, בית המשפט העליון טיהר את שמו של קסטנר. מה שהביא לרצח של הפעיל הציוני מציל היהודיות והיהודים הזה הוא ההסתה המחרידה מצד ימין קיצוני של שנות החמישים במדינת ישראל, הסתה בלתי פוסקת, מאורגנת, שנועדה לצרכים פוליטיים, כי היו מי שראו בסיפור הזה הזדמנות להפיל את בן-גוריון ואת הממשלה שלו. לזה זה נועד אז; לזה ההסתה הזאת מיועדת גם היום. זאת ההסתה שהביאה לרצח ישראל קסטנר, זאת ההסתה שהביאה לרצח יצחק רבין, זאת ההסתה שמאיימת ומכרסמת ביסודות הדמוקרטיה הישראלית כאן ועכשיו. מפלגת העבודה היא המפלגה של יצחק רבין, היא המפלגה שישראל קסטנר היה חבר בה, היא המפלגה שמאמינה שמדינת ישראל צריכה להגשים את החזון הציוני: בית לעם היהודי עם שוויון מלא לכל האזרחיות והאזרחים, עם חתירה מתמדת לביטחון באמצעות שלום, עם כלכלה אנושית וחברה צודקת. זוהי מפלגת העבודה שיש לי הזכות לעמוד בראשה היום, זה מה שאנחנו מאמינות ומאמינים בו, זה מה שאנחנו נלחמות ונלחמים עליו וזה גם מה שאנחנו נצליח לעשות – וננצח – בסופו של דבר.
אדוני היושב-ראש, חברותיי מזכירת הכנסת ואלינור, חברות וחברי סיעת העבודה המהממות וחברות וחברי הכנסת, אבתיסאם, (אומרת בערבית: יקירתי המדהימה) – המשפחה שלך צוחקת. זה מה שהיא ביקשה – שנמשיך לצחוק. הרבה מאוד דיברתי על אבתיסאם במהלך הקמפיין הזה. איך להגיד? ממש יש לי קילומטרז' בלדבר על אבתיסאם מראענה. וחזרתי ואמרתי את הדבר שאני מאושרת שהתחוור לי מהיום שבו נבחרת בפריימריז של מפלגת העבודה – הפריימריז האלה שעשינו אותם מעכשיו לעכשיו, בתוך שבוע, במין נס כזה מדהים: את, במהלך החיים המרתקים שלך, כפי שתיארת אותם פה ועוד, היו לך כל כך הרבה רגעים של התרסה; בעצם עשית איזו דרך ובאת באמת עם יד מושטת לבנות עתיד חדש. לכן זה בעיניי כל כך מובן מאליו שבאת עכשיו למפלגת העבודה, משום שזה בדיוק הדבר שאנחנו עכשיו עושות ועושים, ובגלל זה אנחנו כל כך כל כך צריכות לעשות את זה ביחד. את סיפרת את הסיפור שלך כמובן בצורה מאוד מאוד נוגעת, אבל אנחנו שומעות פה כל הימים האלה סיפורים אישיים מדהימים ומרתקים – גם של אמילי, לפני כמה ימים, ותכף נשמע את אפרת. באמת, נאומי הבכורה האלה זה מין חלון לקבל מחברות וחברי הכנסת איזו הצצה אישית כל כך חד-פעמית ומרגשת. ואת רואה איך האישי והפוליטי מתחברים ביחד באופן שאי-אפשר להפריד אותם, ואת רואה איך אפשר לקחת את האישי הזה למקום – אני אלך רק על האופציה הטובה – איך אפשר לקחת את האישי למקום פוליטי בונה, למקום פוליטי מחזק, למקום פוליטי שהופך את הסך הכול, את הגדול, לגדול ועצום משלל חלקיו הפרטיים. אני יודעת שזה מה שבאת לעשות כאן. אנחנו, כל אחד ואחת מאיתנו – זה מה שבאנו לעשות כאן. מדינת ישראל, היום יותר מאי-פעם, באמת זקוקה לריפוי, זקוקה לשיקום, זקוקה לחזון מחודש – לא חדש, כי בסוף בסוף הציונות הבסיסית דיברה תמיד, מעולם, על שוויון ועל חברה צודקת. היא דיברה על בית לעם היהודי, אבל היא דיברה באותה נשימה על שוויון וחברה צודקת, וזה מה שאנחנו כאן בשביל לעשות. אני עמדתי כאן לפני שמונה שנים, בנאום הבכורה שלי, ואמרתי שאנחנו עדיין, כולנו, בחברה הישראלית, מנהלות תחרות של קורבנות – מי יותר קורבן, מי יותר צודקת וצודק, מי יותר נפגעה, למי יותר מגיע איזה פיצוי או איזו עליונות בגלל הקורבנות – ושהגיע כל כך הזמן להפסיק את התחרות הזאת, לצאת מהמקום של הקורבנות ולהבין שכולנו, כל אחת ואחד מאיתנו, לפעמים סבל באמת סבל חמור, ולפעמים קיפוח, ולפעמים אפליה, ולפעמים עוול מאוד מאוד גדול. כל אחד ואחת מאיתנו, כל חברה נפרדת, ובוודאי ובוודאי כמדינה וכחברה, אנחנו חייבות וחייבים לתפוס את הכוח שלנו, את החוזקה שלנו, את העוצמה שלנו, את היכולת שלנו, את התקומה שלנו, ומתוך המקום הזה לעבוד, כי זה המקום שיבנה אותנו. המקום של הקורבנות הוא מקום ששום דבר טוב לא יכול לצמוח ממנו. אבתיסאם, אני יודעת שאת תהיי חברת כנסת מעולה כמו שאנחנו – טפו-טפו, אלחמדולילה – סיעה מעולה. ואנחנו יחד בונות ובונים את העתיד של מדינת ישראל. בהצלחה.
אני חייבת לספר לכם שאני קראתי את הנאום של חבר הכנסת החדש גלעד קריב לפני, כי רציתי לדעת – אני צריכה לברך, אז רציתי להיות ערוכה. וכשהגעתי לשיר של לאה גולדברג, שהוא אחד השירים האהובים ביותר עליי, של אחת המשוררות האהובות ביותר עליי, אם לא ה-, זה היה מין כזה – ההתרגשות הייתה רבה במיוחד. במפלגת העבודה זה סוד גלוי שגלעד קריב עשה כמה וכמה פריימריז לפני שזכינו לפריימריז האלה שבאמצעותם הוא באמת נבחר לכנסת ישראל – כי אתה באמת איש של חזון, עם אורך רוח. הביטוי "עם הנצח לא מפחד" – שלא לומר לא מפחדת – "מדרך ארוכה" – מתקיים בך הפסוק הזה בצורה מאוד מאוד מפורשת, גם במסע שלך אל עבר המקום הזה והיום הזה, אבל בוודאי בתהליכים שאתה מתעקש להעביר את החברה הישראלית, את מדינת ישראל ואת החיות והחיים בהם. גלעד ציין את הטקסים שהוא ערך והרגעים שהוא היה שותף בהם, אבל לאורך כל הזמן הזה הוא גם בילה שעות אין-ספור בוועדות הכנסת, במאבקים אזרחיים ממדרגה ראשונה, שלא מתחילים ונגמרים במה שמקובל לקרוא לו "דת ומדינה". הוא הביא לשם את המסירות האין-סופית שלו, את המחויבות ואת האמונה, מכל הסוגים, שהוא חדור בה; את הנחישות. הוא עשה לעצמו בחברה הישראלית מקום, והגיע הזמן שהוא יהיה המקום של היהדות הרפורמית כולה. היום הזה מרגש לכל מי שהיה שותף למהלך של גלעד לאורך כל השנים להיבחר לכנסת, כי סוף-סוף נכנסת לכנסת, דבר שחלמת עליו מאז כיתה ב'. למי שמעוניינת, גלעד ודאי ישמח להציג את ההתכתבות שלו עם השר בורג – זה היה יוסף בורג? אבל האמת היא שזה מרגש לא פחות גם משום שזאת הפעם הראשונה אי פעם שיש ליהדות המתחדשת נציג בכנסת ישראל. זה דבר מדהים לחשוב שלקח כל כך הרבה שנים, 73 שנותינו, בשביל שיהיה ליהדות המתחדשת נציג בכנסת ישראל. זה מדהים לא פחות, ואף מצער – אבל את כל זה אנחנו באנו לשנות – שהיהדות המתחדשת הזאת עדיין נתפסת כאויב או כאיזו התרסה, ויש מי שביהדות החרדית, האורתודוקסית, טורחים להילחם בה, להילחם נגדה כל כך חזק. מדהים, העיוורון לראות שהיהדות המתחדשת – אדוני היושב-ראש, ברשותך, היהדות המתחדשת היא הרי המשך המהלך הטבעי והכל-כך פנימי ליהדות, שתמיד התחדשה, תמיד תמיד המציאה את עצמה מחדש. אני חושבת על יבנה, על יב"ז – ולא, הכוונה איננה ליעל בר זוהר אלא לרבי יוחנן בן זכאי, שאחרי חורבן המקדש חידש מושגים ופרקטיקות של תפילה ואמונה וקידוש השם, ורק בזכותו יכלה היהדות לשרוד; אני חושבת על הרמב"ם, שהכניס לתוך המשנה היהודית של זמנו פילוסופיות ממקומות אחרים, מתחומי ידע אחרים, מתרבויות אחרות; אני חושבת על הבעל שם טוב, שהכניס לתוך היהדות ציבורים שהיו מודרים ממנה משום שהם היו עניים ולא הייתה להם דריסת רגל בעולם האינטלקטואלי של לימוד. הוא נתן להם את האפשרות לדבקות ולאמונה ולשמחה, והכניס לתוך היהדות את כל האנשים האלה. לצערי הרב, היום שוב יש כל כך הרבה שמודרים מהיהדות בגלל קנאות, בגלל היצמדות ליהדות לא כאמונה, לא כתרבות, לא כדת, לא כלאום, אלא ככוח, ככלי פוליטי, ככלי שבא להפריד בין אזרחיות ואזרחים, בין יהודיות ויהודים ובין לא יהודיות ויהודים לביננו; ככלי שבא להביא אנשים למצב שהם תלויים באחרים במקום שהם יועצמו ויהיה להם כמה שיותר כוח, כל אחד ואחת בפני עצמה. השותפות של גלעד בסיעת מפלגת העבודה – בכנסת ישראל, קודם כול, אבל בסיעת מפלגת העבודה – היא ממש חוט השני. אפשר לראות איך נראית הסיעה שלנו והמפלגה שלנו היום: זה קודם כול החיבור הכל-כך עמוק בין האישי לפוליטי אצל כל אחד ואחת מאיתנו – מכם, מכן – החיבור הזה שאומר אנחנו לוקחות ולוקחים כל אחת את המקום שהיא באה ממנו, שהוא בא ממנו, והופכות אותו לקרדום לחפור בו טוב, טוב, לחברה הישראלית ולמדינת ישראל ולעתיד המשותף שלנו ולעתיד המשותף שלנו כאן ביחד; איך אנחנו לוקחות את החוויות האישיות האלה, מסיקות מהן את המסקנות הכלליות המתבקשות, ואיך אנחנו משתמשות בניסיון שכל אחד ואחת מאיתנו באה איתו כדי להעצים את החברה הישראלית ואת מדינת ישראל וכל אחד ואחת מהפרטים בישויות האלה. גלעד מביא את זה מהעולם של היהדות המתחדשת – ואגב, עם כל המחשבות המוסריות שבאות מהמקום הזה, משום שאם אנחנו חושבות על ההתחדשות, אנחנו צריכות לחשוב על היהדות כמי שקבעה קריטריונים שכדי למלא אותם בתוכן צריך בכל פעם מחדש. גלעד הוא טבעוני. האם הגיוני להמשיך להחזיק בכללי כשרות של פעם ולא לחשוב מחדש על המונחים של מהי דרך מוסרית לצרוך מזון? האם לא צריך לחשוב מחדש על כללי הכשרות מתוך המקום המוסרי שהם באו ממנו מלכתחילה? האם אנחנו צריכים להמשיך להיצמד לתכנים קונקרטיים שלפעמים פשוט אבד עליהם כלח? המציאות השתנתה, העולם השתנה, האנושות השתנתה. האם לא כדאי להסתכל על היהדות ולהגיד מהי הכוונה פה באמת? אני מסתכלת על עמר, שמביא את החיבור הכל-כך עמוק של מפלגת העבודה לדורותיה על כל מה שהיא ייצגה ואת המחויבות הכל-כך עמוקה לביטחון ישראל; על אמילי, שפרסה פה בצורה מרגשת, בצורה בלתי רגילה, את המורשת שלה, את הרקע שלה, את המקום שממנו היא באה, שהוא כאילו הכי רחוק ממה שאפשר היה לחשוב פעם על מפלגת העבודה – ואת הקול הזה את מביאה לתוך המחויבות הפוליטית שלך; אני מסתכלת על אפרת, שזה סוג אחר של מורשת של מפלגת העבודה, ממקום אחר, עם כל המחויבות היום לעולם המשפט והחוק והדמוקרטיה וזכויות אדם ושוויון; על רם שפע, שמייצג את ההתיישבות – כן, ההתיישבות, ההתיישבות, לא מה שהתחילו לקרוא לו התיישבות בשנים האחרונות – את החיבור לאקדמיה, את ההסתכלות על האקדמיה מכל הצדדים שלה, לא רק מצד הידע אלא גם מצד אלה שמשתמשות ומשתמשים בה, שחווים אותה; וכמובן, last but not least, כמו שאומרים, מספר שבע, אבתיסאם מראענה – עוד חיבור מאוד עמוק לתרבות הישראלית, עוד ילדה שחלמה – בכיתה ג', לדעתי – להיות חברת כנסת, ונמצאת כאן היום עם כל המחויבות לחיבור בין חלקי החברה הישראלית ולתרבות הישראלית. לא בכדי אתן יושבות ביחד, שתי נציגות התרבות הבולטות של הסיעה. אני לא יודעת אם רם שפע עוד יעשה או לא יעשה נאום בכורה, כי זאת הכנסת השלישית שלו – הרביעית כבר, בעצם, אדוני היושב-ראש; כנסת רביעית ללא נאום בכורה. הוא פשוט לא הספיק בכל פעם, אז א. נאחל שהכנסת הזאת תחזיק מעמד מספיק זמן.
אם תהיה ממשלה אתה עושה נאום בכורה. סגרנו.
גלעד, בהצלחה רבה רבה. אנחנו לגמרי בונות עליך.
אדוני היושב-ראש, חברותיי וחבריי חברות הכנסת וחברי הכנסת, העבודה רק מתחילה. אנחנו משביעות ומשביעים היום ממשלה שהושקע מאמץ עצום בהקמתה. באמת, היה מאוד מאוד לא פשוט, לא ככה בקלות; ממשלת שינוי שהיה קשה להקים, אבל קשה אפילו לדמיין שהיא תקום. עכשיו תקשיבו, אני מאוד מבינה ואני מאוד מזדהה עם הכאב של מי שמאבדים את הכוח ואת השלטון שהם רגילים להחזיק כל כך הרבה זמן. זה אף פעם לא נעים להפסיד. אבל שום הפסד לא מצדיק ניצול ציני מכוער של תמונות של אנשים שנרצחו בפיגועי טרור. שום הפסד לא מצדיק הסתה, שהתרחשה כאן לאור יום – – –
שום הפסד לא מצדיק הסתה, שהתקיימה כאן במעמד שאמור להיות חגיגי ודמוקרטי להחלפת שלטון במדינה מסודרת. אז כשקוראות וקוראים לממשלה הזאת "ממשלת שינוי", זה בדיוק השינוי, בדיוק בדיוק השינוי. עצם הקמתה הוא השינוי הגדול, אבל מרגע זה ואילך זאת השליחות שלנו והחובה שלנו להגדיר ולייצר את השינוי הזה. מהו בעצם, מה בעצם השינוי? השינוי הזה צריך לבוא לידי ביטוי בחיים של כל אחת ואחד במדינת ישראל. הוא צריך לבוא לידי ביטוי בכל תחום מתחומי חיינו. השינוי חייב להיות בממשלה שעובדת למען הציבור הישראלי, למען מדינת ישראל, בממשלה נקייה משחיתות, בממשלה שמקיימת פסקי דין של מערכת המשפט ולא מבזה אותה; ממשלה שפועלת למען כל חלקי החברה הישראלית, שמחברת ביניהם ולא מפרידה ומפנה אותם אחד כלפי השני; ממשלה שתראה בנות ובני אדם ולא סקטורים; ממשלה שחותרת להשיג שוויון בין כל חלקי החברה הישראלית ובין האזרחיות לאזרחים, ואני גאה להיות מי שהכניסה, לראשונה בתולדות מדינת ישראל, לקווי היסוד של הממשלה מחויבות לשוויון מלא בין גברים לנשים. הממשלה שמושבעת היום היא ממשלה מורכבת, לא מובנת מאליה לאף אחד מהחלקים שמרכיבים אותה. דיברו הרבה מאוד בדרך על ויתורים. אני רוצה לדבר על ההישגים, על הרווחים בסיפור הזה. אני רוצה לראות את התמונה הגדולה, את המקרו, ולהבין שזו תחנה, תחנה ראשונה בדרך המחודשת למימוש החזון שלנו, למימוש הערכים שלנו; תחנה ראשונה בדרך להחזיר את מדינת ישראל לחזון הציוני הדמוקרטי המקורי, מעודכן ורלוונטי מתמיד. אני זוכרת היטב את היעד, אני רואה אותם מולי בצורה מאוד ברורה – את היעד, את החזון ואת הערכים שבשמם אני פועלת. אני יודעת שבדרך נצטרך לשקם את כל מה שהוחרב בשנים האחרונות. גם הוויתורים שעשו החברות והחברים שלי בסיעות השותפות לממשלה הזאת, ויתורים אידיאולוגיים וערכיים, לשיטתם, הם לא מתקבלים כמובן מאליו. אני מעריכה אותם על הבחירה הזאת, ואני מצפה לשיתוף הפעולה איתם. אני מאמינה שצריך לפעול מתוך הקשבה, מתוך הבנה ששיתוף של דעות ותפיסות שונות ככל שיהיו הוא דבר שיכול להעצים את כולנו. חברות וחברים, יש הרבה מאוד אזרחיות ואזרחים במדינת ישראל שמאוד שמחים היום, ויש הרבה כאלה שממש ממש לא. הממשלה הזאת חייבת להיות כזאת שתעבוד גם בשביל אלה וגם בשביל אלה. אני יודעת שאנחנו במפלגת העבודה מחויבות ומחויבים. אנחנו באנו לשרת את כולם, גם רעננה וגם מראענה. עם כל המורכבות, חברות וחברים, הממשלה הזאת היא הדבר הכי נכון והכי טוב שקורה כרגע. ולפני סיום, לפני שמונה שנים עלה חבר הכנסת גפני לברך אותי כאן על נאום הבכורה שלי. הוא עלה והוא פתח אותו בפליאה מאוד גדולה – – –
למה אדוני מקלקל לי את הטקסט?
מה, אני לא יודעת שהוא עולה אחריי לדבר? מה, אני סתם במקרה מזכירה אותו?
אז הגיע הזמן, עכשיו כשאדוני ממלא מקום היושב-ראש. ואגב, אתה לא תאמין מה תמצא שם כשאתה בודק את רשימת הדוברים. אז כאמור, לפני שמונה שנים עלה חבר הכנסת גפני לברך אותי אחרי נאום הבכורה שלי בכנסת. הוא עלה, ועם פליאה רבה על הדברים שהוא שמע ממני הוא הזמין אותי להיות חברה בדגל התורה.
חבר הכנסת גפני, זה בפרוטוקול מאז 2013, והפרוטוקול לא שוכחת.
הוא הזמין אותי להיות חברה בדגל התורה, ואני מייד, אני מייד על המקום אמרתי לו כן.
אבל דגל התורה מאז ועד היום לא מאפשרת לנשים להיות חברות בה.
עדיין. עדיין. ובכן, חבר הכנסת גפני, עכשיו, כשאתה עולה אחריי – – –
עכשיו, כשאתה עולה לדבר כאן אחריי, אני מפצירה בך לזכור את הדברים שמשותפים בינינו ולא לחטוא, חלילה, בלשון הרע ובשנאת חינם. היום מתחיל עידן חדש במדינת ישראל – –
– – חברות וחברים, והעבודה רק מתחילה.
רק עניין פעוט: סעיף 27 בהסכם הקואליציוני מדבר על ניצולי שואה – –
– – מדבר על ניצולי שואה – – –
אני, מרב מיכאלי, בת עמי מיכאלי וג'וג'י קספר, מתחייבת כחברת הממשלה לשמור אמונים למדינת ישראל ולחוקיה, למלא באמונה את תפקידי כחברת הממשלה ולקיים את החלטות הכנסת. (חותמת על ההצהרה)
מיקי, אם תוכל לסגור את המיקרופון שלך. תודה.
תודה רבה, חבר הכנסת גינזבורג. קודם כול, תודה רבה לך על השאילתה. זאת שאלה שהיא מטרידה כל כך הרבה אזרחיות ואזרחים במדינת ישראל. לכן צריך להגיד, קודם כול, את הדבר הכי מובן מאליו מבחינתי, וזה שבכהונה שלי – שבניגוד למאווייהם של חלק מחברי הכנסת שיושבים בצד חדש להם של המליאה, אני מקווה שתהיה ארוכה וטובה במיוחד – משרד התחבורה עומד להטות את כובד משקלו לעבר תחבורה ציבורית ומקסימום שירות לאזרחיות והאזרחים, במקסימום מקסימום יכולת לנוע בצורה בטוחה מאוד – בטוחה בביטחון אישי – בתחבורה הציבורית. הבעיות בשעות החסרות ברכבת בימים אלה נובעות מפרויקט חשמול הרכבת. זה מוסכם על כולם וכולן שזה דבר חשוב מאין כמותו שהרכבת תהיה חשמלית ופחות מזהמת. זה דבר דרמטי לאיכות החיים פה, לתוחלת החיים של כולנו, וצריך לעשות אותו. בשביל שאפשר יהיה באמת לחשמל את הפסים, הרכבת לא יכולה לנסוע. אז הוקצו חלונות זמן בלילה ובסופי השבוע כדי לעשות את הפרויקט הזה. אחרי שאמרתי את זה, חד-משמעית ברור לנו שאנחנו חייבות וחייבים לתת תשובה למי שהיו רגילות ורגילים להשתמש ברכבת, או שסתם רוצים, גם אם לא היו רגילים, אבל היא בהחלט כלי מאוד יעיל. עשיתי עבודה, בזכות השאילתה שלך, עם אנשי המקצוע, גם ברכבת וגם במשרד. החל מהיום, למעשה, אני שמחה להודיע שתתווסף מערכת היסעים, שאטלים, שבשלב זה תהיה בחינם. בשביל לבחון את היעילות אנחנו נעשה פיילוט של חודש, ויהיו קווי רכבת שיצאו או יעברו בשמונה תחנות רכבת ופשוט יעזרו לנוסעות ולנוסעים להגיע ליעד שלהם. בנוסף, יהיו סדרניות וסדרנים בתחנות הרכבת בשביל להכווין את הנוסעות והנוסעים למקומות שבהם יש שאטלים, ויסבירו להם איך הדבר עובד ולאן אפשר להגיע. תהיה גם הסברה – – –
הפיילוט יהיה במקומות שזה חסר בהם: בשרון, מסבידור מרכז ובכל טבעת השרון, שהיום היא חסרה. תכף אתייחס לקו לירושלים. בכל מקרה, הפיילוט הזה כולל – רגע, אגיד לך מה, קודם כול, יש לי פה פירוט ואשמח גם להעביר לך אותו, אבל הוא יפורסם באתר הרכבת. חלק ממה שיהיה זה שתצא הודעה בתפוצה רחבה; יהיה עדכון באתר הרכבת; כל ארגוני הנוסעות והנוסעים יקבלו מידע; כמובן הרשתות החברתיות ובאפליקציית Moovit – אנחנו נעדכן את זה גם שם; יהיה מידע במתחמי התחנות שיהיה בהן השירות הזה של השאטלים, וגם ברציפים תהיה הכוונה. יהיו שני שאטלים צפונה, בשעות 22:30 ו-23:00, שיעצרו בבית יהושע, נתניה ובנימינה; שני שאטלים מבנימינה לתל אביב ב-22:00 וב-23:00. ארבעה שאטלים לרחובות ולאשדוד ב-20:40, ב-21:10, ב-21:40 וב-22:10. ארבעה שאטלים מרחובות לתל אביב, שיהיו ב-20:40, 21:10 ובהתאמה בשעה הבאה, פעמיים. קודם כול, צריך להגיד שזאת פעם ראשונה אי פעם שהמשרד יעשה דבר כזה, אני שמחה לבשר. הפיילוט של החודש ייעשה במקביל לאיסוף מידע על מספר הנוסעות והנוסעים שמשתמשים בשאטלים האלה. אנחנו נייצר גם פידבק מהנוסעות והנוסעים, בשביל להבין אם זה פותר את הבעיה, ואם לא – מה נדרש עוד. בהתאם לזה נעשה קווי תחבורה ציבורית קבועים, שיהיו בתוקף עד להשלמת פרויקט החשמול. יכול להיות שחלק מהם נוכל להשאיר גם אחר כך, אם נראה שזה תורם לעניין. צריך להגיד שטבעת השרון אמורה להיות מוכנה בספטמבר, והתחנות נתניה, תל אביב – זאת אומרת, לרעננה אמורה לחזור הרכבת בספטמבר.
מתל אביב לרעננה, מה שדיברת עליו, כנראה דרך הרצליה. מנתניה לתל אביב – באמצע 2022 הקו כבר צפוי לחזור להיות מחושמל. עכשיו לשאלתך לגבי קו ירושלים–תל אביב. התשובה היא אותה תשובה, אבל בונים גם קו שמחבר את מודיעין לירושלים. לכן, שני הדברים הרלוונטיים זה קודם כול קווי האוטובוס 405 ו-408. רגע, היה לי עוד משהו לדווח לך לגבי זה – להגיד שבסוף הקו ממודיעין לירושלים אמור לפעול כבר בסוף 2021. דבר אחרון אני רוצה להוסיף. קודם כול אגיד עוד דבר, סליחה: התוכנית הזאת שאנחנו עושות ועושים עכשיו כפיילוט – ההנחיה שנתתי לאנשי המשרד היא להפוך את זה למצב קבוע. בכל מקום שבו ייעשו עכשיו עבודות תשתית שיפגעו בפעולה הסדירה של רכבות או של אוטובוסים, תוכן תוכנית חלופית, שתובא לידיעת הציבור באותו אופן. עכשיו, זה יהיה דבר שהוא בשגרה – לא יהיה צריך לחכות שיהיו תקלות, אלא זה יוכן במקביל. ודבר אחרון: אני שמחה לבשר שלכבוד מצעד הגאווה בתל אביב, שהוא אירוע הגאווה המרכזי, הגדול, החגיגי והשמח במיוחד שקורה ביום שישי הקרוב, הרכבת נערכת מבעוד מועד, ותוותר על עבודות החשמול ביום שישי כדי לאפשר להמונים, שהם באמת באמת המונים, שיבואו לחגוג להגיע ברכבות עד 16:00.
מקובל. רשמנו לפנינו. תודה.
אני רק אגיד שאדוני מתאר מצב נתון שהוא אכן מאוד בעייתי. התחבורה הציבורית במדינת ישראל לוקה בחסר, ממש חסר עצום – היא פשוט לא מספיקה. ולכן פתחתי ואמרתי שהתוכנית שלי, והיא תבוא לידי ביטוי כבר בתקציב המדינה הקרוב, היא להשקיע הרבה הרבה יותר בתחבורה ציבורית בכלל, ובתחבורה ציבורית בחברה הערבית בפרט – אגב, שם החסר גדול עוד יותר – וכמובן, במקומות יותר מרוחקים ממרכז הארץ, המכונים פריפריה, ויש לי קצת קושי עם הביטוי הזה. אבל בפירוש, לתת יכולת לכל אחד ואחת להגיע לא רק לכל מקום, אלא לכל מקום בחיים, זאת הפריזמה שדרכה אני מסתכלת על תחבורה. התפקיד שלה זה לייצר שוויון, ושוויון הזדמנויות, ולפתוח אפשרויות ולאפשר תנועה – וזה מה שאנחנו נעשה בכל הכוח. אני רגע רוצה לוודא – קודם כול לעניין הפיילוט, כפי שאמרתי, הוא נועד רק להמשיך. זאת אומרת, הוא לא יסתיים – תהיה היערכות. פשוט אנחנו נדייק את זה; נשתדל לדייק כעבור חודש של איסוף נתונים. לגבי הרכבת מרעננה, אתה כמובן צודק ואנחנו מקדמות. בסדר גמור. אני חושבת שהכול סוג של ברור.
תודה, אדוני. אז ככה, אני אתחיל מהסוף: חברת הכנסת עאידה תומא סלימאן, כמו שאמרתי, אני עוד לא ראיתי את כל התוכניות; אני בסך הכול שבוע במשרד ועדיין לא הציגו לי את כל התוכניות, אבל כמו שאמרתי, ההתכווננות שלי היא להשקיע הרבה מאוד בתחבורה ציבורית וספציפית להשלים את הפערים העצומים שקיימים היום בתחבורה ציבורית בחברה הערבית. אז בין השאר, בוודאי נבחן גם את הדבר הזה, ויכול להיות שלא רק תחנה בטירה אלא במקומות נוספים.
בהחלט, מייד כשאנחנו נקבל החלטות קונקרטיות לגבי מקומות ספציפיים, אז אני אשמח לעשות את זה. אני גם מאמינה שאנחנו נעבוד – אני אעבוד מול הרשויות המקומיות, מן הסתם, וגם מול גורמי המקצוע, והחברה האזרחית, שעושים את המעקבים וממפים את הצרכים ויודעים לפעמים לראות דברים שגורמים מקצועיים לא בהכרח רואים. אנחנו נעבוד מולם בכל חלקי החברה הישראלית ובכל חלקי מדינת ישראל, גם מבחינה גאוגרפית. אז זה לעניין זה. כבישים ביהודה ושומרון – שוב, אותה תשובה, חברת הכנסת סטרוק, לגבי זה שעוד לא ראיתי את התוכניות, עוד לא ירדתי לעומק. אנחנו נעשה את מה שנכון לאזרחיות ואזרחי ישראל ולמדינת ישראל. בכל מקרה, הדגש יהיה פחות על כבישים ויותר על תחבורה ציבורית ועל יכולת להגיע. זה יהיה נכון בכל מקום בתוך מדינת ישראל וביהודה ושומרון. ובכל מקרה, גם ביהודה ושומרון אין גזרה שווה על כל חלקי יהודה ושומרון, את יודעת, מכל בחינה שהיא, כשמסתכלים עליה. אבל ההסתכלות תהיה עניינית לטובת העניין, בכל מקרה. אפליקציית Moovit, אדוני חבר הכנסת אזולאי היקר – – –
אדוני, חבר הכנסת אזולאי היקר – א. חבל באמת שיותר מדי אזרחיות ואזרחים בישראל – – –
השאלה נשאלה, ואני מנסה לענות.
גברתי השרה עונה עכשיו לחבר הכנסת אזולאי, ואני אבקש שלא יפריעו לי. תודה רבה.
חבר הכנסת אזולאי, אכן מאוד מאוד מצער – – –
אני מתקנת את עצמי בשמחה רבה. חבר הכנסת ינון אזולאי, אכן צר לי מאוד מאוד שכל כך הרבה אזרחיות ואזרחים בישראל נאלצים להסתפק בטלפונים שמונעים מהם גישה לדברים נורא נורא נחוצים בחיים, כמו אפליקציות שיאפשרו להם להסתובב – – –
אבל אני באמצע משפט. אתה בעצמך אמרת שהאפליקציה Moovit, שהיא בסך הכול אפליקציה שמאפשרת לבני אדם להשתמש בתחבורה ציבורית בצורה יותר יעילה ולדעת בזמן אמת איזה קווים נוסעים לאן, איפה, אם יש שינויים – – –
אז צר לי, ואכן זה דבר בעייתי בעיניי, לא נכון, מצער – –
– – שיש אוכלוסייה שלמה שנאסר עליה להשתמש – – –
כאמור, השירותים של המשרד, השירותים של התחבורה הציבורית, נגישים וצריכים להיות – אין שאלה. אגב, יש מקומות גם בתוך החברה החרדית ששם יש פערים בתחבורה הציבורית שצריך למלא אותם ולסדר אותם, וזה בפירוש חלק חד-משמעי מתוך התוכניות שלי. אבל לעניין האפליקציות, אכן, חבל, וכדאי שאתם כמנהיגי ציבור תדאגו שהציבור שלכם כן יוכל להשתמש בדברים האלה, שהם ישפרו באופן חד-משמעי את איכות חייהם וגם את הנגישות שלהם לתחבורה ואת היכולת שלהם להגיע למקומות.
לעניין הקווים שציינת, אני לא מכירה את החלטת היועץ הזאת. אני מודה לך שהסבת את תשומת ליבי, ואני אלמד אותה ואשוב בשמחה – – –
אני אלמד את ההחלטה ואשוב. וברשותך, אדוני, מילה לסיום.
משום שציין פה – אני לא בטוחה, אני חושבת שזה היה חבר הכנסת אזולאי שאמר: ניתן שאילתה לחברה החרדית ולחברה הערבית ולציבור מיהודה ושומרון. ואני רוצה לקוות שאנחנו נפסיק לחשוב על עצמנו רק באמצעות המגזרים השונים, משום שכולנו, בסופו של דבר – באמת, הגיע הזמן שתתחיל לחשוב על עצמנו כעל עוד זהויות שלנו – –
– – ולא רק באמצעות זהויות מגזריות קבוצתיות.
אני חייבת להגיד לאדוני, אתמול גם הייתי בנמל חיפה וראיתי איך התור נגמר, וזו הייתה נחת גדולה.
לא, הכול טוב. אדוני היושב-ראש, אומנם זה לא כל כך משנה מה אנחנו נציג בהצעת החוק לגבי מה שיגידו פה הדוברים מהאופוזיציה, אבל בכל זאת, אנחנו – – –
בכל זאת, אני אציג את הצעת החוק.
אז בוקר טוב, חברותיי וחבריי חברות וחברי הכנסת. אני מציגה את הצעת החוק לתיקון – – –
תודה, אדוני. אני מביאה את הצעת חוק לתיקון פקודת התעבורה, שזאת בעצם הארכה של הוראת מעבר – –
– – שכן הממשלה הקודמת לא סיימה להתקין את התקנות שיאפשרו מעבר לחוק החדש, חברות וחברים. בתיקון פקודת התעבורה (מס' 120), התשע"ח–2018, נקבע הסדר חדש להענקת רישיונות להפעלת קווי שירות במוניות בהליכים תחרותיים. כדי לגשר על התקופה שבה התנהלו ההליכים התחרותיים ולאפשר בינתיים הפעלת קווי שירות במוניות בתקופת הביניים, נקבע בסעיף 15 לחוק האמור – נקבעה הוראת מעבר שלפיה המפקח על התעבורה רשאי להאריך את תוקף הרישיונות הפעילים שניתנו לפי הדין הקודם עד ליום 31 בדצמבר 2019. בחוק לתיקון פקודת התעבורה (מס' 120), התש"ף–2020, נדחה המועד האמור עד 31 בדצמבר 2020, ומכוח סעיף 38 לחוק-יסוד: הכנסת, המועד האמור נדחה ל-6 ביולי 2021. מאז שחוקק החוק המתקן בפברואר 2018 פורסם הליך תחרותי למיון מוקדם של כלל הכשירים להתמודד על הפעלת כל האשכולות והקווים בארץ, וכן פורסמו הליכים תחרותיים לבחירת המפעילות או המפעילים של עשרה אשכולות קווים. רובם החלו לפעול. אבל בעת הזו עשרה קווי שירות במוניות – –
– – עדיין פועלים לפי הרישיון שניתן להם לפי הדין הקודם; רובם מיועדים להמשיך להיות מופעלים גם בעתיד במסגרת אשכולות על ידי זוכים בהליכים תחרותיים שיתקיימו לגביהם. העיכוב בפרסום שאר ההליכים התחרותיים נובע מקשיי יישום שהתגלו באשכולות הראשונים שהופעלו, ומן הסתם אנחנו מעוניינות ומעוניינים להפיק לקחים וליישם בצורה יותר טובה את הפרסומים הבאים. המפקח על התעבורה במשרד התחבורה עוקב אחר הפעלת אשכולות הקווים על ידי התאגידים הזוכים, כדי להפיק לקחים כאמור לגבי הליכים תחרותיים עתידיים. בין היתר, המשבר שנגרם כתוצאה מהתפרצות והתפשטות נגיף הקורונה החדש הביא לשיבושים קשים בהפעלת השירות ובמנגנון ההכנסות עקב הגבלות על תפוסת הנסועה במהלך תקופת המשבר, לכן לא קודם יישומם של אשכולות הקווים שפעילותם מוסדרת בהליכים התחרותיים. לפיכך, לא ניתן להסתמך על נתוני שנת 2020, ויש צורך לעקוב אחר תקופת הפעלה נוספת לפני שנקבל החלטות לעניין פרסום הליכים תחרותיים לגבי אשכולות נוספים. לאור האמור לעיל, חברות וחברים, מוצע לדחות את תום תקופת המעבר ליום כ"ז בטבת התשפ"ב, 31 בדצמבר 2021 – עוד לא כל כך הרבה זמן – כך שבמקומות שבהם לא תתחיל עד תום התקופה האמורה הפעלת קווים על ידי הזוכים בהליכים התחרותיים יוכלו להמשיך ולפעול קווי שירות למוניות שפועלים על פי הרישיון שניתן להם לפי הדין הקודם, ולא נפגע בנוסעות ובנוסעים בהם – זה הדבר הכי חשוב ביותר. אני קוראת לכם לאשר את הצעת החוק. תודה.
אדוני היושב-ראש, חברותיי וחבריי חברות הכנסת, אני מביאה לפניכם הארכה של חוק רישוי שירותים ומקצועות בענף הרכב, התשע"ו–2016. זה עוד אחד מהחוקים האלה שבעצם כבר היו צריכים להיות מחוקקים בהסדר אחר, עם חקיקת משנה עדכנית, אבל בשל המשבר הפוליטי הארוך והמתמשך שמדינת ישראל והפוליטיקה הישראלית היו שרויות בו כבר כשנתיים, לא היה אפשר בעצם לסיים את עבודת החקיקה כדי שלא נצטרך את ההארכה הזאת. ספציפית, חוק רישוי שירותים ומקצועות בענף הרכב מסדיר את ענף הרכב בישראל על תחומיו השונים, כולל ייצור רכב, יבוא רכב וסחר ברכב, ייצור, יבוא וסחר במוצרי תעבורה, מתן שירותי תחזוקה לרכב ושמאות רכב. ספציפית, סעיף 247, שעניינו שמירת תוקף, נועד לשמור את תוקפם של צווי הפיקוח ושל הוראות נוהל שנקבעו מכוחם ושפורסמו באתר האינטרנט של המשרד – זה, עד להשלמת פרסום חקיקת המשנה לפי החוק החדש. אלא מה? כמו שציינתי, בגלל שלל המשברים והתקלות, לא הסתייע לסיים את החקיקה, ולכן, לכן, כדי למנוע מצב של ריק סטטוטורי ביחס לתחומי הפעילות שציינתי, מוצע להאריך את תקופת תוקפם של צווי הפיקוח והנהלים כל עוד לא ישונו או יבוטלו או כל עוד לא ייכנסו לתוקף הוראות במקומם, לפי החוק, בעניינים שמוסדרים בהם. בקיצור, אני מבקשת, חבריי וחברותיי, שתאריכו את התוקף של הצווים הקיימים עד 31 בדצמבר 2021. בתקופה הזו, למותר לציין שהמשרד יעשה כל מאמץ לסדר את חקיקת המשנה החדשה הנדרשת לפי החוק. אני אודה על תמיכתכם. תודה רבה.
תודה, אדוני. אני מחליפה – אני מדברת בשם חברי שר הבריאות, ואני מביאה בפניכן ובפניכם צווים שדרושים לנו כדי להתמודד עם העלייה בתחלואה מהנגיף מסוג דלתא, המכונה דלתא, שאנחנו רואות ורואים לאחרונה עלייה בהידבקות בו ובתחלואה. ולכן, כדי להישמר וכדי לצמצם ככל האפשר את ההתפרצות ולא להגיע, חלילה, לכדי היקפים משמעותיים, אנחנו מביאות ומביאים בפניכם שתי הצעות לתיקון צו בריאות העם. האחד: צו שיאפשר מתן קנסות להורות והורים בגין הפרת בידוד של ילדות וילדים מתחת לגיל 12 שגרים איתם. בזמן האחרון התרחשו כמה מקרים, מספר לא מבוטל של מקרים, שבהם קטינים וקטינות הפרו בידוד, מה שהאיץ את התפרצות התחלואה, כתוצאה מכך. מתחת לגיל 12 קטינות וקטינים מן הסתם אינם בני אחריות פלילית, אבל משום שבגילים האלה, בדיוק בשל כך, הורות והורים אחראים להם לחלוטין, ובשל פוטנציאל הנזק הרב בהדבקה של קטינות וקטינים שיוצאים החוצה ובעצם חושפים אחרים שאינם מחוסנות ומחוסנים לתחלואה, מוצע לתקן את הצו ולקבוע שחובת הבידוד חלה גם על מי שאחראי או אחראית לקטינה או קטין שמתגוררים עימם ומתחת לגיל 12. הפרת האחריות הזאת מהווה עבירה של ההורה או ההוֹרָה. תיקון נוסף לצו הזה יאפשר לראש שירותי בריאות הציבור, מנכ"ל משרד הבריאות ורופאי המחוז או רופאות המחוז להורות למחוסנות ולמחוסנים, למחלימים, לשהות בבידוד בהתקיים אחד מהתנאים הקבועים בסעיף: אם המחוסנת או המחוסן היה במגע עם חולה שנדבקה בזן מסוכן של הנגיף באירוע תחלואה חריג; אם המחוסנת או המחוסן היה במגע עם חולה ונמצא דרך קבע במוסד שנמצאת בו אוכלוסייה בסיכון, אוכלוסייה לא מחוסנת או אוכלוסייה שידוע שהחיסון לא יעיל לגביה; אם היה במגע עם חולָה או חולה בטיסה. בתיקון הזה נקבעה חובת עטיית מסכה גם על השוהות והשוהים בשדה התעופה, בשדות תעופה בין-לאומיים ומעברי הגבול ובמקומות שניתן בהם טיפול רפואי. התיקון הנוסף מציע להרחיב את החובה לעטות מסכה כך שתחול בכל מקרה שאינו שטח פתוח, למעט מקום המגורים של האדם. תיקון זה נדרש לנוכח העלייה בתחלואה בשבועיים האחרונים ולצורך צמצום התפשטות הנגיף בישראל. למעשה, מדובר על החזרת חובת עטיית מסכה כפי שהייתה עד לתיקון מס' 28, שנכנס לתוקף ב-15 ביוני 2021. אבקשכם ואבקשכן, חברותיי וחבריי, לאשר את התיקונים כאמור כדי למנוע ולצמצם את התחלואה. תודה.
נגמר הזמן, אדוני היושב-ראש. נגמר הזמן.
אני רק מעירה את תשומת ליבו – – –
לא, לא, לא. בועז, בוא נעביר אותו עכשיו.
משפחת הלל היקרה, אני רוצה לפתוח, חבריי וחברותיי חברות הכנסת, ולצטט לכם – לא לצטט, אבל לספר לכם מה אמר ארי הלל, בנו של שלמה הלל המנוח, בטקס הלוויה המאוד-מצומצם, שהיה בעיצומם של ימי הקורונה והסגרים: 1975, ממשלת רבין הראשונה קמה, ושלמה הלל מקבל את משרד הפנים. על שולחנו הוא מוצא מכתב שמבקש להכיר ביהודיות ויהודי אתיופיה כיהודים לצורך חוק השבות. במגירה אחרת הוא מוצא מכתב מהרב הראשון לציון עובדיה יוסף, שקובע נחרצות שיהודיות ויהודי אתיופיה הם יהודים לכל דבר. שלמה הלל ממהר לקרוא לפקידי המשרד, שהיו אנשי מפד"ל, ואומר להם: בואו נתקן את האירוע הזה, זה ממש דחוף; יש פה אנשים שאנחנו צריכות וצריכים להכיר בהם כיהודים – סביר להניח שהוא אמר "צריכים", אבל. אנשי המשרד מסבירים לו שזה עניין מסובך וצריך לקיים דיון ואולי עוד דיון, ועובר הזמן, ולא מתקיימים – והוא כבר לא שר הפנים. 1976, המפד"ל פורשת מממשלת רבין, ושלמה הלל נקרא שוב להיות שר הפנים. הוא שואל מה קורה עם העניין הזה של יהדות אתיופיה, וכשהוא מבין ששום דבר לא זז, הוא מחליט מיידית פשוט להחיל את חוק השבות על העלייה מאתיופיה. הוא, ממוצא עיראקי, שנשא את אשתו תמימה, ממוצא אוסטרי, פשוט לא הסכים להפרדה בין אנשים בשל מוצאם. באותם ימים ממש חיה בגונדר בצפון אתיופיה ילדה צעירה בשם נתמר, שלא מודעת לזה שגורלה משתנה לתמיד מהחלטה של שר פנים בירושלים. באותם ימים גם גדל ילד בשם ארי הלל, שלא יודע שאבא שלו חתם על החלטה שתשנה את החיים שלו לנצח. נתמר וארי נפגשים במדשאות אוניברסיטת תל אביב, מתחתנים, ונולדות להם שלוש בנות – אולי דילגתי על "מתאהבים", אני מצטטת ממקור ראשון. אז ההחלטה הזאת של שלמה הלל, גם ברמה האישית, הפכה אותו לסבא מאושר ואבא גאה. אבל איזה משקל עצום, איזה חותם השאירה ההחלטה הזאת שלו בתולדות החברה הישראלית ומדינת ישראל. אבל העניין הוא שההחלטה הזאת היא ממש אחת מני כל כך הרבה מעשים שעשה שלמה הלל שעיצבו את פניה של מדינת ישראל והחברה הישראלית. חבריי מנו פה ממש אפס קצהו. האחריות העצומה שלו לעליית יהודיות ויהודי עיראק – הוא זה שהגה את המחשבה להעביר אותם דרך איראן, איראן של ימים אחרים, בשתי נגלות: בהתחלה בריחה, ואחר כך במשא ומתן מסודר. הוא זה שממש יש לו יד, משמעותית, בארגון מבצע עזרא ונחמיה, שהביא לכאן מספר עצום של יהודיות ויהודים מעיראק. השגריר הראשון שלנו בגינאה, ואחר כך בעוד אי אלו מדינות אפריקה, ומכאן הוא נהיה מנהל מחלקת אפריקה, חבר במשלחת ישראל לאו"ם, סמנכ"ל משרד החוץ למשרד התיכון ועוד ועוד ועוד, ואני לא אמנה – באמת, כל כך הרבה דברים שהוא אחראי להם. אנחנו צריכות וצריכים להיות אסירות ואסירי תודה לו. אני אגיד רק ששלמה הלל הוא עוד אבן מאבני הפינה של מדינת ישראל ושל החברה הישראלית. הבניין הזה עומד, חברות וחברים, בזכות התרומה של שלמה הלל ושל השותפות והשותפים שלו. בשבוע שבו הוא נפטר הייתה לנו זכות גדולה ששלמה הלל צירף את שמו לרשימת העבודה לכנסת, במקום ה-74. הוא היה מנהיג בכל רמ"ח אבריו ושס"ה גידיו. היה לו עמוד שדרה ישר באופן מדהים. היו לו שקט פנימי וידיעה עמוקה של הדבר הנכון לעשות לטובת עם ישראל ומדינת ישראל. יהיה זכרו ברוך.
תודה רבה, חבר הכנסת גנאים. אכן, אני רוצה לאשר את הדברים, ובאמת בשדה התעופה ראש פינה יש התגברות של פעילות בדיוק בגלל בית הספר לטיסה – האקדמיה לטיס – שעבר מאילת לראש פינה. אבל אני רוצה להגיד שהפעילות הזאת, יש לה חשיבות אדירה גם ברמה הלאומית, משום שהיא נותנת מענה לביקוש הולך וגדל להכשרת טייסות וטייסים בתעופה האזרחית, דבר שמדינת ישראל מאוד מאוד זקוקה לו, כי לשמחתנו מעמדנו מבחינת היכולות שלנו בתעופה הולך וגדל בעולם. לסיפור הזה יש גם השלכות מאוד מאוד חיוביות – לכך שהוא עבר לאזור הזה. יש פעילות במעגלים כלכליים נוספים מעבר לעיסוק הישיר בתעופה, שהוא עצמו מאוד חיובי, ואכן, הוא זוכה לתמיכה של המועצה האזורית. בסופו של דבר זה שדה תעופה קטן, הוא פועל בשעות מוגבלות, לגמרי מתוך התחשבות באוכלוסייה הסובבת, בוודאי לפי החוק, ובלי לפגוע בבטיחות הטיסה. לצערי הרב, תקלות תמיד יכולות לקרות, אבל בגדול, יש הקפדה על בטיחות הטיסה. פניות של היישובים זוכות – ואני בדקתי במשרד – נענו בכתב פניות שהגיעו, בתיאום עם רשות שדות התעופה, שהיא שמנהלת את התעופה האווירית בשדה ובתיאום עם מדריכי הטיס באקדמיה. לראיה, באמת לאחרונה שונה תוואי ההקפה כדי לצמצם את הרעש ביישובים הסמוכים. רשות שדות התעופה האזרחית מפקחת וכל פעם עושה בדיקות של יישום ההנחיות והוראות התעבורה האווירית כפי שהן מפורסמות בפרסום שקוראים לו "פרסום מידע תעופתי". בכל מקרה, בהמשך לשאלתך, הרשות תחזור ותוודא עם הנהלת בתי הספר לטיס והמשתמשות והמשתמשים השונים הקפדה מאוד משמעותית על ההנחיות, כדי לצמצם כמה שאפשר את המטרד של הרעש. בעקבות הפנייה שלך ביקשתי מגורמי המקצוע לחזור ולבחון את העניין. אתה מוזמן תמיד להפנות אליי בעיות ספציפיות כדי שנראה אם אפשר לתפור באמת פתרונות מידתיים קונקרטיים לכל דבר ועניין שיעלה על הפרק. אנחנו פתוחות ופתוחים לזה לחלוטין.
כמו שאמרתי, האנשים בסביבה, לא כולם מתנגדים. יש הרבה מאוד תמיכה בדבר הזה, ובוודאי תמיכה של המועצה. אתה חוזר עם האמירה שקודם כול, לדבר הזה יש הרבה יתרונות, ושכל מפגע או כל בעיה שאתם רואים – העבירו אלינו, ונעשה כמיטב יכולתנו לפתור את זה. תודה רבה.
תודה לאדוני. אני חייבת להגיד שאני עדיין חדשה במשרד. אכן, אני לומדת את שלל הנושאים והתחומים הרבים שמשרד התחבורה, לשמחתי, ממונה עליהם ועושה בהם עבודה מרשימה על ידי עובדות ועובדים סופר-מקצועיים וסופר-רציניים. גם הדבר הזה, אני מניחה שיגיע לשולחני. הכול זה למידה, תוך כדי הכנה של תקציב וחוק הסדרים, אז אני מודה שבאמת אתה צודק, לסוגיה הזאת עדיין לא הגעתי. אני מבטיחה לעדכן אתכם כשאגיע אליה.
ברוך השם. אני מודה על המחמאה.
אני מודה לך, אדוני. יום נהדר.
אני הקשבתי. אני לא מצאתי לנכון לענות, זה הכול. ענייניים הם לא היו. לא היה, לא היה אפילו ספק – – –
משום שזאת מדינה דמוקרטית, זה למה.
תודה, אדוני היושב-ראש. חברתי חברת הכנסת מיכל רוזין ואני הכרנו כשמיכל רוזין הייתה מנכ"לית איגוד מרכזי הסיוע, לפני הרבה מאוד שנים. אני הקמתי הרבה שנים קודם כבר את קבוצת עזרת נשים, נשים מכל שדרות החברה הישראלית שנאבקו ונאבקות גם היום – –
– – נגד פגיעה מינית, נגד הטרדה מינית ולמען שוויון מגדרי, למען כל סוגי הנשים בחברה הישראלית. מאז ועד היום אנחנו נאבקות נגד אונס ופגיעה מינית. ולכן, קודם כול, אני רוצה להודות לחברתי מיכל רוזין, שהביאה את הצעת החוק הזאת.
אני רוצה גם להודות לחברת הכנסת דיסטל שבאה והציפה כאן, מעל הדוכן, ונתנה מקום ובמה לאונס המחריד הזה שהתרחש בדרום תל אביב השבוע.
אני רוצה להגיד שמשטרת ישראל כבר שנים ארוכות עומדת – –
– – מול ביקורת מאוד קשה שלנו. אנחנו הרבה מאוד שנים מבקרות את המשטרה וגם דורשות ממנה וגם עובדות איתה כדי שהיא תתחיל לטפל בפגיעה מינית ובאונס כמו שצריך. והיא לא מטפלת בפגיעה מינית ובאונס כמו שצריך – לא רק בדרום תל אביב, אלא גם כשמדובר בנשים כביכול מפורסמות, כביכול פריבילגיות, מכל סוג שהוא. למרבה הצער, עדיין, אחרי כל כך הרבה שנים של מאבק פמיניסטי ומאבק למען שוויון של נשים, למשטרת ישראל עדיין אין לא הידע, לא הנכונות ולא המאמץ שנדרש כדי לטפל בפגיעה מינית על כל הרצף שלה כמו שצריך. אבל, חברתי גלית דיסטל היקרה, למה שוב ושוב ושוב את לא עומדת בפיתוי לקחת פצע מדמם בחברה הישראלית – שהוא לא מתחיל היום, הוא הולך אחורנית, באמת, מאות שנים של דיכוי – ולהפוך אותו להסתה נגד מישהי מהצד השני?
אנחנו הרי שותפות למאבק הפמיניסטי הזה.
אנחנו שותפות למאבק נגד דיכוי נשים ונגד אונס.
אבל את, כשאת עולה לדבר על זה – –
– – את לא יכולה לעמוד בפיתוי – –
– – להפוך את זה שוב לכלי שבאמצעותו תסיתי נגד מי – –
– – שהיום נמצאות בשלטון – –
אני רוצה להגיד לסיום, חברות יקרות, חברים יקרים – – –
אני גאה בחברי השר עמר בר לב, השר לביטחון הפנים, שעשה הבוקר דבר שלא נעשה עדיין מעולם: הוא התנצל באופן פומבי בשם המשטרה ולקח אחריות על ההתנהגות הלא-ראויה של משטרת ישראל – –
– – על ההתנהגות הלא-ראויה של משטרת ישראל כלפי נפגעות. אבל הצעד הבא, חברות וחברים, הוא ליישם את הדרישה של מפלגת העבודה בהסכמים הקואליציוניים ולהקים את היחידות המיוחדות לטיפול בעבירות מין ובנפגעות – ובנפגעים, צריך להגיד – במשטרת ישראל. זה דבר שנמצא בהסכמים הקואליציוניים שלנו, וצריך להיות בתוך התקציב הנוכחי. אני קוראת גם – אני סומכת על השר עמר בר לב שזה נמצא שם – וקוראת לשר אביגדור ליברמן, שר האוצר, לעשות את חלקו בעניין הזה ולוודא שבשנה הקרובה ובתקציב הקרוב יש לנו כלים להתחיל להתייחס באופן ראוי וכמו שצריך לנפגעות ולנפגעים במדינת ישראל. זה קורה להם כל יום, בכל מקום, בכל גיל, בכל מעמד סוציאלי, מכל מוצא ובכל צבע עור. נגד כל אלה אנחנו חייבות וחייבים להילחם. אנחנו על זה. אני מאוד מאוד מזמינה אתכן ואתכם להיות שותפים למאבק הזה, ולא להפוך אותו שוב לעוד פצע של החברה הישראלית.
תודה רבה לך, חברת הכנסת. אני חושבת שאת מכולם מאלה שיודעות עד כמה הדרום, הנגב והנגב המערבי חשובים לי. למעשה אני חושבת שהמקומות שהייתי בהם עד היום כשרה הכי הרבה, פי כמה וכמה, הם בדיוק היישובים האלה. הייתי כבר בנתיבות, באופקים, הייתי בשער הנגב, הייתי כמובן בבאר שבע, הייתי בשדרות, ראיתי מקרוב את עבודות הפיתוח המרשימות, וגם התחלנו לקדם עוד תחבורה ציבורית ועוד מענים עבורכם שהם לא רק התחבורה הציבורית, שהיא באמת הדגל של משרד התחבורה בתקופתי, אלא גם בצמתים מסוכנים – בראש ובראשונה טיפול בצמתים מסוכנים בכבישים – בפיתוח השכונות החדשות ועוד. קודם כול אני רוצה להודות לראשי הרשויות, ובהם אופיר ליבשטיין, ניר זמיר, איציק דנינו ויחיאל זוהר, שפגשתי אותם והם דיברו איתי והפנו את תשומת ליבי למחאה ולמאבק של התושבות והתושבים בעניין הרכבת. אני מאוד מאוד מאושרת שיש לי בשורה בעניין הזה שנוגעת לכל תושבות ותושבי הנגב המערבי. לצערי, המידע שהתפרסם היה פשוט לא נכון, אבל הבשורה היא שממש בתוך כמה שבועות הרכבות חוזרות בגדול, בכל השעות, לכל היעדים, גם בשישי וגם במוצאי שבת, גם בלילה. יהיה קו חשמלי חדש. כל הסיבה להפסקות בנסיעות של הרכבת, ולא רק בשער הנגב אלא במקומות נוספים בארץ – הסיבה להפסקה בחלק מהשירות של הרכבת היא החשמול של הקווים. חשמול הקווים הוא פרויקט לאומי חשוב ממדרגה ראשונה לשירות של הנוסעות והנוסעים ברכבת, ליכולת שלה לנסוע בצורה יותר טובה, יותר שקטה, ובעיקר – יותר נקייה, לא לזהם. המעבר מדיזל לחשמל הוא מעבר שברמת איכות החיים של כולנו יש לו משמעות אדירה. לכן, לשמחתי, יתחיל לפעול קו חשמלי חדש בין תחנות אשקלון, תל אביב והרצליה. בקו הזה כל הרכבות כאמור תהיינה חשמליות, ומ-13 בנובמבר יחודש השירות הרכבתי באזור הדרום, ובכלל זה באופקים, בשדרות ובנתיבות, באופן מלא, כמו שאמרתי, בכל השעות, בכל הימים, לכל היעדים. במהלך שלב ההפעלה החדש התחנות בקו אשקלון–באר שבע ימשיכו לקבל שירות דיזל, כיוון שעדיין לא חושמל החלק הזה. אנחנו פנינו לוות"ל – ועדת התשתיות הלאומית, כדי להאיץ ולקדם מאוד מאוד את האישור לחשמול כל הקווים מאשקלון דרומה, וברגע שנקבל את האישור הזה – הכנו את התקציב במסגרת תוכנית החומש של הרכבת; הכנו תקציב מיועד, ייעודי, להאצה מאוד משמעותית של חשמול הקווים האלה. בינתיים, בזמן שהרכבת חוזרת, המשמעות היא שנעבור באשקלון מחשמל לדיזל, וזה אומר תוספת של סדר גודל של חמש דקות נסיעה בממוצע. למעשה זה יהיה ככה: משדרות לתל אביב זה שלוש דקות, מנתיבות – חמש דקות, ומאופקים זה 11 דקות. זה המחיר של המעבר ההדרגתי מדיזל לחשמל, אבל הוא מעבר הכרחי, הוא מעבר רצוי, הוא מעבר נחוץ בצורה בלתי רגילה. לאור בקשת התושבות והתושבים, הרכבת בוחנת עכשיו גם הפעלת קווים ישירים בחלק משעות היום ובעיקר בלילה – – –
כמו שאמרתי, גברתי חברת הכנסת, הרכבת בוחנת עכשיו גם הפעלה של קווים ישירים בחלק משעות היום והלילה, מה שיוסיף אומנם רכבות דיזל אבל יסייע כמובן לשירות. אנחנו, גם משרד התחבורה וגם רכבת ישראל, עושות ועושים מאמצים מאוד מאוד גדולים לשיפור השירות הרכבתי בכל הארץ, אבל בפרט בדרום. בעשור האחרון נפתחו הרבה מאוד תחנות, נוספו קווי נסיעה ונחנכו מרכזיים תפעוליים רבים, שמחזקים את האזור כולו ואת התושבות והתושבים שלו. לשמחתי, אכן אנחנו רואות ורואים עלייה מתמדת במספר המשתמשות והמשתמשים ברכבת מהדרום, ואני מבינה שכשיש הפסקה לצורך החשמול ועבודות פיתוח הרכבת, זה אכן מאוד מתסכל, ולכן אני שמחה שעכשיו נוכל להחזיר את התנועה במלואה. אני רוצה להתייחס להבטחה שלי שניתנה בעניין השאטלים. כשנכנסתי לתפקיד דרשתי מהרכבת לספק בכל מקום שבו אין שירות רכבתי בגלל פרויקט החשמול – בכל מקום כזה להוסיף שאטלים. ואכן, נוספו שאטלים; ביולי נוספו עד תחנת אשדוד. כשפנית אליי בקיץ, הרכבת מייד הוסיפה שאטלים אחת לשעה בשעות הערב מאשדוד לאופקים, לנתיבות ולשדרות. ברור לי שהשאטלים לא מחליפים את הרכבת באופן מלא. עכשיו, לשמחתי, הרכבת חוזרת. כאמור, ברגע שיהיה לנו אישור ות"ל נוכל לצאת לפרויקט חשמול קווי ההמשך מאשקלון. אני מצפה לזה בכיליון עיניים, אפשר להגיד. אני מאוד מאוד מצפה לזה. בכל מקרה, אני רוצה להגיד עוד משהו לתושבות ולתושבי שער הנגב: בגלל הקושי שעבר עליכם בתקופה הזאת, ובגלל שהשאטלים לא הסתדרו באמת כמו שהיה צריך, אנחנו פנינו לרכבת ישראל ועשינו יחד איתם עבודה כדי שהדבר הזה לא יקרה שוב. עכשיו יש פרוטוקול מאוד ברור שבכל מקום שבו יש עבודות חשמול ויש הפסקה או ירידה מסוימת בשעות השירות של הרכבת, יהיה יידוע ראוי, תהיה הכוונה ראויה, ובעיקר – שאטלים מספיקים. אבל לשער הנגב, כאמור, ב-13 בנובמבר הרכבת חוזרת במלואה.
אני רק אתקן, ברשותך. אני אמרתי מפורשות: דרום, נגב, נגב מערבי ושער הנגב. את כל אלה אמרתי וציינתי את כולם, משום שלכל החלקים האלה אני מתכוונת.
א. לגברתי יש כלים פרלמנטריים לקיים דיון. היא יכולה להגיש הצעה לדיון בוועדת הכלכלה או בוועדות אחרות, והיא מוזמנת להשתמש בכלים נוספים אם ברצונה לקיים דיון. אנחנו, כמובן, נשמח בכל עת. לעניין הזמן הנוסף, את הזמנים שציינתי לעניין תוספת הנסיעה אני אומרת באחריות, משום שנעשתה עבודה ברכבת של התאמת הזמנים. ברור שאין דרך לעבור לרכבת חשמלית מרכבת דיזל כל זמן שהחשמול עוד לא קיים לאורך כל המסלול, ויש צורך בהחלפה. אבל ציינתי את הזמנים המסוימים והמאוד-ספציפיים האלה משום שנעשתה עבודה בדיוק בשביל שלא לעשות הארכה מיותרת של 25 דקות אלא לצמצם ככל הניתן. נעשתה התאמה מחודשת, וברגע שהקו הזה ייפתח ובאמת אפשר יהיה להגיע בחשמל לאשקלון, ומאשקלון הלאה – אלה יהיו הזמנים ולא יותר מזה. אני רוצה להגיד, אגב, שאני מודה לך על המחמאות, אבל חבר הכנסת סמוטריץ', שהיה שר התחבורה, הוא שהתחיל ופתח את המשך החשמול קדימה להמשך הדרום. אנחנו מאיצות את זה בכל הכוח, וכמו שאמרתי, פנינו לוות"ל, ואנחנו עושות כל מאמץ כדי שזה יקרה כמה שיותר מהר, אבל קרדיט צריך לתת למי שמגיע. לגבי כל דבר אחר, כאמור, חברת הכנסת שפק, אנחנו נשמח לסייע בכל דבר ועניין.
זה יום רביעי בבוקר. ביום רביעי בבוקר הפרשנים של הטורים הפוליטיים כותבים את הטורים שלהם. מעניין מה הם יחשבו על הדברים האלה. תודה רבה לך, חבר הכנסת מקלב.
תודה רבה, חבר הכנסת מקלב, ואתה באמת נוגע בנקודה כואבת ומתסכלת בצורה בלתי רגילה. אני, כמי שמתנגדת בכלל להפרטה, כידוע, וחושבת ששירותים מסוג זה, כמו מבחנים של רישיון נהיגה למשל, לא צריכים בכלל להיות בידי זכיין פרטי אלא צריכים להיות בידי המדינה, אני חושבת שמה שתיארת, התפקוד הלקוי של חלק מהזכיינים, מוכיח שהפרטה היא לא מילת קסם והיא לא פותרת את כל הבעיות, גם אם היו קודם בעיות. בדרך כלל, אגב, אנחנו נוכחות שוב ושוב שכשיש גופים ממשלתיים שמתפקדים בצורה לא טובה, זה בדרך כלל משום שייבשו אותם, פגעו בהם ולא נתנו להם את הכלים לעשות את העבודה בצורה מספיק טובה. כשהם כבר מיובשים ופועלים בצורה לא אפקטיבית – אז מפריטים. והינה, אנחנו רואות שההפרטה, לא זו בלבד שלא פתרה את הבעיה, אלא לדעתי אפילו החמירה אותה בחלק מהמקרים מאוד מאוד. אנחנו מודעות מאוד לבעיה הזאת. פנינו לזכיינים ועשינו את כל מה שאנחנו – אתה יודע, יש הליך במסגרת ההתקשרות של המדינה עם גוף פרטי. פנינו אליהם, התרענו, ואם הדבר הזה יימשך אנחנו נשתמש גם בסמכותנו וביכולתנו להפקיע מהם את הסמכות ואת המכרז. אין ספק שהפגיעה הזאת בנבחנות ובנבחנים היא בלתי נסבלת, והיא לא יכולה להיות. משרד התחבורה פועל בעניין הזה מול החברות. אני אעשה כוכבית ואגיד שיש עוד עניין, וזה שיש טסטים שנדחים בגלל שיש בוחנים שחוששים לבחון נבחנות ונבחנים בלי תו ירוק. אני יכולה להבין את זה. אנשים יושבים באוטו במרחק קרוב מאוד מאוד, וחלק מהם לא צעירות וצעירים. משרד התחבורה דורש הרבה מאוד זמן להחיל תו ירוק רק במבחני נהיגה, משום ששם אנשים נמצאים במצב בלתי אפשרי, וזה, איך להגיד, במטחנות. אני מקווה שגם זה ייפתר בקרוב מאוד, וגם התורים האלה יפסיקו להיות מבוטלים. אני רק יכולה להבטיח לך שאנחנו לגמרי לגמרי על זה. תודה רבה.
ככה אני אעשה. תודה רבה, אוסאמה. אני רושמת לפניי.
תודה רבה לך, אדוני, ותודה לחבר הכנסת מלכיאלי, ששאל את השאלה במקור. הנתונים שאדוני נתן הם הנתונים הקשים שכולנו מכירות ומכירים, והם לא מפסיקים לזעזע בכל פעם מחדש. אתה ציינת את רוכבי האופנוע, שאנחנו יודעות ויודעים שהם מהיותר-נפגעים, אבל צריך להגיד שגם הולכות והולכי רגל, לצערי, הם קבוצה פגיעה, וגם תאונות שמעורבים בהם כלי רכב כבדים הם בעיה מאוד גדולה. בהמשך לשאלתו של חבר הכנסת סעדי, אנחנו גם יודעות שביישובים ערביים יש יותר תאונות דרכים, למרבה הצער. חד-משמעית. כל הדברים האלה הם דברים שמשרד התחבורה – – –
כל הדברים האלה הם דברים שמשרד התחבורה בראשותי בוודאי מאוד מודע להם. אני חייבת להגיד לך שהדבר הראשון שעשיתי כשנכנסתי למשרד – אמרתי שככל שאנחנו מעבירות ומעבירים את כובד המשקל של המשרד מסלילת כבישים לתחבורה ציבורית, עדיין אנחנו משאירות ומשאירים בראש התיעדוף את כל מוקדי הסיכון בכבישים. כל הכבישים האדומים, הצמתים המסוכנים וכו' – הם יטופלו ראשונים. זה דבר אחד. מעבר לזה, אני חייבת להגיד לך שההשקעה בתחבורה הציבורית, מעבר לזה שהיא הופכת את התחבורה ליותר שוויונית, יותר נגישה ומאפשרת לכל אחד ואחת יותר אפשרויות להגיע לאן שהן רוצות ורוצים בחיים – בסופו של דבר היא גם תפחית תאונות, כי יהיו פחות כלי רכב על הכביש, ויהיו פחות תאונות, לכן ההשקעה האדירה בתקציב חסר התקדים שהבאנו, בפעם הראשונה אי פעם, לתוכנית חומש לתחבורה הציבורית. ספציפית לעניין הבטיחות, אנחנו עובדות ועובדים עכשיו קודם כול על איוש המועצה של הרשות הלאומית לבטיחות בדרכים. מצאתי שם מועצה כמעט ריקה. כמו הרבה מאוד דברים שמצאנו מממשלות קודמות בתחום ההזנחה של המערכת הציבורית, מצאנו רשות שיש בה מינויים זמניים, שהמועצה שלה ריקה, ואנחנו פועלות איתם במקביל גם על האיוש הזה וגם על מציאת האלמנטים מתוך התוכניות שלהם שהם לתפיסתנו הכי אפקטיביים ושנוכל להוציא אותם לפועל בתוך התקציב. אני רוצה להגיד לך מה כבר כן נעשה. קודם כול, ספציפית לאופנועים – אנחנו יודעות שיש עלייה בתאונות של אופנועים. תן לי לתת לך את הצעדים הקונקרטיים שנעשו: בנייה מחדש של תוכניות לימוד הנהיגה הבסיסיות לרוכבי האופנוע והטמעת תפיסת הסיכון בנהיגה, כי, צריך להגיד, באופנועים יש סיכון גדול הרבה יותר בנהיגה, וזה דבר שאי-אפשר להתעלם ממנו; פעילות הסברתית לרוכבים – אני הייתי אומרת "לרוכבות ורוכבים", אבל אני חושבת שהאחוזים שם הם מאוד מובהקים מגדרית. היית מסכים איתי, חבר הכנסת טופורובסקי, שיש יותר רוכבים מאשר רוכבות, בוודאי באופנועים הגדולים?
הרוגות והרוגים, כן, אבל הרוכבים עצמם. פעילות הסברתית לרוכבים בכלי תקשורת דיגיטליים וברדיו עם שימת דגש גדול על הסברה בשפה הערבית; שיתוף פעולה עם אגף התנועה שבמשטרת ישראל. זה דבר מאוד מאוד מרכזי וחשוב. חברי השר עמר בר לב ואני דיברנו על זה פעמים רבות, ואנחנו משתפים פעולה בכל אחד מתחומי הבטיחות, כי זה בראש מעיינינו – גם הסברה, גם אכיפה במרחב העירוני וגם תמריצים לכמה מערכות בטיחות לאופנועים, כדי לעודד הבאה של כלים יותר בטוחים לארץ. לגבי הציבור הערבי, הרלב"ד שותפה לתקציב של 75 מיליון ש"ח לחמש שנים על ידי הרשות לפיתוח כלכלי. הרי הרבה דברים אנחנו עושות ועושים בשיתוף פעולה עם הרשות לפיתוח כלכלי של החברה הערבית במשרד לשוויון חברתי. במסגרת התוכנית הזאת יש בין השאר השלמת תוכניות תמרור ביישובים, שזה דבר חשוב מאוד; קידום מיזמים להורדה והעלאה בטוחה בסביבת בתי ספר יסודיים; הרחבת מיזם מרכזי ההדרכה, הדרכת צעירות וצעירים; מסעות הסברה מתואמים וממוקדים; הקמה, הכשרה ושיפור של גופי מתנדבים שיפעלו בחברה הערבית, כמו שפועלים בחלקים אחרים של מדינת ישראל. אני רוצה להגיד לך שבמאבק בתאונות הדרכים – בהרבה דברים בחיים אין בורג מרכזי. נגיד שוויון כללי – אין משהו אחד שאם תעשה אותו יבוא שוויון לעולם. גם המאבק בתאונות הדרכים הוא מאבק מאוד מורכב, וצריך לגשת אליו מהרבה מאוד כיוונים בהרבה מאוד חזיתות, ולהביא בחשבון שזה מאבק ארוך מאוד, אבל אנחנו מושקעות ומושקעים בו בכל הכוח.
א. תודה על השאלה; ב. כמו שמעיר בצדק היושב-ראש, אני לא סמל שלטון – אתה יודע, לטובה ולרעה – אני לא סמל שלטון; אני שרה בממשלת ישראל.
סמל שלטון – נדמה לי שיושב-ראש הכנסת הוא סמל שלטון, ראש האופוזיציה הוא סמל שלטון, נשיא המדינה הוא סמל שלטון. מי עוד? יש כמה.
נשיאת בית המשפט העליון, ולדעתי כיסינו את כולם.
אז ברוך השם, אני לפחות – – –
העול של סמל שלטון – אני פטורה ממנו כרגע. יכול להיות שצריך לחשוב על השאלה הזאת שלך. אילו היה מדובר בנסיעה רשמית מטעם מדינת ישראל, יכול להיות שהיה מקום לשאול אם באמת ראוי לא לעשות אותה בשבת. זאת שאלה, שאלה שיש לתת עליה את הדעת. אבל משום שלא היה מדובר בנסיעה רשמית כלל ועיקר, אני חושבת שזה פשוט לא רלוונטי. אבל כאמור, תודה על השאלה.
אני רוצה להגיד רק שכחברת כנסת הרבה שנים אני משבחת אותך על הדבר זה – –
– – כי אני יודעת שאין דבר מתסכל כמו זה שרצת רצת רצת, באת, וכבר אי-אפשר לשאול שאלת המשך.
ובכן, כן, חבר הכנסת טופורובסקי, לשמחתי – ואני רוצה לציין באמת את שר האוצר על ההתגייסות לעניין הזה, כביש 90 – אמרתי לכם, כשנכנסתי למשרד אמרתי: להשאיר את הכבישים האדומים, את מוקדי הסיכון – לא להשאיר אותם, להעלות אותם, להשאיר אותם, את הכבישים – למרות שבאופן כללי המעבר היה לשים לב לתוספות שירות בתחבורה הציבורית ולתוספות של אמצעי תחבורה ציבורית וכו'. כבישים אדומים, מוקדי סיכון, צמתים, נשארו, וכביש 90, אנחנו במאמץ מאוד מאוד גדול עליו. בהקשר הזה צריך להגיד גם על כביש 65. כביש 65, אני מסכימה שהוא אכן כביש בעייתי, אבל פשוט הוא פרויקט עצום – הוא פרויקט עצום גם כלכלית וגם תפעולית, ולכן – – –
חבר הכנסת כץ, הקשבתי בקשב רב, וכמו שאתה מבין, אני יודעת במה מדובר, ולכן הוא כן נכנס לחלק השני של תוכנית החומש, משום שהוא דורש מאיתנו גם היערכות וגם, בסופו של דבר, בזמן הזה אנחנו יכולות ויכולים להספיק הרבה יותר מוקדים שהם פחות עצומים. אז הוא יטופל, הוא יטופל בהמשך. הדברים כולם נמצאים על סדר-היום שלנו. בהקשר הזה, להגיד גם לחבר הכנסת טופורובסקי שאני קודם כול יודעת. אתה, חבר הכנסת גינזבורג ואחרות ואחרים כאן, שכל כך מושקעים במאבק בתאונות הדרכים, ובצדק – אתה יודע שהממדים הם עצומים, ההיקפים הם אדירים. אני חושבת רק על – יושב פה שר הבריאות, שתכף יעלה לענות על שאילתות – אני חושבת כמה זיהומים גורמים למקרי מוות בבתי החולים שלנו, אלפי אנשים בשנה, ואיזו היערכות צריך בשדרוג המערכת שלנו בשביל לטפל בדברים האלה. זה לגמרי לגמרי בראש מעיינינו, אנחנו לגמרי על זה. לצערי – לי לפחות, הייתי מאוד שמחה לקבל את כל התקציב בשביל לפתור את כל הבעיות שיש לנו. אנחנו, אתה יודע, חיות וחיים בשמיכה, ותקציב התחבורה לתקציב הקרוב, שנצביע עליו ונעביר אותו בתוך – כמה יש לנו, חודש לזה, אדוני היושב-ראש? הוא גדול באופן שבדיוק מתרכז בדברים שאמורים לצמצם את תאונות הדרכים: גם טיפול במוקדי סיכון, גם תחבורה ציבורית, גם לאופנוענים ואופנועניות – אינשאללה, אני מקווה שתהיה לי בשורה בימים הקרובים לעניין הבטיחות שלהם – ככה שהדברים לגמרי לגמרי מטופלים. אני רוצה לדבר על הכרטיס הנטען. הנחיתי את הצוות המקצועי לפתח רפורמת שירות מקיפה, חבר הכנסת מרגי. חבר הכנסת מרגי, אני רוצה להגיד לך שהנחיתי את הצוות המקצועי וביקשתי מהם, ואנחנו מפתחים היום ומפתחות רפורמת שירות מקיפה שתכלול, בין השאר, גם שדרוג של היכולות לשלם בכל כלי התחבורה בצורה הרבה יותר נוחה, הרבה יותר יעילה ובאמת תפשט גם את האופן – אני לא רוצה עוד להיכנס לפרטים, כי הדברים הם בעבודה, אבל אדוני מתפרץ לדלת נכונה ופתוחה, ואני מודה לך על שאתה מציף את הדברים. זה מאוד נכון. אנחנו מתכננות ומתכננים רפורמת שירות מהממת. אותי באופן אישי זה מאוד מרגש. כשהם הראו לי את הדברים שכבר בעבודה – זה ממש היה אחד הרגעים בעבודה שאת נמלאת שמחה, שלשם שינוי זה לא משהו שאתה אומר "אי-אפשר", אלא להפך: וואו, דבר חדש ומגניב. יש למה לצפות. אגב, הפקקים בירושלים – אני רוצה להגיד לך שכבר מתחיל לזוז הקו הנוסף של הרכבת הקלה בירושלים, שגם זה, אני בטוחה שמאוד יקל על הפקקים. זה אומנם ייקח את הזמן שזה ייקח, אבל לפחות כבר התחלנו את המסלול הזה. לגבי שאלתך הנוספת, חבר הכנסת כץ – לא, אתה יודע מה, לפני כן אני רוצה להגיד על היחס לדרום בהקשר הזה של כביש 90. אני חושבת, אדוני, מימיך הרבים והמצוינים כראש עיר ומביקוריי הלא-מבוטלים אצלך, אתה יודע היטב שלחשוד בי שיש לי העדפה לאנשים בצפון על פני אנשים בדרום – לא האדם הנכון להאשים אותו בזה.
אלוהים יודעת שגם כשיש חשמול צפונה אז אין שירות ברכבת צפונה, אין שירות לחיפה ברכבת כי אנחנו מחשמלים את הקווים, ואין מנוס מפרויקט החשמול, כי אנחנו לא יכולות ויכולים להישאר עם תשתיות ישנות ותשתיות מזהמות. אין מה לעשות, אין דרך אחרת. זה לא שאני יכולה לסלול במקביל קווים מקבילים. לכן ממש אין פה איזו קלות דעת ואין פה איזו גבהות לב, חלילה. יש מאמץ עצום. לכן אני עומדת על כך שבזמנים לא יהיו עיכוב של 20 דקות אלא של דקות ספורות, משום שנעשה מאמץ ברכבת לתזמן את הרכבות. זה לא החישוב של עכשיו, זה מה שיהיה ב-13 בנובמבר, כשיתחיל לפעול הקו החשמלי, והפגיעה תהיה מינימלית וההאצה של החשמול של הדרום תהיה מקסימלית. אופיר, אתה שאלת אותי, חבר הכנסת כץ, לגבי הגודש. כל קונספט אגרת הגודש איננו של משרד התחבורה, הוא של משרד האוצר. זה לא סוד. מה שמעניין אותי הוא לתת מענים של תחבורה ציבורית, ולכן תוכנית החומש. האוצר העמיד את זה: תוכנית חומש מול הגודש. הדרך היחידה שלי לקבל תוכנית חומש מקיפה, משמעותית, מסיבית, שבאמת משדרגת את התחבורה הציבורית באופן שהופך אותה לאלטרנטיבה אמיתית, שתעביר אזרחיות ואזרחים מלהיות נוסעות ברכב פרטי להיות נוסעות בתחבורה ציבורית, הולכות רגל, נוסעות באופניים וכל מיני קישוריות אחרות שרלוונטיות, הייתה להסכים. אני חייבת להגיד שדחינו את הכניסה של זה לתוקף כי אמרתי כל הזמן: אי-אפשר בכלל לדבר על זה, ואני אומרת את זה גם היום. ויכול להיות שצריך – ואשמח לעזרתך, אתה יודע – – –
המאמץ של משרד התחבורה הוא בפיתוח תשתית של תחבורה ציבורית.
לכן זה גם לא נכנס לתוקף כרגע, זה חזון למועד. כרגע המאמץ של משרד התחבורה ממוקד בפיתוח תחבורה ציבורית בכל הכוח.
Last but not least, כמו שאומרות – תוכנית אב לתחבורה בחברה הערבית. חבר הכנסת אבו שחאדה היקר, במשרד התחבורה יש בעבודה תוכנית אב לתחבורה בחברה הערבית. לשמחתי, בתקציב החדש, שבו יופנו משאבים ותקציבים גדולים ורבים לחברה הערבית, ואנחנו משתפות ומשתפים בזה, כמובן, את הרשות לפיתוח כלכלי של החברה הערבית, וייעשו עבודות רבות ביותר. קודם כול, חברת נתיבי איילון כבר עובדת בתאוצה רבה על הרבה מאוד פרויקטים בהמון יישובים ערביים לשדרוג מסיבי של התשתיות, אבל יהיה הרבה יותר מזה. אני מבטיחה לך, בדיוק נעשית תוכנית אב. זה שקוראים לה "תוכנית אב" זו בעיה שאנחנו צריכות לדבר עליה באופן כללי, אבל בסדר – כאילו למה – – –
היא תכלול בוודאי גם היבטים של בטיחות. חלק מההיבטים של הבטיחות פירטתי בתשובתי הראשונה, שאומנם הייתה לגבי אופנועים, אבל פירטתי. לא אחזור על זה כדי לא לשעמם ולא להטריח, אבל פירטתי גם לגבי החברה הערבית מה נעשה בענייני הבטיחות. תודה לכם.
בסדר, אחזור לבדוק את זה שוב.
משרד התחבורה דרש – אני דרשתי גם ממשרד האוצר, וגם עירבתי בזה את ראש הממשלה כדי למצוא פתרון לחברות התעופה שלנו, שספגו פגיעה קשה ביותר בתקופת הקורונה, ובאמת הן היו מאלה שלא קיבלו מענה. יושבים עם חברות התעופה, אנחנו, משרד האוצר ומשרד ראש הממשלה, ואני חייבת להגיד שנעשה מאמץ אמיתי כדי לסייע להן. הדברים שציינת, חלקם שיקולים מסחריים שמדינת ישראל לא יכולה להתערב בהם בחברה פרטית, אבל צריך להגיד שיש רצון טוב ונכונות מבחינת – – –
שוב אני אומרת: מדינת ישראל לא יכולה להתערב בשיקולים מסחריים של חברות, אבל בפירוש נעשה מאמץ רצוף – אני מדברת בכוונה בצורה לא מפורשת, לא מפורטת. יש משא ומתן כל הזמן עם החברות. עכשיו, אני יודעת שהמנכ"לית שלי נפגשה אתמול, למעשה – אתמול, ועוד לא התעדכנתי בפרטים, אבל ממש אמש הייתה לה עוד פגישה אחת עם אל על, ואנחנו על זה כל הזמן.
צריך להגיד שגם החברות וגם הבעלים של החברות, צריך להגיד את זה, גם הם צריכים לעשות מאמץ.
אז זה לא שאין בעיה – יש בעיה. אנחנו עושות כמיטב יכולתנו. אין ספק שהעובדות והעובדים הם בראשי מעייניי, זה מובן מאליו. יותר מזה, אני באמת מאמינה שחברות התעופה הישראליות הן אינטרס אסטרטגי של מדינת ישראל. זה סופר-חשוב שתהיה לנו עצמאות תעופתית. עם כל הכבוד לשמיים הפתוחים, זה לא מספיק שיש חברות אחרות שטסות לכאן. אנחנו צריכות את האפשרות שלנו לטוס, חברות ישראליות. גם החברות הישראליות פעמים רבות הוכיחו שברגעי משבר הן היו אלה שנשארו לטוס, ויש לנו הערכה ובאמת רואות חשיבות מאוד גדולה בדבר הזה. המאמץ נמשך כל הזמן. שני הצדדים צריכים לעשות מאמץ.
נכון, עד עכשיו היו רק שאילתות דחופות.
הנגבי, חבר הכנסת צחי הנגבי היה אז יו"ר הקואליציה, ועשינו אז שעת שאלות. הינה, מזכירת הכנסת ירדנה מלר זוכרת בשמחה את האירוע הזה, שהיה באמת שמח.
אוקיי, אז שים לב, אנחנו בדקנו מול גורמי המקצוע בחברת נתיבי ישראל. מה שקרה זה שבקטע הדרך המתואר נוסף נתיב שלישי על חשבון מה שהיה שוליים, וזה יוצר חתך מאולץ מבחינת הזרימה שלא עומד בהנחיות לדרך מהירה. זאת אומרת, בשביל שאפשר יהיה לנסוע בכביש 110 קמ"ש, מבחינה בטיחותית צריך להיות לו תוואי מסוים. ההוספה של הנתיב השלישי על חשבון השוליים גרמה לזה שהכביש לא עומד בדרישות שמאפשרות לנסוע בו 110 קמ"ש. נעשתה בדיקה נוספת על ידי פרופ' שלום הקרט מהטכניון – אני מקווה שאני אומרת את השם שלו נכון – זה היה יחד עם הרלב"ד – לבדוק אם אפשר להעלות את המהירות בקטע הזה למרות החתך המאולץ, ומסקנות הבדיקה הייתה שזה מאוד לא מומלץ להעלות שם את המהירות, למרות שברוך השם אין שם מי יודע מה תאונות. לכן המסקנה של המפקח על התעבורה במשרד התחבורה הייתה – באמת, אנחנו כל כך הרבה מדברות ומדברים פה על תאונות דרכים – שהדבר האחראי הוא להשאיר בקטע הזה את המהירות על 90 קמ"ש ולקוות – לא לקוות, לעשות כל מאמץ להפנות את תשומת לב הנהגות והנהגים שבקטע הזה באמת המהירות המותרת היא 90 קמ"ש.
בסדר גמור, חבר הכנסת גינזבורג. אני חייבת לומר כזה דבר: אעשה עוד סיבוב על הבדיקה הזאת, אבל בהנחה שאכן יחליטו להשאיר את המהירות שם 90, אני מבטיחה לך שנטפל בעניין התמרור באופן חד-משמעי.
האשמה חמורה מאוד, אבל בסדר גמור.
כן, תודה רבה לך, חבר הכנסת פינדרוס. אני חייבת להבהיר שפשוט, ככל שזה חשוב למשרד להעביר כמה שיותר פעולות, באמת, לאפשרויות נוספות, ודאי דיגיטליות, שתי הפעולות שציינת ספציפית – גם ירושה וגם שותפים – הן פעולות יותר מורכבות. פשוט הן הרבה הרבה יותר מורכבות, ולכן מבחינת התאמת המערכת כדי שתהיה יכולה לבצע את הדברים – עדיין לא הגיעו לזה, כי בסופו של דבר אלה דברים שיחסית מעט ציבור משתמש בהם, וזה היה מבחינת סדר העדיפויות במקום יותר נמוך. יגיעו אליהם, מן הסתם, אבל צריך להגיד פשוט שזה דרש משאבים כי זה יותר מורכב. יגיעו לזה; ייקח זמן.
העונג, והכבוד, צריך להגיד, הם שלי.
אדוני היושב-ראש, חבריי וחברותיי חברות הכנסת, חברי הנשיא ורעייתו, נשיאת בית המשפט העליון, משפחת רבין היקרה, תודה רבה לכן ולכם שאתם מתייצבות ומתייצבים כל שנה לפני כל מדינת ישראל להנכיח את האישי ואת הפוליטי. חברי חוג 4 בנובמבר ממפלגת העבודה, ששומרים על הגחלת. יצחק רבין היה ראש ממשלה מטעם מפלגת העבודה. הוא היה רמטכ"ל הניצחון המזהיר של 67' – הניצחון האדיר שהגדיר את מדינת ישראל לטוב ולרע. יצחק רבין היה שר ביטחון פעמיים; היה איש ששילח את מבצע אנטבה המדהים, ובכל זאת, רצח רבין התחיל ביום שבו היו מי שמצאו לנכון להודיע ולהגדיר שגיבור ישראל הזה הוא לא לגיטימי משום שהוא נתמך בקולות חברי כנסת ערבים. 26 שנה אחרי, אני גאה להיות יושבת-ראש מפלגת העבודה, שהיא שותפה מרכזית בקואליציה מגוונת שיש בה שמאלניות וימנים וחברי כנסת וחברות כנסת ממפלגה ערבית. אנחנו מתחילות ומתחילים את התיקון במקום הזה. יצחק רבין אמר כאן ב-1992, בטקס כינון הממשלה שלו: היה זה נכון להודות שבמשך שנים שגינו ביחסינו לאזרחיות ולאזרחים הערבים – הוא לא אמר "אזרחיות", צריך להגיד את האמת. התיקון לאזרחים הערבים עדיין לא נעשה, הקואליציה הזאת מתחילה לעשות אותו, אבל השיקום שאנחנו זקוקות וזקוקים לו מההסתה, מהאלימות שהביאו לרצח – השיקום הזה עדיין נדרש, והאחריות לעשות אותו היא עלינו. "בצד חילוקי הדעות האפשריים בין מרכיבי הקואליציה, בהיותם מגוני הקשת הפוליטית, מאחדת הממשלה החדשה תחושה הנטועה בימים אלה בעם, שזוהי שעת רצון, שעה של אפשרויות והזדמנויות גדולות, אשר נעשה הכול כדי שלא להחמיץ אותן" – יצחק רבין כאן ב-1992. אני מתרגשת להרגיש בעצמי שהמילים האלה נכונות לנו גם היום. רצח רבין והאלימות שהביאו אליו סיכנו ומסכנות עדיין את הדמוקרטיה שלנו. הממשלה הזאת, כאמור, מתחילה את הצלת הדמוקרטיה שלנו, אבל זה לא מספיק. ההסתה נגד רבין התחילה בגלל שיצחק רבין, איש של אמת, הלך עם האמת שלו ואמר לציבור הישראלי את האמת הזאת. הוא אמר: אין אנו עוד בהכרח "עם לבדד ישכון", ואין זה נכון שהעולם כולו נגדנו. עלינו להיחלץ מתחושת הבידוד האוחזת בנו כמעט יובל שנים, שאם לא כן, נישאר אחרונים ובודדים בתחנה. יצחק רבין מעולם לא התקרבן. הוא מעולם לא התקרבן לא ברמה האישית ולא ברמה הלאומית. הוא לא אפשר למדינת ישראל להתקרבן. הוא לקח אחריות, אמר ועשה. ב-1994 כבר יצחק רבין ביקר בעומאן שבמפרץ ודן שם עם הסולטן קאבוס על מים ועל השקיה. 26 שנה לפני הסכמי אברהם, ב-1995, יצחק רבין כונן יחסים דיפלומטיים עם מרוקו לראשונה. במקביל, רבין היה הראשון להבין את הסכנה למדינת ישראל, ובלי להפחיד ובלי לאיים הוא אמר: ישראל ערוכה כבר זמן רב לנוכח סכנת קיומו של נשק גרעיני, אולם מציאות זו מחייבת אותנו למחשבות נוספות בדבר הצורך הדחוף בסיומו של הסכסוך הערבי–ישראלי ובשלום עם שכנינו. רבין הבין שכדי להתמודד עם איראן – כן, איראן – ישראל חייבת להיות בהסדר עם הטבעת הקרובה אלינו, להעביר את השכנות והשכנים אלינו קרוב אלינו, להיות איתנו בצד שלנו, לשמוט לאיראן את השטיח מתחת לקרקע ולא לאפשר לה להתבסס כאן מסביבנו.
בשנים שחלפו מאז הרצח ומאז נזנח מתווה אוסלו והשלום האזורי, איראן הלכה והעמיקה את אחיזתה בטבעת הזאת. 12 שנות ההנהגה האחרונות חיזקו את איראן וקירבו את האיום שלה אלינו במקום לעשות את ההפך. יצחק רבין דיבר במונחי עשיית שלום; לא תהליך שלום אלא עשיית שלום. רבין הבין והנחיל לכולנו את ההבנה שביטחון הוא לא רק כוח, אלא ביטחון הוא החוסן של החברה שלנו, של החינוך, של הרווחה, של הדמוקרטיה, של אחווה בינינו. זה, חברות וחברים, המאבק הגדול שעדיין מונח לפתחנו, משום שהאיום הגדול ביותר על ישראל הוא הסכסוך הישראלי–פלסטיני בצורתו הנוכחית. מבחינה דמוגרפית, מבחינה דמוקרטית, מבחינה מוסרית, מבחינה מעשית, זה הדבר ששואב את כל האנרגיה שלנו, זה הדבר שמגדיר אותנו כבר הרבה יותר מדי שנים. יצחק רבין הציע לנו להשתחרר מהסכסוך הזה. הוא הביא לחיינו את האפשרות, את ההבנה ששלום וביטחון הם לא הפכים. להפך, הם משלימים. הביטחון שלנו יבוא מכך שנשתמש בכוח העצום שלנו – של צה"ל, של השב"כ, של המוסד, של המדע, של הכלכלה – הכוח שלנו, במיוחד בתוך השכונה הזאת, כדי לעשות הסכמים עם השכנות והשכנים שלנו, להעצים גם אותם, להרוויח מהחיבורים האלה. במלחמה יש מנצחים ומפסידים, בשלום כולם מנצחים, אמר רבין. כולנו לומדות ולומדים בשנים האחרונות על בשרנו עד כמה במלחמה יש רק מפסידות ומפסידים, ויש לנו כל כך הרבה מה להרוויח ומה לנצח מלעשות עשייה של שלום. אנחנו, אנשי ונשות מפלגת העבודה, מחויבות ומחויבים לדרכו של יצחק רבין היום יותר מתמיד, ואנחנו נעשה הכול כדי להחזיר את מדינת ישראל אל המסלול שיחזיר אותה אל החזון הציוני של בית לעם היהודי שיש בו ביטחון שבא משלום, שרואה כל אזרחית ואזרח בשוויון מלא, שדואג לכל אזרחית ואזרח ומאפשר לכל אחד ואחת לחיות לפי דרכה ולפי דרכו ואמונתו – החזון של מגילת העצמאות כפי שראה והוביל יצחק רבין. יהיה זכרו ברוך.
אדוני היושב-ראש, חבריי וחברותיי חברות הכנסת – –
– – שר החקלאות לשעבר כץ-עוז, יושב-ראש הפדרציה הספרדית העולמית חיים כהן, משפחת זכאי וענת בתו של יחזקאל, שנמצאת כאן – הינה אתם, שלום – ומשפחת כהן צבי, שנבצר מהם להגיע ואנחנו מאחלות ומאחלים להם בריאות טובה וחיזוק ידיים. תחנות חייהם של יחזקאל זכאי וגבריאל כהן, זכרם לברכה, מראות לנו את שורשיה של מפלגת העבודה בהקמת מדינת ישראל ממש – גבריאל כהן, ששירת בפלמ"ח ולחם במלחמת העצמאות, ויחזקאל זכאי, שעלה מעיראק ופעל למען ההתיישבות העובדת כשהיה בתנועת המושבים. זכאי נולד בכורדיסטן שבעיראק, והיה מראשוני עליית יהדות עיראק המפוארת לישראל בשנות החמישים. פעילותו הציבורית החלה כמזכיר מושב עזריה, ובחלוף הימים – כמשנה למזכ"ל תנועת המושבים, כיאה לאיש אוהב אדמת ארץ ישראל שהיה. יחזקאל היה גורם משמעותי במפלגת העבודה כשכיהן כמזכיר מחוז המושבים של המפלגה וייצג נאמנה את ההתיישבות העובדת, ולא בכדי. יחזקאל נבחר מטעם המפלגה לכנסת התשיעית והעשירית, ובמהלכן שירת את הציבור וכיהן כחבר ועדת הכספים וועדת הכלכלה. לאחר כהונתו כחבר כנסת הוא המשיך לפעול וכיהן כחבר הוועד הפועל של ההסתדרות וחבר הוועד הפועל הציוני. במשך חייו היה גם מנכ"ל חברת מקורות ומנכ"ל משרד החקלאות ועמד בראש הפדרציה הספרדית בישראל. גבריאל כהן נולד בירושלים. הוא היה חבר בתנועת הצופים. הוא, כמו שאמר לי בייגה שוחט, הוא בא מהאקדמיה. גבריאל היה פרופסור להיסטוריה ודיקן הפקולטה למדעי הרוח באוניברסיטת תל אביב בשנות השמונים, והיה חבר המועצה להשכלה גבוהה. לצד פעילותו האקדמית הוא היה חבר במפלגת אחדות העבודה ונבחר לכנסת השישית, ובה כיהן כחבר בוועדת החוץ והביטחון, בוועדת החוקה, חוק ומשפט ובוועדת החינוך והתרבות – ארבע שנים משמעותיות בכנסת ישראל, שבמהלכן פעל רבות למען הציבור וקידם בין היתר נסיעה חינם בתחבורה הציבורית לחיילות וחיילי צה"ל, דבר שאנחנו ממשיכות וממשיכים אותו עד היום. מפלגת העבודה הישראלית זוכרת את חברותיה וחבריה, דור בוני ובונות הארץ. כאן אנחנו זוכרות וזוכרים היום שני חברי כנסת פעילים במיוחד, אנשים שהיו רוח חיה במפלגת העבודה – גם בצד הפרלמנטרי, גם בצד הממלכתי, גם בצד העשייה וגם בצד הפוליטי, אנשים פוליטיים שהיו בתוך ההתרחשויות הפנים-מפלגתיות, חלק מהחיים התוססים שהיו בה. לאורך ההיסטוריה מפלגת העבודה הייתה מנוע מרכזי בפריחת עם ישראל בארצו, אבל כשאנחנו אומרות ואומרים מפלגה, אנחנו אומרות ואומרים האנשים של המפלגה הזאת. גבריאל ויחזקאל נמנים עם הדור הכל-כך מיוחד הזה. יהי זכרם ברוך.
כשאנחנו אומרות ואומרים מפלגה, אנחנו בעצם מתכוונות ומתכוונים לאנשים של המפלגה הזאת. שני האנשים האלה, גבריאל ויחזקאל, נמנים עם הדור הכל-כך מיוחד הזה. יהי זכרם ברוך.
אבל תן קרדיט למי שהקימו, חברת הכנסת בן ארי, חבר הכנסת רון כץ.
אני פה. אני מקשיבה לכל מילה שלך.
(אומרת בערבית: כי לא חייבים ערבית ספרותית.)
לא, לא, חברת כנסת. גאה להיות גם חברת כנסת. אדוני היושב-ראש, זה לא עניין של מה בכך.
אל תשלח אותי לנורבגיה. בדיוק מה שרציתי להגיד.
תודה רבה, אדוני היושב-ראש, תודה רבה לכל חבריי וחברותיי הרבים. אני צריכה להגיד בהתפעלות שרבות ורבים מחברות וחברי הכנסת – ואנחנו יודעות שלא בכל יום מיוחד יש רשימה כל כך ארוכה של דוברות ודוברים שמעלות הצעות לסדר-היום בהקשר הזה. ולכן תודה רבה. ואני יודעת, אם להתחיל מאמירה של חבר הכנסת איימן עודה והתשובה של אימאן ח'טיב בעצם: איימן עודה אמר, אני רוצה להיות שותף, ואמרה אימאן ח'טיב יאסין, יש לך הרבה שותפות ושותפים. ונדמה לי שהרשימה הארוכה הזאת של הדוברות והדוברים העידה על כך עדות ברורה מאוד מאוד. אז קודם כול אני רוצה להגיד שנורא חשוב שהיום הזה מתקיים, ותודה לך, בועז טופורובסקי חברי – יושב לידו חבר הכנסת איתן גינזבורג, וציינתי היום בוועדה גם את בועז וגם את חבר הכנסת גינזבורג על הפעולה הקבועה, הרצופה והמשמעותית, שלך ושלך, בעניין הזה – שהיום הזה מצוין בכנסת. תמיד חשוב לעצור רגע ולהתרכז בנושא הזה. לא משנה כמה אנחנו נתקלות ונתקלים בזה ביום-יום ולא משנה כמה כל אחת ואחד מאיתנו, חבר הכנסת סופר, נתקלת בזה איפשהו בסביבה שלה – יש יום אחד שרגע את נעצרת וצריכה לתת דין וחשבון. והינה אנחנו כאן. מאז שאני שרת התחבורה והבטיחות בדרכים אני מקבלת באופן אישי מדי בוקר – סיפרתי הבוקר בוועדה – את הדיווח של הרשות הלאומית לבטיחות בדרכים על הנפגעות והנפגעים, ולא עלינו, על ההרוגות וההרוגים של היום הקודם. זה רגע כזה שגם מחדד את אחד מהיבטי החירום של מצב החירום הכללי שאנחנו נמצאות ונמצאים בו בתחום התחבורה במדינת ישראל; הדבר הזה עולה לנו בחיי אדם יקרים כל כך, ואנחנו מחויבות ומחויבים לעשות כל דבר כדי שלא נשלם את המחיר היקר הזה. אני אגיד עוד מילה בכל זאת. היום בוועדה מנכ"לית משרד התחבורה מיכל פרנק, כשדיבר אלמן של אישה שנהרגה בתאונת דרכים, שיתפה את משתתפות ומשתתפי הדיון בכך שהיא עצמה יתומה מאימא שנהרגה בתאונת דרכים. זה ברור לכולן ולכולם שברגע שמנכ"לית משרד התחבורה מכירה על בשרה באופן הזה את המחיר הזה, אז מן הסתם זה נוכח בעבודה שלנו אולי אפילו עוד יותר מאשר רק בגלל המחויבות – "רק" במירכאות כפולות ומכופלות – העמוקה והיסודית שלי כמי שבאה לשרת את החברה הישראלית ולהתמודד עם הבעיות העמוקות של המדינה שלנו ושל החברה שלנו. לכן אני רוצה להגיד שהדבר שמבחינתי הכי חשוב לציין באופן שבו משרד התחבורה בראשותי עומד להתמודד, או בעצם כבר מתמודד, עם סוגיית הבטיחות בדרכים, הוא שכל התקציב שלנו נבנה מתוך הסתכלות על בטיחות כחלק מובנה בתוך המחשבה על איך צריך להיראות תקציב המשרד לבטיחות בדרכים. זאת אומרת, המחשבה שיש בטיחות בדרכים בנפרד ותחבורה ציבורית בנפרד, כבישים בנפרד, רישוי רכב בנפרד וכן הלאה, היא מחשבה מוטעית, היא מחשבה מיושנת שמחלקת למחלקות כאילו כל אחת מהן עומדת בזכות עצמה, וזה ממש לא ככה. זאת אומרת, אם תיארה חברת הכנסת ג'ידא – ג'ידא אני יודעת להגיד, אבל אז אני מתבלבלת בשם המשפחה שלך, פדיחה נוראה מצידי. ג'ידא זועבי תיארה את ההזנחה הנוראה של התשתיות, אבל של כל סוגי התשתיות, לא רק הכביש אלא המדרכה, או יותר נכון האין-מדרכה, והתשתית לילדות וילדים למשחק. אם ההזנחה הזאת מביאה לכך שילדות וילדים נדרסים במספרים בלתי נסבלים מרוורס הכי בסיסי, אז את מבינה שחייבות וחייבים להסתכל על התמונה הכוללת ובאמת להבין שבטיחות נמצאת בכל החלטה ובכל ממד של ההבניה של עולם התחבורה שלנו. אז כמו שאמרתם בצדק, זה נמצא גם בחינוך, זה נמצא גם בתרבות הנהיגה, תרבות ההליכה והתרבות הבסיסית של התנהגות אנושית שלנו זו כלפי זה, זה כלפי זו. אבל על זה אולי נדבר בזמן אחר, נתרכז בתחבורה כרגע.
אני מסכימה עם אדוני חבר הכנסת עודה. אני מסכימה, המדינה היא בהחלט סוכנת מרכזית של שינוי. האמת היא שאפילו לא של שינוי; למדינה במידה רבה יש כוח שהיא מתווה בו את ההתנהגות של כל האזרחיות והאזרחים בכל מיני דרכים. הינה האופן שבו אנחנו במשרד התחבורה מתכוונות לשנות את פני הדברים באופן עמוק: הדבר המרכזי הוא להבין שככל שיהיו פחות כלי רכב פרטיים על הכביש יהיו פחות נפגעות ונפגעים, נקודה. ההשקעה המסיבית והגדולה ביותר שלנו תהיה להוריד כלי רכב פרטיים מהכביש. זה ייעשה קודם כול על ידי היפוך של תפיסת העולם. אדוני היושב-ראש, עד היום תקציבי התחבורה במדינת ישראל תוכננו מתוך הסתכלות על הרכב הפרטי ועל כבישים שצריך לסלול כדי שהרכב הפרטי יוכל לנסוע בהם. ואנחנו ראינו שגם ברמה התחבורתית, ולא רק הבטיחותית, מהר מאוד כל כביש כזה שנסלל נסתם. פשוט נסתם. אנחנו הופכות לחלוטין את סדר העדיפויות, ואומרות שבראש נמצאים הולכות והולכי הרגל. הולכות והולכי רגל הם משתמשות ומשתמשי הדרך הפגיעים ביותר. הם הראשונות והראשונים להיפגע, והפגיעה בהם היא האנושה ביותר. לעומת זאת, אגב, בין נוסעות ונוסעי האוטובוס יש הכי פחות נפגעים, ולא כל שכן ברכבת או ברכבת הקלה או באמצעי הסעת המונים אחרים, שאותם אנחנו מתכוונות לחזק, להרבות, להוסיף, לדייק, לשפר, לשכלל ועוד. אנחנו נוסיף בחמש השנים הקרובות 7.5 מיליארד שקל רק בסובסידיה, בשירות ממש, בכסף שמגיע לנוסעת ולנוסע, לכל אזרח ואזרחית שיבחרו להשתמש בתחבורה הציבורית, שאנחנו מאוד נשפר ונוסיף. הולכות והולכי הרגל זה כל אחד ואחת מאיתנו גם אם יש לנו רכב פרטי; כי בסוף, עם כל הכבוד, אנחנו יוצאות מהאוטו והולכות והולכים על הרגליים שלנו. אני רוצה שכל אחת ואחד מאיתנו תוכל ללכת לתחנת האוטובוס הקרובה, ושהיא תוכל מתחנת האוטובוס לנסוע באופניים, אולי, ולכן אנחנו נשקיע 2 מיליארד שקל בסלילה של שבילי אופניים, בהשקעה בתרבות של רכיבה על אופניים ובהגנה על רוכבות ורוכבי אופניים ובהפרדה שלהם מכלי הרכב הכבדים. כאן אני מגיעה לסוגיה שהזכיר גם חבר הכנסת יעקב אשר, שאגב הגיש הצעת חוק בעניין הסדרת הכלים שנדבר עליהם עכשיו, הכלים החשמליים הקלים, זאת אומרת האופניים החשמליים והקורקינטים, כל ההמצאות החדשות-יחסית האלה, שהן באמת לא מוסדרות. הן באמת פותרות בעיה מצד אחד, אבל מצד שני יוצרות בעיה גדולה מאוד, והפגיעה שלהן בהולכות והולכי רגל היא פגיעה לא מבוטלת. אז גם יעקב אשר הגיש הצעת חוק, שאנחנו בוחנים אותה במשרד, על אופן הרישוי של הכלים האלה – – –
אבל צריך להגיד שגם עכשיו אנחנו בחירום.
אדוני היושב-ראש, צריך לומר שאנחנו עכשיו במצב חירום. ההצעה שאתה מעלה היא הצעה שאנחנו בהחלט בוחנות ובוחנים אם יש דרך להפוך אותה למשהו מעשי ולמשהו אטרקטיבי לאזרחיות ואזרחי ישראל. אבל אני באמת חושבת שלפני שנעשה את זה – או במקביל – אנחנו חייבות וחייבים לשנות את התשתיות באופן שישנו את ההתנהגות של האזרחיות והאזרחים, אבל שבאמת יספקו להם הגנה. אם אנחנו מדברות ומדברים פה כל הזמן על הנפגעות והנפגעים, אז אין שאלה: ככל שיהיו פחות כלי רכב יהיו פחות נפגעות ונפגעים; ככל שהכלים הקלים, האופניים והולכות והולכי רגל יהיו מופרדים באופן אפקטיבי מהכלים הכבדים יהיו לנו פחות נפגעות והרוגים. ככל שיהיו לנו יותר ויותר דרכים לנסוע בצורה בטוחה, לעבור את המעבר הבטוח מהליכה ברגל לאופניים, לאוטובוס או לרכבת, או אפילו לאוטו שחונה באיזה חניון, אבל הדרך תהיה כזאת שאת לא בסכנת דריסה בדרך, יהיו לנו פחות ופחות נפגעות ונפגעים. וזאת המטרה של התקציב הזה, מעבר להורדת העומסים: לספק דרך בטוחה לכל משתמשת ומשתמש בדרך. אני מתלבטת, אדוני היושב-ראש, ברשותך, אם להתחיל ולפרט כאן כל מיני תקציבים ספציפיים, למשל לדבר כמו תחזוקת כבישים. אחד הדברים המרכזיים זה שיש כבישים שנסללים, אבל עם השנים הם נשחקים, ואז הם הופכים – תיארו פה בורות בכביש למשל וסתם כל מיני תקלות ומפגעים, אז אנחנו הקצינו סכום מאוד גדול של כמעט 1.5 מיליארד ש"ח לתחזוקה של כבישים. אני רוצה לספר לכם על דבר, שהוא דבר שלי, כחברת כנסת, הייתה אפילו הצעת חוק כזאת, וסוף-סוף עכשיו אני יכולה לממש את זה. אנחנו נעשה מפרצי התרעננות בכבישים הבין-עירוניים. מדהים אותי, תמיד הדהים אותי, שאין היום במדינת ישראל – כל כך הרבה סיבות יש לפעמים שצריך לעצור בדרך: את עייפה, חשה לא טוב, הילדות והילדים בוכים, את צריכה רגע לסמס משהו, את רוצה לבדוק.
היום זאת סכנת נפשות. אסור לעצור בשוליים, ובצדק, אבל אין מקום לעצור. אנחנו עומדות ועומדים – ואנחנו הקצינו לזה עשרות מיליונים – לעשות בכבישים הבין-עירוניים שלנו כל כמה קילומטרים מקום, ולא פחות חשוב, אגב, מפרצים שיהיו גדולים מספיק כדי שמשאיות וכלי רכב מסחריים יוכלו לעצור בהם. כי אנחנו יודעות ויודעים שכלי רכב מסחריים הם אחד הגורמים שמסכנים ומסוכנים בכביש, ונהגים של כלי רכב מסחריים זקוקים עוד יותר אולי להפסקות האלה ולמקומות שבהם הם יכולים להתרענן, משום שהם נוסעים ימים שלמים בתנאים לא פשוטים. אז אנחנו נעשה את המפרצים האלה גם בשבילם. דבר נוסף, אדוני היושב-ראש וחבריי וחברותיי היקרים, אנחנו נשקיע הרבה מאוד כסף בבניית מסופים לתחבורה ציבורית, שבהם – ולא רק בהם, אלא יותר – יהיו מקומות לנהגי ולנהגות אוטובוס לנוח ולהתרענן. אחד הדברים הקשים ביותר לנהג ונהגת אוטובוס בעבודה זה שאין להם תנאים בסיסיים מינימליים אנושיים של כבוד אנושי, שבהם הם יכולים שנייה רגע לעשות את ההפסקה – שאגב מגיעה להם בחוק, והיא גם נדרשת בשביל הבטיחות של כל אלה שהם מסיעות ומסיעים אותם, אבל גם כל אלה שנוסעים מולם בכביש. אני יכולה לתת הרבה מאוד דוגמאות נוספות. אגב, השקעה אדירה בחברה הערבית, חברת הכנסת ג'ידא זועבי וחבר הכנסת עודה וחברת הכנסת אימאן יאסין, שהתייחסו לכך. 3 מיליארד שקלים יושקעו בתשתיות בחברה הערבית. הממשלה הזאת, במסגרת התוכנית ההיסטורית שהיא השיקה – וחבר הכנסת עודה, אני חייבת להגיד לך שככל שאני מסכימה שזה לא שפתרנו את כל הבעיות והשוויון לא כאן עדיין, כמו שהשוויון המגדרי גם כן עדיין לא כאן – –
– – אז שינוי – אי-אפשר להגיד שאין. יש שינוי. השינוי בא לידי ביטוי גם בתוכנית הזאת עם המספר האדיר הזה של המיליארדים, 32 מיליארד בחמש שנים, שיושקעו באמת בכל תחומי החיים של החברה הערבית. רק במשרד התחבורה יש 3 מיליארד ש"ח, וחוץ מ-3 מיליארד השקלים האלה יש תוכנית שהיא כבר בביצוע בנתיבי איילון, חברת נתיבי איילון, שהיא תחת משרד התחבורה, שממפה את הרשויות עצמן. היא כבר מיפתה כמעט חצי מהרשויות הערביות ובוחרת יחד עם אנשי הציבור ויחד עם האנשים המרכזיים בכל רשות את הפרויקטים הכי – איך אני אגיד, גם לפי סדר חשיבות, גם לפי סדר דחיפות, ותשקיע הרבה מאוד בשדרוג כל התשתיות בערים האלה. אנחנו נשקיע 140 מיליון שקלים בהסברה בחברה הערבית לעניין חינוך תעבורתי. אני שותפה לחזון. נמצאת פה שרת החינוך, חברתי, וכבר דיברתי איתה על זה דיבור ראשוני, אבל זה ייקח לנו עוד זמן, אולי לתקציב הבא. אני שותפה לחזון של הטמעה מאוד מאוד עמוקה של חינוך תעבורתי, חינוך של התנהלות בדרך מגיל מאוד צעיר בתוך מערכת החינוך. אני מאוד מאוד מקווה ומאמינה שנוכל לעשות את זה. יש הרבה דרכים לעשות את זה. בכל מקרה, יש הרבה דברים שהרבה זמן מחכים להם, דברים, אדוני היושב-ראש, שנשמעים כאילו מילים משעממות ומסובכות כאלה. טכוגרף, אוקיי? הקופסה השחורה הזאת שתהיה באוטובוסים ובמשאיות ותיתן לנו אינפורמציה.
אנחנו ממש הקצינו כסף לדיגיטלי על מנת – נחזיק אצבעות – שבסוף שנת 2022 הוא ייכנס לפעולה, הטכוגרף הדיגיטלי, שבאמת יעקוב באופן אמיתי, ייתן לנו אינפורמציה גם על הנהיגה וגם על המצב של כלי הרכב הכבדים והאוטובוסים, וזה דבר שללא ספק יציל חיים. משרד התחבורה גם עובד על תוכנית שתוריד מהכבישים, במידת האפשר, את המטענים הכבדים בשעות היום ובשעות העומס, כמו שראינו שנחסם כביש מס' 1 לארבע שעות בגלל משאית עם טרקטור עליה שנתקעה בגשר. בקיצור, כמו שאתן מבינות ומבינים, יש לי רשימות ארוכות. ואולי רק אסיים בדבר אחד אחרון. אנחנו הסטנו, כמו שאמרתי, את כל תשומת הלב, את כל כובד הראש, את כל החשיבות בתקציב מכלי הרכב הפרטיים, להולכות והולכי הרגל, לכלים קלים, לתחבורה הציבורית. ולכן אנחנו נשקיע פחות בסלילת כבישים ויותר, הרבה הרבה הרבה הרבה יותר, בכל אלה. מה שכן נשקיע בכבישים – אנחנו מתעדפות ומתעדפים בצורה מובהקת קודם כול כבישים מסוכנים ומוקדי סיכון, אחר כך כבישים שהם תשתית לתחבורה ציבורית, ובסוף – או לא בסוף, במקביל – כבישים שנדרשים כדי להגיע לכל המקומות שאין אליהם גישה. דיבר חבר כנסת מאיר הלוי על כביש מס' 90, שייכנס ב-2022 לתכנון וב-2023 לביצוע; כביש 65, החלק הצפוני, שהוא חלק נדרש מאוד גם מבחינת נגישות וגם מבחינת מסוכנות, גם הוא יתחיל להיות – אדוני היושב-ראש, שלום, התחלפת.
אז כביש 65 צפון – אנחנו נתחיל כבר עכשיו לממן את התכנון והביצוע העתידיים שלו. זה פרויקט מאוד מאוד גדול, אז נצטרך לקחת אותו בחתיכות, אבל הוא יקרה. אבל כבר נכנסו לעבודה כביש 66, כביש 55, וגם כבישים אחרים, קטנים יותר. גם מישהי הזכירה כאן – אני עכשיו לא זוכרת מי הזכירה את הפניות שמאלה שמאלה, שהן באמת אחד הדברים שאנחנו בכל מקרה תקצבנו כבר ב-100 מיליון ש"ח השנה, אבל אנחנו מחפשות דרך לקצר את מספר השנים שזה ייקח ולהביא יותר כסף כמה שיותר מהר כדי לעשות אותם. לסיכום, חברותיי וחבריי, אני באמת אגיד שאני חושבת שאנחנו חייבות וחייבים להסתכל על המכלול ולעבוד ביחד כדי לחסוך חיים וכדי שבאמת הדרכים שלנו יהיו בטוחות לכולנו בכל מובן שהוא. תודה רבה.
אני אביא את התשובות ואחזור.
השרה רוצה להגיד רק דבר אחרון: שהיא רוצה להודות לחבר הכנסת טופורובסקי, שהאיר את עיניי בעניין הזה של המעקות. גם כן הזכירה את זה בדבריה מישהי, אחת מחברות הכנסת, היום – המעקות האלה של גדרות ההפרדה, שמסוכנים כל כך לרוכבי האופנוע. באמת חבר הכנסת טופורובסקי הוא זה שהפנה את תשומת ליבי ובזכותו למדתי על הדבר הזה, ובאמת יכולנו להביא בעזרתו כסף כדי לטפל בזה, באמת הידד.
טוב, לא נעים לי להגיד שבאמת אנחנו הבאנו תקציב תחבורה מאוד מאוד גדול ומאוד משמעותי ומאוד מהפכני, אבל לצערי במכון המטאורולוגי, המרכז המטאורולוגי, שהוזנח בצורה באמת שערורייתית כל השנים האלה – שם התקשינו קצת. ולכן אנחנו – המנכ"לית ואני – עדיין מחפשות דרכים. אנחנו מודעות לחשיבות של הדבר הזה. אני מודה לך על השאילתה בעניין הזה, ואומרת בכנות שאנחנו עובדות על זה, ועדיין לצערי אין לי תשובה משביעת רצון מעבר למודעות ולניסיון כרגע למצוא את הכסף הזה.
מצוין, אולי נגיד לראש הממשלה ולאוצר שלקראת גלזגו יסדרו לנו את התקציב הנוסף.
הוא חזר. התקלה טופלה. אומנם לקח זמן רב, אבל התקלה טופלה, והאתר חזר לפעילות. קולולו.
תודה רבה לך, חבר הכנסת גינזבורג. אכן, כמו שאמרת, בגלל המגבלות המשמעותיות בתקופת הקורונה צומצם זמן הקורס. אבל הזמן שצומצם היה בעצם זמן מינהלי, מה שנקרא – כל מיני הפסקות וכל מיני זמן מסביב שכזה, ולא החומר. החומר לא נפגע, אותו היקף חומר נלמד בקורסים האלה. אחרי שגילנו שבעצם – אתה יודע, מהדברים שגילנו בזכות הקורונה זה שאפשר לעשות את אותו דבר בפחות זמן. אז אנחנו נשאיר את זה בזמן יותר מצומצם, משום שראוי לחסוך לציבור זמן יקר. אני כן רושמת לפניי את שאלתך לגבי היקף השאלות במבחן, זה סיפור אחר לגמרי. אני רוצה לוודא שבאמת, איך לומר, האופן שבו את רואה אם הציבור הפנים או הפנימה את החומר שנלמד בשיעורים האלה – שהוא, האמת, מאוד חשוב; כמי שהייתה לה הזכות המענגת להשתתף בקורסי נהיגה מונעת, צריך להגיד שזה אכן מרענן גם חוקים שאת, ככה, איך להגיד, אחרי הרבה שנות נהיגה אולי לא זכרת בול, וגם עוזר באמת להפנים את הסכנות ולהימנע מהן. אז אנחנו נבחן את עניין השאלות. אבל מבחינת החומר, הוא לא נפגע, ומשך הזמן – דווקא טוב שיישאר מצומצם.
אז אני אומרת, לעניין של משך זמן, בוודאות אנחנו נשאיר ככה. לעניין השאלות, אני מבטיחה לחזור אליך.
עבר זמן. אז קודם כול, בסוף נובמבר יושלם מערך החשמול מהרצליה דרך תחנות רעננה וקשת השרון ועד לתל אביב. אז לפחות יש לנו בשורה בהקשר הזה, שבסוף נובמבר הקו הזה יוכל להיפתח. נכון שזה עדיין לא קו ישיר ברעננה, אבל הרבה מאוד קווים והרבה מאוד יישובים והרבה מאוד נוסעות ונוסעים משלמות מחיר של פגיעה זמנית ביכולת לנסוע ישירות ברכבת בזמן החשמול. אבל תסכים איתי שחשמול הרכבת הוא פרויקט לאומי ראשון במעלה, בחשיבות שלו – האקלימית, התחבורתית, מכל בחינה שהיא. אני ביום ראשון יושבת עם יו"ר ועם מנכ"ל הרכבת בשביל לבדוק אפשרות להאיץ את הפרויקט הזה אולי אפילו עוד יותר ממה שאנחנו עושות עכשיו. אבל צריך להבין שבשביל שהוא יתקיים צריך לפנות את הפסים ואת הקו לזמנים מסוימים. אני כן אגיד שכשיושלם החשמול – קודם כול, ככל שהוא יתקדם יותר ויותר קווים יהיו חשמליים, יחזרו להיות יותר קווים ויתאפשרו יותר אפשרויות. ואני רוצה להגיד שמשנת 2022 אנחנו נוכל לבדוק שוב עוד כל מיני אופציות של הזזת התוואים והחיבורים והקווים, השירות. אנחנו נעשה את זה גם בהתייעצות עם ראשי הרשויות השונות. צריך לזכור שבמקביל אנחנו בונות את המסילה הרביעית באיילון, מה שבאמת יפתח. היום, חלק מהבעיה היא שהכול מתנקז לשלוש מסילות באיילון, וזה מגביל את האפשרות שלנו לעשות וגם לתת שירותים נוספים. כשתיבנה המסילה הרביעית בבת אחת יהיו הרבה יותר אפשרויות. צריך להגיד בסוגריים: במקביל לבניית המסילה הרביעית באיילון אנחנו התחלנו בתכנון – ואני מודה לשר האוצר ולשר החקלאות על שיתוף הפעולה פה – של תקצוב והתחלת קידום משמעותי של "מובל לים", כדי להימנע מסכנות של שיטפונות, חלילה, יחד עם הבנייה הזאת. אז ככה שהפנים קדימה, החשמול בעיצומו, רעננה כרגע תצטרך לעשות קצת עיקוף, אבל לפחות ממש מסוף נובמבר היא יכולה לחזור לנסוע ברכבת.
קודם כול, צריך להגיד שמסוף נובמבר, כשייפתח הקו המחושמל – נעשתה עבודה של תזמון הרכבות יחד עם הרכבות לחיפה, וכן יש אפשרות לתושבות ותושבי – – –
לא. תושבות ותושבי רעננה יכולות כן לנסוע להרצליה ולהחליף שם רכבת.
להבנתי, כן, כן. יוכלו לנסוע דרך הרצליה לתל אביב, ויוכלו לנסוע לחיפה, כי אנחנו תזמנו את הרכבות. לדעתי זה אמור לקרות מסוף נובמבר. אני עושה וידוא נוסף לאור השאלה שלך – רגע. האם מסוף נובמבר כבר כן או לא? חמ"ל השאילתות שלי: האם כבר מסוף נובמבר תושבות ותושבי רעננה יוכלו לנסוע לתל אביב דרך הרצליה ברכבת? כן או לא? תוך כדי כנראה. בכל מקרה, אני מעריכה מאוד את העצה, ואני אגיד שאני כבר הנחיתי בצורה שאינה משתמעת לשתי פנים, ואני אעשה את זה שוב ביום ראשון עם יו"ר הדירקטוריון.
און-ליין, אני משתדלת, אבל בינתיים הם לא. זה הגורם האנושי פה, כן. כן – התשובה היא כן. מסוף נובמבר תהיה רכבת עד הרצליה, ומשם תהיה החלפה מסונכרנת לתל אביב – זה עבודה לא טריוויאלית לסנכרן את הזמנים – מסונכרנת לתל אביב או לחיפה. וגם הפוך – מחיפה וחדרה להרצליה ומשם לרעננה.
תודה רבה לך, חבר הכנסת פינדרוס. קודם כול, בוא נתחיל מהסוף. אסור לגבות, זה כבר אסור, לא צריך צו. זה אסור. ככל שאתה מכיר תופעה כזו שבית ספר או מורות או מורים גבו מתלמידים תשלום תמורת הרישום הזה, אז פשוט תדווחו לנו ואנחנו נטפל בזה, כי זה אסור, נקודה. אם אנשים עושים עבירות, דווחו לנו ונטפל בזה. באשר לשאלתך לגבי מדוע התלמידות והתלמידים לא יכולות להירשם בעצמם למבחנים במערכת ברוש – זו שאלה מאוד טובה. אני מודה לך שהפנית את זה לתשומת ליבי. לא הייתי מודעת לזה קודם לכן. אני באמת לא חושבת שעל פניו יש לזה סיבה טובה. ההסברים שקיבלתי לא הניחו את דעתי, ואנחנו נעשה על זה עבודה ונבחן לשנות את המצב הזה לטובת הציבור.
לא, ספר לנו עם מי ועל מה אתה מדבר. הוא מאוד נסער, חבר הכנסת אשר.
חבר הכנסת אשר, ההטרלה הולמת אותך.
אתה צודק, אדוני, שאין כרגע אופציה של הטענה באמצעות הטלפון. כן יש כנראה בכל המכונות של ההטענה, בכל העמדות של ההטענה, אפשרות לראות את היתרה, זה כן. האמת היא שפרוסות באמת המון עמדות הטענה בהמון המון מקומות בארץ. אבל דבר נוסף למי שבכל זאת מתעקש או מתעקשת לא לרכוש טלפון עדכני – ואני חייבת להגיד לך שלי יש כזה ואני אינני צופה בשום תוכן פוגעני משום סוג שהוא; זאת אומרת, זה לא חובה, זה לא באbuilt in , כן? אבל ככל שבכל זאת רוצות להימנע מזה, כן אפשר לרכוש מתאם בסכום סמלי של 5 שקלים, ואפשר לחבר אותו למחשב בבית ובאמצעותו להטעין את הרב-קו. נדמה לי שלאלו שלא מצליחות בכל זאת למצוא את עמדות ההטענה, שהן באמת באמת רבות, זה יכול בכל זאת לפתור את הבעיה הזו. כאמור, לברר אין שום בעיה. בכל עמדה אפשר לברר את היתרה. אני מוכנה לבדוק את הסיפור של הטענה טלפונית. אני לא רוצה להתחייב, אבל אני יכולה למצוא את זה. אבל אני באמת חושבת שהעניין של המתאם הוא פתרון טוב מאוד.
כן, אבל אולי אצל השכנות, או למטה בחנות – בכל זאת.
והוא אומר לעצמו: למה אין לי טלפון חכם, למה.
שוב, אני לא רוצה לפסול את זה על הסף, אנחנו נבחן את זה, אבל אני רוצה להגיד עוד דבר. נשאלתי, אינני זוכרת על ידי מי, אני לא רוצה לחטוא לאף אחד וחס וחלילה. אתה יודע, האומרת דברים בשם אומרם מביאה גאולה לעולם, ואני לא רוצה להגיד בשם מישהו אחר. אבל מישהו מחברי – – –
השרה מצטטת ממורשתה, מתרבותה. היא לא חייבת להאמין בגאולה כדי לצטט משפט רלוונטי בקשר למביאה דברים בשם אומרם – זה הכול. אני לא רוצה לייחס למישהו אחר.
לדעתי אחד מחברי הכנסת מסיעתך שאל אותי לגבי כרטיס שיהיה כמו סוג של כרטיס אשראי, שהרב-קו יהיה כמו סוג של כרטיס אשראי. אנחנו במשרד חשבנו על זה, ואנחנו נבחן את האופציה של כרטיס דביט, מה שנקרא, כרטיס חיוב בעצם. נדמה לי שאולי יהיה יותר כדאי ללכת לכיוון הזה, אבל נבחן גם את הסיפור של הטלפון. בקיצור, אגיד רק עוד דבר אחד: אנחנו נעשה בשנה הקרובה באמת מהפכה גדולה בתעריפים ובשירות. אנחנו נפשט את התעריפים, ובמסגרת זה נפשט גם את האפשרות לשלם, ככה שכל הרעיונות האלה נכנסים לתוך הסל הזה. התוצאות יבואו בקרוב.
תודה רבה לך, חבר הכנסת טופורובסקי. אז קודם כול אין ספק שכביש 57 הגיע לשולחננו כבר כמה וכמה פעמים, ואכן מדובר באזור שסובל מבעיות תחבורה קשות, לצערי בדומה להרבה מדי אזורים במדינת ישראל – למעשה רובם – ולכן אנחנו באמת במצב חירום כל כך אנוש. הפרויקט של כביש 57 מוערך ב-2.3 מיליארד, כמעט 2.5 מיליארד ש"ח. זה פרויקט ענק, באמת, מי כמוך יודע. אנחנו מדברות על כמעט מיליארד שקל לכביש 65, ו-1.5 מיליארד, או מה, לכביש 90 – וזה 2.5 מיליארד. זה באמת פרויקט ענק. כמו שאתה אומר, הוא תוקצב עקרונית, אבל מה שבאמת הוקצה להתחלת התכנון היה רק כמה מאות מיליוני שקלים, וזה באמת נעשה – התכנון הזה, כדי להתחיל אותו, נעשה, ולכן עכשיו הוא אחד המועמדים לתוכנית החומש הקרובה. הרי בגלל כל המשבר הפוליטי שהיינו בו נגמרה תוכנית החומש ועד לא נעשתה חדשה, אז הוא לגמרי ייכנס לתוך הבחינה שלנו. התחרות היא קשה, מה לעשות. צריך להגיד שלעומת זאת המשרד ישקיע במקביל, בשנים הקרובות, השקעות חסרות תקדים בפרויקטים נוספים במרחב כפר יונה, שייתנו גם הם מענה תחבורתי, ואתה ואני מקדמות את אותם כיוונים לגבי הפתרונות הנדרשים. יהיו פרויקטים של תחבורה ציבורית במסגרת זה שאנחנו רוצות ורוצים לקדם תחבורה ציבורית, אז יהיו נת"צ בכביש 57 הקיים, יהיו שבילי אופניים מכפר יונה ועד תחנת הרכבת בנתניה, יהיה נת"צ לאורך כביש 4, ומסוף בבית ליד ומתחם חנה וסע במחלף ניצני עוז, שיאפשר גם היסעים – להלן: שאטלים – עד תל אביב, למוקדי תעסוקה שונים. ובוא נזכור שמקודמת גם המסילה המזרחית, שגם היא תביא מזור גדול גם לאזור הזה וגם לאזורים אחרים. ככה שכביש 57 הוא לא הפתרון היחיד, וודאי שלא נשליך עליו את כל יהבנו, אבל הוא בהחלט אחד המשתתפים, ובוודאי איזשהו חלק, אני מניחה, ייכנס לתוכנית החומש.
אני חייבת להגיד לך שנפגשתי השבוע עם נציגות ונציגים של נהגי האוטובוסים מכל המפעילים, לדעתי, והם דווקא לא חשבו שזה הפתרון הנכון, אבל נדבר על זה.
המזל הגדול ביותר של ישראל היה שבשעה קריטית, שעה קריטית של העם היהודי, שעה שבה היה צורך חיוני בהיותו של אדם כזה, אכן היה לנו אדם כזה. האדם הזה – דוד בן-גוריון. דוד בן-גוריון היה איש ארץ ישראל השלמה. הרעיון, מבחינתו, היה לקיים את המפעל הציוני, לקדם אותו באופן אבולוציוני. הוא הבין שהקמת מדינה שווה לאחריות למדינה ולאחריות של המדינה. ואז הגיע הרגע שבו הוא הבין שחלוקת הארץ היא הדרך היחידה למדינה לעם היהודי. הוא הבין שחלוקת הארץ היא אינטרס ציוני ראשון במעלה. הוא עמד כאן בכנסת – איפה שהיא הייתה בשנת 1949 – ואמר בישיבה העשרים: "ובכן, כשעמדה שאלת שלמות הארץ בלי מדינה יהודית או מדינה יהודית בלי שלמות הארץ, בחרנו במדינה יהודית בלי שלמות הארץ – – – אנחנו חושבים שהקמת המדינה, אם כי לא בכל ארץ ישראל, זה היה המעשה הגדול ביותר בהיסטוריה היהודית – – – המפעל הגדול ביותר בדורותינו הוא הקמת המדינה היהודית, ואפשר היה להקים אותה רק כך". בן-גוריון הבין שחלוקת הארץ היא לא דבר שצריך להשלים איתו כי אי-אפשר לכבוש את כל הארץ – אפשר היה; הוא הבין שיש חובה לחלק את הארץ כדי לשמור על מדינה יהודית ודמוקרטית. אותה מסקנה שבן-גוריון קיבל אז בהחלטה הקשה ביותר שלו קיימת ושרירה עד עצם היום הזה. למרות שהיום מדינת ישראל חזקה לאין-שיעור ממה שהייתה בימי בן-גוריון – אנחנו ממש מעצמה אזורית במזרח התיכון – ולמרות שהשטח בידינו, עדיין מסקנתו של בן-גוריון קיימת ועומדת: חלוקת הארץ היא יעד ציוני ראשון במעלה. בזכות בן-גוריון מצאנו את השילוב בין התעוזה לבין הזהירות ההיסטורית – התעוזה לעשות את מה שחיוני לעם היהודי, לעשות ממש מהפכה בחיי העם היהודי; התעוזה להבין שתפסת מרובה – לא תפסת; היכולת להבין שאנחנו חותרות וחותרים לא אל המקסימום אלא אל האופטימום, וזה האופטימום שאנחנו צריכות וצריכים היום יותר מתמיד – לחפש עם כל העוצמה שלנו איך להחזיר את ישראל לחזון הציוני של מדינה לעם היהודי שהיא מדינה דמוקרטית. "דמוקרטית" לא אומר, חלילה, להתקפל בפני כל אויב או אף אויב; "יהודית" לא אומר, חלילה, כפייה של אורתודוקסיה בלעדית. האופטימום של בן-גוריון היה קיום העם היהודי במסגרת המהפכה הגדולה ביותר של העידן החדש לבין ההפנמה וההבנה שלא נוכל להיות ריבונים בכל שטחי מולדתנו. השאלה הקריטית ביותר שעמדה בפני הציונות ועומדת בפניה גם עכשיו היא אם באנו לגאולת העם או לגאולת הארץ. התשובה היא שבאנו לגאולת העם, ומה שדרוש לגאולת העם נובע מתוך גאולת הארץ, וגאולת הארץ כפופה לגאולת העם. זאת ההבנה הקריטית של הציונות שהייתה לבן-גוריון ואפשרה את הקמת המדינה הזאת. בן-גוריון התווה את הדרך שמפלגת העבודה צועדת בה עד היום. הוא ההיסטוריה שלנו, הוא שזור בכל תחנה מתחנות חיינו. השליחות והחובה שלנו היום הן לממש את המנהיגות ואת הפרגמטיות של דוד בן-גוריון, את החלום שהוא הגשים בהקמת המדינה הזאת – לפעול להסכם לחלוקת הארץ כדי לשמור על מדינת ישראל ולחזק את מדינת ישראל שלנו, מדינת ישראל של מגילת העצמאות, שדוד בן-גוריון היה ממנסחיה, שבה נאמר באופן מפורש: שוויון זכויות גמור, פיתוח לטובת כל תושבותיה ותושביה והושטת יד שלום לשכנותינו בשביל לשמור על הביטחון והקיימות שלנו. יהי זכרו ברוך.
חברות וחברי הכנסת, בזמן האחרון יש חוסר כבוד מאוד מתסכל כשנישאים פה דברים לזכרם של חברות וחברי כנסת לשעבר. האם יורשה לי להצטרף לבקשתו של היושב-ראש לחלוק כבוד לאנשים שאנחנו כאן נושאות ונושאים דברים לזכרם?
מכירות ומכירים את הביטוי הזה: בהתחלה צוחקים עלייך, אחר כך נלחמים בך, אחר כך את מנצחת? אז מרשה פרידמן – וואו, וואו, אדוני, אי-אפשר.
מכירות ומכירים את הביטוי הזה: בהתחלה צוחקים עלייך, אחר כך נלחמים בך, ובסוף את מנצחת? אז מרשה פרידמן, האישה שהייתה חברת הכנסת הראשונה שהעלתה כאן, במליאה, לדיון את סוגיית האלימות של גברים כלפי נשים, ופשוט ישבו כאן חברי כנסת גברים וצחקו. אני אומרת את זה עכשיו לא בזעזוע, אני מספרת את זה שוב כדי שנבין מה הייתה תמונת העולם שלנו, באיזה עולם חיינו כולנו, נשים וגברים. מקום שבו זה לא רק היה לא לגיטימי לדבר על אלימות כלפי נשים, אלא זה היה ממש דבר מגוחך, זה היה בלתי נתפס, ובוודאי ובוודאי שזה לא נתפס כמשהו שמקומו בבית המחוקקות והמחוקקים. בסוגריים צריך להגיד: היו הרבה, הרבה, הרבה פחות מחוקקות ממה שיש היום, וממש מיעוט מבוטל לעומת מספר המחוקקים. מרשה פרידמן פרצה את הסידור הזה שהיה מקובל פעם, שמה שנוגע לגברים הוא ציבורי והוא מדיני והוא פוליטי, ומה שנוגע לנשים הוא עניין פרטי, ביתי, של הגוף, של הרגש. מרשה פרידמן, בכנסת ישראל, שברה את הדיכוטומיה הזאת. מרשה פרידמן הביאה את הגוף, את האלימות כלפי נשים, אלימות מינית, נטייה מינית; היא הביאה הפלות; את כל הנושאים האלה היא הביאה ושמה על השולחן הפוליטי, על השולחן של החקיקה, על השולחן הציבורי. והיא אמרה את מה שהפמיניזם אומר מאז ומעולם: אין ציבורי ופרטי. אין הבחנה כזאת. היא שקרית, היא מופרכת, והיא בעיקר נועדה לדכא נשים, להפלות אותן לרעה, להדיר אותן ממרכזי הכוח, מחלק בקבלת ההחלטות ובחלוקת המשאבים. והפמיניזם ומרשה פרידמן נאבקו נגד הדבר הזה ונאבקות עד עצם היום הזה. צריך להגיד, אדוני, פמיניזם לא רק במשמעות של שוויון מגדרי; לא רק שוויון לנשים אלא שוויון בתוך החברה, לכל החלקים שלה, לכל אלה שהם מוחלשות ומוחלשים, מודרות ומודרים, סובלות וסובלים מאפליה. כל הדבר הזה נמצא בתוך החבילה הזאת – גם על בסיס מין, גם על בסיס צבע או מוצא, גם על בסיס אמונה. את כל הדברים האלה הפמיניזם מבקש ממש להכחיד ולייצר שוויון חברתי אמיתי. אז מרשה פרידמן ניצחה במובן הזה שהיום זה מובן מאליו, היום אנחנו במצב שבו לשמחתי בעוד שבוע ראש הממשלה ישתתף בטקס באירוע לציון יום המאבק הבין-לאומי באלימות כלפי נשים. יום המאבק הבין-לאומי באלימות כלפי נשים – כבר לא דבר שמרעיד את אמות הסיפים, לא. לשמחתי, זה כבר דבר שבו בממשלה, כשיש הצבעה נגד מינוי של אדם שחשוד בניצול לרעה של מעמדו בהקשר מגדרי – כן, גם שרים גברים מצביעים נגד. אז בהקשר הזה מרשה פרידמן ורבות רבות אחרות ניצחו ומנצחות, אבל הדרך לשוויון אמיתי, הדרך לחיים עם ביטחון אמיתי עדיין ארוכה ואנחנו עושות אותה ועושים אותה. כן, חברות וחברים, אנחנו עושות ועושים אותה גם אם אתם שותפות ושותפים למאבק וגם אם אתם מאלה שעדיין מתנגדים לו או עיוורים לצורך בו, כך או כך, כולנו עושות ועושים את הדרך הזאת. מרשה פרידמן הייתה מפורצות הדרך הזאת, מאלה שסללו לכל אחת ואחת מאיתנו, שיכולות היום לעבוד בוועדה לקידום מעמד האישה – שוודאי לא הייתה אז; בקבינט לשוויון מגדרי – שוודאי לא עלה על דעתה של אף אחת אז – מאפשרת לנו ולרבות רבות רבות אחרות וגם אחרים להיאבק כל יום עוד צעד ועוד צעד אל עבר שוויון. יהי זכרה ברוך.
תודה רבה, חברת הכנסת תומא סלימאן. קודם כול, בזכותך, בזכות השאילתה שלך, למדתי על המקרה הזה, שלא ידעתי על אודותיו, והלכתי לבדוק. אז מסתבר שאכן כביש - - -
מסתבר שבעקבות פרויקט בנייה גדול שהיה על הכביש, הכביש קרס. היה ויכוח משפטי מי צריך לשלם את התיקון; זה מוערך בסדר גודל של 15 מיליון שקלים. בעצם גיליתי שמתנהל מאבק משפטי; כל האירוע תקוע בבית המשפט כבר הרבה מאוד זמן, והשאלה היא של מי האחריות. אני אפילו לא רוצה להיכנס לזה, כי באמת – אני לא מוכנה להיכנס לתוך הדבר הזה. ולכן קיימתי הבוקר שיחות. אז קודם כול, בחברת נתיבי ישראל, חברת הביצוע של משרד התחבורה, כבר תוכנן התיקון של הכביש. יש תוכנית כמעט שלמה כבר לביצוע התיקון הנדרש. דיברתי עם מנכ"ל נתיבי ישראל ניסים פרץ, בדקתי עם גורמים במשרד ודיברתי גם עם ראש עיריית נצרת מר סאלם והגענו לסיכום. אני שמחה לבשר שאנחנו נמשוך את האירוע הזה מבית המשפט, ןאנחנו נמצא את המימון – חלק עיריית נצרת תשלם, וחלק משרד התחבורה ונתיבי ישראל ישלמו, והתיקון יצא לדרך בהקדם האפשרי. אני מאמינה שתוך עשרה חודשים אפשר יהיה כבר לנסוע בכביש הזה מתוקן ומסודר. תודי שלא ציפית לזה.
אני מודה לנוגעים בדבר, באמת, שהיו מוכנים להתגייס בזמן קצר ולהגיד: אוקיי, נדלג על השלב הזה שבו אנחנו מתעקשים לבדוק מי אשם ופשוט נלך לפתרון.
אינשאללה שככה נלך בכל דבר ועניין.
חבר כנסת טיבי היקר, אני מודה שלא זכרתי - -
- - אני מודה שלא זכרתי שהצבעתי על החוק הזה, אבל אני מודה שבתור חברת כנסת באופוזיציה יש לך פריבילגיה להצביע מתוך הזדהות, קולגיאליות ורצון לתמוך בחבר לאופוזיציה, בלי שלפעמים נכנסת לפרטים וידעת בדיוק מה המשמעות של כל דבר - -
אלוהים יודעת שבאופוזיציה בימים אלו יכולים להעיד שגם כשהפרטים ברורים, לפעמים זה קורה. אבל, לענייננו, אין ספק שהבעיה מס' אחת שמטרידה היום את אזרחיות ואזרחי ישראל היא הפקקים. (אומרת בערבית:) אין שאלה בכלל. הדבר הכי מטריד את אזרחיות ואת אזרחי ישראל – הפקקים. צריך להגיד שזה עולה לנו הרבה יותר מכסף. זה עולה לנו זמן, זמן, זמן ועוד פעם זמן, ועצבים ותסכול. זה עולה לנו בזה שאנחנו לא מצליחות ומצליחים להגיע לאן שאנחנו צריכות וצריכים בחיים. זאת תוצאה של שנים ארוכות של שילוב של מדיניות בעייתית של רק סלילת כבישים – וגם כן לא את כולם – וכמעט בכלל לא פיתוח של תחבורה ציבורית והסעת המונים, וגם לא מעט הזנחה על הדרך.
- - ספציפית באמת מאוד מאוד מאוד עמוס.
העניין הוא שהפתרון שאתה מציע לא יפחית את הפקקים.
פשוט לא יפחית את הפקקים, אולי אפילו להפך – עלול אולי אפילו להחמיר אותם. לעומת זאת, מה שאנחנו מתכוונות ומתכוונים – לא מתכוונות, כבר עושות ועושים בכל הכוח – זה באמת להביא פתרונות שיפחיתו את העומס. קודם כול, ספציפית בכביש 6, כבר תקצבנו תכנון, ובתחילת 2023 יתחיל ביצוע: הרחבה של הקטע המרכזי של כביש 6, עם נתיבים שיהיו מיועדים לתחבורה ציבורית ולמכוניות מלאות בנוסעות ונוסעים, מה שנקרא רבי-תפוסה. זה תמריץ באמת לצמצם במספר המכוניות הפרטיות ולהגיע בצורה יותר מהירה, שגם כאמור יעשה יותר מקום. מעבר לזה, אנחנו בוחנות ובוחנים את האפשרות להאריך את כביש 6 צפונה. בנוסף – עובדות על האצה, גם של המסילה הרביעית באיילון וגם של המסילה המזרחית, ושני הדברים האלה הם דברים שיאפשרו לציבור לנסוע בתחבורה ציבורית בצורה הרבה יותר מהירה, בלי הרכב הפרטי שלהם, או מקסימום להחנות את האוטו הפרטי ליד איזושהי תחנת רכבת. אני רוצה להגיד שבתקציב הנוכחי יש 6 מיליארד ש"ח שמיועדים לתחבורה ציבורית - -
- - ובנוסף יש מיליארד שקל שמיועדים - -
- - רק לחברה הערבית וליישובים בחברה הערבית, ועוד מיליארד שקל לתשתיות בחברה הערבית.
יש פה אנשים שצועקים: כביש 65, כביש דמים. ואני בפירוש אמרתי מהרגע הראשון: התעדוף התקציבי והביצועי הראשון במעלה הוא למוקדי הסיכון שעדיין לא מטופלים ולכבישים מסוכנים, וכביש 65 הוא אחד מהם, והוא לחלוטין מאוד גבוה באג'נדה שלנו.
אבל עוד דבר, חבר הכנסת טיבי - -
- - זה כביש 65, החלק של ואדי עארה, שהולך להיות מורחב והולכת להיות שם תחבורה ציבורית רבה ומשודרגת באופן נפרד.
- - הם דברים שיסייעו להפחית את הפקק. אבל מעבר להתנגדות של משרד האוצר, שבחלקה אגב נוגעת להתקשרויות ולמחויבויות של המדינה – שהיא לא יכולה פשוט לוותר עליהן בהינף יד, אלא באמת להתמודד עם הבעיה. הבעיה היא בעיה של עומס, של גודש ושל צפיפות. לצערי, הצעת החוק של אדוני לא זו בלבד שלא מקיימת את התכלית שהיא מצהירה עליה, אלא להפך – עלולה לעודד עוד ועוד אנשים לנסוע ברכבים הפרטיים שלהם, ואת זה אנחנו בוודאי ובוודאי לא יכולות ויכולים להרשות לעצמנו. לכן אני חוזרת ואומרת, חבר הכנסת טיבי, אני חוזרת על הצעתי אליך: תן לי לבחון ולראות מה כן אפשר לעשות. אם עדיין תרצה לקחת את ההצעה הזאת, היא עדיין פתוחה לפניך. תודה רבה.
אני לא יודעת. אני לא יודעת - - -
תודה רבה, אדוני. תודה רבה לחברת הכנסת יעל רון בן משה על השאילתה החשובה שלה.
סליחה, ההצעה הדחופה שלה לסדר-היום. תודה על התיקון.
ותודה לשר וחבר הכנסת - - נכון? אתה לא נורבגי? סגן.
חבר כנסת. - - על השאלה המצוינת מה עושות הרכבות בלילות. התשובה: הן מפנות את המסלול, את המסילה, כדי שאפשר יהיה לחשמל אותה. זה מה שעושות הרכבות בלילות. בכל המקומות שהזכרת, חברת הכנסת יעל רון בן משה, מתקיים פרויקט החשמול, שהוא פרויקט לאומי ראשון במעלה בחשיבותו, שלא אני התחלתי אותו, כך שבאמת אני יכולה לפרגן למי שכן התחילו אותו. נכון שגררו רגליים מאוד בביצוע שלו, מאוד, ולכן כשאני נכנסתי באמת הייתי צריכה לשים את כל כובד משקלי כדי לזרז אותו וכדי לקצר את הזמן שבו המסילה תצטרך להיות ריקה כדי שיוכלו להשלים את החשמול. אבל שנייה, בואו נתרכז במשמעות. דווקא אנחנו, מי שמשתמשות ומשתמשים ברכבת, אבל בוודאי מדינת ישראל, שאנחנו היום בעיצומו של משבר אקלימי כל כך חמור, ואנחנו מודעות ומודעים לזה שהתחבורה היא שחקן מס' אחת כמעט בזיהום – לא מס' אחת, אבל אחד הגדולים – מדינת ישראל לא יכולה להמשיך להשתמש ברכבות דיזל מיושנות ומזהמות; זה גם פחות נוח לנסיעה. כך שחשמול הרכבת הוא כאמור פרויקט לאומי ראשון במעלה בחשיבותו, והדרך היחידה לעשות את זה היא לפנות את המסילות. אז בשישי-שבת – צריך פשוט זמן עבודה, לנצל את הזמן הזה, אז לוקחים גם את שישי בבוקר וגם את מוצאי שבת ואת הלילות, וצריך להגיד: זה איפה שמראש היו פחות נוסעות ונוסעים, אלה לא השעות העמוסות. נכון שלמי שזקוקה לרכבת כדי להגיע, כל שעה היא שעה מאוד דרמטית, אבל בסוף צריך לעשות איזשהו חישוב, וזה חישוב באמת מאוד מאוד סביר. קודם כול, אני רוצה לתת תאריכים למה שאני כבר יכולה לדעת: קו אשקלון – וחברנו פה, אלון, הוא מהאזור החשוב הזה של הנגב הצפוני ושער הנגב – ייגמר ב-26 בדצמבר וייפתח הקו החשמלי. אנחנו הגענו להסדר עם הרכבת במאמץ אדיר של עוד תוספת כוח אדם, ובעיקר, הכי חשוב זה סנכרון של הרכבות. יהיה שירות גם לשדרות ולכל המקומות האחרים – שוב, לא מיטבי, אבל אנחנו מאוד מאוד לוחצות ולוחצים על הוות"ל שסוף-סוף יאשרו ויקדמו את התכנון של החשמול עד באר שבע, ואז תהיה גם רכבת חלקה לשם. צריך להגיד שזה יעבור בזה ששוב יהיו שיבושים בקווים שהיום הם דיזל. רכבת טבעת השרון – גם כן החשמול יסתיים במהלך דצמבר 2021, ממש או-טו-טו, ואז זה אומר שאפשר יהיה לנסוע בכל הקווים האלה – פתח תקווה, הוד השרון, רעננה. כל הדבר הזה יסתיים בדצמבר 2021. בתחילת 2022 ייפתח קו חדש – רגע, אני קוראת הפרטים, כי אני כבר מתבלבלת – בין מודיעין לירושלים, ובנוסף, קו ירושלים יצחק נבון–הרצליה – אלה ייפתחו בתחילת 2022, כך שהעבודה נעשית, ונעשית בכל הכוח. אני קיימתי ישיבת עבודה עם רכבת ישראל לפני שבועיים וביקשתי מהם לבדוק איך בכל זאת אפשר עוד יותר לקצר את לוחות הזמנים, ואני מבטיחה לך שברגע שהם ישובו אליי עם תוצאות – אנחנו נעשה את הדבר שלא נעשה עד היום, והוא: נפרסם את לוח החשמול המלא הצפוי, כדי שהציבור גם תדע להיערך מתי צפויות לא להיות רכבות לשירות ובאיזה שעות. דבר אחר שאגיד – את התלוננת, ובצדק, כמובן, מבחינת המתלוננות, על זה שההיסעים עדיין לא מספיק מדויקים, אלה שאמורים להחליף את הרכבות. כשאני נכנסתי לתפקיד, בכלל לא הייתה אלטרנטיבה; פשוט לא הייתה רכבת וזהו. ברגע שנכנסתי לתפקיד, הוריתי לרכבת להתחיל לקיים את שירות ההיסעים האלטרנטיבי הזה, ולקח להם זמן – אחרי הכול, לא זו העבודה של הרכבת בשוטף. לקח להם זמן להיערך לזה. היום, ההנחיה החד-משמעית היא שבכל מקום שבו עומד לא להיות שירות, צריך ליידע מראש באתר, במקום, ושיהיו אנשי רכבת, אנשי שירות, שיכווינו איפה נמצאת ההסעה האלטרנטיבית. יש מקומות שבהם תגברנו את קווי השירות של האוטובוסים, למשל לחיפה – יותר קווים של השירות הרגיל נוסעים בשעות שבהן אין רכבת. עושים ועושות כמיטב יכולתנו. ברור שיותר כיף לנסוע ברכבת, אבל יהיה הרבה יותר כיף לנסוע ברכבת כשהיא תהיה חשמלית.
כרגע הוא יהיה מחושמל עד אשקלון, ומשם מחליפים רכבת לרכבת דיזל. חלק מהזמן, בעצם, תיסע רכבת דיזל ישירה לשדרות.
זה מאוד מסובך באופן כללי, אבל עשינו מאמץ מאוד גדול בשביל להשתדל למזער את הפגיעה בתושבות ותושבי האזור. אבל אני חוזרת ואומרת: מה שאנחנו מחכות זה לקבל את התכנון הסטטוטורי שיאפשר לנו לחשמל את ההמשך דרומה.
אני לא יודעת לענות לך. אני יכולה - - -
כל זמן שלא היה מספיק סנכרון ולא היה יידוע של הציבור שבכלל יש אופציה כזאת, מן הסתם השתמשו בזה מעט - -
- - כי לא ידעו שזה קיים, או שכמו שאמרו, זה לא היה מספיק מסודר.
לא כזה, אבל בסדר. אבל ככל שהם ישדרגו את התיאום ואת היידוע של הציבור, ברור שיהיו יותר משתמשות ומשתמשים. אבל אבדוק אם יש מספרים ואשוב אליך.
משרד התחבורה בראשותי לא מתייחס באופן שונה לאנשים לפי מקום מגוריהם או לפי דתם או לפי מינם או לפי מוצאם או לפי כל דבר שהוא.
אזרחיות ואזרחים הם אזרחיות ואזרחים. נקודה. ולכן גם הרכבת שנוסעת לצורך העניין לאשקלון מתל אביב – תל אביב היא בתוך הדבר הזה – לא מיידעות ומיידעים את תושבות תל אביב - -
- - ומקפחות חלילה את תושבות אשקלון. לא, ממש לא. כמו שאמרתי, הרכבת, לקח לה – אני מודה ומתוודה, הרכבת, לקח לה זמן לעשות את השינוי התודעתי הזה של להבין שצריך לספק מענה למי שלא מקבלת שירות, וכמו שאמרתי, אני דרשתי מהם לעשות עבודה. יכול להיות שהם יחזרו אליי ויגידו: אי-אפשר לקצר את הזמן של הפרויקט הזה, אבל כך או כך, כשאקבל מהם תשובה, יפורסם לוח הזמנים המלא, ונפיץ אותו כמיטב יכולתנו.
אם גברתי עומדת על כך, התשובות שיינתנו שם הן אותן תשובות שאני נתתי כאן. אני רוצה להגיד, חברת הכנסת יעל רון בן משה, שלפעמים יש בעיה שצריך לברר איך לפתור אותה או שצריך לגייס. כאן זה לא המקרה. אני שוב אומרת, אני לא כופרת באי-נוחות שנגרמת.
לא, לא, לא, לא. זה ממש לא שיקול כלכלי.
אין שום בעיה. בכיף. תקבלו אותן תשובות.
אחד האנשים הראשונים שהייתה לי זכות לפגוש כשבאתי למפלגת העבודה היה נואף מסאלחה, בביתו בכפר קרע, בקבלת פנים הכי מקבלת, הכי מחבקת שחברה חדשה, מתמודדת חדשה לכנסת, יכולה לבקש. נואף מסאלחה היה סגן שר, ולא פחות חשוב מזה – סגן יושב-ראש הכנסת, אדוני היושב-ראש, איש שהיה בשר מבשרה של מפלגת העבודה. כל אחד מאלה שהיו איתו במפלגה, איתו בשמינייה המפורסמת של מפלגת העבודה, לא יכול היה למצוא מספיק מילים בשביל להסביר לי עד כמה הוא היה חלק, עד כמה הוא היה ההפך ממה שיש כאלה שיחשבו אולי שהוא – עלה תאנה, איזו מין משבצת או איזה מקום ייעודי – ממש לא. הוא היה חלק משמעותי בתוך המפלגה מבחינה ערכית, מבחינה אידיאולוגית וגם מבחינה חברית. היחסים, בוודאי עם החבורה הזאת הייחודית של השמינייה, היו קרובים, כאלה שמתרחשים גם בבית בין המשפחות ובין הילדות והילדים ובני בנות הזוג. נואף היה ידוע במתינותו המפורסמת, אבל זאת מתינות שלא מטשטשת עמדות. להפך – מצד אחד, הוא היה גאה בערביות שלו וגאה גם בפלסטיניות שלו, והוא יכול היה – ועשה לא פעם – להציג את העמדה הפלסטינית ללא כחל וסרק. אבל באותה נשימה, הייתה בו הבנה עמוקה לרוח של עם ישראל, לרוח של היהודיות והיהודים שגרות וגרים כאן, שהם-הם, יחד איתו, המדינה הזאת. הוא היה חלק מהמדינה הדמוקרטית היהודית הזאת. הוא שאף ופעל למען שוויון זכויות ולא חדל להיאבק עליהן מתוך ידיעה שאנחנו עדיין, גם היום, ממש עדיין לא במקום שבו יש שוויון זכויות. אני חושבת על הפעולה הזאת שכסגן שר בריאות הוא הוביל, של פתיחת 100 טיפות חלב, חלק עצום מהן בחברה הערבית. מילה אולי על המוסד הזה של טיפת חלב, דווקא בימים האלה שבהם אנחנו מתחילות ומתחילים עכשיו מבצע חיסון של ילדות וילדים, להגיד איזו המצאה מופלאה של ישראל, איזו הברקה ישראלית חד-פעמית היא הטיפת חלב הזאת. ישראל מובילה בבריאות של ילדות וילדים בין השאר בזכות המוסד הזה, שסידר איזה פרוטוקול קבוע, מובטח, של חיסונים לכל התינוקות, לכל הילדות והילדים מגיל אפס, בצורה אחראית, מסודרת, בטוחה. והעובדה, אדוני היושב-ראש, שדווקא גבר, כשבוודאי בוודאי בימים ההם היה פחות מקובל שאבות הם אלה שלוקחים את הילדות והילדים שלהם לטיפת חלב ולחיסונים, הוא זה שעשה כזה שדרוג לטיפות החלב והוסיף כל כך הרבה מהן – זה דבר שאני באופן אישי מוצאת אותו מאוד מאוד מרגש. היכולת הזאת לחיות בשני העולמות, וכל הזמן כל הזמן להוכיח שהם יכולים לחיות יחד, להתעקש להיות – עם כל הכבוד והמקום החשוב שיש למפלגות ערביות בכנסת ישראל ובחברה הישראלית – להתעקש להיות אזרח ערבי בתוך מפלגה ששואפת לייצג את כל חלקי החברה הישראלית, ולהוכיח בניסיון האישי שלו שזה יכול לעבוד, שאפשר להיות חלק אמיתי, בלתי נפרד. נואף מסאלחה היה ידוע לכול בנועם הליכותיו, ברוחו הטובה, ביכולת שלו באמת לתקשר עם כולם ולהשיג דברים בטוב. מפלגת העבודה, הכנסת, כולנו אבלות ואבלים על לכתו. יהי זכרו ברוך.
תודה רבה, אדוני היושב-ראש. אני רוצה לברך על הצעת החוק הזאת, משום שהיא עוד צעד חשוב מאין כמותו בשינוי הנדרש כל כך של החוק ושל המדינה בכל התפיסה הזאת של הוצאה לפועל. הוצאה לפועל היא שריד לימים שבהם ההון והשלטון היו אחד, ואנשים היו בעלי חוב, לעיתים באופן שבו הם פשוט היו ממשכנים את גופם בתור עירבון. והשאריות של זה היו מאסר בהוצאה לפועל, שאותו, לשמחתי, ביטלנו כבר בכנסת התשע-עשרה או בכנסת העשרים. בכנסת התשע-עשרה ביטלנו כבר את המאסר בהוצאה לפועל, אחר כך העברנו הפטר בהוצאה לפועל, ואחר כך העברנו את חוק חדלות פירעון ושיקום כלכלי שמקדם גם הוא את השפיות בהוצאה לפועל. המדרגה הנוספת של המסלול המקוצר, שמאפשרת לכל ה-96% מהחייבות והחייבים שלא מיוצגות ומיוצגים בהוצאה לפועל לקבל הזדמנות לא לחיות חיים של חוב, היא צעד מאוד מאוד חשוב. יש לנו עוד רבים כאלה. אני מברכת מאוד את חברתי, חברת הכנסת נעמה לזימי, על ההישג הזה - -
- - ואני קוראת לך להמשיך ולעשות את השינויים האלה, עד שבאמת נביא את זה לצדק חברתי אמיתי. תודה רבה.
חבר הכנסת והשר אריק נחֶמקין נקבר בשבוע שעבר בבית הקברות שבעמק. חבר הכנסת והשר נחֵמקין – נחַמקין, למעשה, כפי שתיקנה הנכדה שהנחתה את טקס הלוויה שלו; נחַמקין, היא תיקנה. הייתי שם בשבוע שעבר ושמעתי את בנות ובני המשפחה הרבים שלו, אחת אחרי השנייה, עולים ומספרים סיפורים מרגשים ויפים על מה הוא היה עבורם ועבור החברה בישראל, ובחרתי לפתוח את ההספד שלי כאן בדברים שאמר מעל הקבר בנו שאול: אבא היה נוהג לצטט בסרקזם את מי שהיה אומר: ביום הולדת יש רק אדם אחד שמאמין למה שאומרים עליו, ובלוויה אין אפילו אדם אחד שמאמין למה שאומרים עליו. ובכן, אספר לכם חמישה סיפורים קצרים על אבא שלי, כדי שתאמינו. השנה היא 1931, תחילת הקיץ - - -
השנה היא 1931, תחילת הקיץ, כבר חם בשדות נהלל. ריח התבואה עולה באפם של שני ילדים הצועדים בשדות לעבר עין שיכה. האחד בוגר כבן 12 ובנהלל מכנים אותו בובל'ה, השני עוד לא בן שבע. הם מטפסים על סולם הברזל של בריכת המים בעין שיכה, מסירים את מכסה המתכת ומתבוננים פנימה. הילד הקטן מביט לתוך החלל העצום והחשוך של הבריכה, הוא רוצה לוותר על כל הרעיון ולחזור הביתה, אבל הוא לא מעז לומר זאת לגדול כדי לא לעשות בושות. הגדול משלשל את הקטן בחבל לתוך הבריכה החשוכה, ואומר לו: קפוץ למים, אל תפחד. הקטן תלוי על החבל, הוא רוצה לבקש שימשוך אותו חזרה, אבל הוא לא מעז. הוא יורד למים, הם קרים וחשוכים, ועוזב את החבל. הוא ממש לא יודע לשחות, אז הוא מפרפר ומנסה למצוא אחיזה באחד הקירות עד שהוא מוצא זיז ברזל ונאחז בו. הוא הרגיש שצלח את המבחן. הוא לוחש לעצמו בשקט, מותר לפחד, אבל העיקר להתגבר על הפחד, לא לעשות בושות. שנת 1938, אמצע הקיץ בעמק יזרעאל. הסתיימה שנת בצורת בעמק, שעת בין ערביים, פרדה עם עגלה נהוגה בידי נער צעיר כבן 13, מתגלגלת בדרך עפר מזרחה מהעיירה הצעירה עפולה לעבר המושב כפר יחזקאל. הוא כבר עשה את כל הדרך מהמושב נהלל. הנער בשליחות הוריו. על העגלה שני שקי חיטה יקרים מפז שחייבים חייבים להגיע למשפחת הדוד בכפר יחזקאל, אחרת לא יהיה להם מה לזרוע ומה לאכול בשנה הבאה. הנער דרוך ומתוח, אך אוחז בביטחון את מושכות הפרדה ומדרבן אותה להזדרז. מצד דרום כפר עוין, ריח עשן ומדורה עולה באפו, הדרך מתעקלת ומתקרבת לכדי כמה עשרות מטרים מהכפר, להקה של כלבים יוצאת לקראתו בנביחות מאיימות שמבהילות את הפרדה. גם הנער מבוהל, הוא מפחד שאנשי הכפר יצאו בעקבות הכלבים, ואז מה יהיה על שקי החיטה, העגלה, הפרדה? ומה יהיה עליו? הוא חושק שיניים, אוזר ביטחון ומדרבן שוב את הפרדה, מסתכל קדימה, מנסה לזהות את כפר יחזקאל באופק. קול פנימי חיזק אותו להמשיך – אסור להיכשל, חייבים לגלות אחריות. אור ראשון ליום 10 ביולי 1948. חיילי המחלקה מגדוד הפשיטה 89 פרוסים לאורך הגדה המערבית של נחל איילון, אשר ממזרח לשדה התעופה לוד. ביניהם שוכב צמוד לקרקע מ"כ כבן 23 וצופה במשקפת. זה יהיה היום האחרון בימיו שבו הוא יצפה בשתי העיניים. הוא צופה במתיחות ודאגה רבה לעבר טורים משוריינים חדישים של הלגיון הירדני שמתחיל לגלוש לעברם כדי לחצות את הוואדי ולכבוש את שדה התעופה. לידו שוכב לוחם ובידו פיאט, מטול אנטי-טנקי. המ"כ מורה ללוחם לרדת לוואדי ולירות על המשוריין הראשון כדי שיחסום את כל הטור. הלוחם חושש לחייו. המ"כ חושב לעצמו: אם כך, אני צריך לעשות זאת, כי החיים שלי לא שווים יותר מהחיים שלו. הוא מבקש הסבר קצר כיצד להפעיל את הפיאט – הוא מעולם לא ירה בו – ואז הוא זוחל חשוף למרגלות הוואדי כדי להגיע למרחק פגיעה, יורה פגז אך מפספס. הטור המשוריין מזהה אותו ומתחיל לירות לעברו. המ"כ זוחל שוב למעלה, לוקח פגז נוסף, זוחל שוב למטה, מכוון, יורה ומרגיש מכה עזה בראש. טעם של דם ממלא את פיו. הוא מאבד את ההכרה. לאחר כמה שניות הוא מתעורר ומצליח לראות רק בעין אחת. הוא זוחל למעלה ומצליח להגיע לחברים בשארית כוחותיו. בדרך לבית החולים, מלבד הכאב העז, הוא מרגיש התרוממות רוח מכך שניצל, הצליח במשימה והפגין דוגמה אישית ומנהיגות בפני חייליו. זה אובדן העין, אדוני היושב-ראש. סיפור רביעי. חורף שנת 2003. מכון התערובת של נהלל, כשעוד היה של נהלל. גשם קל יורד על טור המשאיות והטרקטורים שממתינים למילוי התערובת במכליהם. מסביב רעש והמולה, ריח של בוץ, גשם, עשן דיזל, מספוא ותוספי מזון בצד התור. מתחת לסככה הקטנה מצטופפים הנהגים מפני הגשם, ביניהם עומד בעל משאית מהכפר הבדואי זרזיר ולא מאמין למשמע אוזניו: חברו שעומד לידו מספר לו שהחקלאי המבוגר, בערך בן 78, שעומד לצידם בבגדי עבודה רטובים ומלוכלכים לאחר יום חלוקת תערובת במשקי נהלל וממתין לתורו יחד איתם, היה בעבר שר החקלאות של מדינת ישראל. בעל המשאית לא מאמין לדברי חברו, הוא מוכן להתערב שזה לא נכון.  הם ניגשים לאיש המבוגר, ונהג המשאית שואל בלגלוג: נכון החבר שלי עובד עליי כשהוא טוען שאתה היית שר החקלאות? עונה לו החקלאי המבוגר: זה דווקא נכון. הנהג המום: איך יכול להיות שמשר החקלאות הגעת למצב הזה שאתה עובד קשה, עומד איתנו בתור, רטוב ומלוכלך? החקלאי המבוגר לא יודע מה לענות. הוא נזכר כיצד בשנת 1968 עזב את החקלאות במושב, פנה ל-40 שנות עיסוק ציבורי ופוליטי; הוא נזכר באירועים הביטחוניים, הפוליטיים והמדיניים הדרמטיים שנטל בהם חלק, וכשפרש, הוא פשוט חזר בטבעיות למקום שממנו יצא לפני 40 שנה, לעבודות החקלאות במשק. בעודו פוסע בחזרה לטרקטור, הוא נזכר באימו, רחל נחמקין לבית מלמוד, שעלתה מאודסה בגיל 17, ואביו, שמעון נחמקין, שעלה ממוסקבה בגיל 18, והיו מראשוני נהלל. מהם למד וספג את סגולותיהן של אהבת החקלאות, החריצות וההסתפקות בפשטות. שנת 2008, 12:00, בצוהריים, בית הקשישים של קיבוץ גניגר. יושב קשיש – כבר מותר לומר זקן – בן 83. הוא מאכיל את אשתו, שריק נחמקין לבית קבשנה, אשר נולדה במושבה כינרת ונישאה לו לפני 62 שנים. היא חולה מאוד, והוא מאכיל אותה. מי היה מאמין? הם יושבים יחד באינטימיות מוזרה, ליד שולחן ארוחת הצוהריים, כמו שהיא תמיד רצתה. ריח תבשיל הקציצה ותפוח האדמה עוטפים אותם. הוא מהרהר ב-62 שנות נישואיהם ויחסיהם המורכבים, אבל המסירות והמחויבות שמרו עליהם בכל התלאות והולידו שלושה ילדים, 11 נכדים ו-21 נינים. אבא, כשאתה מגיע למעלה אני משער שתיפגש עם אימא, כי בטח ישבצו אתכם באותו אגף. יש לי שלוש בקשות: ראשית, תמסור לה ד"ש, חיבוק ענק ואת געגועינו ואהבתנו; שנית, תשתדלו לא להתווכח על כל דבר, ותעשה לי טובה, תודיע לה אם אתה מאחר לארוחת ערב; ושלישית, תמשיכו ללוות אותנו מלמעלה ברוחכם ובהשראתכם. אנחנו מבטיחים לעשות את המיטב להמשיך את מה שלמדנו מכם: שאפשר לפחד, אבל להתגבר ולא לעשות בושות; שחייבים לקחת אחריות לגורלנו; שחשוב להעמיד את החברות לפני העקרונות; שחייבים לנהוג ביושר והגינות, לדבוק בחריצות, להסתפק בפשטות; ומעל הכול, גם כשמאוד מאוד קשה, להפגין מסירות ומחויבות הדדית. בדיוק את המסקנות האלה אני באופן אישי לוקחת מהשר ומחבר הכנסת אריק נחמקין, ממנו ומשכמותו. אני הכרתי את השר נחמקין כשהצטרפתי למפלגת העבודה והתחלתי לבוא לפרלמנט שבעמק. פגשתי את האיש הגבוה וזקוף הקומה הזה, את החקלאי, איש העבודה, איש הביטחון, איש הציונות השורשי והגאה הזה. את זקיפות הקומה הזאת, את עמוד השדרה החזק והישר הזה, אותו בדיוק אני לוקחת היום, אני ומפלגת העבודה, והלוואי הלוואי ההנהגה הישראלית, קדימה. עמוד שדרה שבשעתו, כשהקימו יישובים בגוש קטיף, הוא סירב להצטרף. הוא אמר: אי-אפשר יהיה לחיות שם, והוא – אז כמזכ"ל תנועת המושבים – סירב לאפשר לתנועה להשתתף בהקמתם. עמוד שדרה שכשהבין שבפוליטיקה הוא יצליח להשיג פחות מאשר בכל הפעולות האחרות, עזב אותה והמשיך הלאה. עמוד שדרה שהוא מצפן, שזוכר את הציונות המקורית, שמחויבת לעבודת האדמה, שמחויבת לחברה הישראלית, שמחויבת לבית יהודי עם שוויון מלא לכל תושבותיו ותושביו. זאת הדרך שאני רואה לנגד עיניי, אני משווה לנגד עיניי את הקומה התמירה הזאת, את הזקיפות והיושר, ומכאן אני רוצה להמשיך. יהי זכרו ברוך.
אני רק רוצה להגיד, אדוני, ברשותך, שאני מתנצלת כמובן על האיחור, פשוט הייתי מעבר לכביש ונשאתי דברים לזכר ראשת הממשלה גולדה מאיר, שהיום אנחנו מציינות 43 שנים למותה. לכן, סליחה על האיחור. << שאילתה >> 80. יממה קטלנית בכבישים << שאילתה >>
תודה רבה, חבר הכנסת טופורובסקי, ואכן אתה צודק, כמובן, בזה שאתה לא מניח וחוזר ומעלה, חוזר ומעלה את הנושא הכל-כך חשוב הזה. סוף השבוע האחרון היה כואב במיוחד, עם אבדות רבות ונוראיות, שכל אחת מהן היא באמת עולם ומלואו, והלב נקרע. אי-אפשר להגיד יותר מדי פעמים – לשלוח ניחומים וחיזוק גם למשפחות, גם לפצועות ולפצועים. מתחילת השנה ועד היום נהרגו בתאונות דרכים 6.8% יותר ממה שנהרגו בשנה שעברה בתקופה המקבילה. היפגעות גבוהה כמובן היא בקרב רוכבות ורוכבי אופנוע, שלא לומר רוכבי אופנוע, צריך להגיד – וזאת הזדמנות להודות לך שוב על זה שהסבת את תשומת ליבי לסכנה שנשקפת לרוכבי אופנוע מגדרות הבטיחות מסוג מסוים, ואנחנו אכן משקיעים בזה מיליונים רבים, תוספת נוספת של 20 מיליון שקל בשביל לשנות את זה. הולכות והולכי רגל – כמובן, כמובן תאונות במעורבות רכב כבד, ועדיין, שוב, הרבה הרבה יותר תאונות דרכים ונפגעות ונפגעים בחברה הערבית וביישובים הערביים. אז צריך להגיד שקודם כול מאז הפעם האחרונה שדיברנו על זה כאן בכנסת עשינו כמה וכמה צעדים משמעותיים לקידום הנושא. קודם כול הגדלנו מאוד את תקצוב מיזם "שומרי הדרך" בשנה הקרובה – מיזם שאם אתם לא מכירות ומכירים אותו, אני רואה את החשיבות הגדולה ביותר לפעולות שלו בחינוך בעצם, בשינוי תודעה ציבורית ובשינוי התנהגותי של הציבור. אני רוצה להודות גם לחברות וחברי הכנסת הרבים שפנו אליי בנושא הזה, וכמובן למתנדבות ולמתנדבים ב"שומרי הדרך", ולחזק את ידיהם. בימים אלה אני מקדמת את מינויו של מייסד ויושב-ראש אור ירוק מר אבי נאור ליושב-ראש הרשות הלאומית לבטיחות בדרכים. אתה, כמי שהנושא קרוב לליבו במידה כזאת, יכול להעריך את החשיבות של מי שבאמת חיים שלמים עשה לעצמו מפעל ממש מהתמודדות וממאבק לצמצום ולמיגור התופעה הקשה הזאת של תאונות הדרכים. אין לי ספק שאבי נאור גם יחזק את הרשות, וגם יביא איתו את כל הידע הרב שנצבר ואת הכוחות שהוא מביא איתו – מה שהביא אותו לאן שהוא ולמי שהוא בחיים בשביל באמת להתחיל פרק חדש ומחוזק בהרבה במאבק בתאונות הדרכים. עכשיו, כבר אני אומרת לך, דיברתי על כך כבר עם חבריי השרים הרלוונטיים, אבל אני מחכה קודם כול לאישורו של אבי נאור כיושב-ראש הרשות הלאומית לבטיחות בדרכים. לא נתחיל שום דבר לפני שהוא מתמנה לתפקידו, זה מובן מאליו, אני בטוחה. אבל דע לך שהעניין הוא לגמרי כבר בהתהוות. ההצעה שלך לצוות שיעשה תכלול ויפתח שיתוף פעולה רלוונטי היא בהתהוות, כאמור. אתה לגמרי מתפרץ לדלת פתוחה. רציתי לציין דברים נוספים, שעל חלקם גם דיברנו בוועדת הכלכלה אצל ידידנו יו"ר הוועדה מיכאל ביטון. סך הכול, התקציב השנתי שמושקע מבחינתנו במאבק בתאונות הדרכים ובבטיחות מסתכם ב-2.3 מיליארד ש"ח. בין היתר אנחנו נראה קידום רגולציה להחמרת הענישה של נהגים שמועדים לפורענות, תקציב ייעודי להסברה ושיפור משמעותי מאוד גם של תשתיות וגם של הסברה בחברה הערבית. לשמחתי, יש לנו תקציבים ייעודיים לזה, ובאמת ייעשה פה מאמץ אדיר. יהיו מפרצי חירום ומנוחה בכבישים בין-עירוניים בכל רחבי הארץ – דבר שאי-אפשר להפריז בחשיבותו, ובעיניי זה מדהים שאין אותו עד היום. וכמו שאמרנו, מעקות הבטיחות להגנה על רוכבי אופנועים. אנחנו לפני תוכנית חומש. יש סל – כסף שמיועד לתשתיות, לכבישים וכו'. באופן כללי, אני אמרתי את זה לא פעם, התחבורה שלנו נמצאת במצב חירום. באמת במצב חירום. לתדהמתי, גם למרות שנסללו הרבה מאוד כבישים בשנים האחרונות – נסללו כבישים, שהתמלאו במכוניות פרטיות עד אפס מקום, ולא פותחו מערכות של הסעת המונים ותחבורה ציבורית כדי שנוכל כולנו לנוע. עדיין, לתדהמתי, יש המון המון מוקדי סיכון וכבישים מסוכנים שלא טופלו. אנחנו מפתחות עכשיו תוכנית שבאמת תאפשר לנו לא לעשות שוב את מה שעשו כל השנים ואמרו: טוב, זה יעבור לחומש הבא, טוב, זה יעבור לחומש הבא, אלא באמת לעשות טיפול ממוקד ולנסות לטפל כמה שיותר מהר. כי זה בעיניי דבר לא הגיוני כשאתה יודע שיש מוקד סיכון להגיד: טוב, בחומש הבא. למרות שזה באמת עולה הרבה מאוד כסף, אין חולקת על זה. משרד התחבורה מתארגן מחדש גם מבחינת תפיסת העולם שלו, ששמה את כל כובד המשקל על מעבר לתחבורה ציבורית שיתופית והסעת המונים; שנית, להתרכז הרבה יותר בבטיחות בדרכים; שלישית, לפתח הרבה יותר את האופציות של הליכה, של נסיעה באופניים, של רכיבה בכלים קלים בצורה מסודרת, בטיחותית ואיכותית. הדבר הזה הוא בהתהוות. זה לא קורה ברגע, אבל אנחנו בדרך לשם.
סליחה רגע, אני שכחתי להגיד עוד דבר מאוד חשוב, שאני רוצה לברך אותך על היבחרך ליושב-ראש ועדת המשנה למאבק בתאונות הדרכים ולבטיחות בדרכים. אני בטוחה שעל חלק מהדברים האלה נוכל לעבוד יחד. אני מצפה לזה.
אמרתי שלא נעשה שום דבר לפני שהוא ייכנס לתפקיד, ונעבוד איתו בשיתוף פעולה. זה מה שאמרתי.
לוחות הזמנים – זה פרוצדורות של אישור מינוי. זה בזמן קצר.
תודה רבה, חבר הכנסת סעדי. כמו שציינתי בדברי התשובה שלי לחבר הכנסת טופורובסקי, יש לנו השקעה של 3.7 מיליארד, קרוב ל-4 מיליארד שקלים, בתשתיות בחברה הערבית בחומש הקרוב במשרד התחבורה. אנחנו ממש מכוונות לזה. הייתי השבוע גם בטירה, גם בטייבה – יהיה מאמץ ניכר להוציא את הכסף הזה כמה שיותר מהר, כמה שיותר בצורה אפקטיבית - - -
במקביל, כאמור, תקציב ייעודי להסברה בחברה הערבית בסדר גודל של 35 מיליון שקלים שמיועדים לדבר הזה. אני לגמרי מסכימה איתך, וכאמור, אנחנו מאוד מאוד מושקעות בזה. אינשאללה, בהקדם האפשרי גם נתחיל לראות תוצאות.
תודה רבה לך, חבר הכנסת לוין היקר. להלן הנתונים. אכן, צר לי שלא הגיעו קודם, אבל טוב שהגענו הלום, ויש לי הזכות לענות לך עליהם במליאה. הפרויקטים שמתבצעים ביהודה ושומרון בימים אלה– תכנון וביצוע: כביש 60 – פרויקט לב יהודה – בביצוע; כביש 60, עוקף חווארה – בביצוע; כביש 55, אלפי מנשה – מעבר אליהו - -
בשמחה. אבל בכל מקרה אנחנו כמובן גם נעביר את זה בכתב. אתה תקבל את זה מאוד מדויק. כביש 55, אלפי מנשה – מעבר אליהו – בעבודות קידום זמינות; כביש 60 עוקף אל-ערוב עד הכניסה לבני נעים – בתכנון מוקדם; כביש 60, מפרידן – אדם, צומת המשטרה הבריטית – תכנון מוקדם; כביש 367, הגוש 60 – עציונה 3375 – תכנון ראשוני; עזון – מעלה שומרון –ביצוע; צומת העוקפים – ביצוע; צומת שוקבא – ביצוע; כניסה לקריית ארבע, החרסינה – ביצוע; צומת אלמוג – ביצוע; צומת אל-פונדק? אל- פונדוק? אל-פונדוק, מן הסתם. צומת אל-פונדוק – ביצוע; צומת הכניסה לחברון, צומת הכבשים – התכנון הסתיים; צומת עלי – התכנון הסתיים; צומת ביתר עילית – התכנון הסתיים; כביש 60, המנהרות, מוצמת רוזמרין ועד לצומת חוסאן – בביצוע; כביש 60, המקטע בין צומת חוסאן לצומת אלעזר – בעבודות קידום זמינות; והכביש המשוקע במעבר קלנדיה – בביצוע. הפרויקטים שעברו מתכנון - - -
אלה דברים שהם כבר בביצוע. כלומר, הם התחילו לא בתקופת הממשלה הזאת.
לא, הכול טוב, זכותו של חבר הכנסת סעדי וגם זכותו של חבר הכנסת טיבי להתקומם, הכול טוב. אבל בכל זאת, בסוף יש עובדות ויש מציאות בשטח, ורבותיי יודעים - - -
לא, עניינם בנושא הזה – הכול טוב. אבל אם לא הייתי אומרת את הדברים האלה אז הם לא היו קיימים? לא הבנתי.
הפרויקטים שעברו מתכנון לביצוע הם: כביש 60 עוקף חווארה, צומת שוקבא, צומת כניסה לחברון, צומת עלי, צומת ביתר עילית, הסדרת הכביש אל-ולג'ה - - -
ובתקציב שהעברנו יש שני פריטים שאושרו במסגרת החלטת ממשלה קודמת, לדעתי – אני לא בטוחה בעצם, תכף אני אגיד לך בדיוק. בכל מקרה, מה שיתוקצב ב-2022 בהרשאה זה כביש 437 וכביש 60 במקטעים אל-ערוב בני נעים. אלה הדברים. כפי שאתה ציינת בעצמך, אדוני חבר הכנסת לוין, ממשלות אכן השקיעו הרבה מאוד כסף בכבישים ביהודה ושומרון.
בנוסף לכל הרבים מאוד שנמשכים ומתבצעים.
יש שניים שמתוקצבים כרגע, ויש תוכנית חומש שבמסגרתה עוד צריכים להיקבע תיעדוף ותקצוב הכבישים האחרים. יש תור ארוך מאוד מאוד. השאילתה שתבוא אחריך תהיה על מצב הכבישים ברמת הגולן, שם מצב הכבישים הוא בכי רע. שלא לדבר על מצב הכבישים בגליל – הייתי שם לפני שבוע – ושלא לדבר על מצב הכבישים בנגב בחלק מהמקרים, ובחלק מהמקרים עוד יותר. ככה שאיך לומר, באמת יש הרבה מאוד מאוד כבישים במדינת ישראל שדורשים השקעה, לא רק ביהודה ושומרון.
בצד האינפורמטיבי התשובה היא כן.
זה ניתוח שאין לי לפניי. אם תרצה, אני אבקש - - -
אני אבקש מהמשרד שיעבירו לך.
אה, גם אתה שואל שאלת המשך?
חבל שלא הקשבתם, כי דווקא נדמה לי שחבר הכנסת לוין הבחין בדיוק בשאלה מה ההבדל.
לא, אני אומרת – כן, חד-משמעית, היום רק חצי שעה לצאת מיישוב זה – איך להגיד, אני שומעת וחווה בעצמי דברים קשים בהרבה גם.
חבר הכנסת מקלב, המצב הוא אנוש. המצב הוא אנוש מאוד.
לא, הכול טוב, שיסיים את שאלתו. אני רק מזדהה.
אוקיי, לגבי 446 – אני פשוט מקבלת תשובות כי אני לא מכירה את 446 באופן ספציפי. קודם כול אני חייבת להגיד לך שאני אבקש שיבדקו את התפקוד של הרמזור הזה, כי הרבה פעמים רמזור מוסף מסיבות של בטיחות, ודווקא בדרך כלל כשיש הוספה של רמזור הכוונה היא שהתנועה תזרום יותר. כי נניח מעגל תנועה זה דבר שמאט את התנועה, ופעמים רבות רמזור זה דבר שמאפשר זרימה יותר טובה. אז אני אבקש שיבדקו את התפקוד של הרמזור הזה, אולי אפשר לשנות שם את אופן ההתחלפות שלו וזה ישפר את המצב. זה דבר ראשון שאני אבקש לבדוק. שנית, אני מזכירה - - -
אני מודה לאדוני על התיאור המאוד-ציורי שתיארת, אבל אני חושבת שאין היום אזרחית ואזרח שלא מזדהה עם הדבר הזה, וזה לא משנה אם זה במודיעין עילית או במודיעין או בצפון או בדרום בערים. אגב, הדבר הזה קיים גם לא רק בערים, הוא קורה היום גם באזורים כפריים במדינת ישראל, גם במקומות שבהם היישובים קטנטנים ואין מטרופולינים בסביבה. ובכל זאת המצב הוא כזה שפותחו רק כבישים, וגם לא בהכרח הנכונים ולא בהכרח בצורה מספיק נכונה, אבל לא פותחו מערכות של הסעת המונים ותחבורה ציבורית. ולכן מספר כלי הרכב המצטבר והולך, שהצטבר במהלך כל הממשלות הקודמות, הוא כזה שהכבישים צרים מלהכיל אותם, מה לעשות. אגב, לצורך העניין הזה, גם אם נעשה עוד כניסה או עוד יציאה מעיר מסוימת, זה לא באמת יקל על המצב. אם יש משהו שלמדנו זה שכל כביש חדש שנסלל מתמלא במכוניות כהרף עין, תוך ממש זמן מאוד מאוד קצר, וכולן עומדות, כל המכוניות עומדות. ולכן הפתרון, ורוב ההשקעה שלנו במשרד הזה, המסה המאוד-מאוד גדולה של תוספת התקציב מיועדת לפיתוח תחבורה ציבורית: יותר כלים ואמצעים לתחבורה הציבורית, יותר קווים, יותר תדירות, יותר שירות, יותר סוגים של כלי רכב, גם נסיעה שיתופית, וכמו שאמרתי קודם, הליכה ושבילי אופניים. כך שבאמת נעשה וייעשה מאמץ מאוד מאוד מאוד גדול לשנות את אופן הנסיעה של הישראליות והישראלים. אבל צריך להודות, אנחנו עומדות היום מול שוקת שבורה, ממש במצב חירום, במשבר נוראי, של קוצר רואי. זאת התוצאה של האמירה: איפה שאתם רואים פקקים, אני רואה מחלפים. אז כשטומנים את הראש בחול ולא רוצים לראות את הפקקים, אז עכשיו כולנו עומדים בהם ביתר שאת. אני מבטיחה לך, א', שאני אבדוק מקומית את מה שביקשת והפנית את תשומת הלב אליו. תודה. ומעבר לזה, באמת נתחיל לעבוד על לנסוע הרבה הרבה יותר ביחד באמצעים שיצמצמו את הפקקים.
אגב, אדוני, יריב לוין, מה שעניתי לך קודם – שני הפרויקטים הם אכן החלטה של ממשלה קודמת ולא של הממשלה הזאת.
כלומר, בממשלה הזאת בינתיים עוד לא עשינו תוכניות. אבל שני הפרויקטים האלה הם אכן תוצאה של החלטה של ממשלה קודמת.
בסדר גמור. אני רק אגיד, כבר הייתה לנו ישיבה מקצועית עם ראש העיר מבשרת ציון ועם הצוות המקצועי, והצוות המקצועי של המשרד, והדברים תוארו בהרחבה, ואנחנו עושות על זה עבודה מקצועית. אז ככה שאני שמחה להגיד שלפחות חלק א' כבר קרה.
היא לא הייתה סופית. אתה יודע, צריך לראות. בקיצור, גם מבחינה סביבתית וגם מבחינה תחבורתית, צריך לעשות את הדבר שיהיה הכי אפקטיבי.
אני לא עונה לחבר הכנסת פינדרוס?
תודה רבה לך, חבר הכנסת פינדרוס. וכמו שאמרתי כבר קודם בהקשר הקודם, אכן, לצערי, ממשלות קודמות הזניחו את רמת הגולן, את הגליל, את הנגב, באופן שבאמת מביא למצב שתשתיות הכבישים שם הן באמת גרועות. אני גאה להיות בממשלה שבה מתאפשר לי לשים באמת את הגליל, הגולן והנגב חזרה בראש סדר העדיפויות. מדינת ישראל חייבת לחזור להיות מדינת הגליל והנגב. זה ממש צורך קיומי בסיסי לעתידה, לביטחונה, לשגשוגה, לכל דבר שהוא. ולכן - - -
מאז הקמתה, הממשלה העבירה כמה החלטות ממשלה משמעותיות שעניינן לחזק את המרחבים האלה גם ברמת תשתיתית, ובכלל את חיי התושבות והתושבים שם, כל התושבות והתושבים, כל האזרחיות והאזרחים, במרחבים האלה. במסגרת החלטת הממשלה לגולן, אנחנו פועלות בשיתוף המועצה האזורית גולן והמועצה המקומית קצרין לטיפול בכבישים שנדרשים במרחב. משרד התחבורה והבטיחות בדרכים יקצה עד 10 מיליון שקל בשנת 2022 לשיפוץ צומת יהודייה. חוץ מזה, יהיו הרבה מאוד משאבים לטובת תחבורה ציבורית ותחבורה מקיימת. אתה יודע שאחד הדגשים של משרד התחבורה בקדנציה הזאת הוא לחשמל ולעבור לתחבורה נקייה, ממש בכל מקום ככל האפשר, כי אי-אפשר שנמשיך, א', לנשום אוויר כל כך מזוהם, וב', לתרום את חלקנו למשבר האקלים החריף. ולכן, בהחלטת הממשלה הזאת משרד התחבורה מקצה עוד 3 מיליון שקלים להקמת מסופים ו-2 מיליון שקלים להשלמת רשת האופניים בקצרין. שוב, חלק מהדברים זה להעביר את הציבור מלנסוע במכוניות פרטיות לאלטרנטיבות אחרות. במסגרת החלטת הממשלה לפיתוח כלכלי-חברתי ביישובים הדרוזיים ברמת הגולן, לא פחות חשוב, שאותה העברנו בממשלה ב-28 בנובמבר האחרון, משרד התחבורה משקיע 7 מיליון ש"ח, ומשרד האוצר מוסיף אליהם עוד 2, לפיתוח תשתיות תחבורה ציבורית, תוספות שירות ובטיחות בדרכים בתחומי יישובי התוכנית. המשרד גם יקצה 13 מיליון ש"ח לפיתוח כבישים חוצי יישובים, שהם באמת הכבישים שמרשתים את רמת הגולן, לטובת יישובי התוכנית, כאמור, עד 2023, ועוד 11 מיליון שקל יהיו לפיתוח כבישים עירוניים בתוך היישובים האלה. חשוב לי להדגיש שכבישים עירוניים מתוחזקים על ידי המועצות האזוריות או הרשויות המקומיות, אתה יודע. כבישים בין-עירוניים הם באחריות הזרוע הביצועית של משרד התחבורה – נתיבי ישראל. למשרד התחבורה יש סל גדול לשיקום ולאחזקת כבישים, ותוכנית העבודה נקבעת בהתאם למודל תיעדוף וגובה התקציב שבו אנחנו יכולות ויכולים להשתמש. לפנינו, יש מעבר למה שהוחלט, מה שהוקצב, בהחלטות הממשלה האלה, יש עוד כאמור לתעדף במסגרת תוכנית החומש, וגם שם ייכנסו עוד תקציבים.
כן, קשור לרמזוּר וקשור לצומת יהודייה.
מה זאת אומרת, כבישים בין-עירוניים – לא רלוונטי? בין-עירוניים זה בין קצרין לבין יישובים אחרים.
בדיוק, אומר פה היושב-ראש: זה כמו להגיד כבישי הדרום מסוכנים. אז קודם כול, אדוני, ברשותך - - -
ברשות אדוני, א. אני אשמח כמובן שחבר הכנסת פינדרוס יעביר לנו בכתב את הכבישים הספציפיים שהוא מכיר ויודע ונוכל להתייחס גם מקומית ועניינית לכל אחת ואחד מהם.
זה ברור, אני מתכוונת למספרי הכבישים או לשמות הכבישים. לזה אני מתכוונת שתעביר לנו, משום שברשות אדוני, כבישים חוצי יישובים הם בדיוקים הכבישים שאתה מדבר עליהם. הם הכבישים שבעצם הם אזוריים, הם נמצאים כביכול – לא כביכול – הם נמצאים גם בתוך שטחי השיפוט של הרשויות וגם באחריותן הרשמית, איך לומר, אבל הם משמשים למעשה כבישים שבהם עוברים ונוסעים ברחבי רמת הגולן. ככה שכל התיאורים שתיארתי, גם לגבי הרשויות הדרוזיות וגם לגבי קצרין – הם כולם כבישים שמרכיבים את רשת הכבישים של רמת הגולן. עכשיו, האם זה מטפל בכל הכבישים? לצערי, אין במשרד התחבורה – לא הוקצה תקציב לטיפול בכל הכבישים המסוכנים, בישראל בכלל, אגב. כפי שעניתי קודם לחבר הכנסת בועז  טופורובסקי, יש הרבה יותר כבישים מסוכנים ממה שכרגע יש תקציב לטפל בהם. וזה דבר שאני הולכת לעבוד עליו באופן אישי, לפתח תוכנית שתאפשר לנו כן לטפל כמה שיותר מהר בכמה שיותר כבישים מסוכנים, ברמת הגולן ובמקומות אחרים בארץ. אז התשובה היא שקודם כול, יש תוכנית חומש חדשה שבמסגרתה ייעשה תיעדוף כבישים, וכבישים שיש בהם סיכון יהיו ראשונים ויקבלו תיעדוף מאוד גבוה. שתיים, שאנחנו ננסה לכווץ את התוכנית הזאת שמיועדת לחמש שנים, לעשות אותה בכמה שפחות זמן, והמשמעות של זה היא כמובן להביא עוד כסף. נשמח, אתה יודע, לתמיכתך בעניין הזה, אם וכאשר החלטה כזו, אני מקווה, תגיע לכנסת.
יושבים פה חברים שיכולים להמליץ לך לעשות את הדבר הזה בכבישי הגליל ובכבישי הנגב והאמן לי שהחוויה תהיה, לצערי, לא טובה בהרבה.
לכן אני אומרת, צר לי מאוד, אבל אני באמת אומרת לך, חבר הכנסת פינדרוס, אני הייתי לפני שבועיים בסיור מאוד רחב בגליל ונאמר לי שם – וזה לא המקום היחיד שנאמר לי בו, למעשה זה נאמר גם בנגב, ואומנם עדיין לא הייתי בגולן מאז שאני שרת התחבורה, אבל אני בטוחה שזה ייאמר לי גם שם – ששנים רבות פשוט לא הגיעו אליהם. שרי ממשלה בכלל לא הגיעו אליהם, לא כל שכן השקיעו את מה שהיה נדרש להשקיע באזורים האלה. לכן אנחנו מתחילות ממינוס מאוד גדול, אבל אני מבטיחה לך שאנחנו נעשה את העבודה.
תודה רבה, אדוני היושב-ראש, תמיד כיף.
תודה רבה, אדוני, אני רק רוצה להניח את דעתו של חבר הכנסת סמוטריץ', שקודם כול הצעת החוק הזאת הונחה במקור על ידי חברת הכנסת רויטל סויד ממפלגת העבודה. איך לומר? אני חושבת שאתה מכיר את רויטל ואת המידתיות שהיא מתנהלת בה בעולם. אבל מעבר לזה, מי שחתומות וחתומים על הצעת - - -
אדוני חבר הכנסת סמוטריץ' טוען שלא שומעים אותי, אז אם אפשר, להגביר אותי קצת.
חבר הכנסת סמוטריץ', ההצעה הזאת במקורה הצעה של חברת הכנסת רויטל סויד ממפלגת העבודה, שהקימה וניהלה בכנסת ישראל את השדולה למניעת בריונות ואלימות ברשת, ונאבקה באמת למען כל מי שסובלות וסובלים – והן רבות ורבים – מאלימות ברשת בכל מיני סוגים. ניחא זה, מי שחתומות פה וחתומים על הצעת החוק המקורית הם חברת הכנסת לשעבר שולי מועלם רפאלי, חבר הכנסת יעקב מרגי, חבר הכנסת יואב בן צור, חבר הכנסת מיקי לוי, חבר הכנסת אמיר אוחנה, חברת הכנסת נורית קורן, חברת הכנסת שרון השכל ועוד ועוד. כך שתנוח דעתו של אדוני. ואפילו – אין סיבה לחשש רדיפה - -
- - להפך. כל מטרתה של ההצעה הזאת היא לאפשר הגנה מפני מי שמנצלים את המקלדת שלהם, ואת מה שהיה אמור להיות איזה חופש ביטוי דמוקרטי – אני אגיד כמעט אוטופי – מנצלים אותו לאלימות, לבריונות, להסתה, ולדברים שגורמים נזק מאוד מאוד מוחשי. גם אם לא איומים על חיי אדם, עדיין הנזקים שנגרמים – כמובן לנשים, לילדות ולילדים, להרבה מאוד אנשים שנמצאים שם – הם נזקים מאוד קשים, וכדאי להתחיל להתמודד עם זה. אני אומרת את זה לא בקלות ראש, זה לא משהו שאני בקלות דעת עושה בכלל. אלוהים יודעת שאני, שבאמת רואה ערך מאוד גדול לחופש הביטוי, חושבת שצריך לשמור עליו בחרדת קודש; אבל כמו כל דבר דמוקרטי צריך לשים לו גבולות, אחרת הוא מאיים לכלות את הדמוקרטיה. תודה רבה.
אני מרגישה זכות גדולה להיות כאן עכשיו ולהשיב בשמי ובשם שר המשפטים על הצעת החוק הכל-כך כל כך חשובה הזאת. כל צעד נוסף שאנחנו עושות ועושים למען הגנה על נפגעות ונפגעים, נפגעות ונפגעי תקיפה מינית בפרט, ונפגעי עבירה בכלל – וצריך להגיד שהצעת החוק הזאת היא גם של חברתי חברת הכנסת אבתיסאם מראענה וגם של חברתי חברת הכנסת מיכל רוזין, שאת שתיהן אני מברכת ברכה חמה מאוד על קידום הצעת החוק הזאת. ההצעה הזאת תצטרף ובעצם תוכפף להצעת החוק הממשלתית שעוד תרחיב את ההגנה הנדרשת הזאת לנפגעי עבירה בכלל. אז אולי רגע נכניס את הדברים להקשר, חברות וחברים, ונזכור שאונס, אדוני יושב-הראש, היה גם במסורת היהודית פשע מאז ומעולם, אלא שהוא היה פשע שגבר עשה נגד גבר אחר. אם גבר היה פוגע פגיעה מינית באישה, הוא היה בעצם פוגע לגבר אחר ברכושו או באשתו או בביתו או באחותו, ולכן הוא היה צריך לתת דין וחשבון בעצם לגבר האחר. האישה הנפגעת לא הייתה בכלל נספרת בתוך החשבון הזה. רק מאז שלנשים יש זכות בחירה – עניין של בסך הכול 100 שנה בהיסטוריה האנושית – רק מאז שלנשים יש מעמד אוטונומי בפני החוק ויש להן זכות לבחור ולהיבחר ולעסוק במקצועות חופשיים ולהיות חלק ממי שמחוקקות, מפרשות את החוק, אוכפות את החוק – רק מאז יש בכלל עמדה ומעמד למקום של הנפגעת, ובשנים האחרונות הכרה גם במקום של הנפגע. בהקשר הזה צריך לציין את חברת הכנסת לשעבר יעל דיין מפלגת העבודה, שהעבירה כאן לפני 22 שנה – פעם ראשונה – את חוק זכויות קורבן עבירה; ששוב, עד אז קורבן עבירה – לא הייתה לה או לו מעמד בפני החוק, והיום, ברוך השם, אנחנו במקום שבו יש חובה לעדכן את קורבנות העבירה, יש חובה לשמוע אותם, יש חובה לתת מקום לניסיון שלהם ולחוויות שלהם ולסכנות שנגזרות מהעבירה שהם היו קורבן שלה, למרבה הצער. אבל, אדוני היושב-ראש, אני מאושרת שבכנסת הזאת, בממשלה הזאת, הרחבנו את זכויות נפגעות תקיפה מינית, והן תקבלנה סיוע משפטי וליווי מטעם המדינה, ועל חשבון המדינה, בהליך הפלילי. זה דבר שאי-אפשר להפריז בחשיבותו, לא רק לרווחתה של הנפגעת או לרווחתו של הנפגע – דבר שעומד בפני עצמו, כמובן – אלא גם כנדבך, שאין חשוב ממנו לטיוב התביעה, למיצוי הדין בעצם עם אלה שפוגעים, משום שבסופו של דבר החזון הגדול הוא באמת מיגור הפגיעה המינית והאונס. אני מאמינה שכולנו פה שותפות ושותפים לשאיפה ולכמיהה לחיות בעולם ללא אונס וללא פגיעה מינית. ההצעה הזאת היא עוד צעד בדרך לשם, משום שהיא אומרת – בכל הכבוד, אדוני – שהחיסיון הרפואי שקיים על טיפול נפשי של פסיכולוגית או פסיכולוג בנפגעת או נפגע יישמר גם בהליך הפלילי, גם בחקירה וגם בבית המשפט. זאת הגנה באמת, באמת, בסיסית. אין שום סיבה שלחיסיון שיש לקשר בין עורך דין או עורכת דין לבין הקורבן יהיה יתרון על פני המקום שבו הנפגעת או הנפגע באמת חושפים את עצמם באופן מלא. הגיע הזמן להשלים את הפער הזה ולתת את ההגנה הזאת. ולכן, אני שמחה שזה מה שנעשה היום. אני רוצה, בשביל הפורמליקה, להגיד את הדברים, שמדובר פה בהצעה שנותנת מענה על בקשות, שלמרבה הצער, הן הרבה פעמים מתוך ניצול ציני ממש, וצריך להגיד את זה. בעצם כשפוגע או נאשם בפגיעה מבקש לקבל את החומרים של הפסיכולוגית או של הפסיכולוג מהטיפול הנפשי, גם אם אין בחומרים האלה משהו שיפליל אותו או יזכה אותו, הוא בעצם מחליש את העמדה של הנפגעת מלכתחילה, כי מתחילים לחטט בנבכי נפשה. ולכן, זו הצעה שנותנת מענה על בקשות שמוגשות פעמים רבות לקבלת חומרים אישיים של נפגעי עבירה בהליכים בפליליים, ובאופן מיוחד בתיקי עבירות מין. הטיעון בבקשות האלה יוצר קושי מיוחד בבתי המשפט, קושי אמיתי, שיש לפעול כדי לתקנו. מעמד מתן וזכות טיעון לנפגעי עבירה, אלה שיש להם זכות לחיסיון, הוא ראוי, ונכון לעגן אותו בחוק סוף-סוף. לכן כבר לפני כמה חודשים תמכה הממשלה בהצעה הדומה של חברת הכנסת מיכל רוזין, שתובא עכשיו להצבעה. וכפי שציינתי, כאמור – כן. תכליתה של הצעת החוק, שמקודמת בתמיכת הממשלה, היא לצמצם את הפגיעה בפרטיות של נפגעות ונפגעי העבירה, לתת להם עוד מעמד ועוד זכות טיעון בדיון שעוסק בהסרת חיסיון על חומרים שנוגעים לטיפול נפשי שקיבלו. לכן, הממשלה תומכת בהצעת החוק בקריאה הטרומית, בתנאי שההצעה, כפי שאמרתי, בהסכמת המציעות, מוכפפת להמשך הליכי החקיקה של הצעת החוק לתיקון פקודת הראיות; זאת שנדונה כבר בוועדת החוקה בראשותו של חבר הכנסת גלעד קריב. וזה, ללא ספק, יום חשוב מאוד, לא רק לנפגעות ונפגעים, אדוני היקר היושב-ראש, אלא באמת לחברה שלנו כולה, שמתקדמת עוד צעד בהבנה שהיא צריכה להגן על נפגעות ונפגעים ולא על פוגעים. תודה רבה.
אדוני היושב-ראש, חברי המציעים, אני מאוד מאוד מודה לכם על הדברים שאמרתם כאן. ניכר שהדברים בוערים בכם, ובאמת דיברתם מתוך מסירות ומחויבות מאוד מאוד גדולה לנושא הכל-כך חשוב הזה. צריך להגיד, הנזקים האלה שנגרמים בעקבות פיתוח לאזורים פתוחים, לשטחים פתוחים, למקומות שבהם קורים דברים מופלאים של הטבע – הנזקים האלה הם בלתי הפיכים: מינים שנכחדים ולא חוזרים, אחר כך אנחנו מגלות בדיעבד על דברים שנפגעו שלא ידענו עליהם אפילו בזמן אמת, על המשמעות האקולוגית שיש להכחדה של מין או מינים, על המשמעות של איכות האוויר שאנחנו נושמות ונושמים לא רק במקום עצמו אלא בכל מקום אחר. אין שום ספק שהחשיבות של האטה, ממש האטה, של תנופת – לא תנופת הפיתוח, כן צריך פיתוח, אבל הפיתוח על חשבון שטחים פתוחים ואתרי טבע – התנופה הזאת חייבת להיבלם, ואנחנו חייבות וחייבים לחשוב פעמיים. במדינת ישראל נשארו לנו מעט מאוד שטחים פתוחים. הנזק הסביבתי שנגרם כבר מתוך חוסר מודעות או חוסר אכפתיות או תיעדוף לא נכון של דברים – הנזק הסביבתי שכבר נגרם הוא עצום, ואסור לנו בשום אופן להמשיך אותו. כמו שציינתם, אכן אני רואה את הדברים ככה באופן חד-משמעי, ואני אומרת את זה כשרת תחבורה, לא כשרת הגנת הסביבה או משהו שהוא כאילו, אלא אני חושבת ומאמינה באמת שאת כל הפיתוח שאנחנו עושות ועושים היום אנחנו חייבות לעשות מתוך הסתכלות סביבתית, שכן זה פשוט האינטרס שלנו כאן ועכשיו – לא רק לדורות הבאים אלא באמת כאן ועכשיו – לאיכות החיים שלנו ולקיימותה של מדינת ישראל. אם אנחנו נחריב את המקומות הפתוחים שלנו, יהיה מאוד מאוד קשה לחיות כאן ממש בזמן הקרוב. לכן, כמו שאתם יודעות ויודעים, אני ביטלתי את כביש עמק האלה; לכן אני מאיצה באופן ניכר את חשמול התחבורה הציבורית וחשמול הרכבת; לכן העברתי יחד עם חברתי השרה להגנת הסביבה ושרת האנרגיה את החלטת הממשלה לתחבורה נקייה, שלראשונה שמה מדדים מאוד משמעותיים לעבור לתחבורה נקייה, ובאמת המעבר המסיבי לתחבורה ציבורית; וגם צריך להגיד, המאבק שלי ושל מפלגת העבודה למען החקלאות בימים אלה הוא בין השאר מפני שגם העיבוד החקלאי של שטחים במדינת ישראל הוא חלק מהשמירה על הקשר שלנו עם האדמה ועל השטחים הפתוחים שלנו. לגבי הכביש הנדון, 4311 המתוכנן, אז קודם כול עוד אין לו תכנון סטטוטורי. זה בשלב התחלתי במוסדות התכנון. למרות זאת, למרות שהוא עדיין בעצם פורמלית לא הגיע לפתחי, הנחיתי ואני מנחה את כל גופי התכנון במשרד לחשוב ולהשקיע מאמץ גדול במציאת אלטרנטיבות שישרתו את מי שבכל זאת זקוקים וזקוקות לפתרונות. אנחנו מדברות גם על מודיעין וגם על מודיעין עלית, שבאמת מוצאים ומוצאות את עצמם כבר באיזה סד, ואנחנו צריכות וצריכים למצוא להם פתרון תחבורתי. נכון שהמסה של הפתרון הזה, לשיטתי, צריכה להיות במעבר לתחבורה ציבורית, ובכל זאת גם התחבורה הציבורית - - -
אבל לא במודיעין, ולכן מעבר להשקעה האדירה במעבר לתחבורה ציבורית, צריך יהיה למצוא פתרון. אני לא רוצה להתעלם מהצרכים התחבורתיים שהביאו למחשבה על הכביש הזה מלכתחילה, ולכן כאמור אני הנחיתי ומנחה את כל הגורמים במשרד שלי לחפש פתרונות אלטרנטיביים. זה מורכב מאוד, הסיפור שם, אני לא איכנס כאן לבעייתיות בצומת שילת, למה קשה לעשות שם מחלף, לא בטוח שבכלל יהיה אפשרי, אבל אנחנו נחפש כל דרך כדי למצוא פתרונות למה שדורש פתרון ולשמור על המקום היקר הזה בלי באמת להזיק לו. אז אנחנו עוד נדבר בהמשך. תודה רבה.
תודה רבה, אדוני היושב-ראש, ותודה רבה לחבריי, חבר הכנסת רם שפע, יושב-ראש הסיעה, וחברת הכנסת מיכל רוזין, יושבת-ראש סיעת מרצ. זאת באמת התקדמות משמעותית מאוד, צריך להגיד.
הוגשה על ידי במקור אחרי שעבדנו עליה יחד עם – חשוב להגיד את זה: זאת הצעת חוק שנתמכת באופן משמעותי מאוד על ידי ועדת הבחירות המרכזית. ועדת הבחירות המרכזית סברה שזה התיקון הנכון לעשותו. ניסינו לקדם אותו מהאופוזיציה בעוונותינו. לצערי, החברים שהיום הם באופוזיציה ואז היו בממשלה לא מצאו לנכון לתקן את התיקון הזה, והיום לשמחתי אנחנו מגיעות ומגיעים לזה. צריך להגיד, אדוני היושב-ראש וחבריי חברות – – –
חבר הכנסת אבו שחאדה, כמו שאדוני יודע, זה מה שנקרא נוסח לטרומית, וההצעה תלך ותידון בוועדת החוקה, שם אדוני בוודאי יבוא וייתן את ה-input המאוד-משמעותי שלו. אתה וחבר הכנסת אוסאמה סעדי, וחברות וחברי כנסת אחרים. אחד הדברים היפים שקורים בכנסת הוא שכשחוקים מגיעים לוועדות אז מגיעות באמת הרבה מאוד דעות והרבה מאוד חוכמה גם מצד חברות וחברי כנסת שאולי לא היו שותפים לכתיבת החוק אבל הם ודאי וודאי רבי-ידע ויש להם תרומה משמעותית. וגם מציע ציבור, שתורם הרבה מאוד לעיצוב החוקים במדינת ישראל. כך יקרה גם הפעם, שכן יש גם הסכמה של המציע והמציעה להתקדם, כמובן בהסכמה עם המשרדים הרלוונטיים, משום שלא כל דבר שכתוב בהכרח בנוסח הטרומי הוא הדרך המדויקת שבה נוציא באמת את החוק הטוב ביותר ליישום. אני רוצה רגע להגיד – הזכירה חברתי את הצעירות והצעירים; הזכיר חברי רם שפע אנשים שאולי לא מספיק חשוב להם, אני אגיד, ללכת להצביע. אבל אני רוצה להגיד שיש גם רבות ורבים שפשוט אין להם אפשרות. המרחק בין הכתובת שבה הם אמורות ואמורים להצביע לבין הכתובת שהם גרות וגרים בה בפועל הוא מרחק גדול מדי בשבילם לעשות אותו; ודאי כשלעיתים הם צריכים, נניח, לעבוד באותו יום – כי לא כולם נהנות ונהנים מיום החופש שיש ביום הבחירות. לפעמים יש להם – – –
לפעמים יש להם אילוצים שונים ומשונים שלא מאפשרים להם להגיע למקום שבו הם אמורות ואמורים לפי הרישום להצביע בו. וכך אנחנו בעצם מייצרות בפועל פגיעה משמעותית בזכות הבחירה של אזרחיות ואזרחים רבים. החוק הזה יאפשר לתקן את הקלקול הזה, ובאמת יאפשר לכל אחד ואחת, 74 יום מראש להודיע, בדרך שתיקבע בחוק, היכן הם יצביעו, ופשוט לקבל את כרטיס הבוחרת או הבוחר שלהם לשם, ולהצביע. במדינת ישראל יש לנו מסורת – אדוני היושב-ראש, חבריי וחברותיי חברות הכנסת, במדינת ישראל יש לנו מסורת של אחוז הצבעה מאוד גבוה, אחוז מאוד גבוה של מעורבות והשתתפות בבחירות. זה אחד הדברים שעושים את הדמוקרטיה שלנו עמידה גם לדברים שמאיימים עליה פה ושם. אני חושבת שחשוב להמשיך בדרך הזאת. ואני בטוחה שהצעת החוק הזאת תעזור לפתור את כל הבעיות שמונעות, או שמקשות על אזרחיות ואזרחים ישראלים לממש את זכות הבחירה שלהם. אני שמחה להגיד שהממשלה תומכת בה, וקוראת לכל חבריי וחברותיי להצביע בעדה. תודה רבה. ובאותה הזדמנות, אני רוצה לנצל את הדוכן הזה בשביל לברך את חברתי חברת הכנסת אמילי מואטי שאו-טו-טו אני אוכל להגיד לה: תודה, גברתי היושבת-ראש, בשבתה בניהול הישיבה כסגנית יושב-ראש הכנסת.
שלום, אדוני היושב-ראש, חברתי חברת הכנסת אבתיסאם מראענה, קודם כול אני רוצה להצטרף לדברי התודה והשבח שלך למזכירת הכנסת היוצאת, שבאמת אי-אפשר להכביר מילים, אי-אפשר להפריז בתרומתה לכנסת ישראל, בדוגמה המדהימה שהיא מהווה להדר, לחוכמה, לתבונה, לכבוד ולייצוגיות במובן הטוב ביותר של המילה שהיא מדגימה כאן. הלוואי שיותר מאיתנו היו לוקחות ולוקחים את הדוגמה הזאת ביום-יום. אז תודה רבה, ירדנה, ואני מאמינה שעוד תהיה לנו הזדמנות להגיד דברי שבח, הלל ותודה רבים בהמשך. אין יותר מדי מהדברים האלה. חברתי חברת הכנסת אבתיסאם מראענה, חבריי וחברותיי חברי הכנסת, הצעת החוק הזאת, כמו שציינת – גילוי נאות: אני באמת הגשתי אותה כבר בכנסת התשע-עשרה ובכנסת העשרים, וצריך להגיד תודה לשר האוצר משה כחלון, שבאמת בסופו של דבר הביא החלטת ממשלה שאסרה על מפעל הפיס להשתמש במכונות משחק אלקטרוניות, ומאז ההחלטה הזאת, שמספרה 1902, מיום 11 באוגוסט 2016, באמת אין שימוש במשחקי מזל אלקטרוניים. משחקי מזל – זאת גם מילה בעייתית, "מזל", בהקשר הזה. צריך להגיד, אדוני היושב-ראש, שהתמכרות להימורים, בשונה מהתמכרויות אחרות, היא עוד יותר חמקמקה, משום שהאדם המכור להימורים – זה לא ניכר עליו. אדם מכור לסמים, לאלכוהול – זה הרבה פעמים מתחיל להיות ניכר עליו באופן שקשה לפספס את זה. התמכרות להימורים לא נראית על הגוף, לא נראית בהתנהגות, אבל ההשלכות שלה הרסניות לא פחות. מכורים להימורים ממשכנים את הרכוש שלהם, של משפחותיהם, משאירים את הילדות והילדים שלהם ללא בית, ללא קורת גג, בחוסר שליטה נוראי. נכון היום שמפעל הפיס, לפעמים אפשר לראות באותיות הקטנות שהוא מפעיל סדנאות להתמודדות עם התמכרויות וכו', אבל בואו, אני מאמינה במניעה. מכונות המשחק האלקטרוניות, אנחנו יודעות בוודאות ממחקרים שההתמכרות אליהן קשה וחריפה בהרבה, משום שיש סיפוק מהיר יותר בתוצאה המיידית, ביכולת מייד להמר שוב ושוב ושוב ושוב, והתהליך הזה גורם להתמכרות הרבה יותר מהירה והרבה יותר חזקה. לכן, לשמחתי, באמת סוג המשחקים הזה פס מן העולם, וכמו שאמרה חברתי בצדק, הרישיון עתיד להתחדש ולכן צריך לחדש את האיסור; את ההחרגה מההחרגה, בעצם. אבל האמת היא שאני בטוחה שחברת הכנסת אבתיסאם מראענה, במהלך העבודה – כי כפי שסוכם בוועדת השרים לחקיקה, לאחר קריאה טרומית המשך העבודה יהיה בתיאום עם משרדי המשפטים, האוצר וביטחון הפנים, וייתכן שהמשך החקיקה צריך להיעשות בתוך ההיתר ולא בחוק העונשין, כפי שסברו בעבר. אבל כך או כך, אני סמוכה ובטוחה שחברתי חברת הכנסת אבתיסאם מראענה תוודא שלא רק משחקי המזל האלקטרוניים והמכונות הספציפיות שנאסר עליהן אז ייאסרו, אלא כל מיני משחקים אלקטרוניים שצצים חדשות לבקרים, כי הרי תמיד יש חידושים – שזה בעיקרון דבר שכולנו מברכות ומברכים עליו; לא כאלה שגורמים נזק, ונזק בלתי הפיך כפי שגורמים משחקי מזל אלקטרוניים ממכרים במיוחד.
כן, אדוני, בוודאי, אם היושב-ראש מסכים ומרשה.
לא טענתי שכל המשחקים במשחקי המזל מכורים, חלילה.
אדוני, ברשותך, כפי שהסברתי, אנחנו לא מבטלות את משחקי המזל במפעל הפיס אלא אוסרות סוג מסוים שהוא מסוכן במיוחד, והנתונים על זה הראו – אגב, בשעתו, כשאני העליתי את הצעת החוק הזאת והשר כחלון והממשלה, שהייתה ממשלת ליכוד, החליטו את ההחלטה לאסור את השימוש במכונות האלה, אנחנו ראינו שחלק עצום, סדר גודל של רבע מההכנסות של מפעל הפיס, היה מהמכונות האלה, ללמדך על הכוח האדיר שיש להן והסכנה המוגברת שהן מהוות להתמכרות.
כאמור, חלקנו, שעשו עבודה רבה ורצינית, הביאו – וכפי שאמרתי, ממשלת הליכוד, לשמחתי, קיבלה את הנתונים האלה – וראינו ממחקרים מאוד מפורשים שנעשו לא רק בישראל אלא בהרבה מקומות בעולם שסוג המשחקים הזה מסוכן וממכר במיוחד ונגיש במיוחד. אגב, היו עוד סיבות, אם כבר אנחנו נכנסות לזה. היו עוד סיבות. אחת – שסוג המכונות הזה היה כזה שקודם כול בקלות ילדות וילדים יכלו להגיע אליהן ולהשתמש בהן.
אסור, אבל הנגישות קלה יותר ולכן זה היה יותר מסוכן. היה קשה יותר להפריד בין מכונות חוקיות כאלה, של מפעל הפיס, לבין המכונות הזהות לגמרי של עסקים לא חוקיים להימורים. היה מאוד קל לטשטש את ההבדלים ומאוד קשה להפריד, וזה גם הקשה את האכיפה. היו סיבות רבות שהביאו, כמו שאמרתי – אתה יודע, בממשלות הליכוד פה ושם גם עשו דברים טובים, במיוחד כאלה שהייתה לי זכות להוביל אותם מהאופוזיציה.
בדיוק. יש מתנגדות ויש תומכים, בסדר גמור. בקיצור, לעניין הצעת החוק שלפנינו, אדוני היושב-ראש, חברתי חברת הכנסת וחבריי וחברותיי, הממשלה תומכת בקריאה הטרומית, המשך החקיקה ייעשה בתיאום, כאמור, ואני ממליצה וקוראת לכולם ולכולן להצביע בעד. תודה רבה.
תודה רבה, חברי חבר הכנסת יריב לוין. אני גם מודה לך שנשארת. זה נחמד שיש פה חברות וחברי כנסת שנשארות בשביל להשמיע את השאילתות ולקבל את התשובות.
אוי, הפסדתי. כמו שאדוני אולי הבחין, אחד הדברים ששמתי עליהם כובד משקל בכניסה לעבודה במשרד התחבורה הוא המעבר לחשמול רכבים בתחבורה ציבורית – גם כלי רכב פרטיים וגם תחבורה ציבורית. לכן, שים לב: בהחלטת ממשלה מיולי האחרון, של מעבר לכלכלה דלת-פחמן נקבע שהגבלת כמות פליטות גזי חממה לרכב חדש עד 3.5 טון תהיה משנת 2030. היא לא תידחה לשנת 2035. מה שיידחה לשנת 2035 – הוא לא נדחה, אלא זה מעבר הדרגתי. בכל מקרה עד שנת 2030 – כמות השווה עד 5% מכמות פליטת גזי החממה ממה שיש ב-2020. כלומר מ-2030 בעצם התנאי לייבוא כלי רכב פרטיים הוא הנעה בלי פליטות מזהמות. זה חלק א'. מה שרלוונטי לשנת 2035 זאת החלטת ממשלה לתחבורה נקייה, שבה הוספנו שעד 2035 לפחות 50% מכלי הרכב שהם מעל 3.5 טון ומיובאים לישראל יהיו נקיים, או שעושים בהם שימוש בדלקים שמובילים להפחתה של 80% מפליטות גזי החממה. כמו שאדוני בוודאי יודע, כלי רכב כבדים, המעבר שלהם לחשמל הוא איטי יותר, ועדיין הפיתוח שם נמשך. בכל מקרה בישראל יש גם אתגר, משום שממשלות קודמות – ואני אומרת את זה, זה מה שזה – ממשלות קודמות לא עשו כמעט דבר כדי לייצר כאן תשתית טעינה. כדי לעבור לשימוש בכלי רכב חשמליים אתה זקוק לתשתית שבה אפשר יהיה לטעון הן את כלי הרכב הפרטיים והן את כלי הרכב הציבוריים. זה דבר שכמעט לא קיים במדינת ישראל היום, ובהחלטות הממשלה שציינתי אנחנו הנחנו את התנאים ואת התאריכים ושמנו יעדים ומטרות לייצר את התשתית כזאת. בנוסף ההתחייבות שלנו היא שעד שנת 2026 אוטובוסים עירוניים חדשים יהיו אך ורק חשמליים, ואכן, הבאתי השבוע לממשלה את הסכם התחרות החדש בגוש דן שמביא עוד דחיפה ועוד החשה של המעבר לאוטובוסים חשמליים. לגבי אגרת הרישוי על כלי רכב חשמליים – זאת כידוע לא החלטה שלי אלא של משרד האוצר, הם רצו להעלות את האגרה – אני מתנגדת לכך בכל תוקף, ואני פועלת ככל יכולתי למנוע את ההעלאה הזאת.
אז קודם כול תודה לך על הבמה, ואנחנו נוודא ונבהיר את זה בצורה ציבורית ראויה.
עדיין לא הוסר, לצערי. אבל אנחנו על זה.
א. תודה על ההבהרה. אדוני צודק – גם אני ראיתי את הכוונה הזאת. עדיין לא נכנסתי לדין ודברים עם משרד האוצר בעניין הזה, אבל אנחנו אכן נעשה את זה. אני מסכימה איתך. אנחנו צריכות וצריכים לעשות כל מאמץ בשביל להעביר כמה שיותר כלי רכב להיות לא מזהמים, חשמליים ונקיים. אנחנו עדיין לא נכנסנו לדין ודברים. אז אני מבטיחה לעדכן בהמשך.
גם הוא ביקש לקבל בכתב את התגובה, והוא אף יקבל אותה בכתב.
תודה רבה לך, חבר הכנסת טל, על השאלה המאוד-חשובה הזאת. קודם כול, צריך להגיד, אני מצאתי משרד תחבורה שבו מצב המוניות המונגשות הוא בכי רע. לא פחות מזה. בעיקרון, יש הרבה מאוד זיכיונות למוניות מונגשות, אבל בפועל מעטות מהן פועלות, וגם אלה שפועלות אכן נוקטות סוג של סלקציה, מתי הן כן מוכנות לקחת ומתי הן לא מוכנות לקחת. זה אכן לא ראוי. אז קודם כול, בעיקרון יש אגף פיקוח, בקרה ורמת שירות במשרד התחבורה, שכן מבצע ביקורות. כלומר, פקחים מזמינים מוניות או עולים על מוניות ומתעדים אם יש כזה סירוב או הפקעה של מחיר או משהו מסוג זה. ככל שיש כזה, אז מועברת תלונה וזו באמת עבירה שיכולה להגיע להיות עבירה פלילית. כתב אישום בעבירה פלילית. אבל נכון גם שאנחנו יודעות ויודעים שהיקף הפיקוח הוא לא גדול. זה לא משהו שנעשה ברמה כזאת שמייצרת הרתעה. אבל אני אגיד יותר מזה: אני, כשיטה, כשניגשתי לעניין הזה – אני חושבת שהדרך היא לא עכשיו להגביר את האכיפה אלא קודם כול אני רוצה לדבר באופן כללי על התפיסה של הנגישות. בחצי שנה במשרד התחבורה, בהנחייתי, המשרד מבצע שינוי מאוד מאוד גדול בתפיסת הנגישות, קודם כול. קודם כול, הבאנו תקציב ייעודי של 96 מיליון שקלים כדי להתחיל לעשות מהלך של הנגשה של המערכת. אני ממש באה לכאן משיחה, פגישה, שערכנו אותה באמצעים דיגיטליים, עם יובל וגנר, ראש נגישות לישראל, ודיברנו באמת על השינויים הנדרשים. אנחנו עושות ועושים במשרד תהליך הטמעה של העובדה שהמערכת צריכה להיות כולה מונגשת; שנגישות היא לא פתרון נקודתי כזה או אחר – אם כי גם בזה אנחנו מתקדמות. אני חנכתי – שלשום, לדעתי – בתחנה המרכזית בירושלים אוטובוס בין-עירוני נגיש, שהוא פיילוט. הוא בינתיים ניסוי – אחר כך אבשלום קור מסמס לי: למה את אומרת פיילוט – ניסוי של סוג מסוים של מעלון וסוג מסוים של מקום בתוך האוטובוס, שייסע מירושלים לבאר שבע וחזרה. אנחנו מחפשות ומחפשים עכשיו את הדרך לפתור את הסיפור של המוניות באופן שבאמת יוודא שיש שירות רצוף לכל מי שזקוקות וזקוקים לסוגים של הנגשה. ובאמת הדבר הזה – יש הפנמה היום במשרד, לשמחתי, שזאת זכות בסיסית ושזאת אחריות של משרד התחבורה לדאוג לכך שהיא תהיה קיימת וזמינה. אני מבטיחה לעדכן אותך כשאנחנו נתקדם בתוצאות, כי באמת משלל המשימות הרבות שנמצאות על השולחן, ומהדברים שכבר הספקנו לעשות, עוד לא פתרנו את העניין הזה. אבל אני מבטיחה לך שזה לגמרי נמצא בעבודה.
לא, אי-אפשר להאמין, מה הסיפור.
רק יורשה לי, זה לא נראה לי ראוי לדבר ככה ליושב-ראש הישיבה.
תודה לך, חברת הכנסת סטרוק. ובכן, כך: צומת כיכר בית ענון בכביש מס' 60 כולל ארבע זרועות. ובצמידות לצומת, מצד מערב, יש בית ספר פלסטיני, שבכל יום חוצים בו תלמידות ותלמידים מהכפר בית ענון את כביש 60, שמוגדר כביש אזורי, בדרכם לבית הספר. ואכן היו שם תאונות רבות עם נפגעים ועם הרוגות והרוגים, והצומת הוגדר כמוקד סיכון במסגרת ועדה בין-משרדית. בשנת 2015, לאור החלטה ביטחונית להסיר את החסימה הביטחונית בזרוע לכיוון חברון, ואחרי שביצעו שם ספירות תנועה, נמצא שאין הצדקה תנועתית לרמזור, וכתנאי לפתיחת הזרוע הרביעית לחברון הוסדר הצומת באמצעות כיכר שבוצעה על ידי הרשות הפלסטינית. צריך להגיד שהתוכניות האלה בוצעו לפי ההנחיות התחבורתיות לתכנון צמתים, נבדקו ואושרו על ידי חברת נתיבי ישראל בשעתו והמפקח על התעבורה ביהודה ושומרון. הצומת הוסדר בהתאם לסטנדרט הבטיחותי המחמיר של חברת נתיבי ישראל, במסגרת תוכנית אב לתחבורה ביהודה ושומרון, שהסתיימה לאחרונה. ואז נמצא שיש הצדקה להסדיר את צומת בית ענון באמצעות רמזור. משום שכך, ולאור החשיבות הביטחונית הרבה בהסדרת הצומת, ובהתאם להמלצת הגורמים המקצועיים במשרד התחבורה ובנתיבי ישראל, תשמחי לדעת שהנחיתי את הגורמים במשרד להסדיר את הצומת בדחיפות. זה ממש – כמו שאת בוודאי יודעת, אני בכלל הגדרתי את הבטיחות כאחד הקריטריונים הראשונים בתיעדוף כבישים אצלנו, ובחנו את המצב. ולכן הנחיתי אותם לפעול למען זה בדחיפות. עכשיו, בקשר לצומת העוקפים ב-60/35, שגם שם יש תאונות רבות עם נפגעים רבים, הצומת הוגדר כמוקד סיכון. שם נמצא צדק להסדיר את הצומת באמצעות רמזור, שכולל תוספת נתיבים ברמת שירות טובה, תוך מתן מענה בטיחותי לתאונות הדרכים עם נפגעים בצומת העוקפים. ובימים אלה התחילה כבר הסדרת הצומת העוקפים באמצעות חברת נתיבי ישראל. בנוסף, לפני כמה חודשים הוסדרה הכניסה לקריית ארבע בצומת שבכביש 60 באמצעות רמזור. היא נמצאת במרחק מאוד קצר מצומת העוקפים, ולמעשה זה הצומת הקרוב מכיוון דרום. ולפי המידע שנמסר לי על הביצוע ועל תפקוד הצומת באמצעות רמזור, בינתיים יש תגובות מאוד מאוד טובות, גם מראשי הרשויות ובכלל התושבות והתושבים. אז אני כולי תקווה שבאמת נציל חיים רבים באמצעות הסדרה מהירה של האירוע בקרוב.
הבנתי. אני לא חושבת שהבנו את זה מהשאילתה שלך.
אני לא חולקת על זה שזה מה ששאלת. אני רק אומרת שלא זה מה שכנראה הובן. ולכן אני בשמחה אלך לבדוק את זה.
אני אבקש מגורמי מקצוע לבדוק את זה.
למותר לציין שזה דבר שלא יכול להיות. אני, א. אבקש ממך להעביר לנו את הפרטים של היום והשעה של האוטובוס שמדובר בו, וככל שאת יודעת על מקרים כאלה, כך שאפשר יהיה לבדוק באמת באופן ספציפי. ב. לבדוק באמת, לברר, וככל שצריך – לטפל בסוגיה הזאת בצורה משמעתית או אחרת, ולבדוק אם יש פה תופעה, בוודאי. תודה לך.
תודה לך, אדוני היושב-ראש. אני רוצה להגיד שאתה אומנם חדש כסגן יושב-ראש, אבל לאדוני יש ניסיון רב בעבודתו כמזכיר הממשלה והוא מכיר את הכנסת היטב. ודווקא באמת יש לי ציפיות גדולות מכהונתך כסגן יושב-ראש הכנסת. אין לי ספק שאתה תנהל את הישיבות ואת המליאה ביד רמה ומהממת.
אוי, הפסדתי. כמו שאדוני אולי הבחין, אחד הדברים ששמתי עליהם כובד משקל בכניסה לעבודה במשרד התחבורה הוא המעבר לחשמול רכבים בתחבורה ציבורית – גם כלי רכב פרטיים וגם תחבורה ציבורית. לכן, שים לב: בהחלטת ממשלה מיולי האחרון, של מעבר לכלכלה דלת-פחמן נקבע שהגבלת כמות פליטות גזי חממה לרכב חדש עד 3.5 טון תהיה משנת 2030. היא לא תידחה לשנת 2035. מה שיידחה לשנת 2035 – הוא לא נדחה, אלא זה מעבר הדרגתי. בכל מקרה עד שנת 2030 לכמות השווה עד 5% מכמות פליטת גזי החממה ממה שיש ב-2020. כלומר מ-2030 בעצם התנאי לייבוא כלי רכב פרטיים הוא הנעה בלי פליטות מזהמות. זה חלק א'. מה שרלוונטי לשנת 2035 זאת החלטת ממשלה לתחבורה נקייה, שבה הוספנו שעד 2035 לפחות 50% מכלי הרכב, שהם מעל 3.5 טון שמיובאים לישראל, יהיו נקיים, או שעושים בהם שימוש בדלקים שמובילים להפחתה של 80% מפליטות גזי החממה. כמו שאדוני בוודאי יודע, כלי רכב כבדים, המעבר שלהם לחשמל הוא איטי יותר, ועדיין הפיתוח שם נמשך. בכל מקרה בישראל יש גם אתגר; משום שממשלות קודמות – ואני אומרת את זה – זה מה שזה – ממשלות קודמות לא עשו כמעט דבר כדי לייצר כאן תשתית טעינה. כדי לעבור לשימוש בכלי רכב חשמליים אתה זקוק לתשתית שבה אפשר יהיה לטעון הן את כלי הרכב הפרטיים והן את כלי הרכב הציבוריים. זה דבר שכמעט לא קיים במדינת ישראל היום, ובהחלטות הממשלה שציינתי אנחנו הנחנו את התנאים ואת התאריכים ושמנו יעדים ומטרות לייצר את התשתית כזאת. בנוסף ההתחייבות שלנו היא שעד שנת 2026 אוטובוסים עירוניים חדשים יהיו אך ורק חשמליים, ואכן, הבאתי השבוע לממשלה את הסכם התחרות החדש בגוש דן שמביא עוד דחיפה ועוד החשה של המעבר לאוטובוסים חשמליים. לגבי אגרת הרישוי על כלי רכב חשמליים – זאת, כידוע, לא החלטה שלי אלא של משרד האוצר – הם רצו להעלות את האגרה – אני מתנגדת לכך בכל תוקף, ואני פועלת ככל יכולתי למנוע את ההעלאה הזאת.
אדוני היושב-ראש, חברותיי וחבריי חברי הכנסת, האמת היא שזה מאוד מאוד פשוט. חוק רישוי שירותים ומקצועות בענף הרכב נחקק ב-2016, והוא מסדיר את ענף הרכב בישראל על התחומים השונים שלו, ובכלל זה ייצור רכב, יבוא רכב, סחר ברכב, יצוא, יבוא וסחר במוצרי תעבורה, מתן שירותי תחזוקה לכלי רכב ושמאות רכב – חוק שמחליף את ההסדרה שהייתה קודם, שהיו בה חמישה צווי פיקוח מכוח חוק הפיקוח על מצרכים ושירותים, התשי"ח. החוק נכנס לתוקף באוקטובר 2016. מאז משרד התחבורה פועל בכל הכוח כדי להשלים פרסום חקיקת משנה לפי החוק במטרה באמת לאפשר את יישומו של החוק בצורה מלאה ככל שניתן, והייתה באמת השתדלות לעמוד בלוח הזמנים כפי שנקבע בסעיף 247 לחוק. מה לעשות שהתפתחויות הפוליטיות במדינת ישראל היו כאלה שלא התאפשר למשרד התחבורה לעמוד בלוח הזמנים ולהשלים את פרסום חקיקת המשנה המלאה שנדרשת. לכן סעיף 247 כבר תוקן כמה פעמים, כלומר הוארך תוקפו של סעיף 247, שמאפשר בעצם בינתיים להמשיך ולהשתמש בחוק למרות שעוד לא חוקקו תקנות המשנה. עכשיו, החדשות הטובות שיש לי, למרות שאני באה לבקש מכן ומכם להאריך שוב את הארכת הביניים הזאת, היא שכן הייתה התקדמות משמעותית, והונחו כבר קובץ תקנות רישוי שירותים ומקצועות בענף הרכב (מוסכים), התשפ"ב–2021, וקובץ תקנות רישוי שירותים ומקצועות בענף הרכב (שמאות רכב – חשש לניגוד עניינים, כללי אתיקה מקצועית ואגרות), התשפ"ב–2021, על שולחנה של ועדת הכלכלה של הכנסת לצורך קבלת אישורה להמשך התקנתן. אבל בינתיים, כדי למנוע מצב של ריק סטטוטורי ביחס לאותם תחומי פעילות בתחום הרכב אשר לגביהם עדיין לא עולה בידי המשרד לפרסם את חקיקת המשנה לפי החוק, אני מבקשת מהכנסת להאריך את תקופת תוקפם של צווי הפיקוח עד סוף השנה הנוכחית, 2022, ובמהלכה המשרד יפעל להשלים את פרסום חקיקת המשנה לפי החוק. כמו שאנחנו רואות ורואים – – –
זהו, בדיוק. רציתי לומר שכפי שאפשר לראות, אדוני היושב-ראש וחבריי וחברותיי, הממשלה הזאת באמת הביאה יציבות והביאה עבודת ממשלה מאוד מאוד אינטנסיבית, ואני מבטיחה לך שאכן נעשה מאמץ כן ורציני, ואין לי ספק שעד סוף השנה הזאת אכן נסיים להשלים את חקיקת המשנה ונוכל, בעזרת השם תתברך, לוותר על הארכה נוספת ובאמת להשלים את החקיקה כפי שראוי.
בינתיים אשמח לתמיכתכם בהארכת סעיף 247, תודה.
כן. אז קודם כול אני אכן מפצירה בכם ובכן, חבריי וחברותיי, להצביע בעד, כי הגיע הזמן לתקן את הקלקול הזה, שעשה – ההמצאה של המשרד, איך שקראו לו, חיזוק קהילתי, והקרעים שהוא קרע ממקומות אחרים ועיוותו את מצב העניינים. ואני מפצירה בכם ובכן להצביע בעד. אבל האמת היא שביקשתי לסכם כדי לברך אותך, חברתי חברת הכנסת אמילי מואטי, שאת מתחילה היום קריירה של סגנית יושב-ראש הכנסת, וזה תענוג גדול ושמחה גדולה. אז הצלחה וכיף שיהיה לך. אנחנו גאות וגאים בך מאוד.
בוקר טוב, אדוני. בוקר טוב לילדות וילדי מועצה אזורית חוף אשקלון. ברוכות וברוכים הבאים. איך אתם יפות בלבן, חבל על הזמן. משהו משהו. מאוד מאוד הולם.
אה, חבר הכנסת אמסלם. כן. << שאילתה >> 99. ביטול הקמת תחנת הרכבת עמק חפר–מנשה << שאילתה >>
אדוני, אתה מאפשר את הנאומים האלה בשאילתה – – –
– – – אני רק רוצה לדעת – – –
תודה. תודה רבה לחבר הכנסת אמסלם. אני מודה לך שאתה מעלה את הסוגיה המאוד-מאוד חשובה הזאת. כל סוגיות התחבורה הציבורית, כמו שאתה יודע, הן אצלי בעדיפות עליונה. מאז כניסתי למשרד, שמתי את התחבורה הציבורית בראש סדר העדיפויות. למעשה ממש עשינו היפוך פירמידה: אם עד היום במשרד התחבורה קידמו בעיקר את הרכב הפרטי – את כלי הרכב הפרטיים ואת כל הדרכים שהיו אמורות לאפשר לכלי רכב פרטיים – וכמו שראינו, הדרכים האלה לא מספיקות והן הפכו מהר מאוד לפקקים. כולם היום עומדות ועומדים בפקקים אי-סופיים, כי אין אלטרנטיבות של תחבורה ציבורית מספיקות. ספציפית, אני גם שמחה שאתה מייצג את תושבות ותושבי עמק חפר, אזור נהדר ונפלא עם ראש מועצה נפלאה, גלית שאול, שאיתה נפגשתי גם נפגשתי, לא פעם ולא פעמיים. ואני רוצה להגיד – –
– – לך יותר מזה: הם אכן סובלות וסובלים ממצוקה חמורה, בגלל שנים ארוכות של הזנחה. אני לא יודעת, אולי אתה מכיר את מי שהיו אחראים לזה, אבל שנים ארוכות שהאזור הוזנח גם מבחינת תחבורה ציבורית אבל גם מבחינת כבישים. הם במצוקה מאוד מאוד גדולה שם, ואנחנו עובדות ועובדים על הקלה כמיטב יכולתנו למצוקה הזאת. ספציפית, בוא נתחיל מהרכבת: קודם כול, צריך להגיד שרוב יישובי עמק חפר נהנים מהרכבת במסילת החוף הקיימת. רובם המכריע, נוח להם וטוב להם להשתמש במסילה הקיימת. מה שמשרד התחבורה בראשותי עושה זה לשפר את הנגישות לתחנות הרכבת האלה, כדי שיהיה להם באמת יותר קל, יותר קצר, יותר מהר ויותר נוח להגיע לתחנות האלה. אם יהיה צריך גם לחנות – לחנות, אבל בעיקר לייצר נתיבים של התחבורה הציבורית אל התחנות, כלומר קישוריות אל תחנות הרכבת. בסוגריים אגיד לך שבמסגרת ההשקעה שלנו בעמק חפר החלטתי להאריך את הפיילוט של הדבר שקוראים לו קוויקר, שזה תחבורה גמישה – הפטנט הזה שאפשר להזמין באפליקציה את התחבורה הציבורית, למקום הכי קרוב שנוח לְךָ או לָךְ. למרות שהפיילוט הזה היה אמור להחליף את קווי התחבורה הסדירים בעמק חפר, החלטנו להאריך את הפיילוט: להמשיך להחזיק בעמק חפר גם את קווי התחבורה הציבורית הסדירים, ובנוסף את השירות של הקוויקר. המסילה המזרחית, כפי שציינת, תת"ל 22, תהיה תוואי נוסף למסילת החוף. מסילה במזרח מדינת ישראל, מתחנת חדרה צפון, לפי דעתי – תכף נוודא את זה – והיא תגיע דרומה. קודם כול, המסילה הזאת בעבודה מאוד מאוד אינטנסיבית, גם על ידי רכבת ישראל וגם על ידי חברת נתיבי ישראל. נעשה כל הפיתוח ונבנית המסילה. צריך להגיד, תחנת רכבת אחיטוב לא בוטלה; היא לגמרי נמצאת בתכנון. היא לגמרי נמצאת בתכנון, אבל מה שהוחלט – וזה בעקבות בדיקה שעשינו ומלקחי העבר: למדנו שתחנות רכבת הן הרבה יותר אפקטיביות כשהן נמצאות במוקדים עירוניים, ולא במרחבים שיש בהם פחות ציבור. בבאקה אל-גרבייה גרים וגרות 40,000 אזרחיות ואזרחים ישראלים באופן מיידי, בעוד שבאחיטוב אנחנו מדברות על 5,000 אזרחיות ואזרחים, תושבות ותושבים בסביבה. בכל מקרה, התחנה המיועדת היא במרחק שש דקות נסיעה. זה לא משהו שלא ישרת את האזור, להפך, הוא מיועד – זאת תחנה שקוראים לה באקה אל-גרבייה–מאור, והיא לחלוטין מיועדת לשמש גם את המרחב הזה, משום שהיא מאוד קרובה. זאת אומרת, זה לנסוע שש דקות לכאן או חמש דקות לכאן. המרחק הוא אותו מרחק. ייתכן גם לחלוטין, שתחנת אחיטוב עצמה תיבנה בהמשך. אין שום מניעה. אבל מבחינת הקדימות, מבחינת סדר הפיתוח של התחנות, התחנה הזאת תפותח ותיבנה קודם לכן. אני רוצה לספר לך עוד משהו על תכנון במדינת ישראל. כפי שציינת, חבר הכנסת אמסלם, דברים תוכננו כבר לפני עשור, כמו שאמרת. זאת שיטה שמצאתי במשרד התחבורה, ואני מודה שהיא הפתיעה אותי. יש מין שיטה כזאת, שכאילו מוציאים כל מיני דברים לתכנון, ואז או מתקצבים אותם או לא מתקצבים אותם; או מתעדפים אותם או לא מתעדפים אותם. למשל, אחד הדברים שאני מחפשת עכשיו מקורות תקציביים לעשות אותו הוא כביש 65, אולי אתה מכיר אותו. כביש חשוב מאוד, שמשרת עשרות יישובים. הוא גם כביש מסוכן, צריך להגיד את הדבר הזה. לא זו בלבד שהוא תוכנן לפני יותר מעשור, אלא שכבר עכשיו הוא נמצא פעם שנייה בתכנון פרטני, מרוב שהתכנון ההוא כבר התיישן בזמן שהמציאות השתנתה, ואף אחד לא מצא לנכון בינתיים לסלול אותו. אני נכנסתי למשרד שיש לו צורת התנהלות כזאת, והיום אני מנסה לעשות סדר. קודם כול, תשמח לדעת שגם כביש 65 בתוך התוכנית האסטרטגית של החומש הקרוב, ואני מחפשת דרך להכניס אותו, כמו גם כבישים אחרים. תשמח גם לדעת שתוכנית החומש של הרכבת תוקצבה על ידינו ב-46 מיליארד שקל. אנחנו הולכות והולכים לפתח את הרכבת בצורה חסרת תקדים באמת, גם מבחינת מספר הקווים, גם מבחינת מספר התחנות, וגם, כמובן, הפרויקט הגדול והחשוב של החשמול, שהתחיל הרבה לפניי. לצערי הוא התקדם – עצלתיים זו מחמאה לאופן שבו הוא בעצם לא התקדם. בשנתיים האחרונות חלה האצה מאוד משמעותית בפרויקט הזה, שחייב להתקדם, למרות שהוא כרוך, לצערנו, גם בפגיעה בשירות פה ושם. אני עובדת מול הנהלת הרכבת על האצה נוספת, מאוד משמעותית, של פרויקט החשמול, כך שהוא יסתיים כמה שיותר מהר, ונוכל כמה שיותר מהר לעבור לרכבת לא מזהמת, נקייה, שקטה והרבה הרבה יותר שירותית לציבור. לסיכום, עמק חפר הוא בלב ובראש ובסדר העדיפויות שלנו. אנחנו עושות כמיטב יכולתנו לתת להם את השירות הטוב ביותר, וגם באחיטוב, בסופו של דבר, תהיה תחנה.
קודם כול, אני רוצה להגיד לך שההחלטה הייתה החלטה של גורמי המקצוע. וחוץ מזה, אני מאוד מאוד מודה לך על השאילתה. כאמור, עמק חפר מטופלת ותטופל על הצד הטוב ביותר. כן, אדוני.
אתה ביקשת שהיא תהיה משפט.
בסדר. חבר הכנסת אמסלם, פשוט יכול להיות שתהיה לי תוספת לשאילתה, ואז, באדיבות היושב-ראש, הוא יאפשר לי לענות לך תשובה נוספת.
רגע, רגע, קודם יש לי את המשך התשובה.
חבר הכנסת אמסלם, הלכתי לוודא, ואכן, כמו שאמרתי לך, ההחלטה על בניית התחנה בבאקה – קודם היא החלטה שהתקבלה אצל גורמי המקצוע, אבל היא התקבלה בתקופתה של קודמתי בתפקיד השרה מירי רגב, השרה לשעבר מירי רגב. אני שמחה לתת את הקרדיט, כמו שציינת בצדק, על דברים שהתקיימו וקרו בתקופתם של אחרים, ואני גם שמחה לעמוד מאחורי ההחלטה הזאת. אני חושבת שזו החלטה נכונה, החלטה מקצועית, ראויה ונקייה, שהתקבלה, כאמור, בתקופתה של השרה רגב, ואני בחרתי להשאיר אותה על כנה ולהמשיך במתווה הזה ולפתח בהמשך את תחנת אחיטוב.
חברת הכנסת לנדה, קודם כול, תודה גם לך שאת כל כך עוסקת בנושא הזה וזה כל כך בדם ליבך, כמו שאת אומרת. אני בטוחה שהתושבות והתושבים מעריכים את זה מאוד, ובוודאי גם אני. ציינתי את 5,000 התושבות והתושבים בטווח המיידי, סמוך למקום שבו מיועדת התחנה להיות. ודאי שמבחינתי כל אזרחיות ואזרחי ישראל הם קהל היעד של התחבורה הציבורית – מבחינתי בשאיפה – וודאי שאני מעדיפה שכמה שיותר מהם באמת ישתמשו בתחבורה הציבורית, ואני פועלת לכך שתהיה תחבורה ציבורית שתוכל לתת מענה לכל הציבור הזה בעמק חפר ובכל מקום אחר בארץ. לעניין החלופות, אני חייבת לומר שלכן ציינתי שקיבלתי החלטה להשאיר בעמק חפר, בנוסף לקווים הסדירים, גם את הקוויקר, שבוודאי יכול לשמש בשביל להגיע למקום שבו יש תחנת רכבת. בכל מקרה, הרי ייקח זמן לבנות את המסילה המזרחית. לוקח זמן לבנות, לא משנה אם התחנה באחיטוב תהיה בשלב הראשון או בשלב השני. הפתרונות שאנחנו צריכות וצריכים למצוא כאן ועכשיו – עליהם אנחנו עובדות במקביל בלי קשר. בכל מקרה, אנחנו מדברות על תחנה שייקח כמה שנים לבנות אותה. ובכל מקרה, אני לא חושבת שאת לא מקבלת תשובה ממשרד התחבורה. אולי התשובה לא מקובלת על חברת הכנסת, או לא התשובה שהיית רוצה לשמוע, אבל התשובה היא תשובה מושכלת. וכאמור, כמו שעניתי לחבר הכנסת אמסלם, ההחלטה על הקמת תחנת הרכבת בבאקה, במרחק מאוד-מאוד קרוב, שמשרת לחלוטין את תושבות ותושבי עמק חפר, היא החלטה שהתקבלה על ידי גורמי המקצוע בתקופת השרה רגב. אני השארתי את ההחלטה הזאת על כנה, כי אני סבורה שהיא ההחלטה הנכונה. כך או כך אנחנו נמשיך ונחפש פתרונות לתושבות ותושבי עמק חפר, כולל קידום תחנת אחיטוב בעתיד. דומני, אדוני, שסיכמנו את הנושא הזה מכל צדדיו.
תודה, אדוני. חבר הכנסת מקלב, קודם כול, אכן מדובר ברכבלית. לא בכרמלית, אלא ברכבלית. הכרמלית אכן לא פועלת בשבת כחלק מהסטטוס קוו בעיר חיפה, אבל הסטטוס קוו הוא שיש תחבורה ציבורית בשבת. הרכבלית היא כלי תחבורה חדש שייפתח, כפי שציינת, בעוד כחודש. הוא כלי תחבורה שהושקעו בו כ-350 מיליון שקלים, והוא לא מיועד רק להביא סטודנטיות וסטודנטים לטכניון ולאוניברסיטה – זה בפירוש יהיה שימוש מצוין ומשמעותי – אלא גם לאפשר תיירות בעצם, הוא מאפשר להגיע מהעיר התחתית למעלה, לכרמל. לכן אין שום סיבה שכלי התחבורה הזה לא יפעל כמו שפועלת תחבורה ציבורית בחיפה בשבת. לעניין פגיעה ברגשות, אנחנו בהחלט יכולות ויכולים להיכנס לדיון הזה. אפשר לדבר על פגיעה ברגשות של יהודיות ויהודים שמעוניינות להתפלל בכותל לפי אמונתן ונמנע מהן; אפשר לדבר על פגיעה ברגשות של נשים שנמנע מהן – –
– – להתחתן כמו שהן מאמינות, בצורה שוויונית במדינת ישראל – –
– – שלא לדבר על רגשות של ילדות וילדים שנולדו חס וחלילה במסגרת של חוסר יכולת להתגרש, לנשים מסורבות גט. כלומר, אני אישית חושבת שזכויות אדם אמיתיות כגון חופש תנועה וחירות אישית במעמד האישי וכו', הן יותר חשובות מרגשות – אגב, גם מרגשות שלי, כן?
זה לא רגשות. אני לא מבחינה בין רגשות של אלה לרגשות של אלה.
אני מבחינה בין רגשות לבין זכויות.
וכך או כך, כמו שנאמר, אנחנו פשוט משאירות ומשאירים את הסטטוס קוו על כנו.
לעניין התעריפים – דברים שפורסמו – – –
לעניין התעריפים, מה שפורסם הוא קודם כול לא נכון. לא תהיה שום פגיעה, שום פגיעה – ואני אומרת את זה בצורה הכי חדה שאפשר לומר – לא תהיה שום פגיעה באוכלוסייה של האזרחיות והאזרחים הוותיקים בתעריפים בתחבורה הציבורית, בשום מצב. להפך, אנחנו מחפשות – וזה באופן כללי צריך להגיד: במשרד התחבורה ומשרד האוצר אנחנו עובדות ועובדים ביחד עכשיו על רפורמה בשימוש בתחבורה הציבורית, שחלקה יבוא לידי ביטוי גם ברפורמה בתעריפים. צריך לומר, אדוני היה סגן שר התחבורה, והוא ודאי מודע לעובדה שהיום יש מאות תעריפים שונים בתחבורה הציבורית – –
– – באופן לא עקבי, לא רציונלי, שלא מוסדר בשום צורה. אי-אפשר לדעת – היום באמת, כנוסעת את לא יכולה לדעת כמה יעלה לך להגיע ממקום למקום, כי זה תלוי בכל כך הרבה משתנים, שבאמת אין בהם שום עקביות. אלה דברים שרירותיים – –
– – או שנעשו משיקולים פוליטיים כאלה ואחרים לאורך השנים.
ולכן, הרעיון הוא להפוך את התעריפים לנגישים יותר, לכאלה שיתמרצו שימוש בתחבורה הציבורית, והמאמץ הוא לעשות רפורמה כזאת שבסופו של דבר תוזיל את השימוש בתחבורה הציבורית – –
– – ותהפוך אותה ליותר נגישה ויותר בשימוש. אנחנו בימים אלה ממש יושבות ויושבים על המדוכה, וברגע שנחליט על הפורמט, על המודל הנכון באמת לטובת כל הציבור, אז אנחנו נחשוף אותו בשמחה רבה.
אבל כך או כך, רק לחזור ולהדגיש: ודאי שבשום מצב ובשום אופן לא תהיה פגיעה באוכלוסייה הוותיקה במדינת ישראל.
תודה גם לך, חבר הכנסת כסיף, שאתה מעלה את הנקודה המאוד-מאוד חשובה הזאת. קודם כול, אני רוצה להגיד שנגישות היא דבר שהמשרד בראשותי משקיע בו מאמצים מאוד גדולים. לצערי, היום עדיין לא כל האוטובוסים במדינת ישראל מונגשים, ואנחנו עושות ועושים היום פיילוט באוטובוסים בין-עירוניים מונגשים עם מודלים שונים בשביל לראות מה המודל הטוב ביותר שיהיה הכי נוח והכי יעיל והכי באמת נגיש למי שזקוקות וזקוקים לתחבורה ציבורית מונגשת. אני רוצה גם להודות בהקשר הזה לחברת הכנסת שירלי פינטו, שהיא שותפה לדבר הזה, היא הביאה גם סכום מסוים בהסכמים הקואליציוניים לעניין הזה וגם באמת שותפה לעבודה על הדבר של הנגשה. כל פרויקט המטרו, כמו שאתה יודע, הוא בהתהוות, הוא בעבודה. התכנון איננו סופי, קודם כול צריך להגיד את הדבר הזה. התכנון פתוח עדיין, מונח על השולחן בוועדת התשתיות הלאומיות. ספציפית מה שאתה מדבר עליו, התחנה שאתה מדבר עליה, באמת הוגשו הרבה מאוד התנגדויות בעניינה, והדברים כרגע נמצאים בעבודה שמנוהלת על ידי חוקרת שמונתה על ידי המדינה, גב' תלמה דוכן, שחוקרת את כל ההתנגדויות וגם את כל האלטרנטיבות, ככה שבפירוש יכול להיות שיהיו שינויים. יש לגמרי מצב שיימצאו תוואי נכון יותר או פתרונות יותר נכונים. כך או כך, אני רוצה להגיד לך שמשרד התחבורה מחויב לכך שלא משנה – – –
רגע, אני רוצה להגיד עוד מילה קודם. תכנון המטרו נשען על העיקרון שבא באמת להפוך את התחבורה הציבורית להיות רשת כזאת שאתה תוכל להגיע למקום מסוים עם המטרו ומשם מייד להתחבר או לרכבת כבדה או לרכבת קלה או לקווי אוטובוס או לתחבורה ציבורית נגישה או למוניות שירות או איזשהו כלי נוסף, בשביל שבאמת בכל מקום תוכל להתחבר למשהו שיביא אותך למחוז חפצך.
ההתחייבות שלנו, בכל מקרה – מה שלא יהיה, כשתתקבל החלטה סופית, וזה דבר שמן הסתם עוד ייקח זמן – בכל מקרה, משרד התחבורה מחויב לייצר שאטלים ייעודיים מהתחנה הרלוונטית של המטרו למקומות, לבתי החולים או לבתי האבות הרלוונטיים – –
– – שיהיו סמוכים לתחנה הזאת.
חד-משמעית, אני בטוחה שגם הדבר הזה נלקח בחשבון. שוב אני אגיד, היום תכנון המטרו הוא עדיין בעבודה. לשמחתנו – ותודה לחברת הכנסת יוליה מלינובסקי, שעומדת בראש ועדת התשתיות, שאתמול סיימה את העבודה בוועדה על חוק המטרו והעבירה אותו בוועדה לקריאה שנייה ושלישית, זאת התקדמות משמעותית – עוד מעט תוקם רשות המטרו, שבאמת תעסוק באופן פעיל בקידום התכנון, אבל התכנון עדיין פתוח, וכמו שיש השיקול הזה, שהוא ללא ספק שיקול מאוד מאוד חשוב, ישנם שיקולים אחרים, הן טופוגרפיים והן של ייעול המערכת של התחבורה הציבורית. אני בטוחה שכל הדברים האלה יילקחו בחשבון, אבל אני אומרת שלא חשוב איפה בסופו של דבר תהיה התחנה, אנחנו, משרד התחבורה, מתחייבות ומתחייבים לייצר שאטלים מונגשים ייעודיים למקומות הסיעודיים או הטיפוליים – –
– – שיהיו ברדיוס של התחנה הזאת.
יש לך זכות בתקנון, חבר הכנסת כסיף. אמרתי שיש לך זכות ראשונים בתקנון.
אתה רוצה קודם את השאלה הנוספת של חברת הכנסת שטרית או – – –
תודה רבה לך, חברת הכנסת קטי שטרית. קודם כול, אני מאוד מאוד שמחה לשמוע שחבר הכנסת עופר כסיף הוא חברך. זה הדבר הכי משמח ששמעתי הבוקר.
אדרבה, ולכן זה מה שאמרתי. אדרבה ואדרבה, אני שמחה על כך. אני לא מופתעת. אני רק שמחה.
יש אמירה על הנכונות של אדם להיות חבר במועדון שמוכן לקבל אותו.
חברת הכנסת קטי שטרית, השינוי בתוואי המיועד של המטרו ברעננה, שציינת שנעשה, אכן נעשה בשנת 2019, לבקשת ראש עיריית רעננה, ואני לא יודעת – – –
אבל – סליחה, גברתי, אנא ממך. בואי, אני עונה לך. הוא נעשה ב-2019 לבקשת ראש עיריית רעננה, אבל בעיקר הוא נעשה בשנת 2019. מי היה שר התחבורה בשנת 2019?
בואי ניזכר שנייה מי היה בזמן שעשו את השינוי הזה בתוואי – לא אני.
עכשיו אני רוצה לחזור על – – –
קודם כול, אני רוצה להתייחס – – –
חבר הכנסת כסיף, את האמירה הפופוליסטית לגבי המפלגה הסוציאל-דמוקרטית שתעדיף נדל"ן על גבי רשמתי לפניי, אבל התשובה האמיתית היא כפי שנתתי אותה. התכנון איננו סופי; ההתנגדויות, כולל אלה של אנשי השכונה שהתנגדו בדיוק בגלל החשש שיחפרו מתחת לבתים שלהם – ההתנגדויות האלה נמצאות על השולחן. יש חוקרת שעובדת על הדבר. התכנון הסופי לא נקבע, כי הדברים ייבחנו, ומן הסתם עוד יגיעו לשולחני. הם לא הגיעו עדיין משום שהחקירה עדיין בעיצומה. כמו שאמרתי, לשמחתי, אנחנו מתקדמות בחקיקת המטרו, ואנחנו נתקדם בהקמת הרשות. תהיה סמכות שתרכז את העבודה על זה, וכשנגיע אני מקווה שכבר יגיעו עם תשובות נכונות וטובות. אם אכן נראה שיש התנגשות בין מסחר לבין זכויות נגישות – בואו נגיע לגשר הזה; כרגע אנחנו לא שם. אני מבטיחה לך. כמו שפתחתי ואמרתי, אני העליתי את החשיבות של הנגישות במשרד התחבורה למקום מאוד מאוד גבוה, ונעשית על זה היום עבודה מאוד רבה, ואני הראשונה להכיר בחשיבות של הדבר הזה. הדברים בעבודה. אם, חלילה, נראה שיש בעיה, נטפל בה. כרגע כל הדברים האלה נלקחים בחשבון. בואו נראה מה תהיה התוצאה.
אל תאמר דברים שאמרתי שלא אמרתי.
לא, גברתי לא צריכה לתקן כי היא לא אמרה שום דבר לא נכון. אדוני אמר דבר לא נכון.
אדוני אמר שאני אמרתי משהו שלא אמרתי, אז אנא ממך – – –
לך זה נשמע. גש ובדוק למה. בדוק את עצמך, מה שנקרא. בדוק מדוע שמעת דבר שלא נאמר.
אני אמרתי דברים מאוד ברורים, הם רק לא מצאו חן בעיני אדוני, ולכן הוא מייחס לי דברים שלא נאמרו.
אין מה לענות על שני הדברים. הם היו חזרה על דברים קודמים.
תודה רבה לך, חברת הכנסת – – –
רון בן משה. אני מאוד מודה לך ואני מסכימה איתך לגמרי. אף אני נדהמתי, והתקוממתי על העובדה שהעבודות שם נמשכות כל כך הרבה שנים וגורמות באמת לתקלה מאוד מאוד גדולה באזור – בכל האזור, אגב, צריך להגיד. זה ממש מפריע לכל האזור, לא רק בתוך הכביש עצמו. נכנסתי לתוך העניין, והבנתי שהיו פערי תכנון ופערי ביצוע. כלומר, הקירות שצריך להקים שם הם מורכבים יותר מבחינה הנדסית ומבחינה ביצועית ממה שחשבו ותכננו מלכתחילה. איכשהו הייתה שם איזו התברברות. זה לא טופל כראוי, לצערי, לפני שבאנו ונכנסנו לעניין הזה. אני חייבת להגיד לך שאני אישית נכנסתי לעניין; המנכ"לית ישבה עם גורמי המקצוע. מה שקרה זה שסיכמנו: הקבלן מחויב לסיים את העבודות עד ספטמבר 2022, וככל שהוא לא יעמוד בסיכום או נראה שיש עיכובים בדרך שמאיימים על כך שהוא לא יעמוד בסיכום הזה, יש לנו סל של סנקציות שאנחנו לא נהסס להפעיל. אבל כרגע העדיפות העליונה מבחינתי היא לסיים במהירות האפשרית את העבודות ולפתוח באמת את הציר הזה באופן המיטבי. אפשר היה לתת קדימות להליכים משפטיים. מבחינתי, העדיפות הייתה לסיים את העבודות. אני מאוד מאוד מקווה שאכן הם יעמדו במה שהם התחייבו אליו ושלא נצטרך להגיע להליכים משפטיים, אבל אם נצטרך, חלילה, אז יש לנו באמת אמצעים רבים שנוכל לנקוט.
חד-משמעית. גם תושבות ותושבי הצפון, וגם מי שרוצות ורוצים להגיע לצפון ולא גרות שם – אולי הן בדרום, את יודעת. אדרבה.
אני רק רוצה לרשום, פשוט, את דבריך.
כפי שאמרתי בתשובה הקודמת לעניין המטרו – אדוני, אתה, כמי שעסק באמת בחקיקה, יודע שהתכנון הוא עדיין לא סופי, ושהוא עדיין נמצא על השולחן – גם הדברים האלה נשקלים. אני כמובן שוחחתי עם ראש עירית ראש העין; עם ראש העיר אלעד עדיין לא הייתה לי ההזדמנות, אבל אני בטוחה שזה יקרה בהמשך. ובכל מקרה, הדברים נשקלים, ואנחנו נטפל בהם בהמשך – אין שאלה. כל הדברים האלה יישקלו שוב ושוב. תודה רבה.
אדוני חבר הכנסת גינזבורג.
אז אתה חוזר ומעלה את השאילתה?
אז קודם כול אני זוכרת שהתשובה התייחסה לא לכביש ולרוחב הכביש ולרוחב השוליים, אלא לסיבוב הספציפי, כי הרי מדובר על מקטע מסוים, ודיברו שם על הסיבוב, למיטב זיכרוני. אני לא – – –
אני זוכרת שהתשובה נגעה לאיזשהו סיבוב, לאיזשהו משהו מסוג זה.
אתה מקבל תמיכה בלתי מסויגת פה מחבר הכנסת אוסאמה סעדי, אני רואה.
ומחבר הכנסת אשר, וואו. אז אם כך, תראה, חבר הכנסת גינזבורג, בפעם הקודמת נתתי לך את התשובה המקצועית. לא בחנתי את זה שוב, וגם לא אמרתי שאני אבחן את זה שוב. אבל לבקשתך, עכשיו, כשאתה מביא גם את הדוגמה הספציפית, אני מבטיחה לך, בכל זאת, לבחון את זה מחדש.
יאללה, אדוני היושב-ראש. יש לי ניחום אבלים להגיע אליו.
ניחום אבלים זה לא אותו דבר.
לא, לא צחוק. אני מאחרת נוראות. קודם כול, אני מודה לך, כמובן, כפי שהודיתי הבוקר – אני חושבת שזה היה חבר הכנסת מקלב שהעלה את זה בשאילתה נוספת – להעלות לסדר-היום את הנושא החשוב הזה. אתה יודע שמאז כניסתי לתפקיד אני מקדמת בכל הכוח את התחבורה הציבורית, שהיא-היא הדבר היחיד שבאמת יתחיל לאזן את המצוקה המאוד-מאוד גדולה שאנחנו נמצאות ונמצאים בה בתחום התחבורה, שבאמת הוזנח. בוודאי התחבורה הציבורית הוזנחה לאורך שנים ארוכות מדי. עכשיו, התעריפים של התחבורה הציבורית היו אמורים לעלות החודש ב-8.7% – עלייה מאוד משמעותית. יחד עם שר האוצר – זאת, אגב, עלייה אוטומטית, וכל שנה מתעדכן תעריף התחבורה הציבורית בהתאם לעליית מה שנקרא מדד תשומות התחבורה הציבורית, המרכיבים השונים של עלויות הנסיעה. קודם כול, רק לסבר את אוזנך: במדינת ישראל התחבורה הציבורית מסובסדת בממוצע ב-67%. המדינה משלמת 67% מעלות הנסיעה, והציבור משלמת רק את מה שנשאר מזה, 33%. העלייה האוטומטית הזאת, השנתית, הייתה אמורה לחול החודש. המדד הזה של תשומות התחבורה הציבורית עלה ב-8.7%. יחד עם שר האוצר הצלחנו לדחות את עליית המחירים הזאת. ואנחנו עכשיו עושות ועושים ביחד בחינה של כל התעריפים במדינת ישראל, ובוחנות מהו המודל הנכון יותר לתעריפים של תחבורה ציבורית שיהפכו את השימוש ליותר קל, ליותר נוח, ליותר נגיש; את היכולת שלנו לתת שירות יותר טוב באמצעות תעריפים מסודרים. ומדוע? משום שמסתבר שמאז קום המדינה בעצם לא נעשו חשיבה אסטרטגית או איזשהו תכנון של תעריפי התחבורה הציבורית במדינת ישראל. הצטברו המון המון עיוותים. א. המון תעריפים שונים. יש יותר מ-80 תעריפים שונים. לפעמים באותה עיר עצמה יש תעריפים שונים, ולפעמים יש אפליה ברמה של עיר ושכנתה, שיש ביניהן תעריפים שונים בלי שום סיבה הגיונית או רציונלית אלא באופן שרירותי, או שרידים של כל מיני לחצים פוליטיים, של פה הצליחו ושם לא הצליחו. ולכן, אנחנו מחפשות עכשיו את הדרך לעשות את הדברים בצורה הוגנת ויעילה, כזאת שתביא ליותר שימוש בתחבורה הציבורית, כזאת שתביא שירות יותר טוב לציבור, ושיצא מצב שבו ככל שאת משתמשת יותר בתחבורה הציבורית או אתה משתמש יותר בתחבורה הציבורית, ככה זה יותר משתלם לך. אני לא אחראית לפרסומים שיש בעיתונים. שום דבר מוסמך מטעמנו לא יצא בשום אופן. כן אגיד בצורה חד-משמעית שהפרסומים על פגיעה באוכלוסייה של האזרחיות והאזרחים הוותיקים – היא לא הייתה, לא תהיה; בשום מצב לא תהיה שום פגיעה באוכלוסייה הוותיקה במדינת ישראל, גם לא בילדים ונוער, גם לא באנשים עם מוגבלויות. זה משהו שבפירוש לא תהיה בו שום פגיעה. ואנחנו מחפשות גם דרכים להיטיב עוד יותר את התנאים שהם מקבלות ומקבלים בתעריפים. לגבי התעריפים הכלליים, כאמור, אנחנו מחפשות את המודל הנכון, כשהמחשבה היא להיטיב עם הציבור הכללי, ובוודאי להיטיב עם המשתמשות והמשתמשים, אלה שמשתמשים הרבה בתחבורה הציבורית. להפוך את התעריפים להיות פשוטים, נגישים וכמה שיותר משתלמים לציבור.   העבודה הזאת בעיצומה. למעשה ממש כשעליתי לפה, לדוכן, הייתי בזום של אחת הישיבות שלנו בנושא הזה. זה ממש מתהווה בימים אלה, וברגע שנחליט על המודל הנכון, תאמינו לי, אני אשמח לדווח על זה גם כאן.
זה לא עניין של טכנולוגיה, זה לא יהיה אישי. המחשבה, כשאנחנו באות ובאים לתכנן את המודל של התעריפים, יש תעריף לנסיעה בודדת, יש תעריף חופשי-חודשי, יש תעריף לחופשי-יומי וכו'.
שימוש, ויש גם מפות אזורים במדינת ישראל. גם זה מובא בחשבון, כמובן. אנחנו מסתכלות ומסתכלים בפירוש על דפוסי שימוש, ומביאות אותם בחשבון כשאנחנו בונות את המודל הזה.
האמת, אני מציעה שפשוט יש לנו אופציה להעביר לוועדה.
אין צורך. אפשר להמשיך את זה בוועדה בשמחה.
חבר הכנסת אבוטבול כבר אמר גם בבוקר.
תודה, אדוני. אני חושבת שאמרתי בצורה מאוד מפורטת.
- - לך יותר מזה: הם אכן סובלות וסובלים ממצוקה חמורה, בגלל שנים ארוכות של הזנחה. אני לא יודעת, אולי אתה מכיר את מי שהיו אחראים לזה, אבל שנים ארוכות שהאזור הוזנח גם מבחינת תחבורה ציבורית, אבל גם מבחינת כבישים. הם במצוקה מאוד מאוד גדולה שם, ואנחנו עובדות ועובדים על הקלה כמיטב יכולתנו למצוקה הזאת. ספציפית, בוא נתחיל מהרכבת: קודם כול, צריך להגיד שרוב יישובי עמק חפר נהנים מהרכבת ממסילת החוף הקיימת. רובם המכריע, נוח להם וטוב להם להשתמש במסילה הקיימת. מה שמשרד התחבורה בראשותי עושה, זה לשפר את הנגישות לתחנות הרכבת האלה, כדי שיהיה להם באמת יותר קל, יותר קצר, יותר מהר ויותר נוח להגיע לתחנות האלה. אם יהיה צריך גם לחנות – לחנות, אבל בעיקר לייצר נתיבים של התחבורה הציבורית אל התחנות, כלומר קישוריות אל תחנות הרכבת. בסוגריים, אגיד לך שבמסגרת ההשקעה שלנו בעמק חפר, החלטתי להאריך את הפיילוט של הדבר שקוראים לו קוויקר, שזה תחבורה גמישה. הפטנט הזה שאפשר להזמין באפליקציה את התחבורה הציבורית, למקום הכי קרוב שנוח לְךָ או לָךְ. למרות שהפיילוט הזה היה אמור להחליף את קווי התחבורה הסדירים בעמק חפר, החלטנו להאריך את הפיילוט להמשיך להחזיק בעמק חפר גם את קווי התחבורה הציבורית הסדירים, ובנוסף את השירות של הקוויקר. המסילה המזרחית, כפי שציינת, תת"ל 22, תהיה תוואי נוסף למסילת החוף. מסילה במזרח מדינת ישראל, מתחנת חדרה צפון, לפי דעתי – תכף נוודא את זה – והיא תגיע דרומה. קודם כול, המסילה הזאת בעבודה מאוד מאוד אינטנסיבית, גם על ידי רכבת ישראל, וגם על ידי חברת נתיבי ישראל. נעשה כל הפיתוח ונבנית המסילה. צריך להגיד, תחנת רכבת אחיטוב לא בוטלה; היא לגמרי נמצאת בתכנון. היא לגמרי נמצאת בתכנון, אבל מה שהוחלט – וזה בעקבות בדיקה שעשינו ומלקחי העבר – למדנו שתחנות רכבת הן הרבה יותר אפקטיביות, כשהן נמצאות במוקדים עירוניים, ולא במרחבים שיש בהם פחות ציבור. בבאקה אל-גרבייה גרים וגרות 40 אלף אזרחיות ואזרחים ישראלים באופן מיידי, בעוד שבאחיטוב אנחנו מדברות על 5,000 אזרחיות ואזרחים, תושבות ותושבים בסביבה. בכל מקרה, התחנה המיועדת היא במרחק שש דקות נסיעה. זה לא משהו שלא ישרת את האזור, להפך, הוא מיועד. זאת תחנה שקוראים לה באקה אל-גרבייה–מאור, והיא לחלוטין מיועדת לשמש גם את המרחב הזה, משום שהיא מאוד קרובה. זאת אומרת, זה לנסוע שש דקות לכאן או חמש דקות לכאן. המרחק הוא אותו מרחק. ייתכן גם לחלוטין, שתחנת אחיטוב עצמה תיבנה בהמשך. אין שום מניעה. אבל מבחינת הקדימות, מבחינת סדר הפיתוח של התחנות, התחנה הזאת תפותח ותיבנה קודם לכן. אני רוצה לספר לך עוד משהו על תכנון במדינת ישראל. כפי שציינת, חבר הכנסת אמסלם, דברים תוכננו כבר לפני עשור, כמו שאמרת. זאת שיטה שמצאתי במשרד התחבורה, ואני מודה שהיא הפתיעה אותי. יש מין שיטה כזאת, שכאילו מוציאים כל מיני דברים לתכנון, ואז או מתקצבים אותם או לא מתקצבים אותם; או מתעדפים אותם או לא מתעדפים אותם. למשל, אחד הדברים שאני מחפשת עכשיו מקורות תקציביים לעשות אותו, הוא כביש 65 – אולי אתה מכיר אותו. כביש חשוב מאוד, שמשרת עשרות יישובים. הוא גם כביש מסוכן – צריך להגיד את הדבר הזה. לא זו בלבד שהוא תוכנן לפני יותר מעשור, אלא שכבר עכשיו הוא נמצא פעם שנייה בתכנון פרטני. מרוב שהתכנון ההוא כבר התיישן, בזמן שהמציאות השתנתה, ואף אחד לא מצא לנכון בינתיים לסלול אותו. אני נכנסתי למשרד שיש לו צורת התנהלות כזאת, והיום אני מנסה לעשות סדר. קודם כול, תשמח לדעת שגם כביש 65 בתוך התוכנית האסטרטגית של החומש הקרוב, ואני מחפשת דרך להכניס אותו, כמו גם כבישים אחרים. תשמח גם לדעת שתוכנית החומש של הרכבת תוקצבה על ידינו ב-46 מיליארד שקל. אנחנו הולכות והולכים לפתח את הרכבת בצורה חסרת תקדים באמת, גם מבחינת מספר הקווים, גם מבחינת מספר התחנות, וגם, כמובן, הפרויקט הגדול והחשוב של החשמול, שהתחיל הרבה לפניי. לצערי, הוא התקדם – עצלתיים זו מחמאה לאופן שבו הוא בעצם לא התקדם. בשנתיים האחרונות חלה האצה מאוד משמעותית בפרויקט הזה, שחייב להתקדם, למרות שהוא כרוך, לצערנו, גם בפגיעה בשירות פה ושם. אני עובדת מול הנהלת הרכבת על האצה נוספת, מאוד משמעותית, של פרויקט החשמול, כך שהוא יסתיים כמה שיותר מהר, ונוכל כמה שיותר מהר לעבור לרכבת לא מזהמת, נקייה, שקטה והרבה הרבה יותר שירותית לציבור. לסיכום, עמק חפר הוא בלב ובראש ובסדר העדיפויות שלנו. אנחנו עושות כמיטב יכולתנו לתת להם את השירות הטוב ביותר, וגם באחיטוב, בסופו של דבר, תהיה תחנה.
קודם כול, אני רוצה להגיד לך שההחלטה הייתה החלטה של גורמי המקצוע. וחוץ מזה, אני מאוד מאוד מודה לך על השאילתה. כאמור, עמק חפר מטופלת ותטופל על הצד הטוב ביותר.
חברת הכנסת לנדה, קודם כול, תודה גם לך שאת כל כך עוסקת בנושא הזה וזה כל כך בדם ליבך, כמו שאת אומרת. אני בטוחה שהתושבות והתושבים מעריכים את זה מאוד, ובוודאי גם אני. ציינתי את 5,000 התושבות והתושבים בטווח המיידי, הסמוך למקום שבו מיועדת התחנה להיות. בוודאי שמבחינתי כל אזרחיות ואזרחי ישראל הם קהל היעד של התחבורה הציבורית – מבחינתי בשאיפה – ובוודאי שאני מעדיפה שכמה שיותר מהם באמת ישתמשו בתחבורה הציבורית, ואני פועלת לכך שתהיה תחבורה ציבורית שתוכל לתת מענה לכל הציבור הזה בעמק חפר ובכל מקום אחר בארץ. לעניין החלופות, אני חייבת לומר שלכן ציינתי שקיבלתי החלטה להשאיר בעמק חפר, בנוסף לקווים הסדירים, גם את הקוויקר, שבוודאי יכול לשמש בשביל להגיע למקום שבו יש תחנת רכבת. בכל מקרה, הרי ייקח זמן לבנות את המסילה המזרחית. לוקח זמן לבנות, לא משנה אם התחנה באחיטוב תהיה בשלב הראשון או בשלב השני. הפתרונות שאנחנו צריכות וצריכים למצוא כאן ועכשיו – עליהם אנחנו עובדות במקביל בלי קשר. בכל מקרה, אנחנו מדברות על תחנה שייקח כמה שנים לבנות אותה. ובכל מקרה, אני לא חושבת שאת לא מקבלת תשובה ממשרד התחבורה. אולי התשובה לא מקובלת על חברת הכנסת, או לא התשובה שהיית רוצה לשמוע, אבל התשובה היא תשובה מושכלת. וכאמור, כמו שעניתי לחבר הכנסת אמסלם, ההחלטה על הקמת תחנת הרכבת בבאקה, במרחק מאוד-מאוד קרוב, שמשרת לחלוטין את תושבות ותושבי עמק חפר, היא החלטה שהתקבלה על ידי גורמי המקצוע בתקופת השרה רגב. אני השארתי את ההחלטה הזאת על כנה, כי אני סבורה שהיא ההחלטה הנכונה. כך או כך אנחנו נמשיך ונחפש פתרונות לתושבות ותושבי עמק חפר, כולל קידום תחנת אחיטוב בעתיד. דומני, אדוני, שסיכמנו את הנושא הזה מכל צדדיו.
תודה, אדוני. חבר הכנסת מקלב, קודם כול, אכן מדובר ברכבלית. לא בכרמלית, אלא ברכבלית. הכרמלית אכן לא פועלת בשבת כחלק מהסטטוס קוו בעיר חיפה, אבל הסטטוס קוו הוא שיש תחבורה ציבורית בשבת. הרכבלית היא כלי תחבורה חדש שייפתח, כפי שציינת, בעוד כחודש. הוא כלי תחבורה שהושקעו בו כ-350 מיליון שקלים, והוא לא מיועד רק להביא סטודנטיות וסטודנטים לטכניון ולאוניברסיטה – זה בפירוש יהיה שימוש מצוין ומשמעותי – אלא הוא גם מאפשר תיירות בעצם, הוא מאפשר להגיע מהעיר התחתית למעלה, לכרמל, ולכן אין שום סיבה שכלי התחבורה הזה לא יפעל כמו שפועלת תחבורה ציבורית בחיפה בשבת. לעניין פגיעה ברגשות, אנחנו בהחלט יכולות ויכולים להיכנס לדיון הזה. אפשר לדבר על פגיעה ברגשות של יהודיות ויהודים שמעוניינות להתפלל בכותל לפי אמונתן ונמנע מהן; אפשר לדבר על פגיעה ברגשות של נשים שנמנע מהן - -
תודה גם לך, חבר הכנסת כסיף, שאתה מעלה את הנקודה המאוד-מאוד חשובה הזאת. קודם כול, אני רוצה להגיד שנגישות היא דבר שהמשרד בראשותי משקיע בו מאמצים מאוד גדולים. לצערי, היום לא כל האוטובוסים במדינת ישראל מונגשים עדיין, ואנחנו עושות ועושים היום פיילוט באוטובוסים בין-עירוניים מונגשים עם מודלים שונים בשביל לראות מה המודל הטוב ביותר שיהיה הכי נוח והכי יעיל והכי באמת נגיש למי שזקוקות וזקוקים לתחבורה ציבורית מונגשת. אני רוצה גם להודות בהקשר הזה לחברת הכנסת שירלי פינטו, שהיא שותפה לדבר הזה, הביאה גם סכום מסוים בהסכמים הקואליציוניים לעניין הזה וגם באמת שותפה לעבודה על הדבר של הנגשה. כל פרויקט המטרו, כמו שאתה יודע, הוא בהתהוות, הוא בעבודה. התכנון איננו סופי, קודם כול צריך להגיד את הדבר הזה. התכנון פתוח עדיין, מונח על השולחן בוועדת התשתיות הלאומיות. ספציפית מה שאתה מדבר עליו, התחנה שאתה מדבר עליה, באמת הוגשו הרבה מאוד התנגדויות בעניינה, והדברים כרגע נמצאים בעבודה שמנוהלת על ידי חוקרת שמונתה על ידי המדינה, גברת תלמה דוכן, שחוקרת את כל ההתנגדויות וגם את כל האלטרנטיבות, ככה שבפירוש יכול להיות שיהיו שינויים. יש לגמרי מצב שיימצא תוואי נכון יותר או פתרונות יותר נכונים. כך או כך, אני רוצה להגיד לך שמשרד התחבורה מחויב לכך שלא משנה - - -
רון בן משה. אני מאוד מודה לך ואני מסכימה איתך לגמרי. אף אני נדהמתי, והתקוממתי על העובדה שהעבודות שם נמשכות כל כך הרבה שנים, וגורמות באמת לתקלה מאוד מאוד גדולה באזור – בכל האזור, אגב, צריך להגיד. זה ממש מפריע לכל האזור, לא רק בתוך הכביש עצמו. נכנסתי לתוך העניין, והבנתי שהיו פערי תכנון ופערי ביצוע. כלומר, הקירות שצריך להקים שם הם מורכבים יותר מבחינה הנדסית ומבחינה ביצועית ממה שחשבו ותכננו מלכתחילה. איכשהו הייתה שם איזו התברברות. זה לא טופל כראוי, לצערי, לפני שבאנו ונכנסנו לעניין הזה. אני חייבת להגיד לך שאני, אישית, נכנסתי לעניין; המנכ"לית ישבה עם גורמי המקצוע. מה שקרה זה שסיכמנו: הקבלן מחויב לסיים את העבודות עד ספטמבר 2022, וככל שהוא לא יעמוד בסיכום או נראה שיש עיכובים בדרך שמאיימים על כך שהוא לא יעמוד בסיכום הזה, יש לנו סל של סנקציות שאנחנו לא נהסס להפעיל. אבל כרגע העדיפות העליונה מבחינתי היא לסיים במהירות האפשרית את העבודות ולפתוח באמת את הציר הזה באופן המיטבי. אפשר היה לתת קדימות להליכים משפטיים. מבחינתי, העדיפות הייתה לסיים את העבודות. אני מאוד מאוד מקווה שאכן הם יעמדו במה שהם התחייבו אליו ושלא נצטרך להגיע להליכים משפטיים, אבל אם נצטרך, חלילה, אז יש לנו באמת אמצעים רבים שנוכל לנקוט בהם.
לא, לא צחוק. אני מאחרת נוראות. קודם כול, אני מודה לך, כמובן, כפי שהודיתי הבוקר – אני חושבת שזה היה חבר הכנסת מקלב שהעלה את זה בשאילתה נוספת – להעלות לסדר-היום את הנושא החשוב הזה. אתה יודע שמאז כניסתי לתפקיד, אני מקדמת בכל הכוח את התחבורה הציבורית, שהיא-היא הדבר היחיד שבאמת יתחיל לאזן את המצוקה המאוד מאוד גדולה שאנחנו נמצאות ונמצאים בה בתחום התחבורה, שבאמת הוזנח. בוודאי התחבורה הציבורית הוזנחה לאורך שנים ארוכות מדי. עכשיו, התעריפים של התחבורה הציבורית היו אמורים לעלות החודש ב-8.7% – עלייה מאוד משמעותית. יחד עם שר האוצר – זאת, אגב, עלייה אוטומטית, וכל שנה מתעדכן תעריף התחבורה הציבורית בהתאם לעליית, מה שנקרא, מדד תשומות התחבורה הציבורית, המרכיבים השונים של עלויות הנסיעה. קודם כול, רק לסבר את אוזנך: במדינת ישראל, התחבורה הציבורית מסובסדת בממוצע ב-67%. המדינה משלמת 67% מעלות הנסיעה, והציבור משלמת רק את מה שנשאר מזה, 33%. העלייה האוטומטית הזאת, השנתית, הייתה אמורה לחול החודש. המדד הזה של תשומות התחבורה הציבורית עלה ב-8.7%. יחד עם שר האוצר הצלחנו לדחות את עליית המחירים הזאת. ואנחנו עכשיו עושות ועושים ביחד בחינה של כל התעריפים במדינת ישראל, ובוחנות מהו המודל הנכון יותר לתעריפים של תחבורה ציבורית, שיהפכו את השימוש ליותר קל, ליותר נוח, ליותר נגיש; את היכולת שלנו לתת שירות יותר טוב באמצעות תעריפים מסודרים. ומדוע? משום שמסתבר שמאז קום המדינה בעצם לא נעשתה חשיבה אסטרטגית או איזשהו תכנון של תעריפי התחבורה הציבורית במדינת ישראל. הצטברו המון המון עיוותים. א. המון תעריפים שונים. יש יותר מ-80 תעריפים שונים. לפעמים באותה עיר עצמה יש תעריפים שונים; ולפעמים יש אפליה ברמה של עיר ושכנתה, שיש ביניהן תעריפים שונים, בלי שום סיבה הגיונית או רציונלית, אלא באופן שרירותי, או שרידים של כל מיני לחצים פוליטיים, של פה הצליחו ושם לא הצליחו. ולכן, אנחנו מחפשות עכשיו את הדרך לעשות את הדברים בצורה הוגנת ויעילה, כזאת שתביא ליותר שימוש בתחבורה הציבורית, כזאת שתביא שירות יותר טוב לציבור, ושייצא מצב שבו ככל שאת משתמשת יותר בתחבורה הציבורית, או אתה משתמש יותר בתחבורה הציבורית, ככה זה יותר משתלם לך. אני לא אחראית לפרסומים שיש בעיתונים. שום דבר מוסמך מטעמנו לא יצא בשום אופן. כן אגיד בצורה חד-משמעית, שהפרסומים על פגיעה באוכלוסייה של האזרחיות והאזרחים הוותיקים, לא הייתה, לא תהיה; בשום מצב לא תהיה שום פגיעה באוכלוסייה הוותיקה במדינת ישראל, גם לא בילדים ונוער, גם לא באנשים עם מוגבלויות. זה משהו שבפירוש לא תהיה בו שום פגיעה. ואנחנו מחפשות גם דרכים להיטיב עוד יותר את התנאים שהם מקבלות ומקבלים בתעריפים. לגבי התעריפים הכלליים, כאמור, אנחנו מחפשות את המודל הנכון, כשהמחשבה היא להיטיב עם הציבור הכללי, ובוודאי להיטיב עם המשתמשות והמשתמשים, אלה שמשתמשים הרבה בתחבורה הציבורית. להפוך את התעריפים להיות פשוטים, נגישים וכמה שיותר משתלמים לציבור. העבודה הזאת בעיצומה. למעשה ממש עליתי לפה, לדוכן – הייתי בזום של אחת הישיבות שלנו בנושא הזה. זה ממש מתהווה בימים אלה, וברגע שנחליט על המודל הנכון, תאמינו לי, אני אשמח לדווח על זה גם כאן.
זה לא עניין של טכנולוגיה, זה לא יהיה אישי. המחשבה, כשאנחנו באות ובאים לתכנן את המודל של התעריפים, יש תעריף לנסיעה בודדת, יש תעריף חופשי-חודשי, יש תעריף לחופשי-יומי וכו'.
שימוש, ויש גם מפות אזורים במדינת ישראל. גם זה מובא בחשבון, כמובן. אנחנו מסתכלות ומסתכלים בפירוש על דפוסי שימוש, ומביאות אותם בחשבון כשאנחנו בונות את המודל הזה.
האמת, אני מציעה שפשוט יש לנו אופציה להעביר לוועדה.
אין צורך. אפשר להמשיך את זה בוועדה בשמחה.
חבר הכנסת אבוטבול כבר אמר גם בבוקר.
תודה, אדוני. אני חושבת שאמרתי בצורה מאוד מפורטת.
אני מנסה לשמוע את אדוני, והחברים שלו מהאופוזיציה – אני לא יכולה – – –
חבר הכנסת ליצמן, אני חייבת להגיד שהקשבתי בקשב רב לדבריך, אבל הם לא כל כך היו בנושא של האי-אמון כפי שהגשתם אותו, אבל בכיף, כמו שאומרות אצלנו. אני חושבת שאולי הדבר הכי חשוב להתייחס אליו מבחינתי זה באמת התלונה המתמשכת על הרס היהדות, משום הטיעון שיש רק תורה אחת. אין ספק, יש רק תורה אחת.
אין חולקת. יש תורה אחת, אממה, יש שבעים פנים לתורה. לא אני אמרתי, נאמר הרבה הרבה הרבה לפניי, שבעים פנים לתורה.
כמו שאמר חבר הכנסת ליצמן, בצדק, באמת ייחודו של עם ישראל – שהצליח לשמור על עצמו ועל תורתו ועל זהותו ועל הקהילות השונות שלו לאורך כל השנים. אבל הוא עשה את זה דווקא בגלל שהיהדות הייתה שם נרדף להתחדשות ולהתפתחות. הרבה מאוד דברים לא כתובים בתורה כמו שהם פשוט משום שהם לא היו פעם, לא יכלו לשער אותם. דברים השתנו מקצה לקצה, ועדיין, עובדה שנמצאו דרכים חדשות ומחודשות, וכל פעם חידשו פרשנים ומנהיגים ונביאים ומלכים וכוהנים. באמת תילי-תילים של דורות על גבי דורות על גבי דורות של כתיבה והלכה ופסיקה ופרשנות, כל פעם מצאו פתרונות, מצאו פתרונות לכל הבעיות של דיני ממון, של חשמל, של תנועה. יש כמובן דברים שלהם לא נמצאו עדיין פתרונות, דברים שנוגעים, למשל, להכרה בנשים כשוות. לזה עדיין לא נמצא פתרון, בוודאי לא במפלגה שלך ובמפלגה השכנה, שעדיין לא מכירות בזכותן של נשים לדבר בזכות עצמן, קוראים לקול שלהן בשמות גנאי, כאילו לא מרשים, וצריך להיאבק בבית המשפט, ללכת לבית המשפט בשביל לקבל את הזכות לדבר ברדיו. לשמחתי, הוועדה למינוי שופטות ושופטים, שיושבת בה נציגת מפלגת העבודה, חברת הכנסת אפרת רייטן – אני נאבקתי על המקום של מפלגת העבודה בה – מינתה היום לבית המשפט העליון חברה, שופטת, גילה שטייניץ, שנתנה לוועדה, בתור אחד הדברים שהיא מציגה כהישג מקצועי שלה, את פסק הדין שהיא כתבה שהכריח בעצם את תחנת הרדיו קול ברמה להשמיע גם נשים בתחנה, ולא אפשרה לה להדיר נשים משום שקולן הוא לא דבר ראוי לטעמם של כמה אנשים שמתיימרים לדבר בשם התורה. אז אנחנו רואות שבמדינת ישראל אין עדיין נישואים שוויוניים. אין עדיין נישואים שרואים באישה אדם ולא חפץ שנקנה – –
– – משום שיש אנשים שמדברים בשם אותה תורה, כביכול חד-פעמית, בעלת פן אחד. אבל לא, חבר הכנסת ליצמן, פנים רבות מאוד יש לתורה, וכל הזמן הן הלכו והתפתחו.
כל הזמן הן הלכו והשתנו והתווספו, וזה הדבר הכי יפה שקרה לעם ישראל לאורך הדורות. חבר הכנסת קרעי, תן לי לספר לך משהו על הרבנות הראשית לישראל. תן לי לספר לך משהו על הרבנות הראשית לישראל. תן לי, ברשותך. יכול להיות שאולי אתה יודע את הפרט הזה, אבל האחרות והאחרים אולי לא יודעות ויודעים. כל קורותיו של עם ישראל, לאורך כל הדורות, היו ללא רבנות ראשית. להפך, הרבנות הייתה דבר שצמח מהקהילה, אמון שאדם קיבל מקהילתו ונעשה להם לרב. עשה לך רב, כתוב. עשה לך רב. לא כתוב עשי לך רב; בטח לא כתוב עשי לך רבה.
רגע, חבר. המתן, חבר הכנסת קרעי.
עד שהגענו למדינת ישראל. קם העם היהודי בארצו, קם העם היהודי בארצו, השיב לעצמו את מולדתו וכונן לעצמו ריבונות, ומה הוא עשה? השית על עצמו מוסד, שמי שם עליו? המנדט הבריטי לפניו, ולפניו – השלטון העות'מאני. מדוע? משום שבא לכאן שלטון זר ואמר: יש פה כל מיני עדות, מוסלמים, יהודים, נוצרים, לא יודע מה זה כל הדרוזים האלה, לא יודע איך להסתדר. אני גובה את המיסים, אני הממשלה. אתם, קחו לכם, הא לכם, אני ממנה רבנות ראשית, מוסלמי ראשי, נוצרי ראשי, דרוזי ראשי. את כל העניינים שלכם, של המעמד האישי, תפתרו ביניכם.
בא עם ישראל חזרה לארצו, ומה עושה? משאיר על כנו את אותו פטנט של שלטון זר, שהשלטון הוא שממנה את הסמכות הדתית. ממתי זה נשמע בעם ישראל קודם לכן? חל שיבוש עמוק, שלמה קרעי – –
– – שיבוש עמוק מאין כמותו.
בקיצור, חבר הכנסת ליצמן – – –
חבר הכנסת ליצמן, לצערי, אתם הפכתם את היהדות מלהיות דת שהייתה השראה – –
– – השראה, השראה לכל כך הרבה אחרות ואחרים, שהמשיכו אותה בווריאציות שונות, מלהיות מקום של השראה, מלהיות מקום שיצר לא רק פרקטיקה דתית אלא באמת עם וקהילות, לקחתם אותה והפכתם אותה לפוליטיקה, והפכתם אותה לפוליטיקה כזאת קטנה, כזאת קטנה. אתם אלה שפוגעים בתורה – –
– – פוגעים בתורה ופוגעים בדת שלנו ופוגעים בעם ישראל, מצמצמים – – –
דרך המחשבה וההתנהלות – – –
דרך המחשבה וההתנהלות שלך ושלכם היא שסוגרת את השערים של עם ישראל, גם לאלה שרוצות ורוצים להצטרף אליו, גם לאלה שגדלו כיהודיות ויהודים, שחיות וחיים כאן בארץ כיהודיות ויהודים, שאבותיהם ואימותיהם נרדפו על ידי הנאצים ועוזריהם, ואחרות ואחרים, כיהודיות ויהודים לכל דבר ועניין, לא הלכו ועשו להם בירור יהדות. ואתם מפנים להם עורף, ואתם גורמים למדינת ישראל, דורשים ממדינת ישראל להפנות להם עורף. ככה שחבר הכנסת ליצמן, התורה, שבעים ועוד הרבה שבעים פנים לה. ואנחנו, בממשלה הזאת, ובוודאי ובוודאי המאבק שלי באופן אישי ושל מפלגת העבודה לדורותיה, זה לעשות מקום לכמה שיותר פנים לתורה הזאת, ולעשות מקום לכמה שיותר בנות ובני אדם בתוך התורה הזאת, משום שבעיניי, זאת המהות הכי עמוקה שלה, הכי הכי עמוקה שלה. זה המקום הראשון שהתייחס לזכויות אדם, המקום הראשון שהתייחס ליתום ולגר ולאלמנה. אפילו זכויות נשים, כמו בנות צלפחד, יש ואפשר למצוא בתורה שלנו, כשרוצות למצוא אותם. אבל כשרוצים, יותר נוח להמשיך ולשמור על איזו עליונות של גברים מסוג מאוד מאוד מסוים לנהל לאחרים ולאחרות את החיים. ובכן, חבר הכנסת ליצמן, אתה צודק, זאת באמת לא דרכנו. לעניין התחבורה הציבורית, אז א. אדוני צודק. חופש תנועה הוא באמת אחד הדברים היסודיים ביותר שנמצאים בבסיס הזכויות של כל אדם ושל כל אזרח ואזרחית, וצריך גם להיות בבסיס הזכויות של כל אזרחית ואזרח במדינת ישראל. הרי לא יכול באמת להיות שמי שאין לה כסף לרכוש רכב פרטי ולממן את הדלק ואת כל שאר העלויות, לא תוכל להרשות לעצמה בשבת לנסוע למשפחה, למשל – –
– – או לנסוע, חלילה, לרופאה או רופא – –
– – או לנסוע לים או לכל מקום אחר שבו היא או הוא תחווה את השבת שלה.
אז זה לא באמת מתקבל על הדעת. ובכל זאת, זה התקבע במדינת ישראל לאורך שנים רבות מדי, ואין ספק שהמצב הזה זקוק לשינוי מאוד מאוד עמוק.
ואנחנו עובדות ועובדים על למצוא את הדרך לעשות את זה, לעשות את זה נכון, לעשות את זה בלי להתריס בפני מי שאין להם עניין בתחבורה ציבורית בשבת ואין להם עניין שייסעו בתחומם בשבת. לא צריך בשום אופן להיכנס למקומות האלה. אבל המקומות שבהם יש ויש מקום, צריך, וזאת חובה של כל ממשלה לדאוג לחופש תנועה.
עניינית, לכותרת שבכל זאת הייתה כתובה באי-אמון, לעניין שינוי התעריפים המיועדים – – –
שמעת מה הוא אמר? גם את זה הם לא עושים. שמעת? שמעת מה הוא אמר? גם את זה לא עושים.
חברת הכנסת עאידה תומא סלימאן – –
– – לא תוכלי להכחיש שהממשלה הזאת משקיעה סכומים חסרי תקדים, שמתחילים לסגור את הפער של אפליה ארוכת שנים – – –
אני אומרת לך כשרת תחבורה שכבר השקיעה 400 מיליון שקלים, כבר הוציאה פרויקטים בכל מקום שבו הם כבר מתוכננים וכבר אפשר להתחיל לקדם אותם ב-400 מיליון שקלים, ויהיו עוד הרבה מאוד מיליארדים בשנים הקרובות שמיועדים, כמו שאמרתי, להתחיל לסגור את הפער בתשתיות בחברה הערבית, כמו שראוי לעשות. סוד גלוי הוא – – –
חבר הכנסת גפני, הפסדת את החלק החשוב של הנאום שלי, שבו דיברתי על שבעים פנים לתורה ועל הדרכים הרבות שבהן אנחנו מקדמות ומקדמים – –
– – את תורת ישראל ואת האפשרויות והאופציות של עם ישראל, חבריו וחברותיו.
צר לי על כך. עכשיו אתה מתפרץ מהאמצע. באמת חבל. כאמור, לעניין תעריפי התחבורה הציבורית, למרות שחבר הכנסת ליצמן הלך, אבל בכל זאת, לפרוטוקול – – –
לפרוטוקול אני רוצה בכל זאת להגיד: סוד גלוי הוא, ומאז הכניסה שלי לתפקיד אני אומרת מעל כל במה, שאני עושה מאמצים אדירים לקדם את התחבורה הציבורית. לא יעזור, מעבר משמעותי מסיבי לתחבורה הציבורית הוא הדבר היחיד שיתחיל לחלץ אותנו מהפקק הגדול שכולנו תקועות ותקועים בו אחרי שנים ארוכות מאוד שבהן התחבורה הציבורית לא קודמה. בשביל שהתחבורה הציבורית אכן תהפוך להיות אלטרנטיבה, אנחנו חייבות וחייבים להוסיף הרבה מאוד שירות בתחבורה הציבורית, חברי חבר הכנסת גינזבורג, היושב-ראש, ומי כמוך, שמושקע מאוד מאוד בענייני תחבורה ובטיחות בדרכים, יודע את הדבר הזה. אנחנו מובילות ומובילים תוכנית חומש שבה תהיה תוספת שירות מאוד משמעותית – עד ספטמבר ייכנסו כבר 1,000 אוטובוסים נוספים, ועד 2026 כל האוטובוסים העירוניים החדשים יהיו רק חשמליים, אני שמחה לספר. כבר הוצאנו לביצוע שבעה מסופי תחבורה ציבורית, ועוד 40 נמצאים בתוכנית, והם כולם בתכנון ובתקצוב. חלק מהדבר הזה הוא לעשות סדר גם במערך התשלום. צריך להגיד, יש הנחות בתחבורה הציבורית שהן קבועות בחוק, הן לילדות וילדים ונוער, הן לאזרחיות ולאזרחים הוותיקים ולאנשים עם מוגבלויות. בהנחות האלה לא תהיה שום פגיעה בשום מצב ובשום אופן. זאת ועוד, אנחנו מחפשות ומחפשים דרכים להקל על הציבורים האלה עוד יותר. כל שאר התעריפים – מעולם לא היו הנחות, צריך לומר את זה. לא היו הנחות. מה שהיה זה קומבינות, קומבינות בשפע, כל מיני קוניונקטורות פוליטיות פה ושם שהביאו לכל מיני סידורים שמפלים בין ערים שכנות – לא משנה אם זה בצפון, אם זה בנגב, אם זה במרכז. ערים שכנות יכולות להיות ממש זו לצד זו, והן משלמות תעריפים שונים לגמרי.
יש במדינת ישראל – ההפרחה של שקרים היא פשוט מהממת, באמת. באמת, אי-אפשר, אי-אפשר לעקוב אחרי כמות השקרים שמופרחת כאן בצד הזה.
אתה לא, לא שידוע לי, כרגע, כאן. קודם כול, אני רוצה לחזור רגע לעניין התעריפים לפני שנדבר על מספרם. שר האוצר ואני דחינו, לשמחתי, עליית מחירים שהייתה אמורה להיות עדכון אוטומטי שקורה בכל שנה לפי מדד תשומות התחבורה הציבורית, שמורכב מכל הדברים שמהם עולה התחבורה הציבורית. הייתה אמורה להיות עלייה של 8.7%, ואנחנו הצלחנו לדחות את העלייה הזאת, לשמחתי, והיא תתקזז עם השינויים שאנחנו נעשה בתעריפים. התעריפים של התחבורה הציבורית במדינת ישראל היום – יש קרוב ל-100 כאלה, סדר גודל; קשה אפילו לעקוב, אנחנו אפילו לא באמת יודעות ויודעים להגיד עד הסוף בדיוק כמה תעריפים יש, עד כדי כך זה מופרך.
תכף. אנחנו מובילות שינוי במבנה התעריפים, ובעצם העלייה הזאת לא תקרה. זה מה שהולך לקרות. אנחנו חייבות וחייבים לעשות סדר: קודם כול, הציבור לא יכולה לדעת כמה עולה לה לנסוע ממקום למקום, כי כאמור, אם היא עוברת מעיר לעיר, היא תשלם תעריף אחר שהיא לא יכולה בהכרח לדעת; ב. אין שום עקביות, זה הכול שרירותי לגמרי. זה גם מונע מאיתנו כמערכת להיות יכולות ויכולים להפעיל הסדרי תשלום כוללים, להפעיל אמצעי תשלום פיזיים יותר משוכללים, שיאפשרו לאנשים לא להצטרך להסתובב עם מזומן וכו', ובעיקר גם לתכנן את העלויות של תחבורה ציבורית לחודש למשתמשות ומשתמשים קלים וכבדים יותר. יחד עם משרד האוצר אנחנו מובילות ומובילים תהליך של בחינת כל התעריפים האלה כדי למצוא מודל של תעריפים שיהפוך את השימוש בתחבורה הציבורית לקל יותר, נגיש יותר, פשוט יותר ומשתלם יותר, ככה שככל שייסעו יותר בתחבורה ציבורית, כך זה יצא משתלם יותר. הדבר המדהים הוא שגיליתי שמעולם במדינת ישראל לא נעשה שום תכנון אסטרטגי של התחבורה הציבורית שלנו. הידעת, חבר הכנסת גינזבורג? מעולם לא נעשתה איזושהי חשיבה אסטרטגית איך אנחנו רואות ורואים את התחבורה הציבורית, מה אנחנו רוצות שיהיה, לאן אנחנו רוצות להגיע. לא התכוונתי לזה כמשחק מילים, אבל תכלס, זה יוצא פיזית, לא משחק מילים. ובכן, אנחנו לגמרי הולכות לשנות את הנוהל של תעריפים לפי קומבינות, לייצר מודלים שיהיו טובים גם בפריפריה, גם במרכז, גם למי שמשתמשות ומשתמשים הרבה, בעיקר למי שמשתמשות ומשתמשים הרבה בתחבורה הציבורית, אבל גם לעודד את אלה שהיום אולי פחות רואות ורואים בה אפשרות. אנחנו מאמינות ומאמינים שזאת האפשרות. לכן הממשלה הזאת עובדת למען תחבורה נגישה יותר, זמינה יותר, נקייה יותר, לא פחות חשוב – נקייה יותר. אנחנו גם נשקיע המון המון כסף – 46 מיליארד ש"ח בחומש יושקעו ברכבת הכבדה. רק לפני שבועיים הגעתי, שוב, להסכם לגבי בניית המסילה הרביעית באיילון, מה שיאפשר לנו להרחיב את השירות של הרכבת בשנים הבאות באופן דרמטי. רכבות קלות נבנות לא רק במרכז אלא גם בצפון, ובהמשך אני מאמינה שגם בבאר שבע ובנגב. כך שאני חייבת להגיד, חברות וחברים, שאני מודה לכם על ההזדמנות לספר בפורום הזה ובהזדמנות הזאת של תשובת אמון בממשלה את התוכניות האלה, ואשמח להצבעת האמון שלכם. תודה רבה.
- - את תורת ישראל ואת האפשרויות והאופציות של עם ישראל, חברותיו וחברותיה.
תכף. אנחנו מובילות שינוי במבנה התעריפים, ובעצם העלייה הזאת לא תקרה. זה מה שהולך לקרות. אנחנו חייבות וחייבים לעשות סדר – קודם כול, הציבור לא יכולה לדעת כמה עולה לה לנסוע ממקום למקום, כי כאמור, אם היא עוברת מעיר לעיר, היא תשלם תעריף אחר שהיא לא יכולה בהכרח לדעת; ב. אין שום עקביות, זה הכול שרירותי לגמרי. וזה גם מונע מאיתנו כמערכת להיות יכולות ויכולים להפעיל הסדרי תשלום כוללים, להפעיל אמצעי תשלום פיזיים יותר משוכללים, שיאפשרו לאנשים לא להצטרך להסתובב עם מזומן וכו', ובעיקר גם לתכנן את העלויות של תחבורה ציבורית לחודש למשתמשות ומשתמשים קלים וכבדים יותר. יחד עם משרד האוצר אנחנו מובילות ומובילים תהליך של בחינת כל התעריפים האלה כדי למצוא מודל של תעריפים שיהפוך את השימוש בתחבורה הציבורית לקל יותר, נגיש יותר, פשוט יותר ומשתלם יותר, ככה שככל שייסעו יותר בתחבורה ציבורית, כך זה יצא משתלם יותר. הדבר המדהים הוא שגיליתי שמעולם במדינת ישראל לא נעשה שום תכנון אסטרטגי של התחבורה הציבורית שלנו. הידעת, חבר הכנסת גינזבורג? מעולם לא נעשתה איזושהי חשיבה אסטרטגית איך אנחנו רואות ורואים את התחבורה הציבורית, מה אנחנו רוצות שיהיה, לאן אנחנו רוצות להגיע. לא התכוונתי לזה כמשחק מילים, אבל תכלס, זה יוצא פיזית לא משחק מילים. ובכן, אנחנו לגמרי הולכות לשנות את הנוהל של תעריפים לפי קומבינות, לייצר מודלים שיהיו טובים גם בפריפריה, גם במרכז, גם למי שמשתמשות ומשתמשים הרבה, בעיקר למי שמשתמשות ומשתמשים הרבה בתחבורה הציבורית, אבל גם לעודד את אלה שהיום אולי פחות רואות ורואים בה אפשרות. אנחנו מאמינות ומאמינים שזאת האפשרות. לכן הממשלה הזאת עובדת למען תחבורה נגישה יותר, זמינה יותר, נקייה יותר, ולא פחות חשוב – נקייה יותר. אנחנו גם נשקיע המון המון כסף – 46 מיליארד ש"ח בחומש יושקעו ברכבת הכבדה. רק לפני שבועיים הגעתי – שוב – להסכם לגבי בניית המסילה הרביעית באיילון, מה שיאפשר לנו להרחיב את השירות של הרכבת בשנים הבאות באופן דרמטי. רכבות קלות נבנות לא רק במרכז, אלא גם בצפון, ובהמשך אני מאמינה שגם בבאר שבע ובנגב. כך שאני חייבת להגיד, חברות וחברים, שאני מודה לכם על ההזדמנות לספר בפורום הזה ובהזדמנות הזאת של תשובת אמון בממשלה את התוכניות האלה, ואשמח להצבעת האמון שלכם. תודה רבה.
(אומרת בערבית: קודם כול, לצערי הרב, השפה הערבית שלי לא יפה כמו השפה של חבר הכנסת – – –)
אחמד טיבי, (אומרת בערבית: לצערי הרב – – –)
(אומרת בערבית: אבל אני רוצה להמשיך להתאמן, ויעני, בואו נראה.)
חבר הכנסת טיבי, השפה שלך היא באמת ברמה כל כך גבוהה, שעד שאני אגיע לקבל שיעורים ממך, אני אטפס קודם במעלה.
קודם כול, אני שמחה לראות שהאופוזיציה כל כך נהנית. נראה לי, חבל על הזמן, יום כיף באופוזיציה. חבל על הזמן, איזה יום כיף.
אה, ראיתי, ראיתי אתכם טרוטי עיניים וסובלים בלילות.
אבל בכל מקרה, באמת מפרגנות. אנחנו באמת באמת מפרגנות לאופוזיציה את יום הכיף. אדוני היושב-ראש, גברתי מזכירת הכנסת, אני חושבת שבכל פעם שאני אעלה עכשיו על הדוכן, אני אזכיר אותך, כי אני כל כך לא רוצה שתלכי, שאולי זה יסייע להשאיר אותך כאן. ובכן, חבר הכנסת טיבי וחבר הכנסת סעדי, שאני רואה שהוא פה – כן הוא פה. אהלן – שזה מה שקוראים אצלנו (אומרת בערבית: "שני טוסיקים באותם תחתונים",) חבר הכנסת טיבי וחבר הכנסת אוסאמה סעדי. בכל מקרה, הצעת החוק הזאת היא פשוט לא נכונה, לצערי. א. היא מעודדת שימוש ברכב פרטי והיא מעודדת רכישת כלי רכב פרטיים – דבר שאנחנו לא מעוניינות ומעוניינים לעשות. להפך, אנחנו מעוניינות ומעוניינים לעודד שימוש בתחבורה ציבורית. כמו שאתה יודע, חבר הכנסת טיבי, אני משקיעה הרבה מאוד מאוד – אני? משרד התחבורה בראשותי משקיע הרבה מאוד כסף בתשתיות ברשויות הערביות על מנת שנוכל להוסיף שם שירות של תחבורה ציבורית. אלה פערים של שנים ארוכות שצריך להתחיל לסגור, ואנחנו משקיעות ומשקיעים בזה כסף ומאמצים רבים. ב. צריך להגיד שזה לא רק מבחינת הפקקים, העומס והגודש וכו', אלא גם כמובן מבחינה סביבתית: כמה שיותר כלי רכב פרטיים זה דבר לא קיים, לא מקיים, לא מתקיים, לא בריא בשום בחינה ואופן. אבל צריך להגיד עוד דבר: ציבור גדול ורב קנה כלי רכב יקרים מאוד, ולמי שיש כסף לקנות כלי רכב חדש ויקר, למה המדינה צריכה לעשות לו הנחה על האגרה? אני באמת לא מבינה. חבר הכנסת טיבי, מה שאתם מציעים זה ממש מיסוי רגרסיבי.
זה ממש מיסוי רגרסיבי. אני באמת אומרת, זה לא נכון, לא מבחינה חברתית, לא מבחינה תחבורתית, לא מבחינה סביבתית. משום בחינה הצעת החוק הזאת היא לא נכונה, לצערי, ולכן הממשלה מתנגדת להצעת החוק הזאת. אבל אחזור ואומר: ההשקעה שנעשית בכלי הסעת המונים, תחבורה ציבורית, ובחברה הערבית בפרט, היא השקעה גדולה מאוד, ולוקח זמן אבל היא תישא פירות. אני רואה שחבר הכנסת טיבי רוצה לנצל את זכותו לענות בחזרה, אבל בכל מקרה הממשלה מתנגדת.
אני באמת האזנתי להצגת החוק של חבר הכנסת לוין בפעם הקודמת, הקשבתי לה בקשב רב, ובאופן כללי צריך להגיד, ברמה האישית, חבר הכנסת לוין ואני, שוררים בינינו יחסים טובים והערכה רבה, היו בינינו שיתופי פעולה רבים בעבר, ואני מקווה מאוד שעוד נחזור לשתף פעולה באופן קונסטרוקטיבי לטובת מדינת ישראל והחברה הישראלית בעתיד. אני רוצה להגיד שלא רק שאני מסכימה עם העקרונות של הצעת החוק – שצריך להגיד שקידם אותה בעבר חבר הכנסת דב חנין – אלא שהמדיניות שאני מקדמת במשרד היא בדיוק הדבר הזה, בדיוק הדבר הזה. משרד התחבורה לפניי, בעשור לפניי, השקיע 200 מיליון שקל בשבילי אופניים. בתקציב הנוכחי הקצינו 2 מיליארד ש"ח למשך החומש, כלומר 400 מיליון שקל בשנה, לסלילת כבישי אופניים. אנחנו עוברות ועוברים מרשות לרשות ועושות הסכמים, שכל הרשויות יעשו תוכניות-אב לשבילי אופניים. חלק כבר עשו, חלק בתהליך, והמשרד גם עוזר לחשוב מה הדרך הנכונה לעשות את הדברים, ואנחנו מתקצבות ומתקצבים שבילי אופניים בכל מקום. צריך להגיד שלפני בואי דובר על "אופנידן" בתוך גוש דן, והתפיסה שלי אומרת ששבילי אופניים צריכים להיות בכל מקום במדינת ישראל ובארץ ישראל, כי המרחב הכפרי, אומנם יש בו אולי שימושים שונים לאופניים, אבל חשובים לא פחות. אפשר לחשוב אפילו, נניח, רק על ילדות וילדים שזה חוסך הסעות של ההורים של לקחת אותם לחוגים, לחברות ולחברים, שלא לדבר סתם על פנאי ועל יכולת לנסוע בחוץ. אז אנחנו באמת מקדמות ומקדמים את הדבר הזה בכל מקום. זאת ועוד, ההנחיה שלי לחברות התשתית של המשרד היא שמתחילת הקדנציה הזאת כל תשתית חדשה שנסללת באה – אין לי מילה ל-built-in, אני לא אוהבת להשתמש באנגלית על הדוכן; מובנה. כל תשתית חדשה שנסללת, נסללת יחד עם שביל הליכה ושביל אופניים בצידה, וכמובן עם עצים להצללה וכו'. זה הופך להיות הסטנדרט המחייב של סלילת תשתיות. אדוני הביא בתוך הצעת החוק שלו כמה דברים נוספים, כמו חניות לאופניים בבניינים ציבוריים, שזה דבר שניסינו לעבוד עליו מול משרד הפנים. אני רוצה להגיד לך שברכבת למשל אנחנו עושות היום פיילוט בתל אביב של חניון אופניים שקוע כזה, ממוחשב, ככה שהאופניים מוגנים גם מחבלות, גם מגנבה, וזה יהיה נוח מאוד להפקיד אותם ולקבל אותם בדרך החוצה. בהנחה שזה יעבוד, נרחיב את זה עוד ועוד. במה עוד רציתי לסבר את אוזנך בעניין הזה? כמו שאדוני יודע, הדברים האלה בדיוק פחות נכונים לחקיקה ראשית, אלא הם באמת עניין של מדיניות. ומשום שהמדיניות הזאת כבר יוצאת לפועל, אז באמת חשבנו שאין מקום לחוקק את זה באופן כזה בחקיקה ראשית. ברם, אולם, משום הפתיח, שהתכוונתי אליו בכל מילה, ומשום באמת ההערכה הרבה גם לנושא וגם אליך, עשינו מאמצים מאוד מאוד גדולים למצוא סעיפים שכן נוכל לחוקק אותם, ואף עשינו מאמצים גדולים מול משרד הפנים. אבל אדוני החליט בסופו של דבר לא ללכת על הפתרון היחיד שהצלחנו למצוא שאותו כן אפשר לקדם בחקיקה, אז בצער אני נאלצת להגיד – – –
הגונים עד הסוף? אז אני אומרת לך שאיתי, יועץ החקיקה שלי – שאני רוצה להודות לו על העבודה המדהימה והמסורה שהוא השקיע בזה, השקיע אותה בכוונה רבה ביותר, והביא באמת את הדבר הכי משמעותי שיכולנו להביא בעבודה המשותפת. לכן, אדוני היושב-ראש וחבריי וחברותיי חברי הכנסת, בצער, אני אומרת שלמרות שהממשלה ומשרד התחבורה בראשותי מסכים למדיניות המוצעת ומקדם אותה בכל הכוח, עדיין הוא נאלץ להתנגד להצעת החוק, משום שאין המקום לקדם את המדיניות הזאת בחקיקה.
חלילה. לא זאת בלבד שזה לא בגלל זהות המציע, אלא שיעיד חבר הכנסת יעקב אשר שאנחנו העברנו ומעבירות הצעת חוק שלו ומקדמות דבר שהוא הציע וגם דברים אחרים.
אנחנו – אדבר בשמי, בשם סיעתי ובשם משרדי – לא מסתכלות אופוזיציה–קואליציה אלא פועלות בצורה עניינית, ואף שמחה שלא להחרים את המליאה.
אחמד טיבי (אומרת בערבית:)
חבר הכנסת טיבי, השפה שלך היא באמת ברמה כל כך גבוהה - -
- - שעד שאני אגיע לקבל שיעורים ממך, אני אטפס קודם במעלה.
אבל בכל מקרה, באמת מפרגנות. אנחנו באמת באמת מפרגנות לאופוזיציה את יום הכיף. אדוני היושב-ראש, גברתי מזכירת הכנסת, אני חושבת שבכל פעם שאני אעלה עכשיו על הדוכן, אני אזכיר אותך, כי אני כל כך לא רוצה שתלכי, שאולי זה יסייע להשאיר אותך כאן. ובכן, חבר הכנסת טיבי וחבר הכנסת סעדי, שאני רואה שהוא פה – כן הוא פה. אהלן – שזה מה שקוראים אצלנו (אומרת בערבית:) חבר הכנסת טיבי וחבר הכנסת אוסאמה סעדי. בכל מקרה, הצעת החוק הזאת היא פשוט לא נכונה, לצערי. א. היא מעודדת שימוש ברכב פרטי; היא מעודדת רכישת כלי רכב פרטיים – דבר שאנחנו לא מעוניינות ומעוניינים לעשות; להפך, אנחנו מעוניינות ומעוניינים לעודד שימוש בתחבורה ציבורית. כמו שאתה יודע, חבר הכנסת טיבי, אני משקיעה הרבה מאוד מאוד – אני? משרד התחבורה בראשותי – משקיע הרבה מאוד כסף בתשתיות ברשויות הערביות, על מנת שנוכל להוסיף שם שירות של תחבורה ציבורית. אלה פערים של שנים ארוכות שצריך להתחיל לסגור, ואנחנו משקיעות ומשקיעים בזה כסף ומאמצים רבים. ב. צריך להגיד שזה לא רק מבחינת הפקקים, העומס והגודש וכו', אלא גם כמובן מבחינה סביבתית: כמה שיותר כלי רכב פרטיים זה דבר לא קיים, לא מקיים, לא מתקיים, לא בריא בשום בחינה ואופן. אבל צריך להגיד עוד דבר, ציבור גדול ורב קנה כלי רכב יקרים מאוד, ולמי שיש כסף לקנות כלי רכב חדש ויקר, למה המדינה צריכה לעשות לו הנחה על האגרה? אני באמת לא מבינה. חבר הכנסת טיבי, מה שאתם מציעים זה ממש מיסוי רגרסיבי.
חברת הכסת סטרוק, קודם כול אני חייבת להצטרף לדברים היפים שאמרת על חבר הכנסת המנוח חברנו אורי אורבך, שאני חושבת שהוא היה באמת דמות יחידה במינה ואישיות יוצאת דופן. אני זוכרת אותו באופן קבוע, גם משום שבזכות הפרויקט שלו כשר לענייני גמלאים וגמלאיות הוא עשה את הפרויקט המיוחד – אתה זוכר את זה בוודאי, חבר הכנסת לוין – שגרם לחברות וחברי הכנסת להצטלם או עם נכדות ונכדים שלהם או עם סבים וסבתות שלהם, ואני מחזיקה בלשכה את התמונה שיש לי עם סבא שלי בזכות הפרויקט הנפלא הזה. ולכן באמת הוא נוכח באופן רצוף. אבל עם זאת, לצערי, הצעת החוק הזאת – אנחנו סבורות וסבורים שהיא איננה נחוצה, ואני אפרט. היום סעיף 368ו קובע נסיבה מחמירה בעבירות תקיפה כשנתקף הוא זקן, קרי מי שמלאו לו 65 שנה, כך שהעונש המרבי עומד על חמש או שבע שנות מאסר, ובנוסף קבוע עונש מזערי בעבירה הזאת של מאסר בפועל. בהצעת החוק מוצע להרחיב משמעותית את הסעיף, כך שהוא יחול על כל עבירה נגד הגוף, החירות, הרכוש, עבירת סחיטה או עבירת איומים שבוצעה כלפי קשיש, ולקבוע במסגרתו שהעונש המרבי בעבירות יהיה כפל העונש הקבוע לאותה עבירה, או 10 שנים, לפי הנמוך ביניהם. בנוסף מוצע להותיר את העונש המזערי של מאסר בפועל שקיים היום בסעיף 368ו כך שהוא יחול על כלל העבירות האמורות. לפי דברי ההסבר להצעה, מטרת ההצעה היא לספק הגנה מיוחדת לקשישים בישראל. אלא שכאמור הממשלה מתנגדת להצעת החוק, משום שכבר כיום, כאמור, סעיף 368ו לחוק העונשין קובע נסיבה מחמירה בעבירות תקיפה שהנתקף הוא בן 65 ומעלה, וכן עונש מזערי בעבירות המיוחדות והמסוימות האלה. המשמעות של הצעת החוק היא החמרת ענישה משמעותית וגורפת ביחס לשורה ארוכה של עבירות מתחומים שונים ובחומרות שונות שעשויות להיעבר במגוון רחב ביותר של נסיבות. בדוח הוועדה לבחינת מדיניות הענישה והטיפול בעוברי חוק, בראשות השופטת בדימוס דליה דורנר, שמסקנותיה אומצו באוגוסט 2016 בהחלטת ממשלה מס' 1840, ממשלה שלדעתי היושבות והיושבים פה מימין היו אז חבריה וחברי הקואליציה שתמכה בה, נקבע כי כדי להצדיק קביעת עונש חמור יותר לעבירה קיימת יש צורך להראות כי העונש הקיים איננו מבטא כראוי את הערכים המוגנים על ידי העבירה, וכן להתבסס על נתוני ענישה קיימים ולבחון את העלות הכלכלית של החמרת הענישה. בהצעת החוק לא הובאו כלל נתונים ביחס לענישה הקיימת בעבירות השונות ולא עולה ממנה שהעונשים הקיימים לעבירות האלה נמוכים מדי. בנוסף, לפי הנאמר בדוח דורנר, מחקרים רבים בארץ ובעולם מראים – וזה דבר חשוב מאוד מאוד לרשום לפנינו – שהחמרת הענישה בחוק אינה מקדמת את אלמנט ההרתעה או את המאבק בפשיעה, להבדיל מוודאות האכיפה והגדלת סיכויי העבריין להיתפס. משכך, אין בהצעת החוק כדי להגביר את ההגנה על קשישים. הצעת החוק גם לא מתייחסת לנתוני האכיפה בעבירות שבהן מוצע להחמיר את הענישה, ולכן לא ניתן להעריך את התועלת שבתיקון המוצע. מכיוון שהצעת החוק חלה על טווח כל כך רחב של עבירות, הרי שהלכה למעשה אין אפילו אפשרות לבדוק את ההצדקה להחמרות המוצעות כפי שמבוקש. קביעת עונשים מזעריים עומדת בניגוד לרציונל שמנחה היום את חוק העונשין, שלפיו בית המשפט יקבע את עונשו של אדם בהתאם לעקרון ההלימה ועל פי נסיבות ביצוע העבירה, כמו גם נסיבותיו האישיות של העבריין. משכך, ככלל יש להימנע מקביעת עונשים מזעריים שאינם עולים בקנה אחד עם העקרונות הכלליים בדבר הבניית שיקול הדעת בענישה. בענייננו, העונש המזערי המוצע הוא גם לא מידתי ולא תואם את החומרה של חלק מהעבירות, למרות שלמותר לציין שהממשלה, ובוודאי הכנסת הזאת ובוודאי גם החוק במדינת ישראל, מתייחסת בחומרה רבה ביותר ואכן רואה כנסיבה מחמירה בהגדרה תקיפה של אדם מבוגר יותר, מעל גיל 65. ולכן הממשלה מתנגדת להצעת החוק. ברשותך, חברת הכנסת סטרוק, אני מנצלת את הזמן שיש לי כאן על הדוכן גם כדי לענות לך על שתי שאילתות שאני אמורה לענות לך עליהן הערב. האחת היא בעניין פגיעה בתשתיות תקשורת.
חד-משמעית. הבאתי גם תשובה על שאילתת ההמשך.
אני אומרת, הבאתי גם תשובה על שאילתת ההמשך.
את יכולה לעלות שוב לדוכן.
את יכולה לעלות שוב לדוכן, פשוט. אני הבאתי את זה בחשבון. יש לך זכות ביטוי מוחלטת פה.
ואכן עמלנו על תשובות הולמות עבורן.
בסדר גמור. אם כך, נענה בהמשך. תודה רבה, אדוני. הממשלה, כאמור, מתנגדת להצעת החוק.
חברת הכסת סטרוק, קודם כול אני חייבת להצטרף לדברים היפים שאמרת על חבר הכנסת המנוח חברנו אורי אורבך, שאני חושבת שהוא היה באמת דמות יחידה במינה ואישיות יוצאת דופן. אני זוכרת אותו באופן קבוע, גם משום שבזכות הפרויקט שלו כשר לענייני גמלאים וגמלאיות הוא עשה את הפרויקט המיוחד – אתה זוכר את זה בוודאי, חבר הכנסת לוין – שגרם לחברות וחברי הכנסת להצטלם או עם נכדות ונכדים שלהם או עם סבים וסבתות שלהם, ואני מחזיקה בלשכה את התמונה שיש לי עם סבא שלי בזכות הפרויקט הנפלא הזה. ולכן באמת הוא נוכח באופן רצוף. אבל עם זאת, לצערי, הצעת החוק הזאת – אנחנו סבורות וסבורים שהיא איננה נחוצה, ואני אפרט. היום סעיף 1368 קובע נסיבה מחמירה בעבירות תקיפה כשנתקף הוא זקן, קרי מי שמלאו לו 65 שנה, כך שהעונש המרבי עומד על חמש או שבע שנות מאסר, ובנוסף קבוע עונש מזערי בעבירה הזאת של מאסר בפועל. בהצעת החוק מוצע להרחיב משמעותית את הסעיף, כך שהוא יחול על כל עבירה נגד הגוף, החירות, הרכוש, עבירת סחיטה או עבירת איומים שבוצעה כלפי קשיש, ולקבוע במסגרתו שהעונש המרבי בעבירות יהיה כפל העונש הקבוע לאותה עבירה, או 10 שנים, לפי הנמוך מביניהם. בנוסף מוצע להותיר את העונש המזערי של מאסר בפועל שקיים היום בסעיף 1368 כך שהוא יחול על כלל העבירות האמורות. לפי דברי ההסבר להצעה, מטרת ההצעה היא לספק הגנה מיוחדת לקשישים בישראל. אלא שכאמור הממשלה מתנגדת להצעת החוק, משום שכבר כיום, כאמור, סעיף 1368 לחוק העונשין קובע נסיבה מחמירה בעבירות תקיפה שהנתקף הוא בן 65 ומעלה, וכן עונש מזערי בעבירות המיוחדות והמסוימות האלה. המשמעות של הצעת החוק היא החמרת ענישה משמעותית וגורפת ביחס לשורה ארוכה של עבירות מתחומים שונים ובחומרות שונות שעשויות להיעבר במגוון רחב ביותר של נסיבות. בדוח הוועדה לבחינת מדיניות הענישה והטיפול בעוברי חוק, בראשות השופטת בדימוס דליה דורנר, שמסקנותיה אומצו באוגוסט 2016 בהחלטת ממשלה מספר 1840, ממשלה שלדעתי היושבות והיושבים פה מימין היו אז חבריה והקואליציה שתמכה בה, נקבע כי כדי להצדיק קביעת עונש חמור יותר לעבירה קיימת יש צורך להראות כי העונש הקיים איננו מבטא כראוי את הערכים המוגנים על ידי העבירה, וכן להתבסס על נתוני ענישה קיימים ולבחון את העלות הכלכלית של החמרת הענישה. בהצעת החוק לא הובאו כלל נתונים ביחס לענישה הקיימת בעבירות השונות ולא עולה ממנה שהעונשים הקיימים לעבירות האלה נמוכים מדי. בנוסף, לפי הנאמר בדוח דורנר, מחקרים רבים בארץ ובעולם מראים – וזה דבר חשוב מאוד מאוד לרשום לפנינו – החמרת הענישה בחוק אינה מקדמת את אלמנט ההרתעה או את המאבק בפשיעה, להבדיל מוודאות האכיפה והגדלת סיכויי העבריין להיתפס. משכך, אין בהצעת החוק כדי להגביר את ההגנה על קשישים. הצעת החוק גם לא מתייחסת לנתוני האכיפה בעבירות שבהן מוצע להחמיר את הענישה, ולכן לא ניתן להעריך את התועלת שבתיקון המוצע. מכיוון שהצעת החוק חלה על טווח כל כך רחב של עבירות, הרי שהלכה למעשה אין אפילו אפשרות לבדוק את ההצדקה להחמרות המוצעות כפי שמבוקש. קביעת עונשים מזעריים עומדת בניגוד לרציונל שמנחה היום את חוק העונשין, שלפיו בית המשפט יקבע את עונשו של אדם בהתאם לעקרון ההלימה ועל פי נסיבות ביצוע העבירה, כמו גם נסיבותיו האישיות של העבריין. משכך ככלל יש להימנע מקביעת עונשים מזעריים שאינם עולים בקנה אחד עם העקרונות הכלליים בדבר הבניית שיקול הדעת בענישה. בענייננו, העונש המזערי המוצע הוא גם לא מידתי ולא תואם את החומרה של חלק מהעבירות, למרות שלמותר לציין שהממשלה ובוודאי הכנסת הזאת ובוודאי גם החוק במדינת ישראל, מתייחסים בחומרה רבה ביותר ואכן רואה כנסיבה מחמירה בהגדרה תקיפה של אדם מבוגר יותר, מעל גיל 65, ולכן הממשלה מתנגדת להצעת החוק. ברשותך, חברת הכנסת סטרוק, אני מנצלת את הזמן שיש לי כאן על הדוכן גם כדי לענות לך על שתי שאילתות שאני אמורה לענות לך עליהן הערב. האחת היא בעניין פגיעה בתשתיות תקשורת.
חד-משמעית. הבאתי גם תשובה לשאילתת ההמשך.
אני אומרת, הבאתי גם תשובה לשאילתת ההמשך.
חבר הכנסת ביטן, תענוג לראות אותך בכיסא היו"ר.
קודם כול, חבר הכנסת מוסי רז, תודה רבה לך על השאילתה. אני מאוד שמחה על ההזדמנות לדבר על הנושא הסופר-סופר-חשוב הזה. ברשותך, אני כופרת בתיאור שנמצא בתחילת השאילתה שלך, שבחודש ינואר הוחלט על דחיית התוכנית, משום שבעצם אני גאה להיות שרת התחבורה שבכלל ניגשת לפינוי התחנה המרכזית. זה לא שהייתה איזו תוכנית קודם ונעשה משהו בעניין והוחלט לדחות את זה. ממש ממש לא. אני, כשנכנסתי למשרד, ביקשתי מהצוות המקצועי לעשות כל דבר כדי שנביא לפינוי התחנה המרכזית, והם באמת עבדו עבודה רבה מאוד וקשה מאוד, ואז הודעתי על הפינוי, ואז באמת התגלעו כל מיני קשיים. לכן מה שהודענו זה שזה יהיה בשתי פעימות, בעצם, ונאמרו הזמנים, ואני חוזרת עליהם כאן בשמחה: תוך שנתיים יהיה פינוי של חצי מהפעילות. אם יש היום בתחנה המרכזית 5,000 נסיעות ביום, אנחנו תוך שנתיים נוריד אותן לחצי לפחות – אני תכף אגיד לך לאן זה הולך – ותוך ארבע שנים, כשייבנו מתחמים נוספים, היא תפונה לחלוטין. לפני שאני מפרטת לך את המתחמים ואת האופן שהם מתחלקים לפי הזמנים, חשוב לי להגיד שההישג הגדול היה שהצלחנו להגיע להסכם עם עיריית תל אביב על הביצוע של הפרויקט הסופר-סופר-מורכב הזה. חלק מההסכם אומר שבכל מקרה, גם עד הפינוי, גם משרד התחבורה וגם עיריית תל אביב – כל אחד ואחת על מה שבתחום אחריותו – עושות אכיפה מוגברת ומשמעותית על ההפרות של חברת נצבא ושיקום ושיפוץ של כל מה שאפשר בזמן שהתחנה עדיין עובדת. אני רוצה להגיד לך שכבר הושתו על החברה קנסות במאות אלפי שקלים, וכבר נעשים צעדים בשביל לשפר מאוד מאוד את כל מה שקורה שם בינתיים, ואתה תראה את זה גם בזמן שעוד נשאר לפינוי. עכשיו, בהתאם לתוכנית שסוכמה עם עיריית תל אביב ועם כל שאר הגופים הרלוונטיים, בשנתיים הראשונות אנחנו מתקינות גם את מסוף החרש, שהוא יהיה גם מסוף נוסעות ונוסעים, וכסף לביצוע שלו כבר יצא לפועל, כבר יצא – לא הוקצה אלא יצא. אנחנו גם בודקות ובודקים אפשרות להגדיל את מסוף סבידור כדי שחלק מהנוסעות והנוסעים ילכו לשם. חוץ מזה אנחנו עובדות על חניון בשם הלוחמים, שיהיה המקום המינהלתי שבו תהיה חניית לילה. צריך להגיד, כל המתחמים האלה, אחד הדברים המשמעותיים שקורה בהם זה שהם כבר יהיו מחושמלים, כלומר הם יוכלו לקלוט אוטובוסים חשמליים. ומשום שחתמנו לפני שבוע וחצי את הסכם התחרות בגוש דן, כלומר הסכם עם חברת דן לעשר השנים הקרובות שבמסגרתו גם תהיה תוספת שירות אדירה אבל גם יהיה מעבר מאוד מאוד משמעותי לאוטובוסים חשמליים – עד 2026 יהיו רק אוטובוסים חשמליים, כבר נכנסים 400 וכו' וכו' – אז המתחמים האלה הם בין השאר מה שאנחנו בונות בשביל לאפשר את הפעולה שלהם. זה בחלק הראשון, כאמור, בשנתיים הראשונות. בשנתיים האלה מתחילה גם עבודה על מתחם פנורמה, שכרגע אפשר לבנות רק על חלקו. בחלק הזה התכנון כבר יצא לפועל, ואנחנו נעבוד יחד עם עיריית תל אביב בוועדה לתשתיות לאומיות, המכונה הוות"ל, כדי לשנות את הייעוד של שאר הקרקע, ככה שבמשך השנתיים הבאות – אתה יודע איך זה, תהליכי תכנון לוקחים זמן – נוכל לבנות על כל השטח ולהוציא את כל שאר הפעילות מהתחנה המרכזית, גם למסופים שייבנו במהלך השנתיים הקרובות וגם למתחם פנורמה, שאמור להיות בנוי במלואו בשנתיים הנוספות. דומני שאלה הדברים. בנוגע להפקעה, אני רק אגיד שאנחנו פועלות ופועלים ובוחנות ובוחנים את כל האופציות. זאת התשובה שלי כרגע לעניין הזה.
שאלת המשך, אם מרשה היושב-ראש, תהיה לי לכבוד ולעונג.
אדוני כמובן צודק, אבל א. אין לי כאן פיצול של מספרי האוטובוסים. אני אבקש שיכינו ויעבירו לך, ברשותך. קודם כול, אני מסכימה לחלוטין עם האמירה. זה לא שאנחנו רוצות להעביר מפגע ממקום אחד למקום אחר. אנחנו רוצות להביא למצב שתחנות אוטובוסים וגם מסופים הם לא מפגע פשוט. ולכן, קודם כול, העניין של החשמול הוא סופר-סופר-משמעותי, משום שזה לעבור מכלי רכב מזהמים לכלי רכב נקיים וגם שקטים. אני לא יודעת אם יצא לך לשמוע את האוטובוסים החשמליים. פשוט אי-אפשר לדעת אם האוטובוס פועל או לא פועל. הדבר היחידי שעושה בו רעש זה המזגן. זה דבר באמת מדהים לחוות. אני ממליצה לך בחום לעלות על אלה שכבר נוסעים ברחובות.
אתה באמת, אם הוא חשמלי, לא תשמע, לא בטוח כמה תשמע אותו מגיע. זה באמת דבר מדהים. לכן אנחנו משקיעות ומשקיעים כל כך הרבה בחשמול המסופים והאוטובוסים. לא יהיה אפשר להימלט בכלל ממסופים, אבל באמת המעבר להוספת שירות משמעותית בתחבורה ציבורית מחייב מקומות שבהם האוטובוסים יוכלו לחנות, שהנהגות והנהגים יוכלו לנוח. זה דבר מאוד משמעותי לתנאים, תנאי העבודה הבסיסיים, וגם לבטיחות של כולנו, שלנהגות ולנהגים יהיה איפה לעצור ולנוח רגע. אתה גם צריך תחנות שיש בהן יותר מאוטובוס אחד, שאנשים יכולים לעבור מקו אחד לקו אחר, ולכן זה לא שאפשר להימנע לחלוטין ממסופים. אבל הרעיון הוא שהמסופים יהיו בינוניים ולא אימתניים עם כזה מצבור עצום של קווים ושל שירות, ובאמת שיהיו כמה שיותר נקיים וכמה שיותר מפוזרים ברחבי העיר והארץ. לכן יש לנו תוכנית מסופים לאומית שמתכננת כמעט 50 מסופים – עשרה מהם כבר יצאו לעבודה בשנה הזאת, אני שמחה לדווח – והמטרה היא להפוך את זה למשהו שהוא באמת הרבה יותר שירותי, הרבה יותר נעים, הרבה יותר יעיל וודאי הרבה הרבה הרבה – ועד כדי בכלל לא מפגע לציבור. אדוני היושב-ראש?
בשמחה. תודה רבה, חבר הכנסת כסיף. אני אשמח לחזור על ההסבר שנתתי כבר פעמים רבות, אבל אולי עדיין לא מעל הדוכן הזה, ואני שמחה לתת אותו כאן שוב. אכן אדוני צודק, והכוונה והרצון היו לפנות את כל התחנה המרכזית בתוך שנתיים. אבל כפי שגם אתה, חבר הכנסת כסיף היקר, הרי מבין ויודע, אנחנו זקוקות לאוטובוסים האלה. יש עשרות ומאות אלפים שמשתמשות ומשתמשים בהם מדי יום ותלויות ותלויים בהם כדי להגיע ממקום למקום ובאמת לזוז ולנוע בחיים, כך שצריך את הנסיעות שנכנסות ויוצאות מהתחנה המרכזית להעביר למקומות אחרים. ההבנה הייתה, של כל גורמי המקצוע, שיש שני מתחמים שאליהם אפשר להעביר בתוך שנתיים את כל הפעילות. במהלך העבודה המאוד-מאוד מאומצת שעשו גורמי המקצוע במשרד וגם בעירייה, התברר לנו שמתחם פנורמה, שאליו באמת תעבור בסופו של דבר חלק ניכר מהפעילות, חלק ממנו נקרא בתב"ע אתר טבע עירוני, ועל אתר טבע עירוני אי-אפשר לבוא ולבנות עכשיו מסוף. הייתה מחשבה שאפשר יהיה לשנות את ייעוד הקרקע הזה בקלות ולהתגבר על המכשול הזה ועדיין לעשות את זה בתוך שנתיים. בזמן שעבר מרגע שאני הכרזתי על שנתיים ועד אותה ישיבה מפורסמת שאתה מציין, התברר לנו שלא כן הוא – לא פשוט לשנות את ייעוד הקרקע, וזה דבר שיצטרך לעבור בוועדה לתשתיות לאומיות, לא בוועדה המקומית, דבר שייקח יותר זמן ממה שחשבנו. ולכן גורמי המקצוע במשרד – ואני שוב אומרת, יש לי רק מילים טובות ושבחים להגיד על רשות התחבורה הציבורית ועל אגף התשתיות במשרד התחבורה, שהשקיעו באמת באמת לילות כימים ומצאו פתרונות ככה שלא נצטרך לחכות את כל ארבע השנים, אלא נוציא חצי מהפעילות בתוך שנתיים למתחמים – אחד שהיה מתוכנן ושניים נוספים – ובזמן הזה נמשיך לעבוד על מתחם פנורמה כדי שתוך ארבע שנים נוכל לסיים ולהוציא את כל הפעילות מתחבורה ציבורית. אני מבינה – ואני כל פעם מחדש עומדת כאן ונדהמת מחוסר האמון שיש מצד גורמים מסוימים כלפי הממשלה כגוף מבצע וכל הזמן מחפשים כל מיני קונספירציות או כל מיני דברים לא ראויים או לא תקינים שקורים, אבל אתה יודע – אני אמרתי באיזה ריאיון עיתונאי – אני מבינה שכפוליטיקאית אסור להגיד את האמת. מה לעשות? כולם חשבו, כל גורמי המקצוע חשבו שאפשר יהיה לעשות את זה בשנתיים וגילו שלמרות רצונם הטוב ולמרות הנחישות של כל הנוגעים בדבר, זה לא יהיה אפשרי. עשינו מתווה חדש. תוך שנתיים יפונה חצי מהתחנה המרכזית ותוך עוד שנתיים היא תפונה כולה. אז אתה יודע, לפעמים האמת היא אופציה.
אתה יכול לבקש שיגבירו לי את המיקרופון? אני צרודה בטירוף.
למיטב ידיעתי, חבר הכנסת אבוטבול, משרדי העביר את המידע המבוקש.
לא התבקשנו להעביר מידע על הרכבלית, כך כותבים לי. הבקשה הגיעה ביום ראשון עצמו והיא נמצאת בטיפול.
אני מדייקת. לקראת הדיון לא התבקשנו להעביר מידע. במהלך הדיון אתם ביקשתם את זה, ואז הגיעה ביום ראשון בקשה למשרד והיא נמצאת בטיפול. נסיעות ההרצה פשוט בוחנות את הרכבלית. זה דבר מקובל שתמיד נעשה, אגב.
כן, בוודאי. איך אפשר לחכות?
אין שום בעיות בטיחות, חלילה. תמיד יש נסיעות הרצה, ואנחנו אכן מחכות ומקוות – משרד התחבורה ענה על כל דרישות עיריית חיפה. עמדנו אחת לאחת בכל הדרישות של עיריית חיפה. אחרי שעמדנו בכל הדרישות נמצאו דרישות חדשות לעיריית חיפה. גם בהן אנחנו נעמוד. זה נמצא בטיפול, ואני מקווה שההמצאה של טופס 4 לא תתעכב יותר מדי ונוכל להתחיל להפעיל את הרכבלית החדשה והנוצצת. ביום שני, בכל מקרה, אני אמורה לפגוש את ראש העיר חיפה, פגישה שאני מצפה לה בקוצר רוח כבר הרבה מאוד זמן. למשרד התחבורה בראשותי יש הרבה מאוד תוכניות לחיפה בתור המטרופולין של הצפון והפיתוח שנדרש לה – –
– – ואנחנו נשקיע בה הרבה מאוד. היא בהחלט אמורה לפעול גם בשבת.
כלי תחבורה שעלה 350 מיליון שקלים – –
– – ואין היגיון שיהיה מושבת, בוודאי בעיר שהסטטוס קוו בה הוא שיש תחבורה ציבורית בשבת.
בכל מקרה, חבר הכנסת אבוטבול, המידע שהתבקש מוועדת הכלכלה עבור יועבר.
אין לי ויכוח איתך. זאת סוגיה שצריכה להיות מטופלת בצורה הרבה יותר אפקטיבית. לצערי לא הצלחנו. ברשות שדות התעופה עוד לא הצליחו להתגבר על בעיית כוח האדם שהתפתחה להם מאז הקורונה, ואני רק יכולה להבטיח לך שאני לא מניחה לעניין הזה. לא רק שלא שכחתי ממנו, אני לא מזניחה את הטיפול בו. רשות שדות התעופה גם נמצאת כרגע בתקופת מעבר, וצריך להיבחר לה מנכ"ל חדש. זה ודאי לא מקל על העניין. אני רק יכולה להבטיח לכם שאנחנו עובדות ועובדים על זה בכל הכוח. אני מודעת לזה. אתה צודק, זה דבר שצריך להיפתר, והוא ייפתר.
אני אבחן שוב את האפשרות שאתה מעלה עכשיו, אבל כאמור אני מודעת לזה. אני לא מתווכחת.
אני ביקשתי שינסו לגייס באופן ייעודי כוח אדם בחברה הערבית בשביל הדבר הזה. זה כנראה לא מצליח מי יודע מה. צריך להביא בחשבון גם את הדבר הזה, כי אני ביקשתי בדיוק את ההצעה שלך.
אין לנו ויכוח. אני אשמח להפגיש אתכם, לעשות פגישה עם אנשי רשות שדות התעופה, ואולי בפגישה הזאת אפשר יהיה לחשוב על דברים אפקטיביים להוציא לפועל מייד.
ירדנה יקרה, לחבר הכנסת דוד ביטן ולי יש הצעת חוק, הגשנו הצעת חוק לביטול פרישת חובה, ואם יש מקרה שבו היינו צריכות את החוק הזה זה המקרה שלך. כל כך הרבה פעמים – לא עד כדי כך כמוך, כן, אבל אדם מגיעה לגיל שהוא כאילו פרישת חובה בשיא יכולתה, בחריפות שכל אדירה, עם ניסיון וידע מצטבר שאין לו תחליף, עם פניות רגשית, עם אהבה לעבודה ולמקום העבודה, עם מחויבות אין-סופית ועם טעם אדיר לעשייה. באמת באמת אני לא יודעת איך קרה שעוד לא העברנו את ביטול חובת הפרישה. אם הייתי מביאה בחשבון שזה יהיה נוגע אלייך אז כנראה הייתי מזדרזת יותר. אני לא מכירה את הכנסת בלי ירדנה מלר כמזכירה. אני הגעתי כשאת כבר היית מזכירת הכנסת וידעתי שאת האישה הראשונה בתפקיד מזכירת הכנסת, מה שישר כאילו גרם לי גם קצת להזדקף. ואני לא רוצה להכיר את הכנסת בלעדייך, אני ממש לא מעוניינת בזה, והאמת ניתנת להיאמר שאני גם קצת חרדה מה יקרה לכנסת בלעדייך. אני מאחלת הצלחה רבה למזכיר החדש ואני סומכת על לשכתך הנפלאה, שאת השקעת בהן, והן באמת באמת – ברור לי שבפינתנו, מה ששלך, שלהן הוא, אבל עדיין, אני מודה ומתוודה שאני חרדה לכנסת, ואני מפצירה בחברותיי וחבריי חברי הכנסת להביא בחשבון שאנחנו נכנסות ונכנסים עכשיו לעידן חדש ואנחנו לא נוכל להרשות לעצמנו את ההתנהלות משולחת הרסן וחסרת האחריות שנראית כאן לפעמים, משום שלא תהיה לנו ירדנה עם האצבע בסכר. מאוד התלבטתי אם להגיד, אבל אני לא יכולה להתאפק: חלק מההדר הז'בוטינסקאי והאחר שלך בא לידי ביטוי לא רק באופן שבו את מדברת ובדברים שאת אומרת, במאור הפנים ובחוסר הפניות המוחלט, אלא גם בהופעה המהממת שלך, שהיא לעולם מתוקתקת, באמת עד אחרונת הציפורניים. אני תמיד מסתכלת על זה בהשתאות ובקנאה ובהערצה רבה. ובהקשר הזה, הביטו בקנקן, כי מה שיש בה הוא עוד הרבה יותר מזה. אתמול ראינו את הבת שלך באירוע הפרידה המרגש שהיה ממך בשאגאל, וראית איך הסטייל הזה עשה את הקפיצה הדורית בצורה המושלמת ביותר. את, חזרו ואמרו, את גדלת בחרות, את בית"רית. אני גדלתי בצד השני המוחלט מבחינה פוליטית, במפ"ם ובמפא"י, אבל היום בפוליטיקה שלנו את ואני לגמרי לגמרי באותו צד, לגמרי באותו צד; גם מבחינת המחויבות האידיאולוגית לחמשת המ"מים, אם תרצו, הז'בוטינסקאיים, אבל לא פחות מזה, משום שהיום אני חושבת שהדבר מס' אחת שמאחד אותנו הוא התפיסה הבן-גוריוניסטית של ממלכתיות. בן-גוריון הוא שהביא את הקונספט הזה של ממלכתיות, המדינה, חובתה לאזרחיות ולאזרחים שלה, הממלכתיות מעל המפלגתיות, מעל הפלגנות. אני מאושרת שאני יכולה למצוא את הקו המחבר הזה בינך לביני, בסופו של דבר, בתור הקרקע הכי יציבה שאנחנו חייבות וחייבים לשמר בשביל לבנות את עתידה של מדינת ישראל ביחד. אז אני מאחלת לך שלא תתרחקי מדי. אני מאחלת לנו שלא תתרחקי מדי. אשלח אותך – לא אשלח אותך; אני אשלח אותנו לעידן החדש הזה שבו את מבלה ואנחנו פה עם האמירה של גולדה, עוד אישה שאני נושאת אליה עיניים, שפסימיות היא מותרות שיהודייה או יהודי אינו ואינה יכולה להרשות לעצמה. אז באמת אהבה רבה לך ותודה רבה רבה רבה על הכול. אנחנו נמשיך להסתכל על הכיסא הזה ולראות אותך.
יש כרמלית ויש רכבלית. הרכבלית החדשה.
זה פשוט – – – האופוזיציה – זה לא פרטי.
אנחנו פשוט היינו אופוזיציה – – –
אדוני, כמובן, צודק. אבל, א', אין לי כאן פיצול של מספרי האוטובוסים. אני אבקש שיכינו ויעבירו לך, ברשותך. קודם כול, אני מסכימה לחלוטין עם האמירה. זה לא שאנחנו רוצות להעביר מפגע ממקום אחד למקום אחר. אנחנו רוצות להביא למצב שתחנות אוטובוסים וגם מסופים הם לא מפגע פשוט. ולכן, קודם כול, העניין של החשמול הוא סופר סופר משמעותי, משום שזה לעבור מכלי רכב מזהמים לכלי רכב נקיים וגם שקטים. אני לא יודעת אם יצא לך לשמוע את האוטובוסים החשמליים. פשוט אי-אפשר לדעת אם האוטובוס פועל או לא פועל. הדבר היחידי שעושה בו רעש זה המזגן. זה דבר באמת מדהים לחוות. אני ממליצה לך בחום לעלות על אלה שכבר נוסעים ברחובות.
אתה באמת, אם הוא חשמלי, לא תשמע, לא בטוח כמה תשמע אותו מגיע. זה באמת דבר מדהים. לכן אנחנו משקיעות ומשקיעים כל כך הרבה בחשמול המסופים והאוטובוסים. אי-אפשר יהיה להימלט בכלל ממסופים, אבל באמת המעבר להוספת שירות משמעותית בתחבורה ציבורית מחייב מקומות שבהם האוטובוסים יוכלו לחנות, שהנהגות והנהגים יוכלו לנוח. זה דבר מאוד משמעותי באמת לתנאים, תנאי העבודה הבסיסיים, וגם לבטיחות של כולנו, שלנהגות ולנהגים יהיה איפה לעצור ולנוח רגע. אתה גם צריך תחנות שבאמת יש בהן יותר מאוטובוס אחד, שבאמת אנשים יכולים לעבור מקו אחד לקו אחר. ולכן זה לא שאפשר להימנע לחלוטין ממסופים. אבל הרעיון הוא שהמסופים יהיו בינוניים ולא אימתניים בכזה מצבור עצום של קווים ושל שירות. ובאמת שיהיו כמה שיותר נקיים וכמה שיותר מפוזרים ברחבי העיר והארץ. לכן יש לנו תוכנית מסופים לאומית שמתכננת כמעט 50 מסופים, עשרה מהם כבר יצאו לעבודה בשנה הזאת, אני שמחה לדווח. והמטרה היא באמת להפוך את זה למשהו שהוא באמת הרבה יותר שירותי, הרבה יותר נעים, הרבה יותר יעיל, וודאי הרבה הרבה הרבה – ועד כדי בכלל לא מפגע לציבור. אדוני היושב-ראש?
בשמחה. תודה רבה, חבר הכנסת כסיף. אני אשמח לחזור על ההסבר שנתתי כבר פעמים רבות, אבל אולי עדיין לא מעל הדוכן הזה, ואני שמחה לתת אותו כאן שוב. אכן אדוני צודק, והכוונה והרצון היו לפנות את כל התחנה המרכזית בתוך שנתיים. אבל, כפי שגם אתה, חבר הכנסת כסיף היקר, הרי מבין ויודע, אנחנו זקוקות לאוטובוסים האלה. יש עשרות ומאות אלפים שמשתמשות ומשתמשים בהם מדי יום ותלויות ותלויים בהם כדי להגיע ממקום למקום ובאמת לזוז ולנוע בחיים. כך שצריך את הנסיעות שנכנסות ויוצאות מהתחנה המרכזית להעביר למקומות אחרים. ההבנה הייתה, של כל גורמי המקצוע, שיש שני מתחמים שאליהם אפשר להעביר בתוך שנתיים את כל הפעילות. במהלך העבודה המאוד-מאוד מאומצת שעשו גורמי המקצוע במשרד וגם בעירייה, התברר לנו שמתחם פנורמה, שאליו באמת יעבור, בסופו של דבר, חלק ניכר מהפעילות, חלק ממנו נקרא בתב"ע אתר טבע עירוני. ועל אתר טבע עירוני אי-אפשר לבוא ולבנות עכשיו מסוף. הייתה מחשבה שאפשר יהיה לשנות את ייעוד הקרקע הזה בקלות, ולהתגבר על המכשול הזה, ועדיין לעשות את זה בתוך שנתיים. בזמן שעבר מרגע שאני הכרזתי על שנתיים ועד אותה ישיבה מפורסמת שאתה מציין, התברר לנו שלא כן הוא – לא פשוט לשנות את ייעוד הקרקע. וזה דבר שיצטרך לעבור בוועדה לתשתיות לאומיות, לא בוועדה המקומית. דבר שייקח יותר זמן ממה שחשבנו. ולכן גורמי המקצוע במשרד – ואני שוב אומרת, באמת יש לי רק מילים טובות ושבחים להגיד על רשות התחבורה הציבורית ועל אגף התשתיות במשרד התחבורה, שהשקיעו באמת באמת לילות כימים ומצאו פתרונות ככה שלא נצטרך לחכות את כל ארבע השנים, אלא נוציא חצי מהפעילות בתוך שנתיים למתחמים – אחד שהיה מתוכנן ושניים נוספים – ובזמן הזה נמשיך לעבוד על מתחם פנורמה כדי שתוך ארבע שנים נוכל לסיים ולהוציא את כל הפעילות מתחבורה ציבורית. אני מבינה – ואני כל פעם מחדש עומדת כאן ונדהמת מחוסר האמון שיש מצד גורמים מסוימים כלפי הממשלה כגוף מבצע וכל הזמן מחפשים כל מיני קונספירציות או כל מיני דברים לא ראויים או לא תקינים שקורים. אבל, אתה יודע – אני אמרתי באיזה ריאיון עיתונאי – אני מבינה שכפוליטיקאית אסור להגיד את האמת. מה לעשות? כולם חשבו, כל גורמי המקצוע חשבו שאפשר יהיה לעשות את זה בשנתיים וגילו שלמרות רצונם הטוב ולמרות הנחישות של כל הנוגעים בדבר, זה לא יהיה אפשרי. עשינו מתווה חדש. תוך שנתיים יפונה חצי מהתחנה המרכזית ותוך עוד שנתיים היא תפונה כולה. אז אתה יודע, לפעמים האמת היא אופציה.
ירדנה יקרה, לחבר הכנסת דוד ביטן ולי יש הצעת חוק, הגשנו הצעת חוק לביטול פרישת חובה, ואם יש מקרה שבו היינו צריכות את החוק הזה זה המקרה שלך. כל כך הרבה פעמים – לא עד כדי כך כמוך, כן, אבל אדם מגיעה לגיל שהוא כאילו פרישת חובה בשיא יכולתה, בחריפות שכל אדירה, עם ניסיון וידע מצטבר שאין לו תחליף, עם פניות רגשית, עם אהבה לעבודה ולמקום העבודה, עם מחויבות אין-סופית ועם טעם אדיר לעשייה. באמת באמת אני לא יודעת איך קרה שעוד לא העברנו את ביטול חובת הפרישה. אם הייתי מביאה בחשבון שזה יהיה נוגע אלייך אז כנראה הייתי מזדרזת יותר. אני לא מכירה את הכנסת בלי ירדנה מלר כמזכירה. אני הגעתי כשאת כבר ראית מזכירת הכנסת וידעתי שאת האישה הראשונה בתפקיד מזכירת הכנסת, מה שישר כאילו גרם לי גם ן קצת להזדקף. ואני לא רוצה להכיר את הכנסת בלעדייך, אני ממש לא מעוניינת בזה, והאמת ניתנת להיאמר שאני גם קצת חרדה ממה יקרה לכנסת בלעדייך. אני מאחלת בהצלחה רבה למזכיר החדש ואני סומכת על לשכתך הנפלאה, שאת השקעת בהן, והן באמת באמת – ברור לי שבפינתנו, מה ששלך, שלהן הוא, אבל עדיין, אני מודה ומתוודה שאני חרדה לכנסת, ואני מפצירה בחברותיי וחבריי חברי הכנסת להביא בחשבון שאנחנו נכנסות ונכנסים עכשיו לעידן חדש ואנחנו לא נוכל להרשות לעצמנו את ההתנהלות משולחת הרסן וחסרת האחריות שנראית כאן לפעמים, משום שלא תהיה לנו ירדנה עם האצבע בסכר. מאוד התלבטתי אם להגיד, אבל אני לא יכולה להתאפק: חלק מההדר הז'בוטינסקאי והאחר שלך בא לידי ביטוי לא רק באופן שבו את מדברת ובדברים שאת אומרת, במאור הפנים ובחוסר הפניות המוחלט, אלא גם בהופעה המהממת שלך, שהיא לעולם מתוקתקת, באמת עד אחרונת הציפורניים. אני תמיד מסתכלת על זה בהשתאות ובקנאה ובהערצה רבה. ובהקשר הזה, הביטו בקנקן, כי מה שיש בה הוא עוד הרבה יותר מזה. אתמול ראינו את הבת שלך באירוע הפרידה המרגש שהיה ממך בשאגאל, וראית איך הסטייל הזה עשה את הקפיצה הדורית בצורה המושלמת ביותר. את, חזרו ואמרו, את גדלת בחרות, את בית"רית. אני גדלתי בצד השני המוחלט מבחינה פוליטית, במפ"ם ובמפא"י, אבל היום בפוליטיקה שלנו את ואני לגמרי לגמרי באותו צד, לגמרי באותו צד; גם מבחינת המחויבות האידיאולוגית לחמשת המ"מים, אם תרצו, הז'בוטינסקאים, אבל לא פחות מזה, משום שהיום אני חושבת שהדבר מס' אחת שמאחד אותנו הוא התפיסה הבן-גוריוניסטית של  ממלכתיות. בן-גוריון הוא שהביא את הקונספט הזה של ממלכתיות, המדינה, חובתה לאזרחיות ולאזרחים שלה, הממלכתיות מעל המפלגתיות, מעל הפלגנות. ואני מאושרת שאני יכולה למצוא את הקו המחבר הזה בינך לביני, בסופו של דבר, בתור הקרקע הכי יציבה שאנחנו חייבות וחייבים לשמר בשביל לבנות את עתידה של מדינת ישראל ביחד. אז אני מאחלת לך שלא תתרחקי מדי. אני מאחלת לנו שלא תתרחקי מדי. אשלח אותך – לא אשלח אותך; אני אשלח אותנו לעידן החדש הזה שבו את מבלה ואנחנו פה עם האמירה של גולדה, עוד אישה שאני נושאת אליה עיניים, שפסימיות היא מותרות שיהודייה או יהודי אינו ואינה יכולה להרשות לעצמה. אז באמת אהבה רבה לך ותודה רבה רבה רבה על הכול. אנחנו נמשיך להסתכל על הכיסא הזה ולראות אותך.
תודה רבה, אדוני היושב-ראש, ותודה רבה לחבר הכנסת מקלב ולחבר הכנסת גפני, שהסכימו לי להגיב ולהיות משיבה נוספת. קודם כול אני רוצה להגיד שאני תומכת בהצעת החוק, משום שלמותר לציין שאני תומכת בשחרור נשים משימוש פסול בכוח שנותנת ההלכה לגבר, שימוש שערורייתי, ולצערי, פעמים רבות מדי – – –
צריך כמובן להגיד שהפתרון האמיתי והנכון לסוגיה הזאת הוא לתקן את התקלה בחוק שלנו ולחוקק בישראל נישואים אזרחיים.
לשמור, כמובן, חופש נישואים לכל מי שיבחר ותבחר להתחתן גם בנישואים דתיים – –
– – אבל הרישום במדינה צריך להיות רישום של נישואים אזרחיים. אחד הדברים שאנחנו עדיין צריכות וצריכים לעבוד עליהם הוא להשלים.
במסגרת המאבק שלנו לשוויון, שוויון אזרחי ושוויון מגדרי, אני שמחה, גאה ומתרגשת לספר לכן ולכם שהודענו היום, שר האוצר ואני – – –
אני שמחה גאה ומתרגשת לספר לכם ולכן – – –
אדוני, אני מצטערת. אני לא – – –
במסגרת המאבק שלנו לשוויון – – –
אז במסגרת המאבק שלנו לשוויון, שוויון אזרחי ושוויון מגדרי, אני שמחה, גאה ונרגשת לספר לכן ולכם שהבוקר הכרזנו, שר האוצר אביגדור ליברמן ואני, על מהפכה אדירה וחשובה. לראשונה תונהג בישראל תקופת הורות המכונה "חופשת לידה לאבות" – בנוסף לתקופה שמוקנית להם עוד לפחות שבועיים, ואני מאמינה שזה יהיה חודש, של חופשת לידה לאבות, לגברים. אם יש דבר שמחולל שוויון גם בבית וגם בעבודה, שמאפשר גם קשר קרוב לאבא עם הילדות והילדים, התינוקות שלו, שמאפשר שינוי בסטריאוטיפים המגדריים, שמאפשר יותר שוויון הזדמנויות בעולם העבודה, זאת חופשת לידה גם לאבות. עכשיו, אני חייבת להגיד לכן ולכם, אני עמדתי כאן על הדוכן הזה לפני תשע שנים בתור חברת כנסת – – –
צר לי עליכם. פשוט, צר לי עליכם.
איזו עליבות. אין אבא ואין תינוק או תינוקת במדינת ישראל – וזה ממש לא משנה למי הם מצביעים, וזה ממש לא משנה מה דעותיהם הפוליטיות, וזה לא משנה מה מידת הדתיות שלהם; אין אבא, אין תינוק או תינוקת, ואין אימא, שלא ירוויחו רווח אדיר מהדבר הזה.
כל אבא יקבל הזדמנות להיות עם התינוק או התינוקת שלו בבית, בחודשים הראשונים הקריטיים האלה לעיצוב הזהות, האישיות והקשר עם ההורה.
איך משפט סיום? אני לא הספקתי להגיד שום דבר, והם רק צועקים כל הזמן.
אדוני היושב-ראש, אני קיבלתי זכות תגובה של חמש דקות ושתקתי פה על הדוכן שמונה דקות.
לא, לא. אדוני היושב-ראש, ברצינות.
אני עמדתי כאן על הדוכן כחברת כנסת בשנה הראשונה שלי – – –
חבר הכנסת אמסלם, אני זוכרת כתבה בחדשות 12 שבה ראיתי אותך כאבא מטפל בילדים שלך, דואג להם, מבשל להם.
הייתי מצפה ומקווה ומאמינה שדווקא אתה, שכל כך, באמת – – –
דווקא אתה, שכל כך באמת לא חושש להפגין את הצדדים האלה באישיותך, תבין את החשיבות האדירה.
בסדר, גם אני רוצה להצביע, אבל זה לא יכול להיות. זה ממש סתימת פיות בצורה המופרכת ביותר.
למה אנחנו צריכות להסכים לסתימת הפיות הזאת? מירב, עם כל הכבוד.
אדוני יושב-ראש הישיבה, אני באמת אומרת לך, זאת ממש כניעה לסתימת פיות. אז תוציא אותם. תקרא אותם בקריאות ותוציא אותם. סליחה.
זה לא יכול להיות שבגלל שהם צועקים אני לא אקבל – – –
נתת לי זמן, אבל לא נתת לי אפשרות לדבר.
אני קיבלתי חמש דקות לענות – דיברתי אולי דקה.
אני עומדת כאן ושותקת ומחכה. אני לא מוכנה לזה.
אדוני היושב-ראש, אני לא התחלתי. סליחה, התקנון מאפשר לך להוציא אותם. הם מפריעים ברצף.
לא נתת לי זמן לדבר. אתה נתת לי זמן, והזמן הזה בוזבז על ידי צעקות בלתי פוסקות שלא אפשרו לי לדבר. לא ייתכן.
אני מצטערת. אז תן לי לסיים את דבריי. תוציא אותם.
אבל מתי תוציא אותם, אחרי שתגיד לי: קיבלת זמן לענות? לא.
אבל אני לא יכולה לדבר, מה זה עוזר לי שאתה נותן לי דקה?
אבל אדוני היושב-ראש, לא, אני מצטערת.
לא. אני רוצה מאוד לסיים את דבריי – – –
אני רק רוצה לסיים את דבריי.
אבל אני לא יכולה לסיים את דבריי כי הם לא נותנים לי לדבר – –
– – ואתה, במקום להוציא אותם החוצה, נותן להם להשתלט על השיח. לא יקרה. לא יקרה.
אדוני היושב-ראש, אני מצטערת, באמת.
אז אני מבקשת שתוציא אותם, משום שאני לא יכולה לדבר ככה.
אני מבקשת זמן שבו אני אוכל לדבר. אני לא מתכוונת להיאבק בהם.
המאבק הזה לחופשת לידה שוויונית, שהוא אחד הדברים המרכזיים שיקדם שוויון מגדרי בבית ובעבודה, הוא מאבק שמנהלים אותו פמיניסטיות וארגונים פמיניסטיים כבר המון המון שנים. הייתה לי זכות להגיש את הצעת החוק הזאת לראשונה על שולחן הכנסת בשנה הראשונה שלי כאן כחברת כנסת. עמדתי והצגתי אותה – – –
עמדתי והצגתי אותה כאן, והיא לא עברה. כשהייתי באופוזיציה הצגתי אותה, ניסיתי לקדם אותה, נאבקתי עליה, ועכשיו, לשמחתי הרבה, אני חלק ממשלה שלראשונה אי פעם מביאה לחברה הישראלית את הבשורה האדירה של חופשת לידה, תקופת הורות, שמיועדת לאבות. זו בשורה אדירה לתינוקות, לילדות, לילדים, לאבות שמקבלים זכות להורות פעילה, וכמובן לנשים ולאימהות. אני מאושרת שמפלגת העבודה, שהכניסה את הדרישה הזאת להסכמים הקואליציוניים, זוכה להיות הראשונה שמביאה את הדבר הזה. אני מאושרת שהממשלה הזאת מקדמת שוויון מגדרי ומקדמת את טובת הילדות והילדים בכל המשפחות במדינת ישראל. תודה רבה, אדוני.
קודם כול צריך להגיד ניחומים לעלי ארד, בנה של נאוה, שנמצא איתנו ביציע. אני חושבת שכדי לתת דוגמה, טעימה, ממי הייתה נאוה ארד, אספר לכן ולכם שבשנת 1974, לקראת הבחירות לכנסת השמינית, היא דרשה במפלגת העבודה לשריין 25% מהרשימה לנשים – לפחות עשור לפני שזה התחיל להיות רעיון שהתקבל על דעתם של אנשים; ולחשוב על כך שהיום, כמעט 50 שנה אחרי, בכנסת ישראל יש לא הרבה יותר מ-25% נשים. נאוה ארד דרשה את זה ממפלגת העבודה כבר בשנת 1974. נאוה ארד הייתה אישה יוצאת דופן. קודם כול היא הייתה חברה, חברה אמיצה ביותר לחברותיה, שאיתן היא הלכה באש ובמים, ונאבקה יחד איתן על שוויון לנשים, על זכויות לילדות וילדים, ואת החצי השני של חייה הקדישה ממש לזכויות בנות ובני הגיל השלישי ולטיפול בהם. היא הייתה בדיוק הדבר הזה שמתחיל במזכירת הארגון הארצי של העובדות והעובדים הסוציאליים: מצד אחד, כל מה שעבודה סוציאלית מביאה איתה או המקומות שמתוכם בעצם את באה לעבודה סוציאלית: האכפתיות, הראייה של החלקים המוחלשים בבנות ובני האדם והאפליה המבנית שקיימת כלפיהם; ובאותה נשימה – שליחת ציבור, פוליטיקאית במובן הטוב של המילה, שנאבקת על הערכים שהיא מאמינה בהם, נאבקת בהם בכל המסגרות. היא הייתה פעילה במפלגה, דבר ראשון, ובאמת הקדישה חלק ניכר מחייה למפלגה – אבל זה היה בהסתדרות, וזה היה בכנסת, וזה היה בריצה לראשות העיר רמת גן, ובאיגודי עובדות ועובדים ובנעמת. בכל מקום שבו אפשר היה להשפיע לשם שינוי לטובה של העיוותים המבניים שאנחנו חיות וחיים בתוכם, לטובת החלשות והחלשים בחברה שלנו. אני גאה לעמוד כאן כשרה, כחברת כנסת, אבל כיושבת-ראש מפלגת העבודה, ולהעלות על נס את הדברים שעשתה נאוה ארד. הם משקפים בדיוק את האידיאולוגיה של מפלגת העבודה כפי שהיא מתחדשת היום ואת איך שאנחנו מאמינות ומאמינים שמדינת ישראל צריכה להיות ולפעול. אני מצטערת על כך שאנחנו עדיין, עדיין בעיצומו של המאבק הזה; שאנחנו עדיין צריכות להיאבק על ייצוג שווה, על הגנה על ילדות וילדים, על הגנה על החלקים המוחלשים של החברה שלנו. אני יודעת שאנחנו מתקדמות ומתקדמים, אבל אנחנו צריכות וצריכים להתקדם בקצב גדול יותר, מהיר יותר. ואולי נסיים בעוד דבר אחד, אדוני היושב-ראש. במסגרת המאבק שלה לשוויון מגדרי נאוה ארד התנגדה להקלות לנשים בשירות הצבאי. גם המאבק הזה, צריך להגיד, עוד לא תם. השבוע התבשרנו על כך שצה"ל מאפשר לנשים להיבחן גם ליחידת 669. זה יפה, אבל הבה נזכור שיש עדיין כ-8% מהמקצועות והיחידות בצבא שסגורים לחלוטין בפני נשים. עד שלא יהיה שוויון הזדמנויות בצבא יש קושי רב להגן על שוויון מלא בגיוס. לא ייתכן שנשים תהיינה שוות בחובת הגיוס – נשים בישראל משרתות באמונה מלאה את הצבא לאורך כל השנים האלה – ולא תיהנינה משוויון הזדמנויות בגיוס. גם זאת משוכה שאנחנו צריכות וצריכים לעבור אותה, ועוד מחסום שעלינו לפרוץ. נאוה ארד שירתה את המדינה הזאת, בכנסת הזאת, באמונה רבה, ועשתה רבות למען עם ישראל. יהי זכרה ברוך.
תודה רבה. << שאילתה >> 143. ארבעה הרוגים בתאונה הקטלנית בכביש 90 << שאילתה >>
תודה, אדוני. אז קודם כול, אני רוצה לשלוח ניחומים עמוקים למשפחות, ספציפית על התאונה המחרידה שראינו בסוף השבוע, אבל בכלל לכל המשפחות השכולות מתאונות הדרכים שאנחנו נאבקות ונאבקים בהן. ואני חייבת להגיד לכם, ואמרתי את זה גם כאן מעל הדוכן יותר מפעם אחת: הכבישים המסוכנים הם בראש התיעדוף של קבלת החלטות, זאת אומרת, הקריטריונים שלפיהם אנחנו מקבלות ומקבלים החלטות באילו כבישים להשקיע, ולצערי אין מספיק כסף בשביל לטפל בכל הכבישים שלנו כמו שראוי היה לנו לטפל בהם. אבל הכבישים המסוכנים, וספציפית כביש 90 – אני הודעתי כבר לפני חודש שהמקטע מצומת קטורה, מקטע של 20 קילומטר, הוא כבר מתוקצב, הוא כבר בעיצומו של התכנון המפורט הסופי, ובאוגוסט יצא מכרז בתקציב של 300 מיליון שקלים לשדרוג, הרחבה, כל מה שצריך לקטע הזה. אחרי התאונה המחרידה שהייתה בשבת, עשיתי דיון חירום ביום שני בבוקר במשרדי. השתתפו בו כל הגורמים – לא רק משרד התחבורה אלא משטרת התנועה, הרשות הלאומית לבטיחות בדרכים וגם משרד האוצר – והחלטנו על תוכנית שהיא מדורגת, שכן החלק של הכביש המכונה כביש הערבה הוא חלק של 120 ק"מ, ועלות ההרחבה שלו היא 2 מיליארד שקלים. אבל חשוב יותר מזה, חבר הכנסת גינזבורג, חבר הכנסת אזולאי וחבר הכנסת סעדי, חשוב יותר להבין שאי-אפשר ואין דרך לקחת את כל 120 הקילומטרים האלה ולהרחיב אותם בבת אחת. אם אתה מייצר בעצם אתר בנייה של 120 ק"מ, אתה יוצר מצב מסוכן עוד יותר מהמצב כרגע. ולכן, החלטנו על תוכנית לטווח מיידי, טווח בינוני וטווח ארוך, ולשמחתי, שר האוצר ואני הכרזנו אתמול על החלטה כן להיכנס לתוכנית הרב-שנתית של תקצוב כל 2 המיליארד האלה במתווה שנפרסם אותו בהקדם לפי שנים להרחבת כל החלק הזה של הכביש, כל 120 הקילומטר, אבל גם בטווח הביניים אנחנו נעשה דברים כמו נתיבי עקיפה, כמו מפרצי עצירה, כמו תוספות של תאורה, וכן תוספת של אכיפה. אני הטלתי על יושב-ראש הרשות הלאומית לבטיחות בדרכים לשבת עם כל הגורמים כדי להביא את הפרטים של הדבר הזה, לא לדבר רק בעקרונות, ועד שלושה שבועות הוא צריך להציג לי את התוכנית הספציפית הזאת, ואני אשמח לשתף אתכם בה כשהיא תהיה. אבל לסיכום צריך להגיד שכביש 90 סוף-סוף הולך לקבל את הטיפול שמגיע לו. אני אגיד שחוץ מכבישים מסוכנים, אני שמתי בראש סדר העדיפויות שלנו את הגליל והנגב, הערבה והגולן. המצב של כביש 90 הוא עוד אחת מהעדויות לאופן שבו המקומות האלה הוזנחו כל כך הרבה שנים. יש כבר, כאמור, מקטע ראשון שיוצא למכרז ב-300 מיליון שקל באוגוסט. התכנון שלו כבר – התכנון סופי, צריך להגיד, לא התכנון הראשוני, התכנון הסופי הוא כבר בהליכים מאוד מתקדמים, לכן אפשר יהיה באוגוסט להוציא את המכרז, והשאר – תוך שלושה שבועות אנחנו ניתן את התוכנית המלאה להשלמת שדרוגו של הכביש.
אדוני, אתה רוצה שאלה נוספת לכל השואלים קודם?
הבנתי. בסדר גמור. אז חבר הכנסת גינזבורג, כפי שציינתי, משום שאי-אפשר לעשות את כל ה-120 ביחד בלאו הכי – – –
תכנון בגדול, תכנון ראשוני, תכנון סטטוטורי לכביש הזה קיים. לא נכון לעשות תכנון פרטני מוקדם מדי, שכן אז הוא כבר יוצא לא רלוונטי לזמן. ברגע שיהיה לנו המתווה שעכשיו אנחנו מתחילות ומתחילים לעבוד עליו, בהחלטה שהתקבלה כן לעשות את כל 120 הקילומטר בתוכנית רב-שנתית, אז נעשה גם לוח זמנים מתי יהיה התכנון ולתקצוב.
אני עונה לאדוני. תראה, צריך להגיד ביושר, לפעמים התקצוב הוא הבעיה, אבל לפעמים גם יש דברים אחרים. גם אילו היו היום כל 2 מיליארד השקלים, לא היה אפשר ולא נכון לצאת לעבודה על כל הקטע. אמרתי, אני בתוך שלושה שבועות אקבל מיושב-ראש הרשות הלאומית לבטיחות בדרכים קודם כול את תכנון הביניים לדברים שכוללים, כמו שאמרתי, פתרונות שאינם הרחבה מלאה אלא הפתרונות הנוספים – של נתיבי עקיפה ומפרצי חניה ותאורה והפרדות בחלק מהמקרים. אנחנו במקביל, יחד עם שר האוצר ומשרד האוצר, נעבוד על המתווה להרחבה ושדרוג של כלל הכביש, ואז נוכל להציג את לוח הזמנים, ואז מן הסתם זה גם ילך ללוח זמנים של תכנון. לשאלתך, מה כולל השדרוג של 20 הק"מ – הרחבה לארבעה נתיבים; הפרדה קשיחה, חד-משמעית, בשני נתיבים, זה דבר שחשוב מאוד מאוד לעשות אותו; שוליים כמו שצריך. מבחינת תאורה, אני חייבת להגיד שאני לא יודעת אם הכוונה היא למה שנקרא עיני חתול או לתאורה מלאה. אני צריכה לחזור אליך לגבי זה. אני לא יודעת לענות על זה כאן, לא זוכרת כאן ועכשיו כרגע. אבל אני כן אגיד לך שהשדרוג ייעשה, מבחינת איכות כביש, בסטנדרט הגבוה ביותר שנתיבי ישראל יודעים לעשות. אני שאלתי שלשום בדיון ספציפית לגבי איכות הכביש שייסלל, ונעניתי שהאיכות תהיה באמת בהשקעה הגבוהה ביותר.
כן, כן. מהממות ומהממים, כמובן. תודה, רבותיי.
(אומרת בערבית: מאה מתוך מאה.) הוא שאמרתי.
לא רק 300 מיליון שקל. אמרתי, תהיה תוכנית – 300 מיליון שקל למקטע שכבר ישודרג ויורחב. אבל מעבר לזה, כפי שאמרתי, חבר הכנסת סעדי היקר, יש תוכנית שמתגבשת בימים אלה בדיוק לטווח המיידי ולטווח הבינוני, לעשות את כל הדברים עד שנעשה את ההרחבה המלאה. לגבי הבטחות שהיו בעבר, הן לא היו בתקופתי. אני לוקחת אחריות על תקופתי. אני הבטחתי להידרש לזה, ואכן הקצבתי כסף למקטע הראשון, והוא יוצא לפועל כבר בימים אלה.
רגע, תשובה לחבר הכנסת גינזבורג, תאורה ועיני חתול. יש ניתוח של המקטעים מבחינה בטיחותית ומבחינה סביבתית, והפתרונות של תאורה ועיני חתול מותאמים לכל מקטע גם בקטע המשודרג לפי הדבר הנכון מבחינה מקצועית.
חבר הכנסת אזולאי, אני מאוד מאוד מתרשמת ובאמת אני מברכת אותך, אתה בדרך הנכונה. אם תתאמן עוד – – –
אני ממש מברכת אותך, זה היה מרשים מאוד, ואני בטוחה שאזרחיות רבות, ובמיוחד אזרחיות רבות שהצביעו לך, ודאי שמחו לשמוע אותך מזכיר גם אותן ומתייחס גם אליהן בדבריך. זה לא עניין של יום ביומו.
זה לא נלקח כמובן מאליו, אז כל הכבוד.
אני גם שמחתי לשמוע שחברי האופוזיציה, אתה מתחייב בשם חברי האופוזיציה שהם יצביעו בעד דברים שטובים למדינת ישראל. לצערי, מי שנמצאות ונמצאים פה במליאה באופן שוטף נוכחים באופן קבוע אחרת, כשאנחנו מביאות ומביאים – –
– – פעמים רבות יוזמות מאוד חשובות לטובת מדינת ישראל ואתם מצביעים נגדן ברצף, אז ככה שזה חידוש מאוד מרענן לשמוע שיש משהו אחד, כביש אחד, שזוכה ליחס הטוב שלכם וליחס הענייני שלכם – –
– – ואתם תהיו שותפים למעשה שאנחנו עכשיו התחייבנו אליו. שר האוצר ואני התחייבנו להביא את התקציב הזה. שמחה מאוד לדעת שתמיכת האופוזיציה בעניין הזה מובטחת. תודה רבה.
תודה רבה, אדוני. אז ככה, אחד-אחד, מה שנקרא. חברת הכנסת סטרוק, עניינית, חד-משמעית אני משקיעה באזורים של הפריפריה שהוזנחו שנים ארוכות מאוד. לצערי מצב הכבישים בנגב, בגליל, בערבה ובגולן הוא אנוש, לא פחות מזה. הוא אנוש. הוא ממש פרי של הזנחה ארוכת שנים ביותר, והמצב שם הוא מחריד.
ולכן אני בסך הכול מתקנת ומתחילה להשלים פערים של דברים שבאמת פשוט הוזנחו שנים ארוכות, לכן אני מציינת אותם. שנית, אני דואגת לאזרחיות ואזרחי ישראל לא לפי דפוס ההצבעה שלהם. אני יודעת שאצלכם, במפלגות שלכם, לא מקובל הדבר הזה, אבל אני לא מסתכלת על אזרחיות ואזרחי ישראל לא לפי פתק ההצבעה שלהם, לא לפי הכיפה שיש או אין על ראשם, לא לפי סוג המעיל שהם כן או לא לובשים ולובשות, לא לפי המוצא שלהם. לפי המין והמגדר שלהם אני מתייחסת רק כשמדובר באפליה נגדם, כמו שאני מתייחסת כשמדובר באפליה על כל בסיס אחר. אבל בוודאי בכבישים, ובוודאי בוודאי בהצלת חיים, אני מתייחסת לכל אדם ואדם ככזה וככזאת, לכל אזרחית ואזרח בשוויון מלא. אז אני שמחה להגיד לך שבאופן ענייני, שוב, כמו שאמרתי קודם, לצערי אין מספיק תקציב כדי לטפל בכל הכבישים, ואפילו לא מספיק כדי לטפל בכל מוקדי הסיכון. יש במדינת ישראל מאות רבות ביותר של מוקדי סיכון, אבל ממש מאות רבות, ואני, לצערי, נמצאת במקום שבו אני צריכה לתעדף אותם, משום שאין מספיק תקציב לטפל בכולם. אני מאוד מקווה שבתקציב הקרוב – שכמו שאומרות אצלכם, בעזרת השם תתברך אנחנו נעביר עוד לא יותר מדי זמן – אנחנו נביא הרבה הרבה יותר כסף לטפל בדברים האלה. בינתיים, לשני הצמתים הקונקרטיים שדיברת עליהם – אז אחד אכן נמצא בבחינה במסגרת הצמתים המסוכנים; השני נמצא בבחינה במסגרת התוכנית האסטרטגית, שעדיין לא נסגרה. אז בהמשך אני אשמח להעביר לך את התוצאות של הבחינה של הצוותים המקצועיים, והצוותים המקצועיים הם שעוסקים בזה. לעניין מוניות השירות – ככה: חברות וחברים, אני לא יודעת אם אתם זוכרות וזוכרים את זה, אבל מוניות השירות פעלו במדינת ישראל מאז – המון, המון שנים, אני לא יודע אם מאז קומה אבל באמת המון המון שנים. זה דבר שכולנו גדלנו עליו, השיטה הזאת, שמעבירים כסף מאחור לנהג, בדרך כלל. מוניות השירות היו השלמה חשובה. הן לא באות לא במקום אוטובוסים וודאי לא במקום הסעות המונים; הן באות כעוד חלק בתחבורה הציבורית שלנו שמאפשר לשפר את הקישוריות, כלומר, גם אם נסעת ברכבת נניח מתל אביב לירושלים, אבל אז בירושלים היית צריכה להגיע למקום שאולי האוטובוס לא מגיע אליו עדיין, או אולי האוטובוס מגיע לאן שהוא, ומשם צריך למקום אחר – מוניות השירות היו עוד דרך כדי לא להוסיף עוד כלי רכב פרטי לתנועה שלנו, לפקקים ולעומס. עכשיו, ב-2018, שאז כידוע לא אני הייתי שרת התחבורה, משרד התחבורה עשה רפורמה במוניות השירות. המודל של הרפורמה ההיא היה לא נכון, לא טוב ולא מוצלח. אחריו גם באה, התרגשה על כולנו הקורונה, מגפת הקורונה, והתנועה בתחבורה הציבורית הופסקה בכלל. לכן מוניות השירות בעצם חדלו לעבוד כמעט בכל מקום. ערים רבות ביותר, ממש, המוני ראשי ערים, ואזרחיות ואזרחים באו אליי וביקשו, ובצדק ביקשו, לחדש את פעולתן של מוניות השירות, שכן היעדר מוניות השירות לקח מהם את האפשרות להגיע לקניות, לעבודה, לכל מיני סידורים ודברים שבהם הם נהגו להסתמך בעבר על מוניות השירות. לכן, אנחנו בחנו את הכשלים שהיו במודל שיצא ב-2018, ואחרי בחינה מעמיקה הגענו למסקנות והוצאנו אותן לפועל בקול קורא. עכשיו, יש פה חידוש אחד משמעותי, וזה אחד הדברים שאני מאוד מאוד גאה בהם: אנחנו החלטנו לעשות את מה שמדברות ומדברים עליו כל כך הרבה, מה שנקרא, וזה ביזור סמכויות לרשויות המקומיות. לא עוד משרד התחבורה הוא שמחליט מהם המסלולים שבהם ייסעו מוניות השירות ויוציא להן את המכרזים, אלא הוא יאפשר לרשויות עצמן לתכנן את המסלולים שבהם יש להן חוסר, המסלולים שבהם יש ביקוש, המסלולים שהם יודעות ויודעים שהציבור שלהם צריכה שם את הנסיעות האלה, והם שבעצם יתפעלו את מוניות השירות. זה צעד סופר-חשוב בעיניי בדרך שכל ממשלת ישראל צריכה לעשות לעבר נתינת יותר סמכויות לרשויות המקומיות, שבאמת בתקופת הקורונה כולנו ראינו כמה הן מכירות ומכירים את הצרכים, את הבעיות ואת היכולת שלהן לסייע לציבור שלהן בצורה הטובה ביותר.
עכשיו, עוד אמת שאי-אפשר להתכחש לה זה שמוניות השירות עבדו בשבת מאז ומעולם, ובמובן הזה אני לא שיניתי את מודל השירות של המוניות. לא. עשיתי את אותו מודל שהיה קודם. מה ששיניתי זה את העובדה שהן מופעלות לא על ידי משרד התחבורה אלא על ידי הרשויות המקומיות, אבל את מודל ההפעלה שלהן לא שיניתי. הן עבדו בעבר בשבת, ובמקומות שתהיה רלוונטיות – – –
למותר לציין שכל המודל הזה – –
– – והקול הקורא הזה נעשו בעבודה מקצועית ארוכה, בהתייעצות עם כל גורמי המקצוע. לכן יצא קול הקורא הזה, שגרם שמחה רבה להרבה מאוד רשויות, ואני בטוחה שהשירות שהמוניות האלה ייתנו יעזור להרבה מאוד אזרחיות ואזרחים בישראל.
זה לעניין מוניות השירות. אגב, אדוני צודק שמודל השירות הגמיש – הבאבל והתיק-תק וכו' – הוא עדיין לא מספיק יעיל, אבל משום שאנחנו מחפשות ומחפשים כל דרך לתת לאנשים שירות שיגרום להם להשתמש בתחבורה ציבורית במקום ברכב הפרטי, מה שעשינו – הקמנו עכשיו יחידה שמתמחה באיסוף מידע לגבי הנסיעות האלה, והיא תביא לנו בהקדם, לדעתי ממש תוך ארבעה-חמישה חודשים, נתונים שיעזרו לנו לטייב את ההפעלה של השירות הזה, על מנת שהוא באמת גם יהיה יותר יעיל. אני לא כופרת בעובדה שצריך לייעל אותו ולעשות אותו יותר כדאי, רק מה שאני רוצה להגיד זה שהדרך היא לא לבטל אותו אלא הדרך היא למצוא איך הוא יהיה יותר אפקטיבי ליותר נוסעות ונוסעים. דבר אחרון, כמובן.
לא האחרון – לעניין המעברים לירדן. חבר הכנסת עודה, אתה לגמרי צודק. המעברים לירדן צריכים להיות פתוחים. יש על זה הרבה עבודה. אני מבטיחה לך שאני באופן אישי, ואנשי הלשכה שלי, עובדות על זה ימים ולילות. צר לי שאנחנו עדיין לא הצלחנו להגיע לתוצאה מספקת. יש הרבה מאוד בעיות שכרוכות בזה, והן לא רק קשורות לכוח אדם, בכלל לא. אני לא רוצה כאן ועכשיו לפרט בעניין הזה, אבל אני מבטיחה לך – אני מסכימה לחלוטין שהמעברים האלה צריכים להיות פתוחים; נעשה מאמץ רב מאוד לגרום להם להיות פתוחים בהקדם האפשרי. אני מבטיחה לך שכאמור יש על זה מאמץ גדול. אני רק אגיד מילה אחת אחרונה לגבי הרפורמה בתחבורה הציבורית, שאני מאוד מאוד גאה בה, הרפורמה החברתית ביותר שנעשתה הרבה מאוד זמן באזורנו. אני רוצה לספר לכם, לכולן ולכולם, על הכרטיס הפריפריאלי, שנותן לפריפריה עדיפות אדירה, ומאפשר לכל נוסע ונוסעת ב-99 שקלים לחודש לנסוע באופן חודשי ברדיוס של 40 ק"מ. ויותר מזה אני אגיד לכם – מי שגרות וגרים בדרום ונוסעות נניח לבקר בצפון, יכולות עם הכרטיס הזה לנסוע ב-40 ק"מ גם בצפון באופן בלתי מוגבל, גם ילדות וילדים, גם נוער, גם גמלאיות וגמלאים, זכאיות ביטוח לאומי – כולם יעשו את ה-40 ק"מ האלה ב-99 שקלים לחודש בלבד, חופשי-חודשי.
זה סידור נכון מאין כמותו, שיוריד את ההוצאה של משפחה על תחבורה ציבורית באופן ניכר, במיוחד – וזאת הכוונה של הרפורמה – במיוחד למשתמשות ולמשתמשים ה"כבדים" בתחבורה הציבורית, אדוני היושב-ראש, ומי כמוך יודע שהציבור החרדי הוא ראש וראשון למשתמשים בתחבורה ציבורית. אנחנו בדקנו את דפוסי הנסיעה וראינו שדווקא למשפחות האלה, שנוסעות לשבת למקום אחר – הכרטיסים החדשים והכרטיסים האזוריים המיוחדים וההנחות החדשות וביטול התשלום באופן מלא, ההנחה של 100% לבנות ובני 75 פלוס, שזה 400,000 אישה ואיש שיוכלו לנסוע חינם, גם ברכבת הכבדה, גם ברכבות הקלות – הדבר הזה יוריד את ההוצאה המשפחתית על תחבורה ציבורית באופן ניכר ויעשה את השימוש יותר יעיל, יותר משתלם, יותר כדאי, וגם יאפשר לנו לפתח את התחבורה הציבורית בצורה טובה יותר.
אני מאוד מאוד גאה ברפורמה הזאת, שמחה שהיא נכנסת לתוקף ב-1 באוגוסט, והיא תעזור לנו להוריד אנשים מהפקק, לפנות אנשים מהפקק, מה שלטווח הארוך אולי גם יקטין את הפקק ויעזור לזיהום האוויר הנוראי שלנו. אז אנחנו ממש על זה. תודה רבה.
כן, עשר דקות. זה בזכותי סופרות. כשאתה היית יו"ר קואליציה, אני התעקשתי מהאופוזיציה שיספרו לשרות ולשרים עשר דקות של התקנון.
לא, מספיק לי. עשר דקות – מעל הראש. אדוני היושב-ראש, חבריי וחברותיי חברות הכנסת, אני מתייחסת להצעת החוק, אני עונה על הצעת החוק של חבר הכנסת אורי מקלב להפחתת סכום הקנס על נסיעה ללא תיקוף כרטיס בתחבורה ציבורית. אנחנו מדברות על מצב – היום יש מצב, לצערנו, שנוסעות ונוסעים רבים בתחבורה הציבורית עולים לאוטובוס, עולות לאוטובוס, ולא מתקפות את הכרטיס שהוא תשלום לתחבורה הציבורית. עכשיו, צריך להגיד, אדוני היושב-ראש, שהתחבורה הציבורית בישראל מסובסדת, מסובסדת ב-70%, ככה שהמחיר שמשלמות ומשלמים הנוסעים הוא בבחינת השתתפות, איך לומר, והוא כמובן סכום שהוא מאוד נחוץ לנו להפעלת התחבורה הציבורית בארץ – לתשלום שכר הנהגים, לקניית האוטובוסים, לדלק, לתחנות, למסופים, לכל האופרציה הגדולה הזאת. למותר לציין שאי-תיקוף כרטיס הוא א. עבירה על החוק, וב. הוא פגיעה כלכלית אנושה ביכולת לתפעל את התחבורה הציבורית, ולכן יש קנס על מצב של אי-תיקוף. היכולת שלנו לקיים תחבורה ציבורית טובה, תחבורה ציבורית יעילה, תחבורה ציבורית שנותנת שירות ראוי וטוב ואפקטיבי לאזרחיות ולאזרחים, תלוי גם בתיקוף כמו שצריך, לפי החוק ולפי ההיגיון, של נוסעות ונוסעים באוטובוס, או כמובן בכל כלי תחבורה ציבורית אחר. אני עושה רגע כוכבית ואומרת כמה חשוב לנו לקדם את התחבורה הציבורית במדינת ישראל. מאז כניסתי לתפקיד אנחנו עשינו בעצם היפוך פירמידה – שמנו את הרכב הפרטי בתחתית, ואת התחבורה הציבורית, יחד עם הליכתיות ויחד עם כלים קטנים אחרים, שמנו אותם למעלה, משום שמה שיוציא את הציבור מהפקק, ולימים, אם תרצה השם ואם נעשה עבודה טובה, אולי יצמצם את הפקק, זה רק באמת המעבר להסעת המונים ותחבורה ציבורית אפקטיבית. עם זאת, אנחנו מזהות, והמציע מדבר על הבחנה בין שני מצבים שונים: בין מצב שבו אדם כלל לא קנתה או קנה כרטיס, ובעצם באמת לא משלמת על הנסיעה כלל ולא מתקפת כי היא פשוט לא שילם או לא שילמה על הנסיעה, לבין מצב שבו לאדם יש כרטיס חופשי-יומי או חופשי-חודשי – בקרוב יהיה לנו גם חופשי-ארצי – הסדר נסיעה שבו בעצם הנסיעה כבר משולמת, אבל עלה לאוטובוס ובגלל דוחק, בגלל טלפון שבדיוק התקבל, בגלל היסח הדעת כזה או אחר, לא תיקף או לא תיקפה את הכרטיס. צריך להגיד שאכן יש הבדל בין שני המצבים האלה. מצב אחד הוא שאדם לא שילם על הנסיעה, ומצב אחר הוא שאדם שילם מראש אבל לא תיקף, ואין בעצם אסמכתה לכך שהוא שילם על הנסיעה. מבחינת הפגיעה הכלכלית – –
– – במפעילים, אדוני היושב-ראש, המצב הוא דומה, כי הם בעצם מנהלים רישום, זאת אומרת, התיקוף הוא בעצם רישום של מספר הנסיעות שהתבצעו, וכשאין רישום של הנסיעה, אז יש פגיעה כלכלית במפעיל, ואז הוא לא יכול לעמוד בשירות שהוא אמור לתת לפי החוזה שלו עם משרד התחבורה.
אדוני, אם תוכל לפחות לקרוא אותה לסדר, ברשותך. זה מאוד קשה לדבר ככה.
בוא, אני – לפחות קריאה לסדר.
ובכל זאת, אנחנו רואות ורואים – – –
אם אדוני לא מעוניין שאני אענה על הצעת החוק, אז זה – אבל אי-אפשר ככה.
– – למרות שבשני המקרים יש פגיעה בתחבורה הציבורית – –
– – אנחנו כן רואות הבחנה בין מי שבאמת לא שילמו את הנסיעה לבין מי שלא תיקפו. ואכן, יש היגיון רב בכך שגם הקנס צריך להיות שונה בשני המקרים האלה, ולכן מצאנו לנכון לתמוך בהצעת החוק. הגורמים המקצועיים במשרד ואני קיימנו על כך דיונים ואנחנו שמחות ושמחים, בכפוף להסכמות שנסכם עליהן, לתמוך בהצעת החוק ולקדם אותה לכדי שינוי בחוק. במסגרת ההסכמות, אנחנו נצטרך לעשות אחר כך דיון גם בנושאים נוספים, כמו למשל נוסעות ונוסעים שלא תיקפו, הציגו את הרב-קו אבל הן מסרבות ומסרבים להראות לפקח או לפקחית תעודה מזהה, דבר שכמובן מקשה על האכיפה. אנחנו נצטרך לראות איך אנחנו מביאות ומביאים לפתרון המצבים האלה, וגם באמת למצב שבו פחות ופחות אנשים עושים בכלל את הדבר הזה של לא לתקף. אחרי הכול, זה באינטרס של כולנו שהתחבורה הציבורית תוכל לשרת את כולנו בצורה הטובה ביותר.
לכן הסיכום הוא להלן: גובה הקנס לבעלי חוזה או בעלות חוזה שלא תיקפו יהיה לפחות 50% מהתעריף המוגדל. החוק לא יוחל על הרכבת הקלה בירושלים, לאור חוזה מסחרי חתום בין הצדדים שמסתיים בעוד כ-15 שנה, ובו המדינה כבר מחויבת לגובה התעריף המוגדל שיחול. במהלך הכנת הצעת החוק לקריאה ראשונה יתבצע דיון מעמיק בסוגיות אתגרי החברות המפעילות בהתמודדות עם נוסעות ונוסעים שאינם מתקפים, ובפרט תיקון החקיקה כך שיתאפשר למפעיל להתמודד עם אדם שלא מוכן למסור תעודה מזהה לאחר שהציג רב-קו, וזאת באמצעות מסירת פרטי הנוסע או הנוסעת על ידי משרד התחבורה לחברה המפעילה. הצעת החוק תחזור לוועדת השרים לענייני חקיקה לפני הקריאה הראשונה ותקודם בתיאום עם הממשלה. אני מברכת מאוד את חברי חבר הכנסת אורי מקלב, שמכיר את עולם התחבורה – –
– – ואת עולם התחבורה הציבורית מקרוב, אחרי שנה כסגן שר במשרד התחבורה, ואנחנו, הייתה לנו חפיפה של שיתופי פעולה כמו שהיה מקובל בינינו לאורך הרבה שנים. אני שמחה על שיתוף הפעולה הזה, קואליציה-אופוזיציה. אני באופן אישי, כידוע, אחרי שנים רבות באופוזיציה, מאמינה בשיתופי הפעולה האלה. אני מקווה שנוכל לעשות עוד הרבה כאלה. יש לנו להעביר מטרו על הפרק, יש לנו מסילות רכבת לקדם ויוזמות רבות רבות לשיפור השירות, וביניהן, תכף נדבר, גם שכר הנהגים ותנאי הנהגים, שאנחנו מתכוונות ומתכוונים לשפר – זאת אומרת, לא רק מתכוונות, כבר משפרות – ובקיצור, אנו פועלות ופועלים לשיפור התחבורה הציבורית. אני בטוחה שהחקיקה הזאת תהיה חלק מהעבודה הזאת, אז בהצלחה לכולנו, ותודה רבה.
חבר הכנסת מקלב, חברת הכנסת עטייה, תודה רבה לכם שאתם מעלות ומעלים את הנושא הסופר-סופר-חשוב הזה. למעשה, אם תלכו לדברי הפתיחה שלי כשנכנסתי ביום כניסתי למשרד התחבורה תוכלו לגלות שחלק לא מבוטל מהם מוקדשים לנהגים בתחבורה הציבורית, למעמד שלהם, לתנאים שלהם, לשכר שלהם. ואני לא רק דיברתי על הדברים ואמרתי בדיוק את הדברים שאתם אמרתם כאן, אלא לשמחתי – – –
לא, לא, אמרתי לגבי התחבורה הציבורית ואני הולכת גם להגיד את זה, אבל אמרתי על הנהגים בתחבורה הציבורית – ואנשאללה גם נהגות, יש מעט נהגות, ובשאיפה נביא יותר – לא רק שאמרתי את הדברים אלא גם לשמחתי כבר התחלתי לפעול למענם, ואני מייד אפרט. אז קודם כול, אכן אנחנו מאמינות ומאמינים, בתקופה שלי במשרד התחבורה, בתחבורה ציבורית. אני רואה בתחבורה ציבורית את העתיד שלנו. אין שום דרך שאנחנו נצליח להתחיל לצאת מהפקק ללא מעבר משמעותי לתחבורה ציבורית, להסעת המונים. אנחנו ממש הפכנו את הפירמידה, ואנחנו מסובבות ומסובבים את הספינה הגדולה הזאת של משרד התחבורה לעבר תחבורה ציבורית. התחבורה הציבורית ללא ספק נשענת על הנהגים שלה והנהגות שלה. הם הלב הפועם, אם תרצו; הם המרכיב המשמעותי ביותר; הם אלה שאנחנו שמות ושמים את החיים שלנו בידיים שלהם, בפירוש. אני רואה את זה ככה, אני מתייחסת לנהגות ולנהגים ככה, ואני מאוד מחויבת לשפר באופן ניכר את כל התנאים שלהם, החל בתנאים הפיזיים וכלה במעמד ובשכר. אז קודם כול, אני אתחיל מהדברים היותר-מסובכים, ואני אעבור למה שכבר נעשה. לעניין המשא ומתן על השכר, אכן, משרד התחבורה איננו המעסיק של הנהגות והנהגים אלא המפעילים השונים. זאת השיטה הנהוגה היום. יש הפרטה של ההפעלה. מה שחבר הכנסת מקלב מתייחס אליו בנוסטלגיה, וגם היושב-ראש פה הזדהה עם הדבר הזה – הימים שהיו דן ואגד קואופרטיבים ציבוריים הם לצערי מאחורינו. זאת הייתה באמת תקופה שגם היה מעמד הרבה יותר טוב לנהגים מכל בחינה, גם מבחינת התנאים וכו', אבל נעשתה הפרטה מאוד משמעותית. יש היום הרבה מאוד חברות שמפעילות את התחבורה הציבורית, והמכרז הוא שלהן עם הממשלה בעצם, עם משרד התחבורה. הם שמעסיקים את הנהגים והנהגות, ולכן הם שמנהלים ומנהלות את המשא ומתן עם הנהגים והנהגות וקובעים את תנאי שכרם. בית המשפט אכן קבע שהמעסיקים צריכים לשבת עם הנהגים כדי להגיע להסכמות על השכר. משרד התחבורה, בתור הרגולטור של התחבורה הציבורית ושל המפעילים, הוא צד חיצוני לעניין. אני במאבק מול האוצר מהרגע הראשון שלי במשרד על כך שצריך לתת משאבים להעלאת השכר של הנהגים, ואני בטוחה שאנחנו נצליח לעשות את זה בתקציב הקרוב. אני מחויבת לכך שזה יקרה, ואני דיברתי על זה עם שר האוצר יותר מפעם אחת. אני יודעת שגם הוא מודע עמוקות לצורך החשוב הזה להעלות את שכר הנהגים, ואני מאמינה שזה יקרה. אבל בינתיים זה לא שנחנו. אני יכולה להגיד לכן ולכם שאנחנו קודם כול כבר כן העברנו כסף למענקים שיקלו גיוס נהגים, אם חדשים ואם חוזרים, בשביל שאפשר יהיה באמת לעזור להם בתקופה הראשונה. אנחנו התקנו עמדות התרעננות, וזה דבר מאוד משמעותי. זה דבר חשוב מאין כמותו, שיהיה לאנשים איפה לנוח, באמת, לאכול משהו, שנייה רגע להתאושש. אי-אפשר לנסוע ברצף. צריך להיות מסוגלים באמת להתעשת שנייה, לנשום, אני מקווה שלא לעשן, אבל יש כאלה שגם את זה צריכים. אז אנחנו כבר התקנו 14 עמדות חדשות ברחבי הארץ. עד סוף השנה אני מאמינה שיהיו לפחות 30 חדשות. זה – נוסף למסופים שאנחנו בונים בכל מקום. המסופים, שהם בכלל הכרחיים כדי להיות מסוגלות ומסוגלים לתגבר את התחבורה הציבורית, גם הם כוללים מקומות ראויים למנוחה לנהגות ולנהגים. אני אומרת בוודאות שבתקציב הקרוב, כשנביא עוד כסף לתחבורה הציבורית, נשקיע עוד כסף ברווחה הפיזית של הנהגים. אחד הדברים שאנחנו עושות ועושים זה סלילה של נתיבים לתחבורה ציבורית, נת"צים. זה דבר שהוא דרמטי ליכולת של הנהגים לתפקד. כשיש להם נתיבים שהם נוסעים בהם באופן שוטף בלי מכוניות אחרות שתקועות להם, בלי להיות תקועים בפקקים, זה גם מאפשר להם לעמוד בזמנים, זה גם מאפשר להם את המנוחות שלהם וזה גם מאפשר להם נהיגה הרבה יותר טובה. אנחנו מחויבות להוסיף הרבה יותר נתיבים לתחבורה הציבורית, יחד עם הוספות בשירות, כדי, שוב, גם לייעל את התחבורה אבל גם להקל על הנהגים. אלה הדברים שאנחנו כבר עושות ועושים אותם, וכמו שאמרתי, אנחנו מחויבות ומחויבים לכך שהעלייה בשכר בסופו של דבר תקרה. שוב, זה לא דבר שמשרד התחבורה עושה באופן ישיר מול הנהגים, אבל אנחנו דוחפות ודוחפים לזה. אני אגיד לסיום, הדבר הכי חשוב לי אולי להגיד – אני פגשתי את נציגות ונציגי כל הוועדים של הנהגים. הם יודעים, אני פגשתי אותם גם במשרד התחבורה בפגישה גדולה, וגם כשהם באו להפגין אני ניגשתי אליהם. אני מכירה את הכאבים, אני מכירה את הבעיות. אני באמת באמת רואה אותם, אני מסתכלת עליהם בגובה העיניים. אני יודעת כמה הם חשובים לנו, ואני אעשה כל מה שצריך כדי שהם יקבלו את התנאים הראויים לעבוד בהם. תודה רבה, אדוני.
אולי בעבודה ורווחה, זה תנאי שכר.
ב-1 במאי השנה, 100 שנה לאחר שנולד, נפטר בשיבה טובה ומדהימה איש משפחה אוהב ואהוב, איש עבודה מסור ממדרגה ראשונה, אוהד הפועל חיפה וחבר כנסת לשעבר ממפלגת העבודה, נפתלי בלומנטל. שלום למשפחתו המדהימה שהגיעה לכאן בייצוג יוצא מן הכלל באמת. לכבוד ולעונג הוא לנו לפגוש אתכם כאן ולהוקיר את זכרו של חבר הכנסת לשעבר בלומנטל. אדוני היושב-ראש, אתה סקרת את פועלו הרב ביותר של חבר הכנסת בלומנטל, שבאמת היה מדור בוני הארץ. הרבה פעמים אנחנו מדברות ומדברים על בנייה במונחים של סלילה וחציבה, והרבה פעמים באמת בהקשרים של חקלאות, אבל צריך להגיד שגם את התפקידים הכלכליים צריך היה למלא, ונפתלי בלומנטל עשה את זה באמונה רבה ובכישרון גדול, והוא עשה את זה כשתמיד היה לנגד עיניו מעמד הפועלים, מעמד האדם העובד והעובדת. זה היה דבר שהיה חשוב לו, והוא פעל למענו בכל תפקיד מהתפקידים הרבים מאוד מאוד שהוא מילא. הוא התחיל את הקריירה שלו במדינת ישראל בתור לוחם. הוא עלה לארץ, וממש מייד התגייס להגנה. הוא פיקד על רבים שהוא איבד – דבר שלא הניח לו לאורך כל חייו, אובדן שהלך איתו והכביד עליו – והוא מעולם לא שכח את האנשים שהלכו איתו, אחריו, ושהוא היה אחראי להם, שלחמו ביחד ובנו ביחד את מדינת ישראל ממלחמת השחרור. נפתלי בלומנטל היה סוציאליסט אמיתי. כשאנחנו אומרות ואומרים שהוא חשב על האדם העובד, האישה העובדת, זה היה מתוך אידיאולוגיה, מתוך תפיסת עולם שמפלגת העבודה חוזרת אליה מאוד בגדול, של לראות את האדם העובדת והעובד, לדאוג להם לתנאים ראויים, לשכר שמגיע על עבודה קשה, על עבודה מסורה. הוא היה ידען גדול בתחומים רבים – בכלכלה, בפוליטיקה – דיבר הרבה שפות, היה קורא ספרים, החל מחומרים מקצועיים ועד רומנים וספרי מתח, לא הפסיק ללמוד לרגע, גם בגיל מאוחר, וכמובן גם בגיל של הפייסבוק – גם פייסבוק, גם משחקי מחשב עם הנכדות והנכדים, שלא לומר, הבנתי שאפילו היה מלמד את הנכדות והנכדים מיני משחקי מחשב, עד כדי כך. נפתלי גדל בבית דתי, אבל אחרי שהכיר את רעייתו, את מי שהפכה לרעייתו, הפך לחילוני והאמין שהמצוות החשובות מכולן הן מצוות שבין אדם לחברו, והקפיד לקיים את כולן. וכך אכן הייתה לו מערכת יחסים של אהבה עם משפחתו – הוא היה אהוב, נאהב ואוהב מאוד – וגם בעבודותיו השונות היו לו תמיד יחסים קרובים וטובים עם אלה שעבדו איתו ובסביבתו. וכאמור, אי-אפשר לסיים בלי להזכיר את הפועל חיפה. משפחת בלומנטל מחזיקה שלושה דורות של אהדה לקבוצת הפועל חיפה. ובכן, צפייה משותפת במשחקי כדורגל היא אחד הדבקים המבטיחים ביותר למשפחה, אז נאחל הצלחה, כמובן. אני מודה לכן ולכם שבאתם, וזכות גדולה היא לי להספיד אותו כאן, את נפתלי בלומנטל, שהלך לעולמו בגיל 100, חבר הכנסת לשעבר. יהיה זכרו ברוך.
אדוני היושב-ראש, הזקן הוא – – –
כן. כן. ובכן, אדוני היושב-ראש, חבריי וחברותיי חברות הכנסת, אכן הממשלה הזאת הבטיחה, ואני שמחה לבשר שהממשלה הזאת מקיימת. וההצעה הזאת, שהיא אכן הצעה הגיונית והצעה ראויה והצעה טובה ונכונה, כבר מיושמת הלכה למעשה – הנחה של 50% לכל, אגב, זכאיות וזכאי הביטוח הלאומי מכל הסוגים והמינים; מכל הסוגים, לא רק המוגבלויות ולא רק הנכויות ולא רק הקשיים, אלא כל זכאיות וזכאי הביטוח הלאומי לסוגיהם השונים יקבלו החל מ-1 באוגוסט 50% הנחה בתחבורה הציבורית לכל האורך והרוחב. הבשורה הזאת נמצאת במהפכת "דרך שווה", הייתה לי הזכות ליזום אותה במשרד התחבורה יחד עם משרד האוצר.
שר האוצר ואני הודענו עליה. היא כבר חתומה; היא יצאה כבר לדרך. לשמחתי כבר כל המערכות מתאימות את עצמן; כל המערכות האלקטרוניות, כל מערכות התשלום; כל האפליקציות; כל הכרטיסים המיוחדים החדשים – במיוחד הכרטיסים החדשים המיוחדים לפריפריה, שיהפכו את הנסיעה בתחבורה הציבורית בפריפריה למשתלמת עוד יותר.
כולן כולן כולן כוללים 50% הנחה לכל זכאיות וזכאי הביטוח הלאומי; לכל האנשים עם המוגבלויות.
כך שלצערי, הצעת החוק פשוט מתייתרת. או יותר נכון, צריך להגיד: לשמחתי הצעת החוק מתייתרת, משום שהדבר כבר חתום. זה לא בבחינת הבטחה; לא בבחינת התחייבות; זה לא רק כסף שכבר הבאנו, אנחנו מוציאות ומוציאים לפועל. בהזדמנות הזאת חשוב לי לעדכן אתכם שאנחנו משקיעות ומשקיעים 100 מיליון שקלים באוטובוסים בין-עירוניים נגישים. זהו דבר שעדיין יש בו פער, לצערי. עד סוף השנה יהיו 100 אוטובוסים בין-עירוניים נגישים, ועוד 6 מיליון שקלים שהביאה חברתי חברת הכנסת פינטו בהסכם הקואליציוני, שגם הם משמשים להנגשת האוטובוסים והתחבורה הציבורית לנכות ונכים. אנחנו עושות מאמץ נוסף בשיפור השירות לכל מי שזקוקות וזקוקים לסיוע ברכבת. אנחנו משוות את הגובה של המסילה עם הקרונות. זה מאמץ שנעשה ברצף. אנחנו מוסיפות ומוסיפים עזרים למי שמתקשות בשמיעה ולמי שמתקשים בראייה. אני חייבת להגיד עוד דבר, וזה שמשרד התחבורה יצא בקרוב לעבודה על תוכנית אסטרטגית להנגשה מכל הסוגים של התחבורה הציבורית שלנו, על כל כליה השונים.
בכל מקרה, כמו שאמרתי, הנחה של 50% לנכות, לנכים ולכל זכאיות וזכאי הביטוח הלאומי – –
– – נכנסת כבר לתוקף ב-1 באוגוסט. ולכן, אדוני, הצעת החוק מתייתרת, והממשלה אינה תומכת בה. תודה.
תודה, אדוני. השגנו היום הסכם היסטורי לטובת הצרכניות והצרכנים, לטובת חקלאיות וחקלאי ישראל, לטובת הציונות והביטחון התזונתי שלנו. האמת היא שזה ממש מרגש. מפלגת העבודה נאבקה מהרגע הראשון לטובת ההסכם הזה. היינו בלב המשא ומתן לאורך כל השנה הזאת, בדגש על יושב-ראש הסיעה רם שפע, שבאמת עשה לילות כימים, וברגישות ובחוכמה הוביל את ההישג הגדול הזה, ואני גאה בהסכם שהגענו אליו. טוב שדאגנו לאזרחיות ולאזרחי ישראל, הלולנים והלולניות, שיושבים מרביתם ומרביתן בצפון הארץ, והם פטריוטיות ופטריוטים ישראלים, שדואגים לתוצרת ישראל כחול-לבן, לביצים טריות לאזרחיות ולאזרחים.
טוב שהבטחנו את התוצרת החקלאית הישראלית; את היכולת של ישראל לספק מזון לעצמה לצד מחירים הוגנים לצרכניות ולצרכנים. טוב שהצלחנו להביא השקעות במאות מיליונים לטובת שיפור ענף ההטלה; הבטחת האופק התעסוקתי של הלולנים; לתכנן בחוכמה את ענף ההטלה, ולתת רשת ביטחון ראויה לאלה שירצו לפרוש. מצד אחד, עשינו את כל הדבר הזה במאבק נחוש, ומצד שני בלי להחרים את המליאה, בלי אולטימטומים, בלי הצבעות מורדות, בלי הפסקת העבודה בוועדות. הוכחנו שהקואליציה הזאת יודעת לעבוד בהסכמות; יודעת לעבוד ביחד, גם כשיש מחלוקות. זה בדיוק מה שאנחנו נמשיך ונעשה. הקואליציה הזאת והממשלה הזאת ימשיכו לעבוד, כדי להביא פתרונות לאזרחיות ולאזרחי ישראל – את הפתרונות המתאימים והטובים ביותר. אני רוצה מאוד להודות לחברי שר החקלאות, לחברי שר האוצר, לחברינו סגן השר אלון שוסטר וסגן השר יאיר גולן, לרם בן ברק, יושב-ראש הוועדה, ומעל לכול, כאמור, ליושב-ראש סיעת העבודה רם שפע, שעשה עבודה מדהימה, שהביאה להסכם ההיסטורי הזה. ברכות לכולנו.
תודה רבה, חבר הכנסת אבוטבול, על השאילתות החשובות האלה. אז יש פה שני עניינים שאתה מתייחס אליהם, אחד הוא התעריפים והשני הוא השינויים בדרכים, כל הסדרי התנועה שנגרמים מכך שיש בעצם עבודות הכנה לקו החדש של הרכבת הקלה, שכמו שאתה יודע, ברגע שיש רכבת קלה – ובירושלים אנחנו רואות ורואים את זה מצוין – כמה היא משפרת את איכות החיים, כמה היא משפרת את יכולת התנועה ואת חופש התנועה של הציבור הרחב, בפרט, כמובן, לאלה שמבינות ומבינים שתחבורה ציבורית היא-היא הדרך להתנייע ממקום למקום. בוא נתחיל מהעניין הזה של – בקשר לשינוי מסלול הקו, כאמור, הקו הירוק של הרכבת הקלה, אלה העבודות שגורמות להסטות בציר בר אילן, וזה באמת מוביל לצמצום הנתיבים והאטה משמעותית במהירות הנסיעה בציר, וגם לפגיעה ברמת השירות. זה מובן מאליו, אבל ברור שזה למען שיפור דרמטי בשירות שיהיה כשהקו יתחיל לפעול. בשבועיים האחרונים בוצעה פעימה אחרונה של ההסטות, ואנחנו מזהות שיפור משמעותי בשירות מבחינת משך זמן הנסיעה שמבצעים הקווים הבין-עירוניים בתוך העיר, מבחינת אמינות השירות לנוסעות והנוסעים ומבחינת המענה לחוסר הוודאות, לעומסים שנוצרים בתחנות לאורך האיסוף, נוסף לשיפור דרמטי בשגרת החיים של תושבות ותושבי האזור, שנהנים מזרימת תנועה טובה בציר בר אילן ואיכות חיים משופרת. צריך לציין גם שמשתמשות ומשתמשי הקווים שהוסטו מציר בר אילן, רבות ורבים מהם שלא מתגוררים לאורך הציר הזה, כמו תושבות ותושבי רמות, רמת שלמה, בית וגן, גבעת שאול והר נוף – גם הם עשו עד היום נסיעה משלימה בשירות העירוני כדי להגיע לציר בר אילן. היום, לאחר ההסטה של חלק מהקווים לציר המת"צ החדש או לנקודת הקצה, יש משתמשות ומשתמשים שנאלצו לבצע מעבר קודם ועכשיו יוכלו להגיע לנקודת המוצא בלי נסיעת מעבר; יש כאלה שעדיין יצטרכו לעשות נסיעת מעבר.
סליחה, אדוני, אני עדיין לא סיימתי את התשובה.
באשר לתעריפים, אני שמחה לבשר לאדוני שאכן בדיוק אלה הדברים שראינו לנגד עינינו, יחד עם עוד מטרות חברתיות רבות, כשתכננו את מהפכת "דרך שווה", שהיא מהפכה שמשפרת באופן ניכר את התעריפים של התחבורה הציבורית לנוסעות ולנוסעים. בדיוק הדבר הזה, שלא יכולת להשלים נסיעה באותו כרטיס, הוא הדבר שהמהפכה הזאת באה לתקן, והיא אכן תתקן, משום שעכשיו אתה תשלם לפי המרחק שאתה נוסע ולא לפי איזה אוטובוס עלית עליו, ובמחיר של נסיעה מקומית תוכל להחליף כמה אוטובוסים שצריך ולנסוע כמה שאתה רוצה בתוך 15 ק"מ – מרחק עצום – ובמשך שעה וחצי. ערים בודדות שהדבר הזה היה קיים בהן לפני שתיכנס לתוקף המהפכה ב-1 באוגוסט היו אסירות תודה. קיבלנו ללא הרף פניות מציבור שאמר: למה אין אצלנו את הסידור הזה של 90 הדקות? גם אנחנו רוצות ורוצים. ועכשיו, באמת, במקום למעלה מ-80 תעריפים שונים, שהיית צריך לעבור ולהחליף ולקנות עוד כרטיס ועוד כרטיס אם היית צריך לעבור אוטובוס, עכשיו קודם כול החישוב הוא רק לפי מרחק, לא לפי שום קומבינה אחרת, והוא מאפשר נסיעה כביכול עירונית, מקומית, למרחק של 15 ק"מ למשך שעה וחצי. זה כולל, אגב, מעבר גם בתוך הרכבת הקלה בירושלים – גם היא נכללת בתוך השעה וחצי ובתוך 15 הק"מ האלה. אני רוצה להגיד יותר מזה. האפשרות לקנות, במיוחד בגליל, בנגב, ביו"ש, בגולן, את כרטיסי האזור, חופשי-חודשי אזורי, שמקנה יכולת לנסוע ברדיוס של 40 ק"מ באופן בלתי מוגבל לחלוטין בתעריף של 99 שקלים בלבד, ולילדות-ילדים, נוער, גמלאיות-גמלאים, זכאיות-זכאי ביטוח לאומי וסטודנטים זה 49.5 שקלים – אני מזכירה: בנות ובני 75 ומעלה לא ישלמו בכלל על תחבורה ציבורית, כולל לא על הרכבת הכבדה – כך שאנחנו בדיוק ראינו לנגד עינינו קהלים כמו הציבור החרדי, שהם באמת האנשים שמשתמשים הכי הרבה בתחבורה הציבורית, ונוסעות משפחות שלמות מקצווי הארץ לקצה לשבתות, לאירועים, ועד היום היו צריכים לשלם על כרטיסים בודדים יקרים מאוד למרחקים כאלה. היום תהיה להם, מ-1 באוגוסט, אפשרות לרכוש כרטיס חופשי ארצי, שגמלאיות וגמלאים, ילדים, נוער, זכאי ביטוח לאומי, ישלמו עליו 112 שקלים לחודש, לנסוע באופן חופשי במשך החודש בכל רחבי הארץ. לאדם שהוא לשמחתו ללא מוגבלויות ולא בגיל השלישי ולא ילדות וילדים זה יהיה 225 שקלים, אבל זה נותן בדיוק לציבור שעד היום היה צריך לשלם, כמו שאתה מתאר, בצדק, עוד כרטיס ועוד כרטיס ועוד כרטיס – נותן לו את האפשרות להשתמש בתחבורה הציבורית בצורה המשתלמת ביותר. אז בעניין התוואי, בעניין ההסטות של התוואי, הדבר הזה הוא פשוט תוצאה של עבודות לשיפור התחבורה הציבורית, והוא דבר שהוא כבר משתפר והוא ייפתר. לעניין התעריפים, ב-1 באוגוסט, אני מבטיחה לך, אתה תראה שבמיוחד משפחות חרדיות, אבל בוודאי המשתמשות והמשתמשים בתחבורה הציבורית, יחסכו באמת מאות שקלים בחודש על השימוש בתחבורה הציבורית.
שוב אני מודה לך על השאלה המצוינת, חבר הכנסת אבוטבול. אכן, כמו שציינת, האמת היא שהמילה "סקר" היא פחות מתאימה פה; זה יותר שיתוף ציבור, הדבר הזה שעשינו. 150,000 אישה ואיש, אדוני היושב-ראש – אני לא חושבת שהיה אי פעם במדינת ישראל שיתוף ציבור שהשתתפו בו כל כך הרבה אזרחיות ואזרחים. זה רק מראה עד כמה הסוגיה היא כל כך בוערת ונוגעת, ואנחנו יודעות עד כמה מצב התחבורה הוא מורכב, קשה, מאתגר, כמה הזנחה לאורך כל כך הרבה שנים הייתה, שהציבור, היא באמת משוועת לפתרונות. קודם כול, התשובה היא שהרבה מאוד אזרחיות ואזרחים קיבלו הזדמנות להשיב שלא באמצעות האינטרנט. הייתה חברה שפיזרה ברחבי הארץ, במוקדים שהציבור מסתובב-מסתובבת בהם, סוקרות וסוקרים, אנשים שהלכו עם שאלונים כתובים והנגישו ונתנו לאנשים הזדמנות לענות.
בכל רחבי הארץ, אני בטוחה שגם בערים חרדיות. אבל אני רוצה להגיד שהציבור החרדי נוסע גם למקומות, הוא נוסע לא רק בתוך הערים החרדיות, ברוך השם. בוא, אנחנו מדינה, אנחנו מתערבבות ומתערבבים. אני שואפת לזה שנתערבב גם יותר, אבל בוודאות הציבור החרדי קיבל הזדמנות לנגישות רבה לשיתוף הציבור הגדול הזה. להגיד לך כמה השתתפו כאלה וכמה כאלה – אני עדיין לא קיבלתי את התוצאות, לא הגיעו עדיין לשולחני, זה עדיין בעיבוד. ברגע שיהיו התוצאות אנחנו כמובן גם נפרסם אותן, כי זה דבר שחשוב שנדע. הרי הסיבה שעשינו את שיתוף הציבור הזה הייתה כדי לקבל כלים לטייב את התחבורה הציבורית שלנו, כדי לתת שירות טוב יותר, כדי להבין בצורה המקסימלית מה חסר, מה אנשים רוצות ורוצים, מה הם צריכים, באילו בעיות הם נתקלים חוץ ממה שכולנו יודעים, שיש פקקים. כולנו יודעים ויודעות שאין מספיק שירות בתחבורה הציבורית, שוב, בגלל הזנחה ארוכת שנים, באמת כל כך הרבה שנים שהייתה כל כך הרבה בנייה נוספת, לציבור החרדי, בין השאר, בנייה נוספת שלא הוסיפה לבסיס התקציב כסף לשירות בתחבורה הציבורית; שהנהגים והתנאים שלהם הוזנחו בשנים האחרונות, ולכן יש לנו מחסור כל כך גדול במקצוע הכל-כך חשוב הזה שהתחבורה הציבורית נסמכת עליו. אז יש דברים שהם ידועים. אבל בסוף אנחנו רצינו לדעת גם דברים שהם אולי לא רק הדברים הגדולים, הרוחביים, אלא דברים ספציפיים – קו כזה, קו אחר, שכונה כזאת, שכונה אחרת – ו-150,000 אישה ואיש לבטח ייתנו לנו תמונה מאוד טובה. ברגע שיהיו תוצאות, אני מבטיחה לך שהן יתפרסמו.
תודה רבה, חברת הכנסת רון בן משה. קודם כול, אני תכף מבקשת את ההתייחסות הספציפית, אבל אני קודם כול רוצה להגיד: את יודעת שבעכו משרד התחבורה שם מטרונית ששיפרה באופן מאוד משמעותי את יכולת התנועה של תושבות ותושבי עכו. התגובות שאני שומעת הן ממש ברמת שינוי חיים. עכשיו אנחנו מרחיבות הרי את המטרונית גם לנהריה, ויש גם מטרונית חדשה שנוסעת במנהרות הכרמל, ואנחנו באופן כללי מאוד מאוד מאוד השקענו בטיוב כל המערכת של התחבורה הציבורית באזור הזה של הצפון וממשיכות וממשיכים לעשות את זה, כך שללא ספק המטרה הייתה לשפר את הרשת של התחבורה הציבורית. בסוף אנחנו חייבות וחייבים לייצר רשת, כי קו כזה או קו אחר אף פעם לא עומד בפני עצמו. השאלה היא איך את נותנת לאנשים אפשרות להתנייד. אני מבקשת – את השינוי הספציפי הזה שאת מדברת עליו, אני לא מודעת לו, וזאת פעם ראשונה שאני שומעת על תחושה של פגיעה מתושבות ותושבי עכו. צר לי על כך, כמובן, אבל אני מבטיחה לך – אני רואה שאיתי פה מסתובב בניסיון להביא את הפרטים כבר עכשיו – אני מבטיחה לך, בואי ניגש מייד אחרי ואחבר אותך ליועצות וליועצים.
אני אגיד ככה: רשות התחבורה הציבורית באופן כללי באמת עושה – רגע אגיד אחד אחורה. בתקציב האחרון אני הבאתי תוספת תקציבית חסרת תקדים שמיועדת – בתקציב האחרון הבאנו תוספת תקציבית חסרת תקדים שמיועדת להרחבת השירות בתחבורה הציבורית. ברגע שבפעם הראשונה מזה שנים הייתה תוספת לשירות, זה אפשר לארגן מחדש את הקווים. המטרה היא כמובן לטייב את השירות, לטייב את אפשרויות התנועה. ספציפית לעניין עכו, אני מבטיחה לך, בואי נטפל בזה כבר עכשיו ותקבלי תשובה.
תודה רבה לך, חבר הכנסת מקלב. אכן, אתה צודק. חלק מהכוונה במהפכת "דרך שווה" היא שהיא גם תהיה יותר משתלמת וגם תגרום לציבור לנסוע ולהשתמש יותר בתחבורה הציבורית. אני רוצה לספר לך, ואני חושבת שאתה יודע את זה, שבפסח האחרון אנחנו עשינו מאמץ אדיר לתגבור התחבורה הציבורית בחול המועד, במיוחד לציבורים שמשתמשים ומשתמשות בתחבורה הציבורית, ובאופן תקדימי וראשוני הוספנו קווים ושירות בתחבורה הציבורית גם לציבורים שקודם לא חשבו עליהם בהקשרים האלה. נתנו אפשרות לכל חלקי החברה הישראלית ליהנות בחול המועד בחופשה מתחבורה ציבורית לכל היעדים שהם יעדי פנאי, נופש וכו'. קל וחומר שכשאתה מפנה את תשומת ליבנו, אני בטוחה שברשות התחבורה הציבורית כבר יש מודעות לכך, וככל שיש צורך בתגבור ספציפי לאירוע מסוים או בזמנים מסוימים, ודאי שייעשה תגבור. הרעיון הוא באמת לספק את השירותים, לתת לציבור את היכולת לנוע ממקום למקום, את היכולת להגיע לאן שאת רוצה או אתה רוצה להגיע בחיים. אז אני מודה לך שאתה מפנה את תשומת ליבי. אני אוודא, למרות שמהיכרותי את העובדות והעובדים במשרד התחבורה – שגם אתה מכיר אותם היטב, ברשות התחבורה הציבורית – אין לי ספק שזה כבר נמצא על שולחנם, אבל אני בוודאי אוודא שזה המצב.
אז ברשותך, אדוני, מילה בטרם אני יורדת מהדוכן, שכן החוק הראשון שמונח על שולחננו להצביע עליו כעת הוא חוק פיזור הכנסת הזאת, ואני רוצה להגיד שאני מצירה על כך מאוד. לא סוד הוא שכיושבת-ראש מפלגת העבודה, סיעת העבודה הייתה סיעת היציבות בקואליציה ובממשלה הזאת, ועשינו מאמצים אדירים לשמור עליה. אני עומדת כאן בגאווה רבה לא רק כשרת תחבורה ולא רק כיושבת-ראש מפלגת העבודה אלא כחברה בממשלה הזאת וחברה בקואליציה הזאת, שהן שתיהן היסטוריות וחשובות למדינת ישראל בצורה בלתי רגילה, ולא היו צריכות לסיים את דרכן עכשיו, ממש ממש לא. אנחנו מדברות על קואליציה ראשונה אי פעם שהורכבה ממגוון כל כך רחב של מפלגות, ממגוון כל כך רחב של חלקים בחברה הישראלית – –
– – אנחנו מדברות על הקואליציה הראשונה במדינת ישראל שהייתה חברה בה מפלגה ערבית – –
– – בשיתוף פעולה מלא לטובת כלל אזרחיות ואזרחי ישראל.
אנחנו מדברות על ממשלה – – –
אנחנו מדברות ומדברים על ממשלה – – –
אנחנו מדברות ומדברים על ממשלה שהתחילה להחזיר את מדינת ישראל לידי האזרחיות והאזרחים שלה – –
– – שהתחילה לשקם את המשרדים המוזנחים והמפוררים שמצאנו.
במשרד התחבורה היא התחילה – –
– – להוסיף שירות של תחבורה ציבורית, בכלל להתייחס לעובדה – –
אנחנו מדברות ומדברים על ממשלה שהתחילה לראשונה אי פעם לטפל בבעיית האלימות והפשיעה, בחברה הישראלית בכלל ובחברה הערבית בפרט – –
– – שהיה לה אומץ לעמוד מול ארגוני פשיעה – –
– – ולטפל בהם כמו שצריך. אנחנו מדברות ומדברים על ממשלה שחזרה לדבר אל יהדות התפוצות.
אנחנו מדברות על ממשלה שהחזירה את השיח מול אחינו ואחיותינו בתפוצות להיות שיח של שותפות ולא שיח של ניכור.
– – שהתחילה לבנות את מדינת ישראל מחדש. אני אומרת לך, אדוני היושב-ראש, הכנסת הזאת ראתה לצערי שפל של התנהגות אופוזיציונית.
שפל. כמי שהייתה חברת אופוזיציה שנים רבות, אף פעם לא הייתה התנהגות כזאת מצד האופוזיציה – –
– – שלא רצתה להפיל את הממשלה אלא שממש רצתה להפיל את מדינת ישראל כל זמן שהם לא בשלטון בה. אנחנו לצערי נלך עכשיו שוב לבחירות, דבר שהוא לא טוב למדינת ישראל – –
– – אבל התוצאה של הבחירות האלה, אין לי שום ספק, תהיה ממשלה טובה עוד יותר מזאת שהייתה עכשיו – –
– – ממשלה שתמשיך להגן על מדינת ישראל מפני הסכנות שמקבלות כאן מופע מסוכן ומחריד – –
– – שבוע אחרי שבוע אחרי שבוע.
אנחנו נלך לבחירות בראש מורם, אדוני היושב-ראש, ואנחנו נחזור ונבנה את מדינת ישראל כמו שעשתה הממשלה הזאת. תודה.
תודה, אדוני היושב-ראש. אני שמחה לענות בשם שר המשפטים. ללא ספק זו הצעת חוק ראויה. אדוני היושב-ראש, אנחנו חיות וחיים בעידן שבו הטכנולוגיה מתפתחת הרבה יותר מאשר תהליכי החקיקה שצריכים להסדיר אותה. ההתפתחויות הטכנולוגיות הן באמת מהירות בסדרי גודל יותר מהאופן שבו מתנהלים תהליכי חקיקה ואסדרה – רגולציה. לכן מתפתחות מציאויות שלמות שהחוק לא התייחס אליהן בשלב ראשון, ובוודאי לא נתן את התשובות הנדרשות.
בעניין זה החוק הזה בא לעשות תיקון חשוב. ההצעה מבקשת לתקן את חוק הגנת הפרטיות כך שתיקבע בו חובת מחיקת מידע אישי ממאגרי מידע. הצעת החוק מבקשת לטפל בסוגיה חשובה, שמקדמת את ההגנה על הזכות החוקתית לפרטיות – – –
תודה. הצעת החוק מבקשת לטפל בסוגיה חשובה שמקדמת את ההגנה על הזכות החוקתית לפרטיות ואת יכולתו של אדם לשלוט במידע האישי המצוי על אודותיו ועל אודותיה במאגר מידע. זכות מחיקת מידע היא היום חלק מאמת מידה מקובלת בעולם, והיא הוכרה אף בסעיף 17 לתקנות הגנת המידע האירופיות. התקנות האירופיות מעגנות את זכות נושא או נושאת המידע לדרוש את מחיקת המידע על אודותיו בהתקיים אחד מהמקרים המנויים בתקנות. על מנת שהצעת החוק תהיה מאוזנת, נדרש לאמץ שינויים מבניים בדיני הגנת הפרטיות, לרבות התייחסות לבסיסי העיבוד המותרים, מעבר לאלו שקיימים היום בדין הישראלי. משרד המשפטים נמצא בימים אלו בעיצומה של עבודת מטה לתיקון מבני כולל לחוק הגנת הפרטיות, ובמסגרתה נבחנת האפשרות לעבות ולעדכן את רשימת הזכויות המוקנות לנושאי המידע, ובכלל זה, כאמור, זכות המחיקה. עם זאת, עיצוב הזכויות, ובכלל זה זכות המחיקה, היא מלאכה מורכבת שדורשת עריכת איזונים עדינים בין ההגנה על זכותו של נושא או נושאת המידע לבין זכויות ואינטרסים אחרים, ובכלל זה הצורך להבטיח המשך חיי מסחר תקינים, וכן לאפשר לרשויות המדינה להמשיך ולמלא את תפקידם. התיקון האמור שעליו משרד המשפטים שוקד בימים אלה צפוי לכלול לצד עיבוי ועדכון זכויות נושאי המידע אף הרחבה של הבסיסים המשפטיים המותרים לעיבוד מידע, מעבר לבסיסי העיבוד הקיימים היום בדין הישראלי. לפיכך, לאור האמור, ועדת השרים החליטה לתמוך בהצעה בקריאה טרומית בכפוף לכך שהיא תוכפף להצעה שתובא בנושא על ידי שר המשפטים.
אדוני היושב-ראש, חבריי וחברותיי חברות הכנסת, הצעת החוק שמובאת כעת מבקשת להתמודד עם מצב ההאצה של סגירת סניפי בנקים פיזיים בישראל, במטרה לצמצם את הפגיעה באוכלוסיות מוחלשות או בכאלה שהשירותים הדיגיטליים לא זמינים, לא נגישים, לא רלוונטיים עבורם. האמת, אנחנו גם רואים ורואות לנגד עינינו את החשש מצמצום לא פרופורציונלי של מספר העובדות והעובדים בתאגידים הבנקאיים. לכן, ההצעה היא כאמור להעביר את הסמכות לאשר סניפים קבועים של בנקים מהחלטה בלעדית של המפקח על הבנקים לידי ועדה שבה, כמובן, יש למפקח על הבנקים נציגים וגם נציגות, וגם נציגים ונציגות לשר העבודה והרווחה, לשירותים החברתיים, ונציג או נציגה למועצה הישראלית לצרכנות, ומוצע גם לקבוע את סדרי העבודה של הוועדה. ועדת השרים לענייני חקיקה החליטה לתמוך בקריאה הטרומית בהצעת החוק, כפוף לכך שהמשך הליכי החקיקה יקודמו בהסכמת משרדי האוצר, המשפטים, שוויון חברתי, ובהסכמת בנק ישראל. היוועצות הוועדה תהיה גם עם ועדת הרישיונות, המורכבת כולה מנציגי ציבור או נציגות ציבור, טרם מתן אישור לסניף בנק בעולם הפיזי. תודה, אדוני.
א. נשפכו פה מים, אז אחר כך, בהזדמנות – שלא יהיו פה קצרים, חלילה, בחשמל. אדוני היושב-ראש, חבר הכנסת יואב בן צור, שמעתי אותך אומר מעל לדוכן היום פעמיים לאחד מחברי הכנסת "מחמדי". זה היה ממש מקסים בעיניי. זה נראה לי לא ראוי שאני אכנה אותך ככה, אבל ממש – שמעתי אותך, ומאז כל היום אני אומרת בלב "מחמדי". זה היה מאוד מאוד יפה, במיוחד פה, באולם הזה, להגיד את זה. באמת מקסים מאוד.
אתה יודע שבקום המדינה הייתה החלטה – לכן כך דיברו בקול ישראל שנים ארוכות, שהעברית התקנית היא העברית הס"טית עם החי"ת והעי"ן הרכות והרי"ש הלשונית. כן, בהחלט.
משה חובב, ראומה אלדר, למרות שראומה אלדר וגם משה חובב היו תימנים. אבל הם סיגלו – דן כנר הוא המודל. בכל אופן, היום אנחנו מאושרות אם מישהו מדבר פשוט עברית נכונה, אתה יודע. אם מדברת נכון, אם אומרת נכון את הזכר-נקבה, מספרים-ספרות, כמות, מספר וכן הלאה וכן הלאה. לענייננו, חבר הכנסת בן צור, אני מודה לך מאוד שאתה מעלה את הסוגיה הבאמת מאוד כואבת הזאת. מצד אחד אנחנו באמת עדות ועדים לתופעה ברוכה ממש – החזרה לתעופה מתפקדת ופועלת. אנחנו אחרי משבר אדיר, כמעט שנתיים שהתעופה או שבתה לחלוטין או גמגמה מאוד בגלל הקורונה שתקפה אותנו, המשבר אולי החמור בתולדות התעופה העולמית. העובדה שכולם חוזרות וחוזרים לטוס כל כך בהתלהבות היא כמובן חדשות טובות, אבל היציאה מהמשבר הזה היא מאוד מורכבת, ואנחנו אכן רואות את התמונות הקשות האלה בכל מיני מקומות בעולם. אתה רואה את משבר המזוודות בבריסל, את הצפיפות והתורים בהית'רו, באמת, ברוב המקומות בעולם המערבי היום אנחנו רואות ורואים תמונות מאוד קשות בכל שדות התעופה. חלק ניכר מהבעיה היא כאמור, באמת, התמודדות עם גיוס כוח אדם. זאת בעיה שאנחנו רואות ורואים אותה בכל המשק, והיא במידה מאוד רבה תוצאה של מדיניות מוטעית של הממשלה שקדמה לנו, שבמקום באמת לתמוך במעסיקות ובמעסיקים שישמרו את העובדים בתקופת הקורונה, אפשרו לאנשים להיות מוצאות ומוצאים לחל"ת ואחר כך לפטר אותם. הייתה טעות גדולה מאוד לאפשר או ליזום פיטורין של מאות עובדות ועובדים מרשות שדות התעופה – – –
לא בתקופתנו, ממש לא. הרבה לפנינו. הרבה לפנינו.
חד-משמעית, הרבה לפנינו אפשרו לפטר אנשים. אני כשרה שהיא יושבת-ראש מפלגת העבודה, ודאי לא הייתי מאפשרת דבר כזה. זה היה דבר שהיה לא נכון, גם לא מבחינה אנושית אבל בעיקר לא מבחינה משקית. כולנו משלמות ומשלמים את המחיר של מחסור בכוח אדם היום בהרבה מאוד ענפים. בשדה התעופה זה בא לידי ביטוי בפקקים הקשים. אני לא רוצה לנקוט את הצעד שאני באמת חושבת שהוא יהיה הרבה יותר קשה ופוגעני, של צמצום הטיסות. אפשר לצמצם, אפשר להגביל את מספר הטיסות שנכנסות ויוצאות, ואז יהיו פחות תורים, יהיו פחות אנשים, אבל המשמעות תהיה הגבלה של מספר הטיסות שיעמדו לרשות הישראליות והישראלים. בשום אופן לא הייתי רוצה את הדבר הזה.
מה? אז אוקיי, רשות שדות התעופה משקיעה מאמצים אדירים בגיוס כוח אדם: מציעה מענקים, העלתה את השכר הממוצע. ואני אגיד לך יותר מזה: כל מי שמוכנות ומוכנים לעבוד, מייד עושים להם קורס הכשרה, לא משנה כמה אנשים – אם שישה או שלושה. לא מחכות ומחכים שיהיה קורס מלא, אלא עושים הכשרה לכל מי שמוכן או מוכנה לבוא לעבוד. יתרה מזו, קודם כול, אני הוריתי באמת לפתוח פתיחה מלאה גם את טרמינל 1. היום ראינו בבוקר תור שלא ראינו כדוגמתו מעולם מחוץ לטרמינל 1, וזה כשהוא עובד במלוא ההספק שלו. אבל מה שעושים ברשות שדות התעופה – דבר שהוא באמת מרגש ויפה – א. יש התגייסות אדירה של עובדות ועובדי המטה, אנשים שהעבודה שלהם ברשות היא לשבת במשרד ולעשות כל מיני דברים. הם עברו הכשרה, והם עושים היום תפקידים באולמות הנוסעות והנוסעים. אנחנו מדברות על מאות אנשים, 400 עובדות ועובדי מטה הוכשרו לתפקידים של בידוק, והם עובדים בדבר הזה נוסף לעבודתם, מתוך נכונות שלהם ומתוך המסירות שלהם לארגון הזה, שהוא בסך הכול ארגון מאוד מאוד יעיל, ומתוך אכפתיות לנוסעות ולנוסעים. בנוסף – קודם כול, אני אגיד לך, למשל הבוקר 50 עובדות ועובדי מטה כאלה הביאו לזה שהתור הגדול מחוץ לטרמינל 1 פונה תוך שעה. ב. יש גמלאיות וגמלאים של רשות שדות התעופה שבאים בהתנדבות ומצטרפות ומצטרפים למי שעובד היום, וככה מקדמות ומקדמים את התור במקסימום. אחד הדברים שעושים היום הוא, למשל, מוציאים, מאתרים – יש אנשים שזאת העבודה שלהם, לאתר משפחות עם ילדות וילדים קטנים או אנשים בגיל השלישי, שמן הסתם באופן טבעי יותר קשה להם לעמוד בתור – מוציאים אותם ומקדמים אותם בצורה יותר מהירה. לצערי, אנחנו לא מצליחות ומצליחים לעשות את זה לכולם. אגב, אני אגיד לך עוד דבר: המחסור בכוח אדם הוא נכון גם בחברות התעופה עצמן; גם בחברות התעופה יש מעט מדי כוח אדם בקרקע בשביל הצ'ק-אין וכל הדברים האלה. יש מאמץ מאוד גדול להעביר כמה שיותר חברות תעופה לעשות צ'ק-אין בדיגיטל מהבית בשביל לחסוך את התור הזה בכניסה. גם מאוד ייעלו את התחקור הביטחוני, ועדיין ההיקפים הם עצומים. אני רוצה לספר לך, מצד שני, שזאת לא הפעם הראשונה שיש כאלה לחצים בשדה התעופה. למשל, רק בשבוע שעבר ראינו בטוויטר פייק ניוז – תמונה של עומס עצום, אדיר, בשדה התעופה בן-גוריון בשנת 2019, כשחבר הכנסת סמוטריץ' היה אז שר התחבורה. פרסמו את זה כפייק, כאילו זה היה בזמן אמת. האירוניה פחות או יותר קרסה לתוך עצמה, כשהשר סמוטריץ' עצמו עשה על ציוץ הפייק הזה לייק, כי הוא לא זכר שהתמונה הזאת היא מתקופתו. אז בכל מקרה, אני ממש לא מקבלת את הדבר הזה כגזרת גורל. אני מחר בבוקר יושבת בישיבת חירום ברשות שדות התעופה עם היו"ר, עם המנכ"ל החדש שנכנס לתפקידו ממש בימים אלה; רק ביום ראשון אישרנו אותו בממשלה, לשמחתי.
זה חגי טופולנסקי, לשעבר ראש מטה חיל האוויר וראש אכ"א, איש שפעילותו החברתית היא נרחבת ורגישותו החברתית היא רבה, איש יוצא מן הכלל, אהוד ויצירתי במיוחד, אהוב על הבריות. הוא נכנס לזה. הוא ביקש בכל זאת שבועיים להיכנס לעבודה ולייצר תוכנית, אבל כבר מחר אני אשב איתם בשביל לשמוע את הכיוונים ובאמת להגיד בצורה שאינה משתמעת לשת פנים שאנחנו חייבות וחייבים למצוא עוד פתרונות לעניין. כך שאני יכולה רק להניח את דעתו של אדוני – – –
אני לא אמרתי, אני לא כפרתי בבעיה, אני רק אומרת שהיא לא התחילה היום. עם כל מה שאמרתי על הקושי ביציאה ממשבר התעופה, ועם הקושי בגיוס כוח אדם, המציאות מראה שתקופות העומס שמייצרות עומס עצום בשדה התעופה לא התחילו היום, ולראיה נתתי את הדוגמה הזאת, של התמונה מ-2019. אבל אני בוודאי לא כופרת בבעיה שקיימת היום, ומבטיחה לך שגם אני וגם מנכ"לית משרד התחבורה מיכל פרנק וגם הנהלת רשות שדות התעופה על זה בכל הכוח. אנחנו לא נפסיק להתאמץ עד שנמצא לזה פתרון הולם. תודה, אדוני.
תודה, אדוני. האזנתי לחברת הכנסת וולדיגר. מי ששומעת אותה מדברת על מתמודדות ומתמודדי הנפש יכלה להתרשם שמדובר באיזו נפש רחומה, שבאמת רוצה להושיט יד לחלש, לשונה ולדאוג לזכויותיו. אבל ילד בן שמונה, ילד בן שמונה, שכל חטאו שנולד נקבה וחש את עצמו זכר, זה כל חטאו; לא הלך להמיר אף אחד, לא הלך לעשות מזה הפגנה, לא הלך לעשות מזה אידיאולוגיה, לא הוא, לא הוריו, לא סביבתו – אף אחד. רצה לחיות את החיים הפרטיים הקטנים שלו, להיות מוגן. מה עשתה חברת הכנסת מיכל וולדיגר? הוציאה והוקיעה – הוקיעה אותו, את ההורים שלו, את העיקרון, את המגדר, את הפרוגרסיביות, את מי לא? על הגב של ילד בן שמונה. אין מעשה נבלה מטונף מזה. אין מעשה נבלה מכוער יותר מהדבר הזה – לעמוד בראש חוצות, ללכת לתקשורת, לארגן הפגנות נגד חיים של ילד בן שמונה, חיים פרטיים ממדרגה ראשונה. בסוף בסוף אנחנו מתחלקות ומתחלקים בכנסת הזאת בין אנשים שמאמינות ומאמינים בשוויון בין בנות ובני האדם באשר הם, כי בצלם ברא אותם אלוהים, לבין מי שלא מוכנים לקבל את העיקרון של שוויון בין בנות ובני אדם. הם לא סתם לא פועלים בעדו; הם לא מוכנים לקבל אותו בכלל כעיקרון – לא שוויון לנשים, לא שוויון לקהילה הגאה, לא שוויון למי שלא יהודי במדינת ישראל.
בהרבה מהמוסדות של חברי הכנסת פה לא מוכנים לקבל סתם אנשים שנולדו ומוצאם ממדינות אחרות, יהודים. לא מוכנים להכיר ביהודים שהרבנות לא מכירה בהם. העיקר – לא שוויון. יש שווה לפי מה שהם קובעים שהוא שווה, ויש מי שהם יקבעו כמה הוא שווה, אם בכלל. והדבר הזה התגלם בצורה המכוערת והאלימה ביותר על גבו של ילד בן שמונה. על גבו של ילד בן שמונה.
רק לסיום הנושא הזה, אני אגיד, אנחנו נלחמות ונלחמים על שוויון במדינת ישראל. זה מה שהבטחנו לעצמנו במגילת העצמאות שלנו: מדינה לעם היהודי, בית לעם היהודי עם שוויון זכויות מדיני וחברתי גמור. אנחנו נלחמות ונלחמים על האמת שלנו, על המדינה שלנו, על החברה שלנו, שלא תיכון בלי שיהיה פה שוויון אמיתי כמו שצריך להיות. חבר הכנסת יעקב אשר, לפני 27 שנים נהרג בני רן בתאונת דרכים – את המשפט הזה כתב לי לכבוד התשובה הזאת היום אבי נאור, יושב-ראש הרשות הלאומית לבטיחות בדרכים.
חבר הכנסת אשר, לפני 27 שנים נהרג בני רן בתאונת דרכים.
מאז אני פועל למיגור הנגע הזה, פעילות שבה אני מאמין בכל לב. זאת לא פעילות של הנצחה; זאת פעילות שלוקחת דוגמה מהצלחותיהן של מדינות אחרות, ומטרתה להגיע לשיעור ההצלחה של הטובות במדינות העולם. לפני שבעה חודשים הייתה לי זכות למנות את אבי נאור, שהקדיש את חייו – –
– – שהקדיש את חייו למאבק בתאונות הדרכים. אין איש בישראל שאסף יותר ידע ממנו בתחום הזה. הוא עשה את זה על חשבון זמנו, על חשבון כספו ומתוך עמקי נשמתו. לפני שבעה חודשים מיניתי אותו אחרי שנתיים – אגב, צריך להגיד את זה – שנתיים שלא היה יושב-ראש. ממשלות קודמות לא מינו יושב-ראש לרשות הלאומית לבטיחות בדרכים; שנה וחצי לא היה מנכ"ל. היה מינוי בפועל, אבל לא היה מנכ"ל ממונה. מועצת הרשות הלאומית לבטיחות בדרכים הייתה ריקה מאדם. היו שם שני חברות וחברים, ואני מיניתי את כולה באנשי ונשות מקצוע מהמעלה הראשונה. שבעה חודשים מאז שמיניתי אותו לתפקיד, והוא וועדת האיתור מינו את המנכ"ל, ד"ר ארז קיטה, שגם הוא הגיע מהתמחות בתחום הזה.
הם הגישו לי את התוכנית שלשמחתי ולגאוותי אישרנו אתמול בממשלה, תוכנית חמש שנתית שמטרתה להוריד בחמש שנים – ולא בעשר, חד-משמעית, משום שכל יום שעובר קובע, ואי-אפשר לחכות – מטרתה היא להפחית בתוך חמש שנים ב-50% את מספר הנפגעות והנפגעים בתאונות הדרכים ולהביא את ישראל לאותו מקום שבו נמצאות שאר המדינות הדמוקרטיות המפותחות בעולם המערבי.
היום, אחרי כל השנים האלה של ממשלות קודמות, אנחנו במצב שיש בישראל כפול ממספר הנפגעות והנפגעים בעולם המערבי. כפול. אין השנה בישראל יותר תאונות ויותר נפגעים, ברוך השם. ברוך השם. גם לא פחות, לצערי הרב, עדיין, עדיין, אבל זה כפול ממה שיש במדינות אחרות בעולם המערבי, וישראל לא יכולה להרשות לעצמה את זה. ולכן הוגשה התוכנית הזאת, והיא באה עם מימון לפיילוט, משום שכרגע, לצערי – אדוני ודאי שותף לצער שלי בעניין הזה – אנחנו לא יכולות להעביר תקציב במצב הנוכחי. אבל כן גייסנו, גירדנו אספנו ואיגמנו 80 מיליון שקלים לפיילוט שיתחיל עכשיו ומייד, בשיטה שאותה הביאו בתוכנית החדשה הזאת.
אני מבינה ששקר זה האמת החדשה בצד הזה של המליאה, אבל זה סתם, אלה מילים שאתה אומר, מילים מילים מילים. הסיבה שחלף כחודש ממתי שהוצגה לי התוכנית ואני הצגתי אותה לציבור יחד עם אבי נאור וארז קיטה, הסיבה שעבר חודש מאז עד שהיא הגיעה לאישור הממשלה, היא בדיוק בגלל שהיו ישיבות עם האוצר ונעשה מאמץ אדיר לגייס תקציב לפיילוט. רק כשהשגנו את הכסף הזה הבאנו את זה לאישור הממשלה. לא רציתי להביא את התוכנית לאישור הממשלה בלי שיש לה איזשהו תקציב כדי להתחיל את העבודה. זאת בדיוק הסיבה, אם אתה כל כך מתעניין בלוחות הזמנים. אגב שקרים, הייתי במשך השנה האחרונה בחמש ישיבות בוועדת הכלכלה בנושא בטיחות בדרכים, שכן, אכן אתה צודק, יושב-ראש ועדת הכלכלה אכן קיים – זה נושא שמאוד מאוד קרוב לליבו, כשם שהוא קרוב לליבי וכשם שהוא קרוב לליבה של מנכ"לית משרד התחבורה, שגם היא, לצערי, נמנית עם המשפחה הענקית והעצובה הזאת, משפחת השכול מתאונות הדרכים. הייתי בכל כך הרבה ישיבות, כאמור, חמש ישיבות בוועדת הכלכלה שעסקו בנושא בטיחות בדרכים, ואני עניתי שם תמיד על כל שאלותיו ופניותיו של יושב-ראש הוועדה, וגם של חברות וחברי הוועדה האחרים. אני גם רוצה להודות לחבר הכנסת טופורובסקי, שהצליח להביא תקציב ישר בתחילת הקדנציה הזאת שאפשר לנו לפעול למען החלפת גדרות ההפרדה שהיו מסוכנות לאופנועים, מהלך שעשינו אותו ועוד הרחבנו אותו והוספנו עליו כסף, נוסף ע לדברים נוספים שעשינו, כמו למשל השקעה של 2 מיליארד שקל בתקציב אחזקה ושדרוג בטיחותי, בשונה מהנתונים שאינני זוכרת אותם אבל השגויים שנתת פה על הדוכן. מוקדי סיכון, מוקדי סיכון יצאו השנה לביצוע אחרי שנתיים של הזנחה מוחלטת, ואכן, לי יש מאבק מול האוצר להמשיך ולתקצב. ככל שזה היה תלוי בי, הם היו מתוקצבים כבר כולם בשנה הקרובה. צר לי שייקח זמן עד שנעביר בממשלה הבאה את תקציב 2023, ושם הם ייכללו. אבל אני באמת יכולה להכביר פה עוד כל מיני דברים, וחשוב לי להתייחס גם לפרויקט האישי שלך, שאכן, כמו שציינת, בצדק, שמחתי להעביר יחד איתך את הצעת החוק שלך להסדרת הרישום של הכלים הקלים המכונים "מיקרו-מוביליטי". הסיבה, חבר הכנסת אשר, שלקח זמן עד – אגב, כשפרסמנו, פרסמנו כבר תקנות להערות הציבור. יש 21 יום להערות הציבור, ואין שום מניעה שוועדת הכלכלה תתכנס ממש אחרי החגים ותאשר את התקנות האלה והן תיכנסנה לתוקף, כי צריך גם – – –
נראה לי שאין שום מניעה, כאמור.
אבל אני רוצה להגיד בכל זאת, אני בכל זאת רוצה להתייחס למציאות, כי בסוף יש מציאות. חוץ מכל דברי הבלע והשקרים יש גם מציאות, ובמציאות, בשביל לגרום למשהו כזה לקרות, צריך לעשות עבודה יחד עם הרשויות המקומיות, יחד עם חברות הכלים הקלים השיתופיים, יחד עם המשטרה והמשרד לביטחון פנים, יחד עם השלטון המקומי כולו, לעשות משהו בשביל שהוא באמת יקרה ולא יהיה בבחינת הצהרה. ואתה צודק, אני מודה באשמה, אני מאוד רציתי לסיים את זה לפני הבחירות האלה, כדי לא להשאיר את זה תלוי באוויר למקרה שחס וחלילה לא יודעת מה יקרה. אכן, אתה צודק, אני מודה באשמה, לא רציתי להשאיר את זה פתוח, רציתי לוודא שאנחנו מספיקות להסדיר את התחום הזה. אבל צריך להגיד עוד משהו, יעקב אשר: הצעד של הרישום שאנחנו מביאות עכשיו בתקנות הוא הצעד הרביעי והאחרון בהסדרה הזאת, כי אנחנו כבר השקענו 2 מיליארד שקל בשבילי אופניים, פלוס הכסף שמושקע באופנידן ובמטרופן – 2 מיליארד שקל בחומש לעומת 180 מיליון שקל שהושקעו בשלוש השנים לפניי. אחר כך, הצעד השני שלנו היה לקבוע עבירות חדשות על כל הכלים האלה וקנסות בצידן, שכבר עברו בוועדת הכלכלה, ולדעתי אדוני פה אפילו ישב בראש הישיבה – –
– – הישיבות הרבות שעסקו בזה, סליחה ותודה. הצעד הבא היה לתת את הסמכות לפקחי ופקחיות העיריות לאכוף את העבירות האלה. רק בסוף באנו ואמרנו: עכשיו אתם מחויבים, תהיו ברישום – רק אחרי שהסדרנו את כל התשתית, גם הפיזית וגם החוקית, בשביל לייצר את זה, ככה שאיך לומר?
מישהו קבע את הסדר הזה בצורה אחראית, בצורה מקצועית, בשיקול דעת.
לא זו בלבד שלא גררנו רגליים – הבאנו תוצאות, ותוצאות מלאות. עכשיו, אני רוצה להגיד לסיום, כי אנחנו בכל זאת לא נהיה כאן כל הלילה – לא, עוד לפני הסיום אני רוצה להגיד: כביש 90, אחד הכבישים המסוכנים ביותר במדינה, יחד עם שר האוצר הבאנו תקציב של 300 מיליון שקל כאן ועכשיו, שכבר יצא המכרז, ולדעתי כבר זכו בו. 20 קילומטר מתוך הכביש הזה כבר יוצאים לתכנון וביצוע תכף ומייד. אנחנו התחייבנו, על כל 120 הקילומטרים מצומת הערבה לצומת קטורה, שישודרגו לארבעה נתיבים עם הפרדה, עם תאורה, אבל בינתיים, חבר הכנסת אשר, שאני מבינה שאתה לא פנוי בדיוק – –
– – אבל בינתיים – באותו יום שהודענו הן פורסמו להערות הציבור.
אבל בכל מקרה, בינתיים בכביש 90 אנחנו עשינו, בראשותו של אבי נאור, שעשה צוות בין-משרדי במהירות באמת מעוררת השתאות, בין-משרדי ובין-גופי, תוכנית שהשקענו עוד 110 מיליון שקלים, שבינתיים עד שיסללו את כל ה-120 – כי אי-אפשר לעשות את כל ה-120 בבת אחת – יש תוכנית למפרצי חניה, לנתיבי עקיפה, לתאורה חלקית, למצלמות שתהיינה, כל מה שמותר באכיפה אבל גם מה שלא – למדידה ולהכוונת התנהגות, ומשאבים נוספים לאכיפת יתר בכביש 90, ככה שנעשים כל הזמן דברים בעניין הבטיחות בדרכים. אבל בוא נזכיר פה קודם כול לאזרחיות ואזרחי ישראל שהדבר החשוב מס'  אחת כדי שבאמת לא להיקלע לתאונות זה לא לגעת בפלאפון בזמן הנהיגה, והדבר מס' אחת אחת שבאמת יחסוך לנו תאונות דרכים הוא לעבור מכלי הרכב הפרטי שלנו לתחבורה ציבורית. אנחנו יודעות ויודעים עד כמה מי שבאמת מעורבות הם כלים כבדים מסוג רכב פרטי עם הולכות והולכי רגל, שהם הפגיעות והפגיעים ביותר, וכלים קלים. אנחנו יודעות שככל שנוריד יותר כלים פרטיים מהכביש ונעבור לתחבורה הציבורית, כך אנחנו נחסוך חיים, ואנחנו נלחמות ונלחמים על הבטיחות ועל החיים. בשביל שהתחבורה הציבורית תהיה יעילה ותוכל לקחת למשל צעירות וצעירים בקווי לילה, כדי שהם יוכלו לצאת לבלות ולשתות כשהם באים מהצבא למשל בסוף השבוע, והם יוכלו לשתות ולא יצטרכו לנהוג ולא יצטרכו להעמיד אחד מהם להיות זה שלא יכול לשתות ולבלות, אנחנו צריכות להפעיל את קווי הלילה האלה. וקווי הלילה האלה לדוגמה צריכים לפעול כל סוף השבוע, משום שאנחנו לא יכולות להגביל את החיילות והחיילים שלנו לבלות רק בלילה בין חמישי לשישי ולא בלילה בין שישי לשבת, למשל. וכדי שהציבור שלנו תוכל באמת לסמוך על זה שיש לה איך להגיע והיא לא צריכה להחזיק רכב פרטי, אז היא צריכה לדעת שיש לו או לה איך להגיע למשפחה שלה גם בשבת ובסוף השבוע ולא רק באמצע השבוע. אז כן, אדוני, בשביל לחסוך חיים – ואנחנו נלחמות ונלחמים ביחד, מבחינתי, על החיים ועל הבטיחות – אנחנו חייבות וחייבים לבנות כאן מערכת של תחבורה ציבורית איכותית, אמינה, טובה, שפועלת בכל עת, כי אני לא רוצה לחשוף את החיילות והחיילים שלנו בסוף השבוע לסיכונים שנובעים מזה שהם צריכים לנהוג. הדבר הזה ראוי שייפתר, ויפה שעה אחת קודם. יש לנו עכשיו בממשלה הזאת חלון הזדמנויות היסטורי להעביר את הדבר הזה. היסטורי. רוב בעם יש לנו שנים אין-ספור. אגב, שותפים לרוב הזה חובשות וחובשי כיפות רבים מהרבה צבעים וסוגים, ואני מכירה רבות ורבים שגרים ביהודה ושומרון, חובשי כיפות, שאומרים לי: אילו הייתה לנו תחבורה ציבורית בשבת היינו נוסעים בה, כי היום אנחנו תקועות ותקועים. לכן אנחנו חייבות להשתמש ברוב הזה, שבא במקרה – וכאן באמת בסוג של מקרה – ברוב נדיר בממשלה עצמה. כל מה שלא דורש חקיקה, אפשר לעשות עכשיו, וזאת חובתנו לעשות עכשיו. חובתנו לעשות עכשיו, לא לבזבז את החלון ההיסטורי הזה, ולהציל הרבה מאוד חיים. תודה רבה, אדוני.
יצחק רבין היה מופת למנהיגות אמיצה. יצחק רבין היה מודל למנהיגות מדינית אמיצה שהעזה לפעול למען חזון מרחיק לכת ולשנות את מקומה של ישראל במזרח התיכון ובעולם, כדי להבטיח את ביטחונה ואת עתידה. יצחק רבין היה מופת של מנהיגות צבאית אמיצה, שהעזה להוציא לפועל את תוכנית המלחמה הנועזת והמצליחה בהיסטוריה של מדינת ישראל בפתח מלחמת ששת הימים, ולהוציא אחר כך, במגוון תפקידים, מבצעים צבאיים נועזים רבים, מתוך המחויבות המוחלטת לביטחון ישראל. יצחק רבין היה מופת של מנהיגות שפעלה למען שוויון הזדמנויות לכל אזרחיות ואזרחי ישראל, בדגש על תיקון העוול כלפי הפריפריה והחברה הערבית. יצחק רבין היה מופת של למנהיגות של אמת – אמירת אמת ומלחמה על האמת. יצחק רבין ידע גם לקחת אחריות. כשנכשלה הפעולה לשחרור נחשון וקסמן, זכרו לברכה, היה זה יצחק רבין שלקח אחריות פומבית על כך שהוא זה שקיבל את ההחלטה האמיצה – שיש מי שחשבו שהיא מסוכנת מדי, ושאת תוצאותיה הקשות כולנו מכירים. אבל הוא לא ברח; הוא נשאר והתמסר להפקת הלקחים שימנעו כישלון דומה בעתיד. יצחק רבין היה מנהיג זקוף קומה שהעמיד את עצמו לבחירה. לעיתים ניצח ולעיתים הפסיד. הוא לא פחד ולא חשש מהתמודדות עם רצון הבוחרת והבוחר, גם במפלגתו וגם במדינתו. יצחק רבין היה זה שטבע את האמירה הכל-כך, כל כך, חשובה היום: במסכנות לא בונים מנהיגות. ניסיתי לחשוב מה היה יצחק רבין עושה בימים קשים ומורכבים אלה, של הפסד פוליטי והעברת השלטון לידיהם של אלה אשר מסע ההסתה שלהם קדם לרצח הנורא. איך היה נוהג המנהיג האמיץ הזה ברגעים האלה? האם היה מרים ידיים? האם היה מתמסכן? האם היה מתקפל מול התקפות פרועות ומשולחות רסן? אבל התשובה הרי ידועה. בימים שבהם סערה הארץ, קריאות "בוגד" נשמעו מכל עבר, להקות פעילים מוסתים איימו עליו ועל משפחתו, הוא עמד מול כל אלה כסלע איתן, דבק באמת שלו; סלע שרק כדורי הרוצח יכלו למוטט. מורשת רבין היא המחויבות להמשיך לפעול למען שוויון לכל הישראליות והישראלים; לפיתוח הארץ לטובת כל תושביה; למען סיום שפיכות הדמים, סיום הסכסוך הישראלי–פלסטיני; למען השלום. בטרור נילחם תמיד ביד קשה וללא מורא, אבל במקביל נמשיך תמיד לחפש דרך של שלום לסיום הסכסוך. ישראל זקוקה למימוש מורשת רבין כדי להבטיח את ביטחונה ואת עתידה. מורשת יצחק רבין תישאר לנצח בליבנו כמורשת של אומץ לב, עמידה בלחצים, מנהיגות שאיננה חוששת לעמוד לבחירה והמסכנות אינה חלק ממנהיגותה. זה נכון בימים אלה יותר מאשר בכל זמן אחר עד היום. יהי זכרו ברוך.
אדוני היו"ר, כשתסיים את השיחה, עשה עמי חסד ותתחיל לי את השעון מחדש.
אני רוצה לפתוח בציטוט – ציטוט של השופט שקיבל את עסקת הטיעון שעשה אריה דרעי עם פרקליטות המדינה. כלומר, הוא הסכים לדברים. הוא קיבל על עצמו, הוא לקח אחריות, הוא אמר: מודה אני, מסכים אני. דבריו של השופט הן כדלהלן: אחת הסיבות לקבל את עסקת הטיעון ולהסכים לעונש המופחת, כלומר אך ורק מאסר על-תנאי לאריה דרעי היא מניעתית. סיבה מניעתית בטיבה. למה? כי אריה דרעי קיבל על עצמו להתפטר מהכנסת, ולעזוב את החיים הציבוריים.
ולכן: "כל החושש מן הנאשם ומפגיעתו בקופה הציבורית ויטען כי קיימת בו מסוכנות בכל הכרוך במשאו ובמתנו בענייני ממון הרבים או היחיד – יוכל למצוא מנוח לחשש זה ולומר בוודאות כי הנאשם לא ייגע עוד בצרכי ציבור הכורכים בתוכם עיסוק כלכלי, וזאת בשל התרחקותו מהזירה הציבורית". וראו זה פלא, חצי שנה, בקושי, אחרי שנכתבו המילים האלה – נאמרו ונכתבו המילים האלה בדברי הימים – הופה, חזר אריה דרעי כבמטה קסם לחיים הציבוריים. עכשיו אנחנו כאן נלחמות ונלחמים בשינוי חוק-יסוד, כדי לאפשר לאריה דרעי – שלפני פחות מחצי שנה התחייב שהוא לא יהיה על הקופה הציבורית, כי הוא פורש מהחיים הציבוריים – שיוכל להיות לא רק על הקופה הציבורית, כשם שהוא היה בעבר, כי לא רק על משרד אחד הוא יהיה אחראי, אלא הוא יהיה אחראי על משרד אחד ועל עוד משרד ועל עוד כמה אגפים, שיצרפו לו מעוד כמה משרדים אחרים, כי החמדנות רק הולכת וגדלה. עכשיו מה? מה מדהים? הרי זאת לא ההרשעה הראשונה של אריה דרעי. בשנת 2000 הוא הורשע בכל מיני סעיפים של קבלת דבר במרמה והפרת אמונים וכו' – וגם בשוחד. שם אמר השופט: "קשה היא תמונת השוחד, שנתגלתה בראיות ותוארה בהכרעת הדין. אין מדובר בכישלון בודד של אדם צעיר שזה עתה נחשף למנעמי השלטון, אלא במי שהתמיד באורח חיים המיוסד על אדני שוחד".
אבל מה עוד מדהים? בסדר, הוא הורשע, הוא הלך לכלא, הוא ריצה את עונשו.
זמן קצר אחר כך נהייתה פרשת בר-און–חברון שבה היועץ המשפטי לממשלה דאז, אליקים רובינשטיין, ופרקליטת המדינה - -
- - החליטו שיש רבב של פלילים במעשיו של אריה דרעי. אממה? החליטו לא להגיש נגדו כתב אישום. למה? כי הוא פרש מהחיים הציבוריים.
איך הגלגל מסתובב ואיך ההיסטוריה חוזרת על עצמה.
משלמות ומשלמי המיסים במדינת ישראל לא יסלחו לממשלה הזאת, שמכשירה אדם שהתחמק מתשלום הרבה מאוד כסף לאוצר המדינה - -
- - בכך שעכשיו הושיבו אותו שוב על קופת המדינה בפעם השלישית, כדי לחזור שוב לזירת הפשע.
זה יהיה ברור. כנסת שהופכת את השחיתות כשרה למהדרין ומאפשרת לשר שהיה בכלא, והבטיח לא לחזור לחיים הפוליטיים, לקבל פרס. למה לא? שני תפקידי שרים על התנהגות טובה.
הכנסת, שאחרי 46 שנים משנה את חוק-יסוד: הצבא במהירות שיא – שיא גינס – וקובעת שלא מספיק רק שר ביטחון אחד. למה לא, אם אפשר שניים?
אה, נכון, נכון, אין משבר דיור. אין משבר דיור. הוא לא קיים בכלל. אז אין על מה לדבר פה.
החוקים הראשונים, שאתם הורסים ברגל גסה - -
מעניינת אתכם השררה. מעניינת אתכם השלטון. האזרחים לא מעניינים אתכם.
אתם יודעים מה? הבית הזה ידע ימים של שמחה ועצב, של מנהיגים בעלי שיעור קומה – אגב, מכל הקשת הפוליטית - - -
- - והבית הזה גם לא ראה מעולם, מעולם, שפל מוסרי כול כך עמוק. אז, את הפרק הזה בהיסטוריה של כנסת ישראל נתבייש ללמד את הילדים שלנו, ונעשה כל מאמץ - -
אז מה שאנחנו שומעות ושומעים כבר שבועות ארוכים מהשר המיועד בן גביר הוא שבעצם כל הבעיה היא שהוא לא יוכל למלא את כל מה שהוא הבטיח כל כך הרבה זמן לכל אותן בוחרות ובוחרים שנתנו בו את אמונם, כשהוא הסתובב עם האקדח שלו ואיים בכל מקום שהוא יעשה סדר. עכשיו הוא בא ואומר: רגע, אבל בעצם אין לי כלים לעשות סדר, לא נותנים לי, והוא רוקע ברגליים ורוקע עוד פעם ברגליים, ולא, לא, לא נותנים לי, ואני דורש, ואני דורש. אז שימו לב, זה מה שזה, כן? זה הכסתוח הגדול לזה שכשיהיה כישלון מהדהד, מפואר, ואפס הצלחות בכל ההבטחות הגדולות של לעשות סדר ולהיות בעל הבית, תזכרו מה הוא בעצם אומר לכן ולכם עכשיו: לא נותנים לי לקבוע, כובלים את ידיי, קושרים את ידיי.
75 שנות מדינת ישראל שרי ביטחון הפנים מנהלים - -
- - חלק בהצלחה גדולה יותר, חלק בהצלחה גדולה פחות, בקשיים יותר אובייקטיביים, פחות אובייקטיביים, יותר פוליטיים, פחות פוליטיים, אבל שר לביטחון פנים לא רק יכול לקבוע מדיניות בניגוד מוחלט למה שאומר חבר הכנסת בן גביר – לא רק שהוא יכול לקבוע מדיניות, הוא צריך לקבוע מדיניות. וראו זה פלא, השר עמר בר לב קבע מדיניות שהביאה לכך שלא פרץ פה שומר חומות 2, חלילה, טפו.
שהורידה את הלהבות, שהגבירה את הביטחון האישי; הוא הוביל מדיניות לזה שבפעם הראשונה מאז קום מדינת ישראל, כנראה, אבל ודאי ב-30 השנה האחרונות, משטרת ישראל ומדינת ישראל בהובלת עמר בר לב וגם סגן השר יואב סגלוביץ', התמודדו בפעם הראשונה עם הפשע והאלימות המשתוללים בחברה הערבית, שהוזנחו בצורה מחפירה לאורך השנים.
אבל התירוצים, התירוצים, התירוצים, הלב נקרע. אז בקיצור, חברות וחברים, כל המילים הגדולות וכל האיומים הגדולים, שימו לב: לא את הכול אפשר לפתור בכוח, בטח לא בכוח הפופוליזם, ההסתה והגזענות. אז חכו לבאות. ספוילר: יהיה לא משהו.
כן, תשתה משהו, אדוני היושב-ראש. צריך, במצב הנוכחי, לשתות משהו. זה חשוב מאוד.
כמו שהיה אומר חברי השר היוצא נחמן שי, בתקופת מלחמת המפרץ: שתו מים, להירגע.
שמעתי את ראש הממשלה המיועד, הנכנס עוד מעט, אומר: יש לנו שלוש משימות: הראשונה – לסכל את מאמציה של איראן להשיג ארסנל נשק גרעיני. כמה שנים אנחנו שומעות ושומעים אותו אומר את הדבר הזה? כמה שנים? בוא נראה. א. זה מתחיל באמת בספרים שהוא כתב. אני מצאתי באמת מ-1993. מ-1993. ב-1996 נתניהו כבר היה ראש ממשלה. מ-2009 הוא שוב היה ראש ממשלה עד 2021. וראו זה פלא, איראן קרובה היום לארסנל נשק גרעיני יותר מאי-פעם, בוודאי יותר ממה שהיא הייתה ב-1993, ב-2009 ואפילו ב-2015. אבל ההתנהלות השערורייתית, השחצנית, חסרת האחריות של נתניהו מול ארצות הברית, ובעיקר, כמובן, החתירה וההצלחה בלגרום לארצות הברית לצאת באופן חד-צדדי, בלי אלטרנטיבות מהסכם הגרעין, גרמו לזה שאיראן קרובה היום מאי-פעם לזה שיהיה לה ארסנל נשק גרעיני בחסות מר בנימין נתניהו. אוקיי, אז קודם כול, בואו נדבר על עובדות ועל מציאות, עם כל הכבוד לכל הסיסמאות, איראן, איראן, איראן, איראן. תודה רבה לך, אדוני. איראן יותר קרובה לגרעין היום ממה שהיא הייתה כשאתה התחלת. אבל בואו נדבר רגע על אזרחיות ואזרחי ישראל, שבאמת לא יושבות ויושבים בקבינט המדיני או בוועדת החוץ והביטחון או בהרבה מאוד פורומים אחרים שאני חברה בהם שנים על גבי שנים, ויודעת את המציאות שהם יכולים, לצורך העניין, לקחת או לא לקחת את המילה שלי על מה שקורה באיראן. בואו נדבר על ההבטחה מס' 2 של בנימין נתניהו, כאן, מעל הדוכן הזה עכשיו, לכבוד הממשלה החדשה שהוא מרכיב, סבבה? אנחנו נחושים לבטל את הפריפריה. מחיאות כפיים נשמעו בקואליציה. ואו, אנחנו נבטל את הפריפריה. בחודש יוני 2005 אמר שר האוצר נתניהו כי אנחנו רוצים מדינה בלי פריפריה. זאת אחת הרפורמות המרכזיות שלנו. ב-2008 אמר נתניהו כי במדינה כל כך קטנה כמו ישראל, אין הצדקה למושג פריפריה. ב-2010: יש לנו תוכנית תחבורה ארצית לגליל ולנגב, והוסיף: נבטל את הפריפריה. אגב, היום הוא אמר עוד דבר, הוא אמר: אנחנו נעשה רכבת בזק מקריית שמונה לאילת. ובכן, תנו לי לספר לכם, כבר בשנת – תכף, תכף נגיד לכם באיזו שנה הוא כבר אמר את זה. בקיצור, בשנת 2012 – לכו, לכו איתי שנייה, אוקיי? אתן ואתם בפריפריה. בשנת 2012 הוא אמר בישיבת הממשלה: היום אנחנו נפתח בדיון על הקמת קו הרכבת תל אביב–אילת. 2012, כן? הוא כבר היה ראש ממשלה שלוש שנים. הוא היה אחרי זה ראש ממשלה עוד כמעט עשר שנים. אני תקצבתי את תכנון קו הרכבת תל אביב–אילת, לא נתניהו, לא אף שר אוצר מתחת לנתניהו, לא אף ממשלות נתניהו. אבל העיקר הוא הבטיח, אז אחלה. בואו, בואו נלך עם זה קצת הלאה. בואו נלך עם המילים היפות האלה: אנחנו נבטל את הפריפריה. בשנת 2012 הוא אמר: אנחנו נקים רכבת לאילת, שתגיע תוך שעתיים. 2012. מי יודעת לספור, ילדות וילדים שלי, כמה שנים עברו מאז שנתניהו אמר שאנחנו נקים רכבת תל אביב–אילת? ב-2013, בכנס הגליל, הוא אמר: צריך לבטל את הפריפריה. תראו מה זה. ב-2013 הוא כבר חשב על הרעיון המבריק, המדהים, הנהדר, שהוא דיבר עליו כבר בשנת 2005, ולא עשה בעניינו דבר וחצי דבר: לבטל את הפריפריה. אבל היום הוא מבטיח לבטל את הפריפריה. בשנת 2015 ראש הממשלה בעפולה: נבטל את המושג פריפריה. אבל אבוי, אם נבטל את המושג פריפריה, כיצד נבוא שוב עשר שנים אחר כך, ונבטיח לתושבות ותושבי הפריפריה שאנחנו נבטל את הפריפריה? איך נגרום לתושבי ותושבות הפריפריה לחשוב שאתה זה שתבטל בעבורם את הפריפריה, אם תבטל את המושג פריפריה? אבל אל דאגה, זה לא נגמר שם. ב-2016 הוא חנך קו ייצור בקריית גת – נבטל את הפריפריה. ב-2018 נתניהו לתושבות ותושבי קריית שמונה: נבטל את הפריפריה. ב-2018 שוב נבטל את הפריפריה. בקיצור, חברותיי וחבריי, בפריפריה - - -
נראה שהוא אמר המון פעמים נבטל את הפריפריה.
בואו, בואו, חבריי, שלקח להם הרבה זמן להתעשת, כי הם מבינים את השקר הגדול, שהם עצמם שותפים לו, נופלים בו.
אוקיי, אז שוב שקר, אז תודה לך, אדוני היושב-ראש. אני תקצבתי את כביש 65, שהיה מוזנח במשך כל ממשלות נתניהו – עד כדי כך מוזנח, שהיה צריך לתכנן אותו מחדש כדי שאפשר יהיה לתקצב את הרחבת כביש 65. אני עשיתי את זה. אני הייתי השנה ב-30 רשויות בפריפריה, יותר ממה שהיה כל שר תחבורה בממשלות שלכם, כי אתם כנראה הייתם עסוקים ללכת רק לשטחים. אני השקעתי את רוב הכסף בגליל ובנגב. עכשיו אתם מעבירים חוקים לחיזוק הנגב, ומבטיחים 100 מיליון בשנה ליהוד הנגב. אם הייתם טורחים להשקיע בגליל ובנגב, לא היה צריך לחזק אותם עכשיו. אבל אתם הפקרתם אותם, נתניהו הפקיר את הגליל והנגב. זה שהוא בא לחתוך סרטים, עוד לא אומר שהוא השקיע משהו.
אני ואנחנו, אלה שאישרנו את תכנון מסילת הרכבת לקריית שמונה, אישרנו מיליונים על גבי מיליונים בערים ליכודיות מוזנחות – באופקים, בקריית מוצקין, בטירת הכרמל, בנהריה, בעפולה, בדימונה, בירוחם, בערד, בנתיבות, במעלות. בכל אלה אני הייתי ומימנתי פרויקטים. מה זה מימנתי? לא כסף שלי - -
- - אלא סדר עדיפויות שאני קבעתי במשרד התחבורה. אנחנו השקענו בפריפריה. אנחנו השקענו בפריפריה, במקומות שנתניהו רואה אותם רק בקמפיין בחירות, והוא בא אליהם רק בשביל להגיד, כמו שהוא אמר כאן מעל הדוכן היום: אנחנו נבטל את הפריפריה. ובכן, חברותיי וחבריי בפריפריה, כפי שבכל הממשלות הקודמות נתניהו לא ביטל את הפריפריה, לצערי הוא ממש לא עומד לעשות את זה גם בממשלה הזאת. אבל לשמחתי, הרבה מאוד מהתקציבים במשרד התחבורה מעוגנים לחומש הקרוב, ולכן הרבה מאוד השקעה בפריפריה תהיה גם תהיה עד שננצח ונחזור לממשלה, ונמשיך לשים תקציבים שמגיעים וראוי שיתקבלו בפריפריה.
תודה רבה, אדוני. אז הממשלה החדשה מביאה רפורמה במערכת המשפט. מערכת המשפט, שאמורה להיות ניטרלית, ומאוזנת וקשובה לכל אזרחית ואזרח ונותנת סעד והגנה לכל מוחלש ומוחלשת, ולכן מקדמת דנא, בוועדה למינוי שופטות ושופטים יש שניים מהקואליציה, שניים מהאופוזיציה, שניים מהממשלה – מה שכבר נותן יתרון לקואליציה – אבל גם שופטות ושופטים וגם נציגות ונציגי לשכת עורכי הדין. את זה אנחנו משנות ומשנים מהיסוד, כי הממשלה החדשה לא בא לה על מערכת משפט מאוזנת וניטרלית שמגינה על החלשות והחלשים. בא לה על מערכת משפט משלה, שמגינה עליה ודואגת לצרכים שלה. זה כאילו מסובך להבין, מה גם ששנים של הסתה נגד בית המשפט העליון ונגד היועצות והיועצים המשפטיים ונגד היועץ המשפטי לממשלה גורמים לכל מיני אזרחיות ואזרחים לחשוב שאולי באמת המערכת המשפטית שלנו היא נגדנו, נגד מדינת ישראל, נגד האזרחיות והאזרחים. אז אני רוצה ברשותכם לצטט – לא אחד לאחד, אבל דבר שכתב בטוויטר אדם בשם נרי ירקוני – כי, אתה יודע, אדוני היושב-ראש, המביאה דבר בשם אומרו מביאה גאולה לעולם – טייס קרב בעברו, איש שהיה ראש התעופה האזרחית שלנו. והוא אמר: יש הסבר מאוד מאוד פשוט – במדינת ישראל יש בריכת שחייה בשביל כל האזרחיות והאזרחים לשחות בה, להתאמן, ללמוד שחייה וכו'. בא ועד הבריכה, יש בו 120, 64 מתוכם עשו קואליציה, אמרו: אנחנו רוצים שיהיה מותר לנו להשתין בבריכה. בא המציל ואמר: לא, לא, לא, אסור להשתין במים. אמרו לו: לך לבית משפט, נראה אותך. הלך לבית משפט, אבל מה, בבית המשפט כבר החליפו את השופטים, כי החליפו את הוועדה למינוי שופטים ברוב לממשלה ולקואליציה. אמר: אז אולי נשנה את החוק כך שאי-אפשר יהיה להחליף מה שרוצים? אמרו: לא, אבל כבר החלפנו את החוק, תודה רבה לך. עכשיו כבר מותר להשתין לבריכה מהמקפצה. לנו, לכל ה-64, מותר להשתין מהמקפצה לתוך המים מתי ואיך שבא לנו. זאת המהפכה המשפטית של ממשלת ישראל, ממשלת החורבן הגדול. אל תיתנו לה לעבור, חברות וחברים. אנחנו, אלוהים יודעת, נעשה כל מה שאנחנו יכולות ויכולים כדי שזה לא יקרה.
אתה יודע, אדוני, לעשות מעשים מלוכלכים במילים נקיות לא עושה את המעשים שלך נקיים.
אתה יכול להשתמש במילים נקיות, אבל עדיין אתם עושים מעשים מלוכלכים מאין כמותם - - -
אתם מטנפים את המדינה הזו, אתם הורסים את התרבות שלה, אתם מחרבים את הדמוקרטיה ואת מערכת המשפט שלה - - -
אתם פוגעים באנשים המוחלשים והמוחלשות ביותר שלה.
זה שתעשו את זה במילים נקיות – ואלוהים יודעת, גם במילים נקיות אתם לא מצטיינים.
תודה רבה, אדוני היושב-ראש. כמו שוודאי ראיתן וראיתם, מיקי זוהר רצה לבטל לנו את המוזיאונים ואת התרבות בשבת. יש העניין הפעוט הזה שהוא לא הבחין שהסיפור הזה נעשה בממשלת נתניהו ושגם הוא עצמו, הבנתי שהיה תומך בדבר הזה. הוא פשוט ראה שבת ומייד ראה הזדמנות לנצל את הסחף הגדול לעבר המדינה הכאילו-יהודית ולבטל את אחד הדברים היהודיים היפים שנעשו כאן בזמן האחרון, וזה לאפשר לכל אחד ואחת לספוג תרבות ואומנות והשכלה בשבת, בלי לשלם כסף. וואו, זה מדהים. עכשיו זה מוזיאונים וזה תרבות וזה בילוי. מה הדבר הבא? לסגור את הכדורגל? לסגור לנו את הים אולי? משום שאחד האיומים על האפשרויות הבסיסיות של חופש תנועה של ישראליות וישראלים הוא הצעת חוק שתבטל את האפשרות למיזם כמו נעים בסופ"ש, שמתנהל בקרב ערים רבות שבהן יש באמת רצון וצורך עז למי שלא יכולות ויכולים לנהוג, או חלילה אין להם כסף לאוטו, לצאת מהבית ולבקר, נגיד, את המשפחה בסוף השבוע ובשבת. עד כדי כך ההסתה הכביכול-יהודית היא כל כך חזקה, שכבר שלושה שבועות שאתם בשלטון רוגמים באבנים ברמת השרון את האוטובוסים של נעים בסופ"ש. מה אני אגיד לכם, הצלחה יהודית מסחררת ממש.
מה כן מותר בשבת? אדוני היושב-ראש, אני לא יודעת אם לא שמת לב. מה מותר בשבת? עבודות אצל ביבי בבית זה מותר בשבת. לא שמעתי איומים על משבר קואליציוני בגלל שעושים עבודות אצל נתניהו בבית בשבת. מה קרה? נתניהו דוחה שבת? זה הדבר החדש? פעם היה פיקוח נפש. יש כל מיני סוגים של פיקוח נפש, מסתבר שנתניהו זה פיקוח הנפש החדש. האפשרות לתת לאנשות ואנשים עובדים ללכת לראות את המוזיאון בשבת - - -
אבל אנשים עובדים. זה לא בקונספט שלכם, זה רק אלה שצריכים לשלם לאלה שלא עובדים, אלה שאתם רוצים להגדיל את התשלום בשביל שהם לא יעבדו. הם, שיוכלו ללכת בשבת לראות קצת תרבות, קצת אמנות – לא, לא, זה לא במקומותינו. והדבר היפה זה שאתם עושים את כל הדברים האלה תוך כדי שאתם נוסעים בכלי הרכב שלכם במימון ציבורי בשבת ומנגבים את הרוטב של השרימפס מהצלחת תוך כדי שצועקים שאבעס, שאבעס, בואו נבטל לכל השאר את האפשרות לקצת תרבות, קצת פנאי וקצת חופש תנועה בשבת.
תודה, גברתי היושבת-ראש. אני רוצה לפנות בהקשר הזה של תקנות יהודה ושומרון לחיילות ולחיילים שלנו, לחיילים שלנו, ולהגיד להם: לפני הבחירות האלה, כל האנשים האלה פה שיושבים עכשיו בקואליציה ובממשלה, הבטיחו לכם חסינות, הבטיחו לכם עוצמה יהודית וחסינות. חסינות ממה? מזה שאתם עומדים בשטחים, חשופים לשלל סוגים של מתקפות. אז עכשיו כשהם באו ונהיו בעלי הבית, והם הבטיחו להראות מי בעלי הבית, מה הם עושים דבר ראשון? גורמים לכם לחטוף. וממי? מחברי הכנסת שלהם. כשעומדת חברת כנסת שלהם, של עוצמה יהודית, וצועקת לכם: יימח שמם. כן, כן, ככה זה עובד. הם תוקעים על גבעה חשופה מאחז – מי מכם לא היה רוצה בית חדש על גבעה יפה – אבל הם – יש להם זכויות יתר; הם שולחים אנשים שלהם, שליחים מהחונטה שלהם שמנהלת פה את המדינה, שלא שירתו בצבא ומי ששלח אותם גם לא שירת בצבא, הם יוצרים מעמד של בעלי בית על הגבעה ומשרתים שצריכים לשמור עליהם – אתם. הם נותנים לכם לחטוף מכולם וקודם כול – מהם. ומה עוד הם עושים על הגב שלכם? הם חילקו את הסמכויות בשטחים ביניהם, אוקיי, עכשיו יש לכם שני בעלי בית, לא אחד – שניים – שרבים ביניהם מי יותר בעל בית, על הגב שלכם. הרי בעיקרון בצה"ל אנחנו יודעות ויודעים, יודעת כל חיילת ויודע כל חייל שיש מפקד אחד. אז עכשיו יש לכם שני מפקדים, שהדבר האחרון שמעניין אותם הוא אתם. כן, כן, אתם מאוד מאוד עניינתם אותם בתור קולות לפני הבחירות; עכשיו, הם ימשיכו לצעוק "חסינות", אבל חלוקת הסמכויות הזאת שהם עשו בממשלה המסוכנת, הרעה והמספחת הזאת – חלוקת הסמכויות הזאת מסכנת אתכם ועושה אתכם הרבה יותר חשופים ממה שהייתם קודם. היא מסכנת אתכם מבחינה משפטית, מבחינה בין-לאומית ובעיקר וקודם כול – מבחינה מבצעית. חלוקת הסמכויות הזאת שבה יד ימין לא יודעת מה יד ימין היותר-קיצונית עושה, מסכנת אתכם ואת ביטחון המדינה שלנו, ומי שמשלם את המחיר הוא המדינה, אבל קודם כול – אתם, בשטח. חיילות וחיילים יקרות ויקרים שלי, זאת ממשלת סיפוח מסוכנת ומחרחרת מלחמה וריב. אנחנו רואות ורואים אתכם. אתם תמשיכו לשמור על הבית, ואנחנו נמשיך להילחם פה כדי לשמור עליכם.
אתם ודאי זוכרים וגם זוכרות, אולי בעיקר זוכרות, בעיקר אימהות, בעיקר כאלה שהולכות עם עגלות – ודאי זוכרות את הסרטון המרגש הזה של נתניהו מקמפיין הבחירות, איך הוא הולך בגינה ציבורית ונתקל באימא עם עגלה ואומר לה: כמה עולה לך להכניס אותו למעון? כל כך יקר, כל כך קשה, אני – אני אעשה לך חינוך חינם מאפס עד שלוש. זה לא טוב רק לך, זה טוב לכולנו, זה כל כך משתלם, זה כל כך נהדר. אני יודעת שזה נכון, זה משתלם. זה נכון, זה חשוב. אתם יודעות ויודעים איך אני יודעת את זה? כי אני ומפלגת העבודה נאבקות על אפס עד שלוש כבר כל כך הרבה שנים. אנחנו הגשנו את הצעת החוק הזאת לפני כל כך הרבה שנים. הליכוד כבר הצביע נגד הצעת החוק הזאת שלנו כל כך הרבה פעמים, אבל הינה, הפעם, בקמפיין הבחירות האחרון, זאת הפכה להיות הבטחת בחירות מרכזית של נתניהו והליכוד – חינוך חינם אפס עד שלוש. ואו, איזו תרומה אדירה ליוקר המחיה של כל משפחה, שהרי אנחנו יודעות שמדובר באלפי – אלפי שקלים בחודש, ואם יש לך יותר מילד או ילדה אחת בגילים האלה, מדובר באמת בסכומים שאי-אפשר לעמוד בהם. ובכן, בתקציב המסתמן, איך לומר, אין שום תקציב לחינוך חינם מאפס עד שלוש. אנחנו, חברת הכנסת יפעת שאשא ביטון ואני, שמנו על סדר-יומה של הכנסת היום להצבעה את חוק חינוך חינם אפס עד שלוש, וראה זה פלא – הממשלה הודיעה שהיא דוחה את זה בחודשים אחדים, ושאם נביא את זה להצבעה, הם כמובן יצביעו נגד. איזו הפתעה – נתניהו לא אומר אמת. איזה שוק, איזו תדהמה, נתניהו לא מקיים הבטחות. את שלטון חמאס כבר מוטטת, אדוני ראש הממשלה? הבטחת הבחירות שלו ב-2009 הייתה למוטט את שלטון חמאס; את הפריפריה כבר ביטלת, אדוני ראש הממשלה? מאז 2003, רק 20 שנה, הוא מבטיח לבטל את הפריפריה. עכשיו, אגב, הוא הבטיח את זה שוב. הוא בטח יבטיח שוב חוק חינוך חינם אפס עד שלוש. אז בכל זאת מילה, חברות וחברים: חוק חינוך חינם אפס עד שלוש משמעותו שוויון הזדמנויות; משמעותו לאפשר לאימהות לצאת לעבוד ולהרוויח כסף הביתה ולהוסיף כסף לתמ"ג של מדינת ישראל ולחזק את הכלכלה שלה. חינוך חינם מאפס עד שלוש הוא חובה של המדינה לאזרחיות והאזרחים שלה מגיל אפס ועד גיל 120 – אבל לא בקואליציה הזאת. בקואליציה הזאת לא דחוף לקדם אף אחד מהדברים האלה, דחוף לקדם רפורמה משפטית שתיקח זכויות מכל האזרחיות והאזרחים מגיל אפס עד גיל 120. חינוך חינם מאפס עד שלוש – חכו, חכו. אה, יש עוד דבר שנורא דחוף לקואליציה הזאת להעביר, והוא יעבור כאן היום במליאה. אתם תצביעו בעדו, אדוני היושב-ראש, וזה להחזיר בתשובה משאבות מים, כן, כן. יהיו לנו משאבות מים כשרות לשבת. מה הדבר הבא? משאבות מים עם ציצית? משאבות מים מניחות תפילין? משאבות מים עם כיפות שחורות? משום שזאת רמת הטרללת שאתם מגיעים אליה. זה כן, חינוך חינם מאפס עד שלוש – זה לא.
לידה, לידה עד שלוש. אתה צודק. אפס – בוא, יש לי הרבה דברים לומר על המילה אפס. אני לא אגיד אותם, משום שאני מאמינה שאסור לרדת ברמת השיח לאן שאתם יורדים אליו, לשפל. אתה יודע, אני צפיתי בווידאו, לא הייתי במליאה ברגע ההיסטורי הזה שבו עמד כאן דודי אמסלם והאשים את המוחות והמוחים שהגיעו לכאן במאות אלפיהם לכנסת להפגין נגד ההפיכה המשטרית המסוכנת שאתם מקדמים. הוא האשים אותם בזה שהם באו במרצדסים ורולקסים. באמת, רמת עזות המצח – עמד האיש עם הרולקס ואמר לאלה שבאו, כל מתנגדי הזה – באו עם מרצדסים ועם רולקסים – נסתרו מעיניו התורים הארוכים לרכבת משום ששרת התחבורה סירבה לתגבר את הרכבת; נסתרו מעיניו התורים הארוכים לאוטובוס – האוטובוסים שנסעו בנת"צ שמירי רגב רוצה לבטל בדרך לירושלים, אבל שקרים והסתה וטינופת – בכיף, למה לא? אז על סדר-יומה של הממשלה הזאת – הפיכה משטרית שתהרוס את מדינת ישראל, תרסק את מערכת המשפט שלה, תחסל את הדמוקרטיה שלה ותפגע אנושות בכלכלה שלה. עכשיו, אני לא כלכלנית, אני בעוונותיי רק יושבת-ראש מפלגת העבודה, כלכלה וחברה הן הדבר המרכזי שאנחנו נאבקות ונאבקים עליו לצד ביטחון ישראל והדמוקרטיה שלה, אבל ראשי הבנקים במדינת ישראל הם דווקא, איך להגיד, מבינים בכלכלה. ולכן הם טרחו לקחת את ההבנה הזאת שלהם ואת האחריות שלהם ובאו לשר האוצר, והם עשו את זה לא בראש חוצות, הם לא יצאו בהודעה; הם באו אל שר האוצר לשיחה ואמרו לו בתוך החדר: הרפורמה הזאת מסכנת סכנה אנושה, ברורה ומיידית את כלכלת ישראל, אתם חייבים לעצור. הם אמרו: יש עלייה של פי עשרה בהתעניינות בפיקדונות בחו"ל, פי עשרה, אדוני היושב-ראש. אתה קולט את המשמעות של זה? אתה מבין כמה כסף עושה את דרכו החוצה ממדינת ישראל? עכשיו, אנחנו שמענו את הכותרות של החברות הגדולות שמוציאות מכאן את הכסף שלהן והעסקים שלהן, אבל אנחנו לא שומעים על כל חשבון וחשבון – זה מצטבר למיליארדים – שימצאו את עצמם החוצה מהכלכלה שלנו. במקביל הדולר מתחזק על חשבון השקל, וזה מחליש את הכלכלה שלנו; זה מחליש את הכסף שאתם ואתן מרוויחות ומשתכרים בעמל רב, בעבודה עצומה שהשכר עליה לא מספיק, ועכשיו הערך של השכר הזה ילך וירד. ואם היום נדמה לכם שיקר – יהיה יקר הרבה הרבה יותר, משום שהמחירים רק יעלו, אבל השכר – השווי שלו ילך וירד. הדירוג של מדינת ישראל נמצא בסכנה. הזהירו לגבי זה גם בנקים בין-לאומיים וגם ראשי הבנקים שלנו, שקיבלו את האזהרות האלה. הם באו ואמרו לשר האוצר: אדוני, תעצרו. מה היה לשר האוצר להגיד להם בתמורה? לא משהו ענייני שנוגע לכלכלת ישראל, לא משהו שנוגע לדמוקרטיה הישראלית. הוא אמר להם: לא שמעתי אתכם בהתנתקות ובאוסלו. לא יודעת איך לספר לך, אדוני שר האוצר – ההתנתקות הייתה ב-2005; אוסלו, שאתם מחרבים היום את התועלת הרבה שהוא הביא למדינת ישראל – היה לפני 30 שנה. ההפיכה המשטרית שאתה מקדם עכשיו היא כאן ועכשיו; ההרס שמזהירים מפניו הוא כאן ועכשיו; האחריות היא עליך כאן ועכשיו. ואם אתם לא תעצרו, המחיר שכל אזרחית ואזרח ישלמו יהיה כבד, כבד מאוד. ואנחנו לא ניתן לדבר הזה לקרות. אנחנו נמשיך את המחאה, אנחנו נחריף את המחאה. אנחנו נרחיב אותה ונעמיק אותה. יותר ויותר אזרחיות ואזרחים יקומו ויגידו: לא ניתן לכם להרוס לנו את המדינה, להרוס לנו את הכלכלה, לקחת לנו את הדמוקרטיה; יותר ויותר יצאו לרחובות, יותר ויותר ישבתו ולא יאפשרו לכם לעשות את זה. אבל מה הדבר הכי יפה, אדוני היושב-ראש, לגבי ההפיכה המשטרית המהממת במסגרת השקרים שמפזרים לגביה? אומר יושב-ראש ועדת החוקה, שמנהל את הדיונים שם בצורה דורסנית מטורפת וחסרת תקדים בבית הזה: מתקיימים דיונים מעמיקים, התקיימו דיונים מעמיקים רבים. ובכן, בא חבר הכנסת אבי דיכטר, סליחה, שר בישראל אבי דיכטר, ראש השב"כ לשעבר בישראל אבי דיכטר, ואומר אתמול בריאיון: בליכוד עוד לא התקיים דיון על ההפיכה המשטרית. במפלגת השלטון שדוהרת בעיוורון, באמוק, בשיגעון לעבר הפיכה משטרית מסוכנת מאוד, עוד לא התפנו לקיים דיון על הסוגיה השולית והפעוטה הזאת. תראו, בליכוד לא הציגו מצע אני לא יודעת כבר כמה בחירות. הרבה שנים לא מציגים שם מצע, כי בליכוד זה לא עניין של מצע – זה הם; הם פשוט כל כך נהדרים ומדהימים, זאת אומרת הוא כל כך נהדר ומדהים, אחד בדורו ואחד בדורנו כולנו ואחד בכל הזמנים, הוא ואין מלבדו – מי צריך מצע? הרי הוא והם זה החוק. זה גם מה שאנחנו רואות ורואים עכשיו בהפיכה המשטרית הזאת, הם החוק, כולנו רק מפריעות ומפריעים להם בדרך. עכשיו רק צריך לכתוב בחוק שאנחנו מפריעים להם ושנזוז הצידה, כי זה הם, על מה יש לנהל דיון? יש נתניהו, יש נתניהו, יש נתניהו, ורק צריך לפנות לו את הדרך מכל הטרדות האלה של דיונים ושל כתבי אישום ושל בתי משפט ושל דמוקרטיה – הכול מפריע מאוד. אז חברות וחברים, האמת כל כך פשוטה: הליכוד, עאלק מפלגה דמוקרטית, לא קיימה אפילו דיון אחד בסוגיה שמאיימת על הדמוקרטיה הישראלית. אל תספרו לנו שאתם עושים דיונים מעמיקים. אתם באים לרסק את הדמוקרטיה הישראלית, אתם באים להתנקש בה, ואנחנו לא ניתן לכם. אנחנו נצא לרחובות יותר ויותר, עוד ועוד; אנחנו נשבות, אנחנו נהיה בכל מקום – מחוץ לבית של כל אחד ואחת מכם, אנחנו נפגין מחוץ לבית של כל אחד ואחת מכם, כי אם לא התקיים דיון, אבי דיכטר, איך אתה נותן לזה לקרות? יולי אדלשטיין, אם לא התקיים דיון, איך אתה נותן לזה לקרות? אנחנו לא ניתן לזה לקרות.
כל ההבטחות האלה על זה שסוף-סוף יהיה לכם שלטון ימין אמיתי, זה כנראה מה שעומד בבסיס החוקים השערורייתיים שאתם מביאים כאן הערב.
כמעט 40 שנה, אולי אפילו יותר מ-40 שנה - -
- - הליכוד הוא מפלגת השלטון במדינת ישראל.
- - זה לא מפריע לו כל היום והלילה להיות הקוזק הנגזל, שלא מאפשרים לו לשלוט. 40 שנה אתם ממנים את מי שאתם אחרי זה הולכים וקוראים להם פקידים, ומעליבים אותם ומשפילים אותם ומאשימים אותם שהם לא נותנים לכם לשלוט. 40 שנה אתם ממנים אותם. 40 שנה אתם הקואליציה, שיש לה רוב בבחירת שופטות ושופטים במדינת ישראל, שאתם מלינים עליהם כל כך הרבה. 13 שנה לפני הממשלה שלנו, 13 שנה ברצף, נתניהו היה ראש הממשלה. לא ראיתי שהוא עשה משהו כדי לתקן את מערכת המשפט. בעיקר אני לא רואה שאתם עושים משהו כדי לתקן את מה שבאמת כואב לציבור במערכת המשפט, כמו למשל החוסר העצום במספר השופטות והשופטים. אבל כל הזמן היבבות האלה: מתי כבר יהיה לנו שלטון ימין אמיתי. אז זה מה שאתם עושים עכשיו. אתם לוקחים את האינטרס המתנחלי, שמאז ומעולם רוצה לבטל את בית המשפט העליון ולהחריב אותו, כדי שהוא יוכל לעשות בשטחים כל מה שעולה על דעתו, ושתישרף מדינת ישראל והעתיד שלה והביטחון שלה. אתם לוקחים את האינטרס החרדי, שתמיד רצה להפיל את בית המשפט העליון בשביל שהוא יוכל להמשיך ולגזול מהילדים שלו את הזכות הבסיסית לחינוך בחיים מודרניים, שהוא ימשיך לגזול מהצעירים שלו את הזכות לשרת בצבא וללכת ללמוד, ולעבוד ולחיות חיים מלאים, שהוא ימשיך לגזול מנשים את הזכות לשוויון, וכמובן מכל מי שלא יהודי. פתאום מצטרף לזה האינטרס - -
- - של נתניהו – וכמובן של דרעי – לעבור על החוק באין מפריע. אתם פשוט רוצים כוח בלתי מוגבל לעשות דברים רעים ומזיקים ופוגעניים לרוב המכריע של אזרחיות ואזרחי ישראל. אתם פשוט רוצים צ'ק פתוח להיות מושחתים בלי לתת על זה דין וחשבון, בלי לשלם על זה את המחיר. מה שאתם מביאים כאן היום טוב אך ורק לכם בשלטון. זה לא מקדם כהוא זה אף אזרחית ואזרח. כל אזרח ואזרחית בישראל ייפגעו מזה שלא יהיה מי שיגן על הזכויות הכי בסיסיות שלהם, אם הן לא מוצאות חן בעיניכם בדיוק. אנחנו נאבקים בדבר הזה, כי אנחנו מאמינים בחזון הציוני. החזון הציוני דיבר על מדינה דמוקרטית, הוא דיבר על שוויון מלא - -
- - הוא דיבר על בית לעם היהודי, שהוא בית לאומי ולא בית דתי.
אתם הורסים את החזון הציוני - -
- - ולכן אנחנו נילחם בכם על זה עד שננצח.
בשנת 2009, מר נתניהו, נבחרת לראשות ממשלת ישראל, והקמת – זאת אומרת, נבחרת והקמת ממשלה. האמת היא שלא באמת נבחרת. קיבלת מנדט אחד פחות מציפי לבני, אבל אתה זה שהצליח להרכיב ממשלה. כבר אז לא באמת היה לך רוב. בכל מקרה, בזמן יחסית קצר אחרי שהקמת את הממשלה היו הרבה מתקפות בציבור על רעייתך, שרה נתניהו. ואני, שלא הייתי אז בפוליטיקה ולא הייתי חברת כנסת, כתבתי מאמר בעיתון הארץ ובו כתבתי: די להגיד זה לא ביבי, זאת שרה. בכל הכבוד, שרה נתניהו לא נבחרה. מי שנבחר הוא ביבי נתניהו והאחריות היא עליו. לא אכפת לי אם מי שמשפיעה עליו היא רעייתו או אז היה מקובל לייחס את זה לעוזי ארד, שהיה אז היועץ שלך. לא אכפת לי אם זה הבנים שלו או השכנים שלו, לא אכפת לי מי משפיע עליו. האחריות היא עליו. ואת אותו הדבר בדיוק אני אומרת לך היום, מר נתניהו. גם היום אומרים שיריב לוין הוא ראש הממשלה האמיתי; אומרים – זאת ממשלת בן גביר; אומרים – סמוטריץ' מנהל את העניינים; אומרים – ממשלת צביקה פוגל, עד כדי כך מגיעים העניינים. ואני אומרת: לא, זוהי ממשלת נתניהו וההרס הנורא של מדינת ישראל, של הדמוקרטיה שלה, של מערכת המשפט שלה, של הביטחון שלה, של החברה שלה ושל הכלכלה שלה, הכול באחריותך. כמו שהפיגועים הם במשמרת שלך, כך גם הפיגועים היהודיים הם במשמרת שלך. לא מעניין אותי אם יריב לוין הוא ראש הממשלה האמיתי של הממשלה הזאת. האחריות היא עליך. זאת ממשלת נתניהו, וחודשיים לתוך הממשלה הזאת היא כבר קורסת. הממשלה שלך אפילו לא באה לשבת לידך בדיון 40 חתימות, עד כדי כך הממשלה הזאת לא קיימת פה.
ואני קוראת לחבריי באופוזיציה: חברים יקרים, תסתכלו טוב טוב איך הממשלה הזאת קורסת ושימו לב, אסור לנו להציל את ביבי. התפקיד שלנו הוא להפיל את ממשלת הבלהות המסוכנת הזאת. התפקיד שלנו הוא לא להציל את ביבי מעצמו. ולכן, חברות וחברים, שימו לב. האחריות, מר נתניהו, היא עליך - -
- - והאחריות שלנו היא להפיל אותך ולוודא שלא מצילים את ביבי.
ובכן, הקואליציה, לא די לה בהפיכה משטרית שתהפוך את מדינת ישראל לדיקטטורה ותהיה טובה אך ורק למי שנמצאות ונמצאים היום בשלטון, שלא לומר "למי שנמצאים בשלטון", כי "נמצאות" אין פה באמת הרבה ולא סופרים אותן גם ככה. הן תצטרכנה תכף לשבת באחורנית של האוטובוס ויהיה מותר להן להיכנס רק לחדרים מסוימים. זה לא כזה משנה, כי בלאו הכי ברוב החדרים הן לא אמורות להיכנס, כי לא נתנו להן תפקידים. אבל זה לא מספיק לקואליציה, זה לא מספיק לה, לממשלה הזאת, ולכן היא מגדילה לעשות והיא מקימה ועדה מיוחדת להעברת חוקים מושחתים במיוחד. זו ועדת חוקי השחיתות – קבלו אותה בבקשה. היא נועדה לסדר לשני האנשים שבשלם צריך כנראה גם את ההפיכה המשפטית הזאת, המשטרית – בנימין נתניהו ואריה דרעי – צריך לסדר לאחד חוק שהוא יוכל להיות שר למרות שהוא לא יכול להיות שר, כי הוא הורשע בעבירות שבגינן אי-אפשר להיות שר; והשני – שהוא יוכל לא לתת את הדין על עבירות שבגינן הוא עומד למשפט. ולכן הוא מרסק את מערכת המשפט, כדי שהיא לא תוכל לשפוט אותו על העבירות שבגינן הוא מואשם ועומד למשפט. סך הכול מאוד הגיוני, לא? ממש הגיוני. מה תעשה הכנסת אם לא תקים ועדה שתדון בחוקים שעניינם להכשיר את השחיתות הזאת ולפרוס שטיח אדום, נאה, בוהק, לאחד שעומד למשפט בשלושה אישומים פליליים של הון-שלטון וכו' והשני שכבר הורשע פעם אחת לפני הרבה שנים ופעם שנייה ממש לאחרונה בהון-שלטון. אז, חברות וחברים, אנחנו נצביע נגד. אני לא יודעת איך לספר לכם, אנחנו מאמינות ומאמינים ששלטון צריך להיות נקי, ושהוא צריך לעבוד לטובת הציבור הישראלי, החברה הישראלית, מדינת ישראל, ולא לטובת אלה שיושבים פה מסביב לשולחן הפנימי בכנסת ומסדרים לעצמם ולמקורבים שלהם ולמקורבים של המקורבים שלהם ואולי גם לבני המשפחה שלהם ואולי לקרובים של בני המשפחה שלהם עוד ועוד כסף, ג'ובים, סידורים כאלה ואחרים, וגם להימלט ממשפט על הדרך. ובכן, קבלו את ועדת השחיתות החדשה. אנחנו נצביע נגדה; הקואליציה תעביר אותה. אבל בסוף, חברות וחברים, אנחנו לא ניתן להם להעביר את ההפיכה הגדולה. בסוף, חברות וחברים, הדמוקרטיה הישראלית והציבור הישראלי ינצחו.
קודם כול, בואו נבין על מה מדובר.
תודה. מה, כתוב בתקנון שצריך להגיד: אדוני היושב-ראש, חבריי חברי הכנסת, השרים?
אשכרה? טוב, אבל זה לא יורד מהזמן שלי. זה שלך.
לבקשת היושב-ראש, חבריי חברי הכנסת שבמליאה – אני רואה שאין כרגע אף חברת כנסת במליאה – אדוני היושב-ראש, גברתי המזכירה, וכמובן כל הסדרניות והסדרנים היקרים של הכנסת, שעושים כאן באמת לילות כימים ועובדות ועובדים ללא הרף.
נכון. אדוני הקצרן, תודה גם לך. עכשיו, בואו נבין במה מדובר. מדובר בתיקון תקנון הכנסת – זה מה שעכשיו עומד כאן לדיון. כל הקואליציה והממשלה מבזבזות עכשיו את זמנה של עם ישראל ואת זמנו של עם ישראל בשביל לשנות את תקנון הכנסת כך שאפשר יהיה לדחות את הבחירות של נציגות ונציגי הכנסת לוועדה למינוי שופטים בשלושה חודשים. בעיקרון התקנון קובע שהבחירות האלה צריכות להתקיים עד ארבעה חודשים מהשבעת הכנסת. ארבעה חודשים מהצבעת הכנסת זה ממש עוד שבוע, 15 במרץ. אז הקואליציה רוצה שתיתנו לה עוד לפחות שלושה חודשים. למה? כי הרי חלק ניכר מההפיכה המשטרית שהיא מנסה לעשות זה בשינוי ההרכב של הוועדה למינוי שופטים. עכשיו, עד שלא יהיו בחירות של נציגי ונציגות הכנסת לוועדה, לא יהיה אפשר למנות שופטות ושופטים חדשים. לא יהיה אפשר לבחור שופטות ושופטים. כבר עכשיו חסרים 88 שופטות ושופטים בבתי המשפט שלנו. עכשיו, זה לא בבית המשפט העליון, לא בבית המשפט העליון שמדברים עליו כל כך הרבה ומשמיצים ותוקפים כל כך הרבה, לא; בבתי משפט השלום, בבתי משפט למשפחה, בבתי המשפט הפליליים שלנו, בכל בתי המשפט הכלכליים, בכל הסוגיות שכואבות לכן ולכם שם בבית, שאתם רואים שהדיונים שלכם לא נקבעים בזמן ושאתם מחכים עוד ועוד, חודשים ושנים לפסק דין. למה? כי לא דחוף להם למנות לכם שופטות ושופטים. לא דחוף להם. אתם, יש לכם תיקים, יש לכם תביעות, יש לכם חלילה אישומים, יש לכם עינוי דין – זה לא העניין שלהם, לא עניין שלהם, לא בוער להם, לא כואב להם. הם מטפלים במה שכואב להם, לשלטון. אם יש רגע שבו אפשר לראות מאוד בבהירות עד כמה כל ההפיכה המשטרית הזאת באה לשרת רק את השלטון וממש באמת שלא מעניין אותם מה קורה עם הציבור, זה הרגע הזה שבו הם אומרים לכם: חמודים, אין לכם שופטים – tough, חבל.
לא נורא. ממש שלא נורא. אבל אתה יודע, השר קרעי? זה באמת, מילא אם הייתם אומרים להם: לא נורא. זה פשוט לא מעניין אתכם. זה כל כך כל כך לא מעניין אתכם, מה שעובר הציבור, מה שעוברת כל אזרחית, מה שעובר כל אזרח באינטראקציה שלו או שלה עם בתי המשפט שלנו, משום שאם יש משהו שצריך לעשות במערכת המשפטית שלנו זה להוסיף כוח אדם, תקנים; זה לתת לאנשים יותר נגישות לבתי המשפט, לכל סוגי בתי המשפט; זה לפעול למען הדברים שבאמת אכפת וכואב לכל אזרח ולכל אזרחית, לכל אישה, לכל גבר, לכל ילד. את זה לא רק שאתם לא עושים, אתם עושים ההפך. ההפיכה המשטרית הזאת באה לקחת זכויות מהציבור ולתת יותר כוח לממשלה, לא לכנסת, לא לבתי המשפט – רק לממשלה, ולממשלה המאוד-מסוימת הזאת, כי חלקים גדולים מהרפורמה, ההפיכה המשטרית הזאת, יוודאו שהממשלה הזאת תמשיך לכהן, היא והקרובים והקומבינות שלה, לנצח-נצחים. בחירות? בואו, דברו איתנו ביום אחר. אנחנו נצביע נגד שינוי בתקנון, כאילו קטן, אבל עולם ומלואו – עולם ומלואו, שהיה צריך לעבוד היום לטובת האזרחיות והאזרחים, אבל אתם עושים אך ורק בשביל האינטרסים האישיים, הפרטיים, השלטוניים שלכם.
לא שומעים את חבר הכנסת גפני - - - מנסה להשתיק אותך? מה קורה?
חבר הכנסת גפני, אז תוותר על החוק הזה - - -
חבריי חברי הכנסת, חברותיי חברות הכנסת, אדוני היושב-ראש: לאן גברתי? הבן שלי מאושפז פה. תיק, בבקשה. אין לי נשק, אני ממהרת נורא. בשביל נשק יש לנו מגנומטר, אני צריך לבדוק משהו אחר. מה יש פה בשקית? אוכל לבן שלי. בהכשר בד"ץ? אני יודעת? זה כשר, תסתכל. מה זה? אפונה? לא, לא. זה קטניות, זה לא כשר. אדוני, אנחנו ספרדים. אה, אני מצטער, הרב של בית החולים אשכנזי. את צריכה לזרוק את זה. אני חייבת? בסדר, אני אזרוק. אני יכולה להיכנס? אני מצטער. עכשיו בדיוק 16:00, אז הכניסה כבר לא מעורבת, אלא לגברים בלבד. רק גברים יכולים להיכנס? 16:00–22:00 רק גברים. אבל את יכולה להיכנס מהכניסה האחורית. אל תדאגי, ייתנו לך שם כיסוי ראש. למה אני צריכה כיסוי ראש? מה זאת אומרת? אמרת שיש לך בן. את אישה נשואה, לא? וגם ייתנו לך משהו לכסות איתו את המרפקים. אדוני, הבן שלי מאושפז לפני ניתוח. נו, את לא רוצה שהוא יבריא? את יודעת שלבוש צנוע ירפא אותו. קדימה, כניסה אחורית, בהנחה שאת לא בנידה. סליחה, זה לא העסק שלך. אני רק ממלא אחרי ההוראות. אם את בנידה, את צריכה להביא אישור מבית הדין הרבני להיכנס. פיקוח נפש, אדוני המאבטח, הבן שלי לפני ניתוח. בדיוק, אני דואג לפיקוח הנפש העדינה של רב בית החולים. מה, אם בטעות, כשתעלי במדרגות תיגעי במעקה והרב ייגע במעקה אחרייך? מאה אחוז. אני אעלה במעלית. אז יהיה ייחוד במעלית – חס ושלום, חס ושלום. רחמנא ליצן. את תעלי במדרגות בלי לגעת במעקה ובלי האפונה, עם כיסוי ראש ומרפקים, אבל רק אחרי שתביאי אישור מיוחד. אדוני, אבל הבן שלי. אבל אלה ההוראות, גברתי. עכשיו את חייבת ללכת, כי אני רואה שגברים רוצים להיכנס. ובכל זאת, את יודעת, גברים.
נשמע לכם אבסורד? מופרך? מוגזם? לשם לוקחת אותנו הממשלה הזו, חברות וחברים.
אם לא ננצח בימים אלה, אנחנו נקום למדינת ישראל אחרת לגמרי. אסור לנו להגיע לשם.
תודה, אדוני היושב-ראש. אז ככה. אנחנו כאן הלילה כי הקואליציה והממשלה מביאות את חוק פרסונלי מס' מי יודעת כמה. אני מנסה לספור, חוק פרסונלי מי יודעת כמה. אז קודם כול החוק הזה, חוק הנבצרות, חוק ביבי מס' 12 או משהו, נועד למנוע כל אפשרות להכריז על בנימין נתניהו כנבצר מלהיות ראש ממשלה, בגלל, חס וחלילה, שיש נגדו תיקים פליליים. איזה סיבה מוזרה, שחיתות. הרי אנחנו מעבירים פה כל היום חוקים להכשיר שחיתות, אז בגלל שחיתות למנוע ממישהו לכהן כראש ממשלה? באמת דבר הזוי מאוד. עכשיו מה, הוא מתווסף לחוק דרעי הראשון, שאת זה העברתם עוד לפני שהקמתם ממשלה. העברתם את חוק דרעי הראשון, עכשיו אנחנו בעיצומו של חוק דרעי השני. העברתם עוד לפני הממשלה את חוק בן גביר, שיאפשר לו לנהל באופן חופשי את המשטרה, בלי שכל מיני חוקים ותקינות יפריעו לו להפוך את המשטרה לפוליטית. אחר כך היה את החוק הנורבגי, שזה חוק גלית דיסטל אטבריאן, מירי רגב, אלי כהן, אופיר אקוניס, בצלאל סמוטריץ', יעקב מרגי, חיים ביטון, אורי מקלב, מאיר פרוש, עמיחי שקלי, עידית סילמן, חיים כץ, יצחק גולדקנופ, מיקי זוהר, יואב בן צור ועמיחי אליהו. כאמור, כל אלה בחוק פרסונלי אחד. חלום של דבר. חוק בן גביר 2 עכשיו מתבשל, משום שלא מספיק סמכויות מרגיש האיש שכל כך רוצה להיות בעל בית. בתקופתו מה-זה יש פה ביטחון אישי, וואו, וואו, כמה ביטחון אישי יש ברחובות. אין טרור, חוסל הטרור, בחברה הערבית אין נרצחים, נשים לא נרצחות, רק כפול ממה שהיה בתקופות המקבילות אשתקד, כשעמר בר לב היה השר לביטחון פנים. כפול. עכשיו, יש לנו חוק ביבי, שמאפשר לו למנות את השופטים שלו, ויש את שינוי התקנון ביבי, שמאפשר לדחות את הזמן שממנים את השופטות והשופטים בשביל שיוכלו למנות את השופטים שרוצים. יש לנו את חוק ביבי 17, של המתנות. בוודאי, החוק שמאפשר לתרום לראש ממשלה או לנבחר ציבור אחר מסוג כלשהו, אבל בתנאי שזה הומניטרי. בתנאי שזה הומניטרי, בטח. היום התבשרנו שמונח על שולחן הכנסת חוק ביבי 18, שלא יאפשר חקירה נגד ראש ממשלה מכהן, גם אם הוא עבר על החוק.
וכמובן חוק ההתגברות, שיאפשר למנוע מבית המשפט לפסול משהו מכל חוקי השחיתות האלה.
ובכן, ידע כל אזרח ותדע כל אזרחית ישראלית על מה הכנסת שלה מבזבזת את הזמן שלה בדקות יקרות אלה.
זה סדר הדברים, חברות וחברים. קודם הם העבירו כאן חוק מושחת שהופך את זה לכמעט בלתי אפשרי שראש ממשלה יהיה נבצר ממילוי תפקידו – ראש הממשלה הזה. אז הם באים עכשיו להעביר חוק שימנע כל אפשרות לבטל את החוק המושחת שהם העבירו לפני רגע. עכשיו בואו, החוק המושחת הזה לא לבד. רשימה ארוכה ארוכה ומתארכת של חוקים מושחתים שעוברים כאן עכשיו בשבועות האחרונים: חוק דרעי, חוק ביבי, חוק ביבי, חוק דרעי, חוק דרעי 2, חוק ביבי 12 וכן הלאה וכן הלאה. עכשיו הם רוצים לוודא שאין מצב שמישהו יוכל לבטל את החוקים המושחתים האלה, כל שכן בית המשפט העליון. עכשיו, קוראים לזה "פסקת התגברות", לומר הממשלה תמיד תוכל להתגבר על מה שיגיד בית המשפט ולחוקק את מה שהיא בכל זאת רוצה. ולמה אני אומרת הממשלה ולא הכנסת? משום שהם אפילו לא עושים את זה באיזה רוב משמעותי – נניח היו אומרים 90 מול 30, רוב אמיתי. לא. על חודו של קול אחד, 61, שלכל ממשלת מיעוט יש בכל מצב. ברוב הזה הם יכולים להתגבר על מה שיגיד בית המשפט – אותו בית משפט שהם פועלים להחליש אותו ולסרס אותו ולפגוע בו ולרסק אותו בחוקים אחרים. אבל צריך להגיד עוד דבר חשוב מאוד מאוד: ההתגברות היא לא התגברות על בית המשפט – היא התגברות על הזכויות של כל אזרחית ואזרח במדינת ישראל; היא התגברות על הזכות של בחורים חרדים לשרת בצבא, ללכת ללמוד, לצאת לעבוד, להיות בעלי רישיון נהיגה; היא התגברות על הזכות של מי שאולי יש להם אוטו ישן ודל לקבל השלמה או הבטחת הכנסה, אפילו שהאוטו הזה דרוש לעבודה או לטיפול בילדות וילדים או בקשישות וקשישים; היא התגברות על הזכות של חיילים לא להיות עצורים ארבעה ימים וארבעה לילות בלי לראות שופט. אלה הדברים שבית המשפט העליון טיפל בהם, ועל זה הם רוצים להתגבר. הם רוצים להתגבר על ההגנה שיש היום לכל אזרח, ובחלק מהמקרים גם לאזרחיות, כי אלוהים יודעת שלאזרחיות עוד אין שוויון מלא במדינת ישראל, אבל גם השוויון - -
- - שכבר הושג על ידי פסיקות של בית המשפט העליון, עליו הם רוצים להתגבר. הם רוצים להתגבר על המאבק לשוויון ולהנציח אפליה ואי-שוויון שהרבה מהם הם גם יביאו כשהם יגמרו לחוקק את חוקי ההתגברות האלה.
תודה רבה, אדוני היושב-ראש. חברי כהן דיבר פה באיזה נועם הליכות שכזה, באמת, בצורה כל כך יפה, ניסה לדבר על ליבם של חברי הכנסת. ואני אומרת, חבריי – כי הרי חברות כמעט אין פה בצד הזה של המליאה, ובצד הזה של הכנסת - - -
אוקיי. אז אם תיתן לי מחדש את הזמן הזה, אני אחזור על זה מהתחלה.
הינה, השרה אורית סטרוק מפרגנת לי. אז אני אגיד שוב. חברי השר מאיר כהן דיבר פה בכזה נועם, וניסה לדבר על ליבם של חברי הכנסת, וחברי כנסת, כי חברות, כרגיל, כמעט אין בצד הזה של הכנסת, כי בקואליציה הזאת זה לא דבר מקובל, חברות כנסת, או נשים בכלל. ובאמת להגיד, איך יכול להיות, ואיך יכול להיות, ואיך יכול להיות? ובכן, קודם כול, חברי מאיר כהן, יכול להיות. הקואליציה הזאת ושכמותה, חלקם כבר הצביעו נגד החוק הזה לא פעם ולא פעמיים וחלקם יצביעו נגד זה בפעם הראשונה, ובכיף שלהם; יצביעו בעד אפליה נגד ילדות וילדים על רקע צבע עור ומוצא וביולוגיה ואולי יהדות לא מספיק פיקס. שוב אתם תצביעו בעד אפליה ובעד גזענות. אבל האמת היא, חברים יקרים שלי, שזה ממש לא צריך להפתיע אותנו, כי כל ההפיכה המשפטית שהקואליציה הזאת מביאה עכשיו באה להגיד בצורה מפורשת, בחוק, חד-משמעית: אנחנו רוצים אפליה וגזענות. אנחנו לא רוצים לאסור על זה.
אנחנו רוצים לבטל את החוקים שאוסרים את זה.
זה עכשיו. עכשיו, רשמית, זה נגד ערבים ונגד נשים.
אבל מחר בבוקר, חבריי מש"ס, וחברי הכנסת האתיופים שבציונות הדתית ובליכוד, זה גם יהיה עליכם. זה כבר היום נכון על האחיות והאחים שלכם, שאתם לא מצליחים להעלות לארץ בדיוק בגלל האפליה והגזענות האלה, ואתם לא רואים את הקשר. אתם עומדים עיוורים ונותנים יד לעוד אפליה ועוד גזענות. אני לובשת היום אדום, חברות וחברים, כי אני חלק מהמחאה הגדולה של נשים שבאות ואומרות: לא ניתן להגדיל את האפליה והגזענות כלפי נשים. מחא אנחנו קוראות לכל אישה במדינת ישראל ללבוש אדום ולהגיד: לא ניתן.
שמעתי את תשובתו – אם יגבירו לי את המיקרופון, אני מאוד קרובה, אדוני היושב-ראש, אם יגבירו לי אותם, זה מעולה. אוקיי. הינה זה. אנחנו על זה, על זה, עובדות על זה. תודה. שמעתי את תשובתו של שר החינוך יואב קיש, שהוא לא אוהב רגולציה. אני מפנה את כולנו להצעת החוק המרתקת של נבצרות ראש ממשלה – לקרוא קצת על ביורוקרטיה וכמה ביורוקרטיה ברגולציה אפשר להכניס בהצעת חוק מושחתת אחת. מה אני אגיד לכם? מקריאת ההצעה המושחתת של הנבצרות, אפשר לחשוב שהדבר מספר 1 שאתם רוצים לקדם זה רגולציה וביורוקרטיה, אבל בתנאי שהיא מושחתת. אם זה הקריטריון, אז לא פלא שאתם מצביעים נגד הצעת חוק שבאה למגר אפליה. עכשיו, אומר השר קיש: יש אמצעים אחרים. למשל, אפשר לא לתת רישיון לבית ספר אשכנזי שלא מכניס תלמידות ספרדיות או אתיופיות.
בטח, בטח. ישר אני רואה את חבר הכנסת, את סגן השר החרדי האשכנזי הממונה במשרד החינוך על החינוך החרדי, לוקח את הרישיון. בטח. איזו שאלה? מה זה? זה גם קורה כל הזמן.
זה לא קרה, זה לא קורה. הממשלות שלכם יותר מ-40 שנה מממנות אפליה נגד מזרחים ונגד אתיופים כל הזמן. שלא לומר, אגב, נגד מזרחיות.
נגד מזרחיות. ממשלות הליכוד – ממשלות הליכוד שמזילות דמעות תנין, תנין, על הפריפריה על האשכנזיות ועל ההגמוניה ומממנות עוד ועוד ועוד אפליה. תתביישו.
כן, תודה, אדוני היושב-ראש. אני שמחה שהקואליציה הבינה שהיא ממש התחרפנה טוטאל, כשמה שיש לה להציע במקום חוק להגנה על חיי נשים, זה לחכות לשתי הרשעות קודמות, ורק במקרה שהשלישית לא תהיה רצח - - -
בהרשעות בן גביר מבין, ללא ספק. מבין היטב בהרשעות. אגב, צריך לחשוב אילו דברים יכולנו למנוע אילו היה אזיק אלקטרוני לבן גביר בשעתו, כשהוא היה חשוף ובעצם קיבל בדין את כל ההרשעות שהוא קיבל; איזה חיים היינו מצילות ומצילים בהמשך. אני רוצה להגיד לכם עוד משהו, חברות וחברים יקרים, כי הקואליציה הזאת בשבוע הבא – אולי, בואו נראה – אולי תביא את החוק לאיזוק אלקטרוני, אבל באותה נשימה היא מביאה הפיכה משטרית שתקדם סוגים רבים ומגוונים ושונים של אלימות כלפי נשים. קודם כול, בגלל שבאותה נשימה היא עכשיו אומרת שאולי היא בכל זאת תביא את החוק הזה, היא מחויבת בהסכמים הקואליציוניים שלה לא להצטרף לאמנה הבין-לאומית למאבק באלימות כלפי נשים. היא מחויבת בהסכמים הקואליציוניים – אתם מבינות ומבינים איזה דבר מדהים? הממשלה טרחה להודיע שהיא בשום אופן לא תצטרף לסטנדרט העולמי של מאמץ להיאבק באלימות כלפי נשים. אבל מה היא כן תעשה? היא תהפוך את האפליה נגד נשים לחוקית; היא תאופשר להפריד בין נשים וגברים בכל מקום; למנוע מילדות לשיר. רק השבוע ראינו שילדה בת 13 לא יכולה לשיר בטקס, בגלל שזאת שירת נשים. ילדה אחרת לא יכולה להיכנס לבריכה, כי מצטערים, זה סגור רק לבנים; היא תרחיב את ההפרדה; היא תסליל נשים רק למקצועות מסוג מאוד מאוד מסוים, שאין בהם השכלה אקדמית ושהשכר בהם ילך וירד; היא תרחיב את הסמכויות ואת הכוח של בתי הדין הרבניים, שם נשים לא מקבלות הכרה ושוויון. אגב, בהלכה אלימות כלפי אישה היא לא עילה לגירושין. בפירוש לא. יש עילות לגירושין, אלימות כלפי האישה או כלפי הילדות והילדים זאת ממש לא עילה לגירושין בבתי הדין הרבניים במדינת ישראל ובהלכה האורתודוקסית, שיש מי בבניין הזה שרוצים להפוך אותה גם לחוק מדינה. קואליציה שלא רק לא נאבקת באלימות כלפי נשים, אלא מגדילה אותה, מחריפה אותה, מחזקת אותה והופכת נשים לאזרחיות – לא סוג ב', אלא סוג ג' וד'.
כל אישה ואישה בישראל חייבת ללבוש מחר אדום, כדי להתנגד להפיכה הזאת ולממשלה הזאת.
כן, אדוני. אז אני מסתכלת אחורנית, זאת הפעם – בואו נראה – אני העליתי את הצעת החוק הזאת ב-2015, ב-2017, ב-2018 וב-2020. בכל אחת מהפעמים האלה בנימין נתניהו היה ראש ממשלה, ואם תסתכלו רגע אחורנית, בכל פעם שהעליתי כאן את הצעת החוק הזאת, מצב המדינה תחת בנימין נתניהו היה יותר גרוע, יותר חמור, יותר מסוכן לאזרחיות ואזרחי ישראל ולמדינת ישראל עצמה.
בכל פעם שהעליתי את זה, איראן הייתה יותר קרובה לגרעין; בכל פעם שהעליתי את זה, חמאס היה יותר חזק; בכל פעם שהעליתי את זה, הפריפריה הייתה במצב יותר גרוע; בכל פעם שהעליתי את זה, הגזענות תחתכם הייתה יותר חמורה; בכל פעם שהעליתי את זה, נשים סבלו יותר; בכל פעם השסע בעם היה יותר גרוע, אבל מצבו של מי היה יותר טוב? מצבו של מי, של מי היה יותר טוב? היה לו יותר כסף, יותר נכסים, עברו עוד שנים שבהן הוא לא שמע על קיומו של ארנק, הוא לא ראה אף פעם פקקים, הוא לא שמע בכלל על קיומם של האלה שמשעממים אותו. את משעממת עם הבעיות שלך עם הסרטן ועם זה שאין לך בית חולים או לפחות מיון קדמי שם במקום הדפוק הזה – איך קוראים לו? קריית שמונה? לא שאני חושבת, חס וחלילה, שאף אחת לא תעלה על דעתה – אבל עומד בנימין נתניהו בקריית שמונה ואומר לאזרחית שנאבקת על דיור ציבורי ועל מיון קדמי: את משעממת אותי. ברור שזה משעמם אותו, זה לא עליו. אז עכשיו בפעם החמישית שאני מעלה את ההצעה הזאת להצבעה אנחנו כבר במצב שבו הוא הופך את כל המדינה לדיקטטורה שבה שהוא יחליט לבד שהצבא לא מעניין אותו, ושב"כ לא מעניין אותו. הוא לא רוצה שאזרחיות ואזרחי ישראל ידעו למה ומה בדיוק הסיפור הביטחוני, שללא ספק מכניס לחרדה גדולה לפחות את תושבות ותושבי האזור, אם לא את אזרחיות ואזרחי המדינה כולה, אבל לבנימין נתניהו זה לא נוח מאיזושהי סיבה. ולכן, שילכו לחפש את החברים שלהם, אלה מהצבא ואלה מהשב"כ, שאיך אמר עליהם אחד מחברי הליכוד: מה קורה להם בתפקידים האלה, שהם נהיים שמאלנים כי הם לא בהכרח תומכים בבנימין נתניהו? הגבלת כהונה, חברות וחברים, היינו צריכים להעביר את זה לפני הרבה הרבה כהונות של בנימין נתניהו.
אתם לא תעבירו את זה עכשיו, אבל אנחנו נעביר אתכם מהכהונה המסוכנת וההרסנית שלכם.
אדוני היושב-ראש, חבריי – ובעיקר יש פה חברות וחברי אופוזיציה, אני רואה שהקואליציה נעדרת, אבל דווקא כדאי מאוד שהקואליציה תשמע, כי אני יוצאת עכשיו מפגישה עם טייסים בחיל האוויר הישראלי, טייסי מילואים, אנשים שמשרתים את מדינת ישראל וטסים עבורה ומגינים עלינו ועושים את המשימות הנועזות, המורכבות, לפעמים המסוכנות ביותר, כבר הרבה מאוד מאוד שנים; אנשים שהם, כמו שהם אומרים את זה, הקצה של הזרוע המבצעת, שאנחנו שולחים אותם למשימות האלה. "אנחנו" זה עם ישראל, זאת מדינת ישראל, באופן עקרוני, באופן סמלי, באופן מהותי, באופן רגשי, אבל תכלס, בפועל, מי ששולח אותם זאת הממשלה – מה שמכונה אצלנו הדרג המדיני, שהוא זה שמקבל את ההחלטה על הפעלת צה"ל וחיל האוויר. והם, ספציפית הטייסים, הם בסוף לבד בקוקפיט; אין להם מפקד בזמן אמת שהם יכולים להתייעץ איתו; אין להם איזה פורום שהם יכולים לנהל איתו דיון אם הפקודה שהם קיבלו עכשיו, הם יכולים לסמוך על כך שהם לא יישפטו עליה כפקודה בלתי חוקית בעליל; אין להם מישהו שיבדוק להם אם אכן ההחלטה לגבי הפקודה הזאת התקבלה בדרך הנכונה והראויה במדינה דמוקרטית, עם כל המבחנים ועם כל הביקורת שיש בדרך על החלטות דרמטיות כאלה, שהן החלטות של חיים ומוות, הרבה חיים, הרבה מוות. והם אומרים היום: אם החוקים שנמצאים על הפרק יעברו, אנחנו לא נוכל להיות בטוחים שזה המצב. אנחנו פשוט לא נוכל להיות בטוחים שאנחנו עושים את הדבר הנכון והצודק שאותו התגייסנו לעשות, שבשלו אנחנו בשירות מדינת ישראל כל השנים האלה. הם אומרים: אנחנו לא נוכל לשרת שלטון שאנחנו לא יודעים אם אנחנו יכולים להאמין לו, שאנחנו לא יודעים מה האינטרסים שעומדים מאחורי ההחלטות שהוא מקבל, ושאין מנגנונים שיבקרו את השלטון הזה או שיגבילו את כוחו, אם צריך. עכשיו, תקשיבו, חברות וחברים, זה לא עניין של מה בכך; זה לא דבר שקרה במדינת ישראל. וצריך להגיד לטייסים האלה – אלה שבאו לייצג אותם כאן הם רק המייצגים, כי יש רבים, רבים, רבים, רבים בחיל האוויר שמרגישים כמוהם. אבל זה לא עוצר בחיל האוויר. זה ביחידות הסייבר וביחידות אחרות, רבות, שהן בסוף החיץ של מדינת ישראל – בינינו לבין האויבים שלנו. הם באמת חומת ההגנה שלנו, המוחשית מאוד, ואם אין לנו אותם, מדינת ישראל חשופה. הם אומרים עוד דבר, שהוא מתבקש לגמרי. חלקם, נניח, בעבודה האזרחית שלהם, כשהם לא טסים במילואים יום-יומיים בשבוע, טסים טיסות אזרחיות. היום הם יודעים שהם מוגנים מבחינה משפטית, אבל אם חלילה החוקים האלה יעברו, אין שום ודאות ואין שום תעודת ביטוח שהם לא ייעצרו במדינות שהם נוחתים בהן – אפילו רק לחקירה, בואו נניח שרק לחקירה – על ידי בתי המשפט הבין-לאומיים השונים שישראל עומדת מולם כבר שנים באמירה חד-משמעית שיש לה מערכת משפט חזקה ועצמאית, שבה אנחנו בודקות את עצמנו ואנחנו נותנים דין וחשבון על הדברים שהם מתנהלים לפי החוק הישראלי ולפי החוק הבין-לאומי, ואם יש חריגות מההתנהלות הזאת, אז אנחנו נותנים כאן את הדין בתוך מדינת ישראל, ולכן אין שום צורך להתערב. ככל שהחוקים האלה, חלילה חלילה, יעברו, אי-אפשר יהיה להגיד את האמירה הזאת, אף אחד בחוץ לא יקנה את זה. למעשה, מזהירים אותנו כבר עכשיו שזה מה שעומד לקרות. זה אומר שאנחנו בעצם נפקיר את הטייסים שלנו, את הלוחמים שלנו – גם את הלוחמות והטייסות שלנו, כל זמן שהממשלה הזאת עוד תאפשר לנשים להיות לוחמות וטייסות – מפקירים אותם לציפורני המשפט הבין-לאומי בהרבה מאוד מאוד מקומות בעולם. האנשים האלה הם אנשי מערכת. בואו, זה אנשים שגדלו בצבא. אז אומנם הממשלה הזאת והקואליציה הזאת קוראת להם "אנרכיסטים" ו"טרוריסטים" ו"מוגלה", ואומרת להם לכו לעזאזל, אבל הם לא אנשים שרגילים לסרב; הם לא אנשים שרגילים לא לציית; הם לא אנשים שרגילים לצאת נגד. להפך, הם אנשים שרגילים לקבל היררכיה, לקבל פקודות, לציית לממונים עליהם ולמפקדים שלהם, והם היום באים בחרדה אמיתית ועמוקה. המחויבות שלהם למדינת ישראל – אי-אפשר להטיל בה ספק, הם הקדישו חיים שלמים לשירות. המחויבות שלהם לצה"ל כצבא העם וכצבא ההגנה לישראל היא מלאה ועמוקה מאוד מאוד, ואחד הדברים שכל כך כואב להם זה שבתהליך הזה מכניסים גם את צה"ל לתוך מדמנת הדיבור המטונף והנגוע, שקורא בשמות, שמאשים האשמות, שמייחס כוונות לא ענייניות, לא נקיות ולא אמיתיות לחצי מהציבור הישראלי – האמת היא שזה הרבה יותר מחצי, כי חברות וחברי ליכוד רבים אני פוגשת בהפגנות; כל הציבור העצום הזה אומר לממשלה הזאת: תעצרי ואל תרסקי לנו את הדמוקרטיה – משום שהאנשים האלה אומנם מגינים באופן פיזי צבאי מפני מתקפות על מדינת ישראל, אבל התשתית הדמוקרטית שלנו היא מה שמגן על צדקתנו. אמר בן-גוריון: ישראל צריכה גם את כוחה וגם את צדקתה, וכשאין לנו מערכת משפט ואין לנו מדינה דמוקרטית, צדקתנו מוטלת בספק. היא מוטלת בספק גם כלפי חוץ, אבל חשוב יותר – כלפי פנים, גם כמדינה וגם כלפי כל אזרחית ואזרח במדינה הזאת, שלא תוכל לקבל את הזכויות שלה, שלא תקבל הגנה מפני שלטון, שלפעמים אולי ירצה להתייחס אליו או אליה יפה אבל לפעמים לא יבוא לו, ויבוא לו להפלות אותה או אותו ולהצדיק את האפליה הזאת בחוק; או סתם לגזול גזל – אלוהים יודעת שראינו הרבה דוגמאות לאפשרות לגזול גזל, ולפגוע פגיעה בגוף, אם זה על ידי אלימות, אם זה על ידי אי-הגנה מאלימות, ואם זה על ידי חוקים שלא מאפשרים לאישה זכות על הגוף שלה. המסר שהם ביקשו מאיתנו להעביר, חבריי בקואליציה ואדוני השר כץ שמייצג כאן את הממשלה עכשיו, זה להגיד לכם שזאת שאלה של אחריות; שהרמת יד בעד החוקים האלה או הצבעה אלקטרונית בעד החוקים האלה מרעידה את אמות הסיפים שלנו ופוגעת בהגנה שלנו על המדינה שלנו מבפנים ומבחוץ. אל תעשו את זה.
ובכן, אדוני היושב-ראש, הינה עוד חוק פרסונלי-נתניהו, שנועד לסדר לבנימין נתניהו כהונת ראש ממשלה לנצח-נצחים. אבל העניין הוא שצריך לשאול באמת כמה נזק עוד מדינת ישראל תספוג מהאיש הזה, כמה נזק הוא עוד יעשה למדינת ישראל ולביטחון שלה לפני שאנחנו נוכל סוף-סוף לסיים את העידן הזה בתולדותיה של מדינת ישראל? כי היום נאלצנו לתקן שוב את היחסים עם ממלכת ירדן, הגבול הארוך ביותר של מדינת ישראל, והסכם השלום שנחתם על ידי ממשלת ישראל בראשות יצחק רבין ומפלגת העבודה הפך אותו, את הגבול הזה, לאחד מיסודות הביטחון של מדינת ישראל היום. הגבול הכי ארוך שלנו, המזרחי, בטוח לחלוטין ומספק לנו גם ביטחון – לא מפני ירדן, אלא כמובן עומק אסטרטגי; הסכם שכלל גם חכירת שטחים, גם בצופר, גם בארם נהריים, מה שאפשר לחקלאים בישראל להמשיך לגדל את התוצרת שלהם בצופר ותעשיית תיירות חשובה בארם נהריים. אבל בעניין ביבי נתניהו בחר דווקא לחרב את היחסים עם ירדן, לתקוע אצבעות שאני לא רוצה לעשות אותן כאן על הדוכן, במקום המכובד הזה, בעיניים של המלך עבדאללה. בחר להעליב, בחר להשפיל עד כדי כך שהחזיר את השטחים האלה של צופר וארם נהריים לירדנים.
כן. כן. בנימין נתניהו, האיש שעכשיו מטיף לנו על ההתנתקות, ההתנתקות, ויתר מרצונו, מיוזמתו, על שטחים שלא הייתה שום סיבה שישראל תוותר עליהם, כי ההסכם אמר שהחכירה תתחדש, ויכלה והייתה צריכה להתחדש עוד ועוד. אז עכשיו הוא הביא לנו את השר בצלאל סמוטריץ', שעומד בצרפת ונואם כשמאחוריו מפת ארץ ישראל השלמה הכוללת את ירדן. אין מה לומר, התנהלות אחראית, התנהלות רצינית – התנהלות שפוגעת במדינת ישראל מבחינה מדינית, מבחינה ביטחונית, וגם צריך להגיד, מבחינת הדימוי שלנו.
התחלנו להיראות מדינה ממש ממש מטורללת, בזכות הממשלה המטורללת הזאת.
אין לי אלא לקוות ולהניח שגם בעולם ידעו לעשות את ההפרדה בין אזרחיות ואזרחי ישראל ומדינת ישראל הציונית, הרצינית, לבין הממשלה המטורללת שלה, שצריכה לעבור מן העולם בהקדם.
אני צריכה להתחיל בגילוי נאות: אני לא הייתי בפוליטיקה בזמן ההתנתקות, אבל אני התנגדתי לה. אני התנגדתי לה בזמן אמת, לא בגלל שחשבתי שלא נכון לצאת מעזה או מצפון השומרון. חשבתי שנכון גם נכון, ודחוף מאוד, לעשות את זה, אבל שהיה צריך לעשות את זה בהסכם ולא במהלך חד-צדדי. אבל במבחן התוצאה, צריך לומר: ההחלטה לצאת גם מעזה וגם מצפון השומרון הוכיחה את עצמה מבחינה ביטחונית. הוכיחה את עצמה מהשיקול הביטחוני שהוביל אותה באופן חד-משמעי. הרבה מאוד חיים של ישראליות וישראלים ניצלו בזכות המהלך הזה, שבו ישראל יצאה מעזה ומצפון השומרון. החזרה עכשיו לאפשר כניסה של יהודים ויהודיות ישראלים לתוך צפון השומרון, מקום שיש בו רצף של יישובים פלסטיניים; מקום שבו גם ככה החיכוך הביטחוני גבוה; מקום שבו המתח הביטחוני גבוה כבר הרבה מאוד זמן, ולהזמין עוד חיכוך, ולהזמין עוד כוח צבאי, שיצטרך לבלות את זמנו בשיטור ובסיכון חיים, במקום להתאמן למשימות אחרות, שעומדות בפנינו בכל יום ובכל שעה – ההחלטה הזאת היא החלטה שמסכנת את ביטחון ישראל. היא החלטה רעה לביטחון שלנו. היא מסכנת אזרחיות ואזרחים, היא מסכנת חיילות וחיילים, והיא פוגעת בכשירות של צה"ל. אבל הדבר החשוב הרבה יותר מאשר החישוב הקונקרטי הזה, שהוא כשלעצמו חשוב מאוד, הדבר החשוב הרבה יותר הוא הנזק האסטרטגי העמוק, ארוך הטווח למדינת ישראל, בהחלטה הגרועה הזאת של חזרה לצפון השומרון. חברות וחברים, אל תטעו, ההפיכה המשטרית המסוכנת, שמאיימת על הדמוקרטיה הישראלית ועל נשמתה של מדינת ישראל היום, קשורה בטבורה לעובדה, שממשלות ימין לדורותיהן ממשיכות ומעמיקות את ההתנחלות וההיאחזות בשטחי הגדה המערבית יהודה ושומרון, שאינם שטחי מדינת ישראל. כן, הם שטחי ארץ ישראל. לכולנו יש קשרים רגשיים אליהם, אבל הם אינם שטחי מדינת ישראל; ובעיקר הם שטחים שגרים וגרות בהם הרבה מאוד מאוד פלסטינים, שאינם עומדים להיעלם לשום מקום. ההתעקשות למנוע פתרון מדיני לסכסוך הישראלי-פלסטיני ולשים גבול – גבול למדינת ישראל – ההתעקשות שלא לעשות את זה ולהעמיק את ההתבוססות בתוך הבוץ – בתוך הבוץ הפלסטיני בגדה המערבית – ההתעקשות הזאת עולה לישראל בסיכון לא רק של ביטחונה, אלא של עתידה. חברות וחברים, מדינת ישראל קמה מתוך התנועה הציונית, מתוך החזון הציוני. חזון שאמר במילים מפורשות מאוד: בית לאומי לעם היהודי; מקום שבו אנחנו נשלוט על עצמנו – על עצמנו ולא על אף אחד אחר. מקום שבו אנחנו נוכל להיות הרוב שמגדיר את אורח החיים שלנו, את השפה שלנו. קרה כאן נס, נס תחיית השפה העברית; נס בניית מדינה מתקדמת, מפותחת, מצליחה, משגשגת. החזון הציוני הגדיר לנו בניית חברת מופת, ששואפת לשוויון ומבטיחה, מבטיחה שוויון לכל האזרחיות והאזרחים בלי הבדל דת, גזע, לאום. שום דבר מהדברים האלה לא יכול להתקיים כשישראל ממשיכה ושוקעת בתוך מיליונים של פלסטיניות ופלסטינים ביהודה ושומרון, ועכשיו גם מפנטזת על חזרה לתוך בוץ עמוק עוד יותר בעזה. אין חיה כזאת חצי דמוקרטיה, חברות וחברי הכנסת היקרות והיקרים. אין חיה כזאת. ולכן, המשך הסכסוך היה מועד, מאז ומעולם, להביא לכך שישראל תהיה לא דמוקרטית, ובהמשך גם לא יהודית. את הלא-דמוקרטית אנחנו רואות ורואים, וחווים ונאבקים בזה כאן ועכשיו, משום שאין דבר כזה חצי דמוקרטיה. החוק הזה הוא עוד צעד אחד, שמסכן גם את ישראל היהודית וגם את ישראל הדמוקרטית; גם את הביטחון העכשווי של מדינת ישראל, ובוודאי את העתיד והוודאות של קיומו של הבית הלאומי שלנו. הצבעה בעד החוק היום היא בכייה לדורות, אבל אני מבטיחה לכם – כיושבת-ראש המפלגה הציונית הדמוקרטית האחרונה בכנסת הזאת: אנחנו נחזור ונבנה את החזון הציוני. אנחנו לא ניתן לכם לקחת אותו מאיתנו.
תגיד, אתה יכול לנהל את המליאה? סליחה, אפשר להצביע על החוק - - -
אני באמת לא מצליחה להבין, חבריי בממשלה – לחכות? אתם יודעים כמה זמן אנחנו מחכות? מ-2014, תשע שנים. הממשלה של נתניהו קיבלה החלטה להקים ועדה בין-משרדית למאבק באלימות כלפי נשים ב-2014. אתם יודעים כמה שנים זה, אחרי שאנחנו כבר נלחמות בשביל שתבינו שיש מה לעשות כדי להיאבק באלימות כלפי נשים, ושצריך להציל חיים? אז ב-2017 - -
- - קיבלתם החלטה להקים את הוועדה, וב-2016 היא הגישה את ההמלצות שלה, ולקראת סוף 2017 הואלתם לקבל את ההמלצות שלה וקיבלתם החלטת ממשלה ליישם אותן. אנחנו ב-2023 – כמה שנים הייתם בשלטון מאז? והאיזוק האלקטרוני, שהיה חלק מהמסקנות שלה, עוד מחכה. בואו נספור כמה נשים נרצחו מאז, בהקשר הזה – 20 נשים בשנה בממוצע. כל הכבוד לכם, בזמן הזה, בקדנציה הנוכחית שלכם, נרצחו כמעט פי שלושה מהממוצע לתקופה המקבילה הזאת בשנים רגילות, אבל אנחנו נמשיך לחכות. לחכות, אני לא יודעת – שאולי תתפנו מההפיכה המשטרית שמעוניינת להפוך נשים לשפחות עם עוד פחות זכויות, עם עוד פחות ביטחון אישי, עם עוד פחות זכויות על הגוף שלהן. באמת נמשיך לחכות. אז אני אומרת, להעביר, כפי שפירט פה חברי חבר הכנסת גדעון סער: הרי התקדמות הצעת החוק נמצאת בידכם לחלוטין; הוועדות בידיים שלכם, סדר-היום של הכנסת בידיים שלכם. כל מה שנדרש הוא להעביר את זה קריאה טרומית, כדי שכל הנשים שם בחוץ שלובשות אדום, ואלה שלא לובשות אדום ונאבקות על החיים שלהן – מאות אלפים חיות תחת טרור של אלימות, והילדות והילדים שלהן חיים תחת טרור של אלימות – כל מה שנדרש הוא שהן ידעו שבכל זאת אנחנו עושים בשבילן משהו. ולכן חבריי, אנא מכם, התעשתו. אני מבינה שזה מאוד חשוב לפגוש את ארגוני הגברים ולוודא שלא נגרם לארגוני הגברים עוול, אבל במציאות יש נשים שהחיים שלהן בסכנה.
אז אני מציעה שנעביר את הצעת החוק בטרומית, ואז נחכה חודש, ואינשאללה – לא יותר מזה.
תודה, אדוני היושב-ראש. אתה יודע, אדוני היושב-ראש, זאת הצעת אי-אמון בממשלה. וכאן אנחנו עולות ועולים לנמק למה יש לנו אי-אמון בממשלה. אבל ברגע הזה במדינת ישראל – אם אי פעם היה אי-אמון בממשלה כלשהי, זה הרגע הזה. אי-אמון מוחלט של הלוחמות והלוחמים שלנו, של הצבא שלנו. אי-אמון מצד זרועות הביטחון האחרות. אי-אמון מצד ההסתדרות, שמשביתה עכשיו את המשק יחד עם המעסיקים, בשיתוף פעולה נדיר בין המעסיקים וההסתדרות וארגוני העובדות והעובדים. אי-אמון מצד ההסתדרות הרפואית, מצד הסתדרות המורות והמורים. אי-אמון של מאות אלפי אזרחיות ואזרחים שיוצאות ויוצאים לרחובות כבר 12 שבועות ברצף. מכל עבר, אדוני היושב-ראש, איך שלא תסתכל על זה, באמת מכל עבר, יש אי-אמון בממשלה הזאת ובמהלכים שהיא מובילה. אני אומרת לך, אני עשר שנים בכנסת, שמונה מתוכן הייתי באופוזיציה לממשלות נתניהו – כזה לא היה. לא היה כזה מצב שבו ממשלה פשוט דורכת, דורכת, על החוק, על המוסר, על הציבור העצום – שלחלקו הגדול היא פשוט שיקרה, כי היא הבטיחה לו ביטחון אישי, היא הבטיחה לו חינוך חינם מגיל לידה עד שלוש, היא הבטיחה לו לבטל את הפריפריה, היא הבטיחה המון המון דברים. אבל מה היא עושה? מביאה חוקי שחיתות פרסונליים והפיכה משטרית שתפגע בכל אזרחית ואזרח, לא משנה למי הם הצביעו. זה נמשך כבר שבועות ארוכים, אבל אתמול, אתמול נחצה קו שהוא לא אדום – הוא שחור. בא שר ביטחון. הוא מביא את הקולות שהוא שומע, שמובאים לו בצורה המוסמכת ביותר, מתוך הצבא וזרועות הביטחון, ואומר: המהלכים של הממשלה הזאת מייצרים סכנה ברורה, מיידית, מוחשית לביטחון ישראל. ומה עושה ראש הממשלה בתגובה? מפטר אותו. נפטר מהשליח. כלומר, ביטחון ישראל, שתמיד היה פה מעל ומתחת לכל מחלוקת פוליטית, הופך למרמס בידי ראש ממשלה שמעוניין אך ורק באינטרסים שלו. זה קו שלא נחצה מעולם, ואסור שייחצה. בישיבה בוועדת החוץ והביטחון הבוקר יצאה קריאה, לא בשם הוועדה, אבל של רבות ורבים מהחברים, לא לפטר בעת הזאת את שר הביטחון, משום שדווקא ברגע הכל כך רגיש הזה לביטחון ישראל, ודווקא כשיש ראש ממשלה כל כך לא כשיר, כל כך לא אחראי, כל כך מנותק מהמציאות, אסור לפטר את שר הביטחון. אבל, אדוני, בעיקר זה הרגע להסתכל נכוחה ולהגיד: זוהי ממשלה שראויה לאי-אמון גדול וגורף.
אתה שולח אותנו לעזאזל - - -
לא, לא. אפשר לדבר - - - - ברשימה?
לא, אני רוצה. אני בדיוק הייתי בדרכי.
הייתי בדרכי לברר אם אני רשומה.
כן. תודה, אדוני היושב-ראש.
אז ככה, חברי לסיעה חבר הכנסת גלעד קריב הביע כאן דאגה מכך שהסמכויות היחידות שהוקצו לך, השר אמסלם, זה הסמכויות לטיפול בענייני הקאדים במשרד המשפטים. אז רציתי להניח את דעתו של חברי בכך שלדעתי אתה קיבלת על זה פיצוי ראוי בדמות אחריות וסמכות על רשות החברות הממשלתיות, גוף חשוב בצורה בלתי רגילה. כשרת תחבורה, ותחת משרד התחבורה יש אי אלו חברות ממשלתיות חשובות, אני יודעת להגיד כמה חשובה החברה הזאת. רק לסבר את אוזניכם, היא חולשת על 100 חברות, פחות או יותר, בשווי כ-235 מיליארד ש"ח.
אדוני יודע, כי הוא כבר היה ממונה פעם אחת על רשות החברות בקדנציה קודמת.
הוא היה ממונה בקדנציה הקודמת. כ-235 מיליארד ש"ח שווי החברות האלה, שבהן פנויות עכשיו - -
- - פנויות עכשיו 345 משרות של דירקטורים. חבריי וחברותיי, 345 משרות של דירקטורים. עכשיו, אני אומר זאת כך: רשות החברות עוברת לסמכותו של השר המיועד אמסלם משר האוצר סמוטריץ'. שר האוצר סמוטריץ', בפעם הקודמת שהשר אמסלם היה ממונה על רשות החברות, טען שבזמנו שרת התחבורה מירי רגב – גם אז היא הייתה שרת התחבורה – ממנה מינויים פוליטיים של אנשים חסרי רקע וכישורים מתאימים לתפקידים קריטיים. ככה אמר סמוטריץ', שהוא היום שר האוצר שלכם. הוא אמור לדאוג לזה, שלא לומר שאתם אמורים לדאוג לזה, שהחברות הממשלתיות האלה יעשו עבודה לטובת אזרחיות ואזרחי ישראל במקסימום. אתם אלה שאמורים לדאוג שהמינויים האלה יהיו המינויים הכי מקצועיים והכי טובים. אבל היי, הוא חושב שעשיתם בדיוק את ההפך, ולמרות זאת הוא שוב מאפשר את הסיטואציה הזאת. מה יש לומר? יחד עם התקציב מלא החורים, שלא מביא לאזרחיות ואזרחי ישראל שום בשורה, ובעיקר לא אף בשורה שאתם הבטחתם – לא בתחום הפריפריה, לא בתחום חינוך חינם מגיל לידה עד שלוש, לא בתחום הרווחה, לא בתחום החינוך, לא בתחום הבריאות – אין מה לומר, יש למה לצפות. חכו חכו.
פסח בבית החולים, קריאה שנייה: לאן, גברתי? הבן שלי מאושפז פה, החייל. אה, כן אני זוכר אותך מהפעם הקודמת. יופי, אז אני יכולה להיכנס? איזו שאלה, רק קודם לבדוק את התיק בדיקת חמץ, זה החוק, את לא רוצה לפגוע ברגשות של רב בית החולים, נכון? לא, לא, לא, רק לא לפגוע ברגשות הרב, חלילה. לא, כי אם יש בתיק חמץ, אני אצטרך להרחיק אותך, ולא תוכלי להתקרב לבית החולים, התפנו לנו הרבה אזיקים אלקטרוניים בדיוק בשביל המטרה הנעלה הזאת. הבאת לבן שלך לאכול? כי זה כשר לפסח, אני מקווה. לפסח זה כשר. אז אני רק מסתכל רגע, מה זה? זה לובסטר, סליחה. אני רואה שזה לובסטר, לובסטר מותר להכניס, זה לא פוגע ברגשות של הרב. כן? יופי, אבל זה לובסטר שנקנה בשבת. לובסטר שנקנה בשבת מותר להכניס, זה לא פוגע ברגשות של הרב. אתה בטוח? זה לובסטר שנקנה בשבת ובושל במסעדת שרצים. בסדר, בסדר, זו לא בעיה, במיוחד לא אם זאת הייתה מסעדה יקרה ממש, אבל. אז יופי, אני יכולה להיכנס לבקר את הבן שלי החולה? לא, שנייה רגע, על מה יושב הלובסטר? שוחד, מרמה והפרת אמונים? לא, לא, הלובסטר יושב על אורז, ואורז פוגע ברגשות הרב, הוא לא מאוכלי הקטניות. אני מצטער, את לא יכולה להיכנס. אבל הבן שלי חולה. לא הבנתי, מה יותר חשוב לך, הרגשות של הרב או הבן שלך החייל? הבן שלי. נו, את רואה למה אנחנו לא בעד לתת לכן להחליט דברים? אתן לא יודעות מה טוב בשבילכן. מזל שלכן שאנחנו פה. עכשיו, תשימי את הגלימה האדומה ואת הכובע הלבן היפה הזה ותצטרפי לאחיות שלך מאחורנית, כי לפה את לא נכנסת.
- - אם לא ניתן להם סביבה בטוחה, אם לא נשמור עליהם בגיל הרך, אנחנו מגדלים דור של פערים. אותה מדינה שקבעה נכון, שחינוך יהיה חינם מגילאי שלוש; אותה מדינה שלאחר המאבק של 2011 הורידה את חוק חינוך חינם מארבע לשלוש, ובנתה גני ילדים במרכז הארץ – כי בפריפריה כבר היו גני ילדים מגילאי שלוש שנים קודם – צריכה להוריד את הגיל לשנתיים, לשנה, ולשלושה חודשים ולעשות חינוך חינם. זה עולה הרבה כסף - - -
אה, תודה רבה, תודה רבה, אדוני. אני מודה על הברכות. אדוני היושב-ראש, חברותיי וחברי חבריי הכנסת, כיושבת-ראש מפלגת העבודה אני מביאה עכשיו את ההצעה הזאת כפי שהבאתי אותה גם בפעם הקודמת. כאמור, בשם כל המפלגה, אבל גם כחברת כנסת, הגשתי אותה כבר בפעם הראשונה בכנסת העשרים. אנחנו, כמפלגה, גאות וגאים בזה, שהיא נמצאת במצע שלנו, ממש ככה כאחד היהלומים בכתר שלו. מדינת ישראל משקיעה בעידוד ילודה בהרבה מאוד דרכים, יותר מכל מדינה אחרת – במערב בוודאי; אני לא אתפלא אם בעולם כולו. ואז נולדות ונולדים הילדים האלה, ומה אנחנו עושים איתם? מפקירים אותם, אדוני היושב-ראש. פשוט מפקירים אותם. כפי שציין חברי, השנים הראשונות לחייו ולחייה של כל אחד ואחת מאיתנו הן השנים המעצבות, החשובות ביותר; מה כל אחד ואחת מאיתנו יהיה או יוכל להיות, לא רק במיצוי הפוטנציאל, הכישרון, היכולות; לא רק בתרומה העתידית לפריון ולחוסן של החברה הישראלית ושל מדינת ישראל, אלא ברמת הבריאות הנפשית, הפיזית, ברמת החוסן הנפשי האישי של כל אחד מאיתנו. זה נקבע שם, בשנים ובימים האלה. אבל חמור מכך, אדוני, שם נקבעים הפערים. שם הולכים וגדלים הפערים בין פעוטות בני חודשים ושנים ספורות ביותר, שנולדים במקום שאפשר לתת להם טיפול וחינוך ואבחון ועטיפה כמו שצריך, לבין מקומות שבהם אין המשאבים לעשות את זה. מדינת ישראל, בכך שהיא מפקירה את הפעוטות שלה ואת התינוקות שלה, מגדילה ברצף ובעקביות את חוסר השוויון בה – שהיום הוא כל הזמן כמעט מספר 1 ב-OECD, לפעמים מספר 2, לפעמים שוב מספר 1. ראש הממשלה נתניהו כל פעם אומר: החיים עצמם, החיים עצמם, החיים עצמם. אין דבר שהוא יותר החיים עצמם מאשר החיים של התינוקות ופעוטות שיגדלו להיות אזרחיות ואזרחי ישראל. אין יריקה יותר גדולה בפרצוף של האבות, ובעיקר כמובן האימהות, שצריכות להישאר בבית בשביל לגדל אותם או לשלם את כל המשכורת הנמוכה הרבה יותר שלהן – כי פערי השכר הולכים וגדלים – לטובת מעון פרטי, מאשר התקציב שהבאתם - -
- - שבו בניגוד להבטחת בחירות מפורשת לא זאת בלבד שאין שקל לחינוך חינם ממלכתי מגיל לידה, אלא שיש 12.5 מיליארד שקלים שהולכים לחוסר חינוך מהגילאים האלה; לחינוך שלא כולל את הדברים הכי בסיסיים שצריך בשביל לגדול במדינת ישראל ולהפוך אותה למדינה מודרנית ודמוקרטית. לכן, אדוני, ברור לנו – אדוני עושה חסד עימכם, מר מיכאל, חברי, שלא מעלה את ההצעה הזאת להצבעה היום, חסד גדול לקואליציה. אני אומרת לך חד-משמעית, ממשלות בראשות נתניהו הפילו את הצעת החוק הזאת שלי פעם אחרי פעם. בוא נראה אתכם, מתוך ה-12 מיליארד האלה מקצים חלק מהכסף להתחיל לקדם חינוך חינם ממלכתי ראוי לתינוקות ולפעוטות של מדינת ישראל.
אדוני היושב-ראש, חברותיי וחבריי חברי הכנסת, אני רוצה להקדיש את הדברים האלה לקארין באומן, שנפטרה הבוקר בגיל 35, 35, אחרי שנים ארוכות של מאבק באנורקסיה. לפני קצת יותר משנה קארין הייתה בכנסת, בדיון בוועדת הבריאות, והיא פנתה לכנסת הזאת, אל כל אחד ואחת מאתנו, בתחינה, בדמעות, והיא אמרה: אני פשוט מאוד מפחדת שאתם אומרים שיהיו עוד פעילויות ועוד מודעות, אבל אנחנו נחלשות. זאת מחלה קשה. מתים מזה, היא אמרה, קארין. אני מפחדת שלא יהיה לי זמן, לא יהיה לי זמן לחכות לעוד פעילויות ועוד מודעות. צריך לפעול מהר. אין זמן. זאת מחלה שאוכלת אותנו. אני מפחדת לאבד את החיים האלה. אני אוהבת את החיים, אבל אני מפחדת שלא יהיה זמן, שאולי עושים דברים והכול, אבל אין זמן. צריך מהר לפתוח עוד יחידה, עוד איזה משהו, שישמעו עלינו ולא יתייחסו אלינו כאל מפלצות. אנחנו גם בני אדם. אני רוצה עזרה. אני לא רוצה לחיות לבד. כל שבוע-שבועיים אני רואה חברה שלי שמתה. אני מפחדת. הבוקר היא נפטרה. כמעט 100,000, בעיקר נשים צעירות, סובלות בישראל מהפרעות אכילה. ההמתנה לטיפול היא בין שנתיים לארבע, תלוי איפה אתם, תלוי אם בכלל יש לכם המזל להיכנס לרשימת ההמתנה. אבל התקציב הזה לא רואה לא את קארין ולא את החברות שלה ולא את כל הנשים האלה. לא רואה אותן ממטר. התקציב הזה לא רואה אותן, לא רואה נפגעות אלימות, לא רואה נשים ולא רואה טראומות של נשים, לא משקיע בהן שקל. במקום זה הם מביאים את תקציב ההפיכה המשטרית – תקציב שמעביר כסף למגזרים, שהופכים את ישראל לפחות דמוקרטית ויותר ויותר דתית ויותר ויותר של גברים; תקציב מפלה של ממשלה שלא מאמינה בשוויון, לא מכירה בעיקרון של שוויון. הממשלה הזאת והתקציב הזה פוגעים בהרבה מאוד חלקים בחברה הישראלית, אבל אני רוצה לדבר כאן רק על חצי מהאוכלוסייה. 16 נשים נרצחו בחמשת החודשים הראשונים של הממשלה הזאת – 16 נשים – מספר חסר תקדים כבר המון המון שנים, והתקציב הזה לא רואה אותן ממטר – לא אותן ולא את כל אלה שמתות מכל שאר הטראומות הרבות-מאוד שהמוני נשים במדינת ישראל סובלות מהן. לעומת זאת, בהצגת התקציב עמד כאן, ממש כאן, משה גפני, חבר הכנסת ויושב-ראש ועדת הכספים, ואמר שהוא היה תורם לנועה קירל קצת בגדים, שיהיו לה: הייתי תורם לה קצת בגדים, שיהיה לה. נועה קירל, אישה צעירה שגאה במדינת ישראל, שהביאה גאווה עצומה להמוני ישראליות וישראלים ולמדינת ישראל; נועה קירל, שהיא מופת לחריצות, למצוינות, לחתירה למטרה, לשאיפה להצליח ולהצלחה – כמה התנשאות, כמה זלזול באמירה הזאת על אישה צעירה.  מר גפני, אתה יכול לדבר על בגדים, אתה יכול לדבר כאילו על צניעות, אבל אתה דיברת על הגוף שלה. אתה הסתכלת על הגוף שלה. באיזה עולם אתה, נבחר ציבור, מרשה לעצמך לעמוד על דוכן הכנסת ולדבר על הגוף של בחורה צעירה, אישה מקצועית, שהלכה להתחרות בשביל מדינת ישראל. באיזה עולם עולה בדעתך שאתה רשאי לעשות דבר כזה? המילים האומללות האלה חושפות את היחס של הקואליציה הזאת לנשים ולכל מי שהוא לא אצלכם, שלכם, שאתם יכולים להגיד לו מה לעשות; המילים האומללות האלה חושפות את הטרגדיה של הממשלה הזאת והקואליציה הזאת. אז לא, מר גפני, לא נועה קירל ולא אף אחד אחר צריכים את התרומות שלך. אנחנו צריכות וצריכים מדינה שיש בה שוויון, שנוהגת בכבוד בכל אחד ובכל אחת, ואנחנו נמשיך להיאבק ולהילחם עד שנהפוך את המדינה הזאת לכזאת.
תודה, אדוני. בשנת 1983 נסעתי במשלחת הצופים לארצות הברית. מכיר את זה, אדוני היושב-ראש?
כן, זאת אכן חוויה שהיא זכות גדולה. את נוסעת בתור בחורה צעירה בצופים כדי להכיר לקהילה היהודית האמריקאית יותר טוב את מדינת ישראל ולספר על נפלאותיה. אחד הדברים שהייתי חוזרת ומספרת לכל היהודיות והיהודים האמריקאים הרבים שפגשתי הוא שאומנם מדינת ישראל מאוימת, ולצערי יש לנו מלחמות ואנחנו עומדים בפני אתגרי טרור, אבל אלימות בתוך המדינה, כמו שיש בארצות הברית, כמעט שאין אצלנו. אין רציחות ברחובות, אין אנשים שבאים ויורים פשוט באנשים באמצע מקום אזרחי. זה כמעט שלא קורה. מבחינה אזרחית יש לנו ביטחון אישי רב ברחובות שלנו. היום אנחנו במצב שהאלימות ברחובותיה של מדינת ישראל משתוללת באופן הזה שאין לאזרחיות ואזרחי ישראל ביטחון אישי מינימלי. מספרים מטורפים, מטורפים, של נרצחות ונרצחים, וברור שהרוב המכריע בהם הם אנשים שבאופן מובהק הממשלה הזאת תופסת אותם כשווים פחות: קודם כול, בראש ובראשונה, החברה הערבית; שנית – נשים. מספרים יותר מכפול ממה שיש בשנה רגילה. יותר מכפול ממה שהיה בשנה שעברה באותו זמן עצמו. ממשלה שהעבירה היום החלטה שאומרת שהיא מחויבת לערכי הציונות לפי חוק הלאום. אז יש לי חדשות בשבילך, אדוני היו"ר ואדוני ראש הממשלה, שהממשלה שלו העבירה את ההחלטה המגעילה והשקרנית הזאת: חוק הלאום הוא חוק לא ציוני, משום שהציונות שכתובה בהצהרת העצמאות של מדינת ישראל – כתוב בה: מדינת ישראל תקיים שוויון הזדמנויות - -
- - שוויון ללא הבדל דת, גזע ומין. תשקוד על פיתוח הארץ לטובת כל תושביה.
ואתם לא הסכמתם להכניס לחוק הלאום את המילה "שוויון". אתם הכנסתם להחלטה הזאת היום אפליה - -
- - אפליה לטובת מי שבכלל לא מחזיקים מעצמם ציונים, שמעולם לא הכירו בציונות או במדינת ישראל ככזאת.
ואתם קוראים לעצמכם ציונים?
תודה רבה לך, אדוני היושב-ראש. הצהרת העצמאות של מדינת ישראל היא טקסט מושלם, טקסט מדהים של עם שקם בארצו, עם כל ההיסטוריה, עם כל המורשת - - -
- - ומבטיח להקים פה מדינה שנותנת שוויון לכל אזרחיותיה ואזרחיה. אבל אתם לא לא מזהים שוויון – אתם מזהים שוויון ועובדים נגדו.
זה בא לידי ביטוי במחיר נורא - -
- - מחיר דמים של נשים, של גברים, של אזרחיות ואזרחים ערבים ויהודים. בושה, בושה, בושה לכם.
כן, בואו, בואו נדבר קצת על שוויון בין נשים לגברים ומי פוגע בצבא ההגנה לישראל. בואו באמת. קודם כול אני רוצה לפתוח בניחומים מכל הלב למשפחות של סמלת ליה בן נון, סמל ראשון אורי יצחק אילוז וסמל ראשון אוהד שמעון דהן, שנהרגו בגבול עם מצרים. מדובר, חברות וחברים, בלוחמת ושני לוחמים שקיבלו צו גיוס וקיבלו על עצמם את השליחות הלאומית, הציונית, לשרת את מדינת ישראל, לבחור בתפקידי לחימה, לסכן את החיים שלהם, ולמרבה שברון הלב באמת הם שילמו בחיים שלהם עבור הביטחון של כולנו. זה, זה מה שהיה, זה מה שכולנו ראינו באירוע הטרגי והקשה הזה. אבל מה רואים בערוצי התקשורת של הקואליציה, שכל כך מאמינה בשוויון בין נשים לגברים? מה רואים אצלם בערוצים? אז בערוץ 14 רואים סקס, רואים ייחוד, רואים חוסר צניעות. רואים אישה וגבר צעירים ששומרים ביחד בלילה, והדבר היחיד שהם חושבים עליו זה מין; לא אחריות, לא שירות, לא אומץ לב, לא אחים לנשק. לא. מה שהם רואים זה מין. זה בערוץ 14, השופר הגדול והחזק מכולם. בערוצי התקשורת החרדית חושבים כל כך הרבה על מין כל הזמן, שפשוט בכלל לא מראים תמונות של נשים, ולכן גם כשהאישה היא לוחמת שנהרגה במילוי תפקידה, הם לא מראים את התמונה שלה, אלא בין שתי התמונות של הלוחמים הם שמים תמונה של גדר. חפץ. הגיוני סך הכול, לא? מה זה בסך הכול? גדר – אישה, אישה – גדר. מה ההבדל? פשוט מוחקים. מוחקים לוחמת ששילמה בחייה על הביטחון של כולנו. ליה הייתה מספיק טובה בשביל לשלם בחייה להגן עליהם, לדאוג שהם יישנו טוב בלילה, אבל חלילה מלתת לה כבוד אחרון ושהתמונה שלה תוצג כמו התמונה של שני הלוחמים האחרים. זה לא. ליה הייתה מספיק טובה בשביל לשרת במקום שבו בנות ובני גילה החרדים פטורים מטעם עצמם, מטעם ההנהגה שלהם, מטעם הרבנים שלהם, מטעם הפוליטיקאים שלהם שיושבים פה מטעם הקואליציה הזו, שנותנת להם את הפטור ומחפשת עכשיו דרך עוקף בג"ץ לתת להם עוד ועוד פטור: פטור משירות, פטור מנשיאה בנטל, פטור מהגנה על מדינת ישראל, פטור מלקחת חלק באחריות על מדינת ישראל. ההורים של ליה, במקום שבו הם איבדו את היקר להם מכול כשהם שלחו את הילדים שלהם לצה"ל – העורכים והכתבים והבעלים של התקשורת החרדית ישנים מצוין בלילה, הילדים שלהם לא חשופים לסכנות האלה. איך אומרים? ברוך השם. או ברוך נתניהו, או ברוכה הקואליציה הזאת, או ברוכות כל הקומבינות שסידרו להם את זה ומסדרות להם את זה לאורך השנים. מכונת הרעל המגעילה של קואליציה מפלה וגזענית לא מתביישת לבזות את זכרם של הלוחמים האלה ושל הלוחמת הזאת, וזה, חברות וחברים, לב המאבק הדמוקרטי שלנו, כי הקואליציה הזאת מאמינה שיש שווים ויש, איך להגיד, פחות. גם חיילים, גם נשים, גם כל מיני סוגים של אנשים לא יהודים אורתודוקסים – הם המשרתים של השווים האלה. הם לא משרתים את המדינה, לא לא לא. אנחנו משרתים אותם. למשל, קראתי עכשיו בדה-מרקר, לדעתי, שבסוף השבוע, במשבר החום הנורא, במשבר החשמל הגדול, שבו הממשלה הזאת לא הצליחה לספק חשמל לאזרחי ואזרחיות ישראל, שבאמת נמקו ברגע של חום קשה ביותר, תיעדפו אספקת חשמל ליישובים דתיים בשביל שיוכלו לשמור שבת יותר בנוחות מאשר חילונים, שהשבת שלהם, איך להגיד, פחות נחשבת. למשל, תכף יצביעו פה על קומבינה לרב העיר צפת, שיש לו באמת רקורד אדיר של התבטאויות גזעניות כמו קריאות לא להשכיר דירות לאזרחיות ולאזרחים ערבים, התבטאויות נגד נשים, נגד שירות נשים, נגד זכותן של נשים להתקיים לא לפי מה שהרבנים נראה להם וטוב להם. אז בית המשפט העליון, זה שאתם רוצים לחסל, באמת הורה אחרי אין-ספור פניות שאין מנוס מלהעמיד אותו לדין משמעתי. ועכשיו אתם רוצים למרוח את זה, למרות שאתם כבר בביזיון בית המשפט, ולהעביר את זה למשרד לשירותי דת כדי שיסדרו לו עוד הנחה ועוד קומבינה. כן, בטח, כי כאמור, יש שווים, רבנים, שיכולים לעשות מה שבא להם ולהגיד מה שהם רוצים על מי שהם רוצים, ויש כל מיני משרתים מכל מיני סוגים ששווים פחות לפי התפיסה של הקואליציה הזאת. ראינו מה אתם חושבים עלינו, ראינו במה שעכשיו אתם קוראים לו חיוך, החיוך של מי שמיניתם לשר, שיקלי, עם האצבע המשולשת, שאין לי ספק שהאצבע המשולשת נועדה להרים, כמו שאומרות אצלנו, לשלוש הרשויות, לחוזקן, עצמאותן והפרדתן. אבל שלחתם – במשלחת העצומה הזאת של מלא מלא ממשלה וקואליציה שנסעה לארצות הברית לחגוג – שלחתם שר שעושה אצבע משולשת ליהדות ארצות הברית, לישראליות והישראלים שבאו כדי להיאבק על הדמוקרטיה של מדינת ישראל, שהם חלק ממנה. שלחתם אותו לעשות אצבע משולשת, אבל האמת היא שאתם עושים אצבע משולשת גם לממשלת ארצות הברית, לממשל בארצות הברית, לנשיא האמריקני. לא רק שבניגוד לכל הבקשות וההתבטאויות ובניגוד לאינטרס הביטחוני הישראלי הראשון במעלה ביטלתם את חוק ההתנתקות בחומש, אלא שעכשיו הלכתם והקמתם שם בניגוד לחוק הישראלי, בתקדים נוראי, מסוכן, שלא היה כמותו, ישיבת התנחלות חדשה נגד כל אינטרס ישראל ונגד האינטרס הראשון במעלה של היחסים האסטרטגיים עם ארצות הברית. אצבע משולשת לממשל האמריקני. אבל היה יפה לראות בביקור האמריקני הזה את יושב-ראש ועדת החוקה, איש ההפיכה המשטרית, חבר הכנסת רוטמן, לא עומד בלחץ הבסיסי של מישהי שאומרת לו – מי תשמע – אומרת לו את האמת בפנים על ההפיכה המסוכנת שהוא מוביל וחוטף לה את המגפון. וואו. על זה אמרה גולדה מאיר: מי שלא יכול לעמוד בחום שלא ייכנס למטבח. איך להגיד, הדגמה של סתימת פיות בצורה המפורשת ביותר. המרצע יוצא מהשק. האמת נחשפת. כל פעם שאומרים לכם את האמת הקשה בפנים אתם מביאים עוד הסתה, עוד אלימות, עוד שקרים שעושים דה-לגיטימציה. אז בתור הממשלה בראשות האיש שב-2009 הבטיח למוטט את שלטון חמאס ומאז חיזק אותו, הגדיל אותו, העביר לו דולרים, עשה איתו עסקאות על איך לא מתקיפים אותו, שומרים עליו ומאתרגים אותו; הבטיח מאז 2003 לבטל את הפריפריה, לבטל את הפריפריה הוא הבטיח. אז שוב הוא הבטיח עכשיו לבטל את הפריפריה והבטיח ממש עכשיו, לאחרונה, חינוך חינם לגיל אפס עד שלוש. אזרחיות ואזרחי ישראל משלמים את מחיר השקרים, האפליה, הקומבינות, השחיתות בכל תחום מתחומי החיים שלנו, בביטחון הלאומי והאישי, עם האלימות והרציחות שמשתוללות פה ברחובות במספרים חסרי תקדים, במחיר הכלכלי של החיים האלה, שיותר ויותר אזרחיות ואזרחים לא מצלחים לעמוד בו ונופלים, פשוט נופלים - -
- - מתחת לגובה הריבית וגובה המחירים.
וכמובן, בזכות הבסיסית לשוויון כאזרחיות ואזרחים בישראל.
אני מברכת את חברתי, חברת הכנסת שלי מירון, על העלאת הצעת החוק הזאת. שנים אין-ספור ממש אנחנו נאבקות כדי לבטל את ההתיישנות על עבירות מין; בוודאי עבירות מין שנעשו במשפחה; בוודאי עבירות מין על קטינות וקטינים. האמת היא – ויושב פה אדוני שר המשפטים – שמן הראוי היה לבטל בכלל את ההתיישנות על עבירות מין, כי כל סוג של דינמיקה, של קירבה ושל כוח, שמביאה לאפשרות לבצע עבירת מין במישהו או מישהי – שהם קטנים יותר, חלשים יותר, פגיעים יותר, פגיעות יותר, חשופות יותר – היא כזאת שמקשה גם על היכולת לבוא אחר כך ולהתלונן. למרבה הצער היא מקשה גם על היכולת לקבל טיפול, ריפוי ושיקום. למדינת ישראל יש דרך ארוכה מאוד מאוד מאוד מאוד לעשות כדי לענות על כל כל כל הדברים שצריך לעשות, כדי לטפל בנפגעות ונפגעים, וכמובן, לא פחות חשוב, חשוב אף יותר, צופה פני עתיד – למנוע פגיעות מיניות עתידיות של קטינות וקטינים, של נשים, של גברים, בכל מיני מצבים שבהם קל יותר לפגוע בהם. אבל אין אף אחת ואף אחד מאיתנו שחסינה, ובטח ובטח אין ילדה או ילד שחסינים מפגיעה מינית, ולכן החשיבות הכל-כך גדולה של ביטול ההתיישנות. אז מה שאנחנו מעבירות ומעבירים כאן בקריאה טרומית הוא עוד צעד, עוד חלק של הפגיעות המיניות הכל-כך רבות שאנחנו מרחיקים את ההתיישנות עליהן. אנחנו מאפשרות ומאפשרים יותר סיכוי לנפגעות ונפגעים לקבל הכרה, שזה הדבר החשוב ביותר – הכרה בפגיעה שנעשתה להם, ואולי, אם התהליכים יעבדו כמו שצריך, אולי גם מיצוי הדין עם הפוגע. אני אגיד לסיום, חברות וחברי הכנסת: פגיעה מינית היא תופעה רחבה בצורה שקשה לתפוס. כל אישה שלישית עוברת פגיעה מינית; כל אישה שביעית עוברת אונס. ילדות וילדים עד גיל 12 נפגעים כמעט באותה מידה, משום שהם קטנים ובמידה רבה חסרי ישע ונתונים למרותם של הרבה מאוד מבוגרים, שלעיתים מנצלים את התלות הזאת ואת המרות הזאת כדי לפגוע בהם. לכן ההרחקה של ההתיישנות והאפשרות לילדות והילדים האלה שכשהם בגרו, יוכלו לתת דין וחשבון לעצמם על מה שעבר עליהם ולדרוש מהחברה מהמדינה ומהפוגע לתת את הדין על הפגיעה הזאת, זאת לא פחות משליחות ומצווה. תודה רבה.
תודה רבה, אדוני. השמועות במשכן אומרות שהליכוד רוצה לדחות את הבחירות לוועדה לבחירת שופטות ושופטים, שאתם מושכים את המועמדויות של כל המועמדים שלכם. אני רוצה לקבל מאדוני היושב-ראש תשובה על מה באמת מתרחש. כולנו כאן בהתכוננות לבחירות האלה, המאוד-גורליות ודרמטיות.
רק שנייה, סליחה, אני אשלים.
בהחלט. אדוני השר, איך אתה מרגיש כחלק מקואליציה שרימתה את האופוזיציה לאורך כל הדרך, גם את החלקים באופוזיציה שמפלגת העבודה לא נמנית עליהם שנתנו סיכוי אמיתי להידברות, שהאמינו לכך שבאמת יש נכונות להגיע למשהו שטוב לכל עם ישראל?
איך אתה מרגיש כחלק ממי שמוצג היום כשקרן, רמאי, נוכל - -
- - ומי שפועל לפגוע קשות ועמוקות בדמוקרטיה הישראלית?
מרב מיכאלי פה. אדוני, אני מאוד - - - לשמוע את תשובתך.
וואו. אתם בלאו הכי לא - - -
בפקקים ששרת התחבורה שלכם - - - בגלל - - -
אוי, אדוני, באמת. אני - - - באמת - - - המטומטמים האלה.
מי מדבר על רגשות? אנחנו מדברים על שוויון.
- - - מצפון. תגיד את האמת. האמת היא - - -
אפילו בחירות חשאיות - - - לא נתנו לכם לקיים. לא נתנו לך לממש את צו מצפונך - - -
מנעו ממך - - - בשביל להצביע - - -
אנחנו לא דיברנו בכלל על רגשות.
אנחנו מדברות על זכויות - - -
- - - ועל שלטון, על שחיתות ועל שלטון שפועל - - -
- - - בגלל הקומבינות והשקרים שלכם.
תודה, אדוני היושב-ראש. קודם כול, אני, כמובן, רוצה לפתוח בלשלוח ניחומים מכל הלב למשפחות הנרצחים בפיגוע הנורא אתמול ואיחולי החלמה מהירה ורפואה שלמה לכל הפצועות והפצועים וכמובן חיזוק ידיים לכוחות הביטחון המצוינים שלנו. אתה יודע, אדוני היושב-ראש, על פניו, הצעת החוק הזאת הייתה אמורה להיות מיותרת לגמרי – אוקיי? אדוני נולד – הוא אדם, יש לו נטיות כאלה ואחרות. יש אדם שיותר אוהב ספורט, יש אדם שאוהב שירה, יש אישה שנוטה לטבע ויש אישה שנוטה לגור בעיר. יש מיני נטיות. אני מביאה היום חוק שאוסר לכפות על אנשים להמיר את הנטיות שלהם, והנטייה המדוברת היא האם את מבכרת לאהוב, לקיים יחסי מין, לחיות עם בן/בת זוג מאותו המין או ממין אחר. על פניו, זה דבר לא מתקבל על הדעת שהדבר הזה בכלל צריך להגיע לפה לחקיקה, כי מי שם מישהו אחר להגיד למישהו מה הוא. עכשיו אני אגיד לך מי שם. יש פה חבר כנסת במדינת ישראל, שמו חבר הכנסת פינדרוס, שהלך ואמר, בפריים טיים טלוויזיוני במדינת ישראל, את המשפט היוצא מן הכלל הזה שמתייחס לקהילה הגאה, להומואים, ללסביות, לטרנסיות, לטרנסים: "בתפיסה שלי, הדבר הכי מסוכן למדינת ישראל, הכי מסוכן, יותר מדאעש, יותר מחיזבאללה, יותר מחמאס, זה פריצות בעריות, כי זה מה שכתוב בתורה". "אז עזוב את הכלכלה. זה יותר מסוכן מאשר בלי צה"ל." שימו לב, יותר מסוכן מאשר בלי צה"ל. "זה הדבר הכי מסוכן שיש למדינת ישראל. כי כתוב: הארץ תקיא אתכם, יגרשו אתכם מפה והכול. ולכן במקבילה שלי אני צריך למנוע, לא רק למנוע את מצעד הגאווה, אלא למנוע בכלל את התנועה הזאת". עכשיו מה אני אגיד לך, אדוני היושב-ראש? כתוב בתורה גם "בן סורר ומורה" למשל, אוקיי? בן סורר ומורה, כתוב לסקול אותו באבנים. הינה, בן סורר ומורה: "כי יהיה לאיש בן סורר ומורה, איננו שמע בקול אביו ובקול אמו - - - ורגמהו כל אנשי עירו באבנים ומת". אז מה? אתם סוקלים בן סורר ומורה? או שנמצא כבר מי שקם ואמר שזאת אגדה? משל ואגדה. כתוב גם למשל: "ושמרתם את השבת כי קֹדש הוא לכם, מחלליה מות יומת". האם, אדוני היושב-ראש, מוציאים פה להורג את מי שמחלל שבת?  האם ראש הממשלה שלך עומד פה להוצאה להורג בגלל שהוא מחלל שבת באופן קבוע? או שנמצא מי שהמיר את ההמתה של חילול שבת במשהו אחר? כתוב גם למשל: אישה שוטה – אשה כי תשטה "איש כי תשטה-אשתו - - - והביא האיש את אשתו אל הכהן - -- והעמיד הכהן את האשה לפני ה' ופרע את ראש האשה ונתן על כפיה את מנחת הזכרון מנחת קנאת הוא, וביד הכהן יהיו מי המרים המאררים". האם אנחנו מביאות ומביאים נשים בשביל לשתות מי מארה? או שמצאנו לזה פתרונות אחרים? אגב, לא מספיק טובים עדיין. כתוב גם: "כי ימָצא איש שֹכב עם אישה בעלת בעל ומתו גם שניהם, האיש השֹכב עם האשה והאשה". האם ניאוף עם אשת איש היום יש עליו עונש מוות? בקיצור, כתובים כל מיני דברים בתורה, רבותיי, המאמינים הגדולים, כל חובשי הכיפות, כל הרבנים, כל הזקָנים, כל המעילים השחורים, כל הקדושים בעיני עצמם. כתובים הרבה מאוד דברים בתורה, האם אתם מקיימים אותם? שלא נאמר כל מיני דברים בסיסיים, כמו נגיד "לא תגנב", זה כתוב רק בעשרת הדיברות. זה לא מפריע לכם לרומם, לשבח, להעלות, ולהצביע לאנשים שהורשעו או שחשודים בגנבה, פעם, פעמיים, שלוש. כתוב גם באותה פרשה שבה יש איסור על משכב זכר, כתוב גם האיסור על קיום יחסים עם אשת איש, לא ראיתי שזה מנע מכם לתמוך באפי נווה, שקבל עם ועולם – כולם יודעים את יחסיו עם אשת איש, לתמוך בו לראשות לשכת עורכות ועורכי הדין, שלשמחתנו זה לא הסתייע, ברוך השם. בקיצור חברים, אל תבלבלו במוח "כתוב בתורה". מה שנוח – כתוב, ומה שלא נוח – לא שמנו לב שכתוב.
אני רוצה להסביר לכם משהו ממש ממש חשוב, חברותיי וחבריי בקואליציה. בשונה ממה שמקובל אצלכם, אנחנו לא מדברות ומדברים פה על פגיעה ברגשות, זה לא מטריד אותי שזה מעליב את הקהילה הגאה, הדיבורים המגעילים האלה. אנחנו מדברות ומדברים על פגיעה בזכויות, אנחנו מדברות ומדברים על פגיעה בנפש, בגוף. אנחנו מדברות ומדברים על אדם שבגלל דברי הבלע, וההסתה והתועבה – שאתם מדברים נגד הקהילה הגאה – הלך והצית אתמול דגל גאווה בחצר בית, וכמעט ונשרף כל הבית על כל יושביו. אנחנו מדברות על הרצח של הילדה שירה בנקי במצעד הגאווה. אנחנו מדברות ומדברים גם על איומים פיזיים על חברות וחברי הקהילה – פי אלף יותר מאז שאתם, הקואליציה המכוערת והשונאת הזאת, נמצאת בשלטון.
אנחנו מדברות ומדברים על טיפולי המרה - -
- - שפוגעים אנושות ביכולת של ילדות וילדים ונערות ונערים לתפקד. אנחנו מדברות ומדברים על זה שילדות וילדים, אומרים להם: אתם מקולקלים, אתם פגומים, משהו לא בסדר איתכם. אתם צריכים לא להיות, אתם חייבים לשנות את מי שאתם ואת מה שאתם, או שירדפו אתכם. ואת זה אסור, אסור, אסור לנו להרשות. פשוט אסור לנו להרשות. רבותיי המאמינים הגדולים, בכל הכבוד, הרבה הרבה דברים כתובים בתורה, אבל למעשה היה לנו רב גדול שאמר: כל התורה כולה על רגל אחת: "ואהבת לרעך כמוך". מה גם שרעך או רעתך נבראה בצלם. וגם זה כתוב בתורה, כל אחד ואחת נבראו בצלם. ואסור לנו לשים צלם בהיכל. גם אסור, אתם יודעים – גם זה כתוב: לא תעשה לך אלוהים אחרים על פניי. במקרה שלכם קצת התבלבלתם, יש פה אלוהים אחד בשם נתניהו, שהעליתם אותו למדרגה גבוהה משל האלוהים שכתוב בתורה.
אבל זה כבר עניין שלכם כך או כך - -
- - אני אומרת דבר מאוד מאוד פשוט, חברותיי וחבריי - -
- -  אי-אפשר להמשיך ולהיתלות בזה ש"כתוב בתורה". התורה, ספר הספרים שלנו, נר לרגלינו, השראה לכולנו. א-אפשר למנוע מפינדרוס להאמין ברמה האישית שזה דבר נורא ושזה מאיים עליו. אבל חובה עלינו למנוע מאבי מעוז להכניס לבתי הספר ארגונים שבאים להמיר נערות ונערים שהנטייה המינית שלהם אולי שונה משלו. לא שיש לי מושג מה הנטייה המינית של אדוני, ולא שאני חושבת שזה עניין שלי לברר, משום שכל זמן שזה לא פוגע באף אחד אחר, שתהיה לך איזו נטייה שאתה רוצה. אבל אין לך שום זכות ללכת לנערות ולנערים לבתי הספר, ולהרוס להם את החיים. אז אין לי שום עניין לנסות להתערב באמונה הפרטית, לא של פינדרוס ולא של אף אחד אחר, לא בקואליציה הזאת ולא במפלגות האלה. אני רק יכולה להצטער בשבילכם שזה מה שאתם מאמינים בו. אבל אני אומרת לכם, החוק הזה חייב להגן על ילדות וילדים – שיש מי שרדופים מהאפשרות שמשהו שהם החליטו שהוא רלוונטי שכתוב בתורה, לא יקוים בדיוק אחד לאחד כמו שהם מוצאים לנכון. ולכן, חברותיי וחבריי, אם אתם לא יכולים להיות בעד החוק המתבקש הזה, אני מפצירה בכם, לפחות צאו מהאולם, ואל תעזו להצביע נגד.
ממש לא נעים לי משר הרווחה, חבר הכנסת יעקב מרגי, שברור לי, א. שענייני הרווחה הם בראש מעייניו וליבו לגמרי במקום הנכון; וגם יותר מזה, אני לפחות לא שמעתי אותו מעולם אומר דברים כמו ששמעתי את חבר הכנסת פינדרוס אומר. אבל עדיין, הוא נותן את ידו לאותו דבר עצמו. הוא לא יוצא כנגד זה, הוא לא נותן אלטרנטיבה, הוא לא מנהל מאבק פנימי, לא במפלגה שלו ולא בקואליציה שלו, למנוע את הדבר הזה. לכן, התשובה שהוא נתן היא לחלוטין, אבל לחלוטין, לא מספקת, ואני אגיד יותר מזה, היא נגועה בחוסר תום לב. לא חוסר תום לב של השר מרגי, חלילה, אלא חוסר תום לב מוחלט של מי שכתב את התשובה הזאת והממשלה שמציגה אותה. אתה יודע למה ואיך אני יודעת שזה חוסר תום לב, אדוני היושב-ראש? משום שזאת הקואליציה שנותנת מיליונים על מיליונים על מיליונים לרשות הזהות, החזרה בתשובה, המרה וכל מיני דברים בראשות אבי מעוז; משום שזאת הממשלה שרק התחילה את הקדנציה שלה במשבר חמור במערכת החינוך, אבל הדבר שדחוף לה זה לארגן כנס למורות ומורים שגולת הכותרת שלו זה להט"בופוביה והמרה, שהיא רוצה למנוע את תרבות הטרנס, והיא רוצה לתת לארגונים שעושים המרה – א. היא נותנת להם כניסה לבתי ספר; ב. היא נותנת להם להסביר על עולמו ונפשו של המתלבט ושל המתמודד, ורוצה חלילה למנוע ממנו להיות מי שהוא ומה שהוא. אני רוצה להפנות את תשומת לבכם לכך שזאת הממשלה שמערכת החינוך שלה מציעה תוכניות השתלמות לטיפול בנטייה מינית, משל הייתה זו מחלה או איזה כאמור תופעה חמורה יותר מדאעש וחיזבאללה וחמאס – כל אלה ביחד. ולכן, חבריי בקואליציה וגברתי הממשלה המהוללת, דבריו היפים והחמודים של מר מרגי לא משנים, לא מעלים ולא מורידים. הצעת החוק הזאת נדרשת, החוק הזה נדרש, ולמי שכן צריך טיפולי המרה, מי שכן צריך טיפולי המרה, אלה הקנאים, הקנאים שביניכם, כי קנאות כמו שכתוב בספרי ימי הביניים, קנאות היא מכה שאין צורי לה. הקנאות הביאה את עם ישראל בסיבובים רבים קודמים לאבדון, ולשם אתם לוקחים אותנו היום. ולכן, אנחנו נצביע בעד הצעת החוק הזאת ואני חוזרת ומציעה לכם לא לעבור את הבושה של להצביע נגד. פשוט צאו החוצה.
אדוני היושב-ראש, חברותיי וחבריי חברי הכנסת, ראיתי שעמד פה ראש הממשלה בנימין נתניהו והיה מאוד מאוד מאוד משועשע. מה יש לומר, המצב מצחיק, אז צוחקים. בסך הכול מה, רקטות מג'נין? אזרחיות ואזרחים חפים מפשע נרצחים על ימין ועל שמאל? קורבנות מטרור מחריד במספרים שלא נראו פה שנים? העולם מצחיק, אז צוחקים, ולא סתם צוחקים, צוחקים על דברים כמו חמאס. סך הכול רק לפני 15 שנה הוא הבטיח למוטט את שלטון חמאס. מאז הוא עשה איתו דילים, שילם לו פרוטקשן במזוודות דולרים, נתן לו חסינות – מצחיק, אז צוחקים. בלון ירוק, בלון אדום, בלון צהוב. שלי הבלון הסגול, בעצם סגולה, כי גם זה נורא נורא נורא מצחיק. נורא מצחיק לדבר על 52% מהאוכלוסייה. בסך הכול רק 17 מהן נרצחו עד היום תחת המשמרת שלך בסיבוב הזה על ידי בני – בנות – בני זוג שלהן – הינה "בני, בנות", בפעם הבאה תוכל לצחוק גם על זה ב"סגולה", "הבלונה".
17 נשים נרצחו השנה; בכל שנת 2022 נרצחו 22. הרבה הרבה יותר נשים שלא מעלים אותן לאוטובוס או מורידים אותן מהאוטובוס – לא נותנים להן להיכנס. מקום אחרון ב-OECD בשוויון מגדרי – מצחיק, קורע, "סגולה", "בלונה", אין מה להגיד. נשים נאנסות, אין כסף למרכזי הסיוע, יש תור של ארבע שנים לטיפול בהפרעות אכילה – קורע מצחוק, אני מתגלגלת, "סגולה", "בלונה", מתפוצצת, ה"סגולה". גם בקואליציה שלך, מתוך 80, בקושי עשר נשים, וגם השרות המכובדות והמהוללות שכבר יש, כשהן צורחות אחת על השנייה, אתה מצקצק ומסגביר להן שאתה לא תקבל התנהלות כזאת. זה כל כך מצער אותי, "הסגולה", ש"הבלונה" שלך לא מצאה לנכון להגיד שום דבר כזה לשרים שצורחים ומתנפחים כבלונים זה על זה יום ולילה, אבל לשרות ההסגברה היא ממש הכרח המציאות. אז בתור "הבלונה הסגולה", אני מאוד גאה להגיד לך, אדוני ראש הממשלה: בוא, דבר איתי כשאחרי כל כך הרבה שנים שאתה מזהיר מאיראן, היא תהיה יותר רחוקה מהגרעין ולא הכי קרובה שהיא הייתה אי-פעם לפצצה גרעינית - -
- - תחת 15 שנה של משמרת שלך - -
אדוני היושב-ראש, חבריי וחברותיי חברות הכנסת, הצביעות, הו, הצביעות, קווים לדמותה של הצביעות והשחיתות והטינופת. איזה יופי, איזה יופי של דבר.
הדבר המרכזי בבחירות, אומר שר המשפטים יריב לוין, הוא שוויון בפני החוק, ולכן הקואליציה שלכם מעבירה עכשיו חוק שנותן יתרון לא הוגן למי שמונה על ידי שר הפנים כוועדה קרואה, שהוא יוכל לרוץ ולא יצטרך צינון. זה כבר שוויון בפני החוק.
בגלל זה הקואליציה שלכם מקדמת את ביטול עילת הסבירות, ככה שרק פוליטיקאים, שרים, ראש ממשלה וממשלה ייהנו מחסינות מביקורת שיפוטית. כל העובדים המקצועיים, כל האזרחיות והאזרחים, יהיו כפופים - -
- - לביקורת שיפוטית, גם בענייני בחירות.
אבל אתם מקדמים חסינות לזה. שוויון בפני החוק, ממש אבירי השוויון. האנשים שהצביעו הרגע נגד חוק שמקדם שוויון על בסיס זהות מגדרית, זהות מינית ומגדרית - -
- - הם אבירי שוויון החוק. עכשיו, קודם כול, זה שקר – אתם לא מקדמים שוויון בבחירות, אתם מקדמים אי-שוויון בבחירות. גם החוק הזה בא למנוע שוויון בבחירות. למה? כי יישובים שיתופיים דינם לא כדין תאגיד, בכל הכבוד. יישובים שיתופיים זה קהילה; יישובים שיתופיים זה קואופרטיב, זאת שותפות אמיתית. זה לא תאגיד שהוא למטרות רווח, ויש לו בכלל רציונלים אחרים שהוא פועל מטעמם. הדבר המדהים הוא שאתם גם עושים זה תוך כדי תנועה, בתוך קמפיין הבחירות – גם את חוק טבריה, גם את החוק הזה, אתם משנים כשהבחירות כבר בפנים, כבר קורות. זה הדבר מס' אחת שלא עושים בבחירות – לא משנים את הכללים תוך כדי. אבל אתם הרי משנים את הכללים לטובתכם כל הזמן. הרי במי זה בא לפגוע? זה בא לפגוע בקהלים של המרחב הכפרי, שהם באופן מסורתי שייכים לצד הפוליטי לא שלכם. בהם אתם באים לפגוע בכוונה תחילה, להחליש את כוחם בשביל לשלוט, כי מה שווה יישוב שיתופי אם אנחנו לא שולטים בו? מה שווה מועצה אזורית אם אנחנו לא שולטים בה? המועצות האזוריות, שהן אלה ששומרות במדינת ישראל על השטחים הפתוחים שלנו, הן אלה ששומרות על החקלאות – שני דברים שאתם הורסים ומחרבים. אתם הקואליציה שרוממות ארץ ישראל בגרונכם – כל היום: ארץ ישראל, וארץ ישראל – מחרבים כל חלקה טובה של ארץ ישראל. לא משאירים מקום נקי, לא מזוהם, מקום שאפשר לגדל בו את הביטחון התזונתי של מדינת ישראל. והצעת החוק הזאת באה לפגוע עוד פגיעה אנושה במועצות האזוריות ובמרחב הכפרי, והיא עוד הצעה מושחתת מבית הגידול המטונף של הקואליציה הזאת. אני קוראת לחבריי וחברותיי להצביע נגד. זה היה מספיק נגד החוק הזה, אדוני היושב-ראש?
אני מאוד מקווה שהנחתי את דעתך.
אדוני היושב-ראש, הצביעות, הצביעות. כשאני עליתי הנה קודם - - -
הצביעות. כשעליתי הנה קודם להתנגד להצעת החוק ואמרתי מילה שהייתה קשורה לעילת הסבירות, מייד התנפל עליי אדוני: תתייחסי להצעת החוק, תתייחסי להצעת החוק.
עומד פה שר שבא להשיב על הצעת החוק, במשך עשר דקות שלמות לא מתייחס להצעת החוק – אבל היושב-ראש מגן על זכותו הקדושה לא להתייחס להצעת החוק. אבל הצביעות היא כאין וכאפס לעומת הבכיינות. אדוני שר המשפטים, איזה בכיינות.
מי ישמע – הפגינו לאדוני מול הבית. לי כשרת תחבורה היו הפגנות מתחת לבית במשך שנה שלמה ערב אחרי ערב - -
- - הילד שלי, בן חצי שנה, התרגל לישון עם סירנות, עם מוזיקה בקולי-קולות שהפריעה לכל הרחוב לישון. שמעתם על זה משהו ממני? שמעת ממני מילה על זה?
מעולם לא ביקשתי להגביל את זכות ההפגנה של האנשים האלה, מעולם לא באתי בטענות לאף אחד. אתה יודע למה? משום שאם אתה נכנס למטבח, זה חלק מהחום שצריך לעמוד בו.
אבל הבכיינות: הפגינו לי מול הבית, אוי ואבוי, אנשים אלימים.
נורא מעניינת הרגישות הזו לאלימות, אדוני השר, כשזה מול הבית שלך; מעניין שכשאלה מתנחלים קיצוניים, אלימים, ששורפים והורסים ומתפרעים ופוגעים – לא רק בפלסטינים אלא בצה"ל ובמדינת ישראל – דממה דקה. פתאום אין שום בעיה עם אלימות; פתאום אין מה להגיד על זה, כל שכן לגנות. זו צביעות, אדוני השר. הצביעות והבכיינות, הקוזק הנגזל – פתאום התגלתה לכם האמת על המפכ"ל והיועמ"ש. מעניין מאוד. הדרישה להתפטר כשיש חקירות נגד ראש הממשלה, שבאה מראש הממשלה שלך, שהיה אז ראש האופוזיציה – זה נראה לכם בזמנו נזר הדמוקרטיה, מה זאת אומרת? עשיתם קמפיין שלם שדרש ממנו להתפטר.
אבל כשאומרים את אותו הדבר על הצד שלכם, על ראש הממשלה הקדוש נתניהו שלכם, לא, לא, לא - -
- - אז פתאום מחליפים ראש ממשלה רק בקלפי, נכון? כשזה ראש ממשלה אחר, אפשר להחליף אותו בחקירות, אבל כשזה ראש ממשלה שלכם – לא, לא לא.
עכשיו, בשניות האחרונות שנותרו לי, צריך להגיד: לא פלא שהממשלה הזו מתנגדת להצעת חוק להגנה על עיתונאים. אתם הראשונים שנותנים את הרוח הגבית להתקפה על עיתונאים. אתם הראשונים שמאפשרים אלימות פיזית קשה נגד עיתונאי גיבור ישראל.
אתם אלה שהבאתם לחיינו, כי אתם רוצים רק שופרות וקרנפים, קרנפים ושופרות, אז בטח ובטח שלא תגנו על עיתונאים.
אדוני היושב-ראש, לא הבנתי, יש שעון נפרד לקואליציה ולאופוזיציה?
אדוני היושב-ראש, חברותיי וחבריי חברי הכנסת, וקואליציה צבועה - -
- - שקרנית, מסיתה, אלימה והרסנית, שהורסת את מדינת ישראל ומחרבת את הדמוקרטיה שלה. יש לכם החוצפה והעוז להגיד: יש מבצע צבאי, אז שהמחאה תפסיק את ההפגנות ואת השיבושים. אז אני לא יודעת איך לספר לכם את זה, אבל אם מבצע צבאי מצדיק הפסקה של ההפגנות, הוא בוודאי בוודאי מצדיק הפסקה של חקיקה שהורסת את מדינת ישראל ואת צבא העם שלה. בזמן שחיילי צה"ל מסכנים את חייהם בג'נין, אתם ממשיכים בצורה דורסנית, מטורפת - -
- - מסוכנת, מכוערת, פוגענית, לקדם את ביטול עילת הסבירות.
הרי זה עצמו דבר בלתי סביר באופן מעורר השתאות. באמת, כבוד לכם על הדברים המטונפים שאתם מצליחים להביא ברצף. אתם, כל מה שמעניין אתכם, לא רואים בעיניים – רק דוהרים קדימה עם החקיקה שתביא שחיתות, שחיתות, שחיתות; מינויים, ג'ובים, דברים שיאפשרו סיפוח של השטחים, כמה שיותר התנחלויות, כמה שיותר דברים שיפגעו בביטחון מדינת ישראל, כמה שיותר דברים שיכניסו לכם טובות הנאה וקומבינות - -
- - על חשבון הציבור של מדינת ישראל, על חשבון הביטחון של מדינת ישראל, על חשבון עתידה וודאות קיומה של מדינת ישראל. והכול באצטלה של "יהודי", "יהודי". מספר הפעמים שאתם אומרים את המילה "יהודי", נושאים לשווא את המילה – יהודי, יהדות, יהודי, יהודי, יהודי, יהודי. בואו, ביהדות רוצים להיות קודם כול בן אדם, אוקיי? ואהבת לרעך כמוך, זה כל התורה כולה אמורה להיות. אבל אתם, אצלכם, ה"רעך כמוך" זה ממש רק מי שהקומבינה איתו מסתדרת. זה מיליה ה"רעך כמוך. מיליה הקומבינה האין-סופי של השחיתות, של הקואליציה הזאת. מצד אחד שולחים חיילים להילחם ולסכן את חייהם, וביד השנייה מקדמים חקיקה שמחרבת את מדינת ישראל. ועוד באמצע דורשים מהמחאה לעצור. אין גבול לצביעות, אין גבול לשחיתות ואין גבול לטינופת. אז בואו, אם אתם רוצים לשחק את המשחק הזה, תעצרו, בבקשה, את החקיקה ואז נדבר.
אדוני היושב-ראש, כנסת – קשה להגיד כנסת נכבדה בימים אלה, אבל כנסת נכבדה, קודם כול אני מוסרת ניחומים מעומק הלב למשפחת הלוחם שנהרג בפעילות בג'נין. הלב נשבר, והלוואי, הלוואי שזה יהיה החלל האחרון. בכל פעם שזה קורה אני אומרת ומקווה בכל ליבי שזה יהיה החלל האחרון. הקואליציה לא היססה אתמול לעשות הון פוליטי על המבצע בג'נין ולהתגולל בבכיינות ובצעקות על המחאה – איך ייתכן שהיא ממשיכה את המחאה בזמן שמתנהל המבצע בג'נין. כמובן לא עלה על דעתה שאולי הם יפסיקו ויעצרו את החקיקה המושחתת, לכל הפחות המאוד-מאוד שנויה במחלוקת והמעוררת מדון בקרב החברה הישראלית בגלל המבצע בג'נין. זה – לא, רק המחאה צריכה לעצור, ולפנות לקואליציה את הדרך להמשיך לחוקק חוקי שחיתות של ההפיכה המשטרית בנחת. ובכן, עכשיו אנחנו במצב שבו איבדנו לוחם, אבל אנחנו כאן כדי להעביר חוק פרסונלי מושחת, שני בתוך 48 השעות האלה של המבצע הזה. הקואליציה הזאת מגדירה מחדש את ישראל הראשונה וישראל השנייה. ישראל השנייה זה כל אזרחיות ואזרחי ישראל באשר הם. אבל ישראל הראשונה זה הקואליציה, זה אח של, זה המקורב של, וזה באופן כללי כל השרים שהם, והם בלבד, יהיו חסינים מפני ביקורת שיפוטית, או חס וחלילה איזו יכולת להפוך החלטה שלהם. לא, לא, לא. יהיה דין אחד לאזרחיות ולאזרחי מדינת ישראל ודין אחר, נפרד לגמרי, כזה שבו אפשר לעשות כל מה שטוב להם, באופן אישי להם, למשפחה שלהם ולמקורבים שלהם, לשרי הממשלה והקואליציה המושחתת וההרסנית הזאת. חוסר שוויון בפני החוק הוא אחד הסממנים הבולטים ביותר והמסוכנים ביותר של אובדן הדמוקרטיה ותחילת הדיקטטורה. את זה הם באים להעביר הערב, בעוד אחד מהחוקים האלה. אני קוראת לכם, כמה שזה נשמע מופרך, להצביע נגד; או לפחות כמו שאני אומרת לכם תמיד: אולי פשוט אל תיכנסו למליאה, כי יום אחד כשתתנו דין וחשבון על מה שאתם עושים כאן, תצטערו שהצבעתם בעד השחיתות המלוכלכת הזאת.
כן, תודה אדוני היושב-ראש.
תודה רבה, אדוני. ישראל צנחה, התרסקה 23 מקומות והגיעה למקום ה-83 בעולם בדירוג הכלכלי העולמי בשוויון נשים. 83, וזה קצת אחרי שירדנו למקום האחרון ב-OECD במה שקשור לשוויון לנשים. ישראל, שמחזיקה בכנסת שהקואליציה הזאת קוראת לה "דמוקרטית" – שתי מפלגות שבהן יש שלט גדול כזה וכתוב: אין כניסה לנשים. רק שער בנפשך, אדוני היושב-ראש, שבאיזושהי מדינה הייתה מפלגה שהיה כתוב עליה שלט: אין כניסה ליהודים. מה היית אומר אז? איך יכול להיות שיש מפלגות שיכולות לרוץ לכנסת – שיהיו מפלגות כאלה בחוץ, אי-אפשר למנוע את זה, כנראה אבל – שיכולות לרוץ לכנסת כשכתוב: אין כניסה לנשים?
אנחנו מביאות כאן היום הצעת חוק שעניינה לוודא שהדבר הזה לא יכול לקרות. אתן יודעות, חברותיי שיושבות ומצווחות שם בקואליציה.
אתן יודעות למה צריך ייצוג לנשים? תני לי לספר לך, חברת הכנסת טלי גוטליב, למה צריך ייצוג לנשים.
משום שלפני שהייתה לנשים הזכות להיבחר - - -
אדוני היושב-ראש, אם אפשר לדבר בדוכן הזה.
לפני שהייתה לנשים הזכות להיבחר ולהיות מיוצגות, לא הייתה לך זכות על הילדות והילדים שלך, הם קניין של האבא שלהם בלבד - -
- - כמו שהם, אגב, עדיין, כמו שהם עדיין בדין הדתי. לפני שהייתה לנשים הזכות להיבחר ולייצג את עצמן - -
- - לא יכולנו לבוא ולתקוף על פגיעה מינית, על הטרדה מינית, לא יכולנו להעניש, כחברה וכמדינה, אנסים. לא הייתה עבירה של אלימות כלפי נשים וילדות וילדים, כי גברים היו בעלי הבית, הם היו היחידים שייצגו את האירוע, והם חשבו שזה ממש בסדר לעשות ברכוש שלך מה שאתה רוצה. זה החיים, הכי הכי החיים עצמם, הסיפור הזה של ייצוג נשים בפוליטיקה, במקום שבו קובעים את החוקים ומחלקים את הכסף. אז בואי נראה אותך מדברת נגד זה, טלי גוטליב. בואי נראה אותך מדברת נגד זה.
כל מה שאנחנו באות ואומרות זה: אנחנו 52% מהאוכלוסייה.
כל מה שאנחנו באות ואומרות - - -
אדוני, אני יכולה לסיים ככה.
אבל אני לא יכולה כשמפריעים לי כל רגע.
הינה, עכשיו עוד שר, יש לו מה להגיד.
תכף אדוני בא לענות, לקבל את הדוכן, להגיד את דברי הבלע המכוערים שלו מעל הדוכן. הכול טוב, אתה לא צריך לצעוק מלמטה.
כל מה שאנחנו באות ואומרות בהצעות החוק האלה, אנחנו 52% באוכלוסייה, אבל אנחנו מוכנות להסתפק ב-50% ייצוג.
אבל המינימום הזה – הגיע הזמן שכבר יהיה.
אדון קרעי, הבטיחו לי שאתה תענה לי.
אולי תנסה להדיח מישהו מאיתנו, כמו את יו"ר הדואר.
אולי תנסה לשים במקומנו איזה מקורבים?
למה טלי גוטליב לא הייתה - - -
הדבר שהכי תפס את אוזני מתשובת הממשלה, היא שהאמירה של מפלגה שרצה לכנסת שאין כניסה לנשים היא תפיסת עולם, תפיסת עולם לגיטימית. למה אם כך לא תהיה לגיטימית האמירה אין כניסה לחרדים, או אין כניסה לאנשים ממושבים, או אין כניסה לאנשים מהנגב, או כאמור במדינות אחרות תפיסת עולם שאומרת: אין כניסה ליהודים? אני מכירה תפיסת עולם כזאת שאומרת: אין כניסה ליהודים. אבל אנחנו הרי לא מוכנות ומוכנים לקבל אותה. באיזה עולם עומדת כאן אישה ואומרת, יש תפיסת עולם כזאת - -
- - של לא לתת ייצוג לנשים, ואנחנו צריכים לעשות מקום לתפיסה העולם הזאת. אז בעולם שלי, בני ובנות אדם הם בני ובנות אדם, ולא עושים אין כניסה לבני אדם על בסיס ביולוגי של צבע, של מין, של מגדר. אני גם לא יודעת איך לספר לכם את זה, קואליציה ימנית, דתית, מושחתת, משיחית - - -
- - אתם משרתים בכנסת ובממשלה של מדינת ישראל, שבהצהרת העצמאות שלה כתוב: שוויון ללא הבדל דת, גזע ומין.
אז לא, התפיסה של אין כניסה לנשים היא איננה תפיסת עולם לגיטימית.
זה ככה אבחנה קטנה ורלוונטית. עוד תפסה את אוזני, כמובן, הנקודה של יש לנו כבוד לנשים, יש לנו כל כך הרבה כבוד לנשים שלא נשאר מקום לנשים עצמן אצלנו בקואליציה פשוט. יש רק גברים, אבל לגברים יש המון המון כבוד לנשים. מרוב כבוד לנשים לא נשאר להם זמן, למשל, להביא את חוק האזיק האלקטרוני להצבעת רציפות ביום שני האחרון. פשוט היה צריך להעביר את חוק דחיית הבחירות לרבנות הראשית בשביל לסדר ג'ובים לאח של איזה בן אדם בקואליציה. ולכן, אני הבנתי, אני הבנתי כי האזנתי גם בדברי תשובת הממשלה למילים: פגיעה בזכות לבחור ולהיבחר, והרי אמש הצבענו כאן על החוק המושחת שבא להגן על הזכות להיבחר, והבנתי. הייתי פשוט צריכה – ואני אתקן את זה באמת, גברתי, בהצעת החוק הבאה שלי – לכתוב: כל מפלגה שרוצה לרוץ לכנסת ישראל צריכה לסדר מינימום 40% ייצוג לנשים שדרעי בחרן, ואז תבוא לציון גואלת, אינשאללה.
מה אתם חושבים על עילת הסבירות אנחנו יודעות ויודעים, כי אתם בקמפיין, ואצלכם בקמפיין כמו בקמפיין הכול כשר; כל במה, אפשר לבוא ולהגיד בה, לחזור על אותם מסרים מדף המסרים שיורד איפשהו מלמעלה, מהמקומות הקדושים שלכם - - -
אבל תשובה להצעת החוק המאוד-מאוד ספציפית שמונחת פה על שולחן הכנסת על ידי סיעת העבודה, שמוביל אותה חבר הכנסת גלעד קריב, את זה לא קיבלנו, השר קרעי.
מי מפחד משוויון, השר קרעי? בהתחלה אמרת: חוק הלאום בא לאזן את חוק-יסוד: כבוד האדם וחירותו. אז אמר לך חבר הכנסת קריב, בצדק: הרי אין שוויון בחוק-יסוד: כבוד האדם וחירותו. אבל אנחנו הבאנו להצבעה את התיקון לחוק-יסוד: כבוד האדם וחירותו, וגם על זה הצבעתם נגד. גם בו אתם לא מוכנים לקבל שוויון. עכשיו, מה מדהים? הרי העיקרון של שוויון בין בנות ובני אדם, בין אזרחיות ואזרחים, והעיקרון שמוזכר בתוך הצעת החוק הזאת מדבר על שוויון בפני החוק – לא על זכויות לאומיות ולא על שום דבר מכל השקרים שאתם מפיצים באופן קבוע. אבל אתה לא טרחת להתייחס לעיקרון הזה של שוויון.
יושבים פה החברים שלנו והחברה שלנו מהעדה הדרוזית, שהם שותפים בדם, בדם, של אזרחיות ואזרחי ישראל היהודים.
הם קוברים פה את מתיהם כתף אל כתף איתנו, ואתה אפילו לא טרחת להתייחס לפגיעה שהם נפגעים. גם אזרחיות ואזרחים ערבים שהם לא דרוזים, גם אזרחיות ואזרחים מכל מיני סוגים אחרים, שחוק הלאום פוגע בזכות הבסיסית, היסודית והאנושית שלהם לשוויון – אף מילה לא הייתה לך להגיד על זה. אבל משום שאדוני טרח ברגע האחרון – אתה יודע מה, אני אגיד עוד מילה: העיקרון הזה של שוויון, ההכרה הזאת בזכות האנושית לשוויון היא הרי עניין יחסית חדש בהיסטוריה שלנו - -
- - והראשונים שסבלו מהיעדר שוויון אנושי ואזרחי הם יהודיות ויהודים ממדינות אחרות בעולם. אתם, ממשלת קואליציה, ואתה ברמה האישית – אתה ברמה האישית, שדורש שוויון מכל מיני בחינות אחרות, של מוצא ועדה, ובצדק דורש את השוויון הזה, מסרב להכיר בשוויון אזרחי בחוק.
חבל, היו לך עשר דקות שבהן יכולת להסביר לי – בחרת לא לעשות את זה.
בחרת להתעלם וללכת ולתת שוב את השקרים על עילת הסבירות.
סימן שאין לך סיבות טובות באמת.
אבל משום שאדוני טרח להתייחס גם להצעה הקודמת - -
- - אז אני אגיד גם את זה: הסיבה לכך שהמילה "שוויון" לא נכללת בחוק-יסוד: כבוד אדם וחירותו היא משום שהסיעות החרדיות התנגדו להכליל את המילה "שוויון".
למה? כי נשים בעיניהם אינן שוות.
איך שלא תהפוך את זה, השר קרעי, אין מנוס מלהכניס בחוק שלנו - -
- - סוף-סוף את עקרון השוויון.
אלא אם כן יש - - - אבל אסור לנאום באנגלית מעל בימת הכנסת - - -
אנשים שמדברים בעברית - - - מהדוכן ואנשים - - -
כאילו אנשים שבאופוזיציה אסור להם מה שמותר בתקנון, ואנשים שמהקואליציה מותר להם - - -
אבל יש מה לעשות, כי אי-אפשר לדבר - - -
בערבית מותר לדבר - - - שפה רשמית, ובאנגלית אסור לדבר מעל הדוכן.
- - - אתם כל הזמן שמים את עצמכם מעל כל החוקים.
סליחה, אדוני, זה בניגוד לתקנון.
המנדט שלך זה לנהל את הכנסת, לשמור על התקנון.
זה המנדט שלך. לא לאפשר למי שבא לך לעשות מה שהוא רוצה - -
לא, אני מבקשת - - - שלא ידבר באנגלית.
אין שום יכולת - - - שום יכולת.
מוקדם יותר היום עמד כאן השר קרעי ואמר: מרב מיכאלי לא הייתה חותמת היום על מגילת העצמאות. מרב מיכאלי לא הייתה חותמת היום על מגילת העצמאות. מרב מיכאלי, כן? יושבת-ראש מפלגת העבודה, שראשיה, מייסדי מדינת ישראל, הם אלה שכתבו את מגילת העצמאות - -
- - שמגילת העצמאות היא-היא הערכים שעליהם מפלגת העבודה נלחמת ומייצגת היום כמפלגה הציונית הדמוקרטית היחידה בכנסת ישראל. בא שלמה קרעי ואומר: מרב מיכאלי לא הייתה חותמת על המגילה היום. למה הדבר דומה? לאותו הדבר שהם אומרים מאז 1993 ברצף: השמאלנים שכחו מה זה להיות יהודים.
פשוט מותר להסית, מותר לשקר, מותר להתיר את הדם, מותר להגיד - -
- - הם לא יודעים מה זה יהדות, מה זה יהודים. האנשים האלה - - -
קרעי אומר: הם לא שומרים על השבת. לא משנה שאנחנו אלה שקבענו הרי את הלוח העברי בתור הלוח של המדינה הזאת. אבל הקואליציה הזאת כופרת בזכות האישית של כל אחד ואחת לכבד את השבת בדרכה או בדרכו. הוא אומר: הם לא דואגים להתיישבות – להתיישבות – אלה האנשים שהורסים את הקיבוצים והמושבים והחקלאות ואת השטחים הפתוחים בתוך מדינת ישראל רק כדי לשים את כל הכסף מחוץ למדינת ישראל, בשטחי יהודה ושומרון, שהם ללא ספק ארץ ישראל - -
- - חלק ממורשת אבותינו, שיש לנו זכות עליה, אבל אין לנו זכות למרר את חיי היושבים שם והגרים שם, אין לנו זכות להרוס את חייהם; ואין לנו זכות מדינית שם היום, משום שבחרנו לקיים חיים ממלכתיים, מדיניים ורוחניים בתוך מדינת ישראל.
המגילה הזאת, שאומרת שכאן בארץ ישראל התעצבה דמותו הרוחנית, הדתית והמדינית של עם ישראל – שלמה קרעי בא ואומר עליי שאני לא הייתי חותמת היום על המגילה הזאת – ואומר את זה מי שעולה בשם הממשלה ומודיע לכנסת שהממשלה לא מוכנה להוסיף את המילה שוויון לחוק הישראלי; המילה שוויון, שנמצאת במגילת העצמאות – "ללא הבדלי דת, גזע ומין" – שוויון זכויות.
כאן, אומרת מגילת העצמאות - -
- - כאן עם ישראל צבר את הנכסים - -
- - נכסי התרבות הלאומיים והכלל-אנושיים שלו, והביא לעולם את ספר הספרים; ספר הספרים, ששייך לכל העם היהודי - -
- - לא ספר החוקים המושחת שאתם מביאים למדינת ישראל.
אז יש לי חדשות בשבילכם - - -
מפלגת העבודה, שראשיה כתבו - - -
אני רוצה להגיד משפט אחרון, כי הפריעו לי מאוד.
מפלגת העבודה, שראשיה כתבו את מגילת העצמאות, והיא היום זאת שנושאת את נס הטקסט המושלם והמדהים הזה ומיישמת אותו גם ברשימה שלה, גם בערכים שלה וגם בהתנהלות הפוליטית שלה, אומרת לכם: תתביישו.
שגריר ארצות הברית היוצא טום ניידס, חבר ענק של מדינת ישראל, שנשלח להיות כאן שגריר על ידי נשיא שהוא אחד החברים הגדולים ביותר של מדינת ישראל בארצות הברית בכל הזמנים, ידיד אמת של מדינת ישראל לאורך עשרות שנים, טום ניידס מסיים את כהונתו מוקדם בהרבה מהצפוי כשגריר ארצות הברית בישראל, ואומר בריאיון לוושינגטון פוסט שממשל ביידן חייב להתערב בישראל בגלל שישראל עלולה לרדת מהפסים. הוא משתמש במילים יורדת מהפסים. זה אדם שהוא שגריר, כן? זה אדם שברור לו מה הגבולות של התערבות במדינה אחרת; זה אדם שברור לו מה המשמעות של אמירה כזאת מצידו; וזאת אמירה של אדם אוהב גדול של מדינת ישראל, שבחר לעזוב את כל העיסוקים שלו, ואגב, המשפחה שלו לא הצטרפה אליו כאן כי הם לא יכלו לבוא לגור פה איתו, והוא בחר במשך כל הזמן הזה להיות כאן, במדינת ישראל. והוא מזהיר אותנו היום, מזהיר אותנו שמדינת ישראל יורדת מהפסים. והוא אומר: אני התקשרתי לנתניהו, התקשרתי אליו באופן אישי, אמרתי לו, תלחץ על הברקס, תלחץ על הברקס לפני שמאוחר מדי. ההשלכות של מה שקורה כאן, ההשלכות של מה שאתה והממשלה שלך עושים הן מסוכנות מאוד, וישראל יורדת מהפסים. חברות וחברי הכנסת היקרים, תקשיבו טוב טוב למילים האלה, ותחשבו מה קורה כשמשהו יורד מהפסים, איזה התהפכות, איזה התנגשות, איזה התרסקות, כמה אבדות, כמה נזקים, איזה אובדן. וזה בדיוק מה שמדינת ישראל הולכת אליו, או יותר נכון, המקום שאליו אתם מוליכים אותה. וכן, המילה היא מוליכים, בבנים. בבנים. מיעוט מבוטל של נשים בקואליציה הזאת, ונשים – באופן כללי, כקולקטיב במדינת ישראל, אתם הולכים ופוגעים כל יום עוד ועוד ועוד בזכויות שלהן. אז, חבריי וחברותיי חברות הכנסת, שלא נגיד אחר כך לא ידענו, לא שמענו, לא ראינו, לא היינו. בזמן אמת אומרים לנו החברים הטובים ביותר של מדינת ישראל, שתומכים בה כלכלית, מדינית, פוליטית, בכל דרך, כבר עשרות שנים: אתם יורדים מהפסים. ולכן, אנחנו מגישות ומגישים אי-אמון בממשלה הזאת, שמורידה את ישראל מהפסים, כי היא חייבת, חייבת ללכת הביתה לפני שהאסון הזה מתרחש.
הממשלה הזאת מבקשת לבטל את עילת הסבירות. ברור. ברור שהיא מבקשת לבטל את עילת הסבירות. אני לא יודעת איך לספר לכם, חברות וחברים, היא כבר ביטלה את הסבירות. אז מה נשאר באמת? בואו נסתכל על רשימה קצרה מהדברים שהממשלה הזאת הספיקה לעשות בחודשים הספורים שהיא בתפקיד. קודם כול, אחד הדברים המשמעותיים ביותר שבשבילם היא רוצה את הביטול הזה: מינוי מקורבים ללא הכשרה, ללא עמידה בתנאי הסף, לתפקידים הכי משמעותיים במשרדי הממשלה, בלי שלמישהו תהיה אפשרות לבקר את זה – למשל, את מארגן הליכודיאדה למנכ"ל משרד התחבורה; למשל דובר לממלא מקום המשנה למנכ"ל משרד – איזה משרד זה המשרד של חיים כץ עכשיו? הניסיון למנות את מקורב ראש הממשלה בתור הסטטיסטיקאי הראשי. כל הדברים האלה, שצריך בשבילם כישורים מקצועיים ותנאי סף ציבוריים – לא, לא צריך. כל מה שצריך זה קומבינה. אז ברור שאסור שתהיה עילת סבירות, כי סביר זה לא. מינוי שר שהורשע פעמיים בשחיתות. הבטיח לבית המשפט שלא יחזור לחיים הציבוריים ובגלל זה לא נתנו לו קלון בבית המשפט, אבל הממשלה הזאת ממנה אותו בכל זאת לשר. ברור שצריך לבטל בשביל זה את עילת הסבירות, כי סביר זה ממש ממש לא. הדבר החדש, וואו, מבית השרה לחיסול מעמד האישה – ביטול הרשות העצמאית המקצועית לקידום מעמד האישה. זה ממש סטרטאפ.
קואליציה שמדירה נשים, ממשלה שכמעט אין בה נשים - -
- - ממשלה שמביאה סטנדרטים שפוגעים בנשים, עכשיו גם רוצה לחסל את הרשות שיש בהגדרה שלה תפקידים לקידום נשים.
הלאה. אחרי שנכשלו בבחירות ללשכת עורכי הדין מביאים חוק לפיזור לשכת עורכות ועורכי הדין. לא צריך. כבר לוקחים את כל הסמכויות ואת כל המעמד הציבורי שיש ללשכה היום. סביר זה לא. השתלטות על הוועדה למינוי שופטים. לא עוד מינוי מקצועי של שופטות ושופטים, אך ורק מינוי פוליטי של שופטות ושופטים. הפיכת היועצים המשפטיים בממשלה ממשרתי ציבור למשרתים. משרתים של השרים; מביאים חוק מושחת לבחירות המקומיות, מה שכמובן מראה לנו – זה כבר אמצע הקמפיין של הבחירות המקומיות – מה צפוי לנו בבחירות הכלליות; חוק שמאפשר לראש הממשלה לקבל מתנות כמה שבא לו; חוק דרעי 1; חוק דרעי 2; מינוי טרוריסט מורשע ומפר סדר קבוע לשר הממונה על המשטרה, ונותנים לו להעביר חוק שהמשטרה תהיה כפופה אליו. וכמובן, גולת הכותרת, מה שאתם מתבקשים להעביר כאן הערב: חוק חסינות מביקורת שיפוטית על סבירות, למי? לשרים בלבד. הציבור יצטרך להמשיך לשמור על החוק, אבל הממשלה? לא, לא, לא, הם מעל החוק. אדוני היושב-ראש, כלל מספר אחת בדמוקרטיה: שוויון בפני החוק. מה שאתם מביאים כאן עכשיו, עוד לפני חוסר הסבירות העמוק שלו, מפר את הכלל הבסיסי הראשון הזה. איך אפשר להמשיך ולהגיד שאתם מחזקים את הדמוקרטיה כשאתם רומסים, דורסים ומרסקים אותה?
אני יודעת היטב, אני יודעת מתי הייתי פה - - -
אדוני, אני מאוד מצטערת, זה לא לפי התקנון. אני רוצה לבקש ייעוץ משפטי.
תודה רבה, אדוני היושב-ראש. חברותיי וחברי חברי הכנסת, אני קודם כול רוצה להודות לחברת הכנסת טל מירון, שמעלה את ההצעה החשובה הזאת, שהייתה לי זכות להגיש כבר בכמה וכמה כנסות קודמות. אכן, הדברים שתיארת מדברים בעד עצמם. בסוף זה מאוד פשוט: הטרדה מינית היא על כוח, פשוט על כוח. תמיד החזק מטריד, או פוגע ביותר חלשה או חלש. זה נכון כשזה יחסי מרות פורמליים, זה נכון כשזה פערי כוחות לא פורמליים וזה בוודאי ובוודאי נכון כשיש עובדות ועובדים שלא נהנים בעצם משום סוג של הגנה – אין להם קביעות, אין להם תנאים ואין להם בית, בעצם; אין להם בית כי חברות כוח האדם האלה הן לא באמת בית. הם מחליפים אותם לפי מה שצריך, מה שהופך את העובדות והעובדים האלה לחשופים עוד יותר לפגיעה על ידי אלה שיש להם מעמד, שיש להם דרגה, שיש להם סמכות ושיש להם יכולת באמת לפגוע בפגיעים ובפגיעות יותר. אין ספק שהגיע הזמן כבר מזמן לתקן את התקלה הזאת ולהכליל את המוחלשות והמוחלשים יותר בין העובדות והעובדים שלנו בחוק למניעת הטרדה מינית, שלזה הוא נועד. הוא נועד למנוע, וצריך לזכור את זה היטב. הוא נועד להפוך את סביבת העבודה לבטוחה יותר גם עבור העובדת והעובד, שיוכלו באמת לבוא לעבודה ולהיות במקום בטוח. זה דבר שהוא גם כדאי כלכלית מבחינה משקית בצורה בלתי רגילה, משום שהטרדה מינית עולה למשק מיליארדים מדי שנה. זה מאוד כדאי לכל מעסיקה ומעסיק שברמה הפרטית, האישית, מאבדות את האפקטיביות של מקום העבודה בגלל הטרדה מינית. אז אני מאוד מאוד שמחה שאנחנו מגיעות ליום הזה שסוף-סוף עושות את הצעד הזה קדימה. בשולי הדברים – וזה לא שולי הדברים, זה חלק מהדבר – צריך להגיד שגם בהקשר הזה, אבל גם באופן כללי, הגיע הזמן להעביר מהעולם את אופן ההעסקה הקבלני. אופן ההעסקה הזה הוא לא מוסרי ולא כלכלי בעליל. אולי הוא כלכלי לאיזה עסק ספציפי, שמרגיש שהוא חוסך קצת כסף על הניקיון, אבל למדינה כמדינה, כשהיא מייצרת שכבה כל כך עבה ורחבה של עובדות ועובדים פגיעים בשכר כל כך נמוך, עם יכולת כל כך קטנה גם לפרנס את עצמם וגם להגן על עצמם, זה מאוד לא כלכלי. אוכלוסייה כל כך מוחלשת זה דבר שהוא לא כלכלי, לא ברמה הכספית, אבל בוודאי ובוודאי מבחינה חברתית. מבחינה חברתית זה כשל אדיר של חברה, שפשוט מפקירה ציבור כל כך גדול - -
- - לחסדי העסקה פוגענית מתמשכת, אם בהטרדה מינית ואם בכל דרך אחרת. אז על הדרך צריך להגיד את זה ולהתחיל לפעול לחיסול ההעסקה הקבלנית בישראל.
כן, אדוני היושב-ראש, חבריי וחברותיי חברות הכנסת – אני רואה שיש חברה, חברת הכנסת שרון ניר, לשעבר יועצת הרמטכ"ל לענייני מגדר ושוויון מגדרי, אז טוב שאת פה. לא, אני רואה שגם – כן. אז אחת הבשורות המדהימות של הקואליציה הזאת שנחשפנו אליה אתמול או היום היא שהיא רוצה להעביר את כל ענייני המזונות והמשמורת מבתי המשפט לענייני משפחה לבתי הדין הרבניים. הגיוני סך הכול. הגיוני סך הכול.
סך הכול הגיוני. בתי משפט שלא פוסקים לפי החוק במדינת ישראל, שיושבים בהם אך ורק גברים - -
- - גברים חרדים או אורתודוקסים ברמה כזאת או אחרת.
אנשים שלא מכירים את החוק בהכרח, לא מחויבים אליו, לא צריכים לפסוק לפי החוק, אלא רק לפי מה שנקרא ההלכה.
וההלכה היא מאוד מאוד - - -
אולי בספרד במאה ה-16? אולי - - - של אבודרהם – אבודרהם, שאמר על כיסוי ראש לנשים - -
- - שאישה צריכה – אישה פטורה – אתה יודע, אדוני היושב-ראש, אתה בטח תשמח לשמוע את זה – לפי אבודרהם, לפי דעתי, אישה פטורה ממצוות שהזמן גרמן בשביל שלא תעמוד חס וחלילה ותיקרע בין הבוס הגדול שלה, הקדוש ברוך הוא, לבין הבוס הארצי שלה, הבעלים שלה בבית, אז לכן היא פטורה. בקיצור, חברות, אם זה לא מספיק ברור כמה מופרך להפקיר את גורלם של ילדות וילדי ישראל בידיים של המוסדות האלה באופן בלעדי - -
- - בואו נדבר על הדוח של המכון הישראלי לדמוקרטיה - -
- - שממנו עולה ש-33% מהתלונות על בתי הדין הרבניים נמצאו מוצדקות, לעומת 16% בלבד בבתי המשפט למשפחה. אבל איזה תלונות נמצאו מוצדקות? כאלה של פגיעה בזכויות הכי בסיסיות של צדק – למשל ניהול הליך כשצד אחד פשוט לא נמצא ומקבלים לגביו החלטה, והוא לא יכול להגיב; למשל דיינים שמתערבים באופן קבוע בהליכים שיש להם בהם עניין אישי, או של מקורבים שלהם, בלי בכלל לטרוח להסתיר את זה אפילו.
למשל התבטאויות לא ראויות, כמובן בעיקר כלפי נשים - -
- - ובאי כוחן, וכמובן המון המון מאכערים, מאכערים ועסקנים - -
- - שעושים בתוך העסק כבשלהם. בקיצור, מסקנה, אדוני היושב-ראש, מעבר לפעולה שוב נגד נשים ונגד ילדות וילדים - -
- - נגד השוויון ונגד הדמוקרטיה - -
- - יש פה עוד ועוד שחיתות.
עוד כוח למקום שמתנהל בצורה לא שקופה, לא דמוקרטית, לא נקייה.
אדוני היושב-ראש, כנסת נכבדה, קודם כול אני רוצה לאחל מכאן איחולי בריאות והחלמה מהירה ורפואה שלמה לראש הממשלה בנימין נתניהו, ולחזק את ידיו ולקוות שהכול, טפו טפו, יעבור בשלום, והוא באמת יהיה בריא ושלם. בכל זאת, העיקר הבריאות, אומרות ואומרים, וצודקים כשאומרים את זה. ועוד ענייני לב, לא עניין של מה בכך, באמת חיזוק ידיים ואיחולי החלמה. וטוב מאוד שאדוני מטפל בעצמו ודואג לזה שלא חלילה תהיה שום תקלה. חשוב ביותר. אלא שבגלל שאדוני נאלץ היום להתפנות לטפל בעצמו, ובצדק, הוא לא מקיים את הפגישה שדווח אתמול שתתקיים עם הרמטכ"ל ועם ראשי מערכת הביטחון, כדי להתעדכן במצב הכשירות של צה"ל עכשיו כשמתבררים המספרים. התברר שמדובר למעלה מ-10,000 משרתים ומשרתות במילואים שמודיעים שלא יתנדבו למילואים אם החקיקה שאנחנו דנות ודנים בה עכשיו תעבור; שמדובר בכמעט 1,500 אנשי חיל אוויר שלא יגיעו ולא ימשיכו להתנדב אם החקיקה הזאת תעבור; שמדובר בסיירות מובחרות, בלוחמת סייבר – באמת עשרות אלפים בסך הכול של משרתים ומשרתות בצבא ההגנה לישראל שאומרים בצורה החד-משמעית והמפורשת ביותר: לא נתייצב. המצב הזה לא היה בישראל מעולם, אדוני ראש הממשלה. לא בכדי אמרו שאתה תפגוש היום את הרמטכ"ל ואת ראשי מערכת הביטחון כדי להבין את ההשלכות של הדבר הזה על ביטחון ישראל. כאמור, אני מאחלת לך באמת החלמה מהירה ובריאות שלמה, אבל איך אתה מעז להמשיך ולקדם את החקיקה הזאת בלי להבין את המשמעויות של הפגיעה האנושה בכשירות של צה"ל, כפי שמובן לכל אדם שעיניו בראשו, לא כל שכן מי שהיו בקבינט המדיני ביטחוני, ובוועדת החוץ והביטחון כל השנים, על הביטחון שלנו? איך אתה מעז להפקיר ככה את ביטחון ישראל? איך אתה מעז?  בסדר גמור, טפל בעצמך. תגיד: שנייה, רגע, אנחנו נאלצים להמתין עם החקיקה הזאת כדי שאני, שאמור להיות אחראי על ביטחון ישראל בראש הפירמידה, אבין בדיוק את המשמעות, אחליט איך להתמודד עם זה, ואז נראה מה נעשה. עכשיו, מינית את יריב לוין, שר המשפטים, לממלא מקומך למשך הזמן שאתה מטפל בעצמך בבית החולים, ובהצלחה. אז, אדוני ממלא מקום ראש הממשלה, כרגע זה עליך. האחריות להמשיך היא לא רק האחריות להמשיך פה, לדהור קדימה עם הרמיסה הזאת, עם החקיקה הזאת. האחריות על ביטחון ישראל, כרגע, בשבתך כממלא מקום ראש הממשלה, היא עליך. ואתה, ואתם, מפקירים את הביטחון שלנו בצורה שהיא עוצרת נשימה. היא מבהילה. אז נכון, אתה מחזק את חמאס מאז שאתה בשלטון; נכון, איראן קרובה מאי פעם לגרעין מאז שאתה בשלטון; נכון, אתה מרסק את הרשות הפלסטינית ומקדם אותנו למציאות של מדינה דו-לאומית וסוף הפרויקט הציוני במדינת ישראל. אבל ככה? ככה? ככה לא לטפל באמירה המהדהדת והחד-משמעית הזאת של עשרות אלפי משרתות ומשרתי מילואים: אנחנו לא נתייצב? פשוט לא להתעסק בזה אפילו? ככה להפקיר את ביטחון ישראל? אני לא מאמינה, אדוני ראש הממשלה, מר נתניהו, שיש מישהו שהעלה על דל דעתו שאתה תלך כל כך רחוק. ראיתי שיש מתווה פשרה חדש. עכשיו, אני חייבת להגיד לכם, רבותיי, חבריי בקואליציה – פחות חבריי, אבל אתם בקואליציה – כל המיליונים בעבודה ובבית, המאות-אלפים שברחובות, האלפים שישנות וישנים באוהלים כבר לילות על גבי לילות כדי לעצור את החקיקה הזאת, כמהים ומשוועות ומשוועים לפתרון, למוצא, למשהו שיעצור את האימה שמתרחשת בחיי כולנו בימים אלה.  אבל פתרון הוא לא פשרה על הדמוקרטיה שלנו, כי אין דבר כזה חצי דמוקרטיה. פשוט אין דבר כזה חצי דמוקרטיה. הדמוקרטיה שלנו לא למכירה, גם לא במחיר שמוצע בכביכול-מתווה החדש, כי המתווה החדש לא מבטיח לנו שתכונס הוועדה למינוי שופטים, וימונו שופטות ושופטים כמו שצריכים להיות ממונים; המתווה החדש לא מבטיח לנו שהיועמ"שית לא תפוטר; הוא לא מבטיח לנו שלא תתקדמו בדהרה עם החקיקות שלכם נגד נשים, נגד מערכת המשפט, נגד המרחב הציבורי שלנו, נגד הזכויות של אזרחיות ואזרחים בישראל, נגד השוויון. אז חברות וחברים בקואליציה, לא יעזור המתווה הזה. הדבר היחיד שיציל את מדינת ישראל מהחורבן שאתם מביאים עליה כרגע, הדבר היחיד שיציל את ביטחון מדינת ישראל, זאת גניזה של החקיקה הזאת כאן ועכשיו. אין שום דרך אחרת. שום דרך אחרת. מיליונים נושאות ונושאים אליכם עיניים ואומרים לי כל הזמן: מה, לא יהיה משהו? מה, הם לא רואים? הם לא שומעים? הם לא מבינים מה מוטל פה על הכף? הם באמת באמת לא מבינים?
אז אני אסיים בלהגיד לך, אדוני היושב-ראש, כמי שנמנה עם מפלגת השלטון ועם הקואליציה הזאת, שכל אלה שברחובות, וכל אלה שפועלות ופועלים כל כך כדי לעצור את החקיקה הזאת, עושים את זה מדם ליבם ומסתכלים אליכם, ולא מבינים איך יכול להיות שאתם לא מקשיבים להם ולא עוצרים.
הקואליציה ההרסנית והדורסנית הזאת, שמביאה למדינת ישראל את הפיכת החורבן, מדברת כל הזמן בשם הרוב. הרוב. מי תשמע שיש לה? אפילו בכנסת יש לה רוב דחוק של 64 מנדטים. אבל מה שבוודאי, בוודאי, בוודאי אין לה, זה רוב בציבור. והעובדה היא שעד היום, למול 30 שבועות, שבהם מאות אלפים יוצאות ויוצאים למחות נגד ההפיכה הזאת, היו בסך הכול שתי הפגנות של תומכי ההפיכה. ממומנות, מאורגנות – של התנחלויות. תראו את מודעת ההסעות להפגנת הימין שנערכה אתמול. תקראו היטב היטב מאיזה יישובים הגיעו ההסעות האלה. לא מהפריפריה, לא מערי המרכז, אך ורק מהתנחלויות מאוד מסוימות. אגב, גם לא מההתנחלויות של אנשים שלא יודעים בכלל שהם מתנחלים - - -
לא כולל האנשים האלה שפשוט הלכו לגור במקום שבו ממשלות הימין של נתניהו נתנו להם דירות זולות; כאלה שאפשר בכלל להשיג.
והשלט הגדול בהפגנה הזאת אתמול חושף את כל האמת כולה מאחורי ההפיכה השלטונית המשטרית הזאת: גוש קטיף, חוזרים הביתה. ממש בקליפת אגוז, בשלט אחד, כל הסיפור כולו. גוש קטיף, חוזרים הביתה. נחליש, נהפוך את בית המשפט העליון לכזה שלא יכול לעמוד ולחצוץ בין הכוח המתנחלי, המשיחי, שפועל לחיסול מדינת ישראל לטובת מדינה דו-לאומית, יחד עם יהודה ושומרון - - -
הכוח המרכזי שעמד וחסם את הדבר הזה עד היום – זה הסיפור: להפיל את בית המשפט כדי להפוך את ההתנחלויות, שהן כבר היום ה-VIP של מדינת ישראל, האוכלוסיות הכי פריבילגיות שמקבלות את מדינת הרווחה, שאף אחד אחר לא נהנה ממנה; שמקבלות תנאים מפליגים בכל דבר ועניין; שיכולות לעבור על החוק כל הזמן, לבזוז ולגנוב אדמות - - -
לעלות עם D9 על בית המשפט העליון. הינה זה מגיע. ה-D9 סוף סוף מגיע.
שלושה אינטרסים מניעים את ההפיכה המשטרתית הזאת: האחת, ההתנחלויות המשיחיות הדתיות – פרויקט שכשל, פשוט כישלון נחרץ. הישראליות והישראלים לא תומכים בהתנחלויות, אבל אתם באים לעשות הפיכה משטרתית בשבילם. האינטרס השני הוא האינטרס החרדי: להמשיך את ההתבדלות, להמשיך למנוע מהצעירות והצעירים שלכם הזדמנות שווה בחברה הישראלית; להמשיך לקבל פריבילגיות, בלי להיות שותפים בשירות. והאינטרס השלישי הוא השחיתות: השחיתות של נתניהו, השחיתות של השותפים שלו; שחיתות אישית, שחיתות מגזרית, שחיתות שמגיעה עד שיתוף פעולה עם ארגוני פשע. זה הסיפור של ההפיכה המשטרתית הזאת והיא מתגלמת בשלט הזה: גוש קטיף חוזרים הביתה, ולא משנה כמה חיילים וכמה אזרחים ישלמו בחייהם על ההזיה המסוכנת הזאת; ולא משנה כמה מדינת ישראל תיחרב בגלל ההזיה המסוכנת הזאת. ועוד מילה על דבר שהקואליציה הזאת אומרת: יהודי, יהודי. כמה אנחנו שומעות ושומעים את המילה יהודי, יהודי. אז אני רוצה להגיד לכם משהו, אנחנו בעיצומם של תשעת הימים. תשעת הימים, למי שלא בקיא או בקיאה בחומר, הם תשעת הימים האחרונים בימי בין המצרים, של לפני תשעה באב. ובימים האלה במסורת היהודית לא עושים שום דבר חשוב.
לא זאת בלבד שלא קונים דירה, לא פותחים עסק חדש – נכון, אדוני היושב-ראש, או לא נכון שבימי בין המצרים, ובעיקר בתשעת הימים, מקובל לא לעשות דברים חשובים, משום שבימים האלה אין ברכה וברכה לא שורה על הדברים שנעשים בימים האלה? אבל הקואליציה היהודית הזאת לא רואה ממטר, ודוהרת לעבר החורבן בחקיקה בתוך תשעת הימים, שאלוהים יודעת, שברכה לא שורה עליה.
ממש רחוק מזה. חקיקה שקורעת לגזרים את החברה הישראלית, שמפרקת את כל המוסדות של מדינת ישראל, שהורסת את הביטחון שלנו, את הביטחון שכולם היו כל כך מחויבות ומחויבים לו.
את זה הם עושים בתשעת הימים שלפני החורבן. אין סמל יותר ברור וחד-משמעי מזה. לא רק שאין ברכה בחקיקה הזאת, היא לא תצלח.
היא לא תצלח. לא תצליחו לחרב, לא תצליחו להרוס. מאות אלפי ישראליות וישראלים שנמצאות ונמצאים עכשיו פה, מחוץ לכנסת, שנמצאים בדרכים, שנמצאים בכל מקום בארץ, המגזר העסקי במדינת ישראל, שבאופן תקדימי, ראשוני, משבית היום את כל העסקים שלהם, משום שהפגיעה בכלכלה כל כך גדולה, שהם מבינים שזה ממש הכרח השעה - - -
האמירה החד-משמעית של עשרות אלפי מתנדבות ומתנדבים למילואים, שהם לא ישרתו דיקטטורה – כל אלה ועוד לא ייתנו לכם לחרב את מדינת ישראל; לא ייתנו לכם להרוס את הפרויקט הציוני; לא ייתנו לכם להעביר את החורבן שאתם מנסים להעביר כאן.
ובכן חברות וחברים, תשמחו לדעת שיש פה שם מהמם לחוק הזה: שמירה על מקרקעי ישראל. ממש ארץ ישראל היפה. חוק גזעני, מכוער, לא אנושי ושערורייתי ממדרגה ראשונה. רבותיי חברי הקואליציה, אני מניחה שאתם לא ממש בקיאים בעובדות הפשוטות. מדינת ישראל מונעת מהחברה הערבית לתכנן את היישובים שלה, לבנות דיור לגידול הטבעי – שאגב, הלך וירד בחברה הערבית עם השנים – להיות כמו הממוצע הישראלי באופן כללי. פשוט מנעה מהם. אז אין להם איפה לגור. נורא פשוט. אם הם עוברים לגור בערים יהודיות סמוכות, נזעקים מייד ואומרים: אוי ואבוי, אוי ואבוי, אוי ואבוי, ומייד מעבירים חוק ועדות קבלה שמרחיב את היכולת לא לקבל כל מיני אנשים לכל מיני יישובים. אבל אם אין להם ברירה והם על קרקע פרטית שלהם בונים לעצמם בתים כי אין להם אפשרות לקבל רישוי, משום שאתם לא נותנים להם אפשרות לקבל רישוי, אז באים והורסים להם את הבתים האלה. עכשיו אתם מביאים חוק שמחמיר בהרבה את מצבם. לא רק שאפשר יהיה להרוס להם את הבתים, אפשר יהיה להרוס להם את הבתים עוד הרבה זמן אחרי שהם כבר גרים בתוך הבתים האלה. לא רק שהם ישלמו קנסות מופרעים על זה שהם בסך הכול רוצים מקום לגור בו, אלא שזה יהיה עוד יותר שרירותי ולא תצטרכו לעבור דרך המוסד המכביד הזה, המציק הזה, בית משפט. החברה הערבית, החברה הדרוזית, החברה הבדואית, תבינו, בא חייל הביתה משירות בצבא ההגנה לישראל, שירות שאגב, אתם, חברי הקואליציה החרדים שיושבים פה, לא טורחים לעשות - -
- - ולא זו בלבד, אתם גם הולכים להעביר חוק שיפטור את כל הצעירים החרדים באופן גורף, לא משנה אם הם רוצים לשרת או לא רוצים לשרת, אתם תקבעו להם שהם לא ישרתו בצבא. אבל הצעיר הדרוזי, הבדואי, הערבי, שכן – הוא יחזור הביתה - -
- - אין לו איפה לגור. וגם אם בנו לו איפה לגור, אז לא יהיו לו מים כי אתם תנתקו לו את המים, ולא יהיה לו חשמל כי אתם תנתקו לו את החשמל. ואם כבר איכשהו בכל זאת הצליחו לבוא ולגור, והוא נניח התחתן, ואולי יש לו איזה תינוק פעוט או תינוקת פעוטה והם גרים בבית, אז חודשים אחר כך אתם תבואו להרוס להם אותו. ואתם גם תגבו מהם על זה קנס, וגם את העלות של ההריסה, וגם לא תהיה להם באמת אפשרות לערער על זה. אבל השאלה האחרונה שלי אליכם, חברי הקואליציה, היא באמת – תראו, היום אמר מפכ"ל המשטרה, שהמשטרה כל זמן שהוא מפכ"ל היא תציית לחוק. אמר השר שלכם לביטחון פנים - -
- - שעם כל הכבוד לחוק, יש מדיניות הממשלה שצריך לציית לה. אז למה אתם מטריחים את עצמכם לפה באמצע הפגרה, לבוא, לחוקק וכל הדבר הזה - -
- - אם בלאו הכי כל מה שאתם דורשים מהמשטרה זה לציית למדיניות הממשלה? תחליפו תכף את המפכ"ל, תביאו מישהו שעובד אצלכם ולא אצל הציבור הישראלי, בטח ובטח לא אצל ציבור לא-יהודי ישראלי, ותבוא לציון גואלת. האין זאת?
אני לא יכולה לדבר, אני מצטערת.
תודה רבה. אין, אין על השרה סילמן, איך היא אוהבת את עם ישראל, את אלוהים, אין, אין, איך היא אוהבת את הסביבה, חלום של דבר, היא מתה על זה. הסביבה של השרה סילמן היא סביבה שבה גברים ונשים חייבים להיות בנפרד. נשים לא יכולות להתקרב לאיפה שגברים נמצאים כי זה חלילה מטמא להם את הסביבה. הם לא יכולים לראות בעיניים שלהם – אנחנו לא יכולים בעיניים שלהם לראות נשים, כי זה יצר, זו ערווה, זה כל מיני דברים מאוד קשים. לכן השרה סילמן מקדמת הפרדה בין גברים לנשים במשאבי הטבע, הכי הכי הכי ארץ ישראל שלנו.
אבל מה שיפה זה שההפרדה – שיגעון, טירוף ההפרדה בין גברים לנשים, הוא לא עוצר הרי בפיילוט; הוא בא לידי ביטוי בזה שב-2 באוגוסט ילדה בת 14 רוצה לעלות לאוטובוס במכמורת והנהג צועק לה: תראי אותך, עופי מכאן; ב-6 באוגוסט, אחיות שנוסעות לחופשה בים המלח – חבורת נערים יורקות עליהן ואומרת: זה לא נעים לי איך שאת לבושה, תיכנסי לסוף האוטובוס. יורקים עליהן, כן. 9 באוגוסט, צעירה שרצתה לנסוע לים בתל אביב ננזפה על ידי הנהג: תשימי עלייך חולצה, את לא יכולה להסתובב ככה, בגלל שהיא לבשה גופייה; 12 באוגוסט, צפי ארז, בת 88 – קשה לי להאמין שהיא לבשה גופייה – עלתה לאוטובוס בגבעתיים, רצתה לברר אם הוא מגיע לקופת החולים. הנהג לא ענה לה, היא חשבה שהוא לא שומע טוב – הוא שמע מצוין, הוא רק לא מוכן לדבר עם נשים. ב-12 באוגוסט הילה פלג הורדה מהאוטובוס באשדוד – את לא יכולה לעלות, הקו לגברים בלבד, זה של החרדים. היום זה בנים, מחר זה בנות – מחר תיסעי לאן שאת רוצה להגיע; ב-13 באוגוסט חבורת בנות 15 בדרך לכינרת נדרשו לעבור לסוף האוטובוס ונתנו להן שמיכות כדי להתכסות, שלא חס וחלילה יראו את הדבר הזה, גוף, שלא ידעתי שלגברים אין גוף. אבל היפה זה מה שאמרו להן: החינוך שאתן גדלתן עליו זה החינוך הכי גרוע שיכול להיות. זו מדינת היהודים ופה את חיה, ואת צריכה להבין את זה. את צריכה להבין, חמודה, שהמקום שלך זה בסוף האוטובוס, זה מאחורנית, זה ביום נפרד בשעות אחרות, בקוד צניעות אחר, במקצועות אחרים. בכלל, מי את שתפתחי את הפה שלך? אם זאת המדינה היהודית, קשה לי להאמין שנשים ירצו לחיות בה. אבל יש לי חדשות בשבילכם: זכר ונקבה ברא אותם. נעים להכיר, שוויון. אנחנו עובדות על זה, אנחנו נלחמות על זה הרבה מאוד שנים, ואין בדעתנו להפסיק. זה מה שיהיה כאן, חברות וחברים, שוויון. גם לנשים וגם למי שלא יהודייה או יהודי רחמנא ליצלן.
