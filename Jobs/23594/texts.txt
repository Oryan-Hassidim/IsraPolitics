תודה רבה. אדוני היושב-ראש, כנסת נכבדה, אני רוצה להתחיל ולומר שאני עומד כאן היום ביראת כבוד אל מול המשימה הניצבת בפנינו. לפני כמה ימים קמתי פה במליאה ואמרתי "מתחייב אני", ואני מתייחס להתחייבות הזאת כאל משימת חיים, דווקא מפני שהיא נאמרת בימים לא פשוטים למדינת ישראל. אנחנו בעיצומו של משבר, וככל שנכיר מהר יותר בעוצמתו ובמהותו של המשבר הזה נוכל מהר יותר גם להתחיל את התיקון. זהו משבר כלכלי, אבל הוא לא רק משבר כלכלי, זהו משבר חברתי, אבל הוא לא רק משבר חברתי, וזהו משבר פוליטי, אבל הוא לא רק משבר פוליטי, כי לפני כל דבר אחר, הדבר שנשבר, הדבר שמוטל לפנינו מפורק לרסיסים, הוא יכולתה של המדינה לפעול כריבון אל מול הקבוצות השונות שמרכיבות אותה. הרעיון היסודי של מדינת הלאום, של כל מדינה, הוא להיות לשלם שגדול מסכום חלקיו. ישראל מורכבת מחלקיה. אנחנו אנשים שונים זה מזה; יש בינינו חרדים ודתיים וחילונים, ויהודים ונוצרים ומוסלמים, וגברים ונשים, וצעירים ומבוגרים, ועשירים ועניים, וותיקים ועולים חדשים. ויש יופי רב בפסיפס הצבעוני והמורכב הזה, ויש בו עוצמה אינטלקטואלית, ולא הייתי רוצה לחיות במדינה שבה כולם יצאו מאותו פס ייצור. אבל מה שהיה הסיכוי הפך לסיכון. במקום שמה שמאחד בינינו יגדיר אותנו, אנחנו מוגדרים היום בידי מה שמפריד בינינו. במקום שההבדלים בינינו יהפכו למקור של חיוניות תרבותית וערנות חברתית, הם הפכו לסיבה לשיתוק משילותי ולחוסר אונים פוליטי. לפני 61 שנה, בנאום ההתפטרות שלו מן הכנסת השלישית, לאחר סדרה של משברים ממשלתיים שאיש היום כבר לא זוכר את סיבתם, נשא דוד בן-גוריון דברים שהיום נשמעים נבואיים; הוא אמר: "לכל אחד מן המשברים הממשלתיים היו נימוקים מיוחדים, אולם הנימוקים האלה נבעו כולם ממקור אחד, ממשבר הממלכתיות המלווה את הקמת המדינה מן הרגע הראשון ועד היום. משבר זה טבוע בהתפצלות המנופחת והחולנית שירשנו מן העבר האומלל שלנו, מחיי תלות וחוסר חיים ממלכתיים ועצמאיים במשך אלפי שנים". 61 שנים מאוחר יותר אנחנו צריכים להכיר בכך שמשבר הממלכתיות חזר. הוא חזר מפני שאיבדנו את אמוננו בכוחה של המדינה לפעול, להחליט החלטות, להתייצב ביושר ובאומץ בפני הקבוצות המרכיבות אותה ולהגיד להן שיש לנו כללים ברורים של מותר ואסור. נשים נשלחות לאחורי האוטובוס בירושלים, והמדינה כבר אינה יודעת לומר: אם זה יימשך מחר לא יהיה פה אוטובוס, מפני שיש לי כללים ויש לי חוקים, והם חלים על כולם. תקציבי הדיור, החינוך, הרווחה, אפילו הבריאות, לא נקבעים לפי טובת הציבור, אלא לפי מפתח מפלגתי או קואליציוני. בממשלה יש לפחות תריסר משרדים ושרים שאין בהם שום צורך, וכולנו מעמידים פנים שאלה חוקי המשחק ואין ברירה אלא להיכנע להם. פורעי חוק בשומרון חודרים לבסיסי צה"ל, משליכים אבנים על חיילים וקצינים, וכל מה שהמדינה יודעת לעשות הוא להיות מזועזעת ולגנות את המתפרעים בשפה רפה. ביישובים ערביים בצפון ובדרום המשטרה כבר לא מעזה להיכנס, התושבים מופקרים בפני פשע ואלימות, והמדינה מסתתרת מאחורי טיעונים תקציביים – –
– – כדי להסביר מדוע היא לא עושה דבר. זו לא דמוקרטיה. זו אנרכיה. זה שלטון המיעוטים על פני הרוב. יש בינינו ויכוחים. צריכים להיות בינינו ויכוחים. אולם הבית הזה בעיני לא מסמל רק את הזכות להתווכח ולטעון, אלא גם את העובדה שלכל ויכוח כזה צריך שיהיה סוף. הבית הזה לא יכול לחמוק מחובתו להחליט החלטות שלא כולם יאהבו. הבית הזה אינו יכול להתחמק מאחריותו לערכים הבסיסיים של המדינה – השוויון בפני החוק, השאיפה לשלום, החובה להעניק חינוך הולם לכל ילד, החלוקה ההוגנת של המשאבים, עיצובו של סדר עדיפויות שלא נקבע בידי הקרבה לצלחת אלא על-פי סל הצרכים האמיתי של החברה הישראלית. זו תהיה הפרה ברורה של ההתחייבות שנתנו ביום שלישי האחרון אם הכנסת הזאת לא תוביל את החזרה למשא-ומתן המדיני, למרות הידיעה שמדובר בחומר נפץ פוליטי. לא נבחרנו כדי להסתיר בעיות או להתעלם מהן, נבחרנו כדי להתמודד אתן למרות הקשיים הכרוכים בעניין. הדיון על השלום הוא אולי הדיון הנוקב ביותר שעלינו לנהל, והוא חודר היישר לבשר החי של המחלוקת הישראלית, אבל הוא לא יכול להתנהל תחת איומי אלימות או קריאה להפרת חוק. כל מי שמעורב במחלוקת הזאת צריך לדעת שקולו יישמע וזכותו להביע את עמדתו היא עיקרון עליון, אבל הוא צריך לדעת גם שאם המדינה תחליט בניגוד לדעתו יהיה עליו לציית להחלטה אפילו אם היא נוגדת את כל מה שקדוש בעיניו. ובאותה מידה אסור לנו להיבהל מן העובדה שהדיון על השוויון בנטל העלה שוב את הקולות שמאיימים עלינו במלחמת אחים. לא תהיה פה מלחמת אחים. 10% מן האוכלוסייה לא יכולים לאיים במלחמת אחים על 90% האחרים. חברה מתוקנת לא מתנהלת באיומים, ואם הבית הזה יירתע מלפעול בגלל איומים זה מרוקן מתוכן את כל הרעיון הדמוקרטי. אני מכיר בכך שהדיון לא סטרילי. זה לא רק דיון רעיוני תיאורטי על דמותה העתידית של מדינת ישראל; הוא נוגע במקומות העמוקים ביותר, בפחדים הגדולים ביותר, במתחים הגדולים ביותר. אולם בדיוק בשל כך הציבור בחר אותנו בשביל לשבת בבית הזה – כדי שנתנשא מעל הפחדים, כדי שנתגבר על המתחים, כדי שנביא בפניו פתרונות אמיתיים לבעיות שקורעות את החברה הישראלית. אנשים שאומרים לי שאנחנו גורמים לקרע, מסתירים את פניהם מן המציאות. לא באנו ליצור קרע, באנו לאחות את הקרע הקיים; הקרע כבר שם. אנחנו נקרעים זה מזה בבתי-הספר, אנחנו נקרעים זה מזה בלשכת הגיוס, אנחנו נקרעים זה מזה בשוק העבודה. הגיע הזמן להודות שיש פצע פעור בלבה של החברה הישראלית, הגיע הזמן להחלים. כדי שזה יקרה, עלינו להשיב למדינה את יכולת ההחלטה שלה. הריבון צריך לחזור ולהתנהג כמו ריבון. זה תפקידו של הבית הזה. תפקידנו, וזה החלק הכי יפה בו, הוא לדמיין יחד איך צריכה מדינת ישראל להיראות. האם זה מוגזם לדמיין מדינה שבה כל ילד חרדי לומד אנגלית וכל ילד חילוני יודע איך נראה דף גמרא? האם זה מוגזם לדמיין מדינה שגבולותיה בטוחים ומוכרים ויש לה עם שכניה יחסים של שלום ומסחר? האם זה מוגזם לדמיין מדינה שמובילה את העולם במדע ובתרבות, ובטכנולוגיה ובמחקר, שזוכרת שתפקידה לעזור ליתום ולאלמנה ולגר הבא בשעריה? האם זה מוגזם לדמיין מדינה שהמנוע הפנימי שלה הוא לא שנאת הזר והאחר אלא אהבת האדם? אני מאמין בכל לבי שלא. אני מאמין בישראל, ואני מאמין בישראלים, ואני מאמין ביכולתנו להתעשת ולהתחיל מחדש וליצור פה חברת מופת שכולנו יכולים להיות גאים בה. וכדי שזה יקרה אנחנו צריכים לשמור מכל משמר על מה שמאחד בינינו, ולזכור בו בזמן שאיחוד כזה לא יכול להתקיים אם כל מרכיביו לא מכירים בעיקרון הבסיסי ביותר של הדמוקרטיה – בסמכותה של המדינה לפעול על-פי החלטת הרוב. תודה רבה.
אני, יאיר לפיד, בן יוסף טומי, זכרו לברכה, ושולמית, תיבדל לחיים ארוכים, מתחייב כחבר הממשלה לשמור אמונים למדינת ישראל ולחוקיה, למלא באמונה את תפקידי כחבר הממשלה ולקיים את החלטות הכנסת. (חותם על ההצהרה)
שלום לכם. הקשבתי לכל הצעות האי-אמון. אני אענה על שלוש הראשונות. אני אתחיל בהצעת האי-אמון של מר פרוש. קודם כול, אני משתתף בצערו של אדוני על זה שאתם לא בקואליציה. אני מבין שזה קשה ועוברים עליכם ימים לא פשוטים – – –
חבר הכנסת גפני, אני יודע שאתה נהנה. השתתפתי בצערו של מר פרוש. דווקא הקשבתי לו בתשומת לב. הוא דיבר על המסים שהולכים לעלות אל מול הגירעון. מר פרוש, אני רוצה להיזכר: הממשלה שיצרה את הגירעון הזה, אתם לא הייתם שותפים לה? אתם הייתם עד עכשיו על המאדים? אתם הגעתם רק הבוקר למדינת ישראל? אתם ישבתם בכל ממשלה שהיא כבר 30 שנה, והגירעון הזה רשום על שמכם – אני רק זה שצריך לפתור את הגירעון שאתם יצרתם. וגם לא הייתם החברים הכי זולים בקואליציה הזאת, אני מזכיר לך. זה לא שאתם ישבתם ואמרתם שמתוך דאגה לעם ישראל אתם החלטתם לקחת פחות כסף מתקציב המדינה.
החלק הכי מעניין זה שהיה בך העוז לבוא לכאן ולהגיד שהדבר המרכזי במדינת ישראל הוא הנושא הביטחוני, ואתה מודאג מהירידה באחוזי הגיוס. אתה מודאג מהירידה באחוזי הגיוס?
אני רוצה להגיד לך, אדוני, אל תדאיג את עצמך. הממשלה תטפל בזה שיהיו הרבה – –
– – מתגייסים חדשים, היישר מתוך החצר האחורית שלך.
המון מתגייסים חדשים יהיו לנו. אני לא רוצה שתדאיג את עצמך לגבי חוסנו של צה"ל.
בוודאי, כל השתמטות היא מגונה, ואנחנו מגנים גם את ההשתמטות משינקין וגם כל השתמטות אחרת. כולם יתגייסו – ובאה ישועה לעם ישראל. מר פרוש, אני לא רוצה שתדאיג את עצמך. ויש עוד נושא שאני לא רוצה שתדאג בגינו – אתה מדבר על שנאה לחרדים. איש אינו שונא אתכם.
איש אינו שונא אתכם. רק אני שואל את עצמי: אחרי שאמרנו שבעת-אלפים פעם שאיש אינו שונא אתכם, ואתם ממשיכים לטעון ששונאים אתכם – למה כל כך דחוף לכם להרגיש ששונאים אתכם? למה אתם מוכרחים להרגיש ששונאים אתכם? למה אתם דוחקים את עצמכם לפינה שאין שום סיבה להיות בה? איש אינו שונא אתכם – –
– – הדבר היחיד שקרה, חבר הכנסת גפני, זה שאתם לא בקואליציה.
זה נקרא דמוקרטיה, חבר הכנסת גפני.
ואני לא שואל אותך על מה אני מדבר או על מה אני לא מדבר. אני לא מקבל מכבודו הוראות. המדינה סיימה לקבל מכבודו הוראות. בגלל זה אתה כבר לא יושב-ראש ועדת הכספים, כי נמאס לנו לקבל ממך הוראות – –
– – כי נמאס לנו לקבל מכבודו הוראות.
אני יודע שאתה המחוקק. בהחלט.
עברו כל כך הרבה שנים מאז שהבתולים ואני הוזכרנו יחד.
אני חוזר על דברי, חבר הכנסת גפני: אני אדבר על מה שאני חושב שנכון לדבר. אני רוצה להגיב לכם על טענתכם המתמדת על זה שאתם לא בקואליציה – –
– – יש דבר כזה בדמוקרטיה, ממשלה שאין בה חרדים. זה לא רשום על שמכם בטאבו, מדינת ישראל לא רשומה על שמכם בטאבו, ממשלת ישראל לא רשומה על שמכם בטאבו, וזה לא הופך אתכם לפחות חשובים או פחות אזרחים. אנחנו מכבדים אתכם, אנחנו מאמינים בחשיבות קולכם הדמוקרטי מספסלי האופוזיציה.
אני אשמיע נאום כלכלי כשיישמעו נאומים כלכליים או שאלות כלכליות, ולא הצעות פופוליסטיות. אתה דווקא האדם המתאים – היית סגן שר האוצר – אתה מבין בתחום. אבל אני עונה על שאלתו של מר פרוש. לגבי שאלתך על הרעבת ילדים, כמו שקראת לזה. אנחנו לא ניתן לאף ילד במדינת ישראל להיות רעב. זו חובתנו – –
– – זו חובתנו לדאוג לזה שאף ילד במדינת ישראל לא ירעב, ואנחנו נעמוד בה. אבל אני רוצה להזכיר לך עוד דבר: הגוף שאחראי לפרנס ילדים נקרא ההורים שלהם. נקרא ההורים שלהם. כשאתה מביא ילד לעולם הזה, חבר הכנסת פרוש, אתה האדם הראשון שאחראי עליו. להביא ילד לעולם הזה זאת אחריות כבדה, ואתה צריך להביא ילדים לעולם הזה לא מתוך הנחה שאנשים אחרים יפרנסו אותם, אלא מתוך הנחה שזו חובתך לפרנס את ילדיך. האם אנחנו מסכימים על הדבר הזה, חבר הכנסת פרוש?
חבר הכנסת אייכלר, אני שמעתי שאתה קראת למרד מסים, ואני רוצה לחזור על בדיחתו של חברי חנוך דאום שאמר: מה תציע אחרי זה, שחרדים לא יתגייסו? שחרדים לא ישלמו מסים? על מה אתה מדבר? ודאי שאנחנו נדאג שלא יהיה אף ילד רעב במדינת ישראל, וודאי שאנשים צריכים לקחת אחריות על ילדיהם. זה חלק מהורות – –
חס וחלילה. אני אומר שאנשים צריכים לקחת אחריות על ילדיהם, אבל אנחנו תפקידנו לדאוג לכך שלא יהיה אף ילד רעב במדינת ישראל. אנחנו נעמוד בתפקיד הזה.
ואנחנו נמצא לזה פתרונות. גם אם תהיה ירידה בקצבאות אנחנו נמצא לזה פתרונות. למקרה שאתם ממשיכים להיות מודאגים כל כך, אנחנו כבר הקצבנו 200 מיליון שקל מיוחדים לתקציב הרווחה רק בשביל להבטיח ביטחון תזונתי לכל ילד במדינת ישראל ונדאג לזה שהוא לא יהיה רעב.
אני – – – לחבר הכנסת פרוש, כי הוא הגיש את הצעת האי-אמון. אני אעבור להצעת האי-אמון של חבר הכנסת מזרחי, שפתח את נאומו – – –
סליחה? חבר הכנסת מזרחי פתח את נאומו במילים: "הממשלה הזאת לא מביאה שום חידוש ושום שינוי". אני רוצה לשאול את חבר הכנסת מזרחי שאלה אחת: איך אתה יודע? הממשלה הזאת קיימת חודש.
חודש – כבר אתה יודע שאין חידוש ואין שינוי?
אין פה טענה שאני יודע הכול – –
– – אבל אומר, למשל, חבר הכנסת מזרחי, הוא אומר: איך אתם עושים מס קנייה על מכוניות פאר? אני רוצה להבין: אתם גמרתם להיות נגד מה שאתם נגדו ועכשיו התחלתם להיות גם נגד מה שאתם בעדו? יש לך בעיה עם מס קנייה על מכוניות פאר? מה הבעיה בזה?
לא, אבל אתה לא יודע אם זה רק זה.
הרי כל מה שעשיתם בחודש האחרון זה לקרוא עיתונים. אתה לא יודע אם זה רק זה, אתה רק מנחש.
ועכשיו, למשל, אומר חבר הכנסת מזרחי – – –
אם תרשו לי, אני אענה לחבר הכנסת מזרחי. הוא האדם שהגיש את הצעת האי-אמון. אתה אומר שמחיקת חוב דנקנר הייתה בגללכם. צר לי, אני לא רוצה לפגוע בשמחת המעט שלכם – – –
הציבור זה בסדר, אבל באופן מעשי זה נבלם מפני שאני, כשר האוצר, דיברתי עם המפקח על הבנקים וביקשתי ממנו לבחון את זה, והם עצרו את ההלוואה עד שתיגמר בדיקת המפקח על הבנקים. ככה זה התנהל. בינתיים סטנלי פישר, הנגיד, ואני הודענו על הקמת ועדה לבחינת כל הסדרי החוב. אז להגיד שלא עשינו שום דבר בעניין כשאנחנו אלה שעצרו את זה – זה נראה לי קצת מוגזם. אני גם חשבתי שזה היה טיפה מוגזם שטענת פה שהפרטנו את חברת התעופה הלאומית, שהופרטה ב-1 בינואר 2005, שזה קצת לפני עכשיו. "שמים פתוחים" – נמצא בהידברות מאז שנת 2009; זו השנה הרביעית של הדיונים, וגם יימשכו הדיונים עם אנשי החברה, אנחנו לא זונחים אותם. אנשים עובדים זה דבר חשוב, צריך לדאוג לזה – – –
אני מאמין שחברת "אל על" תחזיק מעמד, וזה יוסיף אלפי מקומות עבודה לענף התיירות במדינת ישראל. החברה אולי צריכה להתייעל, אנחנו נשב, אנחנו נעזור. אנחנו לא מפקירים אף אחד ולא הולכים לשום מקום. וגם לגבי האמירה הזאת שעכשיו לא בונים בדימונה – סתם, בשביל הידע הכללי, כרגע בונים בדימונה 2,700 יחידות דיור. אז כן בונים בדימונה. אני מציע בכל זאת לבחון את הדברים.
מה שבאמת משעשע זה שבמשך חודש האופוזיציה התלוננה על זה שאני לא בא הנה לדבר אתם, וכשבאתי הנה לדבר אתם הספקתי משפט אחד להעביר לפני שהתחלתם לצעוק. זה – – –
ואני מאוד בעד ההליך הדמוקרטי.
אני שמח לשמוע. אני שמח לשמוע.
תראה, אני אגיד לך משהו – – –
אני אשמח להגיד לך דברים רציניים, חבר הכנסת פרוש, כשאתה תעלה הצעות אי-אמון רציניות, שמבוססות על עובדה אחת. אחת.
כשתעלה עובדה אחת, אפשר יהיה לענות לך ברצינות.
אני אגיד לך – לימד אותי בזמנו – הנשיא שמעון פרס פעם אמר לי: בגילי, אני בוחר ממי להיעלב. הגברת גלאון, תראי, שוב, את אדם רציני, את אומרת לי שזאת ממשלה של אכזבה ומפח נפש. אחרי חודש, כבר אכזבה וכבר מפח נפש?
אנחנו צריכים להישמר מפני גזענות, אנחנו צריכים להישמר מפני אנשים – זה נכון שצריך להישמר מפני הגזענות. גזענות היא רעה חולה, גזענות היא דבר קשה. רק שאנחנו לא יכולים להעמיד פנים שאין בעיה במדינת ישראל, או שאין בעיה של הסתננות, או שאין בעיה בדרום תל-אביב.
אנחנו צריכים להחליט שאנחנו מטפלים בדברים. זו בחירה קלה מדי לשבת שם ולצעוק, וזו תמיד הבחירה הקשה לעמוד פה ולנסות לטפל בבעיה שהיא סבוכה ולא חד-ממדית.
אני לא מטיף לך מוסר, קטונתי.
הגברת גלאון, אמרת שאנחנו לא – – –
חברת הכנסת גלאון, הייתה לך טענה שאמרה שיש פה רק קיצוצים ואין פה רפורמות. היום ישבנו עם ראש הממשלה, עם אנשי האוצר, עם אנשי משרד ראש הממשלה, עם המועצה הלאומית לכלכלה, עם אנשי נגיד בנק ישראל. הצגנו להם שורה ארוכה מאוד של רפורמות מבניות שיעשו מהפכה במדינת ישראל בכל התחומים שחשובים לנו: בדיור, ובחינוך, ובתעסוקה כמובן, כי אם אנחנו רוצים להוציא אנשים לעבודה – וכל הנושא של הוצאת אנשים לעבודה הוא קריטי, כי האדם העובד הוא מרכז העשייה של הממשלה הזאת – אתה צריך לעשות דברים בתעסוקה. הצגנו. עדיין – כמו שהזכרת, את אכן חברת כנסת ותיקה ממני בהרבה, ואי-לכך את יודעת שיש לוח זמנים מסודר לדבר הזה. זה יוצג בפני הכנסת במלואו, תהיה לכם הזדמנות להגיב על זה. לעמוד ולהגיד, היות שעוד לא הוצג בפנינו דבר שאני יודעת שמוצג, או אמורה לדעת שמוצג, זה סימן שזה איננו? זה ישנו, זה רק נעשה לפי הסדר של הדברים, כפי שאת יודעת היטב.
הג'קוזי יעלה הרבה יותר. לגבי הגירעון – תראו – – –
אני מודה שחשבתי שאני אקבל כל מיני הזמנות. לשבת אתך בג'קוזי – זו פעם ראשונה שזה עולה כאפשרות. לגבי הגירעון, תראו, אנחנו הרי – כולכם יודעים את זה – אנחנו על הגירעון משלמים ריבית. הריבית היא גבוהה, והריבית היא יקרה, ואז יש לנו מצב שבו במקום להוציא כסף על חינוך ובריאות ורווחה אנחנו מוציאים כסף על תשלום ריביות גבוהות. זה חסר אחריות. אז צריך לסגור את הגירעון הזה, גם במחיר קשה – קצר מועד, אבל קשה. זה לא ייקח הרבה זמן; בתוך שנתיים אנחנו יוצאים מהבוץ הזה. אבל – – –
צריך להקטין את הגירעון, בוודאי.
לא, אני לא אחראי למה שכותבים בעיתונים.
אנחנו סיכמנו על יעד גירעון נמוך בהרבה ממה שדובר עליו. אני מזכיר לך, השנה היא שנה תוצאתית, השנה הגירעון הוא תוצר של העובדה שבעצם אנחנו עובדים ב-1 חלקי 12, והשנה רצה מחודש לחודש, זה יוצר גירעון גבוה יותר. כל המאמץ שלנו הוא להקטין את הגירעון, למשמֵע את הגירעון, כדי שלא נשלם ריביות על גירעון, כדי שיהיה לנו כסף. זה מה שעושה ממשלה אחראית. להציע להגדיל את הגירעון ולחלק כסף לאנשים – זו לא תפיסה חברתית.
אני מציע לכבודו שיחכה, יראה מה יעד הגירעון, יראה למה יש יעד גירעון כזה, יראה איך 2014 היא ירידה משמעותית לעומת 2013, ויעד הגירעון של 2015 הוא אפילו נמוך יותר, יתייצב מול העובדות – יהיה לו הרבה יותר קל לקיים את הדיון הזה. ככה מקיימים דיון, עד כמה שאני מבין – כאמור, חברת הכנסת גלאון צודקת, אני חדש בכנסת, אני שר אוצר חודש – מה שאני מכיר מחיי הקודמים זה שלפני שאתה מקיים דיון כדאי שתדע את העובדות. אבל אולי פה זה אחרת. לגבי הטשטוש המדיני, חברת הכנסת גלאון – – –
אני מאוד מחבב את זה – – –
אני אגיד לך, אני מוציא הודעות בשבת מפני שאני אינני שומר שבת. אני לא אומר לך מה לעשות בשבת, ואתה לא תגיד לי מה לעשות בשבת. אני לא שואל אותך, ואתה – – –
מה זאת אומרת? אני רשאי להוציא הודעות בפייסבוק מתי שמתחשק לי.
הנה אני נמצא פה. הנה אני למולכם.
אתם מוזמנים להוציא תגובה, בהחלט.
לגבי הדשדוש המדיני, חברת הכנסת גלאון, אחרי – – –
חס וחלילה. חס וחלילה. לגבי הדשדוש המדיני. חברת הכנסת גלאון, קודם כול, תראי – – –
אני רוצה להגיד לך שמאוד מרשים זוג הריאות שבהן בירך אותך הקדוש-ברוך-הוא – איש קטן, קטן כמוך, שיוצא ממנו קול כל כך גדול, חבר הכנסת. אני מבקש לענות לחברת הכנסת גלאון על הצעת האי-אמון שלה – –
– – אני חושב שזה מנומס כלפיה, אם לא כלפי – על כבודי אני מוחל – שתיתן לי לענות.
חברת הכנסת גלאון, הסכסוך הישראלי-פלסטיני, לצערנו, נמשך 150 שנה. אני מודה שלא פתרנו אותו בחודש הראשון לכהונתה של הממשלה הזאת. הממשלה הזאת היא ממשלה – בישיבת הממשלה הראשונה ראש הממשלה פתח ודיבר על זה ששתי מדינות לשני עמים זו המדיניות של הממשלה הזאת. שנינו יודעים – אנחנו לא בהכרח חושבים אותו דבר על הפתרון – שנינו יכולים ודאי להסכים – –
– – שזה מסובך ומורכב, ולא ייפתר ביום ולא ייפתר בשעה. את שואלת אותי אם זו ממשלה ששוחרת שלום? כן. את שואלת אותי אם נעשה הכול כדי ליצור מצב לחזרה למשא-ומתן המדיני? בוודאי. זוהי מטרת הממשלה. זו מטרה מוצהרת של הממשלה. זה בקווי היסוד של הממשלה. יש להניח שאנחנו לא נראה עין בעין את הדרך שבה זה יתקדם ולא נראה עין בעין את ההצעות שיהיו לכל הכיוונים, אבל ודאי שאת יכולה לדעת שאחרי חודש – כן, אני מודה, לא פתרנו את הסכסוך הישראלי-פלסטיני, ואני אומר שוב – – –
אני שמח לשמוע שלא ציפו מאתנו.
אני מסכים אתך, חברת הכנסת גלאון, מה שמעורר את השאלה למה בעצם יש הצעת אי-אמון.
אנחנו חושבים, מאמינים, וזה בקווי היסוד של הממשלה, שצריך לשוב למשא-ומתן המדיני, כשעיקרון הבסיסי הוא שתי מדינות לשני עמים. זה מופיע בקווי היסוד – – –
אנחנו בעד מגוון של דעות – –
– – וזה חשוב שיהיה מגוון של דעות, אבל לממשלה הזאת יש קווי יסוד, וקווי היסוד הם הדרך שבה נפעל. נדמה לי שעניתי על רוב הדברים שנאמרו פה. אני מודה לכם על כך – – –
מר שטרית, אתה מדבר על ההודעה בלי ההצבעה?
תודה רבה. ראיתי שמישהו אמר באיזה מקום – אדוני יושב-ראש הכנסת, שלום לך.
ראיתי שאיזה מישהו כתב באיזה מקום שאני לא נואם בכנסת, אז ניצלתי את ההזדמנות הראשונה לדבר בכנסת – –
– – ושידעו שזה שטויות, שידעו שזה שטויות. טוב, הדו-שנתי היה הוראת שעה, החלטנו לא להפוך את זה להסדר קבע. הסיבות: 1. זה שזה מחליש את האופוזיציה – –
– – וזה מחליש את הכנסת, אני נגד זה. אני לא ציני לגבי הדבר הזה. אסור להחליש את האופוזיציה, אסור להחליש את הכנסת, זה חשוב בעיני שלאופוזיציה בכל שנה תהיה הזדמנות הוגנת לדבר נגד, ואולי גם בעד, התקציב.
רבותי חברי הכנסת, אדוני היושב-ראש, אתה צודק. חבר הכנסת ג'מאל צודק.
תודה רבה. הדבר השני זה שכמובן התקציב הדו-שנתי לא מאפשר ודאות, לא בהכנסות ממסים, לא בעמידה במגבלות הוצאה וכו'. יש לזה מאידך לגבי השנה הנוכחית – בשנה הנוכחית אנחנו נעשה תקציב לשנה וחמישה חודשים, או מבקשים מן הכנסת שתאפשר לנו לעשות תקציב לשנה וחמישה חודשים, גם בגלל האיחור. קשה מאוד לעשות שני תקציבים ברצף, זה משתק גם את הממשלה, גם את משרד האוצר. אני מזכיר לחברי הכנסת החדשים, במצב רגיל מתחילים לעבוד על התקציב כבר בפברואר-מרס, אז בעצם היינו מסיימים ומתחילים מייד. במילים פשוטות יותר, אנחנו מבקשים להאריך את הוראת השעה ל-13–14, ואנחנו נחזור לתקציב חד-שנתי מייד בתקציב הבא של 2015. אני מבקש מחברי הכנסת לאשר את הצעות החוק בקריאה ראשונה, להעביר אותן להכנה לקריאה שנייה ושלישית לוועדות הבאות: את הצעת חוק-יסוד: תקציב המדינה לשנים 2009 עד 2012 ולשנת 2013 (הוראות מיוחדות) (הוראת שעה) (תיקון מס' 3), לוועדה משותפת של החוקה והכספים, ואת הצעת חוק ההתייעלות הכלכלית (תיקוני חקיקה ליישום התוכנית הכלכלית לשנים 2009 ו-2010) (תיקון מס' 12) (תקציב דו-שנתי לשנים 2013 ו-2014), התשע"ג–2013, לוועדת הכספים. אני מבקש לשים לב שאני והרב גפני לא רבנו הפעם, ואני מודה לכולכם.
אדוני היושב-ראש, כנסת נכבדה, אני מבין שיש פה סערה גדולה שחלקה לפחות נובע מאי-ידיעת העובדות, אז אולי אנחנו נציג את העובדות. האופוזיציה ודאי צריכה לדעת אותן לפני שהיא מעלה כל כך הרבה הצעות אי-אמון.
מה קרה באמת? בוא נתחיל בתקציב החינוך, כי אני רואה פה את שר החינוך יושב, רוכן על תלמודו כבר מעכשיו. תקציב החינוך לא ירד, תקציב החינוך לא קוצץ. תקציב החינוך בתקציב החדש הועלה ב-6.5 מיליארד שקלים. יש תוספת של 6.5 מיליארד שקלים לתקציב החינוך. לא נגענו בחינוך המיוחד. אני יודע שיש פה חברי כנסת שחרדים במיוחד לנושא החינוך המיוחד, אני כמובן אחד מהם. לא נגענו באגורה שחוקה אחת מתקציבו של החינוך המיוחד. לא נגענו בפרויקטים כמו פרויקט השאלת ספרים, למשל. אני ראיתי פרסומים שנגענו בפרויקט השאלת ספרים. לא נגענו בפרויקט השאלת ספרים. לא הועלו תשלומי ההורים. אלה מכם שהם הורים, סבים, רוצים להיות הורים, אתם צריכים לדעת – לא נגענו בתשלומי ההורים. תשלומי ההורים, להפך. הוספנו 100 מיליון שקלים של מלגות לילדים המוחלשים.
הארנונה, חבר הכנסת הרצוג, לאנשים מבוגרים היא רק לאנשים שהכנסתם מעל ההכנסה הממוצעת, כי הקפדנו לא לגעת באנשים מתחת להכנסה הממוצעת. הוספנו – הייתה יוזמה יפה של חברי כנסת מיש עתיד, אז הוספנו 35 מיליון שקלים למינהל הסטודנטים כתמיכה לסטודנטים אתיופים. עשינו לא מעט דברים. עכשיו מדברים, ובצדק, וחשוב שהכנסת תהיה כל כך חרדה לשכבות המוחלשות, אז אנחנו דאגנו לשכבות המוחלשות, כי הכנסת צודקת. הוספנו תוספת של 1.2 מיליארד שקלים לתקציב הבריאות. אני מופתע, חשבתי שבשלב זה יהיו כבר קריאות ביניים, אבל אני מבין שכל עוד אני אמשיך להסביר לכם – – –
אוקיי, אני אמשיך. לא התכוונתי חלילה – – –
אני אמשיך. אז אני רוצה להמשיך להפיג את הדאגות של האופוזיציה. הוספנו 0.5 מיליארד שקל לתקציב הרווחה. מתוך זה שמנו 200 מיליון שקלים בקרן לילדים כדי לדאוג לביטחון תזונתי לכל ילד. לא יהיו ילדים רעבים במדינת ישראל. הוספנו 500 מיליון שקלים לניצולי השואה. הוספנו 300 מיליון שקלים לסל התרופות. בכל שנה הוספנו 75 מיליון שקלים למחלקות הפסיכיאטריות.
הוספנו 35 מיליון שקלים למינהל הסטודנטים. אה אמרתי, לפרויקטים של סטודנטים אתיופים. לא נגענו, לא נגענו באגורה שחוקה אחת של קצבאות הזיקנה.
אני יודע שהתיאוריה שלכם נהרסת, אני מצטער על זה. אני מבין את מצבכם, אבל לא נגענו בקצבאות הזיקנה, לא נגענו בקצבאות הנכות. העברנו כסף לפרויקט הנגישות לנכים בכל רחבי הארץ. לא נגענו במענקי האיזון לרשויות החלשות. היה ונשאר 2.8 מיליארד שקלים. אנשים אומרים: לא נגעתם בחזקים. איך זה שלא נגעתם בחזקים? האם לעובדות אין כבר שום ערך? האם העובדות כבר לא חשובות לאף אחד?
בפעם הראשונה הלכנו למקומות אחרים, בפעם הראשונה דאגנו לזה שמי שהיה חסין עד עכשיו הפעם גם הוא שילם. מה שעשינו פה בחודשיים האחרונים כדי לאזן בין חזקים לחלשים לא נעשה במשך שנים. הוקמה ועדת אנדורן, כי מישהו צריך להילחם בתספורות של הטייקונים. זה משום מה נשכח. הקמנו את ועדת ששינסקי 2 כדי לבחון את התמלוגים על משאבי טבע. משום מה שכחתם את זה.
העלינו את מס החברות ל-26.5%, העלינו את המס במסגרת החוק לעידוד השקעות הון, העלינו את המס על מוצרי היוקרה. קיצצנו 10% מהשכר של עצמנו.
אנחנו החזקים, אז קיצצנו והלכנו למקומות שמעולם לא נגעו בהם. בתי-ספר שלא ילמדו לימודי ליבה יתוקצבו ב-35% בלבד. חוק נהרי בוטל. זה חיסכון של 400 מיליון שקל לרשויות המקומיות.
תקציב הישיבות קוצץ ב-450 מיליון שקלים, ואני רוצה להגיד לחברי הכנסת החרדים – –
– – 200 מיליון שקלים מהכסף הזה יופנו להשמה לתעסוקה של חרדים. אנחנו רוצים לעזור לחרדים לצאת לשוק העבודה. אנחנו נשים כסף אמיתי כדי לעזור לחרדים לצאת לשוק העבודה. אני לא כופר בזה כמובן, אני לא כופר בזה שהטלנו גם עומס חדש על מעמד הביניים. אני לא כופר – – –
כן, אנחנו קיצצנו גם את קצבאות הילדים. אמרתי את זה כבר על דוכן הכנסת: הגוף האחראי על ילדים נקרא הורים. הורים צריכים לטפל בילדיהם.
אני לא כופר בזה שהוטלו גזירות גם על מעמד הביניים, ואני מודה שריקי כהן תשלם 385 שקלים יותר בחודש למדינת ישראל. ב-385 שקלים ריקי כהן קנתה לעצמה תעודת ביטוח. יש לה ביטוח מפני הרעיון שהכלכלה תתפורר ותתרסק סביבה. ב-385 שקלים היא יודעת שהיא לא תגור ביוון, והיא לא תגור בספרד, ולא יהיה פה 32% אבטלה, ולא 50% אבטלת צעירים. אני חושב שב-385 שקלים היא עשתה עסקה יוצאת מהכלל. שוב, אני לא כופר בזה שזה הרבה כסף. אני לא כופר בעובדה שאנשים מתקשים לשלם את זה, אבל זו תעודות הביטוח שלנו כדי שנדע שהכלכלה הישראלית תמשיך להיות חזקה, והצמיחה תישאר 3.5%, והאבטלה תישאר 6.5%. זו תעודות ביטוח. ואתם מדברים על מעמד הביניים – אני לא דאגתי למעמד הביניים. לכו, חברי מפלגת העבודה, תשאלו את עופר עיני – לדעתי, הוא חלק מכם – אם היה בכלל דיון על קרנות ההשתלמות. אני לא חלמתי לרגע לגעת בקרנות ההשתלמות, אפילו לא קיימנו על זה משא-ומתן. למה? כי זו הקופה הקטנה של מעמד הביניים, ואני לא אגע בקופה הקטנה של מעמד הביניים הישראלי אף פעם. לא עלה בדעתנו.
הוספנו סייעות לגיל הרך. למה? כי זה למעמד הביניים. שמים פתוחים – זה למעמד הביניים. איחוד תאגידי המים – זה למעמד הביניים. יישום המלצות ועדת המזון – זה למעמד הביניים. גבינה צהובה תעלה פחות, נקניק יעלה פחות, הרכבת לכרמיאל ובית-שאן, שייסעו וייבנו – גם הם למעמד הביניים, כי גם בפריפריה יש וצריך להיות מעמד ביניים חזק ואיתן. ועדת השוויון בנטל נמצאת בישורת האחרונה. אנחנו מביאים מהפכה שממשלות נפלו בגללה ומרפאים פצע שדימם במרכז החברה הישראלית. לכו תקראו בספר התקציב את הפרק על המלחמה בהון השחור. עוד שנה מעכשיו אנשים ירעדו לפני שהם יעלימו מס. אנשים ירעדו לפני שהם יעלימו מס. הם ייאלצו לקחת – – –
גם זה שוויון בנטל – הצורך של כולנו לשלם מסים. אז מה עולה מכל מה שאמרתי עד עכשיו? לקחנו משק שאיימה עליו סכנה ובזמן קצר להפליא ובתנאים קשים שמנו אותו על המסלול. וזה שיש טענות, זה בסדר. אבל האנשים שנגדנו בחרו למחות ולצעוק – אנחנו בחרנו להיות בפנים ולעשות את העבודה. תודה רבה.
כתוב בספרים: ניכרים דברי אמת.
אדוני היושב-ראש, כנסת נכבדה, מונחת בפניכם הצעת חוק שמגדירה יעדי גירעון חדשים לשנים 2013–2014 ומגדילה את מגבלת ההוצאה הממשלתית לשנת 2013. בשנת 2012 הסתכם הגירעון התקציבי ב-4.2% מהתמ"ג, שזו דרך מצומצמת, או מצמצמת, לכנות חריגה של 20 מיליארד שקל מתקרת הגירעון הקבועה בחוק לאותה שנה. הפער בין הגירעון המתוכנן לשנת 2012 לבין הגירעון בפועל נבע רובו ככולו מזה שהמשק פשוט לא עמד בתחזית ההכנסות. הקושי לייצר תחזית עמידה בתקציב דו-שנתי הוא גם מובן, הוא גם אינהרנטי, וזו אחת הסיבות העיקריות לכך שהחלטתי לחזור, מייד בתקציב הבא, לשנת 2015, למתכונת תקציבית חד-שנתית. נוסף על האי-עמידה ביעדי ההכנסות קיבלה על עצמה הממשלה מחויבויות תקציביות רבות, שהצטרפו לגידול הטבעי בתקציב ולתיקוני חקיקה בעלי משמעות תקציבית שהתקבלו פה בכנסת. כפי שכולכם ודאי יודעים, לוחות הזמנים הפוליטיים הפכו את שנת 2013 לשנה תקציבית כמעט אבודה. מועד הבחירות לכנסת התשע-עשרה, משך הקמת הממשלה ולוחות הזמנים המצומצמים שנקבעו הותירו רק חמישה חודשים בשנת 2013 ליישום התוכנית הכלכלית, שתיושם במלואה בשנת 2014. התוכנית הכלכלית שתונח בשבוע הבא על שולחנה של הכנסת נועדה בראש ובראשונה להוציא את מדינת ישראל מהמשבר העמוק שבו אנחנו נמצאים. הגירעון המבני העצום שקיים היום במשק, בהיקף של 35 מיליארד שקל, חייב אותנו בריסון תקציבי ובשורה של צעדים קשים, הן במבנה ההכנסות, הן בצד ההוצאה. אני רוצה להדגיש שאם לא היינו עוצרים עכשיו את הסחף, הגירעון היה גדל וגדל וגדל, ומכיוון שהוא מבני היינו עלולים להגיע לקריסה. כדי שלא להשית על הציבור צעדים קשים עוד יותר וכדי להימנע מאי-עמידה במחויבויות המדינה, בחרנו בשנת הכספים 2013 לייצר מה שנקרא "קופסה". כלומר, להגדיל באופן חד-פעמי את סך ההוצאה התקציבית ב-6.5 מיליארד שקלים בשנת 2013 ולייצר התאמות ביעדי הגירעון לשנים 2013–2014. הצעת החוק המונחת בפניכם מבקשת לקבוע, כי נוסף על הגידול המותר בהוצאה על-פי חוק תהיה הממשלה רשאית להגדיל את הוצאותיה באופן חד-פעמי בשנת הכספים 2013 בשיעור נוסף על השיעור הקבוע בחוק, שלא יעלה על 2.2% ביחס לסכום ההוצאה הממשלתית בשנת 2012. בנוסף, מוצע לשנות את מתווה הפחתת הגירעון התקציבי, כך שתקרת הגירעון לשנת 2013 תעמוד על 4.65% במקום 3%, ותקרת הגירעון לשנת הכספים 2014 תעמוד על 3% במקום 2.75%. אני מבקש מחברי הכנסת לאשר את הצעת החוק בקריאה ראשונה ולהעבירה לוועדת הכספים להכנה לקריאה שנייה ושלישית. תודה רבה.
אדוני היושב-ראש, כנסת נכבדה, אני חושב שחבר הכנסת ברוורמן שבר שיא: קריאת הביניים הראשונה הייתה עוד לפני שאמרתי משהו. אבל אני מסכים אתך כמובן.
אדוני היושב-ראש, כנסת נכבדה, התקציב שאנחנו מניחים היום בפניכם הוא כמובן לא רק מספרים ולא רק מסים, אלא הוא הצהרה. התקציב הוא הדרך הטובה ביותר לממשלה לבטא את השקפתה, את סדרי העדיפויות שלה, את הדרך שלה לעצב את החברה. במרכז התקציב שמוגש לכם היום נמצא חזון האדם העובד; הוא בא לידי ביטוי בחיוב לימודי הליבה בכל מוסד חינוכי המתוקצב על-ידי המדינה – –
– – הוא בא לידי ביטוי בהקמת מרכזי הכשרה והשמה לתעסוקה ובהטמעה של מערכת של רפורמות ותמריצים שיגדילו את ההשתתפות במעגל העבודה; הוא בא לידי ביטוי ברפורמת המזון, וברפורמת הרכב, וברפורמת התקינה, ובשורה ארוכה של צעדים אחרים שנועדו להוריד את יוקר המחיה. הוא בא לידי ביטוי בזה שהפכנו את מיצוי כושר ההשתכרות לקריטריון המוביל בקבלת הטבות מהמדינה, הטבות כמו הנחה בארנונה או סבסוד מעונות-יום. כל זה יוצר תשתית שהיא תומכת עבודה, כי אם יותר אנשים יעבדו וישלמו מסים, הנטל יתחלק בין כולנו – –
– – היכולת שלנו לעזור לחלשים תגבר, ונוכל ליצור פה כלכלה שמבוססת על חדשנות ועל יצירתיות, שזה היתרון היחסי שלנו על העולם כבר היום. לתקציב שלפניכם יש שתי מטרות מרכזיות. המטרה הראשונה היא לתת מענה מהותי לגירעון המבני העמוק שהמשק הישראלי מצוי בו, גירעון מבני של 35 מיליארד שקלים. הגירעון הזה יכול היה להמשיך להתגלגל. המליאה הזאת הרי רוויה באנשים פוליטיים שהיו מבינים אילו היינו בוחרים את הבחירה הקלה לא לעשות כלום, פשוט לתת למצב להימשך כמו שהוא ולתת לממשלה להמשיך לקחת התחייבויות שהן גדולות מכדי שיוכלו לעמוד בהן בהמשך.
אבל אם לא היינו עושים דבר, הגירעון המבני של 2013 היה מגיע כבר ל-56.6 מיליארד שקלים, ובשנת 2014 ל-62.2 מיליארד שקלים, ודירוג האשראי של ישראל היה נפגע, ומחירי הריבית על החוב היו עולים, ובמקום להוציא מיליארדים – –
– – על חינוך ועל רווחה, היינו מוציאים אותם על תשלום ריביות. כבר היום, כשהריביות שלנו הן זולות יחסית, אנחנו מוציאים בתקציב הזה יותר מ-80 מיליארד שקל על ריביות ועל עמלות, ואסור לנו לתת לסכום הזה לעלות, כי זה פשוט כסף שהולך לפח. אז במקום – –
– – לחלוק באחריות, בחרנו לעשות את המעשה האחראי, כי אין למשק הישראלי ברירה אחרת אלא לסגור את האוברדרפט העצום הזה במהירות האפשרית, וכל זה תוך כדי התכנסות ליעד הגירעון ולמגבלת ההוצאה הממשלתית, שאושרו כאן, בכנסת, על-ידיכם בשבוע שעבר. המטרה השנייה של התקציב שצריך ליישם במקביל ליציאה מהמשבר היא הנחה של תשתיות וצעדים שבונים צמיחה ואמון. למדינת ישראל יש יתרון שיש למעט מאוד מדינות; אנחנו יודעים להשתנות. יש משהו בדנ"א שלנו, שמאפשר לנו להקים מדינה מכלום ולקלוט מיליון וחצי עולים מרוסיה כמעט בבת-אחת, ולעשות את המעבר מחברה חקלאית לחברה תעשייתית, ומחברה תעשייתית ל-Start-up Nation, לחברה של היי-טק, ולהיכנס למשברים ולצאת מכל אחד מהם חזקים יותר ממה שנכנסנו. זה מה שאנחנו עושים עכשיו. חברי הכנסת קיבלו את ספר התקציב לפני שבוע. מי שקרא בו ביושר, לא רק חיפש איך להתנגח ו/או איך לייאש את הישראלים, יודע שהתקציב הזה לוקח את הקיצוץ הגדול, לוקח את הבעיה, והופך אותה להזדמנות. זה תקציב של צמצום פערים, ושל הגדלת היקף ההשתתפות בשוק העבודה, ושל הגברה של רמת הפריון במשק, ושל נשיאה שווה בנטל הכלכלי – –
– – ושל יציאה מתרבות של קצבאות לתרבות של עבודה – –
– – ושל החזרה לאתוס של ערכים משותפים ושל צמצום הביורוקרטיה של המגזר הציבורי ושל טיפול בריכוזיות המשק וביוקר המחיה, כדי שהמחירים ירדו והשקל יהיה שווה יותר. זה תקציב שיש בו הורדת מחירי הדיור במקביל למהפכה שהתחלנו בה בקבינט הדיור – –
– – ושל מאבק חסר פשרות בעוני – –
– – ושל מאבק חסר פשרות בהון השחור, שמטרתו לייצר פה חברה הוגנת; לא רק חברה הוגנת, אלא גם חברה שהיא ידידותית למגזר העסקי – – –
חבר הכנסת ברכה, אני חושב שאנחנו מחזירים את העתיד, אנחנו הופכים אותו לאפשרי. ברשותך, אני אמשיך.
אנחנו מייצרים פה חברה שהיא לא רק הוגנת, אלא גם – – –
– – – אלא גם חברה שהיא ידידותית למגזר העסקי, שלא פועלת לפי הרוח הפופוליסטית הרעה שנושבת גם ברחובות וגם לא פעם בתוך הבית הזה.
אנחנו רוצים אנשי עסקים מצליחים במדינה, חבר הכנסת שמולי – –
– – אנחנו רוצים יזמות, חבר הכנסת – – – אנחנו רוצים אנשים שפותחים עסקים – –
– – אנחנו רוצים שחברות בין-לאומיות יבואו הנה ויפתחו פה מפעלים, אנחנו רוצים אנשים שמרוויחים, והולך להם, והאנשים האלה לא צריכים להיות נרדפים בידי קנאה ובידי חוסר פרגון, כי זה הורס את המשק הישראלי, ואנחנו לא ניתן לזה – – –
אני שמתי לב לדאגה הכבדה שמעיקה על האופוזיציה לגבי ההבטחות שלנו לבוחרי יש עתיד. זה נוגע ללב. בוחרי יש עתיד – –
– – מאוד מרוצים. אני מסיר דאגה מלבכם, הם לא חושבים שלא קיימו את ההבטחות, רק אתם חושבים. הכול בסדר.
ואם אתם רוצים כבר לדעת על הבטחות, אני שמח ששאלתם, כי היו לא מעט דיבורים על הקיצוץ שיש בתקציב הזה, אבל אולי כדאי שנזכור גם את מה שהוספנו, גם בעת הקשה הזאת של המשק הישראלי. אני יודע שבא לכם לשכוח, אבל אנחנו הוספנו 9.1 מיליארד שקל לתקציב משרד החינוך וחייבנו לימודי ליבה לכל ילד בישראל. ובתקציב הזה נוספו 3 מיליארד שקלים למשרד הבריאות, ונוספו 600 מיליון שקלים לשר הבריאות. מה קרה?
הקצינו 500 מיליון שקלים לתוכנית רב-שנתית לניצולי השואה – –
– – ו-500 מיליון שקלים לתוכנית של שילוב חרדים בשוק העבודה. הוספנו 2.9 מיליארד שקלים לתקציב המשרד לביטחון פנים, כדי שיהיו יותר שוטרים ויותר ביטחון ברחובות, והוספנו 4.7 מיליארד שקלים לתחבורה – –
– – הקדשנו מיליארד שקל נוספים למשרד הרווחה, מהם 200 מיליון שקל – – –
שלא לדבר על זה, אדוני סגן השר, שאתה פוגע בהנאתי להקשיב להם. בן-אדם סוף-סוף עומד פה וקצת נהנה מחברי האופוזיציה, למה להפריע להם?
– – מתוכם 200 מיליון שקלים לקרן לביטחון תזונתי לילדים. אני בטוח, חבר הכנסת רוזנטל, שאתה תומך בזה בכל לב.
הוספנו 100 מיליון שקלים למלגות לילדים מוחלשים, 35 מיליון שקלים למינהל הסטודנטים – אני בטוח שאתה תומך בזה מאוד, חבר הכנסת שמולי.
לא נגענו – לא נגענו – במענקי האיזון לרשויות החלשות. יועברו להן 2.8 מיליארד שקלים לטובת שירותי רווחה.
אני יודע שעובדות זה חלק מסובך כשאתה אופוזיציה – אתם תתגברו.
לא נגענו בתקציב החינוך חינם לגילאי שלוש וארבע, לא נגענו בקצבאות הזיקנה, לא נגענו בקצבאות הנכים.
אני מצטרף מכאן בכל לבי לכל מי שנושא עמו את כאבן של השכבות החלשות. הם לא שקופים בעינינו, והם כאן, ואנחנו צריכים לדאוג להם, כי זו חובתנו. אבל הדבר שהשכבות החלשות הכי זקוקות לו, זו מדינה חזקה, עם כלכלה חזקה. אם לא תהיה פה מדינה חזקה, עם כלכלה חזקה, הראשונים להיפגע יהיו אנשי השכבות החלשות, וזה – אסור שזה יקרה, ואנחנו לא ניתן לזה לקרות – –
– – כי מדינה שהשירותים הציבוריים שלה מתמוטטים היא מדינה שפוגעת בחלשים. אני מבקש מחברי הכנסת לתמוך בהצעת חוק התקציב לשנות הכספים 2013 ו-2014 בקריאה ראשונה. כמו כן, אני מבקש מחברי הכנסת  לתמוך בהצעת החוק לשינוי סדרי עדיפויות לאומיים בקריאה ראשונה. תודה רבה, אדוני היושב-ראש.
אני שומע. אני multi-tasking.
אדוני היושב-ראש, ערב טוב לך, כנסת נכבדה, קודם כול, זה היה כמובן מרתק לשבת פה ולהקשיב. קצת הקשבתי גם בחדר. הקשבתי כמובן בתשומת לב לנאומה המרגש של יושבת-ראש האופוזיציה שלי יחימוביץ על עקרות-הבית, ואני משוכנע שרק בתום לב, חברת הכנסת יחימוביץ, שכחת שאם 450,000 עקרות-הבית שעליהן דיברת לא ישלמו את הביטוח הלאומי, הן יקבלו גמלה של 1,500 שקל רק מגיל 67, ואם הן כן ישלמו את הביטוח הלאומי הן יקבלו גמלה של 2,250 שקל כבר מגיל 62. האם את נגד הרעיון שעקרות-בית יקבלו גמלה גדולה יותר מגיל מוקדם יותר, או שזה פשוט לא מסתדר עם התיאוריה? ואם כבר, אני רוצה להזכיר לך, גברת יחימוביץ – אני יודע שזה לא כיף לזכור – את יכולת לעמוד פה היום במקומי כשרת האוצר. דיברת על זה בנאום הפתיחה שלך.
יכולת לעמוד פה ולהציג את התקציב, אבל פחדת. ברחת מאחריות, כי הרבה יותר נוח לשבת על הקווים ולהעביר ביקורת מאשר לעשות באמת. מנהיגות זה לא להתחנף בזול לעקרות-הבית, חברת הכנסת יחימוביץ. מנהיגות זה להיות מסוגל להגיד לעקרות-הבית שזה לטובתן, גם אם זה לא פופולרי. זה מנהיגות – לעשות את הצעדים הנכונים גם כשזה לא פופולרי. אין מה לעשות. אתם יודעים מה? ואם אתם מדברים על המע"מ, למה שלא תבדקו, כל חברי מפלגת העבודה, כמה פעמים העליתם את המע"מ כשישבתם בממשלה? העליתם, הורדתם, העליתם, הורדתם. כשאתם באופוזיציה זה אסון; כשאתם בקואליציה זו היא דרך הדברים הטבעית. חבר הכנסת גפני דיבר פה בכאב פנימי עצום על הגירעון. הוא אמר שאני פשוט לא יודע מה אני עושה. זה הסבר נחמד להגיד שאני לא יודע מה אני עושה. מה ההסבר שלו? הוא הרי כן ידע מה הוא עושה. הוא היה יושב-ראש ועדת הכספים האגדי. אז מה ההסבר שלו? האם מצלצל מוכר לחבר הכנסת גפני המשפט "הגיע אלי הקיצוץ בתקציבי הישיבות וזרקתי אותו ישר לפח"? זה נשמע לך מוכר, חבר הכנסת גפני? כי זה מה שאתה אמרת. ואני הייתי בפח שלך, חבר הכנסת גפני. הלכתי לנבור לך בפח וגיליתי שם את השנה שעברה וגיליתי שם את השנה שלפניה וגיליתי שם שנים על גבי שנים של שוד הקופה הציבורית, והגירעון שאותו אני סוגר היום הוא גירעון שאתה אחד מאדריכליו. אז אפשר להיתמם פחות, חבר הכנסת גפני.
חברת הכנסת מיכל בירן דיברה פה.
חברת הכנסת מיכל בירן דיברה פה על הכת של פקידי האוצר.
איזה מין סוציאליסטית את, חברת הכנסת בירן, כשאת עולה על דוכן הכנסת ומנאצת משרתי ציבור – אנשים שאגב מרוויחים הרבה פחות ממך – –
– – שעובדים בלילות כדי לעזור למדינה.
ובכלל, כל הנאומים האלה על פקידי האוצר ועל נערי האוצר. כמה זה נוח לריב עם פקידים אנונימיים, חסרי פנים, שלא תצטרכו להתייצב מולם, שלא תצטרכו לתת דין-וחשבון.
זה לא הם, הגברת בירן. זה לא הם. זה לא הם, זה אני. זה לא הם, זה אני.
זה לא פקידים, זה לא נערים. זה אני, זה הממשלה הזאת, ובעיקר, חברת הכנסת בירן – –
– – זה רוב מוחלט של אזרחי ישראל. רוב מוחלט של אזרחי ישראל. זו הדרך שבה רוב אזרחי ישראל בחרו, והגיע הזמן שתשלימו עם זה – –
– – והגיע הזמן שתתרגלו לזה, שזה מה שבחר רוב מוחלט של אזרחי ישראל.
ואל תמכרו לי את קינת מעמד הביניים. הוא לא עניין אתכם קודם, הוא לא מעניין אתכם היום.
זה אף פעם לא עניין אתכם. על מה אתם מדברים? ובגלל שזה לא באמת מעניין אתכם, ובגלל שהצביעות גלויה כל כך, אתם הפסדתם את הבחירות באופן מביש כל כך.
נדמה לי שהוא איננו פה, חבר הכנסת מוזס, אהובי באמת, שדיבר על עשר המכות שנחתו על הציבור החרדי. האם להיות כמו כולנו זו מכה? האם לשאת בעול אתנו זו מכה? האם לשמור על הרשויות המקומיות מפני קריסה בגלל חוק נהרי זו מכה? האם ללמוד מתמטיקה ואנגלית זאת מכה? האם לשרת בצבא ההגנה לישראל בעיניכם זאת מכה?
או שאולי זו זכות גדולה לשמור על עם ישראל.
וחבר הכנסת אטיאס – הו, מגיני החרדים התעוררו. חבר הכנסת אטיאס, אתה מדבר על מחירי הדיור? האם פסה בושה מן העולם? אתה מדבר על מחירי הדיור? שאני אזכיר לך את הקריטריון השערורייתי של ותק בנישואים? שאני אזכיר לך שכל הזינוק במחירי הדיור, כל עשרות האחוזים שבהם עלה מחיר הדיור, קרו כולם במשמרת שלך? אתה הכרעת תחתיך דור שלם, חבר הכנסת אטיאס, ועכשיו אתה עומד פה ומנסה לדבר אתנו על מחירי הדיור? נו, באמת. שאני אזכיר לך איך כל המשאבים של משרד השיכון הלכו לבית-שמש ג' ולביתר-עילית ולחריש החרדית?  מה אתה חושב, שכבר שכחנו איך בילית קדנציה שלמה בלדאוג למגזר אחד, ורק למגזר אחד? ואם אנחנו מדברים – אני שומע צעקות, חברי הכנסת של מפלגת העבודה, שדיברו כל הזמן על זה שהתקציב אינו שונה מתקציב הממשלה הקודמת, אולי מפני שהם מקווים שכולנו שכחנו שהם ישבו בממשלה הקודמת. למעלה משנתיים ישבתם בממשלה הקודמת עם התקציב הזה, שעכשיו כולכם מנאצים אותו כל כך בהתלהבות. ישבתם בממשלה הזאת. זה היה התקציב שלכם, התקציב הזה שכל כך באריכות הסברתם לנו שהוא דומה להפליא לתקציב הזה.
אז עשינו את התקציב שלכם. את התקציב שלכם. ואגב, הייתם ממשיכים להצביע בעד התקציב אילולא זרק אתכם אהוד ברק כמו סמרטוטים. אילולא הוא עשה את זה הייתם ממשיכים לשבת פה ולהרים את ידכם למען אותו תקציב בדיוק, ואתם יודעים את זה ואני יודע את זה. וחברת הכנסת מיכאלי, שמעתי אותך מצטטת פה את הדוח של בנק ישראל בנוגע ל-2015. למה שלא נדבר על מה שאותו הדוח של בנק ישראל אמר על התקציב הנוכחי? האם הדף הזה נקרע מהדוח שהיה בידך? האם איבדת את העטיפה? כי בדוח הזה אמרו שהתקציב הנוכחי, תקציב 2013–2014, הוא התקציב הנכון ושאלה הצעדים הנכונים. ונגיד בנק ישראל אמר שזאת תוכנית כלכלית אמיצה ונכונה.
אני פשוט מבין שכל הדפים האלה נתלשו מן העותק שהיה בידך.
חבר'ה, אל תגנבו קרדיט. הם מחכים. חברי הכנסת של מרצ נורא רוצים לדעת מה יגידו עליהם. שלא לדבר על חברי הכנסת של מרצ, אותה, באמת, חבורה מופלאה של אנשים שחיים בעולם דמיוני עם כלכלה דמיונית. חברת הכנסת גלאון, את טענת פה שהתקציב הזה הוא העתק של התקציב הקודם, וגם שהוא תקציב איום מפני שהוא מקצץ את הגירעון של התקציב הקודם. אז או שהוא בדיוק כמו הקודם או שהוא זה שמתנהג ההפך מהקודם. זה כשל לוגי. שני הדברים כאחד פשוט לא מסתדרים באותו משפט, וכדאי לתקן את זה.
ואני גם הקשבתי בתשומת לב לחבר הכנסת דרעי, היושב-ראש של ש"ס – –
– – היושב-ראש של ש"ס, שמדבר על מעגל העוני. ויש תהליך כזה שברגע שנדלקת מצלמה נדלק גם הסיפור על העיניים העצובות של הילדים העניים. חבר הכנסת דרעי, 30 שנה ישבתם בכל ממשלות ישראל. 30 שנה. אני עוד לא שלושה חודשים שר אוצר. 30 שנה הייתה לכם כל הזדמנות שבעולם לעזור לעוני של הילדים האלה, שאתה כל כך משתתף בצערם.
30 שנה חותכים את הביצה לשניים, אם להשתמש בביטוי שלך. 30 שנה אתם יושבים, ואנחנו – אנחנו הבעיה של הילדים העניים? אתם הנצחתם פה תרבות של עוני והנצחתם פה תרבות של קצבאות. אנחנו רק מצילים את הילדים העניים מכל הדברים האלה. ואתם יודעים מה? אין לי טענה אל האופוזיציה. אין לי טענה אל האופוזיציה. אתם באופוזיציה. מה נשאר לכם? מה נשאר לכם? לנגח ולכסח ולייצר פה נהי ובכי, ולהודיע איזה אסון פקד אותנו. אלא שהציבור יודע את האמת. הציבור יודע שמה שקורה פה באמת זה תקציב אחראי, שנעשה בידי ממשלה אחראית, שבמקום להיכנע לפופוליזם זול הצילה את המשק הישראלי מפשיטת רגל והציבה אותו על אדן זינוק של צמיחה, ושל גידול, ובעיקר – שהבהירה לציבור הישראלי שיש לו על מי לסמוך ויש לו הנהגה אחראית. תודה רבה לכם.
אדוני היושב-ראש, תודה לך, כנסת נכבדה, לשם שינוי, נדמה לי שזו הצעת חוק שתהיה מקובלת על כל סיעות הבית. זה יישום של הסכם של עובדי הקבלן בכל המגזר הציבורי. זו הצעה שלוקחת את הסכם עובדי הקבלן – עובדות ניקיון ומאבטחים – אנשים שמרוויחים את המשכורות הנמוכות ביותר במגזר הציבורי, הסכם שנחתם ב-4 בדצמבר 2012 בין ההסתדרות למדינה, ואשר קבע שיפור בתנאי ההעסקה שלהם, ואנחנו היום מרחיבים את ההסכם הזה לכל הגופים הציבוריים. כל גוף מתוקצב, כל גוף נתמך או תאגיד בריאות יהיה מחויב להסכם הזה. זה קובע גם רף מינימום לכל הגופים האלה להעסקה בעתיד. כדי שלחוק יהיו שיניים, אנחנו מציעים להוסיף לתוספת השנייה והשלישית של החוק להגברת האכיפה של דיני העבודה, התשע"ב–2011, גם חלק מהוראות הצעת חוק זו. זה יאפשר למדינה לבצע אכיפה מינהלית נגד מפרי הוראות החוק, וכן ניתן יהיה להגיש תביעות אזרחיות נגד גופים ציבוריים בגין אי-קיום חובות קבלן השירות כלפי העובד שלו. אני מבקש מחברי הכנסת לאשר את הצעת החוק בקריאה ראשונה ולהעביר אותה לוועדת העבודה, הרווחה והבריאות להכנה לקריאה שנייה ושלישית. תודה רבה.
אני בא לשבת, סליחה. שניים.
אני רק רוצה להגיד, אדוני היושב-ראש, זה קודם כול חוויה חדשה בשבילי להביא הצעת חוק שהאופוזיציה תומכת בה. אני שמח על זה – – –
מה שאתם רואים זה את ההתענגות על חוויה שאני יודע שהיא נדירה. זה חוק שיש לו חשיבות, והוא משמח אותי מפני שהוא מוכיח שאין אנשים שקופים בעיני הבית הזה. אני אומר "בעיני הבית הזה" – לא בעיני האוצר, לא בעיני הקואליציה; בעיני הבית הזה כולו. אין אנשים שהם שקופים, אין אנשים שאין אנו רואים אותם, אין אנשים שאין לנו חמלה עליהם. אמר לי ידידי רובי ריבלין לא פעם שמבחננו הגדול הוא חסרי הישע. אני לא חושב שעובדי קבלן הם חסרי ישע, אבל ודאי שזאת הזדמנות גדולה בשבילנו לתת להם עזרה ולהיאבק על הזכויות שלהם. אני מודה על כל מה שנאמר פה, ומפה תצא הקריאה שאומרת שאין אדם שאין רואים אותו במדינת ישראל. אני מודה לבית כולו.
אדוני היושב-ראש, כנסת נכבדה, תרשו לי להתמקד בהצעת האי-אמון על ההסתה וההתנכלות של שר האוצר כלפי הציבור החרדי. ההסתה וההתנכלות. אני רוצה שלפני שידברו פה על הסתה והתנכלות, חברי הכנסת החרדים יסירו דאגה מלבם. אנחנו קוראים את העיתונות החרדית, שבה משווים את כל החילוניות לפרוצות, את כל הנוער החילוני למסוממים ולהוללים. וזה כמובן לפני שדיברנו על מאמר המערכת ב"יתד נאמן", שבו השוו אותי להיטלר. אז אתם מדברים על הסתה והתנכלות. שמעתי קודם את חבר הכנסת הרב גפני מדבר בכאב ובפתוס על מעמד הביניים. פתאום מעניין אותו מעמד הביניים. יש רק דבר אחד שמעניין את הרב גפני, וזה בסדר. רק לא צריך לרמות את כנסת ישראל, אדם עם כיפה וזקן.
הבעיה היא, הרב גפני – – –
הבעיה היא, הרב גפני, לא זה שאתם חרדים, הבעיה היא זה שאתם מוציאים שם רע לחרדים. כי אם להגיד לציבור החרדי שכל מה שאני רוצה בשבילו זה בדיוק את אותן זכויות כמו לבן שלי, וכמו לבת שלי, וכמו לעצמי – זו הסתה והתנכלות? באמת? האם להגיד לתלמידי ישיבות שאין שום סתירה בין לימוד תורה לבין עבודה זה הסתה והתנכלות? האם לצפות מהם לקיים את הדיבר הרביעי זה הסתה והתנכלות? "ששת ימים תעבוד ועשית כל מלאכתך", כתוב בעשרת הדיברות. לא ששת ימים תשב בישיבה, ומישהו אחר ישלם את החשבונות; לא ששת ימים תקבל קצבאות; לא ששת ימים יעבוד החילוני מהבוקר עד הערב כי הוא חמורו של משיח. אנחנו לא חמורו של משיח. אנחנו היינו חמורו של משיח יותר מדי שנים. ואני אומר לכם, זה לא יביא את המשיח, זה מרחיק את המשיח. כי מה שמבדיל בין יהודי ליהודי מרחיק את המשיח, ומי שמחלק את העם לטובים ורעים מרחיק את המשיח, ומי שמאשים את האחר בהסתה ובהתנכלות מרבה שנאה בישראל, ומי שמרבה שנאה בישראל מרחיק את ביאת המשיח. לא הסתה ולא התנכלות, אלא שוויון. אין יותר זכויות יתר, אין יותר תקציבים מנופחים. איש אינו מסית נגדכם, איש אינו מתנכל לכם; אנחנו פשוט החזרנו את המדינה לשפיות. בשנת 1979, 84% מהגברים החרדים עבדו. 84% מהגברים החרדים עבדו. האם הוריכם היו פחות חרדים מכם? האם הם היו פחות דתיים מכם? האם הם האמינו פחות באלוהים מכם? כי בעיני זה להפך: ההורים שלכם, להבדיל מכם, הלכו בעקבות הרמב"ם, שאמר ב"משנה תורה", הלכות תלמוד תורה, פרק ג', פסוק ט': "כל המשים על לבו שיעסוק בתורה, ולא יעשה מלאכה, ויתפרנס מן הצדקה, הרי זה חילל את השם, וביזה את התורה, וכיבה מאור הדת, וגרם רעה לעצמו, ונטל חייו מן העולם הבא". האם אתם מאשימים גם את הרמב"ם בהסתה ובהתנכלות לציבור החרדי? כל מה שעשינו היה ללכת בדרך הזו, שבה התורה היא לא קרדום לחפור בו, התורה היא לא פטור מעבודה. התורה לא מפרידה בין יהודים, היא מאחדת את היהודים. בגלל זה, אגב, אנחנו הולכים להשקיע חצי מיליארד שקל בתוכנית חומש שתעודד חרדים ליציאה לעבודה. ובגלל זה ביטלנו את חוק נהרי; ובגלל זה ביטלנו את הקריטריון השערורייתי של ותק בנישואים להטבות בדיור; ובגלל זה קיצצנו לבתי-ספר שלא מלמדים לימודי ליבה, כי בתי-ספר צריכים לתת לילדים כלים לצאת יום אחד לעבוד. ובגלל זה אנחנו מאמינים שהקיצוץ בתקציב הישיבות לא יגרום נזק לעולם התורה. זה רק אומר שאנשים יעבדו בבוקר וילכו ללמוד תורה בלילה, בדיוק כמו שאבותינו עבדו בבוקר והלכו ללמוד תורה בלילה. אין דבר יותר יהודי מזה בעולם כולו. ואל תנסו אפילו לדבר אתנו על השכבות החלשות. אנחנו הבעיה של השכבות החלשות? לא נגענו בקצבאות הזיקנה, לא נגענו בקצבאות הנכים, הוספנו 500 מיליון שקל לניצולי השואה. 30 שנה ישבתם בממשלה – אם כאלה צדיקים אתם, איך זה שבמשך 30 השנה האלה מצבם של החלשים הורע והורע, נחלש ונחלש? האם יש מישהו בבית הזה, זרם אחד, מפלגה אחת, שתרם יותר להנצחת העוני מכם, ומתרבות הקצבאות – –
– – שאתם מעודדים כבר שנים? אתם רוצים לעזור לחלשים? תעזרו להם לצאת לעבודה.
אתם רוצים לעזור לעם ישראל? תפסיקו אתם את ההסתה ואת ההתנכלות.
איש אינו שונא אתכם, איש אינו מתנכל לכם. כל מה שעשינו זה לבטל את זכויות היתר שלכם, ולהפוך את המשחק להוגן. ועכשיו המשחק הוא הוגן לכולם, ואת זה צריך היה לעשות כבר לפני הרבה שנים. אז אני ממליץ לכנסת, אדוני היושב-ראש, למחוק את המילים "ההסתה וההתנכלות" ולהצביע נגד הצעת האי-אמון הזאת. תודה רבה.
לא על הגיוס דיברנו כל הלילה, דיברנו על שנאה. אז בואו נדבר על שנאה. אין בי שנאה, לא לחרדים, לא לעולם התורה. זה הקושי הגדול שאתו יצטרכו להתמודד חברי הכנסת החרדים – העובדה שאין פה שנאה. הם עשו לעצמם הערב עבודה קלה. הם אמרו ששונאים אותם, וזה ההסבר שפוטר אותם מלהסתכל על עצמם ולשאול את עצמם: האם יש להם חלק במה שקרה? האם יש איזושהי סיבה לכך שמדינה שלמה מסתכלת עליהם ואומרת להם: אתם טועים? לא באורחות חייכם, לא חלילה בהיותכם דתיים. אתם טועים במהות ההסכם שיש בין אדם למדינתו. הם אמרו לעצמם ששונאים אותם והם מסתתרים מאחורי האמירה הזאת, כדי שהם לא יצטרכו לעשות חשבון נפש ולבחון את עצמם. האם הלילה הזה לא מצדיק חשבון נפש? האם הם באמת יכולים לפטור את הלילה הזה, את ההחלטות שנעשות בו, באמירה ששונאים אותם ובהתגוננות האוטומטית והאינסטינקטיבית, ובהסתגרות נוספת ובהתבדלות נוספת? בתוכם פנימה הם יודעים שהם לא יצאו מזה כל כך בקלות. איש לא שונא אותם. איש בכל הבית הזה, איש בכל הקואליציה או באופוזיציה, איש ביש עתיד – איש לא שונא אותם, איש לא מנסה להתנכל להם או להציק להם. כל מה שאנחנו מנסים לומר להם בלילה הזה הוא שאנחנו כבר לא יכולים לחיות עם הסידור הישן. אנחנו כבר לא עומדים בו. הוא צריך להשתנות. האם היה רגע, רגע אחד, בכל הלילה הארוך הזה, שבו הם שאלו את עצמם אם הסידור החדש הוא באמת לרעתם, באמת מנוגד לתפיסת עולמם, באמת סותר את היותם אנשים דתיים? היום בבוקר, בוועדה לביקורת המדינה, ישבתי לצד חבר הכנסת אמנון כהן מש"ס ודיברנו על ניצולי השואה ועם ניצולי השואה – אנשים בני 83 ו-85, אנשים חרושי קמטים וחרושי זיכרונות. האם לטפל בהם זה חילול השם? האם להביא תרופות, לנקות להם את הבית, לשבת לשמוע את הסיפור שלהם, זה ביטול תורה? זה קיום תורה. וזה השוויון בנטל. ולא רק זה – ללכת לעבוד זה השוויון בנטל הכלכלי. בתחילת הערב הזה הבאתי נתון: 84% מהגברים החרדים עבדו ב-1979. זה המספר שאנחנו צריכים לחזור אליו, כי תורה ועבודה זה השילוב המקודש ביותר של היהדות. לכו לרחובות בני-ברק, צאו לחוצות ירושלים, תשאלו את הצעירים החרדים אם הם באמת רוצים להיות עניים, אם זו גזירה משמים, אם הם לא היו רוצים להחליט בעצמם על גורלם. הרי זה יתרונה הפילוסופי הגדול של היהדות, שהיא מאפשרת לאדם לבחור בעצמו. הלילה הזה הוא לא תחילתה של מלחמה, הוא תחילתו של פיוס. אנחנו צריכים לבחור יחד איך לצאת מהלילה הזה. אני יודע שהם כועסים, אני יודע שהם כואבים, אני לא מקל בזה ראש, אבל אנחנו צריכים לעשות בחירה. אנחנו צריכים לסיים את הלילה הזה בכך שנשים בפנינו את האפשרויות ונבחר בחיים. "ובחרת בחיים" פירושו שבחרת בחיים משותפים, ביחד, מתוך שוויון – גם שוויון בנטל וגם שוויון זכויות. תודה רבה לכם.
תודה רבה. אדוני היושב-ראש, כנסת נכבדה, יש לי העונג להסכים גם עם ניסן סלומינסקי וגם עם זהבה גלאון. זה אכן תקציב שמשנה את סדרי העדיפויות במשק, וזה אכן תקציב שמבטא באופן הברור ביותר השקפת עולם. אני מבין שהאופוזיציה לא אוהבת את השקפת העולם הזאת, וזו זכותה ואולי אפילו חובתה, אבל היא משקפת את רצונו של הבוחר כפי שהוא השתקף בבחירות האחרונות; הבוחר אמר את דברו, הוא אמר בעד איזו השקפת עולם הוא מצביע, וזה מה שמשקף התקציב. זה תקציב שבו מעמד הביניים במרכז. אני מבין שיש מפלגות שעכשיו גילו לראשונה שקיים דבר כזה, מעמד הביניים. אני מברך אותן על כך. אני שמעתי אתמול בלילה את הרב גפני. הוא עכשיו פותח וסוגר כל אחד מנאומיו במעמד הביניים, ואני שמח שגילינו לו לראשונה על קיומו של דבר כזה. אני רואה שגם חברי היותר-סוציאליסטים במפלגת העבודה גילו פתאום את מעמד הביניים, ואפילו מרצ גילתה לפתע את מעמד הביניים. אני מברך אתכם על כך.
תמיד שמח לראות אנשים שמוכנים להרחיב את אופקיהם. כי באמת, מעמד הביניים, שהיה בכל השנים הכספומט האוטומטי של כל הממשלות, היה הפעם המקור התקציבי האחרון שניגשנו אליו. קודם לקחנו מהישיבות, וקודם לקחנו ממשתכרי המשכורות הגבוהות, וקודם העלינו את תנאי המסים על חברות הענק, לראשונה זה שנים, ובסוף אכן לא הייתה ברירה ולקחנו ממעמד הביניים. זו אגב הסיבה, למישהו שמחפש דוגמה, שלא נגענו ולא הבאנו לוועדה – ניסן יעיד – את קרנות ההשתלמות. למה? כי קרנות ההשתלמות זו הקופה הקטנה של מעמד הביניים, זה הבר-מצווה של הילד, זה החתונה של הבת. זה הדבר הזה, שכשאתה מדבר על לשמור על מעמד הביניים – זה לשמור על מעמד הביניים. נהוג לומר שהבחירות האחרונות היו תוצר של המחאה, ואני מסכים עם זה. אבל המחאה לא הייתה על הקוטג' והמחאה לא הייתה על הדיור אפילו; המחאה הייתה על הוגנות. אנשים הרגישו שהמשחק לא הוגן: שלוקחים באופן לא הוגן ומחלקים באופן לא הוגן, ואת זה באנו לשנות. לקחנו את חוקי המשחק ושינינו אותם. הפכנו את הכללים להוגנים. ביטלנו את זכויות היתר של ציבורים שלאורך שנים ארוכות נהנו מפריבילגיות לא מוצדקות – –
– – והפכנו את כולם לשווים. אין יותר שווים יותר – –
– – יש שוויון גם בנטל הכלכלי.
– – שכל מבקריו של התקציב – – –
יש דבר אחד שכל מבקריו – –
שניים: חבר הכנסת יעקב אשר – – –
יש דבר אחד שכל מבקרי התקציב לא הסבירו לנו. לא הסבירו לנו. הבנו שאתם כועסים, הבנו שאתם מלאי האשמות, הבנו שאתם חושבים שצריך לקנות מכונית לכל פועל ודירה לכל זוג צעיר. אבל לא הבנו דבר אחד: מאיפה בדיוק אתם מתכוננים להביא את הכסף לזה?
באמת? הרי אפילו חברת הכנסת גלאון לא לקחה את עצמה ברצינות בזמן שהיא דיברה פה. מה באמת הייתם עושים אם הייתם עומדים פה במקומי?
אני יודע שאתם לא באמת רוצים לעמוד פה במקומי, כי הרבה יותר קל לעמוד שם, לשבת שם ולצעוק ולבקר. אבל אילו עמדתם כאן במקומי, מה הייתם עושים? תנו רמז קטן – –
– – מה הייתם עושים אם באמת הייתם נתקלים בחיים האמיתיים – –
– – לא בעולם ה"לה-לה-לנד", לא בפנטזיה. מה הייתם עושים? אני קראתי את התוכנית הכלכלית, ובגלל זה אני אומר שאתם ב"לה-לה-לנד" ובעולם פנטזיונרי שאין שום קשר בינו לבין המציאות – – –
אז מאיפה תכננתם להביא את הכסף, חוץ מהפנטזיה שהמצאתם לעצמכם? מהצ'קים של החתונה? מאיפה? איך הייתם סוגרים בור אמיתי, לא בור מפונטז; בור אמיתי של 35 מיליארד שקל. אני מזכיר לכם, אם לא היינו עוצרים את הדימום עכשיו, אז בשנה הבאה הבור התקציבי היה 66 מיליארד שקל. מה הייתם עושים אז? מוכרים את חיפה? את ראשון?
ואם לא היינו עושים שום דבר, בשנה אחר כך – –
– – הבור התקציבי היה עובר את 70 מיליארד השקל. ומה הייתם עושים אז? ממשכנים את תל-אביב ואת רמת-גן – – –
יש משהו נוגע ללב כמעט – –
– – בדרך – משהו מכמיר לב, אני קונה את הביטוי, מכמיר לב – בדרך שבה ציפו אנשים – – –
– – – אנשים ציפו שיקרה נס. ציפו לנסים, שזו תכונה יהודית יפה, ציפייה לנסים. ציפו שיבוא מישהו, יקרה נס והגירעון התקציבי ייעלם ולא ישוב עוד. נסים לא קורים – עבודה קשה, לבוא, לשים את הידיים עמוק בבוץ, לעבוד קשה ולתקן כשמשהו מקולקל. זה פחות נוח מלשבת במליאה ולצעוק. זה פחות נוח מלהמציא תוכניות שבינן לבין המציאות אין שום קשר. זה פחות נוח מלקום בבוקר ולהגיד: גיליתי 43 מיליארד שקל שאינם בשום מקום. זה פחות נוח. יותר קשה לעבוד. יותר קשה לבוא בבוקר, לשים את הידיים בבוץ, לעבוד ולתקן את המצב. יותר קשה.
יותר קשה, אני מודה בתור מי שחווה את זה יחד עם ניסן, יחד עם הממשלה, אנחנו מורידים ראשינו. אכן, יותר קשה.
אני מסתכל עליכם – יותר כיף. באמת יותר כיף. מה שחשוב לכלכלה – וזו מהות התקציב הזה – זה הצמיחה. ותהיה פה צמיחה. תעסוקת החרדים – 500 מיליון השקלים שאנחנו הולכים להקדיש בחומש הקרוב לתעסוקת חרדים ולהכנסת חרדים לשוק העבודה זה מנוע צמיחה.
500 מיליון. המעבר של המשק הישראלי לגז – זה מנוע צמיחה; העידוד לתעשיות הטכנולוגיות – זה מנוע צמיחה.
ויותר מכל דבר אחר, ניהול ממושמע הוא מנוע צמיחה, כי הוא מייצר ודאות למשק, ומשק זקוק לוודאות – הוא צריך לדעת שדברים מטופלים, הוא צריך לדעת שלא עומדים מן הצד ומסתכלים כשיש בור תקציבי שהולך וגדל.
אנחנו היינו צריכים לייצר משמעת פיסקלית אמיתית בתוך המשק הישראלי, כי זה נכון לעובדים, זה נכון למעסיקים, זה נכון למשקיעים הזרים. ודאות היא מנוע צמיחה – יצרנו ודאות. אנשים יודעים עכשיו שהעסק מטופל. ואגב, אם כבר מדברים על – אני הבנתי שנכמר לבה של חברת הכנסת זהבה גלאון. אני הרי נשארתי לדבר, ואני אוהב את זה, זה מוכיח שאת אדם חם וטוב.
וכאדם חם וטוב, אני מבין שהקיצוץ בתקציב החינוך מעיק עלייך, אז אני רוצה לשמח אותך ולהרגיע אותך: תקציב החינוך עלה ב-9 מיליארד שקלים – –
– – ותקציב הבריאות עלה ב-1.2 מיליארד שקלים, ותקציב הרווחה עלה ב-0.5 מיליארד שקלים ויעלה עוד. אז אני רוצה שתדעו – את דיברת על השכבות החלשות, ויפה דיברת. אני רוצה שתדעי – בוועדת הכספים אמר לי רובי ריבלין משפט יפה, הוא אמר: לעולם אסור לנו לשכוח את חסרי הישע. והוא צודק. ובגלל זה לא נגענו בקצבאות הזיקנה ולא נגענו בקצבאות הנכים. ואם תסתובבי אחורה, לאילן גלאון – –
– – הוא יגיד לך מי העביר יותר תקנות – יותר הנגשה. אני יודע שאתם ביחד. יותר הנגשה. הוספנו 500 מיליון שקל לניצולי השואה. עשינו את כל הדברים שאמורים לייצר בנסיבות הקיימות מעטפת הגנה לשכבות החלשות.
האם אפשר לעשות יותר? בוודאי. האם צריך לעשות יותר? בוודאי. האם נעשה יותר? בוודאי. בוודאי.
רק אנחנו לא יכולים לתת כסף שאין לנו. ואחד הדברים הכי חשובים, אחד הדברים הכי חשובים הוא שאנשים יבינו שלחלשים יש הכרח במדינה חזקה. אם יש מישהו שזקוק למדינה חזקה ולכלכלה חזקה, הרי אלה השכבות המוחלשות במשק.
הם באמת לא יכולים להרשות לעצמם יוון, הם באמת לא יכולים להרשות לעצמם ספרד. הם באמת לא יכולים להרשות לעצמם את הבור התקציבי הזה.
החלשים זקוקים למדינה חזקה יותר מכל אחד אחר, ולכך דאגנו. זה תקציב מלא תמריצים להשתלבות בשוק העבודה. מי שעובד מקבל סבסוד במעונות-יום, בדיור בר-השגה, במערכת של הכשרה והשמה – –
– – כי אנחנו מבינים שעבודה היא הבסיס של חברה. אנחנו העברנו דרך התקציב הזה – אנחנו מעבירים את החברה הישראלית מתרבות של קצבאות לתרבות של עבודה.
אני יודע שיש פה כאלה שמנסים למשוך אותנו חזרה לתרבות של קצבאות – לא ילך להם.
לא ילך להם. אנחנו ניצור פה תרבות של עבודה. כי רק תרבות של עבודה תציל את המשק, תקדם את הכלכלה ותייצר פה צמיחה. לא תרבות של קצבאות, תרבות של עבודה.
עבודה היא ערך ייעודי, עבודה היא ערך סוציאלי, ואנחנו צריכים ליצור פה תרבות של עבודה. במקביל – – –
במקביל, יצרנו צעדים להורדת יוקר המחיה, כמו השינוי שעשינו בתאגידי המים, הרפורמה בנמלים שיצאה עכשיו לפעולה, תוכנית ההבראה לחברת החשמל. היום היה הכינוס הראשון לגבי תוכנית ההבראה של חברת החשמל. אנחנו כן נבטל את החשמל חינם הזה שרודף אותנו כל השנים. אנחנו ניצור שם תוכנית הבראה, יחד עם העובדים, בשביל לדאוג לזה שהחשמל בארץ יוזל. החשמל יקר מדי, צריך להוזיל אותו, והרפורמה תביא לזה. אנחנו בונים תוכנית סיוע לעסקים קטנים, כי הם מנוע צמיחה גדול למשק הזה, ואנחנו צריכים לעבוד אתם ומולם. במהלך הכנת התקציב קיימנו דיאלוג פורה ונכון עם ועדת הכספים, שהביא פתרונות יצירתיים, שאפשר להקל על מעמד הביניים, בין השאר במס הכנסה. הקשבתי קודם לניסן, שדיבר על זה. היה משהו יפה בתהליך, מפני שכשאנחנו באנו לוועדת הכספים, אני אמרתי לניסן, האוצר אמר לוועדת הכספים: אנחנו, בניגוד לעבר, לא חושבים שכל השכל נמצא בבניין אחד. לא כל השכל במשרד האוצר. אנחנו רוצים לשמוע אתכם, אנחנו רוצים לקיים דיאלוג אמיתי, אנחנו רוצים לשמוע את הכנסת, לכנסת יש תפקיד חשוב בתהליך הזה.
אם אתה רוצה לבטא באופן כלכלי או פרלמנטרי מהי פוליטיקה חדשה – זו פוליטיקה חדשה, שבה באמת מדברים ובאמת מקשיבים ובאמת מגיעים ביחד לפתרונות, ואנשים אומרים: אוקיי, זה לא, זה כן, בוא נראה איך נייצר הסכמה. היה משהו מאוד מרשים בעובדה שהוועדה הכירה באחריות שלה למשמעת הפיסקלית. הוועדה הבינה, ונאמר לי שזה בניגוד לשנים קודמות ולכנסות קודמות – –
– – נאמר לי, ניסן, שזה בזכות המנהיגות שלך. הוועדה הכירה בעובדה שאנחנו צריכים לחיות במשמעת תקציבית, כי כל אפשרות אחרת תפורר את הכלכלה הישראלית.
אישור התקציב הוא לא סופו של התהליך, הוא נקודת פתיחה לדרך שלמה, שבסופה לא רק שנצא מהגירעון המבני הזה, אלא נשגשג ונהפוך את הכלכלה הישראלית בחזרה להיות מובילה ומרכזית, ואת זה נעשה בזמן קצר. אני אמרתי, ואני אומר את זה שוב: בואו שנה וחצי מהיום, אני אעמוד פה על הדוכן, תבחנו אותנו. אנחנו עושים את דברים הנכונים, אנחנו מאמינים בהם – –
– – ולא קל לעשות את הדברים הנכונים, אבל זה תמיד מה שצריך לעשות כשרוצים לעבוד באופן אחראי. תודה רבה.
ידעתי שאתה נואם ובאתי בריצה.
כתוב בתלמוד שלא נהוג לדבר בשם המת – אתה מודע לזה, נכון?
כתוב בתלמוד שלא ראוי לדבר בשם המת.
אני לא מתפלא. אתה פה, אין לך זמן ללמוד תלמוד. אני אביא לך את זה.
זה הדבר היחיד שאמרת שהוא נכון.
אני, אני הפרעתי. אני מתנצל.
טעית בציטוט. זה לא עשו לי את החיל הזה אלא עשו את החיל הזה.
עשה לי, לא עשו לי. "עשה לי את החיל הזה".
אדוני היושב-ראש, כנסת נכבדה, לפני שאני אציג בכמה מילים את התקציב, אולי מן הראוי שאני אגיד מה התקציב שלא הוצג כאן. התקציב שלא הוצג כאן הוא התקציב האופטימי שמסרטטת לנו האופוזיציה, והאמת, כמה הייתי רוצה לתת את התקציב הזה, לשים אותו בפניכם – תקציב שכולו לתת ולתת ולתת: לתת למרכז ולתת לפריפריה, לתת לילדים ולתת לזקנים, להוריד את מס ההכנסה נאמר ל-2%, לבטל את המע"מ באופן טוטלי, מכונית לכל פועל, מטוס לכל משפחה, כל תלמיד יקבל בית-ספר משלו. ועכשיו, כשסיימנו לדון בעולם הפנטזיות, אני מציע שנחזור לעולם האמיתי, שבו יש אנשים אמיתיים עם בעיות אמיתיות ותקציבים אמיתיים שצריך להגיש לכנסת אמיתית.
התקציב הזה הוא תקציב שבאמת עסק קודם כול בשאלה: איפה הכסף? המשימה הראשונה, המשימה שאיש לא רצה לעסוק בה, המשימה שאיש או אישה לא העזו להתקרב אליה הייתה אכן לסגור בור תקציבי של 35 מיליארד שקלים; לא בור חד-פעמי – גירעון מבני מתגלגל שמתרחש בעולם האמיתי, לא ב"לה-לה-לנד" של האופוזיציה; מתרחש בעולם שבו אם אתה לא מטפל בו עכשיו, הוא יהפוך בשנה הבאה, ב-2014, ל-66 מיליארד שקלים, ושנה אחר כך ללמעלה מ-70 מיליארד שקלים. דבר אמיתי שקורה בחיים האמיתיים האלה – –
– – שהאופוזיציה – החיים האלה שהאופוזיציה החליטה להתעלם מהם, לשבת עם עיניים סגורות ולקוות שלא נשים לב שאין עולם כזה.
אין תקציב כזה, אין עולם כזה, זה לא קרה.
במקום זה היינו צריכים – –
האם עלינו לתת לעסק להתפרק סביבנו? העיקר שלא יכעסו עלינו, העיקר שלא נצטרך להיות אחראים, העיקר שלא נצטרך לחשוב על המחר, אלא רק על מה שיכתבו עלינו היום בידיעה קטנה בעמוד הפנימי?
אז זו הבחירה שעשינו: לגלות מנהיגות שלא בורחת מאחריות, לגלות מנהיגות שמתרחשת בעולם האמיתי, ולא בעולם הפנטזיות.
המקום הזה שבו אני עומד ומציג בפניכם את התקציב הוא המקום שקודם כול וראשית כול אפשר ממנו לא רק לדבר, אלא באמת להגן על אזרחי ישראל ועל מעמד הביניים הישראלי; לא על אזרחי ישראל במדינת הפנטזיה – –
– – לא על מעמד הביניים של ה"לה-לה-לנד" – האנשים האמיתיים שצריך לשמור על חייהם ועל המדינה שבה הם נמצאים.
אנחנו החלטנו לעשות תקציב בתנאים קשים, ועדיין – –
– – לשים את מעמד הביניים במרכז, עדיין – אני שמח, אגב, לראות שהאופוזיציה גילתה את קיומו של מעמד הביניים. אני רואה בזה את תרומתי לשיח הפרלמנטרי. אני מקשיב לשיח הפרלמנטרי שנים רבות – –
– – לא ידעתי שידעתם, שהיה לכם מושג על העניין הזה.
אז אני מברך אתכם על זה שגיליתם שמעמד הביניים – –
– – שבמשך שנים היה הכספומט האוטומטי של כל ממשלות ישראל, הפעם היה – –
– – המקור התקציבי האחרון שאליו ניגשנו.
– – קודם לקחנו ממקבלי המשכורות הגבוהות – –
– – קודם העלינו – אה, ברוך הבא.
קודם העלינו את המסים על חברות הענק לראשונה זה שנים – –
– – קודם לקחנו מתקציב הביטחון, ששנים איש לא נגע בו. אני לא גאה בזה, אני אזרח ישראלי חרד. יושב פה בוגי יעלון, הוא יודע שרעדה ידנו.
ורק בסוף, אחרי שלקחנו מכל המקומות האחרים והתברר שבעולם האמיתי, שבו מתנהלים החיים האמיתיים, במקומות האמיתיים, אין ברירה – אז לקחנו בסוף גם מעט ממעמד הביניים. זה מצער אותי, זה עצוב – – –
והחלק הכי מעניין בשיח שאני שומע הוא שהתברר שהאופוזיציה אכן לא הבינה מה קרה במחאה החברתית.
אני פשוט חושש לחייו של חבר הכנסת כבל, הוא כבר מכחיל מחוסר אוויר ולא היינו רוצים שהוא יתעלף באמצע דיון חשוב כל כך.
היות, חבר הכנסת כבל, שהעלינו את תקציב הבריאות ב-1.2 מיליארד, אז יש לנו מי שיטפל בך, ועדיין אני חושש לחייך.
חבר הכנסת הרצוג, אני מתנצל שלא תקפתי גם אותך מעל הדוכן ואני מבטיח לתקן את זה בהמשך.
ובכן, עכשיו כשגמרנו – – –
אולי, החלק המעניין בלהקשיב לאופוזיציה זה שהתברר שהם פשוט לא הבינו על מה הייתה המחאה. המחאה לא הייתה על מחירים, המחאה לא הייתה על הקוטג'. המחאה אפילו לא הייתה על מחירי הדיור. המחאה הייתה על הוגנות – –
– – המחאה הייתה על הצורך לנהל חיים הוגנים בעולם הוגן, ואת זה התקציב הזה בא לפתור.
באנו לפתור, שינינו את חוקי המשחק, הפכנו את הכללים להוגנים.
ביטלנו זכויות יתר של ציבורים שנהנו מפריבילגיות שנים על גבי שנים, דורות על גבי דורות.
הפכנו את כולם לשווים. אין שוויון בנטל רק בצבא, יש שוויון בנטל גם בכלכלה. זה תקציב שייצור צמיחה. אדוני היושב-ראש, אני שוב חושש עכשיו לחייהם של אנשים. זה מאוד עצוב.
למרות שהגברת גרמן פה, ואני בטוח שהיא יכולה להזעיק פרמדיקים – – – חברי כנסת מתעלפים לפני הצבעות חשובות.
זה תקציב שהוא קודם כול הוגן. גם ברגעים קשים צריך לדעת להיות הוגן. זה תקציב שמאפשר לכל אזרח ישראלי להגיד: כן, אני צריך לקחת חלק בנטל הזה, אבל אני לא לבד, וזה תקציב שאומר למעמד הביניים הישראלי: יש מי שמייצג אותך. זה תקציב שייצור צמיחה, זה תקציב שייצור תמריצים לתעסוקה, זה תקציב שיעודד תעשיות וטכנולוגיה ועסקים קטנים.
גם ברגעים הקשים האלה, גם בימים האלה, הגדלנו את תקציבי החינוך והבריאות, את התקציבים לתחבורה, לפריפריה, את תקציבי הרווחה. הוספנו 500 מיליון שקלים לניצולי השואה. שמרנו על השכבות החלשות, לא נגענו בקצבאות הנכות, לא נגענו בקצבאות הזיקנה, לא נגענו בתקציבי האיזון של הרשויות החלשות. עשינו את מה שאפשר בעולם האמיתי שבו חיים האנשים האמיתיים. אנחנו ניצור דרך התקציב הזה סדרה של תמריצים לכניסה לעבודה. מי שעובד מקבל. מי שיעבוד יקבל – בסבסוד מעונות-יום, בדיור בר-השגה, במערכת של הכשרה שתשקיע מאות מיליוני שקלים בלהכניס עוד ועוד ציבורים לתוך שוק העבודה הישראלי. עבודה היא הבסיס לחברה בריאה.
מעבר מתרבות של קצבאות לתרבות של עבודה זה הבסיס לכל כלכלה.
ילדים – הקיצוץ בקצבאות הילדים הוא לא כורח תקציבי, הוא החלטה מוסרית. הוא עמדה מוסרית. התפקיד שלנו, ואנחנו נטפל בזה דרך מערך הרווחה, הוא שלא יהיו ילדים רעבים במדינת ישראל. אבל אם מישהו מביא ילדים לעולם הזה הוא אחראי עליהם. הוא אחראי עליהם, לא מישהו אחר, לא המדינה. אם אדם מביא ילדים לעולם הוא אחראי עליהם.
אנחנו נעבוד יחד עם התאחדות התעשיינים, יחד עם המעסיקים הפרטיים, ליצור עוד מקומות עבודה במשק. גם זה נמצא בתקציב הזה. נוריד את יוקר המחיה דרך איחוד תאגידי מים, ורפורמה בנמלים ורפורמה בחברת החשמל. לא יהיה יותר חשמל חינם. נעשה תוכנית גדולה לסיוע לעסקים קטנים, שהם מנוע הצמיחה של המשק.
ואנחנו צריכים לזכור שאישור התקציב הוא לא סופו של תהליך, הוא תחילתו של תהליך. הוא פתיחה של דרך שלמה, שבה בחלק הראשון אנחנו מגיעים לעולם שיש בו ודאות ויש בו ביטחון ויש בו הבנה שהמשק מנוהל בחיים האמיתיים. ומצד שני, יש בו פתיחה של דרך חדשה, שתוביל לשגשוג מבני. אני רוצה להודות מכאן לכל מי ששיתף פעולה.
כמובן, לראש הממשלה, שגילה מנהיגות ותמיכה, גם סבלנות רבה. ליושב-ראש הכנסת יולי אדלשטיין, תודה לך. ליושב-ראש הקואליציה יריב לוין, שלדעתי יוצא מפה ישר לאשפוז ממושך. ליושב-ראש ועדת הכספים ניסן סלומינסקי, ליושב-ראש הסיעה של יש עתיד עפר שלח. ליושבי-ראש הוועדות: ועדת חוץ וביטחון – אביגדור ליברמן, צחי הנגבי, חיים כץ, עמרם מצנע, דודו רותם, אבישי ברוורמן, חברת הכנסת עליזה לביא, חבר הכנסת יואל רזבוזוב. לאנשי אגף התקציבים של האוצר, החיילים האלמונים של התקציב הזה, עובדי המדינה המוכפשים והמושמצים ביותר במדינת ישראל.
אני גאה בכם על העבודה הקשה שהשקעתם. בראשם, הוביל את זה אייל אפשטיין. לצוות המשפטי של הכנסת, בייחוד ליועץ המשפטי איל ינון, ליועצת המשפטית של ועדת הכספים שגית אפק, לצוותי הוועדות בכנסת, במיוחד למנהל ועדת הכספים טמיר כהן.
אפיק, סליחה. לדנה פיטליס-כדורי. וגם לאופוזיציה. אתם טועים כמובן, אבל אני משוכנע שכוונותיכם טובות. אני מודה לכנסת ישראל. תודה רבה, אדוני היושב-ראש.
תודה רבה. אדוני היושב-ראש, כנסת נכבדה, ברשותכם, אני רוצה קודם כול לענות ליושבת-ראש האופוזיציה ולחברי כנסת אחרים ששאלו פה לגבי "טבע". ניהלתי היום שיחות עם הנהלת "טבע", הבעתי בפניהם את חוסר הנחת העמוק שלי מהפיטורים הצפויים, וקראתי להם לשקול את ההחלטה ולעשות כל מאמץ לפחות כדי להפחית באופן משמעותי את מספר המפוטרים. הזכרתי להנהלת "טבע" שהיחסים שלהם עם מדינת ישראל הם דו-צדדיים. ממשלות עבר נתנו ל"טבע" ולחברות אחרות הטבות מס גדולות. דעתי אינה נוחה מההטבות האלה, ואם אני הייתי אז שר האוצר אז כנראה היו החלטות אחרות. וצריך לציין שרשות המסים היום מנהלת בהוראתי משא-ומתן קשה עם "טבע" על נושא הרווחים הכלואים והטבות המס. בכל מקרה, ציינתי בפני ההנהלה שההטבות שניתנו מחייבות אותם להקשיב לנו ולכל מה שיש לנו להגיד בנושא הפיטורים. מנכ"ל "טבע", ג'רמי לוין, הבטיח לי שאין עדיין שום החלטה על היקף הפיטורים בישראל. ב"טבע" העולמית עובדים כ-47,000 עובדים, כ-10% מהם יפוטרו, אבל הפיטורים לא יהיו שווים בכל מדינה, כך שאין שחר למספר שצוין פה מעל הבמה של 800 מפוטרים; איש בהנהלת "טבע" לא הצליח להגיד לנו מאיפה הגיעו הנתונים האלה. סיכום הביניים הוא ש"טבע" לא תעשה צעדים חד-צדדיים אלא תחזיק בתמונה גם אותנו, גם את ההסתדרות. כבר הודעתי על זה לעופר עיני, יושב-ראש ההסתדרות, ואנחנו נעקוב אחרי ההתפתחויות מקרוב ונעבוד ביחד אתם ועם כל הגורמים האחרים כדי להפחית את הפגיעה ככל האפשר ולשמור על העובדים, שהם כמובן אנשי מעמד הביניים הישראלי, וחשוב לנו מאוד לנסות לשמור על מקום עבודתם.
זה קורה באופן טבעי, מפני שאנחנו עובדים, יש לנו פחות זמן לפעמים רק לבוא לנאום. בהקשר זה, חזרתי עכשיו – אתמול מארצות-הברית – –
– – והיות שביליתי שם חלק גדול מזמני בקונגרס, יצא לי לעקוב מקרוב אחרי ה-shut down האמריקני, שזה מקרה קיצוני במיוחד שבו האופוזיציה פועלת נגד האינטרסים של המדינה ושל הבוחרים שלה – –
– – העיקר שתהיה להם הזדמנות "להכניס" לשלטון.
אני חושב שאתם הצלחתם לא רע להעתיק את זה לכאן. גם אצלנו יש מקרים של אופוזיציה חסרת אחריות שמוכנה לפגוע במדינה ובמצבו הכלכלי של כל אזרח – –
– – העיקר שתהיה לכם הזדמנות לתפוס איזה כותרת בעיתון – –
– – או להוכיח שפגיעתכם רעה.
בואו ניקח למשל את נושא הגז – –
– – כי אני רוצה לדעת אם מישהו מחברי המכובדים מהאופוזיציה שמע אי-פעם על מפעל שנקרא "רעפי קוניאל".
אני יודע שלא, אני לא חשבתי אחרת, אבל אתם אלה שעלולים לגרום לסגירה של מפעל "רעפי קוניאל".
זה מפעל לא גדול באזור התעשייה בירוחם – –
– – שמעסיק 35 עובדים מירוחם והסביבה, ומאפשר להם לפרנס את עצמם ואת המשפחות שלהם בכבוד. ואתם תסגרו אותו כדי שיכתבו עליכם משהו בעיתון.
העובדים במפעל "רעפי קוניאל" משתמשים היום בגפ"מ, זה גז פחמימני מעובה, כמקור של אנרגיה, מה שמביא להוצאות אנרגיה כבדות מאוד, 40% מכלל ההוצאות של המפעל.
זה גם ההיקף של הוצאות האנרגיה של מפעלים דומים בענף המתכת, בתעשיית הנייר והזכוכית, בעיבוד אבן ובתעשייה הכימית. אף שמפעל "רעפי קוניאל" מוביל בתחומו בארץ, עלויות הייצור הגבוהות שלו מקשות עליו להתחרות במחירים שמציבים המתחרים מחו"ל, גם בשווקים העולמיים וגם בשוק המקומי.
יש דבר אחד, רק דבר אחד, שיהפוך את המפעל הזה לרווחי ויבטיח את מקומות העבודה של הפועלים בו ויאפשר להרחיב אותו – –
– – וזה החיבור לגז. רק שאי-אפשר לחבר אותו לגז, כי האופוזיציה תקעה את זה.
כי לא אכפת לכם הרי מהפועלים המובטלים – –
– – אכפת לכם רק מיציע העיתונאים.
חיבור מיידי לצינור הגז כמקור אנרגיה יאפשר למפעל "רעפי קוניאל" לגדול ולייצר ולמכור ולייצא יותר, ולהעסיק עוד עובדים ועובדות ולהרוויח מעבודה קשה. חיבור מיידי לצינור הגז יחסוך למפעל "רעפי קוניאל" 5 מיליון שקלים בשנה, ויאפשר לו, ייתן לו כלים ממשיים כדי שהוא יהיה שחקן רלוונטי בשוק תחרותי.
חיבור מיידי לצינור הגז – –
– – יאפשר למפעלי תעשייה רבים לצמצם באופן ניכר את עלויות הייצור שלהם, לשכור עוד עובדים – –
– – ולשפר את התחרותיות שלהם. חיבור מיידי לצינור הגז יגדיל את מספר מקומות העבודה במשק ויצמצם עוד יותר את שיעור האבטלה; יגדיל את המכירות של מפעלים קטנים ובינוניים ויגדיל את היקף העבודה וירחיב את היקפי ההעסקה.
חיבור מיידי לצינור הגז יסייע בהורדת יוקר המחיה בישראל ובהוזלת מחירי החשמל. כל אזרח ישראלי שקיבל החודש חשבון חשמל צריך לדעת שיכולנו להוזיל אותו, אבל זה לא קורה, כי צינור הגז לא מתחבר, כי הוא תקוע בגלל האופוזיציה.
חיבור מיידי לצינור הגז יביא לחיפוש שדות גז נוספים.
חיבור מיידי לצינור הגז יביא לחיפושים של שדות גז נוספים ולכניסה של שחקנים כלכליים נוספים לשוק הגז, וזה יביא לנו עשרות מיליארדים במסים, והכסף הזה ילך לחינוך ולרווחה ולבריאות, ויאפשר לנו גם להוריד מסים, כי חיבור מיידי לצינור הגז לא רק יצמיח את המשק הישראלי אלא גם יביא את הצמיחה עד משק-הבית של מעמד הביניים הישראלי. ולמה זה עדיין לא קורה? כי האופוזיציה תקעה את זה. החלטת הממשלה באשר להסדרת השימוש בגז טבעי התקבלה ב-23 ביוני 2013, אבל במפעל "רעפי קוניאל" מחכים. מחכים, כי יום אחד לאחר החלטת הממשלה הוגשה עתירה לבג"ץ בדרישה להביא את החלטת הממשלה, המוסמכת לקבוע בסוגיה הזו – –
– – כרשות מבצעת, להכרעת הכנסת ולהסדרת הנושא בתהליך חקיקה.
את העתירה הגישו, בין השאר, יושבת-ראש האופוזיציה שלי יחימוביץ, יושב-ראש ועדת הכלכלה חבר הכנסת אבישי ברוורמן – –
– – ויושב-ראש ועדת המדע חבר הכנסת משה גפני, ואתם כמה ארגונים. לצערי, הצטרף אליהם גם ידידי חבר הכנסת ראובן ריבלין. העתירה מתנהלת, צריך להגיד את זה, במהירות ראויה לציון, על-ידי בית-המשפט, אבל התהליך המשפטי הוא מטבעו תהליך ממושך. ובמפעל "רעפי קוניאל" מחכים. מחכים כבר חצי שנה – – –
במפעל "רעפי קוניאל" מחכים כבר חצי שנה בדיוק, כמו במפעל "אומן יציקות" שבקיבוץ חצור, או במפעל "פניציה" בירוחם, או כמו שמחכים 150 עובדי "עוגן פלסט" שבקיבוץ העוגן.
האי-ודאות, האי-ודאות עוצרת את קידום פיתוח תשתיות ההולכה, מעכבת את החיבור של מאגר "לווייתן" אל החוף, מטילה עננה סביב השקעות עסקיות במשק הגז הישראלי וממשיכה לעלות למעמד הביניים הישראלי ביוקר המחיה שלו.
תפקידה של האופוזיציה הוא לא רק לבקר ולצעוק. אופוזיציה אחראית יודעת גם להביע תמיכה במהלכים שקולים ונכונים שטובי אנשי המקצוע בחנו ובדקו בוועדה בין-משרדית בראשות שאול צמח, ואחרי זה בבדיקה שנייה ומעמיקה שביצענו, עם ראש הממשלה בנימין נתניהו, שר האנרגיה והמים סילבן שלום ונגיד בנק ישראל היוצא סטנלי פישר. החלטה זו, שאושרה במליאת הממשלה, הגדילה ב-20% את היקף הגז לשימוש מקומי, מ-450 BCM ל-540, שמרה עתודות גז למשק המקומי לטווח הארוך וניצלה באופן מיטבי את הגז הטבעי לטובת האינטרס הציבורי. כך. כך מתקבלת החלטה ביצועית במשטר דמוקרטי על-ידי הרשות המבצעת. החוק בישראל מסמיך את הממשלה לקבל את ההחלטה הזו. ואני שואל את חברי הכנסת של האופוזיציה: בכלל חשבתם על מפעל "רעפי קוניאל" לפני שהגשתם את העתירה? חשבתם על העובדים שלו? ידעתם על קיומו? אתם חושבים לפעמים על משמעות הדברים שאתם עושים, או כל מה שמעניין אתכם זה לרוץ למזנון, לתדרך את העיתונאים על זה שתקעתם לנו? אתם חושבים על זה לפעמים? התעשיינים בישראל תומכים בהחלטת הממשלה – –
– – התאחדות התעשיינים הצטרפה למדינה כמשיבה בעתירה לבג"ץ וקראה לפיתוח מהיר של משק הגז בישראל. מבחינתם, קבלת העתירות תגרום עיכוב משמעותי בפיתוח משק הגז הטבעי במדינת ישראל, מה שיחזיר את המשק לאי-ודאות שתעצור השקעות ופיתוח במשק הגז.
אומדן שבוצע באגף כלכלה ומחקר במשרד האוצר מעריך כי עיכוב פיתוח משק הגז בחצי שנה בלבד, עד שתוכרע העתירה בבג"ץ, יעלה למשק הישראלי ב-6,000 מקומות עבודה פוטנציאליים. אתם שלחתם 6,000 איש הביתה. אתם פיטרתם במו-ידיכם 6,000 אנשים ונשים, פי-חמישה אנשים ממה שאמרו על "טבע" ו"בזן" ביחד. עיירה שלמה של מובטלים שיצרתם במו-ידיכם.
הזרמת הגז הטבעי לשימוש מקומי במפעלים, בתעשייה ובתצרוכת של המשק המקומי ויצוא מקביל בהיקפים מאוזנים יכניסו למשק הישראלי 60 מיליארד דולר ב-20 השנים הקרובות. הם יאפשרו לנו להניע ולהצמיח את הכלכלה הישראלית ולהביא את הצמיחה הזאת אל מעמד הביניים הישראלי. עד הבית נוכל להביא להם את הצמיחה הזו שאתם מנסים לעצור בבית-המשפט.
את ההכנסות האלה נשים בקרן של רווחי הגז, ועם הכסף הזה ניתן חינוך טוב יותר וניצור מערכת בריאות טובה יותר ושירותי רווחה טובים יותר. כל מה שהאופוזיציה הייתה צריכה לעשות כדי שכל זה יקרה זה לא להפריע, ואפילו את זה לא עשיתם. תודה רבה לכם.
זה כאלה שטויות, שאין מה לענות – – –
לא נפריע לרב גפני כשהוא מדבר.
תודה רבה. אדוני היושב-ראש, כנסת נכבדה, היום הבאנו לביזורו של הכוח הכלכלי במשק. אני לא אחזור פה על הפרטים, זה היה חוק ארוך ומורכב, אז אני רק רוצה לנצל את ההזדמנות להודות לכל מי שהיה מעורב בקידומו – לשטייניץ כמובן, לאיציק כהן כמובן.
אני רוצה להזכיר, זה באמת חוק שהוא תוצאה של מסקנות ועדה בין-משרדית בראשות מנכ"ל משרד האוצר לשעבר חיים שני. אני רוצה להודות לחיים ולכל חברי הוועדה מעל הבימה הזאת. כמובן, הכנת החוק לוותה בשיתוף פעולה נרחב בין כל משרדי הממשלה, ובראשם פקידי משרד המשפטים, האוצר, בנק ישראל, המועצה הלאומית לכלכלה במשרד ראש הממשלה. אני רוצה להודות באמת מקרב לב לכל העוסקים במלאכה – אבי ליכט, יוג'ין קנדל, מוריס דורפמן ואייל אפשטיין; אני מקווה שהוא שומע אותי בניו-יורק. אני רוצה להודות לחברי יושב-ראש ועדת הכספים ניסן סלומינסקי, לעוזריו, רועי והילה, ולראש הלשכה, אלדד, שעבדו בעקשנות, בנחישות, יחד עם עפר שלח, יושב-ראש הסיעה שלנו, יחד עם חברים מהקואליציה, רובי – אם אני אתחיל להזכיר אנשים אני אסתבך – ומהאופוזיציה, אראל מרגלית, איציק ואחרים. אני מודה לכולכם. אני רוצה להודות לצוות המקצועי של ועדת הכספים: למנהל הוועדה טמיר כהן, לייעוץ המשפטי בראשות שגית אפיק, ולשלומית ארליך. תודה רבה. יום של כבוד לכנסת ישראל. תודה רבה, היושב-ראש.
אדוני היושב-ראש, כנסת נכבדה, זה כמובן הרבה פחות מסעיר מחוק הקולנוע. הצעת החוק המובאת לפניכם מבטלת את העלאת מס הכנסה, שאמורה הייתה להיכנס לתוקפה ב-1 בינואר 2014. אנשי האוצר, יחד אתי, קיימנו הערכת מצב מחודשת, בדקנו את הנתונים הכלכליים העדכניים שמאפשרים לנו להקל על מעמד הביניים הישראלי. זו החלטה שהתקבלה בזהירות ואחרי דיונים ארוכים, והיא פועל יוצא של העובדה שהנתונים מראים שעצרנו את ההתרסקות שאיימה על הכלכלה הישראלית בתחילת השנה; גם הגירעון היורד, גם גביית המסים המשופרת, וודאי הרווחים הכלואים שהצלחנו לגבות בהיקף של 4.6 מיליארד שקלים. תפקידה של הממשלה הוא לקבל את ההחלטות הנכונות ביותר עבור הציבור ולמצוא כל דרך להקל על חייו. מעמד הביניים לא גומר את החודש. תפקידנו לא רק לספק לו חינוך, בריאות ורווחה טובים יותר, אלא גם לעשות הכול כדי שההכנסה הפנויה שלו תגדל. במקום שהכסף יגיע לטייקונים ולחברות ענק ולסקטורים שסידרו לעצמם הטבות דרך הפוליטיקה, הוא יגיע לאנשים עובדים שמשלמים מסים וקשה להם פה הרבה יותר מדי. הממשלה צריכה לעבוד קשה יותר למען מעמד הביניים, לא שהוא יעבוד יותר קשה בשבילה. המעשה האחראי הוא לא רק להעלות מסים כשאין ברירה, אלא גם להוריד אותם כשהמצב משתפר.
במקביל להורדת המס, אנחנו נייעל את ההוצאה הממשלתית בשנת 2014 ונוריד אותה בכ-3 מיליארד שקלים, כדי להבטיח שההורדה במס הכנסה לא תפגע ביציבות הכלכלית של המדינה. הממשלה יכולה היום להתייעל, לתת את אותם שירותים בפחות כסף. אנחנו יודעים היום לעשות את זה, בעזרת ניצול נכון יותר, גם של הרזרבות התקציביות וגם התאמה של תקציב הריבית. כצעד משלים והכרחי אנחנו נפעל לשינוי כלל ההוצאה הממשלתי. הכלל הנוכחי מרחיב את הוצאות הממשלה באופן לא פרופורציונלי, ואנחנו חייבים לשנות אותו, כדי למנוע העלאות מסים, ואנחנו נמנע העלאת מסים ב-2015. אני מבקש מחברי הכנסת לאשר את תיקון החוק לשינוי סדרי עדיפויות לאומיים (תיקוני חקיקה להשגת יעדי התקציב לשנים 2013 ו-2014) בקריאה ראשונה. תודה.
כל דבר שאתה אומר אני זוכר.
כל דבר שאתה אומר אני זוכר, מר גפני. אם אמרת את זה, אני זוכר.
אדוני היושב-ראש, כנסת נכבדה, אני רוצה, קודם כול, להודות לחברי הכנסת על דברי התבונה שנאמרו פה. אני מרגיש שהשכלתי, וזה יפה. זה, בעצם, החלק השני של אותה הצעת חוק.
בהחלט. בכלל חשוב חוק הקולנוע. למעשה, זה החלק השני של אותה הצעת החוק. זה החלק שאומר מאיפה יגיע הכסף. הוא יגיע מהפחתה של תקציב הריבית בסכום של 2 מיליארד שקלים חדשים ותקציב הרזרבה לעמידה במגבלת ההוצאה בסכום של 1.3 מיליארד שקלים חדשים. תודה רבה.
אדוני היושב-ראש, כנסת נכבדה, הצעת החוק הזאת באה לתקן עוול שנעשה לזוגות חד-מיניים שהם הורים לילדים ולאפשר לילדים שלהם לקבל את אותן נקודת זיכוי שיש לכל משפחה אחרת. המילה סובלנות – יש, אני רואה, צעירים שם למעלה ביציע, אז למענם אני אגיד שהמילה סובלנות באה מהשורש סב"ל. זה לא דבר קל לקבל מישהו שהוא שונה ממך. אתה זקוק לסובלנות מפני שהסובלנות היא דבר שאתה מכריח את עצמך, היא דבר שאתה כופה על עצמך כדי לקבל את האחרים. יש פה במליאה חברי כנסת חרדים, חברי כנסת מהציבור הערבי, שפונים אלינו פעם אחר פעם בצדק גמור ואומרים: קבלו את השונות שלנו, קבלו את העובדה שאנחנו אחרים. והם טוענים טענה שיש בה הרבה צדק. עלינו לקבל את האחר, עלינו לקבל את השונות. זה היום מבחן לעיקרון הזה, ואני פונה אליהם ואני אומר: אתה לא יכול לצפות ממישהו שיקבל את השונות שלך אם אתה לא מקבל את השונות שלו, אם אתה לא מקבל את העובדה שגם אם צורת חייו לא מוצאת חן בעיניך, זה לא אומר שלא מגיעות לו כל הזכויות שלו. חלק מהעיקרון הבסיסי של שוויון הוא העיקרון שאומר שברשות הפרט מותר לכל אדם להגיד: מה זה עניינכם? מה זה עניינכם איך אני מתפלל? מה זה עניינכם איך אני מתלבש? מה זה עניינכם עם מי אני הולך לישון בלילה ומה אני עושה אתו? זו רשות הפרט שלי, אלה הזכויות שלי. ולרשות הזאת, לעיקרון הקדוש הזה, יש השלכות. אם לאנשים יש ילדים, הילדים האלה – מותר להם לגדל אותם איך שהם רוצים, ואיש אינו רשאי לומר להם אחרת. אנחנו חיים בעולם של זכויות וחובות, ובתוך עולם הזכויות והחובות האלה אדם שממלא את חובתו לחברה, מגיעה לו גם זכות מקבילה. כשאנחנו מדברים על נקודות זיכוי במס, הרי אנו מדברים על אנשים שמשלמים מס, ואנשים שמשלמים מס הם אנשים שמבינים שיש להם תפקיד בחברה ושהם צריכים לשלם את המס, ואז מגיעות להם נקודות זיכוי של הורים. החוק הזה – נשאלתי על-ידי האופוזיציה – לא ייעלם, לא ימוסס. בהתאם לסיכום של הנהלת הקואליציה החוק הזה יקודם, הוא ילך לוועדה, הוא יעבור את התהליך הרגיל שעוברים חוקים, ואנחנו נטפל בו ונמשיך אתו, מפני שהחוק הזה מייצר וממצב את העיקרון הקדוש שאומר שלכל אדם יש זכות לחיות בדיוק בדרך שבה הוא בוחר לחיות. אני מבקש מהכנסת לתמוך בהצעת החוק. תודה רבה.
חבר הכנסת הורוביץ, אתה פרלמנטר מנוסה ממני בהרבה. החוק הולך לוועדה כדי לקדם אותו שם. הנהלת הקואליציה התכנסה, אמרה: אנחנו מקדמים את החוק. מתקיים דיון בוועדה תמיד, נכון? אני שואל אותך כאדם בעל ניסיון גדול. יש תמיד ניסיון – – –
המטרה היא בוודאי להעביר את זה בקריאה שנייה ושלישית, איזו שאלה.
אתם עכשיו שואלים אותי על עבודת הוועדות. אין לי שליטה על הוועדות.
אני יכול – כבודו מרשה לי לרדת?
קודם כול, אמר פה חבר הכנסת כבל שהחוק הוא טוב וראוי. אני רוצה לשאול אותך, חבר הכנסת כבל: אם החוק הוא טוב וראוי, איך קרה שמפלגת העבודה, שישבה בכל ממשלות ישראל בשש-מאות השנים האחרונות – –
– – לדעתי, הייתם בממשלה מאז בית שני ברצף – –
– – ולא טרחתם להעביר את החוק הראוי והטוב הזה.
האם יש אפשרות קלושה שנשבר לבכם על זה שאנחנו מעבירים את החוק הזה ולא אתם?
ולשאלתה של חברת הכנסת זהבה גלאון, התשובה היא כמו שאמרתי פה על הבמה. יושב-ראש הכנסת, אתה פרלמנטר מנוסה ממני, תתקן אותי אם אני טועה. אתם רוצים שאני אגיד לכם שאני יודע איך החוק יצא מהוועדה? מה זה אומר על עבודת הכנסת?
אם אתם לא תצביעו נגד אז החוק הזה יעבור בקריאה טרומית וילך לוועדה. אתם יכולים להפיל אותו. לדעתי, אם אני סופר אצבעות, מפלגת העבודה יכולה להפיל את החוק הזה. אני רואה שאתם – – –
יש אפשרות שתפילו את החוק.
התשובה היא שהנהלת הקואליציה התכנסה ודנה והחליטה שהחוק עולה כאן ככתבו וכלשונו, ואז זה הולך לוועדה, וגם שם הקואליציה תתכנס ותדון, ומשם היא תמשיך לקריאה שנייה ושלישית – –
– – כי אנחנו קואליציה מתפקדת שבה החלקים מדברים האחד עם השני, ומעבירים חוקים שמפלגת העבודה ומרצ – –
– – במשך שנים על גבי שנים לא הצליחו להעביר.
אדוני היושב-ראש, חבר הכנסת כבל – – –
– – – חבר הכנסת כבל, מסיבות שנעלמות מבינתי, לא מרוצה כנראה מתשובתי – –
– – למרות ההרמוניה הקיימת בין האופוזיציה לקואליציה.
אני מודה לאופוזיציה שהסבה את תשומת לב הנוכחים לזה שיש לנו, אכן, קואליציה מתפקדת, שנפגשת, שמדברת, שמקדמת נושאים, בעיקר וכולל נושאים שאתם לא הצלחתם לקדם שנים, ועכשיו יש לכם הזדמנות סוף-סוף להצביע בעד משהו וגם שהוא יעבור. נכון שאת החוק הזה יכולתם, אילו רציתם ואילו זה עניין אתכם, להעביר מתישהו בששת-אלפים השנים האחרונות.
אני יודע לעשות את שני הדברים – – –
מי משנינו נראה לך יותר מוסמך לדבר בשם טומי לפיד?
את יודעת מה? תעני בשם העדה.
אתה מקיים את צוואתו של טומי לפיד?
אתה יודע מה? אני אעשה לך טובה: אני לא אספר לאימא שלי שאמרת את זה.
אני מודה לך. אדוני היושב-ראש, כנסת נכבדה, חבר הכנסת גפני, אני לא צריך חמש דקות, יספיקו לי 30 שניות. אני מבין שעלית הנה ומינית את עצמך, חבר הכנסת גפני, למוציא לפועל של צוואתו של אבי המנוח. היות שעל-פי החוק אני המוציא לפועל של צוואתו של אבי המנוח, ולא אתה, אז בשם הצוואה אני רוצה לומר לך שהמנוח שינה את דעתו, ועכשיו הוא נגד החוק. תודה רבה.
הוא דיבר נגד העקביות, שמי שלא משנה את דעתו – – –
כן, הצטברו פה לא מעט דברים לענות עליהם. קודם כול, חבר הכנסת רוזנטל, לגבי הטענה שתחרות אינה מורידה מחירים, אני מניח שבישראל – – –
פשוט החמצת איך כניסת yes הורידה את המחירים, בזמנה, כש"הוט" הייתה מונופול. אתה זוכר שהייתה רק "פלאפון", זה היה מאוד יקר, אתה זוכר שהייתה רק "בזק בינלאומי", היינו עומדים ומחכים ל-188, יושבים שם שעה עד שעונים לנו, ואז אנשים היו אומרים: לא נצלצל לחו"ל, זה נורא יקר. הכניסו תחרות, המחירים ירדו. פעם היה רק "אגד" בדרך לבאר-שבע – – –
– – – היה קו אחד לבאר-שבע, פתחו את זה לתחרות, המחירים ירדו. אנחנו עכשיו נמצאים אחרי שהעברנו, בממשלה הזאת, את "שמים פתוחים" – פתאום יש תחרות, מחירי הטיסות לחוץ-לארץ ירדו. תחרות מורידה מחירים בכל העולם, וגם במדינת ישראל, ופשוט הטענה הייתה מפתיעה, אז אני רציתי לרענן את זיכרונך באי-אלה דוגמאות.
לגבי הצעת החוק עצמה: אני תומך גדול בהורדת עמלות בנקים. אני אף זימנתי אלי את כל ראשי המערכת הבנקאית, אמרתי: חבר'ה, העמלות שלכם גבוהות מדי, צריך להוריד אותן. הם לא אהבו את זה, כמו שאתם מתארים לעצמכם. ובניגוד לך – אתה אמרת אז שיחיו מפערי הריביות – אני אומר לך, גם פערי הריביות גבוהים מדי, וצריך להוריד את פערי הריביות. אני אגיד לכם עוד דבר, אני יצאתי נגד שכר הבכירים בבנקים, מפני שגם את שכר הבכירים בבנקים צריך להוריד, מפני שגם זה גבוה מדי, וזה על חשבוננו, זה הכסף שלנו. אז מבחינה זו – בעיקרון אני דווקא תומך בהצעת החוק שלך ושלך. רק העמלה הזאת, הספציפית – – –
תן לי לענות לך, הקשבתי לך בעניין רב.
לא לא, אני לא תומך עקרונית, כן? אני אסביר.
תראה, חבר הכנסת ריבלין, היות שהצעת החוק היא ספציפית לגבי עמלה אחת, אז הבעיה – אני בעד דיון ציבורי בנושא העמלות, ואני בעד שירדו העמלות. העמלה הזאת, הספציפית – מכל העמלות בחרו את העמלה הלא-נכונה לקיים עליה דיון. הרי לפני חמש שנים עבר תיקון 12 לחוק הבנקאות – –
– – ותיקון 12 עיגן את כל הרפורמה בתחום העמלות הבנקאיות. החוק תוקן בעקבות התערבות ממשלתית, בעקבות התערבות ממשלתית. אחרי שנכנס התיקון לתוקף – תיקון 12, אני בטוח שאתה מכיר אותו – הייתה בדיקה, דוח של בנק ישראל מ-1 בינואר 2014, זה עתה; הדוח הזה אומר שהעמלה הספציפית שעליה אתה מדבר ירדה ב-10%. לא עלתה, ירדה – ב-10%.
מיקי, אני אתך, אני בעד הורדת עמלות הבנקים. בחרתם עמלה שהיא היום בערך 14 שקל בממוצע לחודש.
אני אומר – בסדר, אבל אתם הגשתם הצעת חוק. שוב, צריך – אני בעד דיון על עמלות הבנקים, אני בעד להוריד את עמלות הבנקים. אני גם בעד שנבחר, יחד, מבחינתי, את המטרות הנכונות. צריך לזכור עוד דבר, יש בנק ישראל, הוא הרגולטור, הוא המפקח, אנחנו צריכים לסמוך עליו ולהאמין בו. אומרת לי נגידת בנק ישראל פעם אחר פעם, כאשר שומרים על יציבות הבנקים, זה תשע שנים רק מרגיז את כולם, ובשנה העשירית, כשמגיע משבר, זה משמח את כולם. ראינו את זה ב-2008. הנגידה צודקת לחלוטין, אנחנו צריכים לשמור על יציבות הבנקים. אני אומר לך, אף אחד לא מפחד מהם, לא בנושא הדיור ולא בנושא אחר, ואנחנו נוריד את מחירי הדיור, ואנחנו לא חוששים מאיש. פשוט בחרתם – עשיתם את ה-pinpointing, מה שקוראים באנגלית, הלא-נכון, ואני אשמח אם נקיים דיון על הדברים הנכונים.
שוב, אני אומר, צריך לבחור את הדבר הנכון, וצריך לעשות את זה. יש פעולות – עושה המפקח על הבנקים עכשיו סדרה של פעולות, מ-1 באפריל 2014. לא רק שעמלת המינימום תופחת במחצית, ולדעתי זה משיג את המטרה באופן אוטומטי, אלא שהתאגידים הבנקאיים גם התחייבו להציע ללקוחות שלהם מסלולים בעלות חודשית קבועה, ומסלול בעלות חודשית קבועה כמעט תמיד מוריד את המחיר. וזה כולל סל שירותים שהוא גם בסיסי, גם מורחב, ואז כל אחד יוכל לבחור לעצמו את סל השירותים שנוח לו, כדי שזה יהיה בעלות קבועה, כדי שזה ירד. כל המסלולים האלה נבחרו זה עתה, אחרי בחינה מאוד מדוקדקת – אתה יודע, יש מאפיינים מאוד שונים לפעילות של כל לקוח בנקאי. אז לאור העובדות האלה, הצעתו של חבר הכנסת ריבלין, שיתקיים דיון ציבורי על הנושא של הבנקים בכלל, ועל העובדה שהשירותים הבנקאיים יקרים, היא הצעה יפה, נכונה וראויה. צריך שבנק ישראל יהיה בדיון כזה, כולם. את החוק הספציפי הזה – היות שבחרתם, פשוט, את המטרה הלא-נכונה, ספציפית במקרה הזה, אני מבקש מהכנסת להסיר מעל סדר-היום. תודה רבה.
אין שום בעיה שהיא תהיה הצעה לסדר-היום.
אתה רוצה להפוך את זה להצעה לסדר-היום?
הממשלה שמחה להפוך את זה להצעה לסדר-היום.
כן. לפני שאני מודיע את ההודעה, אני רוצה לנצל את ההזדמנות להתנצל עמוקות בפני הכנסת. אני איחרתי היום לשאילתות, הייתה תקלה טכנית אצלנו, אני מבקש את סליחת הכנסת, זה כמובן לא יחזור שוב. אדוני היושב-ראש, כנסת נכבדה, יש קשר בין שני הנושאים. אחת השאילתות שעלתה היום הייתה שאילתה נכונה וחשובה של חבר הכנסת יריב לוין בנושא הטבות המס. הוא דיבר על תושבי חצור-הגלילית, אבל יש עוד יישובים שזה רלוונטי לגביהם. היות שאנחנו בעיצומה של עבודה, אני רוצה להסביר איך אנחנו מנסים לפתור את הסוגיה הלא-פשוטה הזאת. בית-המשפט העליון, בשבתו כבית-המשפט הגבוה לצדק, החליט שמחודש פברואר 2014 יוצאו מקרב היישובים שזכאים להטבות מס כמה יישובים, שזה ערד, בית-שאן, יישובים של מועצה אזורית אילות, יישובי הערבה התיכונה, וחצור-הגלילית, שבזה עסקה השאילתה שלך. אז אני מודה שוב ליריב שהעלה את הנושא. היות שגם אני הייתי עסוק בזה מאוד, סך הכול מעמד הביניים הישראלי יושב גם בפריפריה, צריך לטפל בזה, אני שמח להודיע, יריב, לך ולחברי הכנסת, כי ביום ראשון הקרוב נביא לאישור הממשלה הצעת מחליטים לקביעת מתכונת חדשה למתן הטבות מס ליישובים. הצעת המחליטים תייצר למעשה מפת יישובים חדשה, שוויונית, אובייקטיבית, שהיישובים שייכללו בה ייקבעו בהתאם לפרמטרים שהם ברורים וחד-משמעיים, שזה מה שהיה חסר עד היום. כי מפת היישובים הקיימת נקבעה בחלקה באופן שרירותי לגמרי, הייתה נגועה בלא מעט מקרים בחוסר שוויוניות, וזו אחת הסיבות שהביאו את בג"ץ להחליט על הוצאת כמה יישובים מתוכה. בין הקריטריונים החדשים שאנחנו נביא יהיה, למשל, הפיזור הדמוגרפי-גיאוגרפי, שייקבע לפי האשכול הפריפריאלי של כל יישוב לפי סיווג של הלשכה המרכזית לסטטיסטיקה, כי רצינו גורם אובייקטיבי; לפי מצב חברתי-כלכלי – ייקבע על-פי האשכול הכלכלי-חברתי של היישוב – שוב, לפי הלמ"ס, לפי המרחק מהגבול ולפי גודל היישוב. המטרה של מתן הטבות מס לתושבי היישובים שייכללו ברשימת היישובים הזכאים היא למשוך אוכלוסיות חזקות ליישובים שהם חלשים מבחינה כלכלית. אנחנו רוצים, כמדינה, להגיע למצב שאנחנו מעודדים – וזה גם הצליח בעבר – אוכלוסיות חזקות להיכנס ליישובים חלשים. זה מחזק ויחזק את הפריפריה, וזה כמובן מעודד התיישבות לאורך הגבולות. המפה החדשה שאנחנו מציעים תוסיף למפת היישובים הזכאים להטבות מס כ-230 יישובים חדשים. היקף ההטבות ייקבע במסגרת דיוני התקציב בממשלה ב-2015, הרי אז נגיע לדון בהיקף ההטבות, ובהתאם להחלטה זו תקודם חקיקה כוללת בכנסת במקביל לחוק התקציב. הדברים האלה מייצרים מענה גם על שאלת היישובים שהוצאו, כי אני אשמח אם בג"ץ ימצא לנכון לתת עכשיו ארכה ליישובים שהוצאו ממפת הטבות המס, במסגרת הפסיקה שהזכרתי ובהתאם לבקשה שתוגש לו, אם אכן יחליטו היישובים או מי מטעמם להגיש בקשה כזאת. זה פותר לנו עד 15'; בתקציב 15' ניתן את הפתרון הכולל.
כן, בוודאי, מפני שאנחנו אומרים: אנחנו הולכים לפתרון כולל, הפתרון הכולל הוא פתרון מרחיב. אין סיבה להוציא אותם כשרוב הסיכויים שהם חוזרים מייד. אז ודאי שזו נראית כמו עמדת המדינה הסבירה בסיטואציה כזאת.
כן. יכול להיות שיהיה יישוב אחד שיצא מהרשימה, לפי המפה הראשונה. אבל שוב, אנחנו צריכים לקבוע קריטריונים אובייקטיביים. אתה שואל אותי מה הדבר הבסיסי? אני מניח שכשמוסיפים יישובים, היות שזה בכל זאת כמעט משחק סכום אפס, אנחנו ניאלץ להוסיף ואז תהיה ירידה בהטבה. אבל בסך הכול המטרה היא: מה שפחות יישובים להוציא, וייכנסו יישובים כדי ליצור שוויוניות.
מה שאני אומר זה שעכשיו יש להם, לתושבים בבית-שאן, שזה אחד מהיישובים, אפשרות ללכת לבג"ץ, להגיד: אל תוציאו אותנו, כי הולכים עוד דקה להחזיר אותנו, אז תשאירו אותנו למהלך 2014, וב-2015 הם כבר ייכנסו בחזרה למפה כמעט באופן אוטומטי. בית-שאן – אין קריטריון שהיא לא עומדת בו מתוך הקריטריונים שעליהם דיברתי.
אני חושב שהם ימצאו את דרכם לשם.
לא, אני אומר: בגלל זה הייתה ההודעה עכשיו. אחת הסיבות שהיה לי חשוב לעלות היום זה כדי לאפשר להם מקסימום זמן. בפברואר הם היו יוצאים באופן אוטומטי, אז אני רוצה לאפשר להם מקסימום זמן לגשת לבג"ץ. בגלל זה היה לי חשוב לעלות מראש.
זו התגובה הסבירה של המדינה, להגיד: תשמעו – – –
כן כן. אני לא רוצה לדבר בשם היועץ המשפטי לממשלה, אבל כן, זו התגובה הסבירה.
כי אי-אפשר, כי יש בג"ץ. לא הבנתי.
בג"ץ פנה אלינו ואמר: תיצרו לנו קריטריונים שוויוניים. יצרנו קריטריונים שוויוניים, אותם אנחנו מביאים לממשלה, ואז זה יחול עליהם. אבל הקריטריונים האלה רק יתחילו ב-15'. אתה משנה מצב חוקי קיים, ואז זה נכנס לתקציב 15', ב-14' הם צריכים לבקש מבג"ץ שייתנו להם להמשיך את ההסדר הקיים כמו שהוא.
מפני שאז המדינה מייצרת בעצמה – בג"ץ אמר: המצב הנוכחי אינו שוויוני. אנחנו אומרים: אנחנו משנים את המצב הנוכחי. את יכולה להחליט שאת נגד זה שיאריכו להם, אני חושב שזה רעיון מצוין שיאריכו להם.
מפני שבג"ץ הוא זה שאמר לנו לשנות זה.
חברת הכנסת זנדברג, אני מציע לכולם, אני גם לא רוצה להפוך את זה ל-Q&A, לראות את הצעת המחליטים, היא תוגש לממשלה כבר השבוע, וכל הפרטים יהיו כבר בתוכה. תודה רבה. תודה רבה, אדוני היושב-ראש.
בוקר טוב, אדוני היושב-ראש, 1. אכן, הסכום המדובר הועבר מתוך תקציב משרד השיכון. הסכום הזה הועבר לפי החלטת הקבינט המדיני-ביטחוני מ-31 באוקטובר 2013, שלפיה תקצוב של 2.75 מיליארד שקלים למשרד הביטחון ימומן, בין השאר, מסעיפי הרזרבות שלא נוצלו במשרדי הממשלה השונים במסגרת תקציבם לשנת הכספים 2013. 2. אני רוצה להזכיר: אני מניח שהשאלה למה הוא לא עבר, כשמדברים על למה הוא לא הועבר גם לדיור הציבורי – אני זה שיזם את יישום חוק הדיור הציבורי, שלא יושם מאז נחקק, זה מ-1998 או 1999.
הרזרבה לעמידה במגבלת ההוצאה נמצאת בבסיס התקציב של כל המשרדים, לא רק של משרד השיכון. במהלך שנת התקציב היא עומדת לשימוש המשרדים בהתאם לכל הצרכים המתעוררים שלהם, אם מתעוררים, מעבר לתכנון התקציבי. ההעברה התקציבית הזאת הייתה כבר בסוף השנה. היה ברור שמשרד השיכון לא מתכונן להשתמש בה, אז היא לא פגעה בשום צורה שהיא בתפקוד משרד השיכון.
לצערי, אני לא יכול לענות לחברת הכנסת לוי וחבר הכנסת חנין לגבי מה עשו ממשלות קודמות; אני מוכן לבדוק את זה אבל אני לא הייתי פה, לא בכנסת ולא בממשלה. לגבי השאלה של חברת הכנסת לוי על הדיור הציבורי: קודם כול, נגדיר את המצב הנוכחי. לפי הגדרת החוק כעת, השימוש היחיד בכספים יהיה לרכישת דירות בדיור הציבורי. לא נשחק עם זה, לא נשתמש בזה למטרות אחרות – – –
אני חושב, ואני ואת חלוקים על כך, וזה בסדר שנהיה חלוקים על דברים, כי המטרה הסופית היא זהה – לעזור לאנשים – שצריך להשתמש בחלק מהכסף של הדירות שיימכרו כדי להגדיל את הסיוע בשכירות, בדיוק כדי למנוע את מה שאת תיארת – אחוז כל כך נמוך של אנשים שמקבלים תמיכה כל כך נמוכה.
אני חושב שצריך לאפשר לאוכלוסיות חלשות להשתלב באזורים טובים יותר. אנחנו גם מדברים על זה בנושא של תוכנית הדיור הלאומי, הדיור להשכרה. יש משהו נכון בזה שמשפחות עניות יוכלו לגור בשכונות שבהן יש חינוך יותר טוב, יוכלו לחיות באינטגרציה עם אוכלוסיות חזקות. זה דבר נכון חברתית. אני מאמין שצריך יהיה לקיים דיון על השאלה אם לא הגיוני שחלק מכספי הדיור הציבורי, ממכירת הדירות בדיור הציבורי, ילכו גם לשיפור הסיוע בשכירות, כי אני מסכים אתך שהקריטריונים הם בעייתיים וצריך להיות – יכול להיות שיותר מ-3,000. ודאי שלא צריך להיות מצב שבו רק 1%, כמו שתיארת, מגיע ל-3,000, ורובם מקבלים הרבה פחות. זה מוביל אותי לשאלת ההמשך, בעצם, של חבר הכנסת חנין. קודם כול, חבר הכנסת חנין, אם תוכל אחר כך לתת לי את הפרטים של האימא החד-הורית החולה בסרטן שאותה תיארת, אני אישית אלך ואבדוק איך אפשר לעזור לה, כי זה תפקידך ותפקידי. בזה אני מניח שאנחנו שותפים מוחלטים. לגבי הקריטריונים: הקריטריונים הם ותיקים וחלקם עתיקים, וצריך להסתכל עליהם שוב. עכשיו, כשלקחנו את החוק הזה וקילפנו מעליו את קורי העכביש והוצאנו אותו מן הנפטלין, אני מניח שהקריטריונים ייבחנו יחד עם תהליך ההתנעה של הדיור הציבורי כולו. לגבי השאלה של חברת הכנסת שפיר: כן, יש דבר כזה העברות תקציביות במהלך השנה מכל אגפי הממשלה לכל אגפי הממשלה. זו תוצאה של העובדה שממשלה היא גוף חי ופועם בעוד התקציב נעשה פעם בשנה – –
– – למעשה פעם בשנה וחצי, במקרה הזה. נכון שביטלתי את התקציב הדו-שנתי, אבל פה השארנו עדיין תקציב של שנה וחצי, ובתוך התקציב הזה יש תנועות של כספים לכאן ולכאן תוך כדי זה שאנחנו שומרים על המסגרת. אני אתן דוגמה מהתקופה האחרונה.
באה אלי חברת הכנסת עדי קול ודיברה אתי על הנושא של התאבדויות בקרב חוזרים בשאלה, ואכן ראינו שיש תופעה חמורה והיינו צריכים להעביר כסף לטיפול בזה. מה רצו שנעשה? שנגיד: אוקיי, שיתאבדו עד ינואר שנה הבאה, או שאנחנו רוצים לטפל בדברים עכשיו?
בתוך זה יש תנועה בין סעיפי תקציב, וזה תפקידו של משרד האוצר וגם תפקידה של הכנסת.
אדוני היושב-ראש, כנסת נכבדה, הממשלה מתנגדת להצעת החוק. חשוב להדגיש, ההתנגדות – איפה עיסאווי? ההתנגדות, עיסאווי, היא לא לקביעה הערכית העקרונית שבבסיס הצעת החוק. אני, כמוך, התבטאתי לא פעם ולא פעמיים, גם פה מעל בימת הכנסת, גם נגד עמלות הבנקים וגם נגד פערי הריבית של הבנקים וגם נגד משכורות הבכירים בבנקים. הבעיה פה היא לא העיקרון, הבעיה היא רק הפלטפורמה החוקית בחוק הזה, וזה מהסיבה הפשוטה שתיקון חוק הבנקאות הוא לא המסגרת המתאימה לעשות שינוי כזה. כי אם אנחנו רוצים להחיל הגבלה מהסוג הזה, אז צריך להחיל אותה על כלל ההלוואות במשק, ולא דווקא על הלוואות שנותנים תאגידים בנקאיים, וההצעה הזאת לא נותנת מענה כולל. יש כל מיני מסגרות אשראי. תן מענה כולל לכל מסגרות האשראי, ואם אתה רוצה לקבוע תקרה של ריבית, אז בוא נקבע אותה גם באשראי החוץ-בנקאי – אני יודע? מחברות פרטיות, מחברות כרטיסי האשראי, שהן במקרים רבים חברות-בנות של הבנקים, חברות כמו "מימון ישיר", חברות אחרות. את סוג התיקון שאתה מבקש לעשות אפשר לעשות בתיקון חוק הסדרת הלוואות חוץ-בנקאיות, שזה חוק קיים, מ-1999, ואז אפשר יהיה להחיל את החוק הזה גם על המערכת הבנקאית. זה צפוי ממילא במסגרת ההמלצות של הוועדה להגברת התחרותיות בענף הבנקאות באמצעות תזכיר תיקון חוק שעומד להתפרסם די בקרוב. לא אכנס עכשיו לכל הפרטים, אם תרצה ארחיב לך. לגבי שכר טרחת עורכי-דין – בעצם החוק הזה קיים כבר. הוראת ניהול בנקאי תקין מס' 409 של המפקח על הבנקים קובעת שיש כבר היום איסור על תאגיד בנקאי לגבות שכר טרחה והוצאות משפטיות אחרות, אלא בתום ההליכים המשפטיים ובסכום שנפסק על-ידי בית-המשפט או רשות שיפוטית אחרת. אשר להליכי הוצאה לפועל – הרי ההוראה קובעת שאם אין שכר טרחת עורך-דין ספציפי, התאגיד הבנקאי רשאי לחייב את הלקוח בשכר טרחה מזערי, זה סעיף 81 לחוק לשכת עורכי-הדין. כבר היום התאגידים הבנקאיים מוגבלים בגובה שכר טרחת עורכי-הדין שהם רשאים לגבות מהלקוחות שלהם, והסכום הזה לא נקבע על-ידיהם אלא על-ידי רשות שיפוטית או על-ידי המועצה הארצית של לשכת עורכי-הדין, כתעריף מזערי מומלץ. זאת אומרת, זה תעריף מינימום מראש. זה מופיע בעוד מקום, זה מופיע בסעיף 10 של חוק ההוצאה לפועל. לגבי הוצאות גבייה – יש סעיף בחוק ההוצאה לפועל, סעיף 9(ב), שאומר שאגרות והוצאות לנקיטת הליכים יחולו על החייב לעניין ההוצאה לפועל. לא אכנס עכשיו למספרי הסעיפים – 9(ג), אם זה חשוב למישהו, אבל הסעיף הזה קובע שההוצאות יהיו כמו שהן נקבעו בתקנות או כפי שאישר מנהל ההוצאה לפועל, כלומר גם הרכיב הזה בכלל לא נקבע על-ידי התאגידים הבנקאיים, והוא ממש לא יכול, לפיכך, להיחשב רווח של התאגיד הבנקאי. אני מבקש מחברי הכנסת להסיר את ההצעה מסדר-היום, ועיסאווי, אם אתה רוצה לדבר, לראות מה קורה עם ועדת התחרותיות ולראות איך אפשר לשנות את החוקים האחרים כדי לפעול בעניין הזה, לשכתי תמיד פתוחה בפניך ואשמח לשמוע. תודה רבה לכם.
אדוני היושב-ראש, כנסת נכבדה, היות שהאופוזיציה בחרה שלא להגיע לדיון הזה, לקחתי על עצמי, בשם ההגינות, לייצג אותה כאן. אני רוצה לייצג את עמדת האופוזיציה, היות שהם אינם. אין לי אלא להשתמש בעמדותיהם בעבר כפי שהן הובעו פה מעל בימת הכנסת. למשל, יושב-ראש מפלגת העבודה, חבר הכנסת יצחק הרצוג, הציע פעמיים להעלות את אחוז החסימה: בפעם הראשונה בהצעת חוק פ/4056/18 מהכנסת השמונה-עשרה; פעם שנייה בהצעת החוק 1131/19 מהכנסת התשע-עשרה. הוא אף הסביר – היות שהוא איננו פה, אני רוצה להסביר את עמדתו, אני רוצה לחלוק אתכם את עמדתו של חבר הרצוג בדבריו הוא. הוא הסביר ש"במצב של סף חסימה חוקי נמוך כוחן של מפלגות קטנות ורסיסי מפלגות עולה מעבר לכוחן היחסי האמיתי ועלולה להיווצר מערכת מפלגות מקוטבת המקשה על הרכבת קואליציות. התוצאה היא פגיעה ביציבות השלטון וערעור כושר המשילות, ועל כך תעיד המערכת הפוליטית בישראל". אני חושב שדבריו של חבר הכנסת הרצוג הם קצת קיצוניים, ואני חושב שהוא הלך עם זה מאוד רחוק, אבל לעיקרון ודאי שכולנו מסכימים, ולראיה – הצעת החוק המונחת כרגע בפני כנסת ישראל. כמו כן, הוא אמר בהצעה השנייה שלו ש"נבחרי ציבור המשתייכים למפלגות רבות ו/או שאינם מחויבים במשמעת סיעתית, עשויים להקשות על תפקודו של הפרלמנט וקידום האינטרס הציבורי". הוא הזכיר לנו – וטוב עשה שהזכיר לנו, ואני שמח וגאה לייצג אותו פה, כי הוא הזכיר לנו, חבר הכנסת הרצוג, ש"אחוז החסימה הקיים בישראל הוא מהנמוכים בקרב המדינות הדמוקרטיות בעולם, ובכך מקדש את עקרון הייצוגיות, אולם מקים קושי אמיתי ליציבות השלטונית". בתוכי פנימה אני קצת מוחה על הטון הדורסני של חבר הכנסת הרצוג, אבל ודאי שהעיקרון שהוא מציג פה הוא עיקרון נכון. באותו זמן, חברת הכנסת זהבה גלאון, יושבת-ראש מרצ, בהצעת חוק 500/15 מהכנסת החמש-עשרה, הציעה גם היא להעלות את אחוז החסימה והסבירה – אני מצטט את חברת הכנסת גלאון. צריך לצטט אותה, כי אני מזכיר לכם שלא מזמן היא עמדה פה על בימת הכנסת ושתקה כשדמעות בעיניה, ואני מניח שבאותו זמן ששתקה ודמעות בעיניה, היא הרהרה בדבריה-שלה. וכך אמרה חברת הכנסת גלאון: אחוז החסימה הנמוך מעודד מפלגות קיקיוניות להתמודד בבחירות וליהנות ממימון המדינה, ויותר מכך – פוגע ביכולת הממשל בשם פירוש מוגזם לעקרון הייצוגיות. זה היה כמובן נכון בזמן שמרצ הייתה בקואליציה. לא רק חברת הכנסת גלאון, אגב. גם יושב-ראש סיעת מרצ, חבר הכנסת אילן גילאון, הציע פעמיים; למקרה שנחמיץ את הראשונה הוא הציע פעמיים, בשתי הצעות חוק נפרדות – אחת מהן, אגב, בשיתוף עם חבר הכנסת, שר החוץ אביגדור ליברמן, שיושב כאן. הם הציעו פעמיים להעלות את אחוז החסימה, בהצעת חוק 500/15 ובהצעת חוק 1105/15. היום טוען חבר הכנסת גילאון שמדובר בקרב בין הקואליציה לדמוקרטיה. אני חושב שאני איאלץ להאמין לדבריו בנסיבות הקודמות, כשהוא היה בקואליציה. אני מברך את האופוזיציה, למרות היעדרותה, על תמיכתה הנלהבת בחוק תוך שאנחנו משתמשים בדבריה-שלה. תודה רבה לכם.
אדוני היושב-ראש, כנסת נכבדה, אני רוצה לברך את מליאת הכנסת על אישור התיקונים לחוק-יסוד: הממשלה וחוק הבחירות לכנסת. אני רוצה לברך את הציבור הישראלי, שיקבל מעתה ממשלות מתפקדות יותר, חסכוניות יותר, יעילות יותר, ממשלות שיש בהן רק 18 שרים ושממוקדות בלעשות את עבודתן ולא בכיבודים ובלשכות מיותרות, ממשלות שאין בהן שרים ללא תיק ושיש להן יכולת משילות ממשית. אני רוצה לברך את הציבור הישראלי, שיקבל כנסות עם מסגרות פוליטיות יותר רחבות, פחות בדלניות, ושיש להן יכולת פיקוח על הממשלה, ושהדיונים בהן יהיו מעניינים יותר ומקצועיים יותר וקונסטרוקטיביים יותר. אני רוצה להודות – ולברך את דודו רותם ואת חברי רונן הופמן על העבודה הממושכת, הסיזיפית לעתים, שעשו בהכנת החוק הזה. אני רוצה לברך את חברי שר החוץ אביגדור ליברמן, שהעבודה המשותפת על החוק הזה הביאה לתוצאה הרצויה והראתה שוב איך בממשלה הזאת העיסוק המרכזי הוא בטובתו של האזרח ולא בחלוקת קרדיטים. אז תודה רבה לכולם.
אדוני היושב-ראש, כנסת נכבדה, על מה אנחנו מצביעים מחר? לא רק על גיוס החרדים לשירות צבאי או אזרחי. אנחנו מצביעים מחר לא רק על יציאתם של עשרות אלפי חרדים לעבודה החל ממחר בבוקר, לא רק על קיצור השירות בארבעה חודשים לכלל חיילי צה"ל. אנחנו נצביע על כל זה, אבל לא רק על זה, כי לפני כל דבר אחר אנחנו נצביע מחר על השאלה: מי מחליט? אנחנו נצביע על תפיסת עולם שאומרת שלמדינה יש זכות וחובה לקבוע את עתידה, והיא לא צריכה לבקש רשות מאף אחד. אנחנו נצביע על העובדה שאנחנו עדיין יכולים ועדיין יודעים להיות מדינה אחת וחברה אחת ורעיון מכונן אחד שמכנס את כולנו תחת ריבונותו. כי זו הבחירה שעומדת בפנינו וזו הבחירה שאנחנו נעמוד בה היום ומחר: הבחירה בין קרקס רב-תרבותי שבו כל קבוצת לחץ, כל קבוצת אינטרסים, כל אחת מהקבוצות שמרכיבות את החברה הישראלית, יכולה לבוא ולומר לנו: אני לא משחקת, החוקים שלכם לא חלים עלי, העקרונות שלכם לא מחייבים אותי, ואנחנו מוכנים לקבל את הזכויות, אבל לא עולה בדעתנו להכיר בעובדה שהן באות יחד עם החובות. ומנגד, ההכרה שהציונות חזרה; הציונות במובנה הקלאסי, שאומרת שבאנו לבנות כאן מדינת חוק שיש לה אתוס מכונן, שלא מתביישת בתפקידה להיות כור היתוך ששווה לכל חלקיה, ושאומרת: כן, יש לי עקרונות, ואני לא מתביישת לעמוד עליהם, ואני מוכנה ויכולה להילחם עליהם אם צריך, והם מחייבים את כולם, כולל אלה שזה לא מוצא חן בעיניהם. כאן זה מתחיל, כאן זה נגמר. השוויון בנטל אינו התקפה על הדת. הוא אינו התקפה, חס וחלילה, על הקדוש-ברוך-הוא. הוא אינו התקפה על צורת החיים של איש חרדי או חילוני, גבר או אישה, דתי או מסורתי. אין לנו עניין ואין לנו רצון לפגוע באמונתו של איש או באורחות חייו. בחודשים ובשנים הקרובות תגלה החברה החרדית את המחויבות העמוקה שלנו לסייע להם: בלימודים, בהשמה לעבודה, במציאת עבודה, ביכולת להשתלב בחברה ובכלכלה הישראלית. אלא שבמקביל, הם וכל אזרח ישראלי אחר יצטרכו לשאול את עצמם מה עם המחויבות שלהם. האם זה מוגזם לצפות מאנשים שחיים כאן, שחייהם מוגנים יום אחרי יום בידי חיילי צה"ל, שמדינת ישראל מממנת ומתחזקת את הכבישים שבהם הם נוסעים, את הישיבות והאוניברסיטאות שבהן הם לומדים, את החשמל והמים והחינוך והביטחון – האם זה מוגזם לצפות מהם שיתרמו את חלקם? לא יותר, לא פחות, רק את חלקם, בדיוק כמו כל אזרח ישראלי אחר. כי זה, ולא שום דבר אחר, פירושו של השוויון בנטל. תודה רבה לכם.
שירות אזרחי, שירות לאומי.
פטורים מחמת בריאות, כמובן.
אדוני היושב-ראש, כנסת נכבדה, כשהעליתי בישיבת הממשלה להצבעה את החוק שאנחנו מביאים כאן לפניכם, ביקשתי שיירשם בפרוטוקול מלפנים משורת הדין שאני לא מעלה אותו רק בשם שר לפיד אחד אלא גם בשם עוד שר לפיד, שנבצר ממנו להגיע מסיבות מובנות. אני חוזר ומעלה את הבקשה הזאת גם בפניכם. כשאנחנו מדברים על האנשים שניצלו מן השואה אנחנו לפעמים שוכחים שאולי חייהם ניצלו, אבל החיים שלהם הסתיימו – החיים שלהם כפי שהם הכירו אותם וכפי שהם התכוננו אליהם. באבחה אחת חדה עולמם קרס. המפות שהם למדו בשיעורי הגיאוגרפיה נזרקו לפח, והצדק שלמדו עליו בשיעורי ההיסטוריה הפך לגרוטסקי, והאלוהים שהתפללו אליו נטש אותם, והנימוסים הטובים שהם הקפידו עליהם הפכו למגוחכים, וכל מה שהם ידעו על חברות ועל שכנות טובה ועל התנהגות אזרחית נאותה – כל זה בוטל לפתע ללא הודעה מוקדמת, כי העולם יצא מדעתו. במקום כל מי שהתרגלו לסמוך עליו – הורים, אחים, ילדים – לפתע שררה שתיקה כבדה. הייתה לי סבתא כזאת, סבתא קטלינה, שלא הצליחה להבין. לימדו אותה שאם היא תהיה מחונכת ונחמדה ותדע לרקוד ואלס ולחייך ותלמד צרפתית ופסנתר וברידג', אז הכול יהיה בסדר. והיא עשתה הכול בסדר והכול היה לא בסדר. הבעל שלה מת במחנה הריכוז מאוטהאוזן והיא ניצלה משיירת המוות בידי ראול ולנברג, ואף פעם, עד יומה האחרון, היא לא הצליחה להבין למה כולם רצו להרוג אותה כשהיא התנהגה כל כך יפה. היא בילתה את כל חייה ברחוב דובנוב בתל-אביב מאחורי וילונות מסווים, בגעגוע מתמיד לעולם שנלקח ממנה. קצת פחות מ-190,000 ניצולי שואה שחייהם ועולמם נלקחו מהם חיים בקרבנו. הם הולכים ומתמעטים מדי יום, ובמשך שנים ארוכות הממסד הישראלי זנח והזניח את התפקיד המוסרי שיש לו מולם. החוק שמוצג היום בפני הכנסת לא יוכל לתקן את מה שנשבר לתמיד, אבל הוא לפחות מנסה. הצעת החוק מקצה תקציב של מיליארד שקלים בשנה לטובת ניצולי השואה. מיליארד השקלים האלה מתווספים ל-835 מיליוני השקלים שהוקצו לחמש השנים הקרובות בהחלטה קודמת שהבאנו בפניכם. זה לא רק תיקון תקציבי: התיקון הזה יאפשר לנו גם לפשט את המסע הביורוקרטי המפרך ולסייע לכל ניצול או ניצולת שואה למצות את זכויותיהם ולקבל את מה שמגיע להם מהר יותר ופשוט יותר, ובעיקר בתהליך שיהיה פחות מתסכל. הכסף הזה יוקדש למימון מלא של תרופות, 100% עלותן, להשוואת תנאים של יוצאי מחנות ההשמדה והגטאות שעלו לארץ אחרי 1953, להגדלת הקצבה המינימלית החודשית של ניצולי השואה הזכאים, לסיוע לבני-זוג של ניצולי שואה שנפטרו, למענקים שנתיים לניצולי שואה נזקקים, להגברת היקף שירותי הרווחה לניצולי השואה ולביצוע שינויים ביורוקרטיים מתחייבים, ובכלל זה שינוי מבחן ההכנסה לקבלת קצבת סיעוד מהביטוח הלאומי, כך שזה לא יכלול את הקצבאות שמשולמות על-ידי הרשות לזכויות ניצולי השואה. חברי חברי הכנסת, אני רוצה לבקש מכם לתמוך בהצעת החוק המוצגת לפניכם בקריאה הראשונה ולהעביר אותה לוועדת הקליטה, העלייה והתפוצות, על-פי חוק, אבל אני רוצה לבקש מכם בקשה נוספת: אל תעכבו את החוק הזה בדיונים. לניצולי השואה אין זמן. הם מתים, ולנו אין את הפריבילגיה לעכב להם את ההטבות שיש בחוק הזה. תודה רבה.
אני חושד בך, אני חושד בך שיכול להיות.
החוק העיקרי, שהתיקון שלו מתבקש בהתאם להצעת החוק, זה חוק הטבות לניצולי שואה, התשס"ז–2007. החוק הזה מלכתחילה הרי נועד לאותם ניצולי שואה שעלו בשנים מאוחרות ולכן לא נכללו בהסדרי הפיצוי הקיימים. החוק עצמו קובע את ועדת העלייה, הקליטה והתפוצות כוועדה המוסמכת בעניינים שונים הקבועים בחוק. זה מתוך הבנה שהחוק רוצה לתת מענה לאותה אוכלוסייה שמצד אחד שרדה את השואה ומצד שני הייתה מנועה מלהיכלל באחד מהסדרי הפיצוי הקיימים, בין היתר עקב מועד העלייה המאוחר.
חבר הכנסת גפני, אם כך אתה תומך, אני כבר מעדיף להישאר בנוסח הרגיל, שאתה מתנגד. אני רוצה גם לציין שבמסגרת התיקון הנרחב של חוק ההטבות ב-2008, שבמסגרתו הוענקו הטבות נוספות ליוצאי מחנות וגטאות שעלו בשנים מאוחרות, כל דיוני החקיקה נדונו במסגרת ועדת העלייה, הקליטה והתפוצות. על כן אני מבקש שנמשיך פשוט על-פי רוח החוק וזה יידון בוועדה הזאת.
אדוני היושב-ראש, כנסת נכבדה, בסוף שנות ה-80 נסעתי עם אבא שלי לבודפשט וישבנו על גדת הדנובה באחת מספינות המסעדה הקיטשיות האלה, מתחת לשנדליר של קריסטל מזויף, והסתכלנו על המים השחורים שלתוכם נורו עשרות אלפי יהודים, ושאלתי אותו על הרגע שבו הסתיימה המלחמה. הוא חשב על זה לרגע, ואז הוא אמר שהדבר הכי מוזר היה שפתאום לא רצו להרוג אותו. במשך חודשים ארוכים הוא ידע שכל העולם רוצה להרוג אותו; שכל מי שהוא רואה ברחוב, כל מי שהוא הולך מולו, בכל פעם שהוא שומע צעדים בלילה, בכל פעם שהוא רואה מגפיים או מדים, מדובר במישהו שמסיבות שאף ילד בן 13 לא יכול להבין רוצה להרוג אותו. ופתאום, בלילה אחד זה נגמר. פתאום בלילה אחד הכול השתנה. ופתאום בלילה אחד התברר שלאנשים עדיין אכפת ושיש עדיין אנשים טובים, ויש עדיין אפשרויות אנושיות. 70 שנה אחר כך אף אחד לא רוצה להרוג את ניצולי השואה, אבל רבים מהם מרגישים שאנחנו נותנים להם למות, כי לא רק הרוע הורג, גם האדישות הורגת. והלילה הוא הלילה שבו יש לנו את ההזדמנות, בעוד כמה רגעים, לשנות את הכול. אנחנו יכולים לומר להם שאכפת לנו, שאנחנו מבינים ושלא שכחנו. זה לא יפתור את כל הבעיות, זה לא יפצה אותם על השנים האבודות, אבל זה יהיה הלילה שבו ניצולי שואה ידעו שהם לא לבד ושאנחנו כאן בשבילם. היום, יחד עם התמיכה שלכם, נאשר את התוכנית הלאומית לסיוע לניצולי השואה, שאושרה בממשלה בערב יום השואה תשע"ד, 27 באפריל 2014. לא מדובר רק בתיקון חקיקה, מדובר גם בתיקון של עוול, בשנים על גבי שנים של הזנחה וביורוקרטיה, הזנחה וביורוקרטיה. עוול ביורוקרטי מתמשך שאתו התמודדו ניצולי השואה בכל יום במשך עשרות שנים, פשוט מפני שהם לא היו בראש סדר העדיפויות של מדינת ישראל. לא מדובר רק במיליארד השקלים שיוקצו לטובת ניצולי השואה מדי שנה, נוסף על כמעט מיליארד שקלים נוספים שהוקצו לחמש שנים מאז 2013, אלא בשינוי גישה, בפישוט של המסע הביורוקרטי המפרך שעמו נאלצו להתמודד עד היום ניצולי השואה כדי לקבל את מה שמגיע להם ולמצות את הזכויות שלהם. אחרי שיועבר החוק, אם תעבירו אותו, המבחן הגדול שלו יהיה ביישום. בשבועות האחרונים עובדים אנשי הרשות לזכויות ניצולי השואה במשרד האוצר, בראשות הגברת עפרה רוס, מסביב לשעון כדי להביא ליישום המיידי של החוק, כי לניצולי השואה שהולכים ונפרדים מאתנו מדי יום אין זמן לחכות. כבר בחודש הבא יושוו תנאיהם של ניצולי השואה שעלו לאחר אוקטובר 1953 לאלה של מי שעלו לפני המועד הזה, והם ימומשו רטרואקטיבית החל מאפריל. החל מחודש יולי כל ניצול וניצולת שואה שיצרכו תרופות הנמצאות בסל הבריאות יקבלו אותן חינם. העלאת התגמול המינימלי לניצולים ל-2,200 שקלים בחודש תמומש רטרואקטיבית מחודש יוני. 80,000 ניצולי השואה שזכאים לקבל מענק שנתי בגובה 3,600 שקלים, לא יצטרכו להגיש טפסים ואישורים כדי לקבל אותו; אנחנו נגיע אליהם. אני מבקש לנצל את ההזדמנות הזאת ולהודות לחברי שר הרווחה מאיר כהן על ההתגייסות המוחלטת שלו לרווחתם של ניצולי השואה והסיוע בקידום התוכנית. אני רוצה להודות לחבר הכנסת חיים כץ, יושב-ראש ועדת העבודה, הרווחה והבריאות של הכנסת. חיים, זה בשביל אבא שלך ובשביל אבא שלי. ושוב אנחנו שולחים השתתפות בצערך, כל הכנסת הזאת, על מותו של אביך. אני רוצה להודות ליריב לוין על הסיוע בקידום תהליך החקיקה. אני רוצה להודות ליושב-ראש ועדת הקליטה יואל רזבוזוב על העזרה. אני רוצה להגיד תודה לשתי היועצות המשפטיות, חיים דיבר על זה ואני רוצה להוסיף – גם מירב תורג'מן וגם נועה בן-שבת, באמת עשו עבודה נפלאה ועשו מאמץ אדיר כדי שנוכל להביא את זה כבר היום לכנסת, לאישור המליאה, ועשו את זה בזמן הכי קצר שאני יודע שאפשרי. ואני רוצה להודות לכל חברי הכנסת שנמצאים כאן על ההתגייסות לנושא הזה שנמצא מעל לכל מחלוקת פוליטית בינינו, ואני רוצה לבקש את תמיכתכם בהצעת החוק בקריאה השנייה והשלישית. תודה רבה.
אדוני היושב-ראש, כנסת נכבדה, היום אנחנו מביאים למליאה את הצעת החוק להענקת הטבה במע"מ בשיעור 0% לרוכשי דירה ראשונה. הצעת החוק שמונחת לפניכם מבקשת לתת הזדמנות לזוגות צעירים ממעמד הביניים שעד היום לא היו יכולים לרכוש דירה. מלבד ההטבה המשמעותית שייתן החוק הזה לאותם זוגות, הוא גם משנה את המשוואה שהייתה קיימת עד היום: במקום שהמדינה תרוויח מיליארדים על חשבונם, המדינה מוכנה להוציא מיליארדים בשבילם, והם רואים את זה ומבינים שהפעם המדינה מתכוונת ברצינות והמחירים באמת ירדו. אני רוצה להדגיש שאני מתנגד כעיקרון למע"מ דיפרנציאלי, אבל שוק הנדל"ן הוא לא שוק רגיל, ולא חלים עליו החוקים הרגילים. ממשלת ישראל היא הבעלים של 93% מהקרקעות במדינה. מה שהממשלות האחרונות עשו היה בעצם למכור לאזרחים מוצר מסוים – קרקע – במחיר מופקע, ואז לגבות מס נוסף על המוצר שהם שבעצמם מכרו. זה לא מוסרי, זה לא יעיל, וזה חסם לדור שלם את האופציה להגיע לדירה משלו. החוק הזה מבטל את העיוות הזה. צריך אולי להדגיש: זו לא הוראת שעה אלא חוק; הוא יהיה בתוקף גם בעוד שנה ובעוד שנתיים ובעוד עשר שנים. והיות שההטבה הזאת פה בשביל להישאר – אנחנו, אגב, ממליצים לצעירים האלה לחכות עם קניית הדירה הראשונה שלהם ככל שהם יכולים. מי שיחכה ירוויח הרבה כסף, מפני שככל שיעבור זמן, מחירי הדירות ירדו יותר. מע"מ אפס שאנחנו מביאים היום לכנסת הוא לא חוק שעומד לבד אלא חלק אחד מתוכנית כוללת של קבינט הדיור שמטרתה להגדיל את היצע הדירות, להקל על השוכרים ולהוריד את המחירים. היא כוללת עשרות אלפי מכרזים של מחיר מטרה, שפירושם דירות שיהיו זולות ב-20%; כוללת 100,000 יחידות דיור בהסכמי גג; השקעה של 4 מיליארד שקל בהסרת חסמי תחבורה בתוכנית "נתיב לדירה"; הקמת חברת "דירה להשכיר", שתעסוק במיזמי דיור להשכרה בהיקפים גדולים; הקצבת 160 מיליון שקלים לבניית מעונות סטודנטים; קידום חוק השכירות ההוגנת, ועוד צעדים רבים. בפעם הראשונה זה שנים כולנו יחד, כל משרדי הממשלה הרלוונטיים, עובדים יחד במסגרת קבינט הדיור בשביל מטרה אחת: להוריד את מחירי הדיור בישראל. תוכנית מע"מ אפס היא חלק בולט מתוך התוכנית הכוללת. אחרי 1 בספטמבר כל זוג עם ילד תושב ישראל שלפחות אחד מבני-הזוג שירת שירות צבאי או שירות לאומי או שירות אזרחי ושניהם עובדים ושאין דירה בבעלותם, יהיה זכאי לקבלת ההטבה. למעגל הזכאים יצטרפו גם זוגות חד-מיניים ומשפחות חד-הוריות שיעמדו באותם קריטריונים. רווקים מעל גיל 35 וזוגות מעל גיל 35 ללא ילדים יהיו זכאים גם הם להטבה. לפי הקריטריונים שקבענו לחוק, מי ששירת שירות צבאי, לאומי או אזרחי יקבל הטבה גדולה הרבה יותר ממי שלא שירת. מותר למדינת ישראל להתעקש על ערכיה ומותר לה להחליט שיש קשר בין מתן זכויות לאנשים שממלאים את החובות, וזה מה שעשינו. אני שמעתי את המבקרים שיצאו נגד העיקרון שעליו התעקשנו, אז אני אומר שוב: שירות צבאי או אזרחי או לאומי הוא ערך מקודש של מדינת ישראל, ותפקידה של המדינה הוא גם לשמור ולהגן על ערכיה. חברי חברי הכנסת, אני מודה לכם על ההתגייסות שלכם לנושא הזה. מחירי הדיור הם בעיה מרכזית של החברה הישראלית ושל הכלכלה הישראלית, ואנחנו צריכים לפתור אותה. אני מבקש את תמיכתכם בהצעת החוק המוצגת לפניכם בקריאה ראשונה. תודה רבה.
אני אענה על כל אחת בנפרד.
אדוני היושב-ראש, חברי חברי הכנסת, אפילו רבי מאיר אומר שספק ספיקא – מקלים בזה. אז ברשותך – – –
תבדוק. רבי מאיר אומר, ספק ספיקא, וזה עם הקלה. – – – אז ברשותך, אולי כדאי שנקיים דיון רציני – –
– – כי הגיע הזמן שנגלה אחריות כלפי הדור הצעיר שלנו, ונפסיק לעשות תרגילים פוליטיים, ונתמקד במטרה המרכזית: לאפשר לזוגות צעירים במדינת ישראל לרכוש דירה. כי שוב אנחנו מפספסים, שוב אנחנו מתעסקים במסביב במקום במהות. בשבועות האחרונים, על זה אנחנו מסכימים, השיח סביב החוק הפך לקרקס. במקום להתעסק בדיור, בשירות צבאי ובדור שלם שמרגיש שהוא קורס ואין לו סיכוי לקנות דירה, עוסקים בפוליטיקה ובגימיקים. ואנחנו שוכחים לרגע שהחוק הזה בא לשנות סדרי עדיפויות. אנחנו שוכחים שמטרתו של החוק הזה היא להציב את הזוגות הצעירים במרכז. אנחנו שוכחים שלראשונה המדינה מוכנה לוותר על הכנסות מהקרקע ולהשקיע באזרחים, במילואימניקים שהיו עכשיו בעזה, בחיילי הסדיר שישתחררו עוד מעט.
וכל אלה, בלי החוק הזה, לעולם לא תהיה להם דירה.
יושבים פה בבית הזה אנשים – – –
יושבים פה, בבית הזה, אנשים, ומנסים לגזול מהדור הקורס, מהדור שמחזיק את המדינה על כתפיו, את הסיכוי היחיד שיהיה להם אי-פעם לרכוש לעצמם דירה. החוק הזה הוא לא משהו טכני, הוא חוק שבנוי על ערכים. שירות צבאי ושירות אזרחי או שירות לאומי זה ערך, ותפקידה של המדינה הוא גם לשמור על ערכיה.
מעבר לכך שאנחנו מפספסים, אנחנו גם שוכחים לרגע למה צריך את החוק. שוכחים שמחירי הדירות עלו כאן בשנים האחרונות בעשרות אחוזים. בעשרות אחוזים. איך אמר חבר הכנסת גפני על המעז פניו – איך המשפט?
לא. המשפט המלא הוא: אין אדם מעז פניו בפני בעל חוב. אתה בעל חוב של כולנו, מכל השנים שלכם בממשלה.
שוכחים שמחירי הדירות עלו כאן בשנים האחרונות בעשרות אחוזים, שממשלות קודמות העדיפו להתעלם מהבעיה, כי הן פחדו שיקרה להן בדיוק מה שקורה פה עכשיו.
חוק מע"מ אפס הוא לא המטרה, הוא אמצעי.
הוא האמצעי שדרכו אנחנו רוצים לתת לזוגות צעירים ממעמד הביניים, שנושאים בנטל, שלחמו בעזה, את האפשרות וההזדמנות לרכוש דירה במדינת ישראל.
וחוק מע"מ אפס גם לא עומד לבדו; חוק מע"מ אפס הוא חלק מתוכנית כוללת, רחבה, שמטפלת בבעיות הדיור לעומק. הפעם אנחנו עובדים כולם יחד, כל משרדי הממשלה, דרך קבינט הדיור, כדי לשנות את המצב בשוק הדיור. בגלל זה פעלנו ליצור תוכנית של הקבינט, כדי להגדיל את היצע הדירות, כדי להקל על השוכרים בחוק שכירות הוגנת, כדי להוריד את המחירים.
בגלל זה התוכנית כוללת את חוק מחיר מטרה, שבו ההנחות יהיו ישירות על מחיר הקרקע. 100,000 יחידות דיור, שייבנו במסגרת – – –
אדוני היושב-ראש, אני אשמח לסיים את תשובתי.
התוכנית כוללת את חוק תוכנית מחיר מטרה, שבו ההנחות יהיו ישירות על מחיר הקרקע; 100,000 יחידות דיור שייבנו במסגרת הסכמי הגג שעשינו עם העיריות; כוללת את פינוי מחנות צה"ל, שמפנה שטחים לבנייה באזורי הביקוש; כוללת את תוכנית "נתיב לדירה", שפתרה חסמים תחבורתיים לפרויקטים שהיו תקועים שנים, ותביא לשיווק של עוד 50,000 דירות בהקדם.
ומעל הכול, יש חברת "דירה להשכיר", שתבנה בעשר השנים הקרובות 150,000 דירות להשכרה. בשנים האחרונות עלו מחירי הדירות ב-80%. זה קרה כי המדינה לא דאגה להיצע מספיק מצד אחד, ולא הפסיקה להעלות את מחירי הקרקע מצד שני. זה קרה כי המדינה העדיפה להרוויח על חשבון הזוגות הצעירים במקום להכניס יד לכיס ולעזור להם. אנחנו מאמינים שזה לא הוגן כלפי הצעירים שמחזיקים את המדינה הזאת על גבם. נבחרנו כדי לשנות את סדר העדיפויות הלאומי, וזה בדיוק מה שאנחנו עושים עכשיו. ושינוי סדר העדיפויות, היות שהנושא עלה, זה גם מה שאנחנו מתכוונים לעשות בתקציב הקרוב, בתקציב 2015. זו הסיבה שהתעקשתי, ואני נחוש, שלא להעלות מסים. עברו הימים שבהם בכל פעם שיש בעיה, באופן אוטומטי מטילים אותה על האזרחים. מעמד הביניים הישראלי מרגיש היום שהמדינה מתייחסת אליו כמו אל פרה חולבת – –
– – בכל פעם שיש בעיה, חולבים אותם יותר. אין כבר מאיפה לחלוב. לכן – אנחנו בונים תקציב – – –
– – – תקציב ששם את האדם העובד במרכז, ועוזר לחלשים; תקציב שיעודד צמיחה, תקציב שמעודד את האוכלוסיות החלשות בישראל ומסייע גם למעמד הביניים וגם לאלה שרוצים להיות חלק ממעמד הביניים. תקציב 2015 יעסוק בהורדת יוקר המחיה.
אני חושש קצת לבריאותה של חברת הכנסת גלאון, אז אני פונה אליך, אדוני היושב-ראש. שלא תצטרד לנו חלילה.
זה מתחיל בעבודה שלנו להורדת מחירי הדיור, ממשיך דרך קייטנות החופש הגדול, שהיו הצלחה גדולה, דרך שיפור תקציבי הבריאות – –
– – דרך בניית 600 מעונות-יום והורדת מחירי המזון. בתקציב תהיה תוספת גדולה מאוד לתקציב החינוך. בתי-הספר של החופש הגדול ימשיכו לפעול, ונרחיב את הפרויקט גם לכיתות ג' וד'.
אנחנו מתכוונים לתת תוספות תקציביות משמעותיות לבריאות ולרווחה.
ומיליארד השקלים שהוקצבו לניצולי השואה כמובן כמובן שלא ייפגעו.
באנו לשנות סדרי עדיפויות – – –
באנו לשנות סדרי עדיפויות ולהעמיד במרכז הכלכלה והחברה שלנו – –
– – את האדם העובד, את מעמד הביניים, ולסייע לאוכלוסיות החלשות.
לשינוי יש מחיר. ותמיד יהיו אנשים שחוששים משינוי, אבל זה לא אומר שלא נמשיך לעשות אותו. תודה רבה.
אם הם מפריעים האחד לשני, בוא לא נפריע להם.
אדוני היושב-ראש, חברי הכנסת, קודם כול, אני מברך גם את חבר הכנסת דרעי וגם את חבר הכנסת מרגלית. בסך הכול הם אמרו את אשר על לבם באופן תרבותי, מתוך ניסיון לקיים שיח ודיאלוג על הדברים שהם מאמינים בהם. אני חושב שזה יפה, והלוואי שיהיה לנו יותר מהשיח מהסוג הזה, גם אם לא מסכימים. ואי לכך, אני רק אענה על שני דברים בסיסיים. חבר הכנסת דרעי, אני אומר שוב ושוב ושוב, אנחנו צריכים לעודד את מעמד הביניים הישראלי, כי המסים שלו מחזיקים את החלשים. זו תפיסה שהיא גם כלכלית וגם חברתית. אם אתה מחזק את מעמד הביניים, אתה מרחיב את בסיס המס. אם אתה מכניס יותר אנשים למעמד הביניים, אתה מרחיב את בסיס המס. ואז אתה יכול לעשות – דוגמה אחת שאני בטוח שלגביה יש ביני ובינך הסכמה – נדירה, אבל מלאה – דבר כמו זה שהשנה הוספנו מיליארד שקל לניצולי השואה. הם לא מעמד הביניים, הם האוכלוסייה החלשה, הקשישה, החבולה ביותר במדינת ישראל. אלה המטרות, בשביל זה עשינו את זה. אז מהבחינה הזאת זו פשוט תפיסה שאומרת איך אתה מייצר את הכלכלה המאפשרת לסייע לחלשים. זה מוביל אותי למשהו שאתה אמרת, שאנחנו צריכים – אתה אמרת שאנחנו צריכים לעזור, להביא, לעשות את אשקלון אזור פיתוח א', להביא לשם מפעלים, לתת להם הטבות מס. אני מבקש, חבר הכנסת מרגלית, את התחייבותך שכשניתן את הטבות המס האלה – הרי יקומו ממפלגתך ויזעקו ששוב נותנים הטבות מס לטייקונים – אני אזדקק אז לעזרתך כדי להסביר להם שזה בשביל לסייע לאזורים האלה.
בהחלט. לשם כך כבר נשמעה פה במהלך היום הזה לא פעם ולא פעמיים הטענה מה עם אשדוד ומה עם אשקלון. חבל שלא נמצא פה – היה פה קודם איתמר שמעוני, ראש עיריית אשקלון. כבר כבר נקבעה – כל בכירי משרדי הולכים לרדת אליו, לאשקלון, לשבת אתם ולבדוק איך מכניסים את שלב ב', שבו גם מקומות כמו אשקלון מקבלים את הסיוע. נקבעה פגישה עם ראש עיריית אשדוד. כל בכירי המשרד ואני נרד אליו בשביל לראות איך עוזרים להם. עם רוביק דנילוביץ ודאי שאני נמצא בעבודה מתמדת לסיוע לעירו. ועוד דבר קטן אחד: אתה צודק לגמרי בעניין התשלומים לספקים. בגלל זה, לפני שלושה חודשים בערך – או פחות, אל תתפוס אותי במילה – התנענו דרך החשבת הכללית תוכנית חדשה. מהשנה הבאה התשלום לספקים על-ידי המדינה יהיה עד 50,000 שקל בתוך 24 יום, ומעל 50,000 שקל בתוך 30 יום. התשלום לספקים קטנים שעושים עסקים עם המדינה – כי אני מסכים לגמרי שלהלין – זה בעצם מבקשים מהם בכוח, לוקחים מהם הלוואה, המדינה, אם היא מעכבת את שכרם. זה לא בסדר, ולפיכך תיקנו את זה. זה בסדר שזה עבר מתחת לרדאר, יש כמות לא קטנה של מידע.
כן, זה הועבר כתקנות, הועבר בתקנות משרד האוצר. עבדנו על זה תקופה ממושכת – עד שאתה הופך את זה לאפשרי. יש אפילו אתר אינטרנט שהם יכולים להיכנס אליו, לעשות את זה דרך האינטרנט כדי לחסוך את רואה-החשבון, ואת עורך-הדין, ואת כל שליחת הטפסים האימתנית הזאת שמיררה את חייהם. עכשיו אפשר לעשות את זה באופן מקוון, אפשר לקבל ייעוץ באופן מקוון. זה פרויקט שלם, עבדנו עליו מאוד קשה. כאשר דיברת נחמץ לבי, כי הבנתי שאנשים לא יודעים שעשינו את הדבר היפה הזה למען העסקים הקטנים. תראו, עברו בסך הכול תשעה ימים מאז פסק הירי לעבר הדרום, אז אנחנו בהפסקת אש שעוד לא ברור לאן היא מובילה. אבל יש מבצע כלכלי, והמבצע הכלכלי הוא המחויבות והאחריות שלנו כלפי תושבי הדרום, שהיו העורף החזק והנחוש שלנו. ואני באמת בטוח שפה במשכן כולם דואגים לתושבי הדרום ורוצים לסייע להם לחזור לשגרת החיים ולהחזיר להם את השקט הכלכלי. בואו רק נלך אל העובדות. מאז תחילת מבצע "צוק איתן" עסקנו באופן מאוד אינטנסיבי במטרה אחת: לתת לתושבי הדרום כיפת ברזל כלכלית וגם ודאות כלכלית. את מתווה הפיצויים לדרום, בניגוד לכל המבצעים הקודמים, התעקשנו להעביר בזמן המבצע, להבדיל מ"עמוד ענן" ו"עופרת יצוקה". את מתווה הפיצויים העברנו כבר תוך כדי המבצע, שידעו תושבי הדרום מה מתווה הפיצויים המגיע להם. חתכנו דרך הביורוקרטיה, קיצרנו הליכים. נציגי רשות המסים היו בשטח ופעלו במהירות שלא נודע כמוה קודם. היה באחד מימיו הראשונים של המבצע, סתם לדוגמה – קל לברר אם נפגע מפעל הצבעים בשדרות. אני הגעתי לשם למחרת בבוקר, זה היה כמעט 20 שעות אחרי שנציגי מס רכוש כבר היו במפעל וטיפלו בנושא המקדמות. היו כאלה שלא הבינו את הזכויות שלהם, אז פתחנו לשכות בדרום, כדי לאפשר לתושבים לקבל את הסיוע קרוב לבית, כדי שהם לא יצטרכו לנסוע – במקרה הזה לבאר-שבע, שהיא עיר המחוז ברוב המקרים. עשינו דחייה של מס הכנסה ומע"מ ביולי לתושבי הדרום כדי שיהיה קל להם יותר לעמוד בתחילת המבצע. לעסקים הקטנים בדרום העמדנו הלוואות בערבות מדינה, שזה בעצם הלוואות עם אפס סיכון, אז קל לקחת אותן. אני ישבתי עם קבוצה גדולה של בעלי עסקים בשדרות, יחד עם ראש העירייה, אספנו אלינו את כל הבעיות המיידיות שנולדו להם. חילקנו להם טפסים אחד-אחד. אני עברתי עם חבילת טפסים ונתתי טפסים כדי שיוכלו למלא ולקבל עזרה במקום, לקבל את מה שהם צריכים. העברנו כמובן שלוש פעימות – האחרונה אושרה שלשום – לרשויות המקומיות לצורכי ביטחון: הראשונה הייתה 15 מיליון, השנייה – 15 מיליון, והפעימה השלישית הייתה כבר 46 מיליון – כל מה שתמכנו בכל העסקים הקטנים ובתעשייה בדרום. אני אומר שוב: זה בסדר לגמרי שחלק גדול גם מחברי הכנסת וגם מהציבור החמיצו את הדברים שעשינו. הייתה בכל זאת מלחמה, ולא כל אחד יכול לקרוא עד העמוד האחרון של כל עיתון.
כן, אגב, יכול מאוד להיות, ואם יש – נתקן.
אני הקשבתי בשקט ובסבלנות, חבר הכנסת מרגלית. רק ביום ראשון האחרון – אם דיברנו על ההצבעה ביום ראשון האחרון, הרי העברנו בממשלה תוכניות חומש לפיתוח כלכלי, חברתי והתיישבותי בשדרות וביישובי עוטף-עזה בהיקף כולל של מיליארד וחצי שקלים. זאת, נוסף על החלטת הממשלה להעביר 417 מיליון שקל לחיזוק החוסן האזרחי ביישובי עוטף-עזה ובשדרות לשנים 2015–2016, שזה אושר בתחילת מבצע "צוק איתן". לצד ההחלטות האלה אנחנו כאמור בונים עכשיו מתווה של סיוע כלכלי וחברתי ארוך-טווח לכלל יישובי הדרום. במקביל לתוכניות ארוכות-הטווח, כי יש גם טווח קצר, רשויות בדרום כבר החלו לקבל החזרים על הנזקים הישירים שנגרמו להם במהלך המבצע, כי אסור לנו לעזוב את תושבי הדרום. מבחינתנו גם אם יש הפסקות אש, התפקיד שלנו זה לעבוד כדי שהם יקבלו את ההטבות שמגיעות להם. יש לזה עוד צד. הצד השני הוא שגם כחבר קבינט וגם כשר אוצר יש לי אחריות לחיזוק צה"ל ולמוכנות שלו לכל האתגרים העתידיים שלו. יש בהחלט איפה להתייעל בתוך מערכת הביטחון, אבל אנחנו לא נחסוך אגורה לא על חיי החיילים שלנו ולא על חיי האזרחים שלנו ולא על ביטחונם. 50 ימי לחימה בדרום עלו מיליארדים, זה עולה מיליארדים. אבל אם תסתכלו אחורה, בזכות מה שעשינו בתקציב 2013 ו-2014 אנחנו יכולים היום לספוג את רוב עלויות המבצע כבר השנה, וזה בשנה שבה הרחבנו באופן משמעותי תקציבים של רווחה ובריאות וחינוך. אז נכון שקורים אירועים בלתי שגרתיים כמו מבצע "צוק איתן", ואז צריך לפעול במהירות כדי לעזור לתושבים ולספק ביטחון. אני רוצה להדגיש משהו על הקיצוץ הרוחבי. הוא לא נעשה מהתקציבים; הוא נעשה מתוספות של מאות מיליוני שקלים לרווחה, בריאות וחינוך שהיו בתקציב הקודם. הקיצוץ הזה נבחן בקפידה, והשרים יובילו אותו. אנחנו לא באים באופן דורסני ואומרים לכל שר מאיפה לקצץ. השרים יובילו אותו, וזה יהיה במינימום הפגיעה האפשרי באוכלוסיות חלשות ובמעמד הביניים.
על זה אמר לי ידידי מאיר כהן, שר הרווחה – הוא אמר: תראו, הוסיפו לי השנה מיליארד שקל לרווחה, שזה סכום חסר תקדים בתוספות לרווחה.
אז עכשיו במקום מיליארד – הורידו לי 60 מיליון שקל, אז במקום תוספת של מיליארד יש לי תוספת של 940 מיליון שקל לרווחה. אלה הפרופורציות, זו המציאות. המציאות היא שהוספנו 940 מיליון שקל לרווחה. לא הייתה תוספת כזאת לרווחה שנים על גבי שנים, אם בכלל.
לא, זה בלי שום קשר. ניצולי השואה – זו תוכנית נפרדת, שעובדת דרך – הרשות לזכויות ניצולי השואה היא במשרד האוצר. בימים האלה אנחנו עובדים על התקציב הבא, שזה תקציב 2015. אני חוזר ואומר: בתקציב הקרוב – – –
אני התפתיתי לענות. בהחלט, זו המדיניות שלנו. יש בתוך משרד החינוך – יש להם בעיות לא קטנות עם תוכנית ציל"ה; זה לא הצהרונים בכלל, זה עם תוכנית מסוימת בתוך נושא הצהרונים, תוכנית ציל"ה. אבל תן לי, אני מבקש ממך להפנות את השאלה לשר החינוך, כי הוא שולט בפרטים טוב ממני. בסדר? לא רוצה להטעות אותך. אז אני חוזר ואומר: בתקציב הבא אנחנו לא נעלה מסים, כי אי-אפשר כל פעם ללכת לכיסה של הפרה החולבת הקרויה אזרחי ישראל. מדינת ישראל לא נמצאת במשבר כלכלי. אני מסכים למה שאמר חבר הכנסת מרגלית: יש האטה, האטה מדאיגה, וצריך לטפל בה. לפי בנק ישראל, מחלקת המחקר של בנק ישראל, וגם לפי הכלכלן הראשי במשרד האוצר, הסיבות העיקריות להאטה הן שיש – נכון שאנחנו לא במשבר דוגמת 2008, אבל בהחלט יש האטה בסחר העולמי. אנחנו מדינה שהכלכלה שלה מוטת ייצוא. לסחר העולמי יש השפעה מיידית על המשק שלנו. לפני המבצע הייתה האטה בסך הכול של רבעון אחד. רבעון אחד, גם בעסקיך הפרטיים ובכל עסק, זה לא אינדיקטור אמיתי; אתה צריך לחכות ולראות מה יהיה בהמשך. אחרי זה כבר היה – התחלנו את מבצע "שובו בנים", ומייד אחריו היה מבצע "צוק איתן" – "שובו אחים". לכל הדברים האלה יש השפעה על הכלכלה. אנחנו לא יודעים עדיין להגיד איך היא נראית. נגיד, סתם לדוגמה, גביית המסים באוגוסט עלתה על התחזיות. זאת אומרת, יש גם סימנים של התאוששות, אבל את זה נדע בעוד שישה חודשים. בסך הכול יש לנו כלכלה חזקה – – –
כן כן, אני בטוח שאתה מכיר את הנתונים.
נכון, ובגלל זה, זו הסיבה העיקרית לזה שאני לא הסכמתי בשום אופן להעלאות מסים, כי בכלכלה יש אלמנט פסיכולוגי חזק, ואנחנו אחרי המבצע הצבאי. 50 יום – זה המבצע הצבאי הכי ארוך. יותר מ-30 שנה לא היה מבצע צבאי באורך של "צוק איתן", וכן, הייתה קודם האטה. אתה צריך להזריק אופטימיות לציבור, לא פסימיות. בסופו של דבר אנחנו יודעים את הדבר הפשוט: כשאתה מעלה לאנשים מסים, זה לא משפר את מצב רוחם, או את היזמות שלהם, או את הרצון שלהם לצאת מהבית ולהקים עסק חדש. אני גם אשמח להפנות אותך ואחרים לכל התוכנית הגדולה שלנו לשיפור מצבם של העסקים הקטנים. היא נבנתה על פני תקופה ארוכה, חלק גדול ממנה מופיע בתקציב 2015, ואני אשמח לחלוק את הפרטים. האחריות שלי כשר האוצר היא לדאוג לזה שתהיה פה צמיחה ושלאזרחים תהיה עוד הכנסה פנויה. זו הסיבה לכך שאנחנו צריכים בשנה הזאת, ובשנה הזאת בלבד, להעלות את הגירעון. ב-2016 נצטרך לחזור לגירעון יורד. בשל נוכחותו של חבר הכנסת כהן, לא אפרט את המצב של הכלכלה שהיה כשאני נכנסתי לתפקיד.
יש לנו על זה – אבל כל הצעדים הקשים, והיו צעדים קשים, עזבו אותי אישית, לאזרח הישראלי, שנעשו פה בשנה שעברה – העלאת המע"מ שפגעה, אני מסכים, גם בשכבות החלשות, נעשתה כדי להחזיר את היציבות וכדי לאפשר לנו לעבור מבצע כמו "צוק איתן" בלי פגיעה בכלכלה. אני חושב שאנחנו לא צריכים עוד משקולות על רגלי האזרחים. אני חושב שאנחנו צריכים לממן את המבצע. בגלל זה היה הקיצוץ הרוחבי. כאמור, קחו אותו בפרופורציות. זה 2%, ובתקציבים החברתיים זה מהתוספת ולא מהתקציב עצמו, ואנחנו צריכים להפסיק את החליבה האין-סופית של אזרחי ישראל. זו מטרתי, זו העבודה שלי, זה ייפסק. תודה רבה.
תודה רבה, אדוני היושב-ראש.
מכובדי היושב-ראש, אני מתכבד להודיעך כי הממשלה החליטה כדלקמן: א. בהתאם לסעיף 9(א)(6) לחוק הממשלה, התשס"א–2001, להודיע לכנסת על הפסקת כהונתו של השר גדעון סער בתפקיד שר הפנים, לפי סעיף 22(א) לחוק-יסוד: הממשלה, ביום 4 בנובמבר 2014 בשעה 09:35, זאת בחלוף 48 שעות מהמועד שבו הגיש גדעון סער לראש הממשלה את כתב התפטרותו מחברותו בממשלה. ב. בהתאם לסעיף 9(א)(8) לחוק הממשלה, להודיע לכנסת כי כהונתה של חברת הכנסת פניה קירשנבאום בתפקיד סגנית שר במשרד הפנים נפסקה לפי סעיף 26(2) לחוק-יסוד: הממשלה, ביום 4 בנובמבר 2014, המועד שבו חדל גדעון סער לכהן בתפקידו כשר הפנים כאמור. ג. בהתאם לסעיף 31(א) לחוק-יסוד: הממשלה, לשנות את חלוקת התפקידים בממשלה ולקבוע כדלקמן: השר גלעד ארדן יחל לכהן בתפקיד שר הפנים במקום השר גדעון סער שהתפטר מחברותו בממשלה; השר גלעד ארדן יחדל מלכהן בתפקיד שר התקשורת ביום 18 בנובמבר 2014, וממועד זה ראש הממשלה בנימין נתניהו יכהן בתפקיד שר התקשורת נוסף על תפקידו כראש הממשלה. ד. בהתאם לסעיף 31(ב) לחוק-יסוד: הממשלה, להעביר את הסמכויות הנתונות לשר התקשורת לפי חוק השידור הציבורי, התשע"ד–2014, לשר גלעד ארדן. בהתאם להוראות חוק הממשלה, התשס"א–2001, מבקשת הממשלה להודיע לכנסת את החלטותיה בסעיפים א' וב' לעיל. בהתאם להוראות חוק-יסוד: הממשלה, מבקשת הממשלה להודיע לכנסת על החלטותיה בסעיפים ג' וד' ולקבל את אישורה להחלטותיה אלה. תודה רבה.
אדוני היושב-ראש, תודה רבה, כנסת נכבדה, אני מבקש לפתוח בהתייחסות ליום הלא-פשוט שעובר עלינו: בחורה צעירה נרצחה בדם קר, שני אנשים נוספים נפצעו בפיגוע בגוש-עציון, חייל נדקר בתחנת רכבת בתל-אביב, ובעוד אנחנו כאן הוא נלחם על חייו. אני משתתף בצערה של משפחת ההרוגה, שולח החלמה מלאה לפצועים, כולנו מתפללים לשלומם. אנחנו מחזקים את כוחות הביטחון על מאמציהם בשמירה על ביטחונם של התושבים. אני קורא מכאן לאזרחי ישראל: תנו לצה"ל, למשטרה ולשב"כ לעשות את עבודתם, להחזיר את השקט ולהוריד את הלהבות.
גם על רקע האירועים הקשים הללו, המציאות מחייבת אותנו להמשיך ולעסוק גם בדאגה לעתיד ולהציג את התקציב.
בקיץ 2011 יצאו מאות-אלפי ישראלים אל הרחובות. הבית הזה הוא בית פוליטי, ואין אדם אחד באולם הזה שאינו יודע עד כמה זה קשה להוציא אנשים מהבית. אבל בקיץ 2011 הם יצאו אל הרחובות כי הכול עלה יותר מדי – הדיור, החינוך, המזון, החשמל, המים, רק המשכורת שלהם לא עלתה. המחאה הזו היא המשימה שלנו. יקר פה מדי, קשה פה מדי, התפקיד שלנו הוא לשנות את זה. הצעת התקציב לשנת 2015, שאושרה בממשלה בערב חג הסוכות, היא התחלת התיקון. התקציב שלפניכם הוא קודם כול תקציב חברתי. זה תקציב שמטפל בבעיות האמיתיות של מעמד הביניים ושל השכבות החלשות.
דרך הצעת התקציב המונחת לפניכם נוכל לתת לילדים שלנו חינוך טוב יותר – –
– – והזדמנויות שלא היו לנו; נוכל לתת להורים שלנו טיפול רפואי ואת האפשרות להזדקן בכבוד; נוכל לייצר עוד מקומות עבודה ועוד מנועי צמיחה; נוכל לספק ביטחון לישראל אל מול מנהרות ה"חמאס", מול טילי ה"חיזבאללה", מול איומים רחוקים וקרובים.
לעבוד בשביל האזרח פירושו לספק לו סל בריאות רחב יותר. זו המשמעות של תוספת של 4 מיליארד שקלים לבריאות שיש בתקציב הזה – כל המספרים הם בערכים של 2015 – שמאות-מיליוני שקלים מתוכם נועדו לתחילת יישום מסקנות ועדת השרה גרמן לחיזוק מערכת הבריאות הציבורית בישראל. לעבוד בשביל האזרח פירושו לתת לילדיו חינוך טוב יותר – זה מה שמייצרת לנו הגדלת ההשקעה בחינוך בכ-3.2 מיליארד שקלים.
– – פירושו לספק לו ביטחון אישי – לזה הקדשנו בתקציב עוד כ-1.2 מיליארד שקלים למשרד לביטחון פנים.
לעבוד בשביל האזרח פירושו לפעול לצמצום הפערים החברתיים, לסייע למי שחלש ולנקוט פעולות ממשיות להוצאת אוכלוסיות ממעגל העוני.
כבר השנה נתחיל את היישום המדורג של מסקנות ועדת אלאלוף למלחמה בעוני – –
– – וכמובן נמשיך את השינוי הגדול שחוללנו השנה בטיפול ובסיוע לניצולי השואה, שכבר מקבלים ישירות לחשבונות הבנק שלהם מענקי קיום באלפי שקלים – –
– – וזכאים לתרופות חינם ולצעדים רבים נוספים שמסייעים להם סוף-סוף לחיות בכבוד. זהו תיקון של עוול היסטורי שנמשך מאז הקמת המדינה. אין לנו זכות מוסרית להתעלם ממצוקתם של ניצולי השואה, ויש לנו חובה מוסרית לדאוג להם בשנותיהם האחרונות. בשביל כל אלה הגדלנו את תקציב הרשות לזכויות ניצולי השואה ואת תקציב הרווחה בכ-2 מיליארד שקלים.
לעבוד בשביל האזרח פירושו לעזור למי שעובד – –
– – ולמי שרוצה לעבוד וזקוק להכשרה. לשם כך הקמנו יחד עם משרד הכלכלה – –
– – תוכניות ייעודיות לעידוד התעסוקה באוכלוסייה החרדית ובאוכלוסייה הערבית. לעבוד בשביל האזרח – –
– – פירושו לנהל מלחמה עיקשת ומתמדת כל יום מחדש ביוקר המחיה בישראל – –
– – במחירי המזון ומוצרי היסוד, וגם בהוצאות השוטפות. כך, למשל, בשנה הקרובה אזרחי ישראל לא ישלמו – בפעם הראשונה מאז שנות ה-60 – אגרת טלוויזיה. 345 שקלים שירדו להם מהחשבון כל שנה לא ירדו יותר בזכות הרפורמה שהובלנו עם השר גלעד ארדן.
כך, למשל, יחד עם שר החקלאות יאיר שמיר אנחנו עובדים על הסרת מכסים ממוצרי מזון רבים, ועם שרת הבריאות יעל גרמן על הקלות בייבוא של מזון יבש.
מחירי מוצרי המזון החלו לרדת בשנה האחרונה, אבל עלינו לעשות עוד הרבה.
יחד עם השר נפתלי בנט אנחנו נוציא לדרך הקמתם של מאות מעונות-יום ברחבי הארץ, שיחסכו מאות שקלים בכל חודש לזוגות צעירים. בינואר הקרוב, שר האנרגיה והמים סילבן שלום ואנוכי נוכל להוזיל את תעריפי החשמל בישראל בשיעור דו-ספרתי, בין 10% ל-15%, בעקבות ההחלטה שלא להעלות את המסים על הגז ועל הפחם. ולא נעצור שם, כי השר שלום ואני, יחד עם הרשויות המקומיות וחברת הכנסת רגב, מתכוונים להוביל גם שינוי עומק בנושא המים, מפני שהתעריפים גבוהים מדי והשיטה לא הוגנת ולא עובדת.
בשנה הקרובה תעריפי המים ירדו בלמעלה מ-10%, ואנחנו נתחיל מהלך של סגירה של תאגידי המים.
תודה רבה. לעבוד בשביל האזרח פירושו – –
– – לבנות ולבנות ולבנות – –
– – להגדיל את היצע הדירות לקנייה – –
– – ואת היצע הדירות להשכרה לטווח ארוך.
רק בשבוע שעבר הנחנו את אבן הפינה לבנייתם – –
– – של ארבעת מגדלי המגורים הראשונים של פרויקט "דירה להשכיר". בשבוע הבא אני מקווה, בעזרתכם, להעביר פה בקריאה שנייה ושלישית את מע"מ אפס, שייתן הנחה של מאות-אלפי שקלים ויחסוך שנים של עבודה לעשרות-אלפי זוגות צעירים ששירתו בצבא ובשירות האזרחי, והחוק הזה הוא הסיכוי היחיד שלהם שתהיה להם אי-פעם דירה.
מע"מ אפס אינו עומד לבדו – – –
– – בתוך תוכנית הדיור השלמה – –
– – הכוללת, שנבנתה בקבינט הדיור יחד עם השר אורי אריאל במהלך השנה האחרונה. התוכנית הזו כוללת גם את תוכנית מחיר מטרה, את פינוי מחנות צה"ל, את תוכנית "נתיב לדירה" שפותחת חסמי תחבורה לשכונות חדשות – –
– – את הרפורמה ברשות מקרקעי ישראל – –
– – את הסכמי הגג שיגיעו בשנה הבאה ל-100,000 יחידות דיור, את חוק שכירות הוגנת שלא יאפשר הקפצות מחירים לשוכרי דירות וצעדים רבים נוספים.
לעבוד בשביל האזרח פירושו להרחיב ולבסס – –
– – כי זהו המפתח האמיתי להצעדתו של המשק הישראלי קדימה. התקציב הזה משקיע משאבים רבים בסיוע ובקידום התפתחותם של עסקים קטנים ובינוניים ובעידוד הקמתם של נוספים; ביישום שורה של רפורמות לתעשיות החדשנות וההיי-טק; בקידום אינטנסיבי של יחסי המסחר והקשרים האקדמיים שלנו עם המזרח, בדגש על סין ועל הודו; בשיפור החדשנות והפריון בתעשייה הישראלית, דרך חוק האנג'לים והרפורמה במדען הראשי; בהקמת שתי קרנות הון סיכון בהשתתפות המדינה להשקעה בתעשייה; ביישום הרפורמה בנמלים, שאנחנו מובילים יחד עם השר ישראל כץ, ושכבר יצאה לדרך גם באשדוד וגם בחיפה, ובהשקעה מסיבית בתשתיות תחבורה בכל רחבי הארץ. כל זה יצטרף לשורת מהלכים שאנחנו עושים לשינוי ההוגנות במשחק הישראלי. התחלנו כבר במהלך ראשון מסוגו להגבלת שכר הבכירים בישראל. אני מאמין בשוק חופשי, אבל מה שמתרחש פה בשנים האחרונות אינו שוק חופשי – –
– – אלא זללנות מנותקת וחסרת אחריות.
מנהלים בכירים שמושכים לעצמם שכר של עשרות-מיליוני שקלים, עושים את זה על חשבון הלקוחות שלהם. והלקוחות שלהם זה אנחנו, אזרחי ישראל. בניגוד לכל ההערכות, ההתעקשות שלנו גרמה לחברות הפיננסיות ליישר קו עם הסטנדרטים החדשים שהצבנו, ואנחנו נמשיך להיאבק על זה גם בשנה הבאה. ולעבוד בשביל האזרח זה לתת לו ביטחון. בתקציב 2015 – –
– – של 6 מיליארד שקלים לביטחון. הכסף הזה לא צומח על העצים; הוא תוצר של מאמץ אדיר של החברה הישראלית, שעבדה ועובדת קשה – –
– – כדי לזכות בביטחון המגיע לה.
מבצע "צוק איתן" הבהיר לנו את הצורך המיידי בפתרונות טכנולוגיים למנהרות הטרור ולפצמ"רים, בפתרונות מודיעיניים חדשים – –
– – בהצטיידות ב"כיפת ברזל" – –
– – ב"מעילי רוח" לטנקים – –
– – בכל מה שהופך את חיי האזרחים וחיי הלוחמים שלנו לבטוחים יותר.
תקציב לא נבחן רק במה שיש בו – –
הבחירה שלנו בתקציב הזה, למרות כל הלחצים וההתנגדויות, היא לא להעלות מסים.
במקום זה נרחיב את הגירעון באופן מדוד, מידתי וסביר.
תקציב לא נבחן רק במה שיש בו, אלא גם במה שאין בו.
הבחירה שלנו בתקציב הזה, למרות כל הלחצים וההתנגדויות, היא לא להעלות מסים. במקום זה נרחיב את הגירעון באופן שהוא מדוד, מידתי וסביר – –
– – נמשיך בתהליכי הדה-רגולציה – –
– – ונכריח את הביורוקרטיה הממשלתית להתייעל ולחסוך – –
– – וגם לתת שירות טוב יותר לאזרח.
נביא כסף גם ממקורות אחרים, כמו קרן קיימת לישראל; נגבה יותר ממשאבי הטבע, כחלק ממסקנות ועדת ששינסקי 2 שאושרו הבוקר – –
– – נצא להנפקות מיעוט בחברות הממשלתיות; נמשיך את השיפור המתמשך בגביית המסים, שבה נחלנו לא מעט הצלחות בשנה האחרונה דרך סגירת הפרצות ותכנוני המס, ובעיקר במלחמה בהון השחור, שאותה מובילים סגן השר מיקי לוי וראש רשות המסים משה אשר. לעבוד בשביל האזרח פירושו דבר נוסף – פירושו לנהוג באחריות. חוק ההסדרים שאנחנו מביאים היום לכנסת הוא אחד הרזים והמצומצמים ביותר שראה הבית הזה אי-פעם. לא הכנסנו לתקציב מה שקרוי בסלנג של הבית הזה "עזים", כלומר חוקים מלאכותיים שנועדו רק לכך שחברי הכנסת יוכלו לבטל אותם ולזכות בתקשורת חיובית. אנחנו לא מאמינים בזה.
אנחנו מאמינים בלומר את הדברים בדיוק כפי שהם ולהציג את תוכנית העבודה שלנו לשנת 2015 בשקיפות, בכוונה מלאה, וכשאנחנו עומדים מאחורי כל סעיף וסעיף המוצגים בפניכם. על-פי בקשת ובהשראת יושב-ראש הכנסת יולי אדלשטיין, ויחד עם ראשי הקואליציה, אנחנו מנסים לכתוב פה חוקי משחק חדשים, נקיים יותר, פשוטים יותר, שקופים יותר.
יש פה שינוי הרגלים מהשנים הקודמות – –
– – וכולנו נצטרך לשתף פעולה כדי שהוא יצליח. כשאנחנו יוצאים לדרך הארוכה של אישור התקציב, הבית הזה צריך לדעת, כולו, גם האופוזיציה, גם הקואליציה, שאנחנו לא נסכים בשום אופן לכך ששינויים בתקציב יובילו לקיצוץ נוסף בתקציבים החברתיים. אנחנו לא נסיים את התקציב הזה בקיצוץ רוחבי בתקציבי החינוך, הרווחה, הבריאות וביטחון הפנים.
אני מעדיף לא להעביר את התקציב מאשר לפגוע בכל מה שחשוב לאזרחי ישראל.
המשק הישראלי היום הוא שוב חזק: שיעור התעסוקה הוא מהגבוהים בעולם המערבי, והצמיחה ב-2015, למרות ההאטה שחווינו בחודשים האחרונים, עדיין צפויה להיות גבוהה יותר מאשר ברוב מדינות אירופה. זה מה שמאפשר לנו לבנות תקציב חברתי, תקציב שיאפשר לנו גם להתחיל דיון – דיון רציני, מעשי, בהשתתפות כל הגורמים המעורבים, לא רק זריקת ססמאות באוויר – באפשרות להגדיל באופן משמעותי את שכר המינימום לעובדים החלשים ביותר. צריך להעלות את שכר המינימום; אנחנו נעלה את שכר המינימום, אבל נעשה זאת בתיאום ובאופן מושכל כדי שלא לגרום לפיטורים במשק. במקביל, נתחיל לפעול גם לצמצום הניצול של עובדי הקבלן בישראל. אני מודה לראש הממשלה ולמנכ"ל משרד ראש הממשלה הראל לוקר על העבודה המשותפת על התקציב הזה, וכמובן לאנשי משרד האוצר, ובראשם מנכ"לית המשרד יעל אנדורן, ראש אגף התקציבים אמיר לוי והיועץ המשפטי יואל בריס, שעשו ימים ולילות להכנתו. אני מבקש מחברי הכנסת לתמוך בהצעת חוק התקציב לשנת הכספים 2015 בקריאה ראשונה, ולהעבירה לוועדת הכספים להכנה לקריאה שנייה ושלישית. כמו כן, אני מבקש מחברי הכנסת לתמוך בקריאה ראשונה בהצעות החוק הנלוות לתקציב: הצעת חוק התוכנית הכלכלית (תיקוני חקיקה ליישום המדיניות הכלכלית לשנת התקציב 2015), הצעת חוק החברות הממשלתיות (תיקון מס' 31) (חברה ממשלתית ציבורית) והצעת חוק ההתייעלות הכלכלית (תיקוני חקיקה להשגת יעדי התקציב לשנת התקציב 2015), ולהעבירן לוועדת הכנסת לחלוקתן לוועדות הכנסת השונות להכנה לקריאה שנייה ושלישית. אדוני היושב-ראש, תודה רבה.
לא אצטרך את כל שלוש הדקות. אדוני היושב-ראש, כנסת נכבדה, ראש ממשלת ישראל עשה שתי טעויות: הטעות הראשונה – –
– – היא שהוא לקח את מדינת ישראל לבחירות מיותרות לגמרי, שלא משרתות את הציבור ולא משרתות את הכנסת הזאת, ולא משרתות את עם ישראל; הטעות השנייה היא שהוא יפסיד. תודה רבה.
חיים, לפני שנתיים וחצי עמדתי פה כחבר כנסת חדש, ומי שהציג אותי אז היה חבר הכנסת מנחם מוזס מיהדות התורה, שעשה את זה בהומור ובנדיבות – שלום, כבודו – וסיפר לי דברים על המשפחה שלי שאפילו אני לא ידעתי. ואתה תגלה שזה אופייני לבניין הזה. הבניין הזה לא עוסק בהסכמה, את זה נשאיר לפרלמנט הצפון-קוריאני. הבניין הזה עוסק ביכולת של אנשים לא להסכים, ובכל זאת להמשיך לחיות ביחד ולפעול ביחד וליצור יחד יש מאין. אנחנו בעיצומו של עימות ישראלי גדול על זהותה של המדינה ועל עתידה של המדינה. העימות הזה כל כך דרמטי וכל כך כואב, שהוא גורם לנו להתייחס לכל פשרה כאל בגידה, לכל דיאלוג כאל כפירה בעיקר ולכל שיתוף פעולה כאל חתרנות. אלא שאם אנחנו חפצי חיים, ואם אנחנו רוצים לבנות יחד מדינה, אלה הכלים שאתם אנחנו צריכים לעבוד – הפשרה והדיאלוג ושיתוף הפעולה. לפעמים נריב, לפעמים צריך לריב, אבל צריך גם לזכור את מה שכתב דוד אבידן: "את העובדה הפשוטה, החותכת, שאין לנו לאן ללכת". ואת העובדה הזאת, הבית הזה צריך לדעת, חיים ילין מגלם בגופו ובנפשו: סבא שלו היגר ממזרח-אירופה לארגנטינה בסוף המאה ה-19, לאחת החוות שהקים שם הברון הירש. הרעיון היה אז שהיהודים זקוקים למדינה משלהם, ולא חשוב איפה היא תהיה. והעובדה שחיים מושבע כאן היום בירושלים היא הוכחה לכך שהברון טעה, וגם סבא שלך, חיים, טעה. לפעמים הנכדים יכולים ללמד את הסבים מהי מורשת. העובדה שחיים ילין חי כאן בישראל ולא בבואנוס-איירס או במאוריסיו – הרבה מהם נסעו למאוריסיו – הופכת אותו להוכחה חיה ונושמת לכך שלא יכולה להתקיים מדינה ליהודים בלי זהות יהודית, שלא יכולה להתקיים עצמאות יהודית וריבונות יהודית בלי מורשת ישראל, בלי הקשר לתנ"ך ולתלמוד ולידיעה שאנחנו חלק ממירוץ שליחים היסטורי. במסגרת מירוץ השליחים הזה חיים עלה לארץ לבד בגיל 17.5 לקיבוץ בארי אשר בעוטף-עזה, והוריו נשארו מאחור בארגנטינה. יש אמת על מהגרים שאני מכיר מהבית, מאבא שלי. מהגרים הם תמיד מהגרים, אין לזה תאריך תפוגה. אין להם היכולת להתייחס למדינה כאל דבר מובן מאליו, שלפעמים אלה שנולדו בה מרגישים כך. וזו הביוגרפיה של חיים כחייל בודד וכסטודנט וככלכלן שעובד בקיבוצים של האזור, ומשנת 2007 כמי שעומד בראש מועצת אשכול ומנהיג את התושבים – הוא דיבר על זה מפה יפה – בשלושה סבבי לחימה מול עזה. שום דבר לא מובן מאליו בדרך שלו, והוא לוקח הכול באופן אישי ומתוך הזדהות עמוקה עם כל אחד ואחת מתושבי המועצה שלו. בבחירות האחרונות – זה משהו שהבניין הזה יכול להעריך, נדמה לי שבמיוחד היום – חיים זכה ב-91% מקולות תושבי המועצה שלו. זאת משילות.
בדיוק. הוא נשוי לזיוה, הוא אב לארבעה; בנו אור נפצע במהלך "צוק איתן" כשהוא נכנס לעזה עם היחידה שלו. חיים אמר שהוא בא לייצג את עוטף-עזה בכנסת ישראל, ואם אתם רוצים להבין למה, אני אקריא רק קטע קצר מאיגרת לתושבים שחיים כתב ב-13 בינואר 2011: "בסוף השבוע הרגשנו שוב את המתיחות הביטחונית באזור. נדב רוטנברג, זכרו לברכה, חייל צנחנים מרמות-השבים, נהרג ביום שישי בתקרית צבאית, לאחר שהוא וחבריו יצאו להגנה על תושבי אשכול. התחושה לא קלה לכולנו. ביום ראשון נסעתי למשפחה על מנת להביע את תנחומי ולספר להם על האזור שלנו ועל הקהילות שחיות בו, מתוך כוונה להדגיש את חשיבות פעילות צה"ל באזור עבור התושבים. אימא של נדב סיפרה על תחושת המחויבות שנדב הביע לא פעם כלפי המשימה של שמירת חיי התושבים באשכול. הוא כל הזמן חזר על כך שיש כאן מדינה בתוך מדינה, ושכולם מנותקים ממה שקורה בעוטף-עזה. מבלי שבחרה בכך, המשפחה שילמה את המחיר היקר מכול". וכדי שלא יהיו יותר משפחות שמשלמות את המחיר היקר מכול, חיים, כנסת ישראל זקוקה לך, לקול הייחודי שלך, לעוצמה שלך, ליכולת שלך לחבר בין אנשים. ברוך הבא.
אדוני היושב-ראש, כנסת נכבדה, לפני שנה ישבתי ליד שולחן הממשלה; ישבתי מול ראש הממשלה – בשעות עבר שר האוצר נהג לשבת ליד ראש הממשלה, אבל המקום שמור בטאבו לשטייניץ, אז אני ישבתי ממול – והצבענו על החוק לצמצום הממשלה. וראש הממשלה הניף את ידו מעלה מעלה באוויר, פניו נגהו – – –
בהתלהבות, בדיוק. בהתלהבות. פניו נגהו מאושר והסכמה.
והוא אמר שזה דבר חשוב למדינת ישראל. ואחר כך ירדנו הנה, למליאה, ויריב ארגן את הקואליציה, והצבענו פעם ראשונה, וזה הלך לוועדה, ואחר כך הצבענו פעם שנייה, והצבענו פעם שלישית. אני עדיין בכל זאת חבר כנסת חדש יחסית, אני שנתיים וחצי, ולקחתי את זה ברצינות. חשבתי שזה דבר רציני.
אני יודע, אבל זו הבעיה, זו בדיוק הבעיה.
זו בדיוק הבעיה, שאנחנו יושבים פה, וכל אחד משנה את זה לפי הנוחות הפוליטית שלו, ואז אומר הציבור לעצמו: אוקיי, אז חוקים זה משחק, ופוליטיקה זה משחק, והציניות שולטת בחיינו, ואף אחד לא צריך לקחת ברצינות שום חוק שעובר. מה זה עושה – וכולם כמובן אומרים – ומותר גם לשקר. אמר פה חבר הכנסת אקוניס – הקשבתי לו בתשומת לב כתמיד – מה עושים עניין, כולה מעלים את מספר השרים ל-20. חבר הכנסת אקוניס, לא מעלים את מספר השרים ל-20. הצביעה הממשלה – ואנחנו כולנו יושבים פה ומתפללים בשבילך שתהיה חלק ממנה – על הגדלת מספר השרים בלי שום פירוט של המספר. זה יכול להיות 20, זה יכול להיות 22, זה יכול להיות 25, זה יכול להיות 30 – למה שזה לא יהיה 30? ראש הממשלה הזה ישב כבר בראש ממשלה של 30, אז למה לא? וככה, מוחבאת לה בסעיף פנימי החזרת השרים ללא תיק. כי למה שאנשים לא יקבלו נהג ומזכירה ולשכה? ורק דבר אחד – אגב, שר ללא תיק, רק דבר אחד אין לו: אין לו עבודה. יש לו הכול, יש לו כל התנאים של שר, יש לו כל הראיונות של שר, יש הפמליה של שר, יש לו אוטו של שר, אין לו רק עבודה של שר. ואת זה מחזירים עכשיו, כי מותר לעשות צחוק מהעניין, כי חוקים זה לא עסק רציני, כי כנסת זה לא עסק רציני, כי ממשלה זה לא עסק רציני, כי הכול לגמרי משועבד לנוחות הפוליטית. זה מבזה את הדמוקרטיה הישראלית, זה מבזה אותנו, וזה אומר שלאף אחד לא אכפת. בין אזרחים למדינתם יש חוזה. זוהי הפרת חוזה. החוזה לא מסובך. החוזה אומר שהאזרחים עובדים, משלמים מסים, מצייתים לחוקים, והממשלה עובדת בשבילם. לא בשביל עצמה, לא בשביל הג'וב שלה – –
– – לא בשביל מקורבים שלה. בשביל אזרחי מדינת ישראל. החוזה הזה מופר היום. תודה רבה.
אותי אתה הרבה יותר מצחיק מהם.
– – – להראות שיש קואליציה – – –
אדוני, אתה יכול לאפס את השעון? כי הוויכוח הזה היה על חשבוני.
אני מלא הערכה. אדוני היושב-ראש, כנסת נכבדה, עוד לא – הבניין הזה, יש לו חוש ריח. זה בניין עם אף רגיש. וחוש הריח של הבניין הזה מרחרח עכשיו באוויר ואומר לעצמו: מעניין, עוד לא הוקמה ממשלה, ואין שום ריח של חגיגיות באוויר. כל מה שאנחנו מריחים זה חומצתיות ועובש. כבר? שום ריח של שמחה, שום ריח של התלהבות, רק ריח של עכור כזה, של ביצה עומדת. עוד לא הוקמה הממשלה, כבר אנחנו יודעים שזו קבוצה של אנשים שלא אוהבים אחד את השני, שאף אחד מהם לא רוצה שחס וחלילה האחר יצליח, שלא נלהבים לקראת ההזדמנות לשתף פעולה, אלא רק מסתכלים כל אחד בחשדנות על השני, והחוק הראשון שהם מעבירים הוא מה שכבר זכה לכינוי "חוק הג'ובים". אני רוצה למחות על התיאור הזה, אפילו שמי שהמציא אותו זה ידידי יעקב פרי, שקרא לזה חוק הג'ובים. ג'וב זה עבודה. ג'וב זה מה שיש לתושב דימונה שנאבק עכשיו על מקום עבודתו. ג'וב זה אלה של עובדי כי"ל. ג'ובים יש פה בבניין לאנשים שבלילות עוברים ומסדרים את הכיסאות. זה ג'וב. החוק הזה עוסק בתפקידים ריקים מתוכן, הם לא זכאים לתואר "עבודה". זה לא חוק הג'ובים, זה חוק הלובים, כי מי שיש לו לובי – יסדרו לו, ומי שאין לו לובי – לא יסדרו לו. אז אנחנו הולכים לדון בחוק הלובים, ואני שואל את עצמי, מה אומר לעצמו אדם כזה, שייבחר לאחד התפקידים האלה? אחד השרים האלה, שממשלת ישראל וכנסת ישראל כבר קבעו שהוא מיותר, מה הוא אומר לעצמו? הוא נכנס למשרד, יום אחרי ההצבעה הוא יתיישב על כיסאו, יסתכל סביבו על הריפוד ויגיד לעצמו: הנה אני, הגשמתי את חלום חיי; אני יושב בכיסא שאין בו שום צורך, במשרד שאין בו שום צורך, ואני סוף-סוף הגעתי לפסגה, יש לי תפקיד שכנסת ישראל וממשלת ישראל קבעו שהוא ריק לחלוטין מכל תוכן. ועכשיו אני אוכל סוף-סוף לעשות מה שתמיד רציתי לעשות: כלום. שום דבר. למלא את הכיסא, לתפור מכרזים למקורבי, להיות פה בלי שתהיה בזה שום תועלת למדינת ישראל, לציבור הישראלי. אני רק עולה כסף, והרבה כסף. יש שני שקרים שניסו למכור מעל הדוכן הזה אנשי הקואליציה בימים האחרונים: השקר הראשון הוא שמדובר רק ב-20 שרים. לא מדובר ב-20 שרים, אין שום מגבלה על מספר השרים, ואנחנו מכירים את השחקנים, אנחנו יודעים בדיוק מה יקרה; כל פעם שתהיה בעיה, ייוולד עוד שר לענייני שום דבר. והשקר השני הוא שזה עולה רק מיליונים בודדים, מפני שכביכול הם חישבו כמה מיליונים עולים השר והלשכה. לי אי-אפשר למכור את השטות הזאת, אני הייתי שר האוצר של מדינת ישראל, התקציבים ישבו אצלי במשרד. עלות שר היא קודם כול הפעילות שהוא מייצר, והם יאלצו לייצר מכרזים, ועבודה, וכל הדברים שבסוף עולים מאות מיליוני שקלים, תבדקו את התקציבים הקודמים. אז ממשלת הלובים, שעוד לא קמה, עכשיו מסדרת אחד לשני תפקידים מיותרים, ואנחנו עומדים פה בפני הציבור הישראלי, נבוכים, ומבקשים את סליחתו על זה שקמה ממשלה שכבר עכשיו מכריזה שתפקידה הוא לא לעשות שום דבר. תודה רבה.
אקוניס, כמה פעמים תחזור על השקר הזה?
כמה פעמים תחזור על השקר? אין בחוק מספר.
הרגע אמרת מעל הדוכן שיהיו יותר מ-20.
לא יותר מ-20? אתה מתחייב?
אורלי לוי היא מהאופוזיציה, כבודו.
כתבו עלי הרבה דברים, זוהיר. איילה שלוחה – זו הפעם הראשונה – – –
את לא נותנת לנו לדבר אז את יכולה גם להרחיק אותנו.
אדוני היושב-ראש, כנסת נכבדה, לא במקרה רוצה חבר הכנסת גפני שתהיה פה מריבה, כי במקום שבו יש מריבה אין כאב. ובמקום שבו רבים – – –
חבר הכנסת גפני, אתה יכול להרשות לעצמך להסיר את עיניך מהעובדה שיש פה כאב אמיתי. יש פה כאב אמיתי – –
– – – מפני שללכת לצבא, חבר הכנסת גפני – – –
חבר הכנסת גפני רוצה לעמוד פה, אדוני היושב-ראש, ולהתבדח, אבל בזמן שאתה נמצא פה ומתבדח יש חיילים בכל רחבי מדינת ישראל שמסכנים את חייהם בשביל לשמור עליך.
ואתה אומר לעצמך: אני מוכן שהילדים של אנשים אחרים ילכו לצבא, רק שהילדים שלי לא ילכו לצבא, ושילדים של אנשים אחרים יחזרו בשק של גופות, רק שהילדים שלי לא יחזרו בשק של גופות. על זה החוק, אדון גפני.
אתם יכולים לצחוק עד מחר, וזה עושה השוויון בנטל.
– – מה שהוא פחות עושה, פחות – – – אני מקווה שאתה מעריך את זה.
אני מודה לאדוני היושב-ראש. מה שעומד היום פה להצבעה הוא הריבונות הישראלית, מפני שהריבונות הישראלית מבוססת על עיקרון לא מורכב, שאומר שלכולם יש אותן זכויות ולכולם יש אותן חובות. לכולם אותן זכויות – בנושא הזה אתם לא צריכים ממני נאומים, אתם מתמצאים בזכויות שלכם מצוין. ולכולם יש אותן חובות, כולל כשצריך לסכן יחד את חיי ילדינו בשביל מדינת ישראל. זה חלק מהחובות של כל אזרח. והריבונות הישראלית לא יכולה להתקיים אם כל אזרח לא מקיים את חובותיו. יושבים פה חברי הכנסת של ש"ס; רבים מהם, ילדיהם בצבא, הם שירתו בצבא, אחינו ואחיותינו הם. אין לי שום דיון עם השאלה אם הם חרדים או לא חרדים. אין לי שום בעיה עם החברה החרדית. אין לי שום בעיה עם אורח החיים החרדי. יש רק דיון אחד – האם לכולנו יש אותן זכויות ואותן חובות, כן או לא? מי שממלא את חובותיו למדינת ישראל מגיעות לו כל הזכויות, והוא אזרח, והוא אחינו. זה לא קשור לשאלה איך הוא מתפלל, באיזה בית-כנסת, כמה פעמים. זה קשור רק לשאלה אם הוא מקבל את הרעיון שבמדינת ישראל יש ריבון. מה שעושים עכשיו לריבונות הישראלית – מה זה אומר? עוד שנתיים כולנו נתכנס פה ונהפוך את החוק עוד פעם? ככה אתם רוצים שנחיה יחד? שכל שנתיים מי שיכול ישנה את כל החוקים, או שתהיה פה ריבונות אחת שמדייקת, שהיא זהה ושווה לכל אחד? זאת השאלה היחידה שעליה אנחנו מתנהלים כרגע: האם יש ריבון בישראל או אין ריבון בישראל? תודה רבה, אדוני.
גברתי היושבת-ראש, כנסת נכבדה, אני נמצא במצב המוזר שבו אני מעלה הצעת חוק שהלוואי שלא הייתי צריך להעלות אותה, הלוואי שהייתה מיותרת והלוואי שברור היה לכל אזרח ישראלי שלא ייתכן מצב שאדם שהורשע בעבירה שיש עמה קלון, שהוא עבריין פלילי לשעבר – הוא לא יכול להיות שר, חבר כנסת או ראש עיר. לצערי, זה לא מספיק ברור לבית הזה. לעתים נדמה לי שכשאנחנו הולכים פה במסדרונות הממוזגים, כשמסתכלים עלינו מהקירות בן-גוריון ובגין ודיין ורבין, אנחנו לא מודעים מספיק לעוצמת הטינה שיש בציבור כלפי הכנסת, כלפי הממשלה, כלפי השירות הציבורי. כולנו מסומנים מראש כמושחתים, כגנבים, כעבריינים, כלוקחי שוחד, כמי שבאו לבית הזה לא בשביל לשרת את הציבור אלא בשביל ליהנות ממנו. כולנו מסומנים מראש כאנשים שלא פועלים לטובת העניין אלא לטובת עצמם. וכשמביאים חוק כזה יש פה התנגדות בתוך הבית, כאילו זה סביר שישבו פה עבריינים מורשעים, ליד בור השמנת הגדול ביותר של מדינת ישראל. יהיו אנשים שינסו להפוך את החוק הזה לסיבוב נוסף ביני לבין השר דרעי. הנושא חשוב מדי, זה לא סיבוב נוסף ביני לבין השר דרעי, וגם לא חסרות דוגמאות אחרות. בבית-הכלא שלנו ישבו או יושבים או ישבו נשיא, בנו של ראש ממשלה, שר אוצר, שר פנים, ראש ממשלה אחד כבר הורשע, ראשי עיר, חברי כנסת, נבחרי ציבור. הציבור לא לא-יודע מי נמצא ב"מעשיהו" או ברמלה בכל אחד מבתי-הכלא של מדינת ישראל; הוא לא לא-שם-לב למה הוביל אותם לשם. ברוב מדינות העולם אין חוק כזה פשוט מפני שברוב מדינות העולם לא היה עולה בדעתו של אף אדם שאדם יכול להיות איש ציבור, להיות מורשע בפלילים, להישלח לבית-סוהר, ואז להגיד שבא לו לחזור. רק פה הכול כבר כשר והכול אפשרי, אז צריך חוק. אני לא אומר, חלילה, שאדם שישב בבית-הסוהר לא צריך ויכול לבנות מחדש את חייו – יבורך. אבל כמו שלא יכול להיות שאתי אלון תשוחרר מן הכלא ותחזור לעבוד דווקא בבנק ליד הכספת, כך אנשים שהורשעו בעבירה שיש עמה קלון לא יכולים לחזור לבית הזה, לא יכולים לחזור לבניין הממשלה, לא יכולים לחזור ללשכת ראש העיר. זה לא סביר ולא תקין. לא יכול להיות שהנהג של השר לא יכול להיות נהג אם הוא עבריין מורשע, אבל השר כן יכול להיות שר אם הוא עבריין מורשע. יש משהו שלא מסתדר, לא בהיגיון הציבורי, לא בניקיון הציבורי, וזו הסיבה שאנחנו מסתובבים עם הזעקה הזאת, שחזרה אל חיינו, שנקראת: מושחתים, נמאסתם. מקומכם לא בבית הזה. בשמות פרק י"ח כתוב: "ואתה תחזה מכל העם אנשי חיל יראי אלהים, אנשי אמת שנאי בצע". אלה האנשים שיכולים וצריכים לכהן בבית הזה, לא עבריינים מורשעים. אני מבקש מן הכנסת להעביר את הצעת החוק. תודה רבה.
מקרה מעניין, שבו שרת המשפטים התייצבה בפנינו והודיעה שהיא מקבלת מהותית את הצעת החוק ומייד מורידה אותה. תעשו תיאומים. יש הליך שאתם יכולים לעשות תיאומים. אם יש לכם השגות, נשמח לשמוע, גם אני, גם ההצעה שנצמדה אלינו. וגם אי-אפשר לטעון שזו הצעה גורפת, כי החוק מאוד ברור לגבי השאלה מה היא עבירה שיש עמה קלון. יש לזה קריטריונים ברורים, הם ממש לא גורפים.
אז אני אומר: אתם רוצים לעשות תיאומים? אנחנו מאוד מאוד נשמח. אנחנו סומכים על חוכמתה של הממשלה בניהול חיינו, ואין שום סיבה – – –
מיקי, אתה קורא לי קריאות ביניים?
אני מודה לך. אנחנו נשמח לעשות תיאומים, אנחנו לא רואים שום סיבה להוריד את זה באופן גורף כל כך, אלא אם כן הממשלה מסיבות של אי-נעימות פוליטית מורידה הצעת חוק מוסרית, כדי שהם לא יצטרכו להצביע. אז אני רוצה להרגיע אתכם: חוק במדינת ישראל הוא ממילא לא רטרואקטיבי. זה לא יחול על אף אחד מחברי הממשלה, אין מה לדאוג, אתם יכולים לפעול למען הדבר הזה מפני שהוא נכון, צודק ומוסרי. ואם מישהו רוצה לעשות תיאומים, נעשה אתו בשמחה תיאומים, כמו שמקובל בכל חוק. אין שום סיבה בעולם להוריד את זה, כשמהותית את פותחת ואומרת שאת חושבת שהצעת החוק הזאת נכונה. תודה רבה.
אדוני היושב-ראש, כנסת נכבדה, האמורא רבי אלעזר בן פדת אמר במסכת פסחים: לא הגלה הקדוש-ברוך-הוא את ישראל לבין האומות אלא כדי שיתווספו עליהם גרים. למה הוא אמר את זה? מפני שהיהדות היא דת של קבלה ולא של הרחקה, של מאור פנים ולא של חשדנות, של חיבור ולא של הפרדה.
מפני שהיהדות שלו ושל חבריו, היהדות של התלמוד, היא דת שאינה פוחדת מזרים, אינה פוחדת מדעות אחרות, אינה פוחדת מרעיונות. אנחנו בנקודה קריטית בחייו של העם. אנחנו ברגע שבו אנחנו צריכים לבחור האם העם היהודי יחולק לשבטים הנלחמים זה בזה, פעם זה למעלה ופעם האחר, פעם זה מנצח ופעם האחר, או שאנחנו מסוגלים ויודעים לחיות פה ביחד מתוך הבנה שאנחנו שונים. אין לי ציפייה שחברי החרדים יסכימו אתי בשאלות כמו הגיור או מעמד האישה ביהדות, אבל אני אומר לעצמי ואני אומר להם: אנחנו מוכרחים ללמוד לא להסכים. אנחנו מוכרחים ליצור פה חיים משותפים שבהם המרחב הציבורי מסוגל לספוג אי-הסכמה בלי להפוך אותה לשנאה, בלי שנקרע את העם לגזרים, וזה הנושא שעולה כאן היום. עלינו לדאוג לכך שחיינו לא יהפכו להיות תחרות בכיפופי ידיים שבה בעוד שנה וחצי נעמוד פה שוב כדי להפוך את ההחלטות שכרגע קיבלנו. האם אנשים דתיים אינם רוצים שהיהדות תהיה הבסיס הרחב של חיינו המשותפים? מפני שאם התשובה היא כן, הם צריכים לדעת שיצטרכו לקבל גם דעות שונות משלהם. אין רק גרסה אחת ליהדות; אין רק ניגון תפילה אחד; אין רק בית-כנסת אחד; אין רק פרשנות אחת לכל פסוק. האם הפסיק להיות חשוב לכם הרעיון של אחדות העם? מפני שאחדות ואחידות זה לא אותו דבר, מפני שהיהדות אינה יכולה להיות רק דבר אחד אם היא רוצה להיות עולם ומלואו. יחד עם זה, אין לי בעצם תלונה לחרדים. הם עושים את מה שהם עושים מתוך תפיסה של מיעוט מתגונן. יש לי תלונה חמורה לאלה שישבו אתי בממשלה עד לפני רגע; לאנשי הבית היהודי, שנתנו את מילתם לגבי חוק הגיור ועכשיו עושים הצגה של התנגדות רגע לפני שיצביעו בעד; לראש הממשלה, שהבטיח אישית לשמור על חוק הגיור. האם מילתו של ראש ממשלה, האם הבטחתו בקול רם של ראש הממשלה כבר לא חשובה לאף אחד, כולל לעצמו?
הרי אם היה מכנס את שותפיו ואומר להם: רבותי, נתתי את מילתי, ומילתו של ראש ממשלה בישראל היא בעלת משמעות, אני בטוח שאתם מבינים שאני לא יכול לחזור בי – לא שהם לא היו מסכימים, הם היו מכבדים אותו יותר. למה? מפני שהם היו יודעים שהוא מכבד את עצמו ואת משרתו. הצעת החוק הזאת היא עלבון לחיילי צה"ל, עלבון ל-300,000 עולים, עלבון לזרמים ביהדות המהווים את רוב רובה של יהדות ארצות-הברית ועלבון לדמוקרטיה הישראלית. אני קורא לחברי להתנגד לה. תודה רבה.
כי ליצמן ואני ניסינו לעשות פוטש. אני וליצמן.
אדוני היושב-ראש, האם אני יכול לצבור זמן לנאומים מאוחרים יותר, כשראש הממשלה יהיה באולם? אדוני היושב-ראש, כנסת נכבדה – – –
אין יכולת לצבור זמן. אדוני היושב-ראש, כנסת נכבדה, כמו רוב הצעות החוק, גם הצעת החוק שמונחת בפניכם כתובה בלשון משפטית. אני רוצה להגיד לכם אותה פשוט. אני אשמח אם שר הרווחה שנמצא פה יקשיב, מפני שזה נוגע אליו. כשעשינו את החוק הגדול למען ניצולי השואה, לפני כשנה, קבוצה קטנה של עובדי כפייה מרומניה, ניצולי שואה כמו כל ניצולי השואה, בגלל בעיה משפטית באמת זוטרה, הוצאה מחוץ לחוק. מה שהבאנו פה היום זו השלמה, סיפה משפטית שנכתבה במשרד המשפטים וסיימו לכתוב את זה. אין פה מה לבחון, אין פה מה ללמוד, אין פה מה לדחות. ותזכרו, יושבים פה אנשים יראי שמים, יושבים ילדים של ניצולי שואה, דור שני ושלישי – כל יום מתים 40 ניצולי שואה. ואנחנו מבקשים היום לקחת 2,000 ניצולי שואה, שבגלל בעיה משפטית הוצאו מחוק הטבות לניצולי שואה, ולהכניס אותם לתוך החוק כדי שהם יקבלו את המגיע להם. וועדת השרים אומרת: אנחנו נדחה בחודש. אלה תרגילים של אגף תקציבים, אני מכיר אותם, אני הייתי שר האוצר עד לא מזמן. כי החודש הזה הוא לא חודש, הרי אנחנו נלך לפגרה, ואז זה שלושה חודשים – וימותו כמה; ונחסוך קצת כסף. מדובר בכסף לא גדול. זה מתוקצב, זה היה ממילא בתוך התקציב של חוק הטבות לניצולי שואה. יושבים פה אנשים בעלי מצפון, אני מלא הערכה אליהם – אלי אלאלוף ידידי, הרב בן-דהן – אנשים שבאמת מצוקה של יהודי קרובה ללבם. אתם תצביעו נגד זה שניצולי השואה יקבלו את מה שהגיע להם? למה? כי הקואליציה תובך? לדחות את זה, זה לחכות שימותו עוד אנשים. אין סיבה בעולם לדחות את זה. אין דבר שצריך לברר; זה מתוקצב, הכסף ישנו. זה מעשה לא מוסרי לדחות את זה. זה לא פוליטיקה עכשיו, זה לא קואליציה ואופוזיציה, זה ניצולי שואה, שמתים בזמן שאנחנו מדברים עכשיו. ואם אתם תדחו את החוק הזה, אתם דנים חלק מהם למוות בעוני. תשאלו את עצמכם אם מבחינה ערכית אתם מסוגלים להרים יד ולהצביע על מוות בעוני של ניצולי שואה. תודה רבה.
העלינו, לא נכון. – – – מסביר.
לצערי, אני לא יכול לעשות את זה. אני מכיר את זה, כמו שאיציק מכיר את זה היטב – סגן השר כהן, סליחה – מכיר את זה היטב, שאגף תקציבים – שנינו יודעים מי באגף התקציבים כתב את התשובה הזאת, ומי שבאגף התקציבים כתב את התשובה הזאת יודע שזה לא נכון. הניצולים האלה, ניצולי השואה האלה, היו חלק מהתוכנית של מיליארד השקל. הייתה שם בעיה משפטית שולית, והיינו צריכים לסדר אותה. היא סודרה. אין מה לבדוק. אגב, זה לא 2,000. זה פחות מ-2,000. זה 1,000 וקצת. וכל יום יש פחות. יושב פה אבי דיכטר, אדם שהיה יושב-ראש הקרן לרווחת ניצולי השואה. הוא יצביע עכשיו על זה שניצולי השואה ימותו ולא יקבלו את הכסף שמגיע להם? איציק, אתה הקראת פה תשובה שבינה לבין המציאות אין קשר. אין פה לאן להתרחב, אין עוד קבוצות. זה לא 80 מיליון שקל, זה ה-1,000 האלה בלבד. זה אחרי דיון מעמיק עם כל הארגונים, זה אחרי דיון מעמיק עם קולט, וזה אחרי דיון מעמיק בתוך משרד האוצר, שאנחנו ניהלנו. הייתה לנו בעיה טכנית; פתרנו אותה. עכשיו מה, מתנקמים ב-1,000 ומשהו עובדי כפייה מסכנים שאין להם מה לאכול בגלל technicalities? אני אומר לך, להגיד לי שאני לא מכיר את זה – בדמי הדבר. בנפשי הדבר. אנחנו עסקנו בזה יום ולילה. הייתה לנו קבוצה אחת שנשארה בחוץ בגלל בעיות משפטית, ופתרו את הבעיות המשפטיות. הם לא מבקשים לדחות בחודש, ואתה יודע שהם לא מבקשים לדחות בחודש. החודש הזה מכניס אותנו לפגרה, זה הופך להיות שלושה חודשים, עוד שלושה חודשים תהיה פה מהומת התקציב בשיאה, ומשרד האוצר יגיד באמצע מהומת תקציב: בואו נכניס את זה לתקציב, והנה עברה שנה. כמה ימותו בשנה הזאת? כמה מהחבורה הזאת יהיו מתים בעוד שנה, כשהכנסת תתכנס, ותצביע הרי בעד החוק הזה, כי מגיע להם מה שמגיע לכל ניצול שואה אחר? איך אתם עושים כזה דבר? לא יכול להיות שאנשים בעלי מצפון אומרים לעצמם: כן, ימותו כמה ניצולי שואה, אבל אני הצבעתי עם הקואליציה. יושבים פה אנשים שהקדישו שנים ארוכות לנושא ניצולי השואה. יושב פה מר בגין. מר בגין, אתה תרים יד לזה שניצולי שואה לא יקבלו את מה שהם מקבלים?
אענה לכבודו. אני, בנסיבות רגילות הייתי עושה את זה בשמחה. הייתי אומר לך עדיין: מה פתאום חודשיים? ימותו אנשים. אבל הייתי עושה את זה בשמחה, אילו היה במה לדון. פה אין במה לדון. זאת בקשת דחייה לשם הדחייה. זהו הדבר המרתיח פה. כל הבעיות המשפטיות נפתרו. כל הבעיות מול הרשות לזכויות ניצולי השואה נפתרו. עפרה רוס בעד, קולט בעד – כל האנשים שמעורבים. אין משהו לבחון. זו דחייה לשם הדחייה. אם עושים דחייה לשם הדחייה, אני יודע דבר אחד: תהיה עוד דחייה. כי אם מישהו דוחה בלי שום סיבה עניינית – אני אומר לך, אני מכיר את הנושא על תוכו ועל קרביו. זאת דחייה לשם הדחייה. בגלל זה זה דבר לא הגון.
מה זה לסמוך? אני הכנתי את התוכנית של מיליארד השקל לניצולי השואה. גם אגיד משהו לסגן השר כהן: זה היה חלק מהתוכנית הזאת. זה היה חלק מהתוכנית. זה מעולם לא היה מחוץ לתוכנית. אמרו לנו: יש בעיה משפטית. זה מה שאמרו לנו. תודה רבה.
איפה צחי? צחי, אני רוצה להציע, כי הנושא חשוב מאתנו: בוא נעביר את זה בטרומית, ונחכה ביחד ונעשה את זה.
לא. אז לא העניין עצמו חשוב לכם, אלא לעשות שרירים קואליציוניים על גבם של ניצולי השואה. וזה לא 80 מיליון ולא 40 מיליון; זה 14 מיליון, אל תיתנו שיעבדו עליכם. אז אם אפילו ההצעה שלי, שהיא הצעת פשרה – איציק, זאת הצעת פשרה סבירה?
אני אומר: נעביר בטרומית, נחכה.
סגן השר כהן, סליחה. אני חושב שזו הצעה סבירה, להעביר בטרומית. מילא אם הייתם אומרים לי: חכה שבוע, ואז זה עדיין לא נכנס לפגרה. אז שבוע לא וטרומית לא, אז סתם בא לכם להפיל את זה, כי מישהו ביקש מכם. כבודו, אני מבקש הצבעה.
אדוני היושב-ראש, כנסת נכבדה, נהוג בכנסת ישראל, כשאתה מתייצב מול מליאה ריקה, לדבר או אל מצלמות הטלוויזיה או אל מיעוט הח"כים שנמצאים. אני רוצה היום לדבר אל הכיסאות הריקים. כי בכל אחד מהכיסאות הריקים שיש היום במליאה הזאת יושב מישהו שברח מאחריות. בכל אחד מהכיסאות במליאה הזאת יש עריק מן המלחמה שמתנהלת כרגע בתוך החברה הישראלית. וכל אחד מן העריקים האלה הרי שואל את עצמו אם הוא רוצה להתגרות ב-base הפוליטי שלו; אם כדאי לו, ולא יזכרו לו את זה בפריימריז; אם חשוב או לא חשוב להיות בכנסת ביום שבו שאנחנו מנסים לדבר על השבר של החברה הישראלית. בחברה הישראלית יש מלחמה. המלחמה היא לא בין ימין לשמאל, המלחמה היא בין המרכז השפוי לשוליים, שיצאו מדעתם; המלחמה היא בין הציניות והאי-אכפתיות, ההיעדרות והנפקדות והכיסאות הריקים, לבין האנשים שמוכנים לשים את גופם בקדמת המאבק על דמותה של החברה הישראלית. אז מישהו צריך להגיד לכיסאות הריקים שהמאבק הזה לא מיותם. בדם שנשפך במצעד הגאווה ביום חמישי בירושלים, דמה של שירה בנקי, זכרה לברכה, אנחנו נצבע את השלטים והדגלים שנאבקים על חופש הביטוי והחופש מדעות קדומות, מגזענות חשוכה. האש שכילתה את גופו של עלי דוואבשה, תינוק חף מפשע, תהיה אש התמיד של האנשים שהחליטו שלא להיות כיסא ריק בעת הזאת, אלא לעמוד ולזכור בקול רם, ולהיאבק בקול רם. והאבנים שנזרקו על כוחות הביטחון וחיילי צה"ל בבית-אל הן גם האבנים שבהן נשתמש כדי לחזק את יסודותיו של בית-המשפט העליון של מדינת ישראל, כי אנחנו לא מוכנים להיות כיסאות ריקים במליאה ריקה. על קיר מוזיאון השואה בוושינגטון כתובים-חרותים שלושת הדיברות של ויקטור פרנקל, ניצול אושוויץ: אל תהיה קורבן, אל תשתף פעולה עם הרוע ואל תעמוד מן הצד. כל כיסא ריק במליאה הזאת עובר על הדיבר השלישי – הוא עומד מן הצד. אנחנו לא יכולים לעמוד מן הצד מול הוואקום השלטוני שהוליד את סוף השבוע האחרון. אנחנו צריכים להחליט באיזה מקום אנחנו נמצאים: האם אנחנו חיים מן התפרים – מן הפרימה שיש בין שבטי ישראל, כל השבטים השונים המרכיבים אותנו – או שיש פה שלטון אמיתי, חזק, עוצמתי, שמוכן להתייצב בפניהם ולהגיד להם: הממשלה, הכנסת, השלטון, הוא לא כיסא ריק. הממשלה, הכנסת והשלטון יעמדו מול כוחות הרוע ויוכלו להם. זוהי המלחמה הישראלית. אין לנו ברירה אלא לנצח בה. תודה רבה.
לא המון זמן הוא יהיה בבית היהודי. אבל בינתיים הוא עוד חלק מזה.
סליחה, אני מתנצל. רגע, טלי, לא היה נאום טוב? לא היה נאום בסדר?
יריב, אתה לא סומך על השר – – –
אדוני היושב-ראש, חברי חברי הכנסת, אני לא יודע מה אני אגיד לבן שלי. ביום שישי הוא אמור לבוא הביתה מהצבא, הוא עכשיו ברמת-הגולן, ואני לא יודע מה אני אמור להגיד לו. זאת אומרת, אני אמרתי לו, תשמע, אנחנו פה, אתה חייב ללכת לצבא ואני רוצה שתהיה לוחם, והוא הלך לצבא והוא לוחם. והוא היה מאוד מעורב בשוויון בנטל כי זה היה לפני הגיוס שלו. ופעם ראשונה מהיום שהוא התגייס, במקום לחכות בכיליון עיניים לרגע שהוא יבוא ביום שישי הביתה, אני טיפה פוחד מהרגע הזה, כי אין לי מה להגיד לו. מה אני אגיד לו? ששר הביטחון, המפקד העליון שלו, מכר אותו בגלל כל מיני משחקים קואליציוניים? ושבנט ואיילת שקד, כל הציונים שמדברים על מדינת ישראל וצבא ההגנה לישראל, וראש הממשלה – בסוף, הוא יודע שאבא שלו ממפלגה אחרת מזו של ראש הממשלה, אבל אני חינכתי אותו שראש ממשלת ישראל הוא אדם שאמור לטפל ולדאוג לכל אזרח ולכל אדם, ובטח לכל חייל, ועכשיו אני אצטרך להסביר לו שלא; שיש פוליטיקה, ובפוליטיקה מותר למכור כל אחד, והכול ציני ואין שום בעיה לרמות. ואני אגיד לו, תראה, כן, הם משקרים. נכון שלא אמרתי לך את זה כשהיית ילד, אבל הם כולם כל הזמן משקרים, ועכשיו הם משקרים על חשבון חיילי ולוחמי צה"ל. והם אומרים לך ולחברים שלך שאתם צריכים לשרת, ואנשים שיש להם מפלגה שתייצג אותם, הם לא צריכים לשרת. וכל הדבר הזה שדיברו על זה שכל צעיר ישראלי צריך ללכת לשרת בצבא, זו לא הייתה אמת, ראש הממשלה לא התכוון לזה, ושר הביטחון, הוא לא באמת חושב ככה. זאת אומרת, הם אולי כן חושבים ככה אבל אין להם שום בעיה למכור את זה בשביל איזה בעיה קואליציונית קטנה או בשביל להעביר תקציב, או בשביל כל קוניונקטורה אחרת. וזה מסובך עוד יותר מפני שהחברים שלו בצבא מצפים ממנו לחזור ביום ראשון עם תשובות. הם יודעים שאבא שלו חבר כנסת, והם חושבים שהוא יבוא הביתה ביום שישי ואני אסביר לו איך זה קורה ואצוק איזה היגיון לתוך זה. אבל אני לא יכול, אין שום היגיון בתוך זה. יש רק שחיתות פוליטית, מכוערת, קטנה, עלובה, שבה ראש ממשלה יכול ארבע פעמים להצביע בעד חוק ולהסביר לציבור כולו שהחוק הוא מצוין, ואז התברר שהוא שיקר. ושר הביטחון יכול לשבת בוועדת פרי ולנסח את החוק ולהגיד שהוא טוב לחיילי צה"ל, ואז התברר שהוא שיקר. ואיילת שקד, שרת המשפטים, יכולה לעמוד בראש ועדת שקד ולהגיד שהכול בשביל חיילי ולוחמי צה"ל, והשוויון, והתחושה הזאת שכולנו מגינים על המדינה ואנחנו חברה אחת ויש לנו חיים משותפים, ואז מתברר שגם היא שיקרה. אז – –
– – בפעם הראשונה מהיום שהתגייס – ליאור יהיה שנה בצבא בסוף החודש הזה – אני לא יודע מה אני הולך להגיד לו ביום שהוא יחזור מהצבא. תודה רבה.
יושבים לנו שם חברי הכנסת, אדוני היושב-ראש, כנסת נכבדה, ומנסים להבין למה לא רק המליאה ריקה, אלא יש איזו תחושת ריקנות כוללת סביב התקציב הזה.
והתשובה היא שבדרך כלל התקציב הוא מצב שבו הממשלה מנסה לעשות משהו, והיות שהממשלה מנסה לעשות משהו, האופוזיציה יש לה הזדמנות להתנגד, כי זה תפקידה של האופוזיציה. הממשלה תעשה משהו והאופוזיציה תתנגד. במקרה הזה הממשלה לא מנסה לעשות שום דבר, אז לאופוזיציה אין כל כך למה להתנגד. היא לא מנסה לשפר את חיי האזרחים בשום צורה שהיא, היא לא מנסה לשפר את הכלכלה בשום צורה שהיא; היא לא מנסה לעזור לאימהות חד-הוריות; היא לא מנסה להגדיל את הצמיחה. היא לא מנסה לעשות כלום. הם לקחו המון כסף וחילקו אותו אחד לשני ואמרו: תודה רבה, זה מבחינתנו תקציב, והלכו לדרכם. וכשמישהו לא מנסה לעשות שום דבר למען אזרחי ישראל, אז האופוזיציה אומרת: רגע, אז נגד מה אני אמורה להיות? אין פה, לא קורה כלום. זה תקציב שבו לא קורה שום דבר, והיות שלא קורה שום דבר, אין לנו כל כך למה להתנגד, חוץ מלעובדה שלא קורה שום דבר. אני לפני ארבע שנים עמדתי במקומות אחרים ואחר כך פה ואמרתי: איפה הכסף? והכוונה הייתה: מה קורה עם תשלומי המסים של אזרחי ישראל? ואז נבחרנו ונכנסנו וגילינו את המספרים והתברר איפה היה הכסף: הוא חולק בחגיגה בזבזנית מחרידה שיצרה בור תקציבי של 39 מיליארד שקל, עם גירעון של 4.5%, שזה היה עם תחזית של 5.5%, עם אבטלה שזינקה ל-6.5%, עם צמיחה שהתחילה להידרדר, והיינו באזור אסון והתברר איפה הכסף. ואז היה תהליך של יותר משנה של שיקום ומניעה של זה שמדינת ישראל תיכנס למצב של יוון, והצלנו את הכלכלה הישראלית.
הבנתי. השרה שקד פה? נכון, השרה שקד שם, והיא נראית לי מרותקת.
לא, לא. אני זוכר, אני זוכר. מדובר ביותר משנה מחיי, חבר הכנסת פריג'. אין שום חשש שאני אשכח את זה. ואז עשינו תהליך ארוך של הצלת הכלכלה הישראלית והחברה הישראלית ושיקום, שדווקא מאוד הצליח, ובסופו ביום שעזבתי את משרד האוצר לא היה יותר 39 מיליארד שקל של בור תקציבי; הגירעון היה 2.6%; האבטלה הייתה מהנמוכות בתולדות המדינה, בסביבות ה-5%; המספרים הבסיסיים עמדו, ובעיקר – השארנו המון כסף בקופה הציבורית שיועד לבריאות, לחינוך ולרווחה, ושמנו את תקציב 2015. בתקציב 2015 שעבר אז בממשלה הייתה תוספת של יותר מ-10 מיליארד שקלים לאזרחי מדינת ישראל, לחינוך, לבתי-ספר טכנולוגיים; הוספנו 80% למכללות הטכנולוגיות, בנינו בתי-ספר תיכון חדשים מקצועיים; תשלום כספים לאימהות חד-הוריות, לכל מה שבאמת חשוב לכל מה שבאמת סובסטנטיבי ואמיתי. רק שאז הממשלה נפלה מסיבות שאיש עד היום לא מצליח להסביר; צריך לשאול את ראש הממשלה. ובדרך החוצה הוספנו עוד כסף. ביום שעזבתי את משרד האוצר, מלבד העובדה שלא היה בור תקציבי, הגירעון היה 2.6% כאמור, וה-5%, ועוד היו שם עוד 9 מיליארד שקלים של עודפי גבייה. זאת אומרת, היה הרבה מאוד כסף, וחשבת שהממשלה החדשה תיקח את הכסף הזה ותתחיל לנצל אותו לטובת הציבור. במקום זה הם התחילו לחתום אחד עם השני הסכמים קואליציוניים, שהם בעצם התקציב המונח היום לפנינו. וכל התקציב הזה אומר: אתה תקבל ככה, ואתה תקבל ככה, ואתה תקבל ככה. וכל כך הייתה גדולה ושמחה חגיגת השחיתות הציבורית המוחלטת הזו, שלא הספיקו להם לא 10 מיליארד השקל שהיו בתקציב, ולא 9 מיליארד השקל של התוספת, ואז הם התחילו לעשות קיצוצים רוחביים. הקיצוץ הרוחבי הנוכחי של ה-0.7% הוא השלישי בחודשים האחרונים. שלוש פעמים הם הולכים לקיצוצים רוחביים כי לא מספיק להם הכסף לחלק אחד לשני. זה אומר: גם אני רוצה, וההוא אומר: אני לא קיבלתי מספיק; הוא אומר: עוד קצת בשבילי, ולי יש עוד איזו מטרה, ולי יש שני חברי מרכז שהבטחתי להם ולא קיימתי, ופה אנחנו מקימים איזה מוסד פיקטיבי ומזרימים לתוכו כסף, ושם מקורבים, ושם הקרובים, כי לזה הם ייעדו את התקציב. והם ממשיכים לבזבז ולבזבז ולבזבז ולבזבז את הכסף שאנשים עבדו נורא קשה בשבילו. לפעמים אנחנו שוכחים בבניין הממוזג היטב הזה שהכסף הזה הוא כסף שאנשים קמו מוקדם בבוקר והלכו לעבוד בשדה, במפעל, בחנות, בשביל להביא אותו בחזרה לאזרחי ישראל. אבל הם לא חושבים שזה כסף של מישהו, הם חושבים שזה הכסף שהם יגלגלו אחד לשני, וזה מה שהם עשו, וזה כל התקציב הזה. אין בו בעצם מטרה אחת ערכית שהאופוזיציה יכולה להסכים אתה או לריב אתה; אין בו מטרה חברתית שהאופוזיציה יכולה להסכים אתה או לריב אתה. אנחנו רק יכולים לעמוד פה ולהגיד: תשמעו, זה נורא מושחת, ונורא ציני, ונורא עצוב, ונורא עלוב, ועל כך מסתכלים עלינו אזרחי ישראל ואומרים: מה אתם רוצים? הרי אנחנו יודעים שהכול נורא מושחת, ונורא ציני, ונורא עלוב, ונורא עצוב, והם אפילו לא מעמידים פנים שזה משהו אחר. אז איך אפשר לכעוס על מישהו שמראש בא ומודה ואומר על עצמו: תשמעו, אני מושחת ואני ציני; מה אתם רוצים מהחיים שלי? כזה אני ואיני יודע אחרת. אז כל מה שנותר לנו להגיד: כן, גם אנחנו וגם הציבור הישראלי יודעים שכאלה אתם – מושחתים וציניים – ושאינכם יודעים אחרת. תודה רבה.
אדוני היושב-ראש, כנסת נכבדה, אילו יכולתי לחזור אחורה ולשנות דבר אחד בחוק השוויון בנטל, הייתי משנה את שמו וקורא לו: חוק השוויון בפני החוק, כי בזה מדובר. אני לא אריב היום עם חברי החרדים, אלא אני דווקא סקרן לשמוע מה חושבים בליכוד ובבית היהודי. מפני שהליכוד והבית היהודי הרי לא הצביעו בעד החוק, הם עיצבו אתנו ביחד את החוק. ישבו – ישב שר הביטחון – בוגי יעלון היה חלק מוועדת פרי שבנתה את החוק; שרת המשפטית הנוכחית הגברת שקד עמדה בראש ועדת שקד שתיקנה את החוק. אלה מוצרים שנבנו ביחד. וכשבאים היום ואומרים למפלגת השלטון, לליכוד: בעצם, למה אתם משנים חוק שאתם בניתם? ראש הממשלה הצביע בעדו ארבע פעמים – הצביע בממשלה, הרים את ידו, ישבתי מולו; הצביע בכנסת פה שלוש פעמים, הרים את ידו, ישבתי לצדו – ואמר: אני בעד החוק, זה חוק חשוב. ואז הוא בא היום, ואומרים לו: רגע, אז למה אתה מבטל את החוק? הוא אומר: כי עכשיו יש קואליציה אחרת. אומרים לו: תסביר. הוא אומר: תראו, קודם לפיד הכריח אותי להעביר את החוק, ועכשיו חבר הכנסת פרוש יושב פה ומכריח אותי לבטל את החוק. זאת אמירה מדהימה, כי את זה אומר ראש ממשלת ישראל: תראו, לי אין ערכים, אין לי דעות משלי, אין לי מחשבות משלי על מה צריך לקרות במדינת ישראל או איך צריך לפתור את המתחים בתוך החברה הישראלית. יש רק לחצים קואליציוניים. ואם מחר יקום מישהו ולו יהיה כוח פוליטי, אז אני אשנה את דעתי עוד פעם. ואני חושב שאנחנו צריכים, כחברה, להיות לפחות מבוהלים מזה שאנחנו נשלטים בידי ראש ממשלה ומפלגת שלטון שאומרת בגלוי שאין שום דבר קדוש בעיניה, מלבד היכולת להישאר על הכיסא ולרצות את השותף הקואליציוני שיש להם באותו רגע. זה הדבר היחיד שחשוב.
פעם לפיד לרצות אותו, ופעם את מר פרוש לרצות אותו. כי להם אין דעות.
אוקיי. אתה לא רוצה שאני אגיד את שנינו ביחד. לא נורא, אתה תעמוד בזה. ולפיכך אני אומר שהבעיה הגדולה פה – אתם יודעים מה? במובן מסוים יותר קל להבין את החרדים, כי זה ויכוח בין אידיאולוגיות. זה מאמין בדבר אחד, ההוא מאמין בדבר אחד. זו מהותו של הבית הזה, שאנשים מביאים את אמונותיהם, את מחשבותיהם, את ערכיהם, ומנהלים עימות מתמיד, ומתוך העימות הזה יוצאת איזו אמת שאחר כך מהווה את החברה הישראלית. וזה כמעט בתוך, אתה אומר, החוקים המתחייבים של המשחק. מה שלגמרי מחוץ לחוקי המשחק זה אנשים שהם כל כך ציניים וכל כך לא אכפתיים, שמסוגלים בדברים החשובים ביותר בחיינו להגיד: תראו, לי זה לא משנה. לא משנה לי יתגייסו או לא יתגייסו, לא משנה לי מה מרגישים הצעירים החרדים, לא משנה לי שחיילי ולוחמי צה"ל מרגישים היום שנבגדו בידי ממשלתם; מה שמשנה זה רק דבר אחד – שהקואליציה תמשיך להתקיים ואנחנו נמשיך לשבת בכיסא – –
– – ומכוניות השרד ימשיכו לקחת אותנו ממקום למקום. תודה רבה.
בהערצה. אתה מתבלבל בין תדהמה להערצה.
תודה רבה. אדוני היושב-ראש, כנסת נכבדה, כשנכנסתי לבית הזה אמרו לי שאני שליח ציבור. שליח ציבור הוא אדם שצריך להיות לפה לאלה שאין להם פה ולכל אלה שאין להם קול. זה התפקיד שלנו. היום אני לפה לבתי ונותן קול שאין לה אל מול הבית הזה. הבית הזה התגייס בשביל להיות בית של שליחי ציבור אמיתיים, שנותנים קול לאלה שאין להם קול. אני רוצה להודות לשר הרווחה על מעשה של גדלות רוח היום. זה שהצלחנו לשים בצד – לא רק הוא; יש פה חבר הכנסת ביטן, חבר הכנסת לוי, אלי אלאלוף שנמצא פה, כמובן אורלי שותפתנו. אדוני חבר הכנסת הרצוג, לפעמים אפילו האופוזיציה הזאת מצליחה לתפקד. אני מודה לך ולמפלגתך ולמרצ. אנחנו היום שליחי ציבור – וכולנו, חברי הכנסת של כולנו – נתנהג גם בהמשך ככה. נוסח החוק הזה, כאמור, ישתנה לנוסח החוק של אורלי, והוא יוצמד להצעה הממשלתית. נהיה החיילים, כולנו יחד, של החוק, של הנושא. זה גדול מאתנו, זה גדול מהפוליטיקה שלנו. אלי, בוועדה נבוא בשביל לעשות מה שאתה אומר לנו, לטובת הנושא עצמו. ואנחנו נעשה. אני יודע שיש הרבה פחדים אצל הציבור האוטיסטי. בשביל זה יש כנסת, בשביל זה יש תהליך, בשביל זה יש ועדות, כדי להקשיב לכולם, כדי לשמוע את כולם. המהות הפנימית היסודית של הורים של ילדים אוטיסטים היא הפחד המתמיד, החרדה המתמידה, שתטעה. אז אני מבין את עוצמות החרדה של הימים האחרונים. אבל אנשים, כשיכירו את התהליך – ואנחנו לא יכולים להפקיד אותו בידיים טובות יותר מאשר הידיים של אלי אלאלוף וחיים כץ – יבינו שהכול פה נעשה לטובת העניין עצמו. אני מודה לכנסת. יעלי הייתה השבוע בגדנ"ע והייתה עם מדים. בפעם הראשונה ראיתי צילום שלה עם מדים. והסתכלתי עליה וקיוויתי שאוכל לעמוד פה היום ולהגיד: היא, כמיטב יכולתה, ממלאה את חובתה, והבית הזה היום כמיטב יכולתו מילא את חובתו. אני מודה לכולכם.
בצלאל, סידרתי לך שחנין תוציא הודעה שהיא מודה לך.
גברתי היושבת-ראש, כנסת נכבדה, היה פה ועוד יהיו פה היום בתוך הדיונים, הנזק והאפליה שנגרמים לעוטף-עזה – יושב פה חיים ילין – לגליל, לנגב, אבל אני רוצה לדבר דווקא על הנזק שייגרם מהחוק הזה ליהודה ושומרון. מפני שהחוק הזה לא מיועד לאריאל, לא מיועד לגוש-עציון, לא מיועד למעלה-אדומים. הוא יהיה על חשבונם. החוק הזה מיועד לאיתמר; החוק הזה מיועד למאחזים בלתי חוקיים; החוק הזה מיועד לכל המקומות שבהם החטיבה לא בונה אלא מנסה לייצר מציאות פוליטית, והמציאות הפוליטית הזאת היא על חשבון גושי היישובים. איתמר הם לא בני-הברית של גוש-עציון; איתמר זה הבעיה של גוש-עציון וזה הבעיה של אריאל וזה הבעיה של מעלה-אדומים וזה על חשבונם. הם בני-הערובה של המאחזים, של התרבות של המקומות הבלתי-חוקיים. ומי שיתעקש על החוק הזה, פוגע היום בלגיטימיות של גושי היישובים בשביל להצדיק את המאחזים הלא-חוקיים שלו. ואל תטעו: היום תיפגע הלגיטימיות של המקומות האלה. אנחנו מגינים על גושי היישובים. לנו חשובה אריאל, לנו חשוב גוש-עציון, לנו חשובה מעלה-אדומים. אבל הבית היהודי, אותם זה כבר לא מעניין. מה שהם רוצים זה ליצור את המציאות הפוליטית הנוחה להם. הייתה להם ברירה בין המגזר לבין כלל ישראל, הם בוחרים במגזר; הייתה להם הברירה בין התנחלויות מבודדות למדינת ישראל, הם בוחרים בהתנחלויות מבודדות; הייתה להם הברירה בין החוק לבין לפרנס ולממן את מפרי החוק. הם בוחרים במפרי החוק. מוקדם יותר הערב פורסם סרטון החתונה של הימין הקיצוני, שבו דוקרים את תמונתו של התינוק עלי דוואבשה, שנשרף למוות, ומניפים בקבוקי תבערה כדי לחגוג את רציחתו. האנשים האלה אינם יהודים. האנשים האלה איבדו את צלם האנוש שלהם. האנשים האלה הם סכנה למדינת ישראל, וצריך להילחם בהם כמו שנלחמים ב"חמאס" וכמו שנלחמים ב"חיזבאללה". הם מייצגים את האיום הזה. אבל אנחנו, בשביל להילחם בהם ובשביל לנצח במלחמה הזאת, צריכים להכיר בזה שהאנשים האלה לא צמחו בחלל ריק. יש מאחוריהם רבנים, יש מאחוריהם אידיאולוגיה ויש מאחוריהם לא מעט פוליטיקה. אחרי הרצח של עלי דוואבשה השתתפתי בטקס תפילה בצומת גוש-עציון לזכרו. היו שם רבנים מההתיישבות, היו שם אנשי דת מוסלמים, היו שם אזרחים טובים שלבם שתת דם. ודיברתי כמובן עם רבני ההתיישבות. הם היו מזועזעים לא פחות מאתנו, אבל הם גם היו מופתעים הרבה פחות מאתנו. לא אחד ולא שניים אמרו: בואו לא ניתמם. אנחנו יודעים מה הרב גינזבורג אומר לתלמידים שלו – –
– – אנחנו יודעים מה הרב ליאור אומר לתלמידים שלו – –
– – אנחנו יודעים מה יגידו בחלק מבתי-הכנסת ביום שישי הקרוב. ואנחנו יכולים להוסיף את הרב מלמד, שמטיף לסירוב פקודה, ואת ההתקפות על חיילי צה"ל ביצהר, ואת האבנים על כוחות הביטחון בבית-אל – כל מה שמנסים לממן היום מתוך הבית הזה. אין דבר כזה קצת להפר את החוק; אין דבר כזה קצת הסתה. ציטטתי את זה פעם, ואני אצטט את זה עוד פעם היום פה, כי זה קשור. על קיר מוזיאון השואה בוושינגטון כתוב: אל תהיה קורבן, אל תהיה שותף לפשע, אל תעמוד מן הצד. וכשאתה רואה איך הקיצוניות משתלטת על המאחזים ועל שיח ועל פסקי ההלכה, צריך להוסיף לזה דיבר רביעי: לעולם אל תשתוק. זה המבחן שלנו. אנחנו לא צריכים רק להיאבק נגד ה"חמאס" היהודי הזה שנולד לנו, אלא גם נגד המציאות שהולידה אותו בחטא. והגיע הזמן שנצא – ימין, שמאל, מרכז – נגד התפיסות הקיצוניות והמטורפות שהולידו את חתונת הדמים הזאת שנולדת באותם מאחזים, באותם מקומות בלתי חוקיים שהיום מנסים לממן בעזרת הצעת החוק הזאת. זה המבחן שלנו כחברה. החוזה שלנו אומר דבר פשוט: חוק אחד לכולם. לכולם צריך להיות אותו החוק. וההתיישבות צריכה להחליט של מי היא: של מפרי החוק או של שומרי החוק; של עוקפי החוק או של האנשים שהולכים באמת בדרך הישר; של כלל ישראל או של עמדה פוליטית צרה אחת שלרגע נתון צברה קצת כוח ומנצלת אותו לרעה בחוסר בושה. הייתה לכם ברירה: מגזר או כלל ישראל. בחרתם במגזר, ואתם מאבדים היום את כלל ישראל. תודה רבה.
אדוני היושב-ראש, כנסת נכבדה, קודם כול, מוקדם יותר היום פורסם שמרצה באוניברסיטה העברית פרסם דברים – אני לא רוצה לחזור עליהם, דברים נוראים – על שרת המשפטים איילת שקד. האיש הזה הוא לא דוקטור באוניברסיטה העברית, הוא טוקבקיסט מהסוג הנמוך ביותר. אני מגנה את הדברים האלה. אני מתבייש בדברים האלה. זה מרצה למדעי המדינה שכנראה לא מבין את מה שהוא עצמו מרצה עליו, מפני שאם היה מבין, היה יודע שמדינות נהרסות בגלל אנשים שמתבטאים כמוהו. באמת, בושה וחרפה. האוניברסיטה לא יכולה לעמוד מן הצד כשאחד ממרציה מדבר ככה.
לא, אנחנו לא מתואמים, אנחנו רק מחזיקים באותם ערכים, חיים. לגבי הצעת האי-אמון עצמה, עמד פה קודם שר הביטחון ודיבר על זה שיישובי עוטף-עזה פורחים ומשגשגים בימים אלה. זה יכול להיות שיישובי עוטף-עזה פורחים ומשגשגים, אבל ביישובי עוטף-עזה גם פוחדים. מפני שיש דבר אחד ששר הביטחון התעלם ממנו לגמרי – זו העובדה שחופרים. יש 1.8 מיליון בני-אדם בעזה; יותר מ-50% מהמבוגרים מובטלים. האנשים האלה במקצועם הם חופרי מנהרות. בכל רגע נתון יש מאות – יש מי שאומרים 1,200 – חופרי מנהרות בעבודה. בכל רגע נתון מפתחים עכשיו את הדור הבא של הטילים והרקטות מתוצרת עצמית של ה"חמאס". למה אתם חושבים שהם חופרים? בשביל הכיף? למה הם מפתחים טילים? מפני שהם נהנים מזה? לא. הם מכינים את הסבב הבא, מפני שהם יודעים שהסבב הבא יגיע, והוא לא רחוק. הקבוצות הסלפיות לוחצות עליהם. העלייה ל-17% של תומכי "דאעש" לוחצת עליהם. "הג'יהאד האסלאמי" לוחץ עליהם. והם יישברו ויתקפו, מפני שלזה הם מתכוננים, לייצר מספיק מנהרות. ברגע שיהיו להם מספיק מנהרות ומספיק טילים, יגיע הסבב הבא מעזה. ומדינת ישראל מנגד לא עושה דבר; אין מהלכים מדיניים כדי למנוע את הסבב הבא, ויכולנו לעשות מהלכים מדיניים, ואין היערכות מבצעית. המכשול הקרקעי המובטח לא נבנה. ולא רק שלא נבנה, לא ברור עדיין איך הוא יתוקצב. וחיים יודע, ראשי המועצות באזור, בעוטף-עזה, שמעו בלי סוף הבטחות, והם מתחילים – בצדק – לדאוג, כי הם אנשים מנוסים, והם יודעים מתי עובדים עליהם. ועובדים עליהם. כי המכשול הקרקעי – היו צריכים להיות עכשיו בשיאה של הבנייה. במקום זה, לא בנוי ולא מתוקצב. "חמאס" הולך ומשלים את ההכנות לעימות הבא, יש הפגנות על הגדרות, ראשי היישובים לא רואים היערכות של צה"ל ולא של מערכת הביטחון לעימות הבא. אמר פה שר הביטחון שאנחנו צריכים להבין שהעימות יימשך. אם העימות יימשך, צריך להתכונן לקראתו. מערכת הביטחון והממשלה לא עושים את זה. תודה רבה.
אדוני היושב-ראש, נשיאי, נשיאי, אדוני ראש הממשלה, אדוני יושב-ראש האופוזיציה, נשיאת בית-המשפט העליון, המורשת האמיתית של יצחק נבון היא הזהות שלו, מפני שהייתה לו זהות שלמה, עגולה, מכילה, שלא עסקה אפילו לרגע אחד בשלילת האחר. הוא יָדע – וזה יֶדע נשכח במדינת ישראל ברגע הנוכחי בחייה – איך להיות הוא, בלי עיסוק רדוף בשאלה מה הוא לא. הוא היה ישראלי שלא הרגיש שום צורך לשנוא ערבים כדי להדגיש את הישראליות שלו. למעשה, התואר הראשון שלו היה בספרות ערבית, והתואר השני היה בתרבות האסלאם, ואיש לא חשב שזה פוסל אותו מלהיות נשיא מדינת ישראל, מפני שחלק מתפקידו של נשיא מדינת ישראל הוא להיות נשיאם של 1.2 מיליון מאזרחיה הערבים של המדינה, לקדם את הדו-קיום ולצאת נגד תופעות של שנאה כלפי המיעוט. ומי שאינו מבין את זה, אינו מבין מהי נשיאות ואינו מבין מהו תפקידה של הממלכה. הוא היה יהודי שלא הרגיש צורך לבקר את יהדותם של אחרים. הוא לא בחן את גודל כיפתו של האחר, את אורך פאותיו, את צניעותן של אשתו ובנותיו, את הדבקות בתפילה שלו. הוא לא חשב שזה עניינו. היהדות שלו הייתה מסורת של אהבת אדם, של סובלנות, של חיבור בין עבר, הווה ועתיד. בליל הסליחות האחרון הייתי בסיור בשכונת הולדתו, שכונת אוהל-משה בירושלים, וביקרנו בגן-התות וראינו את עץ התות מ"בוסתן ספרדי", וזו שכונה של חייכנים, שכונה של אנשים שאינם מותחים ביקורת אלא מסבירים פנים; שיהדות שלה היא ניגון, והיא תורת מוסר, והיא כיבוד אב ואם ואהבת ישראל. הוא היה האיש שהתלווה לבן-גוריון בפגישה המפורסמת עם החזון-אי"ש. לימים הוא סיפר שהפגישה נפתחה בזה שבן-גוריון אמר לחזון-אי"ש את המילים הבאות: באתי אליך כדי לשאול אותך איך נוכל לחיות בארץ הזאת, יהודים דתיים ושאינם דתיים, בלי שנתפוצץ מבפנים? יש כאן אנשים עם השקפות שונות, איך נחיה ביחד? והתשובה היא שאנחנו צריכים לחיות ביחד גם בבית הזה כמוהו – לא ממקום שאומר איך אני אגבר עליך ואנצח אותך ואשליט עליך את השקפת עולמי, אלא מהמקום שאומר איך אני מדבר אתך, איך אני אשלים אתך ואשלים אותך, איך נחיה ביחד. הוא היה פוליטיקאי, כמונו, יושבי הבית הזה, והוא העביר קריירה שלמה בתפקידים הנכבדים והבכירים ביותר – נשיא, שר חינוך, סגן ראש ממשלה – וכל זה מבלי שהוא פגע באיש, בלי להשמיץ, בלי אף עלבון שנון או הכפשה מרושעת אחת שמישהו יכול לזכור. ואולי, אולי הוא ההוכחה לזה ששיח מכבד, שקול, מתון, אינו מהווה חסם בדרך למעלה, ממש עד לצמרת השלטון, כי עובדה היא שאין להכחישה שכל הרשעים מתקופתו נשכחו, והנה, אנחנו עומדים פה ביום הזה וזוכרים אותו, וזוכרים שאנחנו פה כדי לכבד את זכרו של המכבד, לחייך לזכרו של החייכן, להתאחד לזכרו של האיש שרצה לאחד את כולנו. יהי זכרו ברוך.
אם אתה מצטט אותי אני לא צריך להיות – – –
– – – זה שום דבר. זה רק אותן מילים מגבר נאה יותר.
גברתי היושבת-ראש, חברי חברי הכנסת, לא על אריה דרעי אני רוצה לדבר פה. לא מדובר בנושא אישי. הייתי נושא את אותו נאום אם המינוי היה עכשיו של אולמרט או של הירשזון, או של קצב. גם עליהם הייתי אומר שהם לא יוכלו לחזור לתפקידם אם הורשעו בעבירה שיש עמה קלון. אומרים פה אנשי הבית הזה שאין בעיה, כי עובדה היא שזה חוקי. יכול להיות שזה חוקי, אבל הסיבה היחידה שזה חוקי היא שהמחוקק פשוט לא העלה בדעתו שיכול להיות מצב כמו זה שאנחנו נמצאים בו עכשיו. מי חלם שתהיה אפשרות כזאת, או שמישהו ירצה להגיע לרגע שבו אנחנו נמצאים עכשיו? זו הסיבה – מכיוון שהמחוקק מעולם לא העלה את זה על דעתו. אנחנו שמנו על שולחן הכנסת – ואנחנו נשים שוב ושוב ושוב, עד שזה יעבור, כי אנשים נחושים אנחנו – את חוק הקלון, שאומר שאדם שהורשע בעבירה שיש עמה קלון לא יוכל להיות שר, חבר כנסת או ראש עיר במדינת ישראל. רק כדי שיהיה לכם מושג: אדם שהורשע בעבירה שיש עמה קלון במדינה הזאת פסול מלהיות סוכן מכס, מהנדס ברשות מקומית, מנהל בית-ספר, שופט, קאדי, דיין, כבאי – כבאי הוא לא יכול להיות – דירקטור בחברה ממשלתית, מנהל מעבדה רפואית, חבר במועצת "צער בעלי-חיים", חבר מועצת הספריות הציבוריות – שאני אמשיך?
בכל זה הם פסולים מלהיות; שר – אין בעיה. וכל סיעות הבית מסתתרות פה מאחורי הנושא המשפטי. הכול משפטי? הכול בית-המשפט? אין ערכים? אין טוהר ציבורי? אין ניקיון ציבורי? אין החוזה הערכי בין אדם למדינה? אין ביטחון של האזרח בממשלתו? שר בממשלה צריך לבוא – יושב פה שר החקלאות – אמור לבוא לעובדיו יום-יום ולהגיד להם: אני דורש מכם להיות ישרים כמו סרגל, אני דורש מכם להילחם בשחיתות, אני דורש מכם להיות מופת מקצועי. אבל שר שהוא עצמו הורשע בעבירה שיש עמה קלון, איך יגיד את זה לעובדיו? איך הם ייקחו אותו ברצינות? לזה אנחנו דנים את עצמנו. והבעיה היא שכשהאזרחים חושבים שהכול מושחת, אז הם מגיעים מייד למסקנה שאין להם ברירה, גם הם צריכים להיות מושחתים, כי זו הדרך היחידה במדינת ישראל להסתדר. ואת זה אנחנו לא יכולים להרשות לעצמנו. אז אם היום תעבור ההחלטה הזאת ואכן ימונה השר דרעי לשר הפנים, לפחות שכנסת ישראל תתכנס ותעביר את חוק הקלון כדי שזה לא יקרה בפעם הבאה, כי זה לוקח את אמון הציבור בבית הזה ובממשלתו ומוריד אותם ביגון שאולה. תודה רבה.
יריב, דבריך יובאו לבית-המשפט, כי יש עתירה. נביא את דבריך.
אין פעם שאתה מדבר בישיבה ואני לא בכנסת.
- - - אתה צריך להגיד אמת. מה שאתה אומר אינו אמת - - -
אלף שנה תנסו לסכסך בינינו, לא ילך לכם. אלף שנה - - -
תגיד, במה התחלתם – שאני לא יודע מה פרשת השבוע?
גברתי היושבת-ראש, כנסת נכבדה, הבעיה בחוק העמותות היא לא עניין שמאל או ימין, אפילו לא זכויות אדם, אלא שזה חוק שמחטיא את המטרה. אני נלחם בעמותות האלה כבר הרבה מאוד זמן, הרבה לפני כל אלה שהתעוררו עכשיו. אבל מה החוק הזה יעשה? החוק הזה אומר שעכשיו, כשנגיד "שוברים שתיקה" יפרסמו מודעה, יהיה כתוב על זה: בחסות האיחוד האירופי; וכש"תעאיוש" יפרסמו מודעה יהיה כתוב: בחסות ממשלת גרמניה. אתם מחזקים אותם, אתם מגדילים את עמותות השמאל ההזויות האלה ונותנים להן לגיטימציה של האיחוד האירופי, של ממשלות אירופיות. זה חוק שמייצר אפקט הפוך למה שהוא מנסה לעשות. מה אתם רוצים לעשות? שעכשיו "שוברים שתיקה" יהיה ארגון רשמי של האיחוד האירופי, עם חותמת של האיחוד האירופי ושל ממשלות אירופיות? זה מקל עליהם לאסוף תרומות, זה נותן להם לגיטימציה, זה הופך אותם לארגונים לגיטימיים במקום ארגוני שמאל הזויים שגורמים נזק למדינת ישראל.
זו חובבנות. אני קורא לקואליציה להצביע נגד זה לא מפני שהם שמאל, אלא מפני שאם אתם באמת מחנה לאומי, מחנה לאומי לא נותן לגיטימציה לארגוני שמאל הזויים. תודה רבה.
אדוני היושב-ראש, אני לא אדבר עד שראש הממשלה לא יהיה פה.
לא לא, אני אחכה עד שהוא יהיה.
– – – תכריז על הפסקה – – –
לא לא, אני לא מתערב לך בניהול המליאה. נראה לי שאם הוא לא פה אז נכריז על הפסקה; תגיד שעה, ונחזור בשעה שתגיד.
אדוני היושב-ראש, כנסת נכבדה, אדוני ראש הממשלה, כידוע לך, אדוני ראש הממשלה, אני מקפיד מאוד, בכל הביקורים שלי בחו"ל, בכל הראיונות ברשתות הזרות, לא לתקוף אותך, לא לתקוף את הממשלה, לשמור על כבודך, להשאיר את המחלוקות בבית פנימה. ברגע שאני חוצה את גבולה של מדינת ישראל, וגם את גבול השפה העברית, אני רואה זאת כחובתי להגן על המדינה. אבל מתוך תחושת החובה הזאת, ומתוך החובה העמוקה להגן על המדינה, אנחנו צריכים להכיר בכך שיש בעיה עמוקה ומהותית ביחסי החוץ של ישראל, וללכת לטפל בה. יחסי החוץ של ישראל אינם עומדים בפני עצמם; הם אחת משתי הזרועות של הביטחון הלאומי. אין ביטחון למדינת ישראל ולאזרחי ישראל בלי צה"ל ובלי כוחות הביטחון, ואין ביטחון למדינת ישראל בלי מערכת של בריתות אסטרטגיות, שאותה יוצרת מדיניות החוץ. על קירות הכור האטומי בדימונה, וזה לא סוד מדינה, יש עד היום כתובות בצרפתית. הוראות הפעלה. למה? מפני שמהנדסים צרפתיים עזרו לנו לבנות את הכור. תשאלו את עצמכם מה היה קורה אם היום היינו מבקשים מהצרפתים לעזור לנו להשיג יכולת גרעינית. כולנו הרי יודעים את התשובה – הם היו אומרים לנו לא. בריתות אסטרטגיות הן הבסיס ליכולת ההתקפית של ישראל וגם ליכולת ההגנתית שלה. בלי הבריתות האלה לא היו לנו צוללות "דולפין" עם יכולות אסטרטגיות ולא מסוקי "אפאצ'י" ולא סוללות "כיפת ברזל" ולא 240 מיליארד דולר של סיוע ביטחוני אמריקני. בלי הבריתות האלה לא היינו מצליחים למנוע את כניסתו של נשק מתקדם לאזור. אנחנו הקפדנו על זה כל השנים, כי יש עיקרון אחד במזרח התיכון – אני מניח, אדוני, שר הביטחון, שעל זה יהיה לנו קל להסכים – שאם נשק מתקדם נכנס לאזור שלנו, במוקדם או במאוחר הוא ייפול לידיים הלא-נכונות. כל הבריתות האלה שלנו נפגעו בשנים האחרונות פגיעה קשה. אין חזית שבה זה לא מורגש. בספטמבר האחרון, רק חמישה ימים אחרי פגישתו של ראש הממשלה עם הנשיא פוטין במוסקבה, נחתמה מאחורי גבנו עסקה רוסית עם האיראנים, על מכירה של מטוסים וציוד לווייני ב-21 מיליארד דולר. מייד אחריה הגיעה גם עסקה למכירה של נשק מתקדם למשטר האייטולות, כולל מערכות S-300. זה משבר. מי ששמע את תגובת הממשל הגרמני על הביקור האחרון של ראש הממשלה בברלין, שמע ברקע הדברים קנצלרית זועמת ופגועה, שמרגישה שעשו עליה סיבוב לא הגון אצלה בבית, מפני שהיא מעולם לא אמרה ומעולם לא התכוונה לומר שזה לא הזמן ללכת לתהליך מדיני. זה משבר; סימון המוצרים עבר באיחוד האירופי – משבר; תנועות ה-BDS שקוראות להחרים את ישראל צוברות תאוצה בכל העולם – משבר. הנאום האחרון של ראש הממשלה בקונגרס היה הנאום הראשון של ראש ממשלה ישראלי שבו סגן הנשיא, שמשמש גם כיושב-ראש הסנאט – הוא יגיע מחר לארץ – בחר לא להגיע לאולם כצעד של מחאה נזעמת על נאום שנתפר בתפרים גסים מאחורי גבו של הבית הלבן. ננסי פלוסי, מנהיגת הדמוקרטים בקונגרס, אמרה: הייתי קרובה לדמעות במהלך הנאום הזה. זה היה עלבון לאינטליגנציה האמריקנית. סוזן רייס, היועצת לביטחון לאומי, קראה לנאום הזה הרסני. הרסני ליחסים בין המדינות. האמריקנים לא נוהגים להתבטא כך. זה משבר. יש לזה תוצאות, יש לזה משמעויות. הסכם הגרעין עם איראן נחתם בלי שהממשל טרח אפילו לעדכן אותנו בתהליך. זה לא שהם לא קיבלו את דעתנו. לא היינו בלופ. זה לא היה קורה לפני שש או שבע שנים. אנחנו לא נקבל 50 מיליארד דולר בהסכם הסיוע הקרוב, כמו שביקשנו. גם לא 45. טורקיה הולכת לקבל מארצות-הברית יותר מטוסי F-35 ממה שאנחנו הולכים לקבל. זה משבר. ומול הפגיעה המתמשכת הזו, מול הסדקים האלה בביטחון הלאומי, ממשלת ישראל אומרת לנו שני דברים שלגמרי סותרים האחד את השני; שאין בהם אפילו היגיון פנימי. הדבר הראשון שאומרת לנו הממשלה הוא שכולם אנטישמים. כולם תמיד שנאו יהודים, שונאים יהודים, ישנאו יהודים, ולפיכך אין בעצם מה לעשות בעניין מלבד שנתלכד כולנו סביב הממשלה. והטענה השנייה היא הפוכה, היא אומרת: על מה אתם מדברים? אין בכלל פגיעה. אין פגיעה ביחסי החוץ שלנו. המצב מעולם לא היה טוב יותר. זה לא נכון, וזה לא נכון. בינואר 2009, לקראת סוף מבצע "עופרת יצוקה", בעוד ישראל כותשת את עזה – מעל 1,000 הרוגים, מעל 5,000 פצועים – הגיעו הנה לישראל לביקור של הזדהות ותמיכה הקנצלרית מרקל והנשיא סרקוזי וראש ממשלת בריטניה גורדון בראון וראש ממשלת איטליה ברלוסקוני וראש ממשלת ספרד וראש ממשלת צ'כיה. הם באו לארוחת ערב בבית ראש הממשלה. אדוני, גם אתה הוזמנת אליה בתפקידך דאז כיושב-ראש האופוזיציה. אז מתברר שלא כולם אנטישמים; שבניהול נכון, בעבודה נכונה, יש לנו תמיכה בעולם; שאפשר לקיים פה מדיניות חוץ פרודוקטיבית, מוצלחת, בלי לאבד את הגאווה הלאומית ואת חופש הפעולה הביטחוני. מצד שני, תראו מה קרה ב"צוק איתן" – בסך הכול חמש שנים אחר כך, והעולם כולו נגדנו. ישבתי אז בממשלה ובקבינט, היה ברור שאין לנו תמיכה, שהבריתות האסטרטגיות שלנו הפסיקו לתפקד ואנחנו צריכים ללכת ולפתור את המצב. לא להעמיד פנים שהכול בסדר – לפתור את המצב. העובדה שהממשלה מסתירה מן הציבור את המשבר רק מעמיקה אותו. מאז 2009 ועד היום יותר מ-30 מדינות ופרלמנטים הכירו במדינה פלסטינית באופן חד-צדדי, תוך התעלמות בוטה מכל המחאות שלנו, וגם תוך התעלמות בוטה מן העובדה שהרשות הפלסטינית מסיתה לטרור ומסרבת לגנות פיגועים. זה כולל את הפרלמנט הבריטי, הצרפתי, האיטלקי, היווני. איבדנו את התמיכה של מדינות חשובות כמו ברזיל. אני לא מדבר פה רק על מדיניות. אני מדבר על תפקוד; אני מדבר על זרוע של הביטחון הלאומי שנתקעה. בתקופה של הידרדרות חמורה משרד החוץ חולק בין שישה שרים – איש מהם אינו יודע מה השני עושה; מערך ההסברה מחולק בין חמישה משרדים – איש מהם אינו מבין מה השני עושה. בחודשים האחרונים נפגשתי עם שרי החוץ של בריטניה, צרפת, אנגליה, הונגריה, נורבגיה, עם היועץ לביטחון הלאומי הגרמני, עם סנטורים, חברי קונגרס, עם כל שגרירי האיחוד האירופי, עם שרת החוץ של האיחוד האירופי והצוות שלה, עם נציגי הקוורטט, עם נציגי הבית הלבן. כולם רצו לדעת אותו דבר – מה המדיניות הישראלית? לאן אנחנו הולכים? מה אנחנו רוצים שיקרה? בפני כל האנשים האלה הגנתי על מדינת ישראל. הגנתי אפילו על ממשלת ישראל. אבל אין לי ואין לאף אחד אחר תשובה על השאלה מה רוצה הממשלה. הכול תקוע. שום דבר לא זז. ביטחון לאומי מבוסס על שלושה דברים: על איכותו של החייל הישראלי, על הבריתות האסטרטגיות שלנו ועל היתרון האיכותי שלנו. יש פה הפקרה מתמשכת. מדינת ישראל זקוקה לשר חוץ במשרה מלאה. אדוני ראש הממשלה, אי-אפשר שבגלל שיקולים פוליטיים קטנים לא יהיה למדינת ישראל שר חוץ. אני מצהיר פה שאף שאני באופוזיציה אני אתמוך בכל מי שתבחר. יש מספיק אנשים ראויים בממשלתך. מי שאתה רוצה. תבחר מי הכי טוב לתפקיד ותמנה אותו. את מערך ההסברה הישראלי צריך לרכז במקום אחד, אגף ההסברה של משרד החוץ. צריך לגייס את ה-Start-up Nation הישראלי, כי אתו ביחד אפשר לנצח במלחמה על הרשתות החברתיות. צריך לגייס מחדש את העולם היהודי למלחמה ברחובות ובקמפוסים. ואנחנו צריכים להתחיל תהליך של שיקום מול הבית הלבן, כי אחרת המשבר הזה יימשך לתוך הממשל הבא. אנחנו צריכים להתחיל דיאלוג אחר לגמרי עם האיחוד האירופי. לא ייתכן שאני אגיע לפגישה עם שרת החוץ מוגריני ויתברר שאף נציג רשמי של ממשלת ישראל לא היה אצלה מאז הוקמה הממשלה הנוכחית. ובעיקר, אדוני ראש הממשלה, אנחנו צריכים מדיניות, איזו מדיניות; מדיניות שלא מיועדת רק כדי למצוא חן בעיני חברי מרכז או פעילים, או לשפר עמדות מול שותפים קואליציוניים; מדיניות שתחזיר לתקנם את היחסים המיוחדים עם ארצות-הברית והעולם, שתחזיר לנו את הגאווה הלאומית שלנו, שתחזיר אותנו למקום הראוי לנו במשפחת העמים ושתחזיר את הביטחון לאזרחי ישראל. תודה רבה.
אמיר, זה לא נכון עובדתית. מה שאתה אומר לא נכון.
אדוני היושב-ראש, כנסת נכבדה, יש מדרש יפה במדרש רבה על ספר במדבר כ"א: כשם שאין פרצופיהם דומים זה לזה, כך אין דעותיהם שווים זה לזה, אלא כל אחד ואחד יש לו דעה בפני עצמו. המדרש מספר על זה שמשה רבנו לפני מותו פונה לקדוש-ברוך-הוא ואומר לו: ריבונו של עולם, גלוי וידוע לפניך דעתן של כל אחד ואחד, ואין דעתן של בניך דומים זה לזה. וכשאני מסתלק ממך, בבקשה מנה עליהם מנהיג שיהא סובל כל אחד ואחד לפי דעתו. במונחים של היום, מה המדרש הזה אומר? המדרש הזה אומר: אתם לא מסכימים עם דרכם של הרפורמים ושל הקונסרבטיבים? אל תסכימו. מה הדרך הנכונה לטפל בזה? להרחיק אותם? להעליב אותם? לגרום לילדים שלהם להתנכר למדינת ישראל? פעם אחרי פעם עולים לדוכן הזה, לבמה הזו, שרים וחברי כנסת ומטיחים עלבונות נוראים ברוב-רובה של יהדות ארצות-הברית ובחלק גדול מיהדות אירופה. זאת היהדות? מה עם היהדות שהיא מסבירת פנים, שהיא מאירת פנים? ישראל, גם אם טעה, ישראל הוא? בשביל מה זה טוב לעמוד פה ולכנות אותם בשמות? מה זה תורם? אם נרחיק אותם, זה מה שימנע את ההתבוללות או שזה מה שיאיץ את ההתבוללות? מדינת ישראל היא לא רק ארצם של היהודים, היא גם בירתו של העם היהודי כולו, ובמקום לקרב אותם מרחיקים אותם. אדוני ראש הממשלה, אתה ראש ממשלת היהודים, אל תיתן ידך לפגיעה ביהדות העולם. בית-הכנסת הגדול ביותר באירופה הוא ה"דוהאני" בבודפשט. זה בית-הכנסת של המשפחה שלי. הוא שייך למה שנקרא במקור הקהילה הניאולוגית, הקונסרבטיבים הקדומים, של פעם. בחצר בית-הכנסת – ביקרתי שם יותר מפעם אחת – קבורים אלפי יהודים שהשמידו הנאצים. הם לא חשבו שהם לא יהודים; הם חיו כיהודים, הם התפללו כיהודים והם נרצחו כיהודים. אף אחד לא ניגש לסבא שלי במחנה הריכוז מאוטהאוזן ואמר לו: אתה קונסרבטיבי אז אתה לא יהודי באמת, בוא נוותר לך על ההוצאה להורג. ישראל היא היום המדינה המערבית היחידה שבה אין חופש דת ליהודים. רק בישראל יש יהודים שאינם יכולים להתחתן על-פי אמונתם, ללכת למקווה על-פי אמונתם, לעלות למקומות הקדושים על-פי אמונתם. האם אנחנו אומרים לרוב העם היהודי שהוא לא רצוי בארצו-שלו? מעבר לפגיעה שיש בזה בקודשי ישראל, יש בזה גם פגיעה בביטחון הלאומי של ישראל. אל מי אנחנו הולכים כשיש הסכם גרעין עם האיראנים? אל מי אנחנו הולכים כשיש משא-ומתן קשה עם הממשל האמריקני על הסכם הסיוע הבא? ממי אנחנו מבקשים שיעזור לנו למנוע מכירות של נשק מתקדם למדינות העולם הערבי מתוך ההכרה בעיקרון שנשק מתקדם שמגיע למזרח התיכון במוקדם או במאוחר יגיע לידיים הלא-נכונות? ממי אנחנו מבקשים עזרה? – מיהדות העולם. יש פה פגיעה ממשית בבריתות האסטרטגיות שלנו, מפני שהקהילות היהודיות הן אלה שיוצרות את הכוח הפוליטי של ישראל בכל מקום. בשנה האחרונה שוב ושוב ושוב ושוב אמרו לי בכירים בקהילות היהודיות: אם זה היחס שלכם אלינו, אז אל תבואו לבקש מאתנו עזרה מול המוסדות הבין-לאומיים או מול כל הממשלות. בזמן המאבק על הסכם הגרעין עם איראן, כשראש הממשלה עשה וידיאו-קונפרנס עם הקהילות היהודיות וביקש את עזרתן אל מול הקונגרס, אז הם עזרו, אבל אחר כך הם באו ואמרו לנו בשקט: תדעו, זו הפעם האחרונה, מפני שאנחנו לא יכולים לשאת יותר את העלבונות שמוטחים בנו פעם אחר פעם מעל הדוכן הזה. יש פה פגיעה מתמשכת במחויבות של הקהילות כלפי ישראל, שיוצרת פגיעה מתמשכת של הממשל כלפי ישראל, שיוצרת פגיעה מתמשכת במדינת ישראל. מורי ורבי, פרופסור אבי שגיא, שהוא איש דתי, לימד אותי שהמילה סובלנות מקורה במילה סבל; היא באה מזה שלא פשוט לקבל את האחר ואת השונה, זה סבל; זה כרוך בסבל לשאת את זה שהוא כל כך אחר ממך, שהוא לא מסכים אתך, שהוא מרגיש אחרת ממך. אבל זה הרי התפקיד שלנו בעולם, והתפקיד שלנו פה כנבחרי ציבור. הרי זה התפקיד שלנו בעולם כיהודים – להיות סובלניים כלפי האחר; להכיר בזה שלהיות שונה זה לא להיות רע; להכיר בזה שיש לנו תפקיד לקבל אותם גם אם אנחנו לא מסכימים אתם. אם ימוססו את ההסכמות לגבי הכותל, אם יעבירו את חוק המקוואות, אם ימשיכו לעמוד פה על הדוכן ולנסות להוציא את הרפורמים והקונסרבטיבים מכלל ישראל, אנחנו נאבד את רובה המכריע של יהדות העולם. זה מסוכן, זה חסר אחריות, ובעיקר, זה מאוד לא יהודי. תודה רבה.
אדוני היושב-ראש, כנסת נכבדה, ברשותכם, כנראה הוטל עלי להיות זה שביום הרצל ידבר גם על הרצל.
יש טעות אחת שתמיד עושים ביחס לבנימין זאב הרצל – יש פה חניכי תנועות נוער, אז בשבילם – אפילו יושב-ראש האופוזיציה כרגע עשה אותה; הוא מעולם לא אמר: "בבאזל ייסדתי את מדינת היהודים". מה שקרה באמת הוא שבאותו לילה חם וסוער, 31 באוגוסט 1897, אחרי שהכול נגמר, הוא כתב ביומנו: "אם אמצה את קונגרס באזל בדיבור אחד – שאזהר לא להגותו ברבים – הריהו זה: בבאזל ייסדתי את מדינת היהודים. אם אומר זאת בקול היום, יענה לי צחוק כללי. אולי בעוד חמש שנים, בוודאי בעוד חמישים שנה, יודו בכך כולם". יש בשורות האלה ביישנות נוגעת ללב; נביא הציונות המדינית, מחבר "מדינת היהודים" ו"אלטנוילנד", האיש שהרב קוק השווה אותו, בהספד המפורסם עליו, למשיח בן יוסף, לא העז לעמוד על הגשר בבאזל ולצעוק: הצלחתי. אתה קורא את המשפטים האלה, אתה נזכר כמה צעיר הוא היה – רק חודש קודם הוא חגג את יום הולדתו ה-37. ואולי משום שהוא לא עמד על הבמה בבאזל ודיבר על עצמו, הוא הצליח לחולל מהלך היסטורי מופלא כל כך. אולי זה סוד הצלחתו המסחררת – העובדה שהוא לא ניסה להקים מולדת לאחיו בני ישראל בשביל הצעקה של היום, בשביל הכותרת של מחר, אלא מתוך הכרה שזה תפקידה של מנהיגות: לעצב עולם שיתקיים בעוד חמש שנים, עוד 50, עוד 500. לא לעסוק בעטיפה, אלא במהות. לא לעסוק בעצמו, אלא בגורלו של העם. הרצל לא הסתפק ברעיון שתהיה ליהודים מדינה משלהם, הוא האמין שזה תפקידו גם לומר איזו מדינה תהיה פה; הוא דיבר על מדינה שבה יהיה שוויון זכויות לנשים, בתקופה שזה היה ממש רעיון אוונגרדי. הוא כתב שכל אזרח יהיה מחויב לשנתיים של שירות צבאי או אזרחי, וכפייה דתית תהיה אסורה. הוא דיבר על הצורך במדינה נקייה, ששומרת על איכות הסביבה. הוא כתב על מדינה שבה ההשכלה היא חינם לכולם, ויש הפרדה ברורה בין הצבא לפוליטיקה, והיא מפותחת טכנולוגית. והוא האמין שערביי ארץ-ישראל – וחבל לי שחברי הרשימה הערבית המשותפת יוצאים כשיש דיון על הרצל – כי הוא האמין שערביי ארץ-ישראל זכאים – –
– – לשוויון זכויות מלא. באמת חבל.
העקרונות האלה, שעליהם הוא דיבר, הם עקרונות ליברליים, ודאי שהיו ליברליים באותה תקופה, אבל הרעיון שעמד מאחוריהם הוא רעיון יהודי, ועמוק מאוד, ועתיק מאוד, וזה הרעיון של חברת מופת, הרעיון של אור לגויים, הקונספט שאומר שעם נבחר זה לא איזה בונוס שאנחנו מקבלים, אלא להפך, זוהי החובה שמוטלת עלינו להפוך את העולם למקום טוב יותר. הרצל היה חילוני גמור. ההורים שלו, בדומה למשפחה שלי, היו חברים בבית-הכנסת "דוהאני" בבודפשט, שהיה שייך לקהילה הניאולוגית, אבל הוא רחק מן הדת כל חייו וכל נעוריו, לא גילה בה עניין גדול. ובכל זאת, כשהוא ביקר בירושלים באוקטובר 1898 – הוא היה חולה נורא, הייתה לו דלקת ריאות, אבל הוא סירב, למרות כל ההפצרות, לנסוע בעגלה, כדי לא לחלל שבת. למה? מפני שהוא ידע שמדינת היהודים לא יכולה להיות מדינה ככל המדינות; כל כך הרבה זמן חיכינו למדינה הזאת, שהיא צריכה להיות ראויה לציפייה הזאת, להמיה בת שנות אלפיים. יש ויכוח עתיק בשאלה מה קובע את מהלך ההיסטוריה – מנהיגים יוצאי דופן או תהליכי עומק שהם בלתי נמנעים? והרצל עצמו עסק בשאלה הזאת. אחד הסיפורים המפורסמים יותר שלו נקרא "היזם בונפרטה", שבו הוא תיאר עולם שבו נפוליאון בונפרטה בוחר בקריירה של איש עסקים במקום איש צבא, ובמקום להפוך להיות קיסר צרפת הוא הופך להיות בעלים של רשת חנויות מכולת מצליחה. וזה יכול להיות משחק חברתי די משעשע, לדמיין את העולם בלי חלק מהמנהיגים שלו. אין אחד בבית זה שלא דמיין את העולם בלי חלק מהאחרים. אבל במקרה של הרצל, אני חושב שאף אחד לא מפקפק בזה שפה המנהיג הוא זה ששינה את ההיסטוריה. בלי בנימין זאב הרצל, בלי החזון שלו, בלי השילוב בין הביישנות ללהבה שבערה בו, ייתכן שלא יכולנו להיות עכשיו פה בכנסת ישראל כעם חופשי בארצנו ולשאת את ההספד לזכרו. תודה רבה.
תודה רבה. אדוני היושב-ראש, כנסת נכבדה, הבית הזה מטפל בלא מעט דברים חשובים. לא הרבה קורה שמונחת בפניו הצעת חוק שכל יום שהיא נדחית פירושו שאנשים ימותו. לא "אולי", לא "יכול להיות" – עובדתית, סטטיסטית, מוכח מעל לכל ספק, אנשים ימותו אם הצעת החוק הזו, חוק השתלת איברים, לא תאושר. ועדת השרים החליטה לדחות את ההחלטה. ניכנס לפגרה, יעברו עוד חודשיים, נתחיל שוב את התהליך, יעברו עוד חודשיים – אנחנו כבר בעצם בשישה חודשים. כמה אנשים ימותו בששת החודשים האלה? כמה אנשים אפשר להציל? יש באשדוד בחור חרדי בן 21 שהשתילו לו משאבת עזר ללב – לב מלאכותי. הוא מחובר לסוללות כבר שנתיים. הגוף בסוף יקרוס, אלא אם כן ימצאו לו תורם, וייתכן שמי שמצביע היום נגד הצעת החוק הזו דן בחור חרדי בן 21 למוות באשדוד. בבית-החולים שיבא שוכב ילד בן חמש שמחכה להשתלת ריאות. אם הריאות לא יגיעו בזמן הקרוב הוא ימות. אם הוא ימות בששת החודשים הקרובים, החודשים שבהם בעצם ועדת השרים לחקיקה דחתה את החוק, מה תגידו לעצמכם? איך תסתכלו על עצמכם בראי? כל דרגי המקצוע מסכימים לחוק, תומכים בחוק. איזו מציאות פוליטית, איזה חשבונאות פוליטית, מצדיקות את מותו של ילד בן חמש? זו הצעת חוק פשוטה, לא פולשנית. יש שישה טפסים ממשלתיים מקוונים שאנחנו מבקשים שתהיה בהם אפשרות לחתום על כרטיס "אדי": בקשה לתעודת זהות, לדרכון, אגרת רישיון נהיגה, אגרת רישיון רכב, התייצבות לצו ראשון וטופס שחרור מהצבא. לא מחייב, לא מכריחים אף אחד, אבל בכל מקום בעולם שבו ניתנה אפשרות כזאת, מספרי התורמים עלו במאות אחוזים ומספר האנשים שחייהם ניצלו עלה במאות אחוזים. אגודת "אדי" הוקמה לאחר מותו של אהוד בן דרור. הוא חיכה להשתלת כליה שנתיים. היא הגיעה באיחור, והוא נפטר מהסיבוכים. הכרטיס הוא הרעיון שלו, הוא הצוואה שלו. כך הוקם המרכז הלאומי להשתלות. המשפחות עדיין יכולות לבחור אם לתרום או לא לתרום את איבריו של הנפטר, גם אם הוא חתם על כרטיס "אדי". אם אתה חתום על הכרטיס, זה גם מקדם אותך בתור לקבלת איברים להשתלה. בשנת 2015, 32% ממושתלי האיברים קודמו בתור להשתלה מפני שהם היו חתומים על כרטיס "אדי". על-פי דעת מרבית הרבנים – רוב מוחלט; "מרבית" נשמע מקטין, רוב מוחלט של הרבנים – תרומת איברים, כל עוד היא מתבצעת על-פי חוקי ההלכה – ובארץ היא מתבצעת רק על-פי חוקי ההלכה – היא זכות גדולה גם בעולמות העליונים וגם בעולם הזה; זו גם הצלת חיים יחד וגם גמילות חסד. כל הדתות תומכות בתרומת איברים להצלת חיים. מי שעדיין חושש – רבנים, יחד עם הרופאים, ילוו – הם הוסמכו על-ידי הרבנות הראשית – הם ילוו את התורם, את בני המשפחה שלו, כדי לקבל גם חוות דעת רפואית וגם חוות דעת הלכתית. הרב ישראל לאו אמר על הסוגיה הזאת: כשהתורה אומרת "ורפא ירפא", היא מתכוונת לא רק לתת רשות לרופא, אלא לחייב כל מי שבידו להציל חיי אדם לעשות כל שניתן כדי להצילו; הרב שלמה עמאר אמר: "אין דבר העומד בפני פיקוח נפש". אומר הרב עמאר: כשקיבלתי ידיעות שזה עומד בקריטריונים שקבענו בפסק-הדין, אפשר לתרום איברים, וזו מצווה לתרום; הרב יובל שרלו אומר: זה לא ביזוי למת, אלא כבוד גדול למת. אדם זכה במותו להעניק חיים לאחרים. ידידי מאיר דגן הלך לא מזמן לעולמו אחרי מאבק ממושך בסרטן הכבד. הוא היה חתום על כרטיס "אדי", והקרניות של מאיר הושתלו אחרי שבועיים באברהם גיאן, בן 81, שסבל ממחלת ראייה בשתי העיניים שלו, ובאישה נוספת, ושניהם חזרו לראות בזכות ההשתלה. אם מישהו מאמין בפיקוח נפש, איך הוא יכול להצביע נגד החוק הזה? אם מישהו מאמין בקדושת החיים, בצורך להציל לא נפש אחת, אלא יותר מנפש אחת; אם מישהו מאמין שאלוהים ציווה עלינו לא לעמוד מנגד כשחיי אדם מוטלים על הכף; אם אתם מאמינים שהבית הזה קיים לא רק כדי לעשות פוליטיקה, אלא מתוך תחושת אחריות לאזרחי ישראל – אני קורא לכם להצביע בעד הצעת החוק. תודה רבה.
גברתי היושבת-ראש, כנסת נכבדה, אנחנו תיאורטית נמצאים הערב, או הלילה, בדיון פוליטי על נושא כלכלי, אבל האמת היא שאנחנו בעצם בטיפול קבוצתי שבו אנחנו יושבים פה ביחד, מחזיקים ידיים ומנסים להבין למה לציבור לא אכפת שעושים דברים נגדו. והתשובה היא, כנראה מפני שהוא לא מכיר את הפרטים ולא מבין. "תקציב דו-שנתי" זה מין ביטוי כזה של כלכלנים, שבני-אדם שעסוקים, בצדק, בחייהם, לא יודעים מה הוא אומר. אז אני אפרק אותו, ברשותכם, למושגים שכל אחד מכיר. המושג הראשון הוא אבטלה. כשאתה בן 45 או 46 ומפטרים אותך, אז בשבוע הראשון אתה אומר: לא תהיה לי בעיה למצוא עבודה, אני בן-אדם מוכשר, יש לי ניסיון, אני בשיאי. ואז חודשים על חודשים אתה יושב ושולח קורות חיים לעוד מקום ולעוד מקום, ולא עונים לך והטלפון לא מצלצל, ואתה יושב בבית ולאט-לאט העולם מתפוגג סביבך, כי פיטרו אותך ואף אחד לא רוצה אותך. כשאני נכנסתי למשרד האוצר האבטלה זינקה כבר ל-6.5%. זה היה בגלל התקציב הדו-שנתי. האנשים האלה שלא אכפת להם יפוטרו ממקום עבודתם. והנה עוד דבר שכולם מכירים: זה נקרא שהמסים עולים. אתה מקבל את התלוש ויש לך פחות כסף. גם ככה רצית כבר שהחודש יהיה רק 22 יום, כי מהיום ה-23 אין לך מושג איך תשלם חשבונות – ויש לך פחות כסף. והסיבה שיש לך פחות כסף היא – – –
הסיבה שיש לך פחות כסף היא שהגירעון זינק. כשאני נכנסתי למשרד האוצר הגירעון היה 4.5%, תחזית הגירעון הייתה 5.5%, וזה הלך והידרדר. זו תוצאה של התקציב הדו-שנתי. וזה מה שיקרה לאזרחים שלא מבינים את המושג תקציב דו-שנתי: יעלו להם מסים, לא תהיה ברירה.
זה סיפור אחר, עיסאווי. ואני אגיד עוד מושג שאנשים מבינים: שמקצצים להם – בחינוך, ברווחה; שמישהו, אמרו לו שיעלו את קצבת הזיקנה ואז לא מעלים את קצבת הזיקנה; שיש לו ילד בחינוך המיוחד ואמרו לו שזה יהיה עד 16:00 ואז זה פתאום רק עד 14:00. מי שיש לו ילדים בחינוך המיוחד יודע כמה זה קשה. וזה תוצאה של הבור התקציבי שיוצר תקציב דו-שנתי. כשאנחנו נכנסנו למשרד האוצר מצאנו שם בור תקציבי של 39 מיליארד שקל, תוצר של התקציב הדו-שנתי. וזה מתרגם את עצמו לקצבת זיקנה שלא תעלה, לקיצוץ בשעות בחינוך, לכל מה שקשור לרווחה, ולזה שאחרי זה באים ואומרים: אין כסף לאף אחד מהדברים שאנחנו מאמינים שצריכים לעשות. אז האנשים שלא מבינים מה פירוש התקציב הדו-שנתי יבינו את זה כשזה יגיע לכיס שלהם, לחיים שלהם ולילדים שלהם. ואנחנו פה בינתיים נשב ביחד ונעבור טיפול קבוצתי. תודה רבה.
הצבעת על ביטול השוויון בנטל. על מה אתה מדבר?
רגע, עפר, אין שר במליאה, אתה יכול להמשיך עד הבוקר.
טלי, טלי, אין שר במליאה, אין סיבה להפסיק את עפר. הוא יכול להמשיך לדבר.
הדיונים בבית הזה הם מטבעם תיאטרליים, רק הפעם, ברשותכם, גברתי היושבת-ראש, חברי חברי הכנסת, אני מסרב לשמש בתפקידי הרגיל בתיאטרון הזה, ואני רוצה להגיד שלחברי הכנסת החרדים לפחות יש דיון אידיאולוגי. הטענה שלנו היא בכלל לממשלה, על הציניות ועל הדרך העלובה שבה היא מזגזגת מצד לצד. העובדה שחברי הכנסת החרדים באים עם משהו שבוער בלבבם, גם אם אני לא מסכים לו, ראויה לכבוד. אני רוצה להאמין שהם מבינים שזה בוער גם בלבנו. מטבעם של דיונים אידיאולוגיים, שהם מעלים שאלות שקשה לשמוע. אני רק מפציר בחברי חברי הכנסת החרדים להבין שהשאלה שלנו, שאומרת: אם ילדי החרדים לא ילמדו מתמטיקה ואנגלית ולא יוכלו לפרנס את עצמם, מי יפרנס אותם? – היא לא שאלה שמטרתה להתנגח או חלילה להעליב מישהו, אלא היא נוגעת לכאב שלנו לגבי הילדים שלנו. ואני מקבל את זה שאתם מרגישים כאב – גם אם אני חושב שהוא לא מוצדק – ודאגה אמיתית לילדים שלכם. למה אתם לא מכירים בזה שהדאגה שלנו לילדים שלנו אותנטית לא פחות? לא לריב אנחנו צריכים. הרי הנושא הזה של לימודי המתמטיקה והאנגלית – להבדיל מהשוויון בנטל, להבדיל מנושאים אחרים שעלו, בואו נודה על האמת – נוגע למעט מאוד אנשים בציבור שלכם. וגם מי שלא יהיו לו לימודי ליבה באופן רשמי – הרי אתם תעשו כל מאמץ ללמד אותו מתמטיקה ואנגלית, כי גם אתם יודעים שאי-אפשר במאה ה-21 להתפרנס, ואתם לא רוצים לחסום אנשים לא מההיי-טק ולא מההנדסה. אז מה שנותר מהדיון הוא הדיון עצמו. ואנחנו צריכים לנסות לנהל את הדיון הזה מתוך הכרה זה בכאבו של זה, אחרת אין לנו תקומה כחברה אחת. התפיסה שלי אומרת שריבון שאינו יודע להתנהג כריבון אין לו סיכוי. התפיסה שלכם אומרת: יש דברים שקודמים לריבון. בסדר, זה הדיאלוג. החלק המדכא הוא שאתם ואנחנו מנהלים דיאלוג ערכי כשאנחנו מוקפים בציניקנים שפשוט לא אכפת להם. תודה רבה.
לא שיקרת. הייתה טעות. לא שיקרת.
לא, הייתה טעות שלנו. לא שיקרת.
פרוש, לא שיקרת. אני אומר – – –
פרוש, תקשיב לי, הוא לא ראה את זה.
אם היינו נשארים, זה היה ממומש.
אדוני היושב-ראש, כנסת נכבדה, הכנסת מצביעה הלילה על ביטול לימודי המתמטיקה והאנגלית במגזר החרדי. כמובן, זו החלטה מיותרת, שתגרום נזק לדור שלם של צעירים, תמנע מהם את הזכות להתפרנס. זו החלטה שאין לה שום זכר בכל תולדות היהדות. הגאון מווילנה היה גאון במתמטיקה, הרמב"ם היה רופא, שלמה המלך דיבר 70 שפות. אז האם יש בבית הזה אנשים שמתיימרים לייצג את היהדות טוב יותר או להבין אותה טוב יותר מהגאון מווילנה? מהרמב"ם? משלמה המלך? ברור שלא. אבל בעצם לא על זה אנחנו מצביעים היום. אנחנו יודעים את האמת; לא על מתמטיקה ואנגלית אנחנו מצביעים היום, אנחנו מצביעים על השאלה: מהי ריבונות? האם למדינה יש הזכות להגדיר לאזרחיה כללים וחוקים, או שאסור לה להתערב בחייהם? האם המדינה היא קבוצה אחת של אנשים עם מטרה משותפת, או אוסף מקרי לגמרי של קהילות אוטונומיות שאסור להתערב בחייהן? האם מותר למדינה לשלוח לאזרחים צו גיוס, לקבוע להם תוכנית לימודים, להחליט בשבילם אילו מסים הם ישלמו, או שכל חובה אזרחית כפופה בעצם למשא-ומתן פוליטי? האם לכל אזרח במדינת ישראל יש את אותן זכויות ואת אותן חובות, או שזה עניין של מפלגות, ושל משא-ומתן קואליציוני, ושל סחטנות פוליטית שנעשית ברגע הנכון מול ממשלה שאיבדה את הכוח ואת הרצון לשלוט באזרחיה? אלו שאלות כבדות משקל ומהותיות, ואסור לנו להתעלם מהן.
דווקא מפני שישראל היא מדינת כל קהילותיה, דווקא מפני שאנחנו כל כך שונים זה מזה, אנחנו צריכים שתהיה פה מערכת מוסכמת, קשיחה, של כללים, ואנחנו צריכים שהיא תהיה מערכת פשוטה ומובנת ושכולם יצייתו לה. ונגד זה הם נאבקים, ועל זה החוק שבו מדובר היום. לא על החופש מלימודי מתמטיקה ואנגלית נלחמים פה חברינו החרדים. הם יודעים בדיוק כמוני שאין שום סתירה בין מתמטיקה ואנגלית לבין היהדות. הם יודעים שההתנגדות לחוק הזה ברחוב החרדי היא עצומה. אבל לא על זה הם נלחמים. הם נלחמים על זכותם להתעלם מן החוקים, על להיות מעל החוקים; הם נלחמים כדי שהבית הזה יצהיר במו-אצבעותיו שהחוקים הם לא לכולם, שהם לא חלים על כולם, ושלא כולם כפופים להם; הם נלחמים על זכותם להתעלם. והממשלה, ממשלת ישראל הריבונית, היא שמסייעת להם. למה? כי לא אכפת לה. כי אנחנו יושבים מול ראש ממשלה ושרים שעסוקים רק בעצמם, כי הם נורא נורא נורא רוצים להיות בשלטון, אבל אין להם שום רצון לשלוט. תודה רבה.
אני רוצה להרגיע אותך: היא לא תיכנס.
איימן, אני חוסך לך את המתח: היא לא תיכנס.
גברתי היושבת-ראש, כנסת נכבדה, שתי מילים. זו המומחיות של הממשלה הזאת, של הקואליציה הזאת. שתי מילים. לקחת כל בעיה, כל נושא, כל מה שמורכב ומדמם ונפיץ וכואב ומייסר ומסובך – כל מה שצריך לגעת בו ביראת כבוד, בזהירות, בחרדת אלוהים, ולהפוך אותו לשתי מילים. חוק המואזין, חוק ההסדרה, חוק ההשעיה, חוק הנאמנות, חוק העמותות. תמיד שתי מילים, תמיד אחת מהן היא חוק כדי שלא נשים לב שמדובר בדיוק בהפך מזה, שמדובר בשתי מילים שמטרתן לעקוף את החוק, לשבור את שלטון החוק, להעלים את שומרי החוק. יש משהו כמעט מרשים בכוחו של הקיצור הזה, בדייקנות הפגיעה שלו, בדרך שבה אפשר בשתי מילים לפרק את החברה הישראלית, להחליש את כוחה של המדינה, לפגוע בבית-המשפט העליון שלה, לפגוע במעמד הבין-לאומי שלה, להסית אותנו אחד נגד השני. שתי מילים שמונעות כל דיון. הן הרי יהיו הכותרת, לא משנה מה נגיד פה היום. הבניין הזה, עם כל הדרתו המלאכותית, עומד חסר אונים מול כוחן של שתי מילים. מול הביטול המוחלט של דיון רציני, מול הזלזול המופגן בצורך להקשיב לצד השני. מול הטענה שלא צריך לבלבל את המוח עם עובדות. אם יש לך שתי מילים ממש מוצלחות, ניצחת.
הקואליציה תנצח היום. אני מברך אתכם. הצלחתם לקחת את המדינה הכי אינטליגנטית עלי אדמות, עם הבעיות הכי מורכבות עלי אדמות, והפכתם אותה לשתי מילים. תודה רבה.
אני הפסדתי את ההצבעה. אני לא הצבעתי.
אדוני היושב-ראש, כנסת נכבדה, ביום ראשון שעבר הייתה צעדה בבית-לחם. הכותרת הייתה: צעדה למען השלום. דבר יפה – צעדה למען השלום. סוף-סוף רואים פלסטינים צועדים למען השלום – עד שרואים אותם מקרוב. המפגינים צעדו עם תמונות של דלאל מוגרבי. מי שלא זוכר, דלאל מוגרבי הובילה את הפיגוע בכביש החוף בסוף שנות ה-70. 35 ישראלים נהרגו; 12 ילדים נרצחו, 12 ילדים. זו הגיבורה שלהם – אישה שרוצחת ילדים במו-ידיה. העובדה שהם קראו לזה צעדה למען השלום זו התגלמות של תעשיית השקרים. מול העולם הם מדברים על שלום, ובאותו זמן הם מקדשים את האלימות ומקדשים את ההסתה ומקדשים רצח של ילדים. ולתעשיית השקרים הזו יש שותפים ישראלים. פעם אחר פעם הוכח ש"שוברים שתיקה" משקרים, אבל לתומכיהם, גם בבית הזה, לא אכפת. אצלכם ישראל תמיד אשמה.
פעם אחר פעם התברר שהם לא באמת ארגון – –
– – במוסריות של צה"ל ולוחמיו.
הם יודעים היטב שאין צבא יותר מוסרי מצבא ההגנה לישראל, אין צבא שמקפיד יותר על כללי הלוחמה. אבל אתכם זה לא מעניין, אצלכם תמיד ישראל אשמה.
– – עוזרים להם להפיץ את הרעל שלהם בחו"ל.
כי אותם לא מעניין עם מי הם משתפים פעולה. אבל אצלכם, ישראל תמיד אשמה.
ישראל מותקפת על-ידי טרוריסטים, מנהרות – –
– – טילים נורים על ילדינו – –
– – משאית דורסת צוערים בירושלים – אצלכם ישראל תמיד אשמה.
במדינת ישראל יש חופש ביטוי.
חופש הביטוי לא נועד להגן על דברים נחמדים.
הוא נועד להגן על כל הדברים המגעילים – –
– – והמרגיזים שאנחנו לא רוצים לשמוע.
במדינת ישראל, אדוני היושב-ראש, יש חופש ביטוי. חופש הביטוי נועד להגן על כל הדברים, לא נועד להגן על דברים נחמדים; הוא נועד להגן על כל הדברים המגעילים והמרגיזים שאנחנו לא רוצים לשמוע, וכל המרחב הציבורי בגלל זה פתוח בפני השקרים של "שוברים שתיקה". אבל מותר למדינה להרחיק – – –
תודה רבה. מותר למדינה להרחיק אותם מבתי-הספר. זה מידתי, זה סביר, זה לא סוף הדמוקרטיה ולא נעליים. אני לא אתן שייפגעו בחיילי צה"ל.
ילדים שעומדים בפני גיוס לא צריכים לשמוע עדויות שקריות – –
– – ולא צריכים לראות צילומים מפוברקים – –
– – שכל מטרתם היא לשכנע אותם שצה"ל הוא צבא כיבוש אכזרי – –
ישראל לא תמיד אשמה. זה נעצר כאן.
אני קורא לכנסת להצביע בעד החוק.
תודה רבה. יש לי שאלה אחת. אדוני היושב-ראש, קשה להתחיל ככה לדבר, עם ההתקהלות הזאת.
כי מישהו צריך להסביר להם איך מחנה לאומי מתנהל.
אדוני היושב-ראש, זה לא על זמן שלי.
אדוני היושב-ראש, כנסת נכבדה, יש לי שאלה אחת לממשלה הזאת ולקואליציה הזאת: למה צריך לכפות עליכם לעבוד? לעצור את הטרור זו העבודה שלכם; לתת ביטחון לאזרחי ישראל זו עבודה שלכם. העבודה שלכם זה לא רק להצטלם ולא רק לסדר ג'ובים לפעילים שלכם, ולא רק לסכסך את עם ישראל. אנחנו ידענו. אנחנו ידענו – כל אזרח ישראל ידע שאין לכם שום כוונה לעבוד בצמצום הפערים החברתיים או לבלום את הירידה ביצוא או לשפר את יחסי החוץ של מדינת ישראל. אבל ביטחון, מלחמה בטרור, מחבלים רוצחים ילדים ישראלים – אפילו בזה אתם כבר לא מסוגלים לעבוד? אולי זו לא אשמתכם. אם מישהו לא מסוגל להעביר עיפרון מצד אחד של השולחן לצד האחר של השולחן בשום נושא, אז למה שבמלחמה בטרור זה יהיה אחרת? אם אתם לא יודעים לעבוד, אתם לא יודעים לעבוד. אם אתם עסוקים רק בפוליטיקה ועסוקים רק בעצמכם, מה פתאום שזה ישתנה כשנלחמים בטרור? הליכודניק האחרון שידע לעבוד בזה, קראו לו אריאל שרון. מאז אתם לא עושים כלום. מאז אתם רק משחקים בפוליטיקה. לפני שלוש שנים קיימנו כבר דיונים בקבינט על זה שצריך לגרש משפחות מחבלים שמעורבות בטרור. לפני שנה כמעט הונחה הצעת החוק הזאת על שולחן הכנסת. במרס האחרון שלח ראש ממשלת ישראל בנימין נתניהו מכתב ליועץ המשפטי לממשלה: הנדון – כתב ראש הממשלה – הרחקת משפחות מחבלים. אבקש את חוות דעתך המשפטית לאפשרות ההליך הרחקת בני משפחה המסייעים לטרור לרצועת-עזה. אני סבור – כתב ראש הממשלה – אני סבור שהשימוש בכלי זה יביא לצמצום משמעותי בפעילות הטרור נגד ישראל, אזרחיה ותושביה. בברכה, בנימין נתניהו. חיכינו עשרה חודשים; לא בסבלנות, בנשיכת שפתיים. אנשים מתו בינתיים ואתם לא עשיתם כלום. התברר שזו המלחמה בטרור של הממשלה הזאת: לכתוב מכתבים. כתבתם מכתב. זו המלחמה שלכם בטרור: לכתוב. ואם אני לא הייתי מתעקש היום להניח את הצעת החוק הזו, אתם הייתם דוחים את זה שוב בשלושה חודשים. כל הגיבורים הגדולים. הרי זה מה שהודעתם אתמול. זה מה שוועדת שרים לחקיקה החליטה אתמול; ואחרי שלושה חודשים הרי תתחיל הפגרה, ואחרי הפגרה הרי ממילא יהיו בחירות, ושוב לא יהיה כלום כי אין כלום. באמת אין כלום. אין ביצוע, אין עבודת צוות, אין מלחמה בטרור, אין כלום. גם אני – כמו ראש הממשלה – סבור שהשימוש בכלי זה יביא לצמצום משמעותי בפעילות הטרור נגד מדינת ישראל, אבל להבדיל ממנו, אני עושה משהו בעניין, כי אני בונה על זה שאתם מפחדים; שכמו שבוועדת השרים לא היה לכם אומץ להצביע בעד, פה בכנסת לא יהיה לכם אומץ להצביע נגד. תודה רבה. אני קורא לכנסת להצביע בעד הצעת החוק.
אדוני היושב-ראש, כנסת נכבדה, צר לי על העובדה שהצעת החוק הזאת מחברת את שני התפקידים. חבר הכנסת כהן, אילולא ההצעה הייתה מחוברת הייתי מצביע בעד המינוי שלך לשר הכלכלה, אף שאני חושב שזה מנוגד למדיניות הממשלה למנות אנשים שמתאימים לתפקידם. אבל אתה יודע גם שעון עומד – אני חושב שאתה האיש הנכון, אני חושב שיש לך הכישורים, אני משוכנע שתעשה עבודה טובה. הכלכלה הישראלית זקוקה לך. אנחנו בפתחה של המהפכה התעשייתית הרביעית. אתה מכיר את זה טוב ממני. חבר הכנסת קרא, אתה יודע, אני מעריך ומכבד אותך, לצערי אותך אני לא יכול לברך בגלל התפקיד או בגלל חוסר התפקיד. הרי מה זה שר ללא תיק? שר ללא תיק זה אדם שיש לו אוטו של שר, לשכה של שר, תקציבים של שר, מקורבים של שר ומינויים של שר. רק דבר אחד אין לו – עבודה. זה לא איזה עלבון חלילה שאני מטיח במישהו, זה מה שאומר החוק. אם אתה שר ללא תיק, אין לך עבודה, אתה בא למשרד ואז אתה חוזר הביתה. הדבר העצוב הוא העובדה שהממשלה אפילו לא מסתירה את זה. אתה לא מזהה אפילו שבב של מבוכה בממשלת ישראל בזמן שהיא ממנה מינויים ריקים מתוכן של תפקידים לא קיימים. כי הם אומרים: הכול פוליטיקה. אין דבר מלבד הפוליטיקה, אין מטרה לפוליטיקה מלבד היותה הפוליטיקה של עצמה. זו חרפה ובושה וצר לי שאנשים טובים משתפים עם זה פעולה. תודה רבה.
אנחנו נוהגים להתכנס ולהקשיב יחד לנאומים שלך.
לא הספקתי. אפשר להוסיף אותי?
אני מתנצל, כבודו. הצבעה מס' 6 בעד החוק – 30 נגד – אין נמנעים – אין חוק סדר הדין הפלילי (תיקון מס' 78), התשע"ז–2017, נתקבל.
גברתי היושבת-ראש, כנסת נכבדה, הדיון שאנחנו מנהלים כאן היום הוא לא דיון על התאגיד. זה דיון על מהותה של הדמוקרטיה. בבניין הזה יש לא מעט אנשים שרוצים לחיות בדמוקרטיה אבל לא רוצים לשלם את מחיר הדמוקרטיה. הם רוצים בחופש הביטוי, אבל רק בחופש הביטוי שלהם. הם טועים לחשוב שזכויות המיעוט הן טובה שעושה לו הרוב. הם טועים לחשוב שאם בחרו בהם, אין הגבלה על הכוח שנמצא בידם ואין הגבלה על הדרך שהם ישתמשו בו. האיזון הופר; משהו בסיסי באיזון הדמוקרטי של מדינת ישראל הופר. משהו בסיסי ביחס בין קואליציה לאופוזיציה, בין עיתונות חופשית לשלטון, בין אדם לאדם. שכחנו שתפקידנו להגן על המוסדות שמגִנים עלינו – על הצבא, על בית-המשפט, על התקשורת החופשית. כל אלה נמצאים היום תחת התקפה מתמדת. לאן הולכת חברה אנושית ששום דבר אינו קדוש בעיני השלטון שלה – לא משפחות שכולות, לא חופש הביטוי, לא זכויות המיעוט, לא טוהר המידות? לאן הולכת חברה אנושית שבה השלטון מודה בקול רם שמטרתו היא לשלוט על התקשורת ולהכתיב לה מה מותר לה להגיד ובעיקר מה אסור לה להגיד? דמוקרטיה אינה רק שלטון הרוב. דמוקרטיה היא קידוש האדם, היחיד. הזכות של כל אחד מאתנו לבחור ולהיבחר, אבל גם החובה לעשות את הבחירות האלה על בסיס אינפורמציה שמתקבלת ממקורות רבים ושונים, להיות בדיון מתמיד על דעותינו ועל עמדותינו, להיחשף למחשבות ודעות שלא מוצאות חן בעינינו. יש בנו, בכולנו, צורך נפשי להתגונן מפני מידע לא נעים, מציק, שסותר את תפיסת עולמנו. יתרה מזאת, יש לנו נטייה מובנית להאמין למידע חלקי, ואפילו מידע כוזב, ובלבד שהוא נותן אישור לעמדותינו הפוליטיות והחברתיות. זה חלק מהמבנה האנושי, אבל זה לא החלק הטוב במבנה האנושי, ואנחנו צריכים להיאבק בו. החיים בחברה דמוקרטית הם לא רק זכות שיש לנו, אלא גם חובה שלקחנו על עצמנו – החובה לדעת, החובה לכבד את האחר, החובה להקשיב. חופש הביטוי לא נועד לדברים הנעימים לאוזנינו – לשם כך לא צריך חופש ביטוי. הוא נועד לכל הדברים המרגיזים, המקוממים, החצופים, שאנחנו לא רוצים לשמוע. לדמוקרטיה יש מחיר. חופש הביטוי הוא מחירה. תודה רבה.
תודה רבה. אדוני היושב-ראש, כנסת נכבדה, יש דבר אחד שהממשלה הזאת עושה מהיום שהיא הוקמה – היא מבטלת. היות שאין לה שום תוכנית ואין לה שום רעיון מה היא רוצה לעשות, היא מבטלת ותוקעת ותוקעת ומבטלת ומבטלת ותוקעת – השוויון בנטל בוטל, לימודי מתמטיקה ואנגלית בחינוך החרדי בוטלו, ביטול חוק נהרי בוטל, לימודי התחדשות יהודית בוטלו. אם אתם מסתכלים, בזמן האחרון הממשלה הזאת גם עסוקה בביטול של ביטולים קודמים; ביטול השר ללא תיק, למשל, בוטל והוחזר לחיינו – המוסד הנחוץ, הקיומי וההכרחי של שר שלא עושה שום דבר כי מדינת ישראל לא יכולה להסתדר בלעדיו. וגם ביטול 18 שרים לממשלה – גם זה בוטל, כי אנחנו לא יכולים להסתדר בלי שר לענייני מורשת, ואנחנו לא יכולים להסתדר בלי שר לענייני ירושלים, שאפילו ראש עיריית ירושלים אמר שלא צריך אותו. ומה שלא בוטל, הוקפא: מתווה הכותל בוטל, ואז הוקפא הביטול שבוטל; חוק הגיור הוקפא; מתווה הגז קפוא; החוק להעלאת קצבאות הנכים נדחה שמונה פעמים, שמונה פעמים הוא נדחה, כי אתם עסוקים במלחמות קרדיטים על גבן של האוכלוסיות הכי חלשות במדינת ישראל; הריסת בתי מחבלים – הוקפאה; פתיחה או סגירה של מרכולים בשבת – הוקפאה, שלא תצטרכו חס וחלילה להחליט איזה החלטה או משהו; חוק האוטיסטים הוקפא; תוכנית בגין לטיפול בבדואים הוקפאה; ההחלטה על גיל פרישה לנשים הוקפאה; בניית יישוב חלופי לעמונה מוקפאת. אני רוצה להגיד לממשלה: נורא קשה להיות מולכם אופוזיציה, כי התפקיד של האופוזיציה הוא לתקוע, ולהקפיא, ולשים מקלות בגלגלים, ולהפריע לממשלה לתפקד. אנחנו לא מספיקים. אתם עושים את זה כל כך טוב בעצמכם. תנו לנו צ'אנס. בכל פעם אנחנו באים, מנסים לטרפד איזה מהלך שלכם, ומתברר שאתם כבר טרפדתם אותו לפנינו, ולפעמים אתם יוצאים עם המהלך ועם הטרפוד בו-זמנית: בוועדת הכנסת מעלים את זה, ובאותו זמן הנהלת הקואליציה מבטלת את זה; ועדת שרים מאשרת את זה ובאותו זמן בישיבת ראשי קואליציה מודיעים שלא היה ולא נברא ולא יהיה ולא קורה כזה דבר; שרים עושים מסיבת עיתונאים, מודיעים על איזה מהלך, באותו זמן כתבים מקבלים סמ"ס מראש הממשלה שהוא החליט להטיל וטו על המהלך שכרגע הודיעו עליו. אפילו תוכניות הסאטירה כבר נואשות, כי איך אפשר להיות יותר מצחיקים מכם? וזה היה אפילו יותר מצחיק אילולא היו אנשים שנפגעים מזה: הנכים, שבכל פעם מחדש מקווים ובכל פעם מחדש מגלים שבגדו בהם; והאוטיסטים ובני המשפחות שלהם, שלרגע באמת האמינו שאתם מתכוננים לעשות משהו; ותושבי חיפה, שממשיכים לחיות ליד הפצצה הכי גדולה במזרח התיכון; ותושבי עמונה, שבאמת ממש האמינו לכם שיבנו להם יישוב משלהם; ונתן שרנסקי, שלא יודע איך להסתכל בעיניים ליהדות העולם – רשימת נפגעים עצובה, שהולכת ומתארכת מדי יום, כי לא אכפת לכם משום דבר חוץ מפוליטיקה, חוץ מלהישאר בכיסא. אז למען הפרוטוקול, אנחנו מניחים פה הצעת אי-אמון בממשלה, אבל זה באמת רק לפרוטוקול, כי אין שום דרך בעולם שנוכל להביע אי-אמון בממשלה הזאת אפילו חצי, אפילו רבע, מהאי-אמון שהיא מביעה כל יום בעצמה. תודה רבה.
אפשר עוד פעם, למקרה שהמצלמות החמיצו את מה שאמרת עכשיו?
זה נקרא להגן על מדינת ישראל. להגן על מדינת ישראל.
במרכז, עיסאווי. קוראים לזה מרכז.
אדוני היושב-ראש, כנסת נכבדה, הצעת החוק שאני מניח פה היום היא חלק מסדרה ארוכה של פעולות חקיקה שהתחלנו כבר בכנסת הקודמת למען העצמאים. הכלכלה הישראלית מבוססת על העצמאים, הם מעסיקים את רוב כוח העבודה, הם משלמי המסים – –
– – הם מעמד הביניים העובד, היזמי, היצרני, הם גם אלה שלוקחים את כל הסיכונים.
כל עצמאי מכיר את זה, כשאתה יושב במטבח – –
– – ב-02:00, בלילה, עם ערמה של חשבוניות, ומנסה להבין איך תגמור את החודש.
ועדיין העצמאים הם אלה ששוב ושוב מופלים לרעה בידי המדינה, ואת זה אנחנו נחושים לתקן. לעצמאים מגיעים דמי מחלה, ולעצמאים מגיעים דמי אבטלה, ומגיע להם – ובכך עוסקת הצעת החוק הזאת – לקבל קצבת זקנה אחרי גיל הפרישה, גם אם הם ממשיכים לעבוד, בדיוק כמו שמקבלים אותה שכירים שממשיכים לעבוד אחרי גיל הפרישה. 42% מהעצמאים מגיעים לגיל הפרישה בלי חיסכון פנסיוני מתאים, וזה אומר שהם נאלצים להמשיך לעבוד גם אחרי גיל הפנסיה, אם הם רוצים או לא. תוחלת העוני אצל עצמאים גבוהה יותר מאשר אצל שכירים, יש להם פחות זכויות סוציאליות ויש להם הרבה יותר חובות. מה שאנחנו מציעים היום הוא שעצמאי יחיד או עצמאי שיש לו בן או בת זוג שאינם זכאים לקבל קצבה, וההכנסה שלו נמוכה מהשכר הממוצע במשק, יהיה זכאי לקצבת זקנה מלאה; אם ההכנסה החודשית שלו מעבודה הגבוהה מהשכר הממוצע במשק היא עד 20%, הוא יהיה זכאי לקצבה חלקית. זה פשוט, זה הכרחי, זה הוגן, אנחנו מבקשים מן הכנסת להצביע בעד הצעת החוק. תודה רבה.
חודש – יצאנו לפגרה – המשמעות היא לדחות את זה בארבעה חודשים.
תגיד, למה עזרת לפנות את עמונה בפעם הראשונה?
למה עזרת לפנות את עמונה מאנשים טובים?
למה פינית את אנשי עמונה מביתם?
למה לעזור לפנות את עמונה – – –
למה לפנות מתנחלים מביתם, אנשים, פינוי אלים, שאתה עמדת מאחוריו?
למה עמדת מאחורי פינוי עמונה הראשון?
פינוי אלים של אנשים – – –
למה לפנות מביתם מתנחלים, אלקין?
מה? בשביל מה עשית את זה? מה יצא לעם ישראל מזה שפינית את מתנחלי עמונה? למה? למה זה היה טוב?
– – – בלילה – – – ממך – – – מביתם.
אז למה פינית אותם מביתם, אלקין? פינוי אלים – – –
אין לך לב? משפחות של מתנחלים, לפנות מביתם – – –
מה גרם לך לפנות את עמונה – – –
אז למה עזבת את המפלגה שלך? אז למה עזבת את קדימה?
אז למה עזבת את קדימה – – –
למה עזבת את קדימה – – – אם אתה כל – – –
למה עברת לקדימה? גם בקדימה אין פריימריז. במפלגה שלך לא היה פריימריז.
למה עזבת את הליכוד ועברת לקדימה? רק בשביל לפנות את עמונה?
ראש ממשלת ישראל אמר פעמים רבות – –
– – שהוא רוצה שתהיה פה שיטה – –
– – נשיאותית. בשיטה נשיאותית יש הגבלת כהונה. דווייט אייזנהאואר, גיבור מלחמת העולם השנייה – שתי קדנציות; רונלד רייגן, הגיבור הגדול של ראש הממשלה – שתי קדנציות; ביל קלינטון, אולי הנשיא הידידותי ביותר בתולדות ארצות הברית לישראל – שתי קדנציות. למה? כי מספיק שתי קדנציות.
רוזוולט – שלוש וחצי אפילו.
עכשיו, הסיבה לזה – נכון, אתה צודק, חבר הכנסת בגין – היא ששלטון זקוק לדם חדש ולרעיונות חדשים ולעדכון תוכנה. הוא צריך שפעם בכמה זמן נזיז הצדה את הרעיונות הישנים, ואני מסתכל סביבי ואני רואה לא מעט רעיונות ישנים פה באולם. צריך להזיז את הרעיונות הישנים ולהחליף אותם באנשים חדשים, במחשבות חדשות, בתוכניות חדשות למדינה. כי אתה לא תצליח להחזיק עשר שנים ו-12 שנה את אותה רמה של מחויבות ושל להט ושל אכפתיות. ראש הממשלה, מה שלא עשה בארבע קדנציות כבר לא יעשה לעולם. ואתם יודעים את זה, ואנחנו יודעים את זה.
וזה לא אישי נגדו, זה המצב, זה היה נכון לכל ראש ממשלה אחר, מימין, משמאל או מן המרכז. זה הג'וב הכי קשה בעולם. ראש ממשלת ישראל זה הג'וב הכי קשה בעולם, הוא כל היום עסוק, השחיקה אין-סופית.
ואתם יודעים מה? אין לו לאן לברוח.
נשיא ארצות הברית, יש לו לפחות את מרתה'ס ויניארד לנסוע אליו. אין לאן לברוח. ואחרי השנים של השחיקה רואים את זה. אתם יכולים לעשות את עצמכם עד מחר, אנחנו רואים את ראש הממשלה, זה לא מה שהיה לפני שנתיים, זה לא מה שהיה לפני שלוש וזה לא מה שהיה לפני ארבע. אני ישבתי בממשלתו, השחיקה ניכרת, גם מנטלית, גם בקבלת ההחלטות. והחוק הזה – זה לא קורה רק לו, זה היה קורה לכל אדם שהיה ראש ממשלה, בעצם מ-1996, והסיאוב הזה הוא לא רק פנימי, זה קורה לאנשים סביבך. תראו מה קורה לאנשים סביבו, תראו איך, אחד-אחד, כל אחד מהם נופל בשחיתות אחרת, כי הם יותר מדי זמן שם. ישראל היא מדינה נהדרת, יש לה צבא נהדר, יש לה כלכלה מרתקת, ולבנימין נתניהו יש זכויות. אבל יש דבר אחד שהוא באג במערכת, וזו המערכת הפוליטית שלה, שהיא מקולקלת ונסחטת וסוחטת, ולא עובדת, ורשלנית, ולא נותנת להוביל מהלכים. למה? כי עבר יותר מדי זמן מהפעם האחרונה שהחלפנו באמת הנהגה. הגיע הזמן להחליף את המערכת הפוליטית, כל שמונה שנים הפוליטיקה הישנה צריכה לזוז הצדה ולפנות מקום לפוליטיקה החדשה. תודה רבה.
אדוני היושב-ראש, כנסת נכבדה, גם נציגי הנכים שנמצאים אתנו כאן היום, אני מברך אתכם, מודה לכם שבאתם. יש סיבה אחת, רק אחת, שבגללה המדינה יכולה להגיד לנכים שהיא לא מעלה להם את הקצבה לגובה שכר המינימום. הרי אין אף אדם שלא חושב שזה הדבר הנכון לעשותו. אין מישהו שיכול להתווכח עם הדרישה הזו ברמה המוסרית, ברמה המעשית. אי-אפשר לחיות מ-2,342 שקלים בחודש. רוב האנשים פה לא היו שורדים עם 2,342 שקלים – לא חודש, גם לא שבוע. ואלה אנשים בריאים. אם אתה נכה זה יותר קשה: יש תרופות, אתה צריך סיוע. כולם מבינים את זה. אז יש רק סיבה אחת שבגללה המדינה יכולה להגיד "לא, אני לא מעלה לכם" – אם אין כסף. אם אין כסף, אין כסף. אם המדינה הייתה במצב שאין לה כסף, היינו צריכים לבוא לנכים ולהגיד: אנחנו מצטערים, אתם צודקים במיליון אחוז, אבל אין כסף. אנחנו מתים לתת לכם את מה שמגיע לכם, אבל אין, מה לעשות. אם אין, אז אין. אין כסף. אבל יש כסף. למדינת ישראל יש היום כסף, המון כסף. אין גירעון, אין בור תקציבי. אני יודע מה השארתי להם בקופה – מיליארדים, אפס בור תקציבי, גירעון נמוך, אבטלה נמוכה, מיליארדים בקופה. מיליארדים. ומאז יש עוד הרבה כסף. עסקת מוביל-איי לבד, עסקה אחת, הכניסה למדינה 3.4 מיליארד שקל. יש עודפי גבייה ממסים.
באוגוסט נשבר שיא של גביית מסים – –
– – 27.7 מיליארד שקלים. הרבה הרבה מעל למתוכנן.
עלי הם לא יכולים לעבוד. הייתי שר האוצר, אני מכיר את המספרים, אני יודע איך משחקים עם המצגות, אני מכיר את המנגנונים. יש כסף. הם רק מעדיפים לתת אותו לעצמם במקום לנכים. הממשלה הזו לקחה את הכסף שלנו, של האזרחים, ובמקום להשתמש בו בשביל האנשים שהכי צריכים אותו, למען ציבור הנכים, היא החליטה לבזבז אותו על עצמה. אזרחי ישראל עובדים קשה, אולי הכי קשה בעולם. זה הכסף שלנו, זה הכסף של העבודה שלנו.
שישאלו אותנו מה אנחנו מעדיפים: שייתנו את הכסף שלנו למפלגות ולעסקנים, או שייתנו אותו לנכים שזקוקים לו. להסכמים קואליציוניים יש כסף, מיליארדים נשפכו על קניית שקט פוליטי; לקבוצות לחץ סקטוריאליות יש עוד יותר כסף; למלחמת הקרדיטים בין שר האוצר לראש הממשלה יש בלי סוף כסף; לשרים שמפרסמים את עצמם בטלוויזיה וברדיו יש המון כסף, בלי הגבלה.
לסיוע לראשי ערים שמזוהים על הליכוד – כמה כסף שאתם רוצים. וכשהנכים באים, כשהנכים שואלים מה אתם – פתאום אין, פתאום במקום כסף מציעים להם השתתפות בצער. פתאום הם מתמלאים בעצב עמוק. אין לכם מושג כמה אנחנו אתכם, אומרים לנכים, אין לכם מושג כמה אכפת לנו, אבל לא נשאר כסף, הוא נגמר, בזבזנו אותו על עצמנו.
וראש הממשלה המציא שיטה: כל מה שמצליח זה בזכותו.
הייטק, צבא – כל מה שמצליח, דברים שלא קשורים אליו, שאין לו נגיעה אליהם.
הוא מודיע לנו שאלו בעצם הצלחות שלו. הוא לא מפסיק להתבכיין על זה שלא נותנים לו מספיק קרדיט על כל הצלחותיו. אתה רוצה קרדיט? קח אחריות גם על מה שנכשל, על מה שלא עובד ועל מה שלא צודק. זה בא בחבילה אחת. על המסתננים בדרום תל אביב הוא שמע לראשונה לפני שבועיים, על הילדים חולי הסרטן בהדסה הוא עדיין לא שמע, ועל הנכים הוא עדיין לא שמע. זה לא קשור אליו. הוא לא אחראי. אבל אם יהיה פתרון לבעיה, תאמינו לי, אי-אפשר יהיה להפריד לו את המיקרופון מהיד אפילו בניתוח. ואם יש לכם ספק שאני צודק, תשאלו את עצמכם שאלה פשוטה אחת: אם לנכים הייתה מפלגה, מפלגה של 8 מנדטים בקואליציה של 67 מנדטים, והם היו באים לנתניהו ואומרים לו: עכשיו, היום, כרגע אתה שם 4 מיליארד שקל, מעלה לנו את הקצבאות או שנפיל לך את הממשלה. כמה זמן אתם חושבים שהיה לוקח עד שהוא היה אומר כן? אתם יודעים מה התשובה הרי: במהירות האור. יש לכם ספק? יש למישהו פה ספק? ראש הממשלה היה אומר להם: לא נחכה עד ה-1 בחודש, ה-1 בחודש זה רחוק, אנחנו כבר מעבירים לכם את הכסף בהעברה בנקאית, הוא מחכה לכם בבנק. רק אל תפילו לי את הממשלה, יש לי חקירות על הראש, לא נוח לי עכשיו, הכסף כבר מגיע. ואתם יודעים שזה נכון, כי זה קורה כל הזמן, כי זו השפה היחידה שהם מדברים, כי זו השפה היחידה שהם מבינים. מי שיודע לסחוט מקבל, מי שצריך – לא נשאר לו. מה זה אומר על הממשלה הזאת ומה זה אומר על הערכים של האנשים שיושבים בקואליציה הזו? אם כל אחת ממפלגות הקואליציה תוותר על פחות ממיליארד שקל מההסכמים הקואליציוניים שלה – כסף קטן בשבילכם – יהיה מספיק כסף להעלות את קצבאות הנכים לגובה שכר המינימום. הכסף קיים, הוא במערכת, הגיע הזמן לתת אותו למי שצריך אותו באמת. תודה רבה.
נהוג לשקר פחות לפני ראש השנה. אתה יודע שלא היה כסף – – –
תשקר פחות, ליצמן. פחות לשקר – – –
אני לא מבקש שלגמרי לא תשקר. תשקר פחות – – –
אל תמפה את הכישלונות שלך. אנחנו נעשה את זה בשבילך. אל תדאג.
אדוני היושב-ראש, כנסת נכבדה, כנסת ישראל חוזרת היום למושב החורף, לא בשמחה, לא בתחושת חגיגיות. שום דבר טוב לא יצא מהמושב הזה. יש שני נושאים מרכזיים שהכנסת תעסוק בהם במושב הקרוב. הנושא הראשון הוא ראש הממשלה נתניהו: החקירות שלו, השנאות שלו, הפרנויה שלו, הניסיון שלו לאיים על המשטרה ולהעביר חוקים שיצילו אותו, העובדה שהשחיתות שמקיפה אותו הגיעה עד לקודש הקודשים – הביטחון הלאומי. ואחרי היום אפשר להוסיף גם את השקרים שלו. אתה מדבר על זה שאנחנו לא עזרנו לך באיראן, על זה שלא עזרו לך מול האו"ם, ואז בלילה אתה שולח אליי את השרים שלך כדי לבקש ממני עזרה מול הבית הלבן, מול הממשל האמריקני? כמה אפשר לשקר אל מול מליאה מלאה ושלמה? אתה מדבר על הנאום שלך בקונגרס? סליחה, ההסכם עם איראן עבר והנאום שלך בקונגרס גרם לזה שהדמוקרטים עמדו שם ותמכו כאיש אחד בהסכם עם איראן. הנושא השני שהכנסת הזאת תעסוק בו הוא תוצר של הראשון: הכנסת תעסוק בעוד ועוד ניסיונות לפצל ולשסע את עם ישראל, וקיבלנו הדגמה חיה בנאומו של ראש הממשלה. זה לא היה נאום החמוצים, זה היה נאום הלחוצים. כי אם אין לראש הממשלה ולעדת חנפיו מה להציע לנו בחינוך, בבריאות, ברווחה, ברוח העם, אז נשאר להם רק דבר אחד: לוודא שנריב אחד עם השני. בשבועות הקרובים הם אכן יניחו על שולחן הכנסת שורה של הצעות חוק שמטרתן היחידה היא לא להיות חוקים; מטרתן היחידה היא לגרום לנו לשנוא ולכעוס ולאיים על רשויות החוק ולחלק את העולם ל"אנחנו" ו"הם". גם במושב הזה הכנסת תתגמל קיצוניות ולעומתיות, והיא תעסוק בהפצת שמועות ובליבוי שנאה וניסיון למנוע כל התחלה של שיתוף פעולה, כל שביב של פשרה או ניסיון להגיע לעמק השווה. הפוליטיקה שלנו חולה. לפעמים זה נראה כמו מזימה שמטרתה להרחיק אנשים טובים מהפוליטיקה. לגרום לאנשים טובים להרגיש שאין שום סיכוי להזיז משהו במדינה הזו. אבל למרות כל זאת, בעצם בגלל כל זאת, תרשו לי לומר משהו מפתיע בכל זאת: משהו טוב כן עומד לקרות. משהו טוב עומד לקרות, כי הגזמתם עם החוקים, עם השחיתות, עם הרגל הגסה שבה אתם דורסים את כולם. הגזמתם, ויש רגע – ואנחנו ברגע כזה שבו התסכול גורם לאנשים להגיד לעצמם: חייבים לעשות משהו. בכל רחבי מדינת ישראל אנשים אומרים לעצמם בזמן האחרון: זה לא יכול להימשך כך, חייבים לעשות משהו. אנחנו יודעים מהעבר – כל מה שצריך הוא שמספיק אנשים טובים יגידו לעצמם: ככה זה לא יכול להימשך. ואנחנו קרובים לנקודה הזו. לקואליציה יש אולי רוב בבניין הזה, אבל במדינת ישראל יש עדיין רוב לאנשים שמאמינים בהגינות וביושר ובלמצוא דרכים לחיות פה ביחד. במושב הקרוב אנחנו נשמיע את קולם של האנשים האלה חזק וברור. תודה רבה.
אדוני היושב-ראש, כנסת נכבדה – – –
היושב-ראש, אם יותר לי – – –
אדוני היושב-ראש, כנסת נכבדה, אנחנו מביאים היום לפני הכנסת את חוק הלאום. זה לא חוק הלאום של האופוזיציה, זה חוק הלאום של הקואליציה. לא אני כתבתי אותו; מי שכתב את החוק הוא חבר הכנסת בני בגין מהליכוד. לא שינינו מילה. אות. זה חוק הלאום של הליכוד, והוא טוב, והוא נכון. חוק פשוט, ברור, בהיר, שמגדיר את מדינת ישראל כמדינת הלאום של העם היהודי. האם חברי הכנסת של הליכוד יצביעו נגד חוק של הליכוד שמגדיר את מדינת ישראל כמדינת הלאום של העם היהודי? האם חברי הבית היהודי, חברי ישראל ביתנו, חברי כולנו, יצביעו נגד הגדרת מדינת ישראל כמדינת הלאום של העם היהודי? תחת הכותרת "חוק הלאום" הוגשו בזמן האחרון לא מעט חוקים וטיוטות חוקים. זו הונאה. זה קומופלאז'. זה ניסיון לתת כותרת לאומית, או כותרת יהודית, לחוקים שעוסקים בעניינים אחרים לגמרי, סעיפים על ועידות קבלה ביישובים, סעיפים על מעמד השפה הערבית, סעיפים על הדרך שבה שופטים צריכים לשפוט. מה זה קשור? איך הגעתם לזה בכלל? למה אפילו את הדברים הכי מקודשים והכי ערכיים אתם הופכים לפוליטיקה קטנה? חוק הלאום שאנחנו מגישים היום, החוק שכתב חבר הכנסת זאב בנימין בגין, תואם לגמרי את רוח הציונות של שני האנשים שעל שמם הוא נקרא – בנימין זאב הרצל וזאב ז'בוטינסקי. שניהם רכנו מעל כתפו בזמן שהעט שלו כתב את החוק שאומר: זוהי מדינה יהודית, זוהי מדינה דמוקרטית, ואין שום סתירה בין הדברים.
יש לי מונולוג, יש לי נאום שרוצה לפרוץ החוצה בזעם, על מה שעושה הקואליציה הזאת – –
– – על הדרך שבה הם לקחו את חוק הלאום – –
– – ובמקום להשתמש בו כדי לאחד את העם, לחזק את דמות היהדות כדת של סובלנות וקבלת האחר, לחזק את מדינת ישראל פנימה, לחזק את מדינת ישראל החוצה, הם עשו בדיוק להפך: הפכו את חוק הלאום לעוד מקפצה של שנאה וזעם ופוליטיקה חולה. המונולוג הזה יחכה ליום אחר, כי אני לא רוצה לקלקל את הרגע הזה. יש בקואליציה הזאת מספיק אנשים שהם ציונים, שהם אוהבי ישראל, ושהם יהודים בעלי הכרה וחשוב להם מה שמייצגת היהדות – –
– – והם יכולים, יחד איתנו, להעביר היום את החוק הזה, ולהציל את כבודה של כנסת ישראל. תודה רבה.
מיקי, אדוני היושב-ראש, כנסת נכבדה, חבר הכנסת אמסלם, תענה לנו על שאלה אחת, אחת: למה עכשיו? למה עכשיו החוק הזה מגיע? מ-1996, on and off, ראש הממשלה הוא ראש ממשלת ישראל.
איכשהו החוק הזה מגיע דקה לפני שחקירותיו של ראש הממשלה מגיעות לשלב ההמלצות.
כן, זה מה שמטריד אותי. למה עכשיו, חבר הכנסת אמסלם?
אני לא יכול לדבר איתך, זה לא חוק שלך.
זה בכלל לא החוק שלך. שלחו אותך. יש פה בן אדם אחד בבניין שלא יודע ששלחו אותך? שלחו אותך. אתה שליח. מה, התעוררת באמצע הלילה ואמרת: אני חייב חוק כזה? שלוש שנים אתה בראש ועדת הפנים. שלחו אותך כי חקירות ראש הממשלה מגיעות למיצוי ואמורות להיות המלצות.
שלחו – אתה אומר: בוא נוציא את ראש הממשלה. אמרת פה מעל הדוכן.
היה לך כל הזמן שבעולם. אתה עושה את זה כי אתה יודע את האמת.
האמת היא, חבר הכנסת אמסלם, שאתם מנסים להציל את ראש הממשלה מזה שייחשפו בפני מדינת ישראל – –
– – ואזרחי ישראל, האזרחים, בפניהם. אתה לא רוצה שידעו את הפרטים של החקירות של ראש הממשלה. את מי אתה מרמה – את עצמך? את הבניין הזה? נו, באמת, שלחו אותך – ראש הממשלה פוחד מההמלצות ושלח אותך. אתה שליח.
למה עכשיו, אמסלם? למה עכשיו, כשראש הממשלה – החקירות שלו מגיעות?
את מי ציטטת פה על הדוכן – את שי ניצן? שי ניצן כפרקליט המדינה הלך לוועדת שרים לחקיקה להגיד שהחוק הזה הוא יציאה מן הדעת. אתה יודע מה? ישבתי שנתיים בוועדת שרים לחקיקה. שי ניצן לא עבר במסדרון ליד. מעולם לא היה מצב שפרקליט המדינה בא להגיד: השתגעתם? אתם מחוקקים חוק שמזיק לחוק. נתת פה כדוגמה את היועץ המשפטי לממשלה, חבר הכנסת אמסלם. סיפרת על עינוי הדין שהוא עבר. איך אתה מסביר את העובדה שהיועץ המשפטי לממשלה מתנגד לחוק הזה בכל ליבו, פומבית? כל האנשים שאתה ציטטת פה נגד החוק, וכולם אומרים את אותו דבר. לפחות אל תעמידו פנים. אנחנו יודעים מה מטרת החוק הזה; מטרת החוק הזה היא אחת – להציל את ראש ממשלת ישראל מחקירותיו, כדי שההמלצות לא יתפרסמו. ואם ראש הממשלה היה מוצא מהמשוואה – שאלת פה על הדוכן – האם אז הייתם מסכימים לחוק? מאה אחוז, רעיון מצוין. בוא נוציא אותו. בוא תודיע שהחוק חל מ-2020.
לא היית עומד פה. אתם לקחתם את החוק הישראלי – –
אני מסכם. – – ואת הבניין הזה, את כל ההליך – ושליחיו של ראש הממשלה עומדים פה ואומרים: יש לנו מטרה אחת – –
– – נציל את ראש הממשלה מהחוק ומהסדר.
בושה לבניין, אילו הייתה נותרת בכם בושה.
למה שלא תבקש ממי ששלח אותך שיעלה הנה ויענה במקומך?
אדוני היושב-ראש, כנסת נכבדה, החוק שאני מניח בפניכם היום הוא חד-משמעי: זה חוק נגד שחיתות, ומי שיצביע נגד החוק הזה תומך בשחיתות, ומי שיצביע בעדו נלחם בשחיתות. זו מלחמה. ראינו אותה בהצבעה הקודמת. אנחנו במלחמה. השחיתות מגיעה לכל מקום, אז צריך להיות בכל מקום בשביל להילחם בה, והמלחמה צריכה להתחיל כאן בבית הזה, במערכת הפוליטית. אני קורא לחבריי בליכוד: מי שהצביע ליכוד לא הצביע בשביל שחיתות. מי שהוא חלק מהמחנה הלאומי לא יכול להיות בעד שחיתות, כי שחיתות הורסת את המדינה. הממשלה הזאת מאותתת ללא הרף לאזרחיה ששחיתות זה לא נורא, ואז אנחנו מופתעים כשמגיעה פרשת הצוללות, ואז אנחנו מופתעים כשמתברר שבלשכת ראש הממשלה כולם נעצרים, אחד אחרי השני. ב-06:30 בבוקר המשטרה מגיעה ולוקחת לחקירה את האנשים הכי קרובים לראש הממשלה: את מולכו, את שמרון, הבני דודים, עורכי הדין, אנשי הסוד. מה תעשו כשיבואו לחקור את ראש הממשלה בפרשת הצוללות? כי זה יקרה – שנה הוא עושה הכול כדי למנוע את זה, וזה לא יעזור. קודם הרי אמרו: רק בדיקה; אחרי זה אמרו: זה הפך לחקירה. בהתחלה אמרו: לא היה כלום, ואז מיקי גנור הפך לעד מדינה; קודם אמרו: זה לא מגיע לראש הממשלה, ועכשיו כל מי שקרוב אליו נעצר. וכשיקראו לו לחקירה – והוא ייחקר, ראש הממשלה ייחקר בפרשת הצוללות, שלא יהיה לכם ספק – מה תגידו? מה תגידו, שזה בסדר? שלא נורא שהשחיתות עכשיו הגיעה עד ביטחון המדינה, שאפילו הביטחון כבר לא קדוש? ראש הממשלה אומר – זו הטענה שלו, זה קו ההגנה שלו – שהוא לא יודע שום דבר, שכולם סובבו אותו, כי אין לו מושג מה קורה סביבו. הוא אומר שהאנשים הקרובים אליו, הכוורת שלו, משחקים בביטחון הלאומי, והוא פשוט לא יודע. הוא לא יודע מה הם אומרים בשמו, הוא לא יודע מה הם עושים בשמו, הוא לא יודע איזה קופונים הם גוזרים בשמו. אם אתה לא יודע מה עושה האיש שיושב לידך בחדר, אתה באמת רוצה להגיד לנו שאתה תדע לטפל באיראנים? זה לא בקבוקים, זה לא חמגשיות. הביטחון נפגע – הביטחון הלאומי. כי ככה זה: אם אתה לא נלחם בשחיתות ביום הראשון בכל מקום שהיא מופיעה, אפילו בדברים הכי קטנים, בסוף זה יגיע גם לביטחון. אז צריך להתחיל מההתחלה, מהשורש, מהדבר הכי בסיסי. חוק הקלון הוא אחד החוקים הפשוטים ביותר שהונחו לפני הבית הזה: אדם שהורשע בעבירה שיש עימה קלון לא יוכל להיות שר, חבר הכנסת או ראש עיר במדינת ישראל. כי היום בן אדם לא יכול להיות הנהג של השר אם הוא הורשע בעבירה שיש עימה קלון, אבל אין לו שום בעיה להיות השר. החוק הזה ששמנו הוא חלק מתוכנית נחשון, תוכנית ששמנו על שולחן המדינה ועל שולחן הכנסת למלחמה בשחיתות. בנו אותה ניצב בדימוס יואב סגלוביץ', מי שהיה מפקד לה"ב 433, ניצב מיקי לוי וראש השב"כ לשעבר, יעקב פרי, אנשי המקצוע הטובים ביותר בתחום, וזה חלק מחבילת החקיקה ששמנו על שולחן הכנסת, כי אי-אפשר יותר לעמוד מנגד. אי-אפשר. אזרחי ישראל כבר לא מאמינים שיכול להיות דבר כזה שלטון נקי לגמרי. הם לא מאמינים שיכולות להיות להם ממשלה וקואליציה שאין בהן שחיתות, בלי חבר הכנסת ביטן וחבר הכנסת אמסלם, שמקדמים לנו חוקי שחיתות פה בבית הזה; בלי מקורבים שמייצרים קומבינות ובלי שרים שהורשעו בפלילים וחזרו לבניין בשביל להיות חשודים עוד פעם. רוב מוחלט של אזרחי ישראל הם אנשים טובים וישרים, שעובדים קשה. מגיעה להם ממשלה טובה וישרה, שעובדת קשה. זו לא דרישה מוגזמת, וזה מה שאנחנו מציעים, וזו האלטרנטיבה שאנחנו מציעים, וזה מה שיהיה פה אם אני איבחר לראשות הממשלה. במאבק בין השחיתות לבין מי שנלחם בה, כרגע השחיתות מנצחת. צריך להפוך את הגלגל. יש מדינות שלא בלמו את השחיתות. זה תמיד נגמר רע. זה פירק אותן מבפנים. אנחנו נחושים לעצור את זה. אנחנו לא ניתן למדינה הזאת להתפרק מבפנים. זו השליחות שלנו. אני משוכנע שבבית הזה יש לא מעט אנשים – לא רק מיש עתיד, מכל המפלגות – שרוצים ויכולים להיות שותפים במלחמה הזאת. חברי הקואליציה שיצביעו נגד ההצעה הזאת צריכים להודות בפני עצמם על האמת: אם הם מצביעים נגד, הם כבר לא יכולים להגיד על עצמם שהם אנשים נקיים. לא יכולים. אם הם מצביעים נגד חוק הקלון, הקלון דבק גם בהם. תודה רבה.
נבהלת, ביטן? נבהלת? ביטן נבהל.
הינה, אני מולך, ביטן. הינה, אני פה.
חבר הכנסת ביטן, האנשים? אתה מדבר בשם האנשים? אתם לא העליתם פה הצעת חוק אחת שקשורה לאנשים. הצעות החוק היחידות שהעליתם קשורות לראש הממשלה וחקירותיו. אתה לא רואה את האנשים. אתה לא יודע שהם קיימים.
אתה עמדת פה ודיברת על חינוך? אתה עמדת פה ודיברת על בריאות? אתה עמדת פה ודיברת על רווחה? זה מעניין אתכם? כל מה שמעניין אתכם זה ההישרדות הפוליטית שלכם ושל ראש הממשלה. זה הדבר היחיד. אתה עובד אצל האנשים? אתה עובד אצל בן אדם אחד; לא אצל 8 מיליון, אצל אחד. ואני אגיד לך משהו: אם לא היית עובד אצלו כל כך הרבה, אולי היית קורא את החוק ויודע שמה שאמרת פה על הדוכן זה קובץ שטויות שלא קשורות לחוק. החוק אומר – – –
החוק אומר – אתה יודע מה? תן לי להמליץ לך משהו.
תן לי להמליץ לך משהו, אני חבר כנסת יותר זמן ממך.
אל תקרא את הסיכום בפעם הבאה, תקרא את החוק עצמו, כי החוק אומר משהו אחר לגמרי. החוק אומר: אדם שהורשע בעבירה שיש עימה קלון, לא יוכל לחזור – לחזור, חבר הכנסת ביטן – ולהיות שר, ראש עיר או חבר כנסת במדינת ישראל. אבל אתם כל כך עסוקים בלהסתובב ולעבוד אצל ראש הממשלה במקום אצל הציבור, שאין לכם זמן לקרוא את החוקים שאתם מתנגדים להם או את החוקים שאתם תומכים בהם. זו לא שליחות ציבורית, זה שליחות של בן אדם אחד. זה כל מה שאתם עושים פה – משרתיו של אדם אחד ושל החוקים שלו, שנועדו להגן עליו מפני הפלילים שלו. חוק הקלון הוא בדיוק הפוך ממה שאמרת, רק שאין לך מושג על מה אתה מדבר.
אין לך מושג על מה אתה מדבר.
אדוני היושב-ראש, כנסת נכבדה, אדוני ראש הממשלה, קודם כול, אנחנו שמחים שאתה פה.
אני ראיתי, ראש הממשלה, שאתה הודעת שאתה מתנגד לזה שיהיו חוקים פרסונליים שמטרתם היחידה להציל אותך מהחקירות, ואני ראיתי שאתה גם מתנגד להתקפות על המפכ"ל. יש לי הצעה בשבילך – תעצור את זה. תקרא לשני הרוטוויילרים שלך, לביטן ולאמסלם, ותגיד להם: חבר'ה, זה עכשיו נעצר. אני ראש הממשלה, אני מורה לכם להפסיק את זה – וזה ייעצר. ולא יהיו חוקים פרסונליים שמטרתם להציל אותך מהחקירות, ולא יהיו התקפות על משטרת ישראל ועל המפכ"ל שלה. כל זה יעצור. כל מה שאתה צריך לעשות זה לעצור את זה. רק שאתה לא תעשה את זה. ואני מסתכל עליך, ראש הממשלה – אנחנו מכירים הרי יותר מ-20 שנה – מה קורה? מה קורה? כי נתניהו שאני זוכר לא היה מתנהג ככה; לא היה מגיע לעולם למצב שהעוזרים שלו מעורבים בפרשת הצוללות, בפרשת בזק; ששני-שלישים מהלשכה שלך ומאנשי הלשכה שלך לשעבר במעצר – זה לא היה קורה לך. אתה לא היית כזה. לא היה מצב בעולם שח"כים היו יושבים לידך ותוקפים משפחות שכולות ולא היו עפים מהליכוד תוך חמש דקות. משהו קורה בשלוש או בארבע השנים האחרונות, ואתה צריך להגיד לנו מה קורה; מה קורה בזה שאתה לא נותן גיבויים למינויים שלך? זה היועץ המשפטי שאתה מינית, זה המפכ"ל שאתה מינית, זה מבקר המדינה שאתה מינית, זה היה שר הביטחון שאתה מינית. אלה השמאלנים?
אם תמצא משפט אחד שאמרתי שאתה לא מסכים איתו בסתר ליבך, תקום ותגיד את זה.
תגיד לי, אתה היית טייס בחיל האוויר. ראש ממשלה שלא נותן גיבוי לצבא, לרמטכ"ל, כשהם מותקפים – היה כזה דבר בתולדות המדינה? נו, באמת. נתניהו לפני שלוש שנים היה מאפשר מצב שמישהו תוקף את הרמטכ"ל ואת צה"ל והוא שותק? גיבוי לשב"כ – יושבים חברי כנסת מהליכוד וקוראים לשב"כ "הזויים" – הלוחמים שמגינים על חיינו – יום אחד, וראש הממשלה שותק?
מה חס וחלילה? אוחנה, אתה היית בשב"כ. הוא שתק. קראו להם "הזויים".
שרת התרבות קוראת להם "הזויים", וראש הממשלה שותק. התקפה על בית המשפט העליון – ראש הממשלה, אתה גדלת במסורת דמוקרטית אמריקנית, איפה היא?
איפה היא? יהדות ארצות הברית – אנחנו בהתרסקות. זה אמור היה להיות התחום שלך. משהו קורה. אמרתי, להבדיל מכם, אני מכיר אותו יותר מ-20 שנה. זה לא היה ככה. הוא לא היה ככה. ההתנהגות הזאת לא הייתה ככה. הייתה ממלכתיות. נתניהו לפני שלוש שנים היה מצטלם עם פח של חמוצים? ככה מתנהג ראש ממשלה? זו ממלכתיות? זו הדמות שאמורה לאחד את העם? אתם יודעים ואני יודע שקורה שם משהו לא טוב, אז אל תעשו את עצמכם שלא. מה שאנחנו צריכים זה לא ראש ממשלה שעומד פה פעם בשנה ביום רצח רבין ומדבר על פיוס, אלא מישהו שעוסק בזה באמת, רק אין לנו יותר את ראש הממשלה הזה. תודה רבה.
תודה רבה. אדוני היושב-ראש, כנסת נכבדה, כשהגיע אליי חבר הכנסת רזבוזוב בפעם הראשונה עם החוק הזה, השאלה הראשונה שלי הייתה אם הוא בטוח שאין חוק כזה. אמרתי לו: לא יכול להיות שבמדינת היהודים אין חוק שמחמיר ענישה על תקיפת חיילים, מפני שאני יודע, כמו שכולכם יודעים, שעובדי מדינה, ילדים ושוטרים – לגבי כולם יש עונש גבוה יותר, אם הם מותקפים, ורק המחוקק פשוט לא העלה בדעתו שיכול להיות מצב שיתקפו במדינת היהודים חיילים יהודים רק בגלל שהם חיילים בצה"ל. אלפי חרדים מתגייסים היום להגנת המולדת – אנחנו צריכים להתגייס להגנתם. לא יכול להיות שחיילים חרדים יחזרו לשכונות שלהם בלילות או ביום שישי, אחרי שבוע בשטח, ויותקפו רק בגלל שהם במדים ורק בגלל שהם חיילי צה"ל. היות שלשמחתי שמעתי את חברי הכנסת דרעי, מקלב, גפני ומוזס מגנים את האלימות הזאת כלפי חיילי צה"ל, אני מבקש מהכנסת להצביע בעד הצעת החוק. תודה רבה.
אני לא בטוח שאלה רגעיי האחרונים.
קודם כול, אני שמח לראות, אדוני היושב-ראש, שראש הממשלה, השרים – כולם התפנו מהמשימה העליונה, הלאומית, החשובה, להעביר את חוק ההמלצות, שזה כמובן הדבר היחיד שמעניין את הקואליציה הזאת. כדי לדאוג לזה בא ראש הממשלה – להגן על עצמו מפני המלצות המשטרה. סוף-סוף אנחנו רואים אותו פה, בא להצביע על משהו שחשוב לו: למנוע חוק שנועד להגן על חיילי צה"ל. אני שואל את עצמי אם כולכם הייתם מגיעים הנה גם למען משהו שחשוב באמת לאזרחי ישראל.
באמת, באמת, חברת הכנסת קורן, את באמת לא יודעת?
ראיתי אפילו את חבר הכנסת אמסלם, שהגיע הנה מפני שסוף-סוף יש משהו חשוב – ההמלצות. סוף-סוף מצאתם משהו שבאמת מסעיר אתכם, שבאמת שווה את הזמן שלכם, שבאמת ממשלת ישראל כולה צריכה להתגייס אליו.
חבר הכנסת אמסלם, אני מבין שזו עבודה קשה. אתה צריך להיות פה – – –
כן, אתה צריך להיות פה כל יום בשביל להרוס את שלטון החוק במדינת ישראל.
אתה צריך להיות פה כל יום בשביל לתקוף את המשטרה.
אתה צריך להיות פה כל יום בשביל להרוס את המדינה הזאת מן היסוד.
חבר הכנסת אמסלם, תאמין לי, כל אזרחי ישראל מאשרים לך: אל תהיה פה כל יום. כל דקה שאתה נמצא פה אתה גורם נזק לדמוקרטיה הישראלית. אתה משוחרר מלהיות פה כל יום. אתה לא צריך.
חוץ מזה, זה לא אתה באמת פה, הרי אתה רק שליח. אתה הרי רק שליח.
אתה לא באמת חבר הכנסת אמסלם; אתה בובה שמופעלת על חוט – –
– – והורסת את שלטון החוק במדינת ישראל.
חבר הכנסת אמסלם, מה זה חוק ההמלצות? כל מה שאתה מנסה לעשות זה להרוס את שלטון החוק הישראלי בשביל להגן על ראש הממשלה, שפוחד מההמלצות של המשטרה. הפחד מניע אתכם. לגבי החוק, אדוני, חבריי חברי הכנסת ושרת המשפטים, את עמדת פה על הדוכן וקראת לחיילי צה"ל סקטור? חיילי צה"ל הם סקטור – זה מה שאומרת התשובה שלכם? הם מגינים על חייהם של אזרחי מדינת ישראל. מדינת ישראל צריכה להגן עליהם באותה צורה. הם לא סקטור. ואל תדברו בשם הקשישים וחסרי הישע. אם תשאלו את הקשישים וחסרי הישע, הם יגידו לכם שגם הם רוצים חוק שמגן על חיילי צה"ל. רק שהממשלה הזאת – כל מה שמעניין אותה זה פוליטיקה ופוליטיקה ופוליטיקה ולהגן על ראש הממשלה מפני החקירות שלו. שום דבר אחר לא יגרום לה לצאת וללכת לעבוד בשביל אזרחי ישראל, שום דבר אחר לא מעניין אותה.
אתה לא מתעסק עם שום דבר חוץ ממשטרות.
תודה רבה. אדוני היושב-ראש, כנסת נכבדה, יש גבול כמה יעמדו פה אנשים וישקרו. זה נוגע ל-30,000 תיקים? זה חוק שנוגע לכמה עשרות תיקים, שרק להם יש פרקליט מלווה – –
– – ואפילו זה לא חשוב – זה חוק שנועד לבן אדם אחד ולחקירות של הבן אדם הזה.
עלק טובת הציבור ועלק לא חוק פרסונלי.
ראש לשכת ראש הממשלה הורוביץ ישב כל הזמן איתם יחד בשביל לוודא שהחוק תואם בדיוק – –
– – בתפירת עילית את כל מאווייו של ראש הממשלה, וכל מאווייו של ראש הממשלה זה שמישהו, בשם אלוהים, יציל אותו – –
– – מהחקירות שלו, כי הוא פוחד פחד מוות ממה שיתפרסם.
– – מזה שיוגשו המלצות, והציבור הישראלי ידע את כל מה שהוא לא יודע. ואני אומר לכם מפה, מהבמה הזאת: הדבר שמפחיד אותו זה שיש עוד הרבה פרטים, בכל החקירות, שהציבור לא מכיר, והוא לא רוצה שהציבור יכיר – –
– – והוא לא רוצה להיות שם כשתתפרסם התשובה שלו, כשישבו החוקרים מולו ויגידו – –
– – אדוני ראש הממשלה, למה אישרת מכירת צוללות מתקדמות למצרים בלי שמשרד הביטחון ידע מזה, ולמה שלחת את מולכו, בלי שאף אחד ידע, לגרמניה לאשר את זה? הוא לא רוצה שאתם תדעו את התשובה – בגלל זה החוק הזה. לפני שהחוקרים מגיעים אליו, לפני שמתפרסמות כל ההמלצות. מהחרדה – –
– – המבועתת והמיוזעת מפני החקירות שלו ומפני מה שייוודע לציבור. זה ניסיון השתקה של היועץ המשפטי, זה ניסיון השתקה של משטרת ישראל, זה ניסיון השתקה של כל התקשורת החופשית – –
– – במדינת ישראל, העיקר שלא ידעו מה הוא עשה – לא בצוללות, ולא בתיקי 1000, ולא בתיקי 2000 – כל מה שלא פורסם. ומול זה – –
– – אין קואליציה. יש ועדה להצלת נתניהו, זה כל מה שנותר מכם.
לא בריאות, לא חינוך, לא רווחה, לא כלום – ועדה להצלת נתניהו מחקירותיו. מה קרה לו? מה קרה לנתניהו? אני מכיר את נתניהו יותר מ-20 שנה. הוא לא היה כזה. הוא היה איש ממלכתי, ישבתי בממשלה שלו, הוא איש שבזמנו קידם – לא הסכמתי איתו על דברים, אבל הוא תמיד הקדים את טובת המדינה – –
איך עבר הזמן ופתאום, כל מה שמעניין אותו – השרה רגב, הרי את יודעת שאני עוד צודק.
גם את מכירה אותו מספיק שנים.
יש שם שחיקה, ויש שם פניקה, ויש שם פרנויה, ויש שם קבלת החלטות שהתעקמה לגמרי, ויש שם בעיקר היסטריה מוחלטת, שמנהלת אותו.
אני מודיע מפה, מן הדוכן הזה: אם חוק ההמלצות יעבור, יש עתיד תגיש בג"ץ נגדו, וכמו בבג"ץ הקודם – –
– – גם בזה אנחנו ננצח. החוק הזה – או ייעצר בבניין הזה, או ייעצר בבניין ממול. תודה רבה.
גפני, מתי תלמדו? מתי תלמדו שכל חוקי הכפייה הדתית האלה תמיד מייצרים להפך? מתי תלמדו?
העברתם את חוק החמץ – כולם התחילו לאכול חמץ. העברתם את חוק החזיר – פתחו אלף מסעדות שרימפס חדשות. מתי תלמדו?
מתי תלמדו? אתם פוגעים במסורת ישראל. מתי תלמדו? מתי?
אתם לא מבינים מה קורה פה? תעבירו את החוק, ואז תבקשו שהשר יפעיל את סמכותו ככתוב בחוק. מתי תלמדו, גפני? איזה נזק עוד תגרמו לפני שתלמדו? אני אוהב את השבת, חבר הכנסת גפני, לא פחות ממך. יש לי שולחן שבת – בצורה אחרת. לי יש את שלי, לך יש את שלך. מתי תלמדו איזה נזק זה גורם? ואתה יודע מה, אם כבר ציטטת מעל הדוכן את "שמור את יום השבת", אני מזכיר לך שיש התחלה: "ששת ימים תעבד". איך יגיעו לעבודה, איך יגיעו לצבא, אם לא נותנים להם את הכלים? מסורת ישראל היא דבר חשוב. אני בעד מסורת ישראל. אני חושב שכולנו צריכים את מסורת ישראל. מסורת ישראל הסתדרה יוצא מן הכלל אלפי שנים בלי הצעות חוק שכל מה שהן נועדו לעשות זה לתקוע אצבע בעין של אנשים אחרים. זה מוסיף אהבה בישראל בעיניך? זה מקדש ומכבד את השבת הישראלית בעיניך? זה טוב לדיאלוג הישראלי בעיניך? אלוהי ישראל לא צריך מכם הצעות חוק. מסורת ישראל שרדה יפה מאוד בלעדיכם. כל מה שאתם עושים זה מייצרים חוקים בשביל להרבות שנאה בישראל. ואני אגיד לכם עוד משהו, חבר הכנסת גפני: זה לא שלכם. מסורת ישראל היא לא שלכם. היא גם שלי, היא גם של הצד הזה, היא גם של הצד הזה. היא לא בבעלותכם. אין גרסה אחת, ולא נקבל מכם את הרעיון שיש גרסה אחת.
אתם רוצים דיאלוג על השבת? חבר הכנסת גליק, אתה רוצה דיאלוג על השבת? תבוא לדבר.
אם אתה צריך לפרש חוק, אתה יודע שיש בו משהו עקום. כל המטרה היא לייצר עוד חוקי כפייה דתית.
מפני שזו לא מסורת ישראל. זה חוקי כפייה דתית, השר אלקין. יש הבדל. מסורת ישראל תמיד הייתה בנויה על אהבת ישראל, על דיאלוג, על זה שכולם יחד, השר אלקין, מנהלים ביניהם שיח על מהי השבת הישראלית. אתם, במקום זה, כל הצד שלכם, כל הליכוד, קניתם גרסה של פלג קטן בעם היהודי, ולא אכפת לכם יותר מאף אחד.
מסורת ישראל – סליחה: ארבעה נכנסו לפרדס, השר אלקין, ודיברו ביניהם. אנחנו לא האחר, ואתם לא תכפו עלינו את היהדות, כי היא לא שלכם.
אני חושב שזה משפט הסיכום הנכון. תודה רבה.
אדוני היושב-ראש, כנסת נכבדה, בשביל מה קיים הבניין הזה? כי בזמן האחרון נדמה ששכחנו לשם מה הוקם הבניין הזה, ונדמה – – –
השר לוין, קודם כול, אני שמח שהתעוררת.
אני רוצה להגיד לך, זה מעניין, כי אתה ואני נפגשים פה כל יום, וכל יום כשאתה פוגש אותי פה אתה אומר לי: למה אתה לא פה כל יום? אני תוהה מתי תבין שיש איזה כשל לוגי בדבריך.
אני שמח. אין לו צורך, הוא רואה אותי פה כל הזמן.
אני מכיר את דף המסרים, אני רק אומר – מתי תשים לב שאתה בכל יום מחדש אומר לי: גם היום אני חושב שלא ראיתי אותך אתמול. אז או שיש בעיה בזיכרון לטווח הקצר או שאתה תקוע עם דף המסרים מלפני שנה.
כל יום אתה אומר לי את זה. כל יום אנחנו נפגשים פה וכל יום אתה אומר לי את זה.
כל יום, ואני שמח על כך. אני מחבב אותך, השר לוין, וטוב שאנחנו נפגשים כל יום, רק אני מציע שתאבחן את הכשל הלוגי. זה נקרא "ממנטו" כשיש לאדם בעיה בזיכרון לטווח קצר.
אז בשביל מה קיים הבניין הזה, השר לוין? כי בזמן האחרון נדמה לכולנו שהבניין הזה נועד רק למטרה אחת: לשרת את ראש הממשלה ואת מקורביו. יש מדינות כאלה ויש בניינים כאלה ויש פרלמנטים כאלה שבהם אנשים באים ומדברים ומעמידים פנים שהם נמצאים בדמוקרטיה, אבל הם כולם יודעים שלא; שזו מין הצגה שכולם משתתפים בה, שבה לפעמים מרימים את היד כדי להצביע או לוחצים על המחשב בשביל להצביע וקוראים קריאות ביניים ומעלים הצעות לסדר-היום. אבל זו לא באמת דמוקרטיה, זו הפסאדה של הדמוקרטיה. הפרלמנט כולו קיים בשביל לשרת אדם אחד או קבוצה קטנה של אנשים שנמצאת מסביב לו. לאט-לאט אנחנו מתקדמים למקום הזה, והתוצאה היא שיש שם בחוץ, יש שם ביציע, אנשים שלא סומכים עליכם, אנשים שמסתכלים על הממשלה שלנו, ובלי שום קשר לימין או לשמאל, פשוט הפסיקו לסמוך עליה שתעשה את הדבר הבסיסי הפשוט: לפעול למענם, לעבוד אצלם. בשביל מי עובדת הדמוקרטיה הישראלית? האם הדמוקרטיה הישראלית עובדת בשביל אזרחי ישראל או שהיא עובדת בשביל קבוצה קטנה מאוד של בני אדם שביחד התאגדו ואמרו: יש לנו פה שלד בורסאי שנקרא הדמוקרטיה הישראלית שאפשר לנצל אותו לצרכינו? כי אם הדמוקרטיה הישראלית לא עובדת בשביל כולנו, מאיפה נשאב את תחושת הזהות המשותפת? אם לא מתקיים אמון בסיסי, מאיפה נשאב את התחושה של גורל משותף? אמון לא יכול להתקיים בעולם שאין בו אמת. אנחנו נמצאים עכשיו בעולם שאין בו אמת. כל היום ישבה ועדת הפנים לדון בחוק ההמלצות תחת הטענה שעכשיו החוק איננו פרסונלי, שהוציאו מתוכו את החלקים הפרסונליים. לא נכון, לא הוציאו מתוכו שום חלק פרסונלי. יש את ההצהרה – ראש הממשלה אומר: הוריתי – כי הוא נוהג להורות – להוציא מן החוק את כל החלקים שקשורים בי. לא נכון. לא הוציאו מן החוק את החלקים שקשורים בו, כי יש רק מטרה אחת לחוק הזה. היות שראש הממשלה עדיין לא נחקר בפרשת הצוללות – והיו סמוכים ובטוחים שהוא עוד ייחקר בפרשת הצוללות – אז אם החוק הזה יעבור בגרסה הנוכחית, הכאילו-מרוככת, זה אומר שלא יהיה אפשר לפרסם את סיכום המשטרה בפרשת הצוללות, וראש הממשלה לא יצטרך לעמוד בפני הציבור ולענות על השאלה איך קרה שהוא אישר מכירת צוללות מתקדמות למצרים בלי שמשרד הביטחון הישראלי ידע מזה. איך קרה שהאנשים הכי קרובים אליו, שמרון ומולכו, פועלים בתנועת מלקחיים – האחד מייצג את הגרמנים, השני מייצג את ממשלת ישראל? איש אינו יודע זאת ומאשרים עסקה שהוא חתום עליה. זו המטרה של חוק ההמלצות – שראש הממשלה לא ייאלץ לענות על השאלות האלה אל מול הציבור, ובגלל זה הוא עדיין חוק פרסונלי, ובגלל זה הפגיעה החמורה באמון הציבור. מפני שאם כנסת ישראל תתכנס כדי לחוקק חוק שהמטרה היחידה שלו זה להגן על אדם אחד, אז כל המקום הזה הוא תיאטרון ריק מתוכן; אז לקחנו את הדמוקרטיה הישראלית ושעבדנו אותה לצרכים של אדם אחד. ואז היא כבר לא דמוקרטיה ישראלית – היא משהו אחר; היא משהו אחר, שקיים במדינות אחרות, שרואים אותו בטלוויזיה, בכל מיני מקומות אחרים, אבל לא חשבנו שיהיה קשור אלינו או שאנחנו נשתתף. אם יוגשו כתבי אישום נגד שמרון ומולכו, ראש ממשלת ישראל נתניהו לא יכול להמשיך לכהן בתפקידו, מפני שאם יוגשו כתבי אישום נגד שמרון ומולכו או שמרון או מולכו, זה אומר שיש שתי אפשרויות: אפשרות אחת היא שראש הממשלה ידע, ואם הוא ידע הוא ילך לבית סוהר; ואפשרות שנייה – שראש הממשלה לא ידע, ואם הוא לא ידע הוא לא כשיר לתפקידו. זו לא איזו עסקה שטיילה ברחבי המשרד, זו עסקה שהוא אישית הוביל והוא אישית חתם עליה. ואם הוא לא ידע מי מעורב בה, איך מעורב בה ובכל זאת קידם אותה, בניגוד לאינטרסים הביטחוניים המובהקים ביותר של המדינה, הוא לא כשיר להמשיך בתפקידו. כי זה מה שקורה כשמכהנים יותר מדי זמן. זה בדיוק התהליך. ארבע קדנציות זה יותר מדי זמן. יש היום במדינת ישראל אנשים שסיימו צבא והם נולדו רק אחרי שנתניהו כבר היה ראש הממשלה. זה גובה את מחירו. אני לא משונאי נתניהו, אני מכיר אותו הרבה מאוד שנים, אבל משהו קורה לו – השחיקה ניכרת, קבלת ההחלטות ניכרת. העובדה שהוא כבר לא מה שהוא היה ידועה לכל אדם שיושב סביבו, וכולם מעמידים פנים שזה לא קורה, כי אנחנו הפכנו להיות חלק מתיאטרון דמוקרטי במקום דמוקרטיה. אני אומר פה – וזה חלק מהאי-אמון שאנחנו מביעים פה היום – שהמטרה שלנו היא לדאוג לזה שהדברים האלה ייעלמו מחיינו באופן נחרץ. אם אנחנו ננצח בבחירות הבאות, אנחנו נחזיר את השוויון בנטל ככתבו וכלשונו ואנחנו נחזיר את לימודי המתמטיקה והאנגלית בחינוך החרדי, מפני שאין שום דבר לא יהודי בלימודי מתמטיקה או בלימודי אנגלית, ואם לא מאמינים לי, תשאלו את הגאון מווילנא – הוא היה גאון במתימטיקה. ואנחנו נעביר את חוק הקלון, שאומר שאדם שהורשע בעבירה שיש עמה קלון לא יכול להיות שר, חבר כנסת או ראש עיר במדינת ישראל, ותסלחו לי – גם לא ראש ממשלה במדינת ישראל. ואנחנו נבטל את חוק ההמלצות, אם הוא יעבור, ואנחנו נבטל את חוק הג'ובים, ואנחנו נבטל את חוק הפריימריז, מפני שכל אלה לוקחים את הדמוקרטיה הישראלית ושואבים ממנה את התוכן ומרוקנים אותה מהמהות של מהי מדינה דמוקרטית. ואז תהיה לנו ממשלה – אני יודע שכבר קשה להאמין שזה אפשרי – שהיא פשוט טובה ופשוט הגונה ופשוט קמה בבוקר והולכת לעבוד בשביל אזרחיה. תודה רבה.
אנחנו פה מתכננים להוריד אותך ליגה בעוד – – –
אדוני היושב-ראש, כנסת נכבדה, לאחרונה אני שומע את ראש הממשלה מדבר לא מעט על – חזר לדבר – על זה שיש לנו ארץ נהדרת, ואני מוצא את עצמי מסכים לזה שאכן יש לנו ארץ נהדרת, אבל יש חור בטנק הדלק שלה. יש פגם יסודי במדינה, והפגם היסודי הזה הוא המערכת הפוליטית; הפגם היסודי הוא אתם – אתם הבעיה. המערכת הפוליטית השלטונית של מדינת ישראל היא הבעיה המרכזית של המדינה. מה שאתם רוצים לעשות עכשיו זה לקחת את הבעיה הזאת, להגדיל אותה ולהנציח אותה. הרי כל מה שמושחת במערכת הפוליטית הישראלית מתחיל בפריימריז – קבלני הקולות, מפקדי הארגזים, האנשים שעומדים – – –
חבר הכנסת אמסלם, תרשה לי לא לקבל ממך שיעורים בדמוקרטיה. תרשה לי לא לקבל ממך שיעורים בדמוקרטיה.
תרשה לי. זה מתחיל בפריימריז שלכם, ועכשיו אתה רוצה שאנשים שלא הצביעו ליכוד, אנשים שלא חולמים להצביע ליכוד, יממנו את הפריימריז שלך, חבר הכנסת אמסלם.
לא מספיק לך, חבר הכנסת אמסלם, שאתם מפעילים שיטה מושחתת – אתם גם לא רוצים להתאמץ בשביל השיטה המושחתת שלכם. אתם רוצים לשבת בבית – –
– – ושמשלמי המיסים יממנו את השחיתות שלכם, חבר הכנסת אמסלם. אתה רוצה להיות מושחת בתנאים נוחים. לא מספיק לך להיות חלק משיטה מושחתת – אתה רוצה גם לא לעבוד בשביל זה; לשבת בבית ושישלחו לכם – –
– – צ'קים. צ'קים; ישלחו לכם כסף על חשבון משלמי המיסים. אזרחי ישראל עובדים קשה.
אתה רוצה – – – פריימריז. אתה רוצה שהכסף הזה יממן את קבלני הקולות, אתה רוצה שהכסף הזה יממן – הכסף של המיסים שלנו – את מפקדי הארגזים.
זה מה שהחלטתם לעשות עם כספי המיסים של אזרחי ישראל.
שחיתות ממוסדת. ובגלל זה אתם לא תהיו. בגלל זה אתם לא תהיו.
בגלל זה אתם לא תהיו. כי יש רגע – היה את זה בהיסטוריה הפוליטית, ויש רגע שאזרחי ישראל אומרים לעצמם: עד כאן. אנחנו עובדים קשה, אנחנו מממנים את הילדים שלנו, אנחנו מממנים את המשכנתאות שלנו. אנחנו לא אמורים לממן גם את הפריימריז של חבר הכנסת דוד אמסלם. תודה רבה.
אתה משמיץ את חבריך לקואליציה – – – אתה – – –
למה אתה משמיץ את חבריך לקואליציה?
למה את משמיץ את חבריך? אתה לא מתבייש – – –
– – – אתה לא מתבייש – – –
– – – לא אתה תגיד לי לסתום את הפה.
– – – בלי מחטף. בלי בושה. מאיפה החקירות – – –
אין לך מושג על מה אתה מדבר. אתה יודע שמגישים דוח שנתי למבקר המדינה. אתה לא ניהלת בחיים שלך – – –
ראש המפלגה שלך נחקר, על מה אתה מדבר? ראש המפלגה שלך נחקר.
אתה לא מתבייש? ראש הממשלה נחקר – – –
אדוני היושב-ראש, כנסת נכבדה, יש לי שאלה אחת לחברי הכנסת החרדים: מה אתם עושים אצלי בבית? מה יש לכם לחפש אצלי בבית? מה השלב הבא? אתם תבואו לכבות את האור בשבת אצלי במטבח? לסגור את התנור אצלי בסלון? מה זה עניינכם מה קורה במקום שבו אתם לא גרים? מה יש לכם לחפש בביתם ובחייהם של אנשים שלא מציקים לכם בשום דרך שהיא? אם מישהו היה בא לבני ברק או לירושלים – או לכל מקום שבו אתם חיים – ומנסה להתערב בצורת חייכם, אני הייתי נאבק איתכם ביחד, שכם אל שכם, נגד כל התערבות בחייכם. אז למה אתם מתערבים בחיים שלי? הרי מה שאתם אומרים לנו זה שאתם הנציגים היחידים של היהדות במדינת ישראל, ואנחנו צריכים לקבל את הגרסה שלכם. אז אני אגיד לכם משהו על כל הלילה הזה: מי שנותן יד לשחיתות לא יכול לטעון שהוא מייצג את אלוהי ישראל; מי שלא מייצג סטנדרטים מוסריים בסיסיים לא יכול לטעון שהוא מייצג את הדת היהודית. הדת היהודית היא קודם כול סטנדרט מוסרי. זאת העוצמה שהיא מביאה לעולם. ואתם עומדים פה ואומרים שיש לכם, מאיפה שהוא, את הזכות להגיד לנו איך לחיות. אין לכם את הזכות להגיד לנו איך לחיות, ואתם לא תגידו לנו איך לחיות. אנחנו לא נתערב בשבת שלכם, ואתם, אל תתערבו בשבת שלנו. תודה רבה.
לא, אני פה, אני פה. אני פה בכיליון עיניים ממתין לנאומך.
גברתי היושבת-ראש, כנסת נכבדה, אם מישהו היה רוצה לדעת למה צריך את החוק שאותו אנחנו מניחים היום, כל מה שהוא היה צריך זה להסתכל אתמול על נאומו של ראש הממשלה – על הבוז, על השקרים, על החקיינות, על גסות הרוח ועל האי-דיוקים. אמר ראש הממשלה מעל הדוכן אתמול: הינה, תראו, הגישו המלצות נגד הנשיא ולא הוגש אחר כך כתב אישום. אני היום שתיתי קפה עם הנשיא ושאלתי אותו אם זה נכון, והנשיא אמר לי: זה פשוט לא היה ולא נברא. המשטרה בזמנו החליטה שהיא לא מגישה המלצות נגד הנשיא. אז או שראש הממשלה כבר לא יודע לעשות תחקיר או שהוא שיקר ביודעין אתמול אל מול פני האומה. מילא לעשות צחוק מהגבות של נוסבאום, אבל לעשות צחוק מאנשים ששומרים על חיינו? איזו משטרה תקף ראש הממשלה? את המשטרה ששומרת כרגע על ירושלים? את המשטרה שהולכת ומגינה עלינו מארגוני פשע? עושים צחוק מאנשים ששומרים על חיינו? יש פה איזה תהליך של אובדן כל שמץ של ממלכתיות. אל תמכרו לי שאתם מרגישים עם זה נוח, כי אתם יודעים ואני יודע שזה מעורר בכם אי-נוחות. כל המהלך הזה שמתחיל בחמוצים ונגמר בגבות – אתם חיים עם זה בשלום? טוב לכם להיות מקושרים אל זה? זה לא נתניהו שאני הכרתי, זה לא נתניהו שאתם הכרתם. קרה לו משהו – קרה לו משהו שמסכן בסופו של דבר את כולנו, כי זה דפוס עברייני. עבריינים תמיד עושים אותו דבר: כשמאשימים אותם באיזו האשמה, הדבר הראשון שהם אומרים זה "לא היה כלום", והדבר הבא שהם אומרים – הם מאיימים על החוקרים ומנסים להפחיד אותם כדי שהחקירה תיפסק. זה הדפוס; הוא זהה מאחרון העבריינים עד, במקרה הזה, הראשון שבהם. למה אנחנו צריכים את החוק שהנחנו היום? כי במקרה הזה זה כבר לא שמפניות וזה כבר לא סיגריות; העבריינות הגיעה עד לקודש הקודשים, לביטחון ישראל. לפני כמה שבועות יש עתיד קיימה כנס ביטחוני. אחד הנואמים, שר הביטחון לשעבר מישה ארנס – לא תחשדו בו שהוא איש שמאל – אמר מעל הדוכן: אני הייתי בליכוד ואני עדיין בליכוד, אבל הוא שאל שאלה. אמר ארנס: אני, כשר ביטחון בזמנו, ב1999, עשיתי את עסקת הצוללות הראשונה. לא היו מתווכים, לא היו סוכנים, לא היו עמלות, אף אחד לא קיבל כסף, אף אחד לא חשב שהוא יכול להכניס לכיסו משהו מתקציב הביטחון של מדינת ישראל, מהכסף של החיילים שלנו, ששומרים על חיינו. בגלל זה צריך את החוק – כי השחיתות הגיעה גם לביטחון ישראל. למי הגיע הפעם, במקרה הזה, הכסף הגדול? למי הגיע? למה קראנו לחוק הזה "חוק הצוללות"? כי הכסף הגדול הפעם הגיע לכיסם של האנשים הקרובים ביותר לראש הממשלה – לשמרון, למולכו. אנחנו ישבנו כשניהלנו משא ומתן קואליציוני מול האנשים האלה בחדר. שמרון היה האיש היחיד שאפילו לא היה צריך לקבל אישור בטלפון מראש הממשלה כדי לדבר בשמו – עד כדי כך הם קרובים. משפחה, הוא אמר. אנחנו משפחה. הם באמת משפחה, הם קרובי משפחה. האנשים האלה, ב-06:30, בבוקר, חוקרים באים אליהם הביתה בחשד שהם קיבלו חלק מהכסף של תקציב הביטחון שלנו בעסקת הצוללות. הכול מתחבר – הצוללות, ההמלצות, העמלות, כל השיטה המושחתת הזאת. זה תמיד אותו דבר. מי שמתחיל בקטן יגיע גם לגדול. מי שאומר לעצמו שאין בעיה עם סיגרים, יגיע בסופו של דבר גם לצוללות וגם לרכש ביטחוני. וזה מתרגם את עצמו לחיי אדם, וזה מתרגם את עצמו לזה שהנגמ"ש שנכנס לעזה הוא לא הנגמש הנכון, הוא לא הכלי הטוב ביותר; שהסטי"ל הוא אולי לא הסטי"ל הטוב ביותר שכסף יכול לקנות, כי מישהו עשה שיקולים לא כשרים. זה מונח לפתחכם. כל אדם בקואליציה הזאת שמדבר על ביטחון המדינה ורוממות הביטחון בקולו ובדבריו צריך לזכור: נעשים פה מעשי שחיתות בביטחון המדינה. זה עסק רציני. זה לא משהו שאפשר לבטל ככה. זה לא משהו שסטנד-אפ וחקיינות בכפר המכביה יכולים לבטל. ראש הממשלה, פעם אחרי פעם הייתה לו הזדמנות, ופעם אחרי פעם לא ענה על שאלה אחת מרכזית. החוק הזה שאנחנו מניחים היום נוגע בליבת השאלה הזאת, השאלה שהוא לא ענה עליה: למה אתה, בנימין נתניהו, ראש ממשלת ישראל, אישרת לגרמנים למכור למצרים צוללות מתקדמות מאוד בלי להעביר את זה במשרד הביטחון, בלי ששר הביטחון ידע, בלי שנעשתה עבודת מחקר, בלי שחיל הים ידע? מדוע אישרת להם דרך מולכו ושימרון, שני מקורביך, למכור צוללות מתקדמות למצרים? מי קיבל ומה הוא קיבל כדי שאתה תאשר ככה את העסקה? כדי למנוע את האפשרות הנוראה הזאת, בפעם הבאה לפחות, אנחנו מניחים היום הצעת חוק שחוסמת את זה; מפני שהמחשבה הזאת – לא יגיד לי אדם שהוא במחנה הלאומי אם הוא יכול לחיות איתה בשלום. לא יגיד לי אדם שאכפת לו מביטחון ישראל אם הוא יודע לחיות עם מה שקורה היום. אל תתבלבלו: כל חוק ההמלצות הזה נועד בדיוק לזה – הוא נועד לזה שימנעו או יימַנעו מלשאול שאלות את ראש הממשלה ולא יתפרסם לעולם בעיני הציבור תשובותיו של ראש הממשלה בעניין הצוללות. הם רוצים להעביר את זה מהר מהר כדי להיות בטוחים שראש הממשלה לא יצטרך לענות לציבור על השאלה: למה אישרת לגרמנים למכור צוללות מתקדמות למצרים באופן שמסכן את ביטחון ישראל בלי שמערכת הביטחון ידעה זאת? התשובה – כמו שאמר שר הביטחון לשעבר – היא כזאת: אם ידעת, אתה צריך ללכת לבית הסוהר, ואם לא ידעת, אתה צריך ללכת הביתה, כי אתה לא כשיר יותר לשרת בתפקידך. אני מבקש מהכנסת לאשר את הצעת החוק. תודה רבה.
מאה אחוז. לא, אבל הרגע הזה, הרגע הזה, שמנצלים את החולשה שלו ואת הבהלה שלו. ומהר מהר בלילה הארוך הזה יעבירו חוק שלא היה בכלל על סדר-היום, הכניסו אותו בגנבה ברגע האחרון, מפני שהם יודעים שכולם רועדים בקואליציה מהחשש שהם לא יעבירו את חוק ההמלצות. ככה נראית סחטנות פוליטית. וכדי להוסיף חטא על פשע הם קוראים לזה חוק מסורת ישראל. זה מסורת ישראל? הרמב"ם – זה מסורת ישראל; רבי סעדיה גאון – זה מסורת ישראל; הרב סולובייצ'יק – זה מסורת ישראל; השל – זה מסורת ישראל. זה מסורת ישראל? סחטנות פוליטית? לדרגה הזאת הורדתם את המסורת – לניצול באישון לילה של חולשה פוליטית של אדם שמפחד מהחקירות הפליליות נגדו? לשם אתם מורידים אלפי שנים של מסורת יהודית? תענו על שאלה אחת: האם קירבתם יהודי אחד ליהדותו בחוק הזה או הרחקתם? האם זה מקרב או מרחיק אנשים שהם חושבים שאת מסורת ישראל צריך לכפות באמצעים של סחטנות פוליטית מהסוג הכי נמוך? מה אתם עושים למסורת ישראל, ומי שמכם בכלל על מסורת ישראל? זה לא חוק, זו בושה אחת גדולה. תודה רבה.
לא נכון, אין נתונים כאלה.
יש המצאות שלהם, אין נתונים כאלה.
אז אנחנו מסודרים. יפה מאוד.
החלק של איך עושים קוקו, ממה עושים את הקוקו, לא היה עובר את כנסת ישראל.
אדוני היושב-ראש, כנסת נכבדה, יש כמובן משהו סוריאליסטי בלילות הארוכים האלה ובפיליבסטר הזה, ובתחושה הזאת שאתה מדבר אל אולם ריק אבל מלא בצללים. אז יש נטייה לשכוח בתוך המהומה הזאת למה אנחנו פה, כי אתה מתמכר לרגע הזה: לשלי, שמחזירה משנה סוציאליסטית שכבר לא שמעתי הרבה זמן; ועפר, שעומד על הדוכן ומדבר על ריצ'רד השלישי, בערב שאולי מתאים יותר למקבת; ואיתן, שמקריא את מגילת איכה. ולאט-לאט הכול מתערבל ומתערפל. ואז אנחנו שוכחים שאנחנו – – –
וסתיו, שנאמה שעה, ואני מודה שלא עקבתי, אני מתנצל, אבל אני משוכנע באיכות המוחלטת של הדברים. ואנחנו שוכחים את העובדה שבכל זאת אנחנו באחד האירועים היותר-מכוערים בתולדות הבניין הזה: ערב ארוך, שאחריו יום ארוך, שאחריו יום ארוך, שכולו מוקדש לחרדה של אדם אחד מפני הרגע שבו הוא נמצא בחדר החקירות, ועוד יותר מפני הרגע שבו מתפרסמים הדברים שנאמרים בחדר החקירות, והכי – מפני הרגע שבו הוא יישאל: אדוני ראש הממשלה, למה אישרת למכור צוללות מתקדמות למצרים, באופן שאולי מסכן את ביטחון ישראל, בלי שמשרד הביטחון ידע, בלי ששר הביטחון ידע, בלי שחיל הים ידע, בלי שאף אחד מהגורמים שאמורים לדעת ידע? יושב פה אלעזר שטרן – היה חבר במטכ"ל, אז הוא יודע כמה חמורים הם הדברים האלה. ואיך קורה שמשני האנשים הכי קרובים אליך, אחד מייצג את הגרמנים, אחד מייצג את הצד הישראלי, והם בעצם עושים את העסקה ביניהם? זו מטרת הערב הזה – למנוע את העובדה שראש הממשלה יצטרך לענות לציבור איך ההזנחה הפושעת הזאת קורה אצלו בלשכה. וכדי להסתיר את זה הם מייצרים מריבות והם מייצרים צרחות והם מייצרים זעקות. ראיתי שחבר הכנסת אמסלם הסיק מכל הערב הזה שהוא קרא לי – הוא אמר שאני הכי מושחת, מפני שנסעתי לחוץ לארץ. נסעתי, למי שרוצה לדעת, להולנד, להיפגש עם ראש ממשלת הולנד ועם שר החוץ ההולנדי כדי לעזור לקדם מול האיחוד האירופי מהלך גדול שבו עוסקים ידידי חבר הקונגרס טד דויטש ואני, שהמטרה שלו שהאיחוד האירופי יכריז על החיזבאללה כולו כארגון טרור, ולא רק על הזרוע הצבאית שלו. אז לטובת אלה שמבלבלים אותם, אני חושב שננצל את ההזדמנות הזאת, אדוני היושב-ראש, כדי לייצר איזו סקירה מדינית. ואולי בהזדמנות הזאת אפשר לאתגר את העובדה שעל הדוכן הזה לא נורא מזמן עמד ראש הממשלה ואמר את המשפט: אין בידוד מדיני, אין צונאמי מדיני, יש רנסנס מדיני. קודם כול, הרנסנס היה במאה ה-14, ואני לא חושב שמישהו מאיתנו רוצה לחזור לשם. וגם אין חשש, מפני שהרנסנס המדיני הזה נמצא רובו ככולו ביחסי הציבור של ראש הממשלה ובצילומים שהוא מצטלם בנסיעותיו התכופות. ואולי כדאי שנחזור לבסיס וננתח את הזירה המדינית כמו שהיא באמת, לא כמו שהיא בדפי המסרים שהליכוד מפיץ בימים אלה. כדי לנתח זירה מדינית, זירה גיאו-פוליטית אמיתית, אתה צריך תמיד להתחיל מהעיקרון הבסיסי שקבע הנרי קיסינג'ר בזמנו, שמדיניות היא המתח בין האידיאלי לריאלי: יש לך מטרות, הן האידיאל שלך, ויש העולם הריאלי שבו אתה מתפקד. ובתוך העולם הריאלי הזה אתה עושה המון החלטות קטנות, כי – וזה העיקרון השני של קיסינג'ר – למדיניות חוץ אין בעצם מטרה; היא לא רוצה להגיע לאנשהו, היא רוצה לשפר את התחזוקה השוטפת של הקונפליקטים. מדיניות חוץ היא קונפליקט מנוהל. בתוך הקונפליקט המנוהל של מדינת ישראל, ראש הממשלה עצמו קבע כמה מטרות שהן אבן הראשה של מדיניותו: הראשונה הייתה מניעת הסכם הגרעין עם איראן – כידוע לכם, זה לא קרה; השנייה הייתה ביטול הסכם הגרעין עם איראן ברגע שיעלה לשלטון הנשיא טראמפ – כידוע לכם, זה לא קרה, וזה גם לא יקרה; אחר כך הוא קבע מטרה משנית – הוא אמר: Fix it or nix it. הוא אמר: נתקן את הסכם הגרעין עם איראן – גם זה לא עומד לקרות, בעיקר מפני שכל האנשים שהוא אמר לנו שהם ידידיו הקרובים – הרוסים, הסינים, האירופים – כולם מתנגדים התנגדות נחרצת. ואז הוא אמר: יש לי עכשיו עוד עיקרון, קדוש עוד יותר מכל קודמיו: אני אמנע דרך מערכה מדינית את כניסתם של כוחות איראניים לסוריה, ויש כוחות איראניים בסוריה מרחק קילומטרים ספורים מהגבול הישראלי. כלומר, כל מה שהוגדר על ידי ראש הממשלה עצמו כמטרות-העל של מדיניות החוץ הישראלית לא קרה. כישלון גמור. במקום זה הוא נסע לקניה – ואני לא אומר את זה בזלזול; יש חשיבות גדולה לקשרים שלנו עם היבשת האפריקנית. אבל הטענה שזה רנסנס מדיני, עם כל השמחה – והייתי ממש מאושר כשראיתי שגואטמלה גם היא תעביר את שגרירותה לירושלים – עם כל השמחה על כך, גואטמלה גם היא לא בדיוק מרכז העולם. אז כדי לעשות סדר, אדוני היושב-ראש, הזירה המדינית או הגיאו-פוליטיקה שישראל צריכה להתעסק בה מורכבת – – –
כמו ארצות הברית. אני מייד אגיע לשם.
השר אלקין, לשם אני חותר. אני מודה לך על ההכוונה, ובכלל על נוכחותך וסבלנותך. הזירה המדינית מורכבת למעשה משבע זירות משנה – – –
אני יודע, ועדיין אנחנו שמחים לפחות שאין צורך לקשור אותך לכיסא, למרות שהלילה עוד ארוך והכול עוד יכול לקרות. הזירה המדינית מורכבת למעשה משבע זירות משנה: ארצות הברית, האיחוד האירופי, המוסדות הבין-לאומיים, רוסיה, סין, המזרח התיכון – שרלוונטי לנו במיוחד, ונשים קו מתחת למילה טורקיה, נחזור לזה בהמשך – ומה שנקרא בהגדרה גסה כל היתר. אז נעבור על שבע זירות המשנה האלה, כי בתוכן תתגבש ההבנה איך נראה מצבנו הבין-לאומי, ומדוע האמירה על רנסנס מדיני תלושה כל כך מן המציאות. אז קודם כול, ארצות הברית. קרה לישראל נס, וזה בחירתו של הנשיא טראמפ. אני מברך על כך, כל ישראלי בירך על כך, מפני שמדובר בידיד אמת למדינת ישראל. עברנו שמונה שנים לא פשוטות עם הנשיא אובמה, ששיאן השלילי, או שני שיאים שליליים בתוך זה – אחד זה נאום ראש הממשלה בקונגרס, שיצר שבר שכמעט שלא ניתן לתקנו עם המפלגה הדמוקרטית, וכמובן החלטת האו"ם 2334, שבה מ-15 החברות במועצת הביטחון, 14 הצביעו נגדנו, וה-15 החליטה גם להימנע וגם לא להטיל וטו, שזה באמת רגע השיא של האנרגיה השלילית בין ארצות הברית לישראל אולי בכל הזמנים, או אולי מאז המתחים הגדולים עם ממשל קנדי בשנותיו הראשונות. ואז נבחר הנשיא טראמפ, וכאמור – אני אומר את זה בלי שום הסתייגות או ציניות – זה דבר שצריך לשמח כל ישראלי, ולאחר מכן הכיר בירושלים כבירת ישראל, ואמר שיעביר את השגרירות לירושלים – שני דברים שאני מברך עליהם. אבל זה לא צריך לגרום לנו לשים סכי עיניים אל מול העובדה שיש שבר שלא היה כמותו עם המפלגה הדמוקרטית בארצות הברית. חברי קונגרס שבעבר היינו פונים אליהם בכל דבר ועניין, אנשים כמו אליוט אנגל, כמו ג'רי נדלר, שאליו נשלח בזמנו המכתב המפורסם של הנשיא אובמה שהסביר את מחויבותה של ארצות הברית לביטחון הישראלי, ויצק את המסד ל-MOU – להסכם החדש שנחתם, ההסכם הביטחוני החדש שנחתם בין ישראל לארצות הברית. האנשים האלה הם חברים בקהילות יהודיות, והקהילות היהודיות האלה לא רוצות לשמוע מאיתנו מאז בוטל מתווה הכותל והוטח בהן עלבון הגיור. אז אנחנו במשבר עם המפלגה הדמוקרטית, ואנחנו במשבר עם יהדות ארצות הברית שלא היה כמותו. כל מי שהיה בחודשים או בשנה האחרונה בארצות הברית, עבר בין קהילות – אתם יודעים מה, היה בבית כנסת – רואה את עומק המשבר. עמדתי בפארק אווניו, בבית הכנסת הקונסרבטיבי הגדול. עטוף בטליתו עמד שם הרב קוסגרוב ואמר: אנחנו מתחילים לשאול את עצמנו: האם ישראל אוהבת אותנו כפי שאנחנו אוהבים אותה? זהו המצב האמיתי אל מול ארצות הברית. יש נשיא אוהד; בתוך הרפובליקנים יש יותר ויותר קולות שאומרים לנו: הגיע הזמן שתעשו שינוי ותתחילו להתניע בעצמכם תהליך; יש מפלגה דמוקרטית שאנחנו הולכים ומאבדים; יש יהדות ארצות הברית, שאיתה אנחנו במשבר הגדול בתולדותינו.
ויש את האוונגליסטים, שיצא מחקר שלשום, חבר הכנסת גליק, שאנחנו מאבדים את הדור הצעיר שלהם. זאת אומרת, אנחנו מקריבים שוב ושוב, בשביל הצילום של ההווה, את עתידה של מדינת ישראל. זה איום שאסור לזלזל בו. וגם נהוג – חלק מכוחה של ישראל תמיד היה בעובדה שאנחנו מה שהאמריקנים מכנים Bipartisan, שאנחנו של שני הצדדים. לרכז את מאמצינו בצד אחד, להגיע למצב ששגריר ישראל רון דרמר נוסע ללאס וגאס עם שלדון אדלסון לבחון מועמדים של המפלגה הרפובליקנית, זה הופך אותו קודם כול לפרסונה נון-גרטה במפלגה הדמוקרטית, וב. פוגע בעיקרון שישראל עומדת מעל העניינים הפוליטיים הפנימיים בארצות הברית. אז זו זירה ראשונה. הזירה השנייה היא האיחוד האירופי.
אני מאוד מאוד מברך את חבר הכנסת ליצמן. אנחנו כבר שש שנים מנסים לשכנע אותו ואת הציבור שלו שהמפתח לכל הצלחה זה שירות צבאי משמעותי והשכלה אקדמית. זה שסוף-סוף הוא החליט לעזור לנו – – –
זה שהוא סוף-סוף הוא החליט לעזור לנו ולהנחיל את העקרונות האלה בציבור – אני מברך אותו. זה יפה מאוד וזה חשוב מאוד, ואני רואה בזה שיתוף פעולה ראשון בין חבר הכנסת ליצמן לבין יש עתיד. אני מברך על ההתחלה הזאת.
אתה יכול למסור לו את ברכותינו על זה שהוא סוף-סוף מכיר בזה שהשכלה אקדמית ושירות צבאי הם אכן המפתח לכל – – –
נכון. בעל תשובה, ליצמן, ואנחנו מברכים על כך.
אני אומר – אתה יודע, חבר הכנסת אלקין – – –
חבר הכנסת אלקין, יושבים פה אנשים, בנשימה עצורה רוצים לדעת מה יהיה בסעיפים שתיים, שלוש, ארבע, חמש, שש ושבע, ואתה עוצר אותי בדיוק כשאנחנו מגיעים לאיחוד האירופי – מקום שאגב ראש הממשלה שלך – –
אני אומר לך, שאני באמת – אמרתי: אני מברך את חבר הכנסת ליצמן. אני חושב שזו טעות פוליטית – – –
תגיד לי אתה, כי אתה פוליטיקאי מאוד מנוסה.
אתה פוליטיקאי מאוד מנוסה. תגיד לי אתה אם זה באמת מהלך פוליטי חיובי, שכל כך בגלוי חבר הכנסת ליצמן מראה כמה הם פוחדים מהעלייה של יש עתיד.
כי רק כשאתה מבוהל ויודע שאתה תפסיד בקלפי – – –
דברים מצוינים. דברים מצוינים.
האיחוד האירופי – הביקור של ראש הממשלה באיחוד האירופי היה ביקור מאוד לא מוצלח, ולמעשה האיחוד האירופי היה הגורם האקטיבי ביותר בתבוסה שנחלנו באו"ם. הבנתי שהיו פה ניסיונות לצייר את זה כאילו יש הצלחה – כאילו להפסיד 9:128 בהצבעה באו"ם זו הצלחה שישראל צריכה להתברך בה. זה לא. האיחוד האירופי – נוצר בו ציר שבו מצד האיחוד יש את יונקר ומוגריני, שמייצגים את נציבות האיחוד האירופי, והיא מייצגת כמובן את כל מערך החוץ של האיחוד האירופי, והציר של מרקל ומקרון, שמובילים היום שיח אירופי שלם נגד המדיניות הישראלית, נגד ממשלת ישראל, בעיקר באופן אישי נגד ראש ממשלת ישראל, והיו חלק גדול מהעובדה שעוד לפני שבעצרת האו"ם הפסדנו בהצבעה בנושא ירושלים, ובמועצת הביטחון של האו"ם שוב הפסדנו כש-14 מ-15 המדינות הצביעו נגדנו. מקרון, שבדיוק באותו יום או יומיים קודם ראש הממשלה עזב את פריז מפגישה איתו, התלבש על הטלפון וטיפל בזה באופן אישי. לא עזרה העובדה – אגב, איכשהו העיתונות הישראלית פספסה את זה – שבמהלך הפגישה בין ראש הממשלה למקרון ראש הממשלה אמר לו את משפט מדהים למדי. הוא אמר לו: אני מציע שתקרא את התנ"ך. את זה אומר ראש ממשלת ישראל לנשיא צרפת, שגדל ולמד בבית ספר ישועי, זאת אומרת שמכיר את התנ"ך קרוב לוודאי לא פחות טוב מנתניהו, אם לא יותר. הוא אמר לו: אני מציע שתקרא את התנ"ך, הוא ספר מצוין, ותגלה בו את הקשר של היהודים לירושלים. אני מתקשה, אבל אולי זה בעיות הזיכרון שלי, לזכור משפט יותר מתנשא שאמר ראש מדינה אחד לראש מדינה אחר בפגישה רשמית. ואולי זה לא מפתיע שהתוצאה היא שהאיחוד האירופי היום מוביל קו אנטי-ישראלי מובהק, כולל כמובן סימון המוצרים, שיש חלקים בשמאל הישראלי שחשבו שזה לא רעיון רע. אני חשבתי שזה – – –
אני חושב שזה רעיון רע מאוד, אני חושב שזה גורם נזק למדינת ישראל. אני חושב שזה מגדיר, מוסי – הרי מה עושה רעיון סימון המוצרים? הוא בעצם מגדיר גבול לפני משא ומתן. הם אומרים: הינה הגבול, ומעבר לגבול הזה יסמנו מוצרים. חשבתי שאתה תומך במשא ומתן.
אתה תומך בגבול. היות שאתה מדבר אחריי, אז נתתי לך הזדמנות על מה להרחיב. הזירה הבאה היא מה שנקרא המוסדות הבין-לאומיים, ששם אין לי מספיק מילים קשות כדי לתאר את עוצמת השבר של מדינת ישראל, או את עוצמת הריחוק מרנסנס מדיני. אני מדבר על מועצת זכויות האדם של האו"ם, שבה בעשור האחרון היו 61 החלטות שונות שעסקו בכל הדברים הנוראים שקורים בעולם: בחצי מיליון האנשים שנהרגו ו-11 מיליון האנשים שנעקרו מבתיהם בסוריה, או זה כבר 12 מיליון, בסודאן, באפגניסטן, בקציר איברים בסין. בכל דבר נורא שקרה בעולם יש 61 החלטות גינוי חמורות במועצת זכויות האדם של האו"ם. לעומת זאת, אותה מועצת זכויות אדם, יש 67 החלטות שבהן היא גינתה את מדינת ישראל. זאת אומרת, היא גינתה את מדינת ישראל, הדמוקרטיה הפעילה, התוססת – נכון שכרגע מאיימים עליה, אבל באופן כללי הוא עדיין דמוקרטיה פעילה ותוססת – יותר פעמים ממה שהיא גינתה את כל יתר העולם כולו.
לא, זה רק סותר את טענת הרנסנס המדיני. כל מה שאני אומר הוא: לא בכל הדברים נתניהו אשם; יש דברים שהם אינהרנטיים. זה גם לא משחק סכום אפס. יחסי חוץ זה עסק מורכב ויש בו צללים. בגלל זה הטענה שאנחנו ברנסנס היא טענה כל כך מופרכת, שמיועדת רק לדבר אחד: לצורכי פנים. נתניהו הוא המאסטר של הפוטו-אופים, והוא תמיד יודע לייצר כותרות סביב עצמו, והוא החליט באיזשהו שלב לטעון שאין בעיות. אז אני בא ופשוט מניח תמונת מציאות של מי שמכיר אותה היטב. אז זה האיחוד האירופי, זה המוסדות הבין-לאומיים. אפילו, למשל, בשביל שתבינו את עוצמת האבסורד: ארגון הבריאות העולמי, שגם הוא ארגון של האו"ם, הוציא את הדוח השנתי שלו. בדוח השנתי שלו יש גינוי לזה שישראל כבשה לטענתם את רמת הגולן – שאנחנו לא כבשנו את רמת הגולן; היא שלנו, היא סופחה כחוק. אבל תחשבו על זה: הם לא מגנים את סוריה, הצד השני של רמת הגולן, שבה נרצחים כל חודש יותר אנשים ממה שמתו בכל תולדות הסכסוך הישראלי–פלסטיני, אבל הם מגנים את כיבוש רמת הגולן. הקשר היחיד שיש בין רמת הגולן לבין בריאות זה העובדה שאנחנו, דרך רמת הגולן, אוספים ילדים סורים פצועים ומביאים אותם לבתי החולים בישראל כדי לטפל בהם. ואם מישהו ייקח ליד את דוח הבריאות הזה, הוא ימצא בו תמונות שאומרות נגיד הפצצה בעזה, כשהמודיעין הישראלי מייד הביא לנו את העובדות וכתוב: זו לא הפצצה בעזה, זו תמונה מביירות משנות האלפיים. אפילו לא עשו את עבודת הזיוף כמו שצריך. אז יש לנו את מועצת הביטחון של האו"ם שמצביעה נגדנו, את עצרת האו"ם שמצביעה נגדנו, את מועצת זכויות האדם של האו"ם שמצביעה נגדנו. אני חושב שההחלטה לעזוב את אונסק"ו היא החלטה נכונה במובן זה – אני לא אוהב לברוח מזירות מדיניות, אבל ברגע שארצות הברית הודיעה שהיא עוזבת את אונסק"ו בגללנו, אנחנו לא יכולים להישאר באונסק"ו – רק מראה לנו מה המצב באונסק"ו. אז זו הזירה הקרויה המוסדות הבין-לאומיים. הזירה המרכזית הבאה – – –
זה נכון. אני לא יודע אם זה מנחם אותנו.
גליק, הדבר שאותי מטריד הוא שבכל הזירות האלה, בעבודה נכונה, המצב יכול היה להיות טוב יותר, רק אין עבודה נכונה. הזירה הבאה היא רוסיה. אנחנו רואים מה קורה ברוסיה. יש לנו עם רוסיה את הסכם ה-de-confliction, שמאפשר לנו שמטוסים רוסיים ומטוסים ישראליים לא יתנגשו זה בזה באוויר. מכל בחינה אחרת, אנחנו נחבטים מולם ללא הרף. אחרי כל נסיעותיו של נתניהו למוסקבה ולסוצ'י וכל החיבוקים החגיגיים, מתברר שבדברים המשמעותיים הרוסים לא סופרים אותנו. אחרי שיחות אסטנה, כדי לעצב את סוריה של אחרי תום מלחמת האזרחים, קודם כול מזמין פוטין אליו את אסד, ואחר כך הוא מזמין אליו את שני האנשים שבעיניו הם האנשים שאיתם צריך לדבר – רוחאני, שמגיע מאיראן, וארדואן, שמגיע מטורקיה. זה הפורום שאיתו הוא מדבר. וכששואלים את הרוסים: רגע, רגע, מה עם ישראל? אז אומר לציטוט לברוב, שר החוץ הרוסי: תראו, קיימנו התייעצויות עם ידידינו הישראלים. זאת אומרת, אנחנו לא גורם אמיתי שהם צריכים להביא בחשבון, אלא מישהו שמרימים אליו טלפון להתייעצות, והתוצאה היא שיש לנו הסדר שמאפשר כניסה של איראנים לתוך סוריה – אם אני חוזר להתחלה, לאבן הראשה של המדיניות של נתניהו, שבה – שהכישלונות שלנו בעניין החוץ משתלבים, כי במקביל להצהרה של לברוב יש גם הצהרה של מאטיס, של שר ההגנה האמריקני – דניס רוס מצטט אותה – שבה הוא אומר: אין לנו מדיניות אנטי-איראנית בסוריה, למרות שיש לנו מדיניות אנטי-איראנית בעיראק. כלומר, האמריקנים והרוסים יחד מאשרים כניסה של כוחות איראניים לסוריה. זה הרנסנס. אז זה המקום הבא שבו אנחנו ניגפים והאינטרס הישראלי ניגף ללא הרף. המקום הבא זה סין. נתניהו היה בסין ומקיים קשר עם הסינים ומתגאה בקשריו עם הסינים. אגב, גם להם, עד שהוא אמר למקרון את האמירה על התנ"ך, הוא החזיק את שיא ההתנשאות בזה שכשהוא היה בסין הוא אמר המשפט המופלא: לכם יש את המפעלים ולנו יש את המוחות. עד לאותו רגע הסינים דווקא חשבו שהם אנשים אינטליגנטיים, אבל לשמחתם הגיע ראש ממשלת ישראל והחליט לבשר להם שבעיניו הם לא אנשים אינטליגנטיים. למרות זאת, היות שהם אומה עתיקה ובעלת סבלנות, הם החליטו להבליג על העלבון הזה, ומקיימים איתנו קשרי סחר. אמר לי אחד מגדולי המומחים למזרח אסיה משפט מרתק. הוא אמר: אתה צריך להבין את סינים. הסינים – ושי הוא המוביל של המודל הזה – אין להם בעצם מדיניות חוץ; יש להם מדיניות סחר שמתורגמת למדיניות חוץ, והם פועלים על פי מדיניות הסחר שלהם. ומדיניות הסחר שלהם ברורה מאין כמותה בשנים האלה. היא מבוססת כולה על איראן. הסינים מקדמים תוכנית שהם קוראים לה OROB: One Road – זה לא One Bridge. One Road – אוקיי, OROB. התוכנית הזאת מבוססת על לייצר מעבר יבשתי דרך איראן לכיוון אירופה, כלומר, רוב ההשקעות הסיניות מחוץ לתחומי סין יהיו בשנים הקרובות דרך איראן. סין תהיה שותף הסחר העיקרי של איראן תוך פחות משנתיים.
One Road, One Belt. אני מודה לשר אלקין ולזיכרונו הבלתי-מוטל בספק. והסינים הודיעו רשמית, שוב, אחרי כל הביקורים, שהם ימנעו כל ניסיון לבטל את הסכם הגרעין עם איראן או להחזיר את הסנקציות על איראן. הם שיצרו בעצם את המעגל שבו הרוסים, האיחוד האירופי והסינים ביחד אומרים: אנחנו לא ניתן להחזיר סנקציות על איראן. לא ניתן לבטל את הסכם הגרעין. אנחנו מאוד מעריכים את זה שראש ממשלת ישראל היה אצלנו, אבל זה ממש לא גרם לנו להקשיב לו באיזושהי צורה. אז זה לגבי הסינים. הגורם הבא הוא כמובן המזרח התיכון. המזרח התיכון – יש שיפור. אתה רואה, חבר הכנסת גליק? כשיש שיפור אני אומר. יש לנו שיפור ביחסים עם מה שנקרא הציר הסוני הקונסרבטיבי. אני לא אוהב לקרוא לזה ציר סוני מתון, כי זה לא בהכרח מדינות מתונות, אבל אלה מדינות שמרניות שעדיין משמרות גם את מסגרת מדינת הלאום, וגם מייצרות, אל מול התפתחות הסהר השיעי, איזושהי תגובת נגד. קשה עדיין לאמוד איזה כוח הן יכולות לצבור. מי שמסתבך בתימן, כמו שהם הסתבכו בתימן במשהו שכבר נמשך הרבה מאוד זמן בלי יכולת להכריע, כנראה הפריז בהערכת כוחו. אבל קשה להתנכר לעובדה שחלק מהמהפכה ש-MBS, מוחמד בן סלמאן, יורש העצר הצעיר, מוביל בסעודיה היא גם איזשהו סוג של פתיחות כלפי ישראל. כרגע, מלבד כמה אמירות משמחות אבל לא מחייבות, רוב הקשר הזה מתבטא בכך שישראל מספקת במובנים מסוימים מודיעין טוב בחינם לסעודים ולא מקבלת תמורה מדינית, ואנחנו גם לא נקבל תמורה מדינית, כי תקרת הזכוכית אל מול המדינות הסוניות הייתה ונשארה העניין הפלסטיני. ומי שחושב שאפשר לעשות תהליך של outside in, כלומר לייצר איזשהו הסדר עם המדינות הסוניות ורק אז להגיע איתן ביחד, להתחיל סוג של מהלך מדיני עם הפלסטינים, באמת לא מבין את המדינות הסוניות או את הדרך שבה הן פועלות, או את הצורך שלהן לייצר שקט אל מול אזרחיהן. אני כבר לא מדבר על מה שקורה למדינות כמו ירדן, שבהן יש ערעור מתמיד על השלטון בגלל העניין הישראלי. ובנוסף לזה, מעל כל המזרח התיכון – – –
תראה, היום אני מדבר על מדיניות החוץ. הנושא הפלסטיני, למרבה הצער, הוא מדיניות פנים.
אה, בירדן? אתה מדבר על האופציה הירדנית?
תראה, חבר הכנסת גליק, אתה צודק כמעט באופן מלא. חוסר היציבות כרגע נגרם בשל העובדה שלירדן נכנסו בשנים האחרונות בערך מיליון וחצי פליטים מסוריה, ופליטים מעיראק עוד מהסיבוב הקודם, ומערערים את הדמוגרפיה הירדנית. מצד שני, בטווח הארוך, יכול להיות שזה יאפשר להאשמים לייצר איזשהו איזון חדש אל מול הרוב הפלסטיני שם, אם הם ינהלו את זה נכון. המלך עבדאללה הוא מלך מוכשר. אנחנו רגילים – – –
זה נכון. וצריך להתמודד עם דאעש. הם עושים את זה טוב. זה לא מקרה. אני מזכיר לך, כשהאמריקנים עוד היו מספיק מעורבים בסוריה, וכשהם רצו לעשות שיחות על מה יקרה בסוריה של אחרי המלחמה, אנחנו לא היינו ליד השולחן, מי שהיה ליד השולחן זה הירדנים; זה היה הרוסים, האמריקנים והירדנים. ישבו ביחד. הירדנים הם שחקן, אבל הירדנים עדיין תחת הרושם של הפיאסקו הנורא מכל בחינה – אני לא מרשיע בדבר – הפיאסקו הנורא בשגרירות הירדנית, והפיאסקו שבו כן יש לי מחשבות קשות של הדרך שבה המאבטח התקבל על ידי ראש הממשלה בשובו לארץ, אחרי שירה, אפילו על פי העדויות הכי מקילות, ברופא תמים, מקובל ברבת עמון, שאף השכיר דירות לישראלים. מדינה לא יכולה להתנהג ככה. וזו בדיוק דוגמה למקום שבו מקריבים אינטרס לאומי בשביל צילום שעוזר לך בזירה הפנימית. זה היה מעשה חסר אחריות של ראש הממשלה. אני מתנצל שאני לא יכול לבחור מילים רכות יותר. אבל מעל כל הדבר הזה נמצא כמובן העניין הטורקי. העניין הטורקי – אין מספיק מילים להסביר, אבל גם כנראה לא צריך, איזו טעות היה הסכם הפיוס עם טורקיה. שילמנו 21 מיליון דולר, השפלנו את כבודנו הלאומי, ומה שקיבלנו בתמורה זה את ארדואן, שמשלם למופתי הקודם של ירושלים, שמממן את השייח' ראאד סלאח, שמממן את המוראביטון – שאתה מכיר היטב, יהודה, חבר הכנסת גליק – שמעורב בכל התארגנות אנטי-ישראלית בעולם הערבי, שמוביל עכשיו, הוביל את הליגה הערבית בכל הנושא של ירושלים. ומול זה יש חולשה בלתי מוסברת של מדינת ישראל, שממשיכה – אפילו לא הודענו שאנחנו יורדים באופן רשמי מרעיון העוועים של צינור הגז הישראלי-טורקי. זאת אומרת, אנחנו ניקח את כל אוצרות הטבע של מדינת ישראל, נשים אותם בצינור, ואת הקצה השני של הצינור נשים במדינה אסלאמית עוינת, שראש המדינה הזאת אומר על חיילי צה"ל שהם – אני מצטט – מטנפים ברגליהם את הר הבית. אנחנו צריכים להכיר ברצח העם הארמני. יש הצעת חוק כזאת של יש עתיד שהונחה על שולחן הכנסת. לא שינינו מילה מהצעת החוק המקורית של אריה אלדד, ואנחנו נבקש מהכנסת להכיר ברצח העם הארמני. אנחנו צריכים להגביר את התמיכה במדינה כורדית עצמאית, ולעזור לכורדים אל מול האמריקנים. אנחנו יודעים איך לעשות את זה. אנחנו צריכים לבטל כל עסקת גז עתידית. ואנחנו צריכים להגיד לארדואן שאם יש לו בעיה איתנו אז זו בעיה שלו, ואנחנו מפסיקים להתרפס בפניו מרגע זה ואילך. זו הדרך שבה מתנהגת מדינה עם גאווה לאומית, וזו גם הדרך הנכונה להתנהג במזרח התיכון. שום מלחמה לא פרצה ושום משבר עוד לא פרץ בתולדות מדינת ישראל כי היינו חזקים מדי. משברים ומלחמות פרצו רק כשהיו אנשים שחשבו שאנחנו חלשים מדי.
אמרתי: מוסי ינאם אחריי ויסתור כל מילה שאומר.
אז זה לגבי הזירה המזרח-תיכונית. ואחרי זה יש את כל היתר, ובכל היתר אני מברך את נתניהו. הביקור בדרום אמריקה היה בסדר גמור. הביקורים באפריקה – זאת אומרת, נכון שהוא היה ראש המדינה הלא-אפריקני היחיד בקניה. זה עדיין לא גרם לקנייתים להגיע לאו"ם בהצבעה ולהצביע בעדנו, הם הסתפקו בלהיעדר. אבל עדיין, מה ששלו – שלו. וגם אני חשבתי, ועודי חושב, שהביקור של מודי בישראל, של ראש הממשלה ההודי, היה ביקור מאוד מוצלח. אני מבין שיש ביקור גומלין. אבל השאלה היא כמה זה רלוונטי לצרכים האמיתיים שלנו – הצרכים המדיניים שלנו, והביטחוניים. ואסיים בלהגיד מה צריך לעשות. מה שצריך לעשות זה קודם כול שיהיה לנו משרד חוץ מתפקד, כי אין דיפלומטיה בלי דיפלומטים.
לא. חבר הכנסת גליק. כבר הוצע לי יותר מפעם אחת וסירבתי, מפני שלא אשב בממשלה שאידיאולוגית אני לא יכול לשבת בה. אבל צריך שר חוץ. יש מספיק אנשים מוכשרים בליכוד.
יש מספיק אנשים מוכשרים בליכוד. צריך ראש ממשלה – צריך שר חוץ; צריך גם ראש ממשלה מתפקד, אם כבר טעיתי, ואולי לא טעיתי, וצריך שר חוץ מתפקד, כי היום סמכויות משרד החוץ חולקו בין שישה שרים שונים, ואף אחד מהם לא יודע מה השני עושה. אתה אחד מהם, לדעתי. ההסברה הישראלית מחולקת בין חמישה שרים שונים, ואף אחד מהם לא יודע מה השני עושה. אתה גם אחד מהם, לדעתי. והמשרד אינו קיים. אנחנו צריכים להחליט לאן אנחנו רוצים ללכת בנושא הפלסטיני, לכאן או לכאן, מפני שמה שאנחנו עושים כרגע זה לקחנו את הנושא הכי נפיץ, הכי מדמם, הכי בעייתי של החברה הישראלית, והמצאנו לו פתרון חדש. מה שממשלת ישראל אומרת: נגלגל את זה לילדים שלנו, שהם ישברו את הראש. אז להם לא יהיו 2.9 מיליון פלסטינים בגדה, יהיו להם 5 או 6 מיליון פלסטינים בגדה, אבל זו כבר לא תהיה הבעיה שלנו, כבר לא נהיה פה. מדינה אחראית לא מתנהלת ככה. ממשלה אחראית לא מתנהלת ככה. אתה יודעים מה? הורים אחראיים לא מתנהגים ככה.
בוודאי. אני לא יודע, אני חושב שזמני תם.
יפה. יפה. משם באת עד הנה בשביל השטות הזאת. כל הכבוד לך, השר אלקין, אני מברך אותך, ואני מבקש ממך לא להתקשר מדי לתפקידך הנוכחי. אל תיצור קשר רגשי עמוק מדי. ומה שהכי חשוב – – –
התשובה – אני יותר סקרן, אם אנחנו כבר מחליפים דברים – – –
אני רוצה לדעת, אם אנחנו כבר מחליפים דברים, השר אלקין, איך אתה מרגיש לגבי הלילה הזה. איך אתה מרגיש לגבי הידיעה שאתה נמצא פה בשליחותו של דבר לא מוסרי? אתה אדם עם כיפה לראשך, אתה איש ירא שמיים. אתה נמצא פה בשליחות של דבר לא מוסרי, כשאתה מייצג – פתאום אתה צריך – הרי לא בשביל זה נכנסת לפוליטיקה, בשביל להחליט שתשב פה לילה ארוך ותייצג שחיתות. איך אתה מרגיש עם זה?
יהודה, אסביר במשפט ואז ארד. הטענה שחוק ההמלצות לא חל על ראש הממשלה היא שקר גס, ואסביר לך למה. חוק ההמלצות הנוכחי – הרי הם אומרים: הוא לא חל על ראש הממשלה, כי כל חקירה שכבר התחילה, שהוא כבר הוזמן אליה, זה לא חל עליה. אבל הוא עוד לא הוזמן – בגלל זה הם כל כך ממהרים, יהודה, בגלל זה אתה פה בלילה – הוא עוד לא הוזמן לחקירה בפרשת הצוללות. והרעיון הוא להעביר את החוק הזה מהר מהר, לפני שיוזמן לחקירתו הראשונה, כדי שהם יוכלו להגיד: הינה, זה לא חל על פרשת הצוללות.
לא, המשטרה – להבדיל ממך, אני העדתי בפרשת הצוללות, ואני יודע למה אני אומר שאין מנוס: ראש הממשלה ייחקר בפרשת הצוללות.
אני אומר לך שמי שמכיר את פרטי הפרשה באמת יודע – – –
אתה יודע מה? השר אלקין, אם ב-06:30, בבוקר, באים חוקרים לבית של שמרון ומולכו ולוקחים אותם לחקירה, אתה באמת חושב ברצינות – אתה אדם נבון – שלא יזמינו את ראש הממשלה לחקירה – על העסקה הביטחונית הגדולה בתולדות המדינה, שהוא אישית, הוא אישית העביר אותה?
תראה, מערכת אכיפת החוק, כפי שאתה יודע – אתה חבר קבינט עכשיו, נכון?
אז אתה יודע שהיא הייתה צריכה לענות על השאלה הזאת בנקודה שבה היא נשאלה, אחרת לא הייתה עסקת צוללות.
אין מנוס – לשאלתך, חבר הכנסת גליק – אין מנוס מלהזמין אותו לחקירה בפרשת הצוללות, ולפיכך, אתה יושב פה היום בלילה כדי שההמלצות לא יחולו על חקירת ראש הממשלה בפרשת הצוללות. כי ראש הממשלה יודע שיש שתי אפשרויות רעות מבחינתו: שיתברר שהוא ידע מה עושים האנשים סביבו, ואז הוא ילך לבית סוהר, או שהוא לא ידע, ואז אין לו מושג מה נעשה סביבו, ואז הוא צריך ללכת הביתה.
אדוני היושב-ראש, תודה רבה לכם. אני שמח שהערתי אתכם.
אני מתנצל ואני מרגיש אשם.
אין לי את המנגנון הזה של אשמה, אבל אני עובד על זה.
אדוני היושב-ראש, כנסת נכבדה, אחרי כל הלילות הארוכים האלה, אולי הגיע הזמן שניזכר למה אנחנו פה? אנחנו פה מפני שיש במדינת ישראל בין 300,000 ל-350,000 חקירות בשנה, וכולנו משותקים כבר יומיים על פחות מ-200 תיקים, שזה 0.0005% מהתיקים שנפתחים. מי שרוצה את זה בעברית – זה מחצית מאלפית האחוז. על זה כולנו פה – על מחצית מאלפית האחוז של התיקים שנפתחים בשנה על ידי משטרת ישראל. ובסופו של דבר, אנחנו פה על שלושה תיקים: 1000, 2000 וצוללות. וכל הסיבה הזאת שהציג לנו פה חבר הכנסת אמסלם, שדיבר על הגנה על הציבור – הרי לא מעניין אתכם הציבור. הציבור לא מופיע בחוק הזה. מי שטרח לקרוא את החוק ולא את הכותרות יודע שאין שום קשר בין הציבור לבין החוק. מחצית מאלפית. מה נשאר? נשאר ניסיון הפחדה עברייני של משטרת ישראל, של רשויות החוק והאכיפה בישראל וגם של כנסת ישראל; ניסיון הפחדה עברייני, לא פחות. עבריינים תמיד עושים אותו דבר. קודם אומרים: אין כלום, אחר כך הם מתחילים לאיים על החוקרים, ובסוף הם מנסים לשנות את חוקי המשחק. זה מה שאנחנו רואים פה היום. כולם, כל מי שזה המקצוע שלו, הודיע כבר שהחוק הזה הוא איום ונורא: היועץ המשפטי לממשלה – מינוי של נתניהו, פרקליט המדינה – מינוי של נתניהו, ומפכ"ל המשטרה – מינוי של נתניהו. הרי איך קורה, איך אתם מסבירים את זה לעצמכם שכל האנשים האלה שהוא ממנה אחר כך מתהפכים? התשובה: כי הם נחרדים – נחרדים ממה שרואות עיניהם, נחרדים מההתנהלות, נחרדים מההתנהגות האישית, נחרדים מהרעיון שהמדינה האהובה הזאת יכולה לשכשך רגליים בביב שכזה. מנדלבליט, היועץ המשפטי לממשלה – שזו הזדמנות לשלוח לו מפה תנחומים על מות אימו – אמר בתגובה על החוק הזה: התפקיד של ראש הממשלה יהפוך לעיר מקלט לעבריין. לשם כך השביעו את כולנו לכנסת? כדי שאנחנו נסייע לייצר ערי מקלט לעבריינים? בשביל זה עמדנו פה – המשפחות ישבו ביציע – ואמרנו: מתחייב אני? כדי שעבריינים יקבלו הנחות בדרך לבית המשפט? העובדה שאני צריך להסביר למה הדבר לא מתקבל על הדעת, אמר היועץ המשפטי לממשלה, היא בעצמה בלתי מתקבלת על הדעת. אנשים לא משתנים. היות שהיו פה הרבה מאוד שעות פנויות, קראתי את הדוח המקורי של אליקים רובינשטיין, שכתב על הפרשייה המקורית של המתנות של נתניהו. הכול כבר נמצא שם: הבוז לחוק, התחושה שיש חוקים לכל האנשים הקטנים ויש חוקים שמיועדים רק לו – התחושה שכינסה אותנו בלילות האחרונים. חבריי בקואליציה, נניח שאתם תומכים בחוק ונניח ששכנעתם את עצמכם – כי סוגסטיה היא כידוע דבר חזק – אז נגיד ששכנעתם את עצמכם שהחוק הזה הוא טוב, ושווה לכם לעצור את כל עבודת הכנסת ושווה לכם לחכות, העיקר שיהיה חוק כזה. איך אתם תומכים בכל היתר? איך אתם תומכים בזה שזה הלך לוועדת הפנים ולא לוועדת החוקה, למרות שאתם יודעים שזה לא נכון? איך אתם תומכים בזה שיהדות התורה, בהזדמנות חגיגית זו כבר מעבירה על הראש שלכם את חוק השבת, את חוק המרכולים, כל הסחטנות הרגילה – כי הם יודעים שאתם בני ערובה. כי הם יודעים שראש הממשלה מבוהל ומבועת, וייתן להם עכשיו כל מה שהם רוצים? איך אתם חיים עם נאום החמוצים ועם נאום הגבות, ועם זה שהדלקת נרות לחג זו הזדמנות להסתה? מחר בבוקר, 08:00, אם החוק הזה יעבור – לא 08:01 – יש עתיד תהיה בבית המשפט העליון ותגיש בג"ץ נגד החוק הזה.
הוא כתוב, הוא מוכן, והוא יוגש.
אשמח להעביר, חבר הכנסת בגין – היות שהתנגדת לחוק, אני אשמח להעביר לך את המסמך.
אני אשאל אותך שאלה: איך זה שהחוק הזה לא היה בוועדת החוקה? זה נושא לחוקה. איך זה שהחוק הזה עבר כל כך סמוך לחקירות ראש הממשלה? אני אשמח להעביר לך את המסמך. מחר ב-08:00, בבוקר.
מתוך הכבוד שאני רוחש לך ולעובדה שנקטת עמדה מוסרית אמיצה – – –
אז אני מסביר. כל הדרך – – –
חבר הכנסת בגין, מהכבוד שאני רוחש לך ולעובדה שאתה קול מוסרי מאוד בודד בקואליציה הזאת – – –
אז אני אומר לך שאתה טועה בעובדות. כמובן שאינני יודע אם נרשמת לנאום, אבל אתה רשאי לעלות הנה ולהציג את עמדתך. אתה טועה.
תודה. זמן פציעות על חשבון חבר הכנסת בגין. חבר הכנסת בגין – –
בית המשפט העליון, להבדיל מהמקום הזה, לא מתנהל לפי האינטרסים של אדם אחד אלא לפי האינטרסים של כלל אזרחי מדינת ישראל. חבר הכנסת בגין, לצערי, אתה טועה. אנחנו כמובן לא מגישים בג"ץ בלי ייעוץ משפטי צמוד, הטוב שאפשר להשיג מסוגו, ואני מודיע לך שהוא עבד מול הנוסח המעודכן של החוק הרע הזה, ואנחנו מחר, 08:00, בבג"ץ נגד החוק הזה. אני מזמין את כל האנשים הרבים שמתנגדים לו, חברי מן האופוזיציה, להצטרף אלינו בחוק הזה, ואם זה לא יקרה, אני רוצה רק להגיד, בדקה שהוספת לי, אדוני היושב-ראש: נהוג שמפלגות, כשהן הולכות לבחירות, הן אומרות מה הן הולכות לעשות אם הן ינצחו בבחירות. אם אנחנו ננצח בבחירות, אנחנו נבטל את חוק ההמלצות, אנחנו נבטל את חוק המרכולים, אנחנו נבטל את חוק השבת – –
– – אנחנו נבטל את חוק הפריימריז, אנחנו נבטל את חוק הרכבת, מפני שכל החוקים האלה הם גם לא דמוקרטיים, הם גם עקומים והם גם מביישים אתכם ואת כל אזרחי מדינת ישראל.
כידוע לך, איתי יש לך סיכוי יותר טוב.
אדוני היושב-ראש, כנסת נכבדה, אנחנו יושבים כאן היום באחד הימים ההזויים, שמתקדמים להיות אחד הלילות ההזויים, שיתכנסו בסוף הלילה לחוק המרכולים ושבו ישב פה הליכוד ויעמיד פנים שהוא מצביע על משהו שמעניין אותו. אז שלא יעמידו פנים. הרי סחטו אותם. החרדים עושים את מה שהם עושים. זו זכותם, אני אפילו יכול לכבד את זה. מה שמעניין וצריך לתפוס את תשומת לב כולנו זה הכניעה המוחלטת של הליכוד לכל דבר ועניין. להם אין עקרונות. כמו תמיד, כמו בשוויון בנטל. שאלו אותם: למה פעם הצבעתם ככה ופעם הצבעתם אחרת? והם אמרו: כי בממשלה הקודמת לפיד הכריח אותנו, ובממשלה הזאת ליצמן הכריח אותנו, כי אין לנו דעות משל עצמנו. אנחנו רק הולכים ונכנעים, נכנעים והולכים, כי ראש הממשלה כל כך פוחד מהחקירות שלו שלא נותר לו אלא להיכנע, ומה שיקרה זה שיסגרו מרכולים בשכונות שבהן לא גר חרדי אחד, אחד. אני רוצה להגיד ולהרגיע מראש, אדוני היושב-ראש, שאם בבחירות הבאות אנחנו ננצח, אנחנו לא ננצל את החוק הזה באופן הפוך.
אז, אנחנו לא ננצל את כוחנו בשביל לפתוח בכוח – –
– – מרכולים בשכונות חרדיות: לא בבני ברק, לא בשכונות בירושלים. אנחנו לא נעשה את מה שעושים עכשיו לציבור החילוני, ואגב, גם לציבור המסורתי, שגם הוא לא כל כך אוהב כפייה דתית. השרה רגב, לא מדובר במלחמת דת ואף אחד לא שונא יהדות.
אני אוהב את היהדות לא פחות ממך.
ושולחן השבת שלי לא פחות שולחן שבת משלך.
ואת לא תלמדי אותי, לא מה זה יהדות ולא איך נראית יהדות – –
– – ולא איך מכבדים את היהדות.
היהדות מספיק טובה וחזקה והיא לא זקוקה לכפייה חרדית. היא לא זקוקה לכניעה שלכם, השרה.
מדרש יפה, וזה אכן לא עניין של מה בכך. בגלל זה לי יש שולחן שבת, לך יש שולחן שבת, ולשרה רגב יש שולחן שבת, וכל אחד ינהל את השבת שלו כמו שהוא מבין וכמו שהוא רוצה. אף אחד לא פרעה בסיפור הזה. כולנו פה חיים ביחד. כפייה אף פעם לא הופכת את זה ליותר טוב. השבת, מה היא אמורה להיות, אדוני היושב-ראש, השרה רגב? מה שמחבר את עם ישראל או מה שמפריד? סלע המחלוקת או המקום שבו אנחנו נפגשים?
אבל, השרה רגב, את יודעת – – –
השרה רגב, אני אגיד לך: את לא באמת צד בעניין.
את לא באמת צד בעניין, כי לליכוד יש רק תפקיד אחד בנושא הזה, וזה להיכנע כל הזמן.
כל מה שאתם עושים זה להיכנע.
את ישבת איתי בממשלה שהעבירה את השוויון בנטל. את ישבת איתי בממשלה שהעבירה את לימודי הליבה.
כל מה שאתם יודעים זה להיבהל ולהיכנע. אני מציע שתגדלו אופי. קצת אופי תגדלו.
אני מודה לך מאוד, ואולי אפילו לא אצטרך את הדקה במלואה. אנחנו, כאמור, לא נגד היהדות. אנחנו נגד כפייה. אנחנו נגד זה שידרסו אנשים. אם מישהו רוצה בשבת לקחת את הילדים שלו לטייל, אז שלא יסגרו לו את ה-Yellow שבו הוא רצה לעצור ולקנות להם קפה ומאפה – ואני מקווה שאני לא עושה פה פרסומת לאף אחד – –
– – כי זה לא עניינו של אף אחד. חלילה, לא ייכנסו ולא יפתחו במקומות שבהם גרים חרדים. צריך לכבד אחד את השני. כפייה היא ההפך מכבוד. כל מה שאנחנו אומרים הוא: אנחנו לא נגיד לאף אחד איך לחיות ולא יגידו לנו איך לחיות. תודה רבה.
חבר הכנסת אמסלם, אני רוצה קודם דווקא לברך אותך על הכנות, מפני שאתה עמדת פה ואמרת לפרוטוקול שאתה וחבריך נבחרתם לכנסת ישראל בשיטה שהיא על פי עדותך מושחתת לגמרי. השתמשת בביטוי: שמתנוסס מעליה דגל שחור. בעצם עמדת פה ופירטת לנו שכל האגף הזה שאתה משתייך אליו, נבחר באופן מושחת. זה לא משהו שאני אמרתי.
אני הקשבתי לכל מילה בנאומו, סגנית השר חוטובלי. הוא, כל הטיעון שלו – – –
דווקא הקשבתי מאוד ברצינות. כל הטיעון של חבר הכנסת אמסלם אומר: השיטה הנוכחית מושחתת לגמרי ולפיכך עלינו להחליף אותה. נכון, חבר הכנסת אמסלם?
אתה אומר, השיטה מושחתת ולפיכך אנחנו צריכים להחליף אותה בשיטה אחרת שתכף אדבר עליה. אבל קודם כול אני מברך אותך על הכנות. אני מסכים איתך, השיטה אכן מושחתת ואתה וחבריך נבחרתם בשיטה מושחתת – על פי עדותך, לא על פי עדותי – ואת התוצאות אנחנו רואים. כי זה מה שקורה כשכולם נבחרים בשיטה מושחתת, אי-אפשר להיות מופתעים אחר כך שהשחיתות ממשיכה אל תוך הקדנציה.
אתה אמרת פה: התורמים יכולים ללחוץ עלינו. אתה אמרת פה: אני מרגיש לא נוח עם זה שאנחנו מקבלים כסף. אתה אמרת פה: זו שיטה מושחתת – ואני מסכים עם כל מילה שלך. רק מה צריכים להרגיש אזרחי ישראל והבוחרים שלך כשאתה עומד פה ומודה בפניהם שנבחרתם בשיטה מושחתת? כולכם, גם את, סגנית השר. השיטה מושחתת, לפי חבר הכנסת אמסלם, הוא זה שאמר את זה, לא אני.
הפתרון לשיטה המושחתת הזאת הוא שעכשיו מבקשים שייקחו מכל אזרח ישראלי כסף כדי לתת לכל חבר כנסת בליכוד 300,000 שקל – וזה לא משנה אם הצבעת בשביל הליכוד, לא הצבעת בשביל הליכוד – כל חבר כנסת בליכוד רוצה עכשיו מתנה של 300,000 שקל כדי שהוא לא יצטרך ללכת לחפש תורמים. ונניח שניתן את ה-300,000 שקל, למה הם ילכו? הם ילכו למשהו אחר ממה שהם הולכים היום? גם אז הם ילכו למפקדי ארגזים; גם אז הם ילכו לקבלני קולות; גם אז הם ילכו לכל הרעות החולות הנוכחיות של השיטה המושחתת הזאת. ומה שאתה מציע לנו – – –
מה שאתה מציע לנו זה להחליף שיטה מושחתת אחת בשיטה מושחתת אחרת. אתה אומר, זה מושחת. היינו מושחתים, כולנו, לקחנו כסף מתורמים באופן מושחת, עכשיו אנחנו רוצים לקחת כסף ציבורי ולהשתמש בו בשביל להמשיך את השחיתות בצורה אחרת. ומתפלאים שיש אובדן אמון מוחלט של הציבור בבית הזה, כשעומדים נציגי מפלגת השלטון ואומרים: כן, אנחנו מודים, נבחרנו באופן מושחת לשלטון, עכשיו זה לא כל כך מפתיע אותנו שזה מגיע עד לצמרת הכי גבוהה, כי ככה זה אצלנו, כי זאת השיטה שלנו. זאת השיטה שלכם, זאת בעיה שלכם. אזרחי ישראל לא צריכים לשלם על זה מכספם. תודה רבה.
אני חושב שאמרתי דברים של טעם.
הייתי יושב עם עצמי מאה שנה ולא הייתי בוחר בך.
– – – מצוינת, הכול – – – אנחנו יודעים.
גברתי היושבת-ראש, כנסת נכבדה, היה רגע אחד בלילה הזה, של הסתייגות שולית שבשוליות, קם ראש הממשלה, קמו השרים, ניגשו לחבר הכנסת ליצמן והתחננו על נפשם שאולי הוא יוותר להם.
ואז הוא הרים את היד ועשה ככה, תנועה כזאת – –
– – נוסו מפה זבובים, אל תפריעו את מנוחתי, כי אני השליט פה. יש ריבון אחד, וזה חבר הכנסת ליצמן, שעכשיו מייצר עוד סמל לריבונותו החדשה בזה שהוא מייצר לנו את הקומבינה הקרויה סגן שר על תקן של שר, שמתיימר להיות שר, אבל בעצם הוא לא שר, הוא רק הסגן של עצמו. וזה היה מצחיק אילולא הייתה תלויה בזה מערכת הבריאות, כי למערכת הבריאות דווקא, להבדיל ממה שמתרחש פה היום, יש בעיות רציניות: יש מתמחים שעובדים 26 שעות ביממה, חסר בית חולים בצפון, חסרות מאות מיטות, מאות רופאים, מאות אחיות, מערכת מורעבת. וכשהמערכת הזאת תעלה בדיון התקציב – בשולחן הממשלה לא יהיה שר, כי אין לה שר, כי לא צריך שר, צריך קומבינה; צריך איזה אירוע שיסדר את כבודו של ליצמן, כי זה מה שחשוב היום במדינת ישראל במערכת הבריאות. וכל החבורה היושבת פה ממול זוחלת – –
– – זוחלת מתוך תקווה שאולי יאפשרו לה להיות עוד שתי דקות ממשלה וקואליציה.
זוחלת, מגיעה לליצמן, והוא עושה ככה: נוסו ועופו מפה, הזבובים.
וזה היה מצחיק יותר אילולא אזרחי ישראל היו עבדיה של הקומבינה הזאת שראש ממשלת ישראל מוביל, מפני שהקואליציה איבדה כל שמץ של ניהול תקין – –
– – ובמקרה הזה גם כל שמץ של כבוד עצמי מינימלי. תודה רבה.
חיים, מקשיבים ולא שומעים אותך. דבר למיקרופון. עד שמקשיבים במליאה.
אדוני היושב-ראש, כנסת נכבדה, לא נורא מזמן כל הבניין הזה סער על זה שהולכים להיות מפוטרים 1,700 עובדים מטבע. בעסקים הקטנים יש "טבע" כל שבוע; כל שבוע 2,000 איש הולכים הביתה ונסגר להם העסק. והשר כץ, מה יותר הגיוני – שייתנו להם דמי אבטלה, שיחזיקו את העסק חי לשבוע, שבועיים, חודש, שלושה חודשים, שמאפשרים להם להחזיר את העסק, או שישלחו ללשכת אבטלה לתמיד, וישבו שם, ותמיד תשלם להם דמי אבטלה? בסוף זה הרבה יותר יקר. זה כלכלה בסיסית. ואל תגידו לנו שאין כסף. יש כסף. אתם מחלקים כסף אחד לשני כבר חודשים. תראו איזה סכומים מתרוצצים בתוך התקציב שהועבר עכשיו בממשלה. איזה סדרי עדיפויות לאומיים. הזכרת את הנכים. לא מצאו 65 מיליון שקל בשביל חוק הנגישות, כדי שנכים יוכלו להיכנס עם כיסא גלגלים למוסד ציבורי, אבל 700 מיליון שקל תוספת להסכמים קואליציוניים ברגע היה לכם. אז יש כסף. זה אני אומר לך, חיים, כבוד השר, עם כל הסמכות של שר אוצר לשעבר, עם כל הסמכות. כסף יש, בטח לחוק כזה, שהעלות שלו לא גבוהה. לא איכנס איתכם עכשיו לחישובים. ודאי שיותר זול להחזיק בן אדם בעסק שלו מאשר לשלוח אותו הביתה לתמיד. אין שום היגיון כלכלי בזה שאתה סוגר לו את העסק. תן לו דמי אבטלה בתוך העסק – עוד חודש הוא חוזר, או שהוא ושני העובדים שלו הולכים ומקבלים דמי אבטלה. זה חסר היגיון לגמרי. זה לא צודק. זה לא הוגן. צריך להוסיף את זה שגם אין דמי מחלה לעצמאים.
אנחנו דופקים את העסקים הקטנים מהבוקר עד הערב, ואנחנו אחרי זה מתלוננים שהכלכלה הישראלית מאבדת 2,000 עובדים בשנה. אני קורא לכנסת לקבל את החוק הזה.
אדוני היושב-ראש, כנסת נכבדה, מעטים החוקים שיש לנחיצות שלהם הדגמה חיה, עקבית, יומיומית, כמו החוק הזה, מפני שניצבת לפנינו הוכחה מוחלטת ומובהקת למה צריך להגביל את כהונתו של ראש הממשלה, וההוכחה הזאת היא ראש הממשלה. כל מי שמסתכל על נתניהו בימים אלה אומר לעצמו: קרה לו משהו. קרה לו משהו. אני מכיר את נתניהו יותר מ-20 שנה, אדוני היושב-ראש. ואני מכיר אותו בנסיבות חברתיות ובנסיבות מקצועיות. ישבתי בממשלתו, ניהלנו הרבה שיחות. קרה לו משהו; זה לא אותו בן אדם. יש שם שחיקה של העולם הערכי, יש שם שחיקה של קבלת ההחלטות, יש שם שחיקה מוחלטת של הסביבה. כל הסביבה שלו הושחתה לגמרי.
כל הסביבה הושחתה לגמרי, השר לוין. אני מאחל לך שאתה לא חלק מזה, אבל אנחנו לא יכולים לדעת, נכון, מפני שכל אדם קרוב אליו, בזמן האחרון, בסופו של דבר אנחנו מוצאים אותו – –
– – עם פרשיית שחיתות, כי זה מה שקורה כשמישהו יושב יותר מדי שנים בממשלה.
השר לוין, אני מסתכל עליך ועל אחרים, איך הסטנדרטים הערכיים שלכם נשחקים בסביבתו יום אחרי יום, שבוע אחרי שבוע – איך השיח, איך הפיצול, איך השסע – –
– – איך היכולת. עומד על הבמה, נאום הגבות, נאום החמוצים. נתניהו שאתה ואני מכירים היה נואם נאום כמו נאום החמוצים? נתניהו שאתה ואני מכירים היה נואם נאום כמו נאום הגבות? היה מנסה להעביר חוקים כמו חוק ההמלצות, כמו חוק הפריימריז, כמו חוק הג'ובים?
כל הדבר הזה שקרה לו – הרי אתם יודעים, השר לוין.
אתם יודעים שקרה לו משהו. אתם רק מעמידים פנים שאתם לא רואים מה שאתם רואים. אתם יודעים שזה לא אותו בן אדם. אתם מסתכלים עליו פה, על הבמה, אתם רואים אותו בישיבות. יודעים שזה לא אותו בן אדם. קרה לו משהו, והדבר שקרה לו זה יותר מדי שנים בתפקיד, חבר הכנסת אמסלם.
כל הסביבה המושחתת, כל החוקים האלה. תגיד, האם יש עבירה שאתה לא שליח לדברה, חבר הכנסת אמסלם? כל מה שאנחנו אומרים הוא – – –
אני אגיד לך מה כואב לי בבטן – מדינת ישראל. כי נתניהו של פעם – –
– – תמיד שם את מדינת ישראל לפני עצמו, והיום הוא שם את עצמו לפני מדינת ישראל, חבר הכנסת אמסלם.
ומה שקורה מזה זה פגיעה במדינת ישראל, ואתה יודע את זה, אתה רק מעמיד פנים שאתה לא יודע את זה – – –
כי מה שאתה עושה הוא לא פטריוטי. אתה שם את הפוליטיקה לפני המדינה. לפני המדינה.
יש מדינת ישראל, היא זו שחשובה.
ראש ממשלה שהוא רק בחקירות, הוא רק לא יודע כבר לקבל החלטות. הוא רק משחית את סביבתו. כולם, כולם מסביב בחקירות – 1000, 2000, 3000, 4000.
אני לא נהנה מזה, כי המקום שאני אוהב, המדינה שאני אוהב, נפגעת מזה שראש הממשלה – קרה לו משהו.
אדוני היושב-ראש, חלק מההשחתה היא השחתה פוליטית ומוסרית, וגם אתה חלק מזה. זה מה שנקרא: קרה לו משהו.
ולפיכך כל מה שצריך זה להגביל את כהונת ראש הממשלה לשתי קדנציות.
ראש הממשלה מ-1996, on and off, הוא ראש הממשלה. הבן שלי כבר נולד, ואחר כך התגייס ואחר כך השתחרר, והוא עדיין ראש הממשלה.
עמד פה ראש הממשלה ודיבר על הגבלת קדנציות בארצות הברית. למה? מפני שזה משחית.
הינה מה שקורה. אוה, הדובר הגדול של הדמוקרטיה, חבר הכנסת אמסלם, אתה זה שמייצג לנו את הדמוקרטיה?
אתה זה שמייצג לנו את הדמוקרטיה? בבקשה, אני מאוד מקווה שמצלמות הכנסת מכוונות עכשיו אל המופע הדמוקרטי ששניכם מציגים פה, אתה וחבר הכנסת חזן.
הנוגה הדמוקרטי הגדול. אנשי הדמוקרטיה.
אתם יודעים מה זה דמוקרטיה? את כהונת ראש הממשלה צריך להגביל כי זה מה שהוא יוצר. תסתכלו מה קורה כשיותר מדי שנים נמצא אדם בתפקיד.
אני קורא לכנסת לקבל את הצעת החוק. תודה רבה.
יש על מה לדבר. תעבירי את זה ונמשיך הלאה.
אדוני היושב-ראש, כנסת נכבדה, לא את החרדים אנחנו רוצים לזכור ביום הזה אלא את הפחדנים, כי החוק הזה שמוצג פה היום, ככתבו וכלשונו, לא רק הוצג בכנסת הקודמת, הוא גם עבר בכנסת הקודמת ברוב של 67 נגד אחד.
וכשהחוק הזה עבר, פה, בכיסא הריק והפחדני הזה, ישב ראש הממשלה נתניהו; ובכיסא הריק והפחדני הזה ישב חבר הכנסת יריב לוין, היום השר יריב לוין, שהיה אז מתאם הקואליציה, שהתרוצץ בכל רחבי הבניין כדי להבטיח שהחוק יעבור ועבד על זה יומם ולילה; ופה, בכיסא הריק והפחדני הזה, ישב נפתלי בנט, שהסביר לכל מי שהיה מוכן לשמוע כמה זה חשוב שנעביר את השוויון בנטל אחרי שכל כך הרבה שנים אף אחד לא העביר את זה. כל האנשים – שהם לא לא נמצאים פה כי הם עסוקים; הם מאוד הקפידו היום לא להיות פה היום כשדנים בשוויון בנטל, מפני שהם יודעים מה זה אומר עליהם – ישבו פה, הצביעו בעד ונאמו נאומים. ושם ישבה חברת הכנסת איילת שקד. בניגוד למה שאולי הזיכרון הקולקטיבי מנסה לעשות לנו, מי שריכזה את הצעת חוק השוויון בנטל שעברה בכנסת הקודמת הייתה איילת שקד. זו הייתה ועדה מיוחדת ובראשה עמדה איילת שקד. היא עלתה פה, לדוכן הזה, נעמדה אל מול הכנסת ואמרה את המילים הבאות: זו הצעת חוק היסטורית וחשובה, במשך 65 שנה היה פטור גורף לבחורי ישיבות, אבל הקואליציה הגישה תיקון מידתי והדרגתי ונכון. ואילולא הנוהג, אני מניח שכל חברי הבית היהודי היו מוחאים לה כפיים על נאומה המרגש. ואז הם התיישבו והצביעו בעד החוק הזה. חברי הכנסת החרדים כעסו מאוד, ואתם יודעים מה, אני מבין אותם. חבר הכנסת דאז, סגן שר הבריאות על תקן של שר הבריאות דהיום, ליצמן, אמר, ואני מצטט: "ראש הממשלה נתניהו אחראי ישיר להפקרת החרדים ופגיעה במעמדם ובזכויותיהם של בני הישיבות שתורתם אומנותם"; לא נשכח ולא נסלח. וברגע שזה השתלם לו, כמובן, הוא גם שכח וגם סלח. אבל זה בסדר, כי עכשיו אנחנו גם יודעים באיזו רמה של רצינות אנחנו אמורים לקחת את האיומים שלו כלפיי וכלפי אחרים בבניין הזה. תמיד טוב שנחשף כמה ברצינות צריך לקחת מישהו. אבל זה לא משנה את העובדה שדווקא ברמה העקרונית הוא צדק, כי ראש הממשלה נתניהו אכן לא נגרר אחרי החוק הזה; הוא היה אחד ממוביליו. אני ישבתי מולו בישיבת הממשלה שבה העברנו את החוק הזה בממשלה, והוא אמר שם, וניכרה עליו התרגשות לא קטנה: אחרי 65 שנה נאשר היום את מתווה השוויון בנטל. וכמו שעושה וצריך לעשות ראש הממשלה, הוא הסתכל סביבו על שולחן הממשלה כדי לוודא שכל אחד ואחד משריו מצביע בעד חוק השוויון בנטל, בדיוק כפי שהוא עבר אחר כך בכנסת. החרדים התנגדו כי החרדים מתנגדים, אבל כל האנשים שעכשיו הזכרתי, כשבאו אליהם בכנסת הזו ואמרו: רגע, רגע, רגע, אם כל כך היה חשוב לכם אתמול חוק השוויון בנטל, למה בעצם אתם מצביעים נגדו היום? התשובה שלהם, למצלמה, הייתה: תראו, קודם לפיד הכריח אותנו ועכשיו ליצמן הכריח אותנו. כי אין להם כבר שום עקרונות משלהם, מלבד הצורך להמשיך לשבת על הכיסאות האלה, ואולי בגלל זה יש כל כך הרבה אנשים שמרגישים שכשהכיסאות האלה מלאים וכשהם ריקים, בעצם זה אותו דבר. אתה מסתכל על הכיסאות האלה כשכל הממשלה יושבת ואתה אומר: הרי בעצם הם לא מייצגים כלום מלבד הרצון לשבת על הכיסא, כי אין להם שום עקרונות מלבד השרידות הפוליטית. כל היום הם יושבים ובוכים לנו על בג"ץ: מה עם שלטון הרוב, לא נותנים לרוב לשלוט – ואז אתם דופקים את הרוב הזה, ואז מתברר שהרוב היחיד שמעניין אתכם הוא הרוב הקואליציוני, שמאפשר לכם להמשיך לשרת בתפקידכם. ויסלח לי גם הצד הזה של האולם, כי אנחנו עדיין זוכרים איך באותו יום, באותה הצבעה, מפלגת העבודה פשוט נמלטה מהאולם. ישבו בחדר צדדי עם אריה דרעי כדי שיהיה ברור שהם לא מצביעים על השוויון בנטל.
אני מקווה בשביל חבריי פה שהפעם הם יצביעו בעד, כדי לנקות משהו ממצפונם. כי בסוף זה חוק פשוט, זה לא חוק מסובך. יש לו פרטים ופרטי-פרטים, אבל זה חוק פשוט. בשלוש השנים האחרונות הבן שלי ישב בטנק שלו חצי שנה מול החיזבאללה, חצי שנה מול החמאס; חצי שנה מול החיזבאללה, חצי שנה מול החמאס – והחוק הזה אומר שלא יכול להיות שיהיו ילדים במדינה הזאת שיסכנו את חייהם ויהיו ילדים שהמפלגה משחררת אותם; שיש להם מפלגה פוליטית, והמפלגה הפוליטית הזאת אומרת: אתם תלכו הביתה. אתכם אנחנו רוצים, אתכם אנחנו צריכים, אבל בכנסת החליטו שאתם הולכים הביתה כי יש לכם מספיק עוצמה פוליטית ואתם כופפתם את ראש ממשלת ישראל ואת כל שריו, ואין דבר שאתם לא יכולים לעשות, כי עכשיו כולנו יודעים כמה ראש הממשלה מבוהל ומבועת מעצם האפשרות שתיפול ממשלתו. כי אין להם שום עקרונות מלבד השרידות הפוליטית – אפילו הדברים שהם מאמינים בהם, והם הרי מאמינים בזה. כל האנשים האלה שמנופפים בפנינו יום, בוקר, ערב וצוהריים, בעברם הצבאי, בנאמנותם לצה"ל, לובשים בטלדרסים ונוסעים לצפון ומצטלמים עם כל חיילי צה"ל מסביבם וכל המפקדים, בו בזמן מבזים את אותם חיילים, מבזים את אותם מפקדים, מבזים את אותם קצינים; כי הם אומרים: אתם לא מפקדים של כל העם הזה, אתם מפקדים של אלה שלא שחררו אותם כי אין להם מפלגה פוליטית שיודעת איך לשחרר אותם. מדינה היא לא רק זכויות, מדינה היא גם חובות, וזה לא תמיד נעים ולא כולנו נהנים מזה. המדינה אומרת לכל אזרח שהוא צריך לשלם מיסים – לא כולם שמחים; המדינה אומרת לכל אזרח שהוא צריך לעבוד ולפרנס את ילדיו, ולא לכולם מתחשק; והמדינה גם אומרת שאתה צריך גם לעמוד באור אדום, גם ברגעים שאתה ממהר נורא, כי אין לנו רק זכויות, יש גם חובות. בשביל קיום משותף – ופה זה עניין קיומי, כי זה הצבא – בשביל קיום משותף אנחנו צריכים לעמוד גם על העיקרון של חובות משותפות, לא רק זכויות משותפות. מי שאכפת לו מהחיים המשותפים שלנו ומצה"ל ומהאפשרות שיהיה חוזה ישראלי שחל על כולם, אני מבקש ממנו להצביע בעד הצעת חוק השוויון בנטל. תודה רבה.
אדוני היושב-ראש, כנסת נכבדה – – –
אדוני היושב-ראש, כנסת נכבדה, חברת הכנסת פנינה תמנו-שטה, המסע הארוך שעשו הנה יהודי אתיופיה דרך סודאן גבה את חייהם של 4,000 יהודים. אחת המשפחות שהגיעה הנה בדרך הזאת היא המשפחה של פנינה. היא נולדה בכפר ווזבה שבמחוז גונדר. בגיל שלוש לקחו אותה למסע הארוך של חייה. ומי שחושב שהמסע נגמר לא יודע דבר על החברה הישראלית. הם צעדו בחום הקופח של המדבר, בקור הצורב של הלילה. הם מתו מרעב, מצמא, משודדים, ממחלות, והם המשיכו להגיד לעצמם מילה אחת: ירושלים. אני לא יודע איזו ירושלים הם ראו בעיני רוחם ואיזו ירושלים גרמה להם לסכן כך את חייהם. אבל אני יודע שירושלים שבה אנחנו חיים היום צריכה לעשות יותר כדי להיות ראויה להם. היא צריכה להיות צודקת יותר, ראויה יותר, גזענית הרבה פחות. רבי יוחנן אמר: "אמר הקדוש ברוך הוא לא אבוא בירושלים של מעלה עד שאבוא לירושלים של מטה". ופה, בירושלים של מטה, פנינה תמנו-שטה צריכה להיות חברת כנסת. מפני שהיא צעירה, מפני שהיא אישה, ומפני שהיא יוצאת אתיופיה, וכל זה חשוב וחסר חשיבות בו-זמנית: זה חשוב מפני שאלה חומרי חייה, מפני שהדבר שבוער בה – ופנינה תמיד בוערת באש גדולה – נצרף ונצרב בחומרים האלה; וזה חסר חשיבות מפני שלא בגלל זה היא פה, ואף אחד לא עושה לה טובה. כל מי שהיה איתה בכנסת הקודמת יודע שהיא כן פה מפני שהיא חכמה וחדה ולא פראיירית, ויודעת להוביל מהלכים. פנינה עוסקת לא מעט בנושאים של הקהילה האתיופית, אבל לא רק. אני אמרתי לה בכנסת הקודמת, ואני מנצל את ההזדמנות כדי להגיד את זה שוב כאן: סבא שלה, קייס שאטו, היה מנהיג אתיופי חשוב. פנינה היא לא מנהיגה אתיופית; היא מנהיגה, והיא ילידת אתיופיה, אבל הזהות שלה היא יותר מורכבת ויותר משמעותית מארץ המוצא. פנינה היא חלק מהדור הבא של מנהיגים ישראלים צעירים שיובילו אותנו אל העתיד. לפני כמעט שנתיים היה בארץ בנו הבכור של מרטין לותר קינג, והוא העניק לפנינה את אות מרטין לותר קינג על פעילותה החברתית. בטקס שנערך בבית הנשיא, הנשיא ריבלין הזכיר את העובדה שיום אחד לפני מותו מרטין לותר קינג אמר בנאום: ראיתי את הארץ המובטחת, כעם, אנחנו נגיע יחד לארץ המובטחת. אנחנו חיים בארץ המובטחת, אבל כל עוד יש בתוכנו גזענות, כל עוד יש בתוכנו אפליה, ההבטחה עוד לא קוימה. כל עוד לא עשינו את חלקנו, ההבטחה עוד לא קוימה. הכנסת מקבלת היום לשורותיה לוחמת נגד האפליה, נגד דעות קדומות, נגד הניסיון להפוך אותנו לחברה שבטית מסוכסכת ומשוסעת. כשפנינה הייתה בת 11 היא הלכה לעבוד בניקיון באולם אירועים. חודש היא רחצה כלים, שטפה רצפות, קרצפה. אחרי חודש היא באה לבעל הבית לקבל את המשכורת שלה והוא סירב לשלם לה. כי מי ייתן גב לילדה אתיופית בת 11? מי יתבע את עלבונה? התשובה ניתנה מעל הדוכן הזה לפני כמה דקות. פנינה פה כדי שכל ילדה בת 11 תדע שיש לה גב. יש מי שתילחם את מלחמתה, יש מי שמחויבת בכל ליבה לסגירת פערים חברתיים לחסרי ישע ולאהבת אדם. הכנסת מתברכת בך, פנינה. ברוכה השבה.
אדוני היושב-ראש, כנסת נכבדה, ב-22 באוגוסט 1939 נפגש היטלר עם מפקדי הצבא שלו ונאם לפניהם – הם התחילו אז לתכנן את שואת היהודים – ובנאומו אמר את המשפט: אחרי הכול, מי עדיין מדבר היום על השמדתם של הארמנים? מפני שאם לא מדברים על שואות, יקרו עוד שואות; מפני שאם אנחנו לא מכירים בזה שנרצחים עמים, יירצחו עוד עמים. וכששתקו על רצח העם הארמני, זה הוביל לשתיקה סביב רצח העם היהודי. השאלה שמוצבת לפני הכנסת היום היא לא שאלה מעשית, היא לא שאלה של יחסי חוץ – היא שאלה מוסרית בסיסית: האם אנחנו כיהודים יכולים להתעלם משואה? רצח העם הארמני הכיל בתוכו את כל המרכיבים שאנחנו מכירים מההיסטוריה שלנו: היו צעדות מוות, היו 25 מחנות ריכוז, היה טבח, הייתה שרפה, ילדים הושמדו בגז רעיל. הקונסול האיטלקי תיאר בזמנו בדוח שכתב איך לוקחים ילדים ארמנים, משיטים אותם לאמצע הים ואז הופכים את הספינה ומסתכלים איך הם טובעים. ומכל זה, שנה אחרי שנה מדינת ישראל מתעלמת. יותר ממיליון איש נרצחו בין 1915 ל-1923. איש לא עשה דבר, וקולו של העולם לא נשמע. ברוך השם, עברו מאז הרבה שנים. אנחנו תבענו וקיבלנו, בצדק גמור, מן העולם הכרה באשמתו בשואת היהודים. אנחנו לא יכולים להרשות לעצמנו להתעלם מרצח עם אחר, מרצח ילדיו, נשיו, זקניו. זה לא מוסרי, זה לא הגון, ויש לנו מחויבות. הצעת החוק שמונחת לפניכם היום, לא אני כתבתי אותה. כתב אותה בזמנו חבר הכנסת אריה אלדד. רציתי להביא את הנוסח שלו, כדי שיהיה ברור שהצעת החוק הזאת לא עומדת במונחים של ימין–שמאל, אופוזיציה או קואליציה, אלא רק בשאלה מה אנחנו מחויבים לו כאנשים מוסריים, כישראלים – לא כולנו יהודים, אז כיהודים וכלא-יהודים. אני מבקש מהכנסת להצביע בעד הצעת החוק. תודה רבה.
אדוני היושב-ראש, כנסת נכבדה, לפני כמה חודשים זימנה אותי המשטרה לתת עדות באחת מפרשיות ראש הממשלה. עשיתי מה שיעשה כל אזרח הגון: הלכתי ועניתי על השאלות שלהם. עדות קצרה, 45 דקות. הם ידעו את כל הפרטים קודם מעדים אחרים, מרכזיים ממני – אני לא עד מפתח, אני לא עד מרכזי – אבל גם אם הייתי, לא הייתי משנה פסיק בהתנהגות שלי. פסיק לא. עצם הרעיון שיש על זה דיון, עצם הרעיון שראש הממשלה, שרים, יושב-ראש הקואליציה העזו לרמוז שיש אפשרות אחרת, רק מוכיח לאיזה תהומות הגיעה הממשלה הזאת. ממשלת ישראל אומרת לאזרחיה: אם מזמנים אתכם למשטרה לתת עדות והעדות הזאת עלולה להזיק לראש הממשלה, לשריו, למקורביו – תשקרו, תסתירו, תעמידו פנים ששכחתם. ראש הממשלה מנסה שוב ושוב לערער על אמינות המשטרה. למה? יש למדינת ישראל עוד משטרה? יש לנו עוד רשויות חוק? למי תקרא בפיגוע הבא? למי תקרא באינתיפאדה הבאה? למי תקרא כשיפרצו אליך הביתה? המתקפה שלו על המפכ"ל ועל המשטרה היא מבישה וראויה לכל גנאי. לא יעזור לו. הטיעון שלו שמדובר בהתקפה פוליטית של שמאלנים לא מחזיק מים. על מי אתה מדבר, על המפכ"ל שאתה בעצמך מינית, איש חובש כיפה שגדל בקריית ארבע והקדיש את כל חייו לציד מחבלים? על היועץ המשפטי שאתה בעצמך מינית? על פרקליט המדינה שאתה בעצמך מינית? על מבקר המדינה שאתה בעצמך מינית? אלה השמאלנים? הם חלק מהתקשורת העוינת? אלא שראש הממשלה ממשיך לספר לכולם שרודפים אותו; שהכול קונספירציה אחת גדולה. אני מקבל המלצות, הוא אמר בנאומו האחרון, ולפיד מקבל מחיאות כפיים. אולי, אדוני ראש הממשלה, אולי זה מפני שאני נהגתי כשורה ואתה קיבלת מיליון שקל? אולי זאת הסיבה? אולי זה מפני שאני דאגתי לאינטרס הציבורי ואתה דאגת למי שהעביר לך מיליון שקל של מתנות? אתה ממשיך לחזור על הטיעון המופרך שמותר לקבל מתנות. לראש עירייה מותר לקבל מתנות? לרופא בבית חולים ציבורי מותר לקבל מתנות? לקצין משטרה מותר לקבל מתנות? תחשבו מה היה קורה אם היה מתברר שרוני אלשיך קיבל ממישהו בעולם מיליון שקל מתנות – איזו מסיבת עיתונאים ראש הממשלה היה מכנס, מה הוא היה אומר. זו המדינה שאתה רוצה פה – מדינה שבה אין בעיה לנבחר ציבור לקבל מיליון שקל לקנות ולמכור את חופש העיתונות? מדינה שבה מקורבי ראש הממשלה מוכרים את הביטחון הלאומי בכסף? זו המדינה שאתה רוצה, אדוני ראש הממשלה? אני מסתכל על השרים – כץ, ארדן, כחלון, בנט, שקד, גמליאל, אקוניס, ליברמן, לוין – ושואל את עצמי מתי מישהו מהם יגיד מה שכולנו יודעים שהם חושבים; מה שהם אומרים בחדרים סגורים. זה לא קורה. מנזר השתקנים. זה לא הליכוד, זה לא הליכודניקים שאני מכיר. זה לא הליכודניקים שגדלתי איתם. מאחורי הגב שלי בחדר שלי בכנסת תלויה תמונתו של מנחם בגין. תגידו אתם, מה מנחם בגין היה חושב על ראש ממשלה שמקבל פינוקים במיליון שקל? מה מנחם בגין היה אומר על זה? מה מנחם בגין היה אומר על ראש ממשלה שהמקורבים שלו מוכרים את הביטחון הלאומי בשביל בצע כסף? כשחבר הכנסת ביטן עוד היה יושב-ראש הקואליציה הוא עלה על הדוכן הזה פה, בכנסת, ואמר משפט שהאמת, אותי הצחיק. הוא אמר: לפיד לא שווה כלום, אין אפילו על מה לחקור אותו. כאילו, אם תהינו על מה לחקור אותך, אתה לא שווה כלום, כי ככה חושבים בחצר של נתניהו, ככה הם מתנהלים, זה העולם שבו הם חיים. יושב-ראש הקואליציה שהחליף אותו כבר לא מצחיק בכלל. כשדוד אמסלם שמע שזומנתי לתת עדות במשטרה ומילאתי את חובתי האזרחית הוא עלה הנה לבימת הכנסת וקרא לי שטינקר. למלשינים, הוא אמר, למלשינים אל תהי תקווה, כי אמרתי את האמת במשטרה כשזימנו אותי להעיד. ככה מדברים עבריינים. ככה מתנהלות משפחות פשע, לא יעזור לכם. עליי לא מאיימים. עלינו לא מאיימים. אנחנו חזקים וישרים ולא חייבים כלום לאף אחד, ואין כוח גדול מזה בעולם. ואני אומר להם מפה – לראש הממשלה, למקורביו: דווקא יש לי תקווה. יש לי תקווה לראות במדינת ישראל שלטון נקי והגון וישר וממשלה שתחשוב על הילדים שלנו במקום רק על עצמה ועל האינטרסים שלה. ראש הממשלה לא יכול לקבל מיליון שקל ממיליארדר. הוא לא יכול לנהל שיחות כפי שהוא ניהל עם נוני מוזס. הוא לא יכול לנהל יחסי תן וקח כאלה עם אלוביץ', יחסים שנובעים רק מדבר אחד: מהאובססיה המוזרה שלו למה שכותבים עליו, מהעיסוק האין-סופי שלו במה שאומרים עליו. היועץ המשפטי, בית המשפט, הם שיכריעו בשאלה מה הוא קיבל בתמורה, אבל אני מזכיר לכם: איש אינו מכחיש את העובדה שהוא קיבל פינוקים ומתנות במיליון שקל, וזו רק ההתחלה. הרי ראש הממשלה ייחקר בפרשת הצוללות – אני אמרתי את זה פה על הדוכן עוד כשביציעים האלה צעקו: לא נכון, הוא לא ייחקר. עכשיו אנחנו כבר יודעים שהוא ייחקר. זו פרשיית השחיתות הביטחונית הגדולה בתולדות המדינה, והוא יצטרך לענות לנו סוף-סוף על השאלה שהוא עושה הכול כדי לא לענות עליה: למה אישרת לגרמנים למכור צוללות מתקדמות למצרים בלי שמשרד הביטחון ידע, בלי ששר הביטחון ידע, בלי להביא את זה לקבינט או לעדכן את הקבינט, בלי שצה"ל והרמטכ"ל ידעו? מי ביקש ממך? למה ביקשו ממך? מעבר לזה, מדינת ישראל לא יכולה להרשות לעצמה ראש ממשלה שעסוק בחקירותיו הפליליות במקום בענייני המדינה. תראו את הימים האחרונים, שהתחילו עם חדירת מל"ט איראני בגבול הצפון והמשיכו עם זה שהרוסים בעצם נותנים גיבוי מלא לאיראנים במקום לישראל בסוריה והמשיכו עם פיגוע חמור בעזה. ובכל הזמן הזה נתניהו עסק בעיקר בנאומים ובפוסטים נרגנים על חקירותיו, וישב עם עורכי דינו ישיבות ארוכות והתעסק כרגיל בתדרוכים אין-סופיים לתקשורת שלו. קשה להאשים אותו, הוא נלחם על חייו. אני מבין את זה, אלא שהוא נלחם על חשבון אזרחי ישראל. מגיע לישראל ראש ממשלה במשרה מלאה שלא עוסק בשום דבר אחר. שיבחר את הדרך הנוחה לו: אם הוא לא רוצה להתפטר, שיצא לנבצרות, שיצא לחופשה, מצידי, וימנה במקומו ראש ממשלה זמני מהליכוד. יישמר העיקרון הקדוש ששלטון מחליפים רק בקלפי – גם אני מעדיף את זה כך. אני מעדיף להתמודד ולנצח בקלפי, לא בגלל עניינים משפטיים; שאזרחי ישראל ילכו בראש מורם ויבחרו בעתידם במקום בעברם. כן, אני מעדיף את זה ככה. אבל עד שייגמר העניין המשפטי, נתניהו לא יכול להמשיך בתפקידו. זה לא טוב למדינה, והמדינה חשובה יותר מכל אחד מאזרחיה, כולל בנימין נתניהו. תודה רבה.
אדוני היושב-ראש, כנסת נכבדה, אני הבנתי שקודם לכן השר יריב לוין – –
– – נתקף בגעגוע בלתי מתפשר אליי והיה אומלל ועצוב מזה שנעדרתי מהמליאה, בדיוק כמו שכרגע הוא נעדר מן המליאה. היות שהיו לו אליי שאלות, אני רוצה להסביר לו בקצרה ובאופן ממוקד את ההבדל ביני לבין ראש הממשלה בפרשת מילצ'ן. ההבדל, השר לוין, הוא שראש הממשלה קיבל מיליון שקל וקידם את חוק מילצ'ן ואני לא קיבלתי כלום מאף אחד ועצרתי את חוק מילצ'ן. זה כל ההבדל כולו. תודה רבה.
אדוני היושב-ראש, כנסת נכבדה. אדוני ראש הממשלה, אני עוקב בשבועות האחרונים אחרי כל מה שאתה אומר, אחרי הטענות שלך, אחרי הפייסבוק שלך, אחרי הנאומים שלך. הטענה המרכזית שלך אומרת שיש שיתוף פעולה נגדך בידי הגורמים הבאים. הגורמים הבאים התכנסו באיזה חדר אפל והחליטו יחד להפיל אותך. אלה הגורמים שאתה אומר לנו שאסור לסמוך עליהם, שהם הרסניים ומסוכנים והם רק רוצים לגרום נזק למדינת ישראל ולרדוף את ראש הממשלה: משטרת ישראל, הפרקליטות, בתי המשפט, משרד מבקר המדינה, הטלוויזיה, הרדיו, העיתונים, כל האופוזיציה, חלק מהקואליציה. המפכ"ל שאתה בעצמך מינית, היועץ המשפטי לממשלה שאתה בעצמך מינית, פרקליט המדינה שאתה בעצמך מינית, מבקר המדינה שאתה בעצמך מינית. יש לי רק שאלה אחת, אדוני ראש הממשלה: למה? למה שהם יהיו נגדך? הם לא שמאלנים. נוני מוזס לא קנה אותם – הוא אחד החשודים שלהם. רובם אנשים דתיים, רובם הצביעו בשבילך או ימינה ממך. רובם סובלים בסביבה החברתית המיידית שלהם – בבית הכנסת שלהם – בגלל החקירות שלך. באיזה עולם מטורף ורדוף האנשים האלה זוממים נגדך? למה להם? אתה חושב שזה היה החלום שלהם? בשביל זה הם הלכו לתפקיד? אין שום סיבה בעולם שהם ירצו לרדוף אותך. הם לא רודפים אותך, הם עושים משהו אחר לגמרי – הם עושים את העבודה שלהם. ראש ממשלה בישראל שנותרה בו טיפת אחריות לא יכול להגיד בפייסבוק שלו שהמשטרה והפרקליטות לוחצים על עדי מדינה לשקר. הוא לא יכול להגיד לאזרחים שאסור לסמוך על רשויות החוק. אגב, הוא גם לא יכול לשבת במליאה ולהעמיד פנים שהוא קורא ספר, כשאין אדם אחד במדינה שמאמין לו שהוא קורא ספר.
אם תפרוץ מחר אינתיפאדה, למי תלך, למשטרה או לא למשטרה? אם חס וחלילה יהיה מחר פיגוע, למי תלך, למשטרה או לא למשטרה?
הדבר שהכי בולט בכל הפרשיות בכל התקופה האחרונה הוא העיסוק האין-סופי האובססיבי המוחלט שלך בנושא אחד בלבד: בעצמך, בגורלך, במה שטוב לך, במה שכותבים עליך, במה שאומרים עליך. הכול סביבך. אתה לא היית כזה. אני מכיר אותך יותר מ-20 שנה, ואתה לא היית כזה. זאת הסיבה ששמתי על שולחן הכנסת חוק להגבלת קדנציות לראש ממשלה. שתי קדנציות ודי – כי הסתכלתי עליך; כי ראיתי מה זה עושה לך. יש במדינת ישראל אנשים, לא מעט אנשים, שכבר השתחררו מצה"ל וכבר לומדים באוניברסיטה, שביום שהם נולדו אתה כבר היית ראש הממשלה. זה יותר מדי. זה מה שגורם לעיסוק האין-סופי שלך בעצמך, וכל הקואליציה שלך בעקבותיך. פוליטיקאים שעסוקים רק בעצמם, שלא אכפת לך מהאזרחים, שלא רואים אותם ממטר. מתחיל להיווצר פער בלתי נסבל בין מדינת ישראל לבין הפוליטיקה שלה. ההצלחה של ישראל בנויה על אלה שעבדו בשבילה בעבר, אבל אף אחד לא עושה את זה היום. המחר שלנו בסכנה. העתיד שלנו בסכנה. כי אתם כבר לא עובדים בשביל המדינה, אתם עובדים רק בשביל עצמכם. המערכת הפוליטית שלנו מקולקלת, מושחתת – –
עסוקה כל היום בהפצת קנאה וכעס, היא מתפרנסת מפילוג ואלימות. השתלט עליה דיבור עברייני, עברייני. היא מרעילה את האוויר, היא מרעילה את היחסים בינינו. היא סקטוריאלית לגמרי. בגלל זה נולדים חוקים כמו חוק ההשתמטות, כי מותר להעליב ומותר להפלות בין דם לדם, כי אין כבר שום ממלכתיות. אתם נותנים למיעוט קטן, סקטוריאלי, להחליט הכול: מי יתגייס, מי יעבוד, מה יהיה פתוח בשבת. מפלגה סקטוריאלית קטנה אחרת מנהלת את כל מדיניות החוץ והביטחון של מדינת ישראל. מה הלאה? תעבירו חוק שאומר שמי שתומך בקואליציה לא חייב לשלם מיסים? הדבר שאתם קוראים לו פשרת הגיוס הוא חרפה לאומית. ירצו – יתגייסו, ירצו – לא יתגייסו. ירצו – יעבדו ויפרנסו את עצמם, לא ירצו – לא יעבדו ולא יפרנסו את עצמם. הפוליטיקה הישראלית הפכה להיות הבעיה מספר אחת של המדינה. את זה באנו לתקן ואת זה באנו לשנות. אדוני ראש הממשלה, עשית דברים טובים למען מדינת ישראל. אבל די. די. למען טובת ילדינו, למען המדינה הזאת, ששנינו אוהבים, די. הגיע הזמן שנגיד לך תודה על כל מה שעשית, והגיע זמנך לרדת מהבמה. הגיע זמנך לרדת.
אדוני היושב-ראש, כנסת נכבדה, מה שקרה בשעות האחרונות זה דוגמה מובהקת לדרך שבה מתנהל הבניין הזה בשנה או בשנתיים האחרונות. הכול עקום; הכול מהסיבות הלא-נכונות; הכול מהאישי במקום מהממלכתי. הרי אף אחד פה לא דיבר היום לא על הגיוס, ולא על החיילים, ולא על התקציב, וגם לא על חוק הלאום, אלא רק על דבר אחד – על פוליטיקה; על הצרכים הפוליטיים שלו, על העיסוק הפוליטי שלו, על האינטרס הפוליטי שלו, על הדרך שבה הפוליטיקה תשרת אותו, או מקסימום איזה קבוצה קטנה של אנשים סביבו. זה כל מה שמעניין אותם. ואני אגיד לכם, הצעת חוק פיזור הכנסת שהובאה הנה היום – והרי זה לא באמת משנה אם זה יקרה עכשיו, או עוד שבועיים, או עוד חודשיים; זה נגמר, ואנחנו יודעים שזה נגמר – היא לא מבטאת איזה שינוי או מהפכה, היא מבטאת את הדבר הטבעי, והדבר הטבעי הוא שלכל דבר יש סוף, ואנחנו נמצאים בסוף. וכשמושכים דברים באופן לא טבעי אז קורים דברים רעים, ומה שאנחנו רואים עכשיו זה את הדברים הרעים. עומדת לבנימין נתניהו חזקת החפות. אני הראשון שאומר את זה, מפני שחשוב שנזכור שעומדת לו חזקת החפות. אבל תסתכלו מה קורה סביבנו ותסתכלו מה קרה לו, לבנימין נתניהו, שאנשים שמכירים אותו הרבה שנים פה בבניין – לעולם לא הייתה קורית פרשת הצוללות; גם אם הוא לא אשם, גם אם הוא לא עשה שום דבר, זה לא היה קורה במשמרת שלו. הוא היה זהיר מדי, הוא היה מפוקח מדי, הוא ידע יותר מדי טוב את הפרטים, עד לפני שנתיים או שלוש. זה לא אותו בן אדם, וזה קורה כי זה מה שקורה כשמישהו נמצא יותר מדי זמן בתפקיד. זה קורה כשהדברים מפסיקים להיות טבעיים.
וזה לא היה קורה שהוא יתקוף בצורה שבה הוא תוקף את מוסדות השלטון, כי אני מכיר אותו. אוחנה, אתה לא היית פה. אני מכיר אותו יותר מ-20 שנה. נתניהו, היה לו כבוד לממלכה, והיה לו כבוד למשטרה, וכבוד לבית המשפט וכבוד לכל הדבר הזה שנקרא "מוסדות המדינה". זה לא היה ככה. עזוב, בסדר, כולכם צריכים לשרת את הצד שלכם פוליטית. הוא לא היה כזה. אני לא רוצה לפנות לשרים כדי לא להביך אותם. יושבים פה כמה אנשים שמכירים אותו בערך אותו מספר שנים כמוני. הוא לא היה כזה. קרה שם משהו, ומה שקרה זה יותר מדי שנים. כשאתה יותר מדי שנים בשלטון, לזה אנחנו מגיעים. והצעת החוק שאנחנו מניחים פה לפיזור הכנסת היא לא איזה התקפה מכוערת עליו, וזה לא רדיפה אלא להפך – זה להגיד יפה תודה. באמת מגיע לו; עשה דברים טובים. אנחנו מסכימים שעשה דברים טובים – –
– – עשה דברים טובים למדינת ישראל – –
– – וצריך לכבד את זה, ובכלל צריך שיהיה פה יותר שיח מכבד – –
– – כי יש גבול לכמה אנחנו נמוסס את אמון הציבור בבניין הזה.
אז מהמקום המכבד הגיע הזמן להגיד תודה רבה, ודי, וללכת לפרידה מכובדת ומכבדת, מפני שזו דרכו של עולם. אנחנו הורים, ויש לנו הורים, ויש לנו ילדים, והדורות מתחלפים, והגיע הזמן להחליף – לא בהתרסה, לא בשנאה, כי מה שאנחנו צריכים עכשיו זה שלטון שעובד למען אזרחי מדינת ישראל, ולא פוליטיקאים שעובדים בשביל עצמם – –
– – ולא פוליטיקאים שעובדים בשביל פוליטיקאים אחרים, ולא סקטורים ומגזרים שיושבים פה ואומרים: מה שאני צריך לעשות זה להביא איזה סיבוב בשביל החבר'ה שלי, בשביל הקבוצה שלי, בשביל המגזר שלי; עוד קצת כסף, עוד קצת חוקים. שום כבוד לרעיון של חיים משותפים, שום כבוד לרעיון של טוב משותף, רק לשבת פה ולהגיד: איך אני מפורר את זה ומרוויח משהו. מה שאנחנו צריכים לעשות זה בכבוד ובשקט להחזיר דברים למסלולם, ולעשות את הדבר הטבעי, ולהיפרד מהעבר לטובת העתיד, ולפזר את כנסת ישראל ולחזור לעצמנו. תודה רבה.
אדוני ראש הממשלה, עלית הנה לדוכן ואמרת: החלטנו להמשיך יחד. אתה ראש ממשלת ישראל. היחד הזה כולל גם אנשים שלא מסכימים איתך; היחד הזה כולל גם את משטרת ישראל, כולל גם את בתי המשפט, כולל גם את מוסדות השלטון; היחד הזה כולל אפילו את האופוזיציה; היחד הזה כולל את החובה הקדושה שלך לחבר את חלקי עם ישראל במקום להפריד, לשסע, לפצל ולהסית אחד נגד השני. זה באמת להמשיך יחד. והיחד הזה כולל את חיילי צה"ל, שאותם זרקת מתחת לגלגלים של הקואליציה שלך בתמורה לעוד כמה חודשים בשלטון. זה "החלטנו להמשיך יחד", לא הטרלול הזה שאתם הובלתם פה בחודשים האחרונים. ערכים זה ביחד, לא משחקים פוליטיים זה ביחד.
אדוני היושב-ראש, כנסת נכבדה, עמד פה מציע החוק ואמר: בלי התורה איפה היו היום מרגי ממרוקו, כחלון מטריפולי, לפיד מסרביה ואיווט מרוסיה? אני לא יודע, אבל אני אגיד לך איפה הם היו בלי צה"ל – הם היו מתים, מתים, כי בלי צה"ל אי-אפשר לקיים את מדינת ישראל. אני לא זוכר שכתוב בתורה שמותר לשלוח אחרים להיהרג בשבילך, ואני לא זוכר שכתוב בתורה שמותר להשתמט, כי זה חוק השתמטות – ממד"א ומעזרה לנכים וקשישים בתוך הקהילה, כי גם את זה יש בחוק.
ומילא החרדים; הכניעה המחפירה, המחפירה, של הליכוד ושל הבית היהודי.
על מי אתם עובדים? אתם איתי ביחד העברתם את חוק השוויון בנטל. איילת שקד עמדה בראש הוועדה. על מי אתם עובדים? פחדנים. מקריבים את צה"ל ואת חיילי צה"ל בשביל האינטרס הפוליטי הצר שלכם. איפה כתוב בתורה שמותר לשלוח מישהו אחר להיהרג בשבילך? וממתי ללמוד תורה סותר לשרת את המולדת ולהגן על המולדת? מאיזה רגע?
איפה מצאתם? תראו פסוק אחד שיש סתירה בין לימוד תורה לבין להגן על מולדתך. האחיכם יצאו למלחמה ואתם תשבו כאן?
תקיפה של חיילי צה"ל. אתם זורקים את חיילי צה"ל מתחת לגלגלי האוטובוס הפוליטי שלכם. תתביישו.
גברתי היושבת-ראש, כנסת נכבדה, כמו כל אזרח ישראלי, הרגשתי גאווה גדולה מול החשיפה של המוסד בנושא האיראני, אבל יש לי ויכוח עם שיקול הדעת של ראש הממשלה על המצגת הטלוויזיונית – שהוא הפך את החשיפה המודיעינית הזאת. אני שואל את עצמי לפעמים אם אנחנו עדיין יודעים לנהל דיון ביטחוני נחוץ וראוי, או שמייד אנחנו נתחלק לכת של חסידי ביבי ולכת של מתנגדי ביבי; לאלה שחושבים שאין אפשרות שהוא יעשה משהו נכון ולאלה שחושבים שאין אפשרות שהוא יטעה. אז אני לא רוצה להיכנס פה לשאלה אם נתניהו עשה פוליטיקה על חשבון הביטחון. הבעיה היא שהוא פשוט טעה, טעות מקצועית שנוגעת לשיקול הדעת שלו בנושא של ביטחון לאומי מהמעלה הראשונה. ומה שמדאיג עוד יותר – זו לא הטעות הראשונה או היחידה בזמן האחרון. נתניהו היום עושה טעויות שהוא לא עשה בעבר. צריך לדון בטעות הנוכחית בזהירות וברצינות, כדי לראות איך אנחנו ממזערים נזקים בשלבים הבאים. בפעם הראשונה הוא טעה מפני שברגע שאתה חושף מבצע מודיעיני בהיקף כזה, האויב מכיר את היכולות שלך. כשהאויב מכיר את היכולות שלך הוא הולך לחסום פרצות, וזה מה שקורה באיראן ב-48 השעות האחרונות. יש מבצע מודיעיני רחב היקף שהמטרה שלו לחסום פרצות ביטחוניות וחדירות ביטחוניות מהסוג שראש הממשלה חשף בטלוויזיה הבין-לאומית. זה יקשה על עבודת המודיעין בעתיד. מאיר דגן, זכרו לברכה, או תמיר פרדו, לעולם לא היו מסכימים לסוג כזה של חשיפה טלוויזיונית של העבודה המודיעינית שלנו. אני יודע שראש המוסד הנוכחי הסכים לה, אבל בתוך קהילת המודיעין יש לא פחות מזעזוע מההחלטה לפרסם את החדירה המודיעינית הזאת בטלוויזיה בצורה הזאת. נקודת הזמן הקריטית שבה אנחנו נזדקק ליכולות המודיעיניות האלה וליכולת הפריצה המודיעינית הזאת היא לא עכשיו, היא לא לקראת ההחלטה של 12 במאי. נקודת הזמן הקריטית לנו מבחינת מודיעינית היא היום שבו איראן תתחיל – והיא תתחיל – להפר את הסכם הגרעין. אז אנחנו נרצה שכל היכולות שלנו יהיו בתוך מתקני הגרעין האיראניים, אבל יהיו לנו יכולות פחות טובות ממה שהיו לנו עד לפני 48 שעות, מפני שהאיראנים היום נמצאים כבר במבצע מקיף של חסימת פרצות. זה חוסר אחריות נורא. האיראנים הם יריב חכם, יריב שלומד מטעויות ויריב מסוכן, וגם המשטר הכי נבזי היום עלי אדמות. הם ראו את המשדר הזה והוציאו לדרך מבצעי סיכול ביטחון, וזה צריך היה להילקח בחשבון, וזה לא נלקח בחשבון, או ששיקולים אחרים נראו חשובים יותר. בפעם השנייה ראש הממשלה טעה במובן המדיני, מפני שהוא הניח שבפרסום הזה הוא מייצר חזית בין-לאומית רחבה. זה לא קרה, וזה גם לא יכול היה לקרות. למה לא? מפני שאין אדם בעולם שלא ידע שאיראן משקרת. הוא הביא מידע מ-2003, 2005, על זה שאיראן משקרת. הרי אילולא ידע כל העולם שאיראן משקרת, לא היו עושים הסכם גרעין. למה עשו הסכם גרעין? עשו הסכם גרעין מפני שידעו שאיראן מנסה לפתח נשק גרעיני. אז להגיד שזו חשיפה? אם היינו מביאים חשיפה אמיתית על הפרות של ההסכם – זה שווה את כל מסיבות העיתונאים בעולם; אבל בשביל להגיד שאיראן משקרת אתה חושף חומרים מודיעיניים רגישים? ואז העולם כולו, כולל ידידינו הטובים ביותר, אומרים: על מה אתה מדבר? בוב קרוקר, יושב-ראש ועדת החוץ של הסנאט, רפובליקני בן רפובליקנים, שמרן בן שמרנים, אמר: סליחה, מדובר בסוד הגלוי ביותר בעולם. פומפאו, אומנם ברמיזה, דיבר אחריו ואמר: כן, הרי ברור שידענו. בוריס ג'ונסון, שמרן בן שמרנים, שר החוץ הבריטי, חבר טוב שלי, אמר: אם היינו זקוקים לעוד הוכחה למה צריך הסכם גרעין, החשיפה של נתניהו הביאה את ההוכחה הזאת. יצרנו אפקט הפוך. הרי גם ראש הממשלה יודע שביטול חד-צדדי של ההסכם – שרק האמריקנים יעשו אותו – יגרום נזק בדיוק לדבר שמעסיק אותנו. הוא לא יביא לתוצאה הרצויה. כל מה שיקרה זה שלרוסים ולסינים יהיו יותר עסקים בטהרן בזמן שטהרן תהיה משוחררת, מבחינתה, לפתח נשק גרעיני, כי הם יגידו: זהו, הינה, האמריקנים יצאו חד-צדדית מההסכם. מקצועית, הדבר הנכון לעשותו היה כך: ראש הממשלה, ראש המוסד, היו צריכים לצאת לסבב בבית הלבן, בקיי ד'אורסיי בצרפת, באליזה, בבונדסטאג אצל מרקל, ולהציג להם את החומרים בפורומים סגורים. זה מה שעושים עם חומר מודיעיני – מציגים אותו בחדר סגור ומחויבות כזאת, של אחד על אחד, של ראש ממשלת ישראל. זה מה שאני הייתי עושה אם הייתי ראש הממשלה היום – מול קנצלרית, מול נשיא צרפת, מול ראש הממשלה הבריטית, מול הנשיא האמריקני, האפקט הרבה יותר דרמטי מבחינת המחויבות שלהם למה שמעסיק אותנו אל מול האיראנים. עכשיו הם ראו את זה בטלוויזיה, ויש להם את עוצמת המחויבות של מישהו שרואה משהו בטלוויזיה ושואל את עצמו אם ראש הממשלה הישראלי לא עושה פה פוליטיקה במקום ביטחון. המצגת שלו בסוף דוחפת את האמריקנים לכיוון שלא רצוי לנו. הנשיא טראמפ הוא אחד הידידים הגדולים שהיו לעם ישראל בבית הלבן, אם לא הגדול מכולם, אבל השאלה היא מה האינטרס הישראלי. אתה גם לא רוצה לשחוק את הידידות הזאת ביותר מדי בקשות. מה האינטרס הישראלי? מטרתה של מדינת ישראל היא להגיע למצב שבו ארצות הברית, יחד עם גרמניה, עם צרפת, עם בריטניה, פועלות יחד, כשאנחנו, הפעם, ליד השולחן, כדי לשנות את ההסכם; כדי להכפיף אליו את תוכנית הטילים; כדי שכל ה-PMD – כל התוכנית הצבאית האיראנית – תהיה חלק מהסכם הגרעין, להדק את הפיקוח, להחזיר את הסנקציות על הפרות שלא מופיעות היום בהסכם. אפשר לעשות סנקציות על הטילים הבליסטיים; אפשר לעשות סנקציות על המעורבות בטרור; אפשר לעשות סנקציות על תימן. אנחנו יכולים להחזיר את הסנקציות בעבודה נכונה, רק כשאתה עושה מסיבות עיתונאים במקום מדיניות חוץ ונאומים בטלוויזיה, במקום פגישות עם מנהיגי העולם בנושאים הרלוונטיים – זה לא יקרה. אנחנו צריכים למנף לטובת ישראל את ההחלטה – או ההצעה – הנכונה של הנשיא מקרון לכתוב כבר היום: במקום הסנקציות – provision; במקום הדרך הלא-נכונה שבה רצו לצאת מהסכם הגרעין בעוד שבע שנים, לכתוב כבר עכשיו את ההסכם הבא, שבו איראן לא יכולה לגמור את ההסכם ולהתחיל לפתח מהיום הראשון את הנשק הגרעיני שלה. אני הייתי נגד הסכם הגרעין. הוא הסכם רע. אני שיתפתי פעולה עם ממשלת ישראל מהאופוזיציה בניסיון לעצור אותו. עבדתי בקונגרס, עבדתי בסנאט, ואני שותף לעמדה שאומרת שצריך לתקן אותו. אבל המצגת של נתניהו הייתה טעות שגרמה נזק למטרה הזאת. אני לא משונאי נתניהו; אני ישבתי בממשלתו, אני מכיר אותו הרבה מאוד שנים, אבל אני אומר כבר כמה זמן – לא בכעס, לא כהתגרות, אלא בדאגה הולכת וגוברת: קרה לו משהו. הוא עושה טעויות שהוא לא עשה בעבר, ובמקרה הנוכחי אנחנו נשלם על הטעות הזאת מחיר יקר, גם מודיעיני וגם מדיני. אני מודה שאני מודאג עוד יותר, מפני שהטעויות האלה מגיעות באותו שבוע שבו הכנסת מעבירה חוק שאומר שראש הממשלה יכול לצאת למלחמה בלי אישור של הקבינט. הוא ושר הביטחון; שכחו שהיו פה תקופות ארוכות שראש הממשלה ושר הביטחון היו אותו בן אדם. אני אומר לכם, זה היה מדאיג אותי גם אם היה עומד בראש המדינה עכשיו ראש ממשלה צעיר ורענן ולא שחוק, שעושה הרבה פחות טעויות. בוודאי שזה צריך להדאיג אותנו כשעומד בראש המדינה ראש ממשלה שכולנו יודעים שהוא כבר לא מה שהיה, ושיש שחיקה בקבלת ההחלטות שלו. אני אסיים בחוק הלאום שאני מציג כאן. יש עתיד תומכת בחוק הלאום בגרסה של הליכוד, בגרסה שאותה הניח על שולחן הכנסת בני בגין. זוהי הגרסה שאני מניח היום על שולחן הכנסת – לא הגרסה העקומה, המפלה, הרשלנית והבעייתית שהונחה פה לפני יומיים, אלא הגרסה הבהירה, החכמה, המאזנת והמאחדת של חבר הכנסת בנימין זאב בגין מן הליכוד. אנחנו שמנו אותה מילה במילה. לא שינינו אות. אם אתם בעד חוק הלאום כמונו, אם אתם בעד הגדרת מדינת ישראל כמדינת הלאום של העם היהודי, אני קורא לכנסת להצביע בעד החוק. תודה רבה.
אדוני היושב-ראש, כנסת נכבדה, קודם כול, שנה טובה, גמר חתימה טובה. כל מה שטוב והגון וישר נמצא תחת מתקפה. הגיע הזמן שנצא להתקפת נגד, כי זו מלחמה על הנשמה. הישראלים הם משפחה, ואנחנו לא ניתן לפגוע במשפחה שלנו. השרה שקד אומרת לנו שהיא מייצגת תפיסת עולם שמרנית. אני לא חושב שלזה התכוונו ברק והאייק ורוג'ר סקרוטון וכל האנשים שמכנים את עצמם עמוד השדרה הפילוסופי של השמרנות. שמרנים שומרים על המשפחה; שמרנים שומרים על המשטרה; שמרנים שומרים על בית המשפט; שמרנים שומרים על שלטון החוק. שמרנות, השרה שקד, זה לשמור קודם כול על הקהילה שבה אתה חי; לתקן, לא להרוס; לזכור שיש דבר כזה מסורת שלטונית ולשמור עליה. במקום זה אתם מפרקים את הקהילה. מה אתם מציעים? במקום בית המשפט הזה שאתם כל כך מתעבים, מה אתם מציעים? במקום המשטרה הזאת שאתם מנסים להרוס, מה אתם מציעים שיבוא? מה אתם מציעים בכלל, חוץ מפירוק של כל המוסדות וכל הרעיונות שמחזיקים אותנו ביחד? טוענים – עומדים פה פעם אחר פעם ראש הממשלה, את, השרה, שרים אחרים, ופעם אחר פעם אומרים שזו מדינה נהדרת. אני מסכים, זו מדינה נהדרת, אבל אתה לא יכול לטעון שזו מדינה נהדרת ובה בעת לטעון שאתה רוצה לפרק את כל המנגנונים שמחזיקים אותה ושמרכיבים אותה. אתם גאים בצה"ל, אבל תוקפים את המפקדים שלו; אתם גאים בבית המשפט, אבל תוקפים את שופטיו; אתם גאים בשלטון החוק, ותוקפים את המשטרה והשוטרים. כן, זו מדינה מופלאה. פורסם סקר החודש שאומר שתשעה מכל עשרה ישראלים מאושרים מחייהם בארץ ישראל. אני אחד מהתשעה. אני מאושר לחיות פה, אני גאה לחיות פה. זו מדינה שיש מה להתגאות בה, אבל יש חור בטנק הדלק, יש תקלה, והתקלה היא המערכת הפוליטית שלנו, התקלה היא הבניין הזה, התקלה היא הממשלה שמכהנת פה. המערכת הפוליטית שלנו הפכה למחלה אוטואימונית: המערכת תוקפת את עצמה, היא תוקפת את הגוף מבפנים. הפוליטיקה הזאת, שאמורה הייתה לעבוד אצל האזרחים, בעצם עובדת רק אצל עצמה – פוליטיקאים שעסוקים כל היום בעצמם, בטובתם, בג'ובים שלהם, בכספים שהם רוצים לחלק; ממשלה וכנסת שפוגעות בחיים המשותפים, בערבות ההדדית שלנו. את מי בדיוק זה משרת, שנהיה מפולגים? מי שמח כשהוא רואה שאנחנו רבים בתוכנו, כשהוא רואה אותנו מתנגשים ומנאצים ומקללים ושונאים ופוחדים וכועסים? מי מרוצה מזה? חברת הכנסת זועבי לא נמצאת פה היום, אבל היא מרוצה מזה; נסראללה מרוצה מזה; אסמאעיל הנייה מרוצה מזה. אותם זה משמח. למי טוב, או למי טובה משטרה חלשה? למושחתים. למי עוד יותר טובה משטרה חלשה? למושחתים בכירים. למי עוד יותר טובה משטרה חלשה? לראש ממשלה שיש כנגדו חשדות חמורים. למי טוב בית משפט חלש? למושחתים. למי טוב עוד יותר בית משפט חלש? למושחתים בכירים. למי ממש טוב בית משפט חלש? לראש ממשלה שיודע שלפתחו של בית המשפט הזה תגיע השאלה אם הוא יכול או לא יכול לכהן עם כתב אישום. התשובה, אגב – שהוא לא יכול, ובגלל זה כל כך דחוף להם להחליש את בית המשפט; בגלל זה לא אכפת להם לפרק מבפנים את החברה הישראלית. אזרחי ישראל, תבחרו באיזו מדינה אתם רוצים לחיות: במדינה עם משטרה חלשה, בית משפט חלש ושלטון מושחת שעוסק רק בעצמו, או במדינה עם שלטון חוק חזק וממשלה שעובדת אצלכם, שעובדת למענכם ובשירותכם? האם אתם רוצים לחיות במדינה עם ראש ממשלה שמפלג ומסית ומחולל ומעורר שנאה מהבוקר עד הערב או במדינה שבה יש ראש ממשלה ישר והגון שיעבוד בשבילכם? במדינה שבה כולם שווים, או במדינה שבה אפילו את הגיוס לצה"ל ממשכנים בשביל פוליטיקה זעירה? אנחנו נאבקים היום מפה, מהבניין הזה, על הדבר הכי בסיסי שבזכותו קיימת מדינת ישראל – על הביחד, על העוצמה של הביחד, על החשיבות של הביחד, על ההבנה שאם לא נהיה פה ביחד לא נהיה. תודה רבה.
גברתי היושבת-ראש, כנסת נכבדה, חבריי מן הקואליציה, ראש הממשלה, בואו לבחירות. בואו לבחירות. אתם כל כך בטוחים בעצמכם, אתם כל כך משוכנעים שתנצחו, בואו לבחירות. בואו נלך לבחירות. הממשלה הזאת נמאסה על הציבור הישראלי, בואו לבחירות. אמרתם שאין בעיה, בואו. אני רוצה להעיר משהו על נאומו של ראש הממשלה, כי כולנו הבנו שהקמפיין שלו זה כמה המדינה נהדרת, והוא הסביר שהאופוזיציה מנותקת, וראו שהוא בנה את השורה שאליה הוא כוונן את כל הנאום. הוא אמר: המדינה לא גנובה, היא מגניבה. אז יש לי הצעה לראש הממשלה. קודם כול, אם אתה רוצה לדבר על ניתוק, אל תשתמש בסלנג משנות ה-90, תלך על משהו שכרוך בזמן של עכשיו. לא שהיית מאז שנות ה-90 באיזשהו מגע עם הציבור הישראלי, אז תתייעץ עם האנשים סביבך ותנסה לייצר משהו טיפה יותר מעודכן. כן, ישראל מגניבה, היא רק זקוקה לאלטרנטיבה. בואו לבחירות. אתם לא מעיזים אפילו להגיד את זה פה מעל הדוכן, כי הרי זה לא דיון ערכי ביניכם. אתם עסוקים רק בדבר אחד, בעצמכם. בג'ובים שלכם, במקורבים שלכם, בכותרות שאולי תייצרו. אפילו הקבינט, מה שהיה פעם קודש הקודשים של מדינת ישראל, הפך לתעלול יחצני. מופע של חוסר אחריות שלא היה כמוהו מאז הוקמו הקבינטים במדינת ישראל. כל דבר אצלכם הוא רק התרגום הפוליטי שלו: חוק הגיוס, חוק הפונדקאות, נושאים ערכיים מהמעלה הראשונה. הרי לא באמת אכפת לכם מערכים, אלא רק אתם ומה טוב לכם ואיך יצא לכם מזה משהו, ומה זה יעשה לקואליציה הנוכחית ומה זה יעשה לקואליציה הבאה. אז אני רוצה להגיד לכם, לכל מי שתהה למה אנחנו מהאופוזיציה מובילים את חוק הגיוס, זה מפני שאני עושה משהו שנתניהו לא מסוגל להבין, אפילו: אני שם את האינטרס הלאומי לפני החישוב הפוליטי. מה שטוב למדינה, לאזרחי המדינה, לצעירים החרדים, לצה"ל, לפני השאלה איך עושים על זה איזה סיבוב פוליטי של חמש דקות מכוערות. כי זו האלטרנטיבה. אז נתניהו החליט ללכת על קמפיין המדינה המדהימה. אני רוצה אולי להפתיע אותו ואת חבריו: אני מסכים, ישראל אכן מדינה מדהימה. היה לא מזמן סקר, אמרו: תשעה מכל עשרה ישראלים מאושר וגאה להיות ישראלי. אני אחד מהתשעה האלה. אני מאושר וגאה להיות ישראלי. יש רק דבר אחד שאני לא גאה בו ושאני מאוד לא מאושר ממנו. יש תקלה אחת במדינה המדהימה הזאת, וזו המערכת הפוליטית שלנו. יש לנו מערכת פוליטית מושחתת, מקולקלת, מסואבת, שמורכבת בעיקר מממשלה שכל היום עסוקה רק בעצמה, שתשעה מעשרה האנשים האלה שאוהבים את המדינה מסתכלים עליה באימה ואומרים: מה הם רוצים, האנשים האלה? למה הם מעבירים את החוקים האלה? למה לא אכפת להם מאיתנו בשום צורה שהיא? אז אם אנחנו רוצים לתקן את המדינה, לדאוג לזה שתהיה לה מערכת פוליטית שהיא טובה – כמו תעשיית הסטרטאפ שלנו, כמו הצבא שלנו, כמו החיילים שלנו, כמו כל הדברים המוצלחים שראש הממשלה, כה באומנות, גנב עליהם את הקרדיט פה על הדוכן – אז יש לי הצעה: אם אתם רוצים מערכת פוליטית שעובדת בשביל אזרחי מדינת ישראל ולא בשביל עצמה, בואו לבחירות, נראה אתכם. תודה רבה.
גברתי היושבת-ראש, כנסת נכבדה, לפני שנדון בעניין הגבלת הכהונה, היום בבוקר פורסמה ההתקפה המכוערת שהטילה ספק בכבודו ובהגינותו של נשיא מדינת ישראל. לראש הממשלה יש תפקיד; חלק מתפקידו של ראש הממשלה זה להגן על מוסד הנשיאות ולהגן על הנשיא. וכשאומרים שכל ההדלפות המכוערות האלה הגיעו מלשכתו של ראש הממשלה, תפקידו של ראש הממשלה לקום, לבוא הנה, למצוא מיקרופון, להגן על הנשיא, להסביר שהוא לא עומד מאחורי זה, להסביר שלעולם לא יהיה מצב שממשלת ישראל תפקפק בהגינותו ובכבודו של הנשיא ריבלין, שכל יושבי הבית הזה מכירים אותו היטב ויודעים היטב שכל תיאוריות הקונספירציה המכוערות וההזויות האלה לא יכולות להיות נכונות. זה בושה, ואם הבושה הזאת הגיעה מלשכת ראש הממשלה – ראש הממשלה עצמו, בקולו, צריך לבוא ולהגן כאן על נשיא מדינת ישראל, אחרת – זה הוא, ואנחנו יודעים שזה הוא. עכשיו אנחנו נדבר על הגבלת הכהונה לראש ממשלה. אני רוצה הפעם לדבר על נושא הגבלת הכהונה, בלי החקירות, ובלי השחיתויות, ובלי ההתקפה הרגילה, אלא לדבר על הסיבה לזה שיש הגבלת כהונה במדינות כמו ארצות הברית – דמוקרטיות מפוארות – ועל זה שבנימין נתניהו הצעיר עצמו תמך כל חייו, עד שהוא הגיע לנקודה שזה משפיע עליו אישית, בהגבלת כהונה לראשות ממשלה. הסיבה שצריך להגביל כהונה היא שאחרי 20 שנה on and off בתפקיד – מ-1996 – מה שלא עשית, כבר לא תעשה. מה שלא עשית בעזה כבר לא תעשה, ואנחנו רואים את התוצאות יום-יום. מה שלא עשית בשביל ילדים בפריפריה, אתה כבר לא תעשה, ואנחנו רואים את התוצאות כל יום; מה שלא עשית בשבילם בחינוך, מה שלא עשית בשבילם בצמצום פערים חברתיים, כבר לא תעשה; מה שלא עשית במלחמה בביורוקרטיה וברגולציה, כבר לא תעשה. ראש הממשלה עומד כאן פעמיים בשנה ומסביר לנו שהוא עומד להילחם בביורוקרטיה וברגולציה. הוא אפילו לא שם לב שהוא חוזר כל פעם על אותם משפטים, ושום דבר לא קורה, כי מה שלא עשית אתה כבר לא תעשה. זוהי האמת. מדברים שנים – הוא, שמעתי נאומים שלו בממשלה, בכנסת, על יציאת חרדים לעבודה, ושום דבר לא קורה, כי מה שלא עשית כבר לא תעשה. 20 שנה לא עשית כלום, זה כבר לא יקרה. דברים לא משתנים, אנשים לא משתנים. אני אגיד לכם משהו על אורנה פרץ, שכולם דנו בה פה בשבוע שעבר, שנראה כבר לפני נצח. אורנה פרץ לא משעממת; אורנה פרץ לא רוצה למות. כי במדינת ישראל, בפריפריה מתים שלוש שנים לפני המרכז. שעה נסיעה מפה – גברתי היושבת-ראש, את מערד, את מכירה את זה היטב: שעה נסיעה מפה, אנשים מתים שלוש שנים לפני יושבי הבית הזה, על שירותי בריאות לקויים, על תשתיות בריאות לקויות. ושנים על שנים מבטיח להם ראש הממשלה שזה יתוקן, וזה לא יתוקן, מפני שמה שלא עשית כבר לא תעשה. אני לא אומר שנתניהו לא עשה דברים טובים; עשה גם דברים טובים. רק שקורה הבלתי-נמנע: אחרי שעוברות 20 שנה אתה כבר לא אוהב שינויים, ואתה פוחד מהם, ואתה מעדיף את העבר ואת ההווה על פני העתיד. ומכל הבעיות המרכזיות של העתיד אנחנו היום מתעלמים.
50% מתלמידי כיתות א' במדינת ישראל השנה – השנה, לא בעוד 20 שנה, לא בעוד 15 שנה – 50% מתלמידי כיתות א' במדינת ישראל השנה הם או בחינוך החרדי או בחינוך הערבי. כמובן שאין לנו דבר וחצי דבר נגד חרדים וערבים, להפך, אחינו אתם. אבל זה אומר ש-50% מתלמידי בית הספר במדינה הזאת ב-12 השנים הקרובות לא ישמעו את ההמנון בבית הספר, לא יראו את הדגל, וחלק גדול מהם לא יקבל את ארגז הכלים הדרוש בשביל לפרנס את עצמו ואת ילדיו. אם הם לא יוכלו לפרנס את עצמם, מי יפרנס אותם? ולמה ראש הממשלה לא מטפל בזה? כי מה שלא עשית כבר לא תעשה. היו לך 20 שנה של הזדמנויות לטפל בזה. לא עשית כלום, כבר לא תעשה. מה נעשה בעידן שבו המכונות מחליפות את בני האדם? זה העידן שבו אנו חיים היום. זה יגרום לאבטלה, צריך להתארגן מול זה. אבל בשביל זה צריך לחשוב את ההווה ואת העתיד, לא רק את העבר. מה נעשה כשיהיו פה 10 מיליון פלסטינים? מה נעשה כשהדמוקרטים יעלו לשלטון בארצות הברית? מה נעשה כשהפקקים יגיעו למצב של שעתיים וחצי בבוקר במקום שעה וחצי? מה נעשה כשמערכת הבריאות תקרוס? כל אלה הבעיות האמיתיות הרלוונטיות לחיי המדינה. בנימין נתניהו, הייתה לו הזדמנות, הוא לא טיפל בהן, ומה שלא עשית, כבר לא תעשה. וזה בסדר שאין לו תשובות לזה, הוא לא אמור היה להיות ראש הממשלה של העתיד, הוא ראש הממשלה של העבר. וראש הממשלה של העבר לא אמור אפילו להכיר את זה, זה לא אישי. ביום ראשון – הבית הזה אפילו לא בירך אותו, אולי זאת ההזדמנות – ביום ראשון האחרון ראש הממשלה היה בן 69, נכנס לשנתו ה-70. אדם שאין לו סמארטפון בכיס, שאין לו מחשב על השולחן, שמעודו לא הוריד אפליקציה. אני לא אומר את זה לגנותו. באמת, אני לא רוצה שזה יישמע כמו ירידה. בסוף זה חיים בכלוב זכוכית. 20 שנה – מ-1996 הוא חי בכלוב של זכוכית. אז אי-אפשר להיות מופתעים מזה שאחרי 20 שנה כאלה אין לו חיבור לעתידה של מדינת ישראל ולבעיות הקיומיות הרלוונטיות שלה, אלא הוא מחובר יותר לעברו ולהישגים שהיו לו עד עכשיו, שאותם הוא נוהג לפרט בין שהיה לו חלק בהם או לא היה לו חלק בהם. אנחנו לא רוצים הגבלת כהונה לראש ממשלה בשביל להכניס למישהו או בשביל לגרום למישהו נזק או בתור קיצור הליכים דמוקרטיים, אלא מפני שזה לא טוב למדינה הזאת, זה לא טוב לעתידה וזה לא טוב לילדים שלנו. ואם הליכוד כל כך בטוח ביכולתו לנצח בחירות, אז שינצח את הבחירות, אבל לא יכול להיות ש-20 שנה אדם ישב, ייאבד לאט-לאט את המגע עם המציאות, מתוקף הטבע, ויגיד: נכון שפעם חשבתי שצריך לעשות משהו בעניין אבל חזרתי בי, כי היום זה נוגע לי ורק לי. תודה רבה.
אתה רוצה עסקה? אתה רוצה עסקה? בוא נעשה עסקה.
בוא: קום תתפטר מחר, אני ארוץ בפריימריז, אין בעיה.
אני מציע לך עסקה. אז אתה נגד.
בוא, עסקה. בוא, עסקה. פחדנים.
אני מסכים. משטר נשיאותי, ובהגבלת קדנציות.
וחוקה, וחוקה. התשובה היא כן, אבל זה כולל חוקה.
התשובה היא כן, אבל עם חוקה.
השר לוין, זה היה מופע מופלא, כי באמת, לדבר על חוקים פרסונליים – אתה קורא לזה חוק פרסונלי? יש חוק פרסונלי שלא העברתם? מה זה חוק ההמלצות, לא חוק פרסונלי? מה זה חוק החסינות, לא חוק פרסונלי? מה זה החוק הצרפתי, לא חוק פרסונלי? מה זה מה שעלה עם הנשיא היום הבוקר, לא חוק פרסונלי? כל מה שאתם עשיתם בשנתיים האחרונות זה חוקים פרסונליים בשביל להציל את ראש הממשלה מהחקירות שלו. אתה עולה הנה וברצינות רוצה לדבר נגד חוקים פרסונליים? אתם לא עשיתם חוקים לא פרסונליים. אין חוק אחד שעשיתם בשביל אזרחי מדינת ישראל.
כל מה שאתם עושים זה חוקים פרסונליים בשביל ראש הממשלה. חוץ מזה, יש גבול כמה תעמוד פה ותדבר נגד זה, כשאנחנו, לכולנו יש את כל הטקסטים של נאומי ראש הממשלה בעד הגבלת כהונה לראשי ממשלות. הוא תומך, מנחם בגין תמך, ועכשיו אתה מדבר איתנו על חוקים פרסונליים? רצית להציע עסקאות? אני אציע לך עסקה. תורידו את כל החוקים הפרסונליים שעשיתם בשביל להציל את ראש הממשלה מהחקירות ומהשחיתות, ואנחנו נוריד את זה.
השרה רגב, גם לשקר צריך לדעת, לא רק להגיד את האמת. עמדת פה על הדוכן ואמרת: אני רוצה להזכיר לכם מי היה שר האוצר ב-2015. ב-2015 שר האוצר היה משה כחלון, אני כבר לא הייתי שר האוצר יותר משנה, וב-2014 ראש הממשלה היה בנימין נתניהו, וב-2013 ראש הממשלה היה בנימין נתניהו ושרת התרבות הייתה מהליכוד, ומי שלא נתן תקציבים לתרבות זה הליכוד. כמה אפשר לשקר מהדוכן הזה?
עכשיו, מילא שאת לא מבינה בתרבות, את גם לא מבינה בלוח השנה? אני אקנה לך לוח שנה, תסתכלי עליו, תבדקי מה התאריכים, ותגידי אותם כמו שצריך.
למה לעמוד פה ולשקר? את עכשיו גם עומדת כבר במליאה ומשקרת?
מילא זה שזה לא נהוג לעמוד ולצעוק, זה לא נהוג לעמוד, לצעוק ולשקר – והכול באותה נשימה. ב-2015, שרת התרבות, אתם כבר הייתם פה בשלטון, ולא נתתם כלום חוץ מהצהרות ושקרים על הדוכן. זה כל מה שאת עשית מאז שאת שרת התרבות. עמדת פה ושיקרת על הדוכן. תודה רבה.
אולי תפסיק עם השקר הטיפשי הזה? אולי תפסיק עם השקר הטיפשי הזה? שקרן.
קצת עצוב, אחרי שהפסדת בכל מקום. היה קשה להפסיד בערד אתמול.
ידעתי שתבוא עצבני, מר ליצמן.
מי שואל אותך? מי ביקש ממך ומי שאל אותך מה אנחנו עשינו?
מה אתה אומר? מי מנבל את הפה? אתה שומע את עצמך?
סע לערד. מי שואל אותך? אנחנו לא מפחדים ממך.
אדוני היושב-ראש, כנסת נכבדה, אדוני ראש הממשלה, לא מעט רגעים של שפל ראיתי בשתי הקדנציות שאני כבר פה חבר כנסת, אבל היומיים-שלושה האחרונים היו שיא חדש, כי ראש הממשלה ולשכתו עשו כל שביכולתם כדי למנוע את הדיון הזה. פעם אחרי פעם צלצלו וניסו להגיד לנו: אולי נדחה, אולי נבטל – –
– – אולי נבטל, אולי נדחה, אנחנו לא יכולים – –
– – אנחנו לא יכולים. אדוני ראש הממשלה, אני מציע שתבדוק את הלשכה שלך.
השיא, השיא היה כשצלצלו אתמול ואמרו: תראו, אנחנו מבקשים מכם לדחות, מפני שיש ישיבת אבל מיוחדת על מותו של אדם טוב, שכל הבניין הזה אבל על מותו, השר דוד אזולאי – באמת, יהודי יקר, ואני מנצל את ההזדמנות לשלוח מפה תנחומים למשפחתו, תנחומים לכל סיעת ש"ס, משפחת ש"ס. ואז אמרו: אבל אנחנו רוצים לעשות ישיבת אבל מיוחדת בשעה של הדיון הזה – שאנחנו כבר שלושה ימים מנסים להתחמק ממנו, ראש הממשלה – – –
לא, אל תגיד לא. אלה העובדות. שלושה ימים ניסיתם לברוח – –
– – ואז ניסיתם לקבוע את ישיבת האבל על מותו של השר דוד אזולאי, יהודי יקר, בדיוק לשעה הזאת. אמרנו לכם: למה? יש עוד 23 שעות רק ביממה הזאת. אתם רוצים – תעשו את הדיון ב-16:30. אין בעיה, נקזז את כולכם. הצענו לכם לעשות את הדיון ב-18:00. לשכתך אמרה, אדוני ראש הממשלה: הוא לא יכול, הוא צריך להתכונן לנסיעה לאלבניה. אמרנו להם: הנסיעה לאלבניה היא מחר. למה הוא צריך להתכונן אליה היום? אמרו לנו: לא, זה נסיעה ביטחונית מאוד חשובה. היא כל כך חשובה שביטלת אותה, אתה לא נוסע מחר לאלבניה. נכון, אדוני ראש הממשלה?
אתה נוסע, אבל לא לאלבניה, אז אתה לא צריך להתכונן לנסיעה ביטחונית מאוד חשובה לאלבניה. נכון?
אני בטוח שאני אשמע על הנסיעות שלך, אנחנו שומעים עליהן כל הזמן, אבל את הדיון הזה לא רצית לקיים. והסיבה שלא רצית לקיים את הדיון הזה, והסיבה שהייתם מוכנים להגיע לשפל הזה – של להשתמש בישיבת האבל על מותו של אדם טוב – היא בגלל ציטוט אחד: הציטוט, אדוני ראש הממשלה, שלא רצית שמישהו יזכיר לך; הציטוט שהרי ידעת שאני אעמוד פה ואצטט, וזה הציטוט שלך. אתה אוהב שמצטטים אותך על הדוכן, נכון, אדוני ראש הממשלה? בסך הכול אלה דבריך, אז אני אקריא את דבריך מילה במילה מתוך סרטון שאתה עשית – הציטוט שלא רצית שיהיה פה במליאה: "לאימהות יחידניות יש זכות לתהליך פונדקאות", אתה אמרת, "אבל לאבות פונדקאים אין זכות כזאת. זה פשוט לא הוגן", אמר ראש הממשלה בקולו העבה והסמכותי. "וצריך לתקן את זה.  לכן הודעתי לו" – הודעתי לו זה לחבר הכנסת אוחנה, שיושב פה – "היום בישיבת סיעת הליכוד שאני אתמוך בתיקון החוק שהוא יגיש". לא עברו 48 שעות, וחוק הפונדקאות – תיקון החוק – הוגש והיה פה במליאה. ואתה, אדוני ראש הממשלה, שמתהדר בזיכרונך, נכנסת הנה למליאה והצבעת נגד התיקון לחוק שאומר שלאימהות יחידניות יש זכות להליך פונדקאות, אבל לאבות פונדקאים אין זכות כזאת וזה פשוט לא הוגן וצריך לתקן את זה. למה? מפני שכרגיל, נכנעת לחרדים. כי כשאתה פוגש אותם, כניעתך – אומנותך; כמו שנכנעת בחוק הגיוס, כמו שנכנעת בחוק המרכולים, כמו שנכנעת בלימודי הליבה, כמו שנכנעת בכל דבר שעלול לסכן במעט את הקואליציה שלך. רק בדרך שברת את ליבם של אלפי זוגות צעירים שכל מה שהם רוצים זה להיות הורים. כל מה שהם רוצים זה להיות אבא. אתה אבא, אדוני ראש הממשלה; אני אבא; כל בן אדם שנמצא פה יש לו הזכות להיות אבא. אתה לא הסכמת להצביע כדי שאנשים צעירים יהיו אבא, וחבריי עידן רול והראל סקעת צריכים לנסוע לחוץ לארץ בשביל הזכות הבסיסית הזאת לגדל ילד – להחזיק תינוק על הידיים בלילה, להחליף חיתול, לשים מוצץ ולהאכיל.
ואני שואל אתכם, חבריי חברי הכנסת, מן הקואליציה, ואני שואל אותך, אדוני ראש הממשלה: מה אכפת לכם? מה זה עניינכם? למה לא אכפת לכם כשאתם שוברים את ליבם של אנשים צעירים שרוצים להיות הורים? למה זה לא נראה לכם חשוב? במה זה היה משנה את חייכם אם הייתם מצביעים בעד? הם היו עוזבים את הקואליציה? באמת, אדוני ראש הממשלה, אתה פוליטיקאי ותיק. אתה פוליטיקאי כל כך ותיק, שאתה ואני יודעים שאתה מקשיב גם עכשיו כשאתה מעמיד פנים שאתה לא, כי את הטריק הזה המצאנו ביחד.
אני שמח לשמוע שאתה מקשיב, כי אם אתה מקשיב, אז אני אגיד לך עוד משהו שאני יודע עליך: זה אפילו לא נגד סולם הערכים שלך; אתה אפילו לא חושב שזה לא בסדר שלאבא ואבא יהיה תינוק. רק בסולם הערכים שלך יש דבר אחד שהוא הרבה הרבה מעבר לרעיון שלאנשים יש זכות להיות הורים, וזה הרעיון שיש לך זכות להיות ראש ממשלה – מבחינתך לתמיד, כי השרידות הפוליטית היא מעל כל דבר, כי בסוף לא נותרה עצם אידיאולוגית אחת בגופך. הכול פוליטיקה; הכול עיסוק בעצמך; הכול השאלה איך לקשור את העניבה היום בבוקר. היו לנו פעם ויכוחים על ערכים, לך ולי. הרי אנחנו מכירים יותר מ-20 שנה. היום אין עם מי להתווכח. זה אפילו לא מצב שאני עומד פה ומנהל מולך ויכוח אידיאולוגי עמוק על השאלה מהי משפחה אלטרנטיבית, או למה לאמיר אוחנה יש זכות להיות אבא כמו לכל אדם אחר בבניין הזה, או לעידן שם, למעלה, או לכל הקהילה שמסתכלת עליהם. אין טעם לנהל את הוויכוח הזה, כי אין לך ערכים שאתה רוצה להגן עליהם או לא להגן עליהם. לא נשאר. והיות שאני מכיר אותך יותר מ-20 שנה זה בעצם עצוב, כי אני זוכר אותך אחר; אני זוכר אותך מוכן, גם פה בבניין, להילחם על דברים שאתה מאמין בהם, לקחת בכל זאת סיכון פוליטי – וזה סיכון פוליטי קטן מאוד במקרה הזה – מתוך רצון לעשות טוב לאנשים אחרים. במקום זה יש לנו קואליציה שמורכבת בעצם מצד אחד – מאנשים שאני לא מסכים לאף מילה שהם אומרים, אבל לפחות יש להם אידיאולוגיה, ומצד שני אתה מנהיג חבורה של ציניקנים שכבר לא אכפת לה משום דבר. גם את התרגיל הזה ששולחים מישהו שיעמוד וידבר איתך, כאילו, המצאנו ביחד, וגם לזה אף אחד בבניין הזה לא מאמין. אני אומר מפה, מהדוכן: אחרי שניבחר נעביר את חוק הפונדקאות; נעביר את ברית הזוגיות; נעביר שוויון מלא לקהילה הלהט"בית. ותתבייש לך.
אדוני היושב-ראש, כנסת נכבדה, גברתי שרת התרבות, את עוד חייבת לי התנצלות מהדיון הקודם.
אני אשמח. אני רוצה להגיד משהו על החוק הזה שהבנתי שטרם נאמר פה: הוא קיים. יש כבר חוק כזה. אולי לא קוראים לו נאמנות בתרבות, אבל החוק הזה קיים. כבר היום בחוק יש אפשרות למנוע את המימון של מונולוגים של מחבלים בתיאטרון, שזה רעיון מצוין, כי אף אחד מאיתנו לא רוצה שיממנו מונולוגים של מחבלים.
וכבר היום אין שום בעיה למנוע מימון של ביזוי של הדגל, שרת התרבות, כמו שאת יודעת היטב – שזה מצוין. חופש הביטוי הוא לא זכות מוחלטת. טוב שיש איזונים. רק יש חוק כזה.
מדינת ישראל אכן לא צריכה לממן הסתה. בגלל זה יש חוק למניעת הסתה. ומדינת ישראל לא צריכה לממן חוק שאוסר – מימון של תמיכה בנכבה, ובגלל זה ב-2011 הבניין הזה העביר, כפי שאת יודעת היטב, את חוק הנכבה. כל מה שיש בתוך החוק שלך כבר קיים.
מה שמעלה את השאלה: למה את עושה מאמץ גדול לחוקק חוק שכבר קיים? והתשובה היא: כי בא לך על המריבה הזאת.
בא לך על זה שהשמאלנים יצעקו: סוף הדמוקרטיה, ואת תצעקי: שמאלנים, תפסתי שמאלנים. אז המצאת חוק; ארזת חוק שכבר קיים.
יש את זה. יש חוק כזה. לא צריך. סתם המצאת.
נכון שישמח אותך אם לך תהיה שליטה על הכסף.
כי אם תהיה לך שליטה על הכסף, אז חברי הגאון מאור זגורי, בפעם הבאה שיכתוב מחזה, הוא יצטרך לשלוח לך אותו כדי לקבל ממך כסף, ואז את תוכלי להגיד: יופי, הכסף אצלי. אנחנו כל כך סומכים עלייך שאת תדעי מה לעשות עם הכסף הזה.
אבל יש כבר היום את כל הכלים לעצור הסתה נגד מדינת ישראל בחוקים הקיימים. הכלים האלה כבר קיימים. מה שחסר לנו זה ממשלה שעובדת. אם את היית לוקחת את המשרד שלך ואת משרד האוצר וגורמת להם לעבוד כמו שצריך, ובעצמך היית עובדת כמו שצריך, לא הייתה שום בעיה.
רק הרבה יותר כיף לחוקק חוקים עם שמות מעניינים מאשר לעבוד בעבודה שלך. אני אומר לך, במקום לעבוד על כולם, קומו בבוקר ולכו לעבוד, ולא תהיה בעיה של הסתה, ולא תהיה בעיה של מונולוגים של מחבלים, ותפסיקו עם ההמצאות האלה. חוק נאמנות בתרבות – אולי אין לו שם כל כך אטרקטיבי שיבטיח לך את הכותרות, אבל החוק קיים; כל מרכיביו קיימים. הדבר היחיד שלא קיים זה שלך תהיה שליטה על הכסף, ומתוך היכרות עם עבודתך עד עכשיו, טוב מאוד שלא תהיה לך שליטה על הכסף. תודה רבה.
גברתי היושבת-ראש, חבריי חברי הכנסת, במדינת ישראל, אם הורשעת בעבירה שיש עימה קלון, אתה לא יכול להיות חבר במועצת הרשות לאומית לתרבות הלדינו. כמו כן, אם הורשעת בעבירה שיש עימה קלון אתה לא יכול להיות חבר במועצת הספנות, כי מדינת ישראל החליטה שאם אדם הורשע בעבירה שיש עימה קלון, הוא לא יכול להחליט על נתיבי שיט, כי זה עסק רציני מדי. במדינת ישראל אתה לא יכול להיות נהג של שר אם הורשעת בעבירה שיש עימה קלון, אבל אין שום בעיה להיות שר. אתה יכול להיות שר, אבל אתה לא יכול להיות שר שהוא חבר במועצת הרשות הלאומית לתרבות הלדינו. זה לא אבסורד, זה לא רק מגוחך, זה מכרסם באמון המועט שעוד נותר לציבור בבית הזה ובנציגיו. ברעיון העתיק, המיושן, האנכרוניסטי, שאפשר לסמוך עלינו, שאפשר לסמוך על הכנסת, שאפשר לסמוך על הממשלה, שאפשר לסמוך על ראש העיר. ברעיון העתיק והמיושן שהיושר עדיין שווה משהו במדינה הזאת. אנחנו הגענו למצב – אנחנו יודעים את האמת ובנושא הזה אין הבדל פה בין ימין, שמאל ומרכז, יהודים וערבים, דתיים וחילונים: הציבור לא סומך עלינו בגרוש. העובדה שבממשלת ישראל יושבים שרים שהורשעו בעבירה שיש עימה קלון; העובדה שהציבור מסתכל עלינו ויודע שהבניין הזה לא עוסק במיוחד בנושא טוהר המידות וניקיון כפיים, כי זה לא באמת מעניין אותו – זה לא מעניין אותו כמו שיקול פוליטי, זה לא מעניין אותו כמו הקואליציה הבאה, זה לא מעניין אותו כמו תחזוקת השלטון – היא הכרסום האמיתי. וכשלא מאמינים לבניין הזה, אנשים אומרים לעצמם: אז גם אני. אם הם מושחתים, אז גם אני לא אמלא חשבונית; אם הם מושחתים, אז גם אני אעגל פינה; אם הם מושחתים, אז גם אני אעביר מעטפה כי אני רוצה לסגור מרפסת. זה תמיד מתחיל מלמעלה ואז יורד למטה. אבל האדם הזה, שהורשע בעבירה שיש עימה קלון, מופקד פה בבניין הזה על דברים חשובים באמת. הוא מופקד על ילד בפריפריה, שצריך להחליט אם נותנים לו שיעור העשרה באנגלית או ארוחה חמה בצוהריים. הוא מופקד על אותו ילד, כשהילד הזה גדל, והוא חייל והוא אמור לצאת למלחמה. אנחנו סומכים על הבניין הזה, אנחנו נותנים לבניין הזה את הזכות והחובה לנהוג באחריות בנושאים הכי קריטיים של חיינו. בחיים ומוות באמת. אתם יודעים, בתוך כל הוויכוחים שלנו, בתוך כל השטויות שנאמרות פה, אנחנו שוכחים לעיתים קרובות: אנחנו עוסקים פה באמת בחיים ומוות. אנחנו עוסקים בעתידה של המדינה הזאת, אנחנו עוסקים בילדים שלנו, ואת זה עושים אנשים שהורשעו בעבירות שיש עימן קלון, עברו את הזמן, חזרו הנה, וחזרו לאותו תפקיד. את זה אני קורא לכנסת להפסיק. ואני עושה את זה פעם אחר פעם עד שזה יעבור – וזה יעבור בסוף. הסיבה היחידה, כמובן, שהקואליציה לא מוכנה להעביר את הצעת החוק הזו היא שבממשלת ישראל יושבים כרגע שני שרים שהורשעו בעבירות שיש עמן קלון ויש לנו כמה כתבי אישום בדרך. ובעיקר לא מעניין אותם. לא מעניין אותם הרעיון של יושר. לא מעניין אותם הרעיון שצריך לסמוך על הבניין הזה. הם רוצים שנסמוך עליהם בכסף, הם רוצים שנסמוך עליהם במלחמות; הם רק לא רוצים לשלם שום מחיר תמורת האמון הזה – הם רוצים אותו בחינם. אני קורא לכנסת ישראל לאשר את הצעת החוק. תודה רבה.
השרה, לא היה חוק שאמר שהכנסת והממשלה הם שצריכים להחליט ולא צריך כל דבר להישען על היועצים המשפטיים?
שרת המשפטים, עלה לא מזמן ראש מפלגתך, השר בנט, פה לדוכן ואמר: אנחנו הימין, בחרו בנו למשול. הכוונה היא: בחרו בנו למשול ושהיועצים המשפטים לא ינהלו אותנו, נכון? אז אי-אפשר כל היום לרדת על היועצים המשפטיים עד שזה נוח, ואז להביא חוות דעת שלהם כאילו כזה ראה וקדש: או שאנחנו מאמינים בחוק וסדר, שרת המשפטים, או שאנחנו לא מאמינים בחוק וסדר. שרת המשפטים, ביקשת ממני להקשיב לך כשדיברת – – –
כן, כולכם, חלוקת קשב, זה התחום החזק של כולכם. או שאנחנו מאמינים בחוק וסדר או שלא. או שאנחנו אומרים: אנחנו נבחרנו למשול והיועצים המשפטיים תפקידם לייעץ, או שלא. מה שבטח אי-אפשר לעשות זה לשחק את זה כמו שנוח. אז אני שואל אותך רגע, לא על חוות הדעת של היועץ המשפטי לממשלה: את חושבת שזה סביר שיש שני שרים שהורשעו בעבירות שיש עימן קלון שיושבים לצידך בממשלה? מה את חושבת שזה עושה לאמון הציבור בשלטון? מה את חושבת שזה עושה לאמון הציבור במחויבות שלך, של שר החינוך, של השר לביטחון פנים – שבמקרה שלושתכם יושבים מולי ביחד – למה זה משילות ומה המחויבות של הממשלה הזאת לטוהר המידות, לתקינות, לחוק וסדר? זו השאלה. תודה רבה.
אדוני היושב-ראש, כנסת נכבדה, לפני כמה שנים עמד פה מועמד לראשות ממשלה ונאם; שמו בנימין נתניהו. ואני רוצה להקריא לו מפה את הנאום שלו, מפני שכל מילה אמת – כל מילה הייתה אז אמת; כל מילה היום אמת. אמר נתניהו: אומרים לנו בציניות: מי שכשל הוא זה שיתקן, אסור להחליף את הקברניט. זה בערך כמו להגיד אחרי אסון הטיטניק שאם הקברניט היה שורד צריך היה לתת לו עוד אונייה. איזה הסבר אתם מציעים לציבור כשאתם נצמדים למשרדים שלכם? טובת המדינה לנגד עיניכם, אתם אומרים, כשבעצם אתם מתכוונים לטובתכם אתם; יציבות שלטונית, אתם אומרים, כשבעצם אתם מתכוונים ליציבות שלטונכם; שמירה על הביטחון, אתם אומרים, כשבעצם אתם מתכוונים לשמירה על כיסאותיכם. מדינת ישראל אינה יכולה להרשות לעצמה להמשיך עם מנהיגות כושלת וחסרת אחריות כזאת, מנהיגות רשלנית שמאפשרת חודשים ושנים של ירי טילים על יישובינו, על אזרחינו וילדינו. אזרחים רבים מכל חלקי העם מבקשים מנהיגות אחרת, מנהיגות שאינה משנה את דרכה על פי צורכי ההישרדות שלה. שאיפה זו מאחדת היום אנשים רבים בעלי דעות שונות, מימין ומשמאל, כולל כמה חברי כנסת אמיצים בבית הזה. הם כבר מאסו בתרגילים ובתכסיסים בעולם שבו הפוליטיקה היא חזות הכול, כי על השיח הציבורי בישראל השתלטה לאחרונה תרבות של רמייה שאסור לנו לקבלה. שקר הוא אמת; רע הוא טוב; כישלון הוא הצלחה. זו המנהיגות שנציב בפני ילדינו? זו הדוגמה – הציניות הזאת? חוסר האחריות? אדוני ראש הממשלה, לא תוכל לאורך זמן לחמוק ממשפט הציבור. הבחירות יגיעו, ושם נפגוש כולנו את רצון העם. עד כאן נאום נתניהו. כל מילה, כל מילה – אני חותם. וכאז כן עתה, הבחירות מגיעות, והגיע הזמן לפגוש שוב את רצון העם, מר נתניהו. המילים האלה של נתניהו הן תזכורת, תזכורת לזה שזה תהליך בלתי נמנע. זה מה שקורה כשאתה יותר מדי זמן בשלטון. זה מה שקורה כשאתה מתחיל להגיד לעצמך: המדינה זה אני. הסיאוב הוא בלתי נמנע. הקלקול הוא בלתי נמנע. הגיע הזמן להחליף את השלטון, מפני שהמדינה הזאת חשובה מכולנו; מפני שעם ישראל גדול יותר מכל אחד מאיתנו. נתניהו ראש הממשלה כבר עשר שנים. מה שלא עשית בעשר שנים כבר לא תעשה; מה שלא עשית בעשר שנים בעזה כבר לא תעשה. אם בעשר שנים לא הורדת את יוקר המחיה, כבר לא תוריד. אם עשר שנים הקשישים, הנכים וילדי הפריפריה מחכים לשינוי, השינוי יצטרך לבוא ממישהו אחר. אתה לא תעשה אותו. ישראל היא מדינה נהדרת, הנהדרת שבמדינות. אנחנו לא הטיטניק, אנחנו לא עומדים לטבוע, אבל יש לנו בעיה, והבעיה שלנו היא המערכת הפוליטית; הבעיה שלנו היא הממשלה של נתניהו. נתניהו מנסה למכור לנו שאין לו תחליף, שהוא המבוגר האחראי. זה שאתה מבוגר לא הופך אותך להיות אחראי. זה שאתה יותר מדי שנים בשלטון זה לא מעלה, זו בעיה. זה מה שראינו בעזה; זה מה שראינו בקרקס הפוליטי של היממה האחרונה. אנשים חוששים משינוי – זה טבעו של האדם. אני אומר לכם, תחששו הרבה יותר מקיפאון; תחששו הרבה יותר מקיבעון; תחששו הרבה יותר ממי שיש לו פתרונות ישנים לבעיות חדשות. העולם הולך קדימה, ואנחנו צריכים להתקדם איתו. הגיע הזמן למנהיגות חדשה ואחרת. שקר הוא לא אמת; רע הוא לא טוב; כישלון הוא לא הצלחה. ומעל הכול, העתיד לא ייראה כמו העבר. הבחירות מגיעות. יכול להיות שהן נדחו היום בבוקר בשבוע או בשבועיים, אבל הן מגיעות. הקואליציה הזאת סיימה את דרכה, ובניגוד למה שאומרים לכם כל רואי השחורות, אפשר לנצח בבחירות האלה. עם ישראל תמיד מצא בתוך עצמו את הכוח לעשות את השינוי הנכון ברגע הנכון, ועכשיו הרגע הנכון. אנחנו יכולים לעשות את זה גם הפעם. תודה רבה.
– – אתה לא היית בנאומי – – –
אני – – – מהעלבון, אתה העלבת אותי ואני – – –
אני מראש אין לי תדמית מאופקת.
גברתי היושבת-ראש, כנסת נכבדה, הבניין הזה על הנשמה מלאכותית. יכול להיות שהצלחתם להאריך את זה בחודש או בחודשיים, אבל הרי אנחנו יודעים את האמת. תם עידן נתניהו. עשר שנים ראש ממשלה. מה שלא עשית כבר לא תעשה. עשר שנים. מה שלא עשית בעזה כבר לא תעשה. מה שלא עשית בפערים החברתיים כבר לא תעשה. מה שלא עשית בפקקים כבר לא תעשה – למרות שאנחנו יודעים, כי עמדת פה על הדוכן והסברת שאתה לא רואה את הפקקים; יש פקקים, ומה שלא עשית עשר שנים כבר לא תעשה. מה שלא עשית ביוקר המחיה, שהוא כבר ברמה של טוקיו, כבר לא תעשה. זה לא נגמר בגלל האופוזיציה, זה לא נגמר בגלל הקואליציה, זה נגמר כי זו דרך העולם, ועידן נתניהו מסתיים לנגד עינינו. הקשבתי לו היום נואם, כשהיה פה נשיא צ'כיה, ואמרתי לעצמי: אני כבר שמעתי את הנאום הזה, שמעתי אותו לפני שנה, שמעתי אותו לפני שנתיים, שמעתי אותו לפני חצי שנה, שמעתי אותו לפני שלושה חודשים, שמעתי אותו לפני שלוש שנים. אותו נאום, אותן מילים. אתה סופר שש דקות, אתה יודע מה הוא יגיד על איראן; אתה סופר 11 דקות, אתה יודע מה הוא יגיד על הכלכלה. הכול בדיוק אותו דבר, אותם תרגילים פוליטיים, אותם פתרונות ישנים לבעיות חדשות. בגלל זה הוא נעמד על הבמה בפריז ואמר: אין לי פתרון לעזה. כי כשאתה עשר שנים ראש הממשלה, מה שלא עשית כבר לא תעשה, ובכל פעם שמציבים בפניך מצב חדש אין לך מושג מה להתחיל עם עצמך. ככה זה כשאתה ישן. וחלק מהעובדה שזה הסתיים היא העובדה שהוא דאג כל השנים ששום דבר לא יצמח לידו. לא מזמן מישהו שאל אותי באיזה ריאיון: תגיד הבדל אחד בינך לבין נתניהו. אמרתי: אני רוצה שכל מי שנמצא לידי יצליח; שיאפיל עליי מצידי, העיקר שיצליח, שיעשה את העבודה שלו הכי טוב שאפשר. כשאתה בחיים פוליטיים זה אומר שזה לטובת מדינת ישראל, ומדינת ישראל חשובה יותר מכל אחד מאיתנו. אבל הדבר האחרון שנתניהו רוצה זה שמי שנמצא לידו יצליח. אז יושב פה השר לשעבר ליברמן. למה הוא עזב את הליכוד? למה בנט עזב את הליכוד? למה כחלון עזב את הליכוד? למה סער עזב וחזר? כי כולם מבינים: הוא לא רוצה שאף אחד יצליח לידו. זה בוודאי המודל הקלאסי של מנהיג שמיצה את המנהיגות שלו, של מנהיג שהעידן שלו תם ושהוא בעצם כבר לא מנהיג, הוא רק שרדן פוליטי שנאחז בטריקים המשומשים שלו במקום לעשות את הדבר הבסיסי – לקום בבוקר וללכת לעבוד. אז במקום לקום בבוקר וללכת לעבוד, מה שיש לנו היום זו ממשלה שעוסקת רק בדבר אחד, היא תוקפת את כל מה שמחזיק אותנו ביחד, היא תוקפת את כל מה שאנחנו אמורים לסמוך עליו. היא תוקפת את בית המשפט, תוקפת את הצבא, תוקפת את המשטרה, תוקפת את עצם הרעיון הדמוקרטי. אז אני אומר לכם שזה להפך: אפשר לסמוך על בית המשפט, אפשר לסמוך על המשטרה, בוודאי אפשר לסמוך על הצבא; אי-אפשר לסמוך עליכם יותר. זמנכם תם, אי-אפשר לסמוך עליכם יותר. דמוקרטיה מבוססת לפני כל דבר אחר על אמון במערכת. והממשלה הזאת איבדה את אמון הציבור. תסתכלו רק על היממה האחרונה – על גסות הרוח, על השחיתות, על הכעס, על השנאה, על הפילוג, על העובדה שאתם עובדים רק בשביל עצמכם ולא בשביל אזרחי מדינת ישראל. יש תופעה מעניינת שאני נתקל בה בנסיעות שלי בארץ. אני הרי מסתובב הרבה ובכל מקום שאני מגיע – אנחנו מתווכחים ואנחנו רבים ויש אנשים שלא מסכימים איתי, ויש אנשים שהלהט יוצא מהם; וזה בסדר, פוליטיקה היא דבר יצרי. הם רבים ורבים וצועקים ולפעמים אומרים דברים שהם לא מתכוונים אליהם, אבל תמיד בסוף קורה אותו דבר. הם אומרים לי, הם אומרים לצוות: בואו לארוחת ערב. בוא אליי הביתה, אני מזמין אותך לארוחת ערב, אני מזמין את הצוות שלך לארוחת ערב, אני מזמין את כל האנשים האלה, שעד לפני שנייה רבתי איתם, לאכול איתי, להכיר את המשפחה שלי, לדבר עם הילדים שלי, כי זאת הישראליות האמיתית. החום הזה והנדיבות הזאת הם הישראליות האמיתית. החום הזה והנדיבות הזאת, זה בדיוק מה שהממשלה הזו איבדה לטובת גסות הרוח ולטובת הפלגנות, ובגלל זה זמנה תם. תודה רבה.
גברתי היושבת-ראש, כנסת נכבדה, חוק המרכולים הוא חציית קו – קו אמיתי, לא קו תיאורטי; קו בין שכונות, קו בין ערים, קו בין אנשים. באים אלינו הביתה להגיד לנו מה לעשות. באים אלינו הביתה להגיד לנו איך לחיות. צאו לנו מהבית. אין לכם מה לחפש אצלנו בבית. אם מחר יהיה חוק מרכולים הפוך – חבר הכנסת גפני, אני רואה שאתה קשוב – – –
אם מחר היה חוק מרכולים הפוך, חבר הכנסת גפני – –
– – מכריח לפתוח חנויות בבני ברק – –
– – הייתי הולך להפגין איתך. הייתי הולך להפגין איתך. אתה ואני היינו הולכים להפגין ביחד, ביחד, חבר הכנסת גפני. אם היו מנסים לעשות חוק הפוך – –
– – אם היו מנסים לעשות חוק הפוך, שמנסים לפתוח בכוח חנויות אצלכם בשבת, היינו הולכים להפגין ביחד. אז מה אתה עושה אצלי בבית? מה יש לך לחפש אצלי בבית? הרעיון הזה שמותר להתערב בחיים של אחרים אצלם בבית – אתה באמת רוצה לפתוח את הדלת הזאת? הטענה שלי היא בכלל לא מול החרדים. יש להם אידיאולוגיה, והם מקדמים את האידיאולוגיה שלהם; הם מקדמים אותה שנים על גבי שנים. הטענה שלי היא מול ראש הממשלה נתניהו: כמה אפשר להיכנע?
אתה רוצה – שב, אני אסביר לך מה זה "אצלי בבית". אני הייתי במתחם ביג באשדוד. אין חרדי אחד, אחד, בטווח של 2 קילומטר. מי אתה שתגיד להם אם מותר להם או אסור להם לפתוח חנויות? מי אתה שתגיד להם?
אתם תיאלצו להתרגל לעובדה שאתם לא מפחידים אותנו. אבל הטענה היא לא נגדך, חבר הכנסת גפני. אתה, יש לך אידיאולוגיה, ואתה מנסה לקדם אותה. חבר הכנסת מקלב, זה לגיטימי לנסות לקדם אידיאולוגיה בבית הזה. הטענה היא לראש הממשלה נתניהו, שנכנע, ונכנע, ונכנע. כניעתו – אומנותו. נכנע בכסף – אנחנו רואים את שיאי התקציבים שהם מקבלים עכשיו; נכנע בלימודי הליבה – 50% מתלמידי כיתות א' במדינת ישראל השנה הם בחינוך החרדי או בחינוך הערבי. אין לנו כמובן דבר וחצי דבר, חלילה, לא נגד אלה ולא נגד אלה, אבל זה אומר שלא יראו דגל, לא יראו המנון, וחלק גדול מהם לא יקבלו ארגז כלים לשוק העבודה ולא יוכלו לפרנס את עצמם. ואם הם לא יוכלו לפרנס את עצמם, מי יפרנס אותם? זו לא שאלה מתגרה; זו שאלה אמיתית, עובדתית: אם הם לא יוכלו לפרנס את עצמם, מי יפרנס אותם? וממשלת ישראל לא נותנת לזה תשובה, מפני שמה שמעניין אותה זה לא עתידה של מדינת ישראל, זה לא עתיד הילדים שלנו, אלא רק הפוליטיקה של הרגע. הממשלה הזאת נכנעה בעבודות הרכבת; נכנעה לפני דקה בנישואים וגירושים. בכל פעם שעובר איזשהו עסקן חרדי ליד ראש הממשלה, ראש הממשלה, דבר ראשון שהוא עושה זה להיכנע לו. כמעט כבר לא משנה מה הם מבקשים. ועכשיו, כמובן, הם נכנעים גם בגיוס, שוב. אני כבר לא בטוח שאני יודע לספור איזה מספר כניעה זה. ניסינו להיות איתכם בסדר. ניסינו לבוא אליכם בטוב, נגד האינטרס הפוליטי שלנו. הצבענו איתכם בקריאה ראשונה על חוק הגיוס, כי אמרנו: אחים לפני פוליטיקה; הצורך לרפא את הפצע הזה בליבה של החברה הישראלית חשוב יותר מהישגים פוליטיים מיידים. מייד, תוך רגע, ניסיתם לרמות – מייד הבטחתם לחרדים שהם יקבלו פיצוי ושיפוי וכסף מתחת לשולחן תמורת הסנקציות הכלכליות. מייד קומבינה. לא הצלחתם אפילו לחכות לקריאה שנייה ושלישית לפני שתתחילו עם הקומבינה. מייד הלכתם ומצאתם דרך להעביר כסף בקומבינה מתחת לשולחן. ועכשיו אומרים: לא, זה לא נכון. אם זה לא נכון, שיעלה הנה נתניהו ויגיד בקולו, כי הוא זה שסוגר את העסקאות האלה. שיגיד בקולו: לא תהיה קומבינה; לא יהיה פיצוי על השתמטות מצה"ל. יש התחייבות שלטונית שאף אחד לא יקבל אגורה מתחת לשולחן תמורת זה שהוא משתמט מצה"ל. ואז אין שום בעיה, כי אם לא תעשו את זה, אנחנו פשוט נחכה לכנסת הבאה ונעביר את חוק הגיוס המקורי שהעברנו בכנסת הקודמת. אגב, עברו רק כמה שעות מהרגע שהעליתי את הבקשה הפשוטה הזאת, הדרישה הפשוטה הזאת, שראש הממשלה, בקולו יגיד: לא, אנחנו לא מרמים, עד שהם הלכו לבג"ץ לבקש דחייה נוספת. אתם גם צריכים לקרוא את הבקשה הזאת לבג"ץ. הם אומרים: תקופה פוליטית רגישה. אני לא רואה שזאת תקופה פוליטית רגישה כשמדובר ב"חוק גדעון סער" – אז אין לכם בעיה לבוא עם החלטות פוליטיות וחוקים פוליטיים. אז אסור לתת לכם את הדחייה הזאת, כי זה עוד ניסיון לרמות, ועוד ניסיון להיכנע, ועוד ניסיון לעשות פוליטיקה על חשבון הציבור הישראלי, על חשבון הכסף שלו, על חשבון הילדים שלו, על חשבון המתגייסים לצה"ל. ראש הממשלה רק קיבל את הז'קט של שר הביטחון ומייד נסע, התיישב בבקו"ם ליד מתגייסים ואכל איתם ארוחת צוהריים. הג'וב שלך זה לא לאכול איתם צוהריים; הג'וב שלך זה לדאוג לזה שכולם יתגייסו לצה"ל, וכולם ילכו לשירות לאומי, וכולם ישרתו את מולדתם אותו הדבר. מפני שזה העיקרון הדמוקרטי הגדול: לכולם יש את אותן זכויות ולכולם יש גם את אותן חובות. זה לא אמור להיות כפוף לצרכים הפוליטיים המיידיים. זה הדבר שנמצא מעל לכול, חוץ מאשר בממשלה הזאת, הממשלה הנכנעת ביותר בתולדות ישראל. תודה רבה.
סגן השר נהרי, יש דבר אחד שאני דווקא מסכים איתך עליו. אכן, השבת שומרת על עם ישראל, אבל אני לא אשמור על השבת שלך, ואתה, אל תשמור על השבת שלי – –
– – ואני לא אגיד לך איך לשמור שבת, ואתה, אל תגיד לי איך לשמור שבת – –
– – ואני לא אבוא לשכונה שלך ואגיד לך מה צריך לקרות בה בשבת, ואתה, אל תבוא לבית שלי ותגיד לי איך צריכה להיראות השבת אצלי בבית או בביג באשדוד או בנתניה או בראשון לציון.
אתה מוזמן כל שבת. תבוא, תעשה אצלי שבת, סגן השר נהרי. אין שום בעיה.
אבל אתה באמת לא הבעיה. הבעיה היא ראש הממשלה, שנכנע לכם כל פעם שאתם עוברים לידו.
כל פעם שאתם עוברים לידו. גיוס, לימודי ליבה, מרכולים – כל פעם שהוא רואה אחד מכם, בין שהוא הציב בפניו דרישה ובין שלא, הוא מייד נכנע. כניעתו – אומנותו. כניעתו – אומנותו. אתה לא הבעיה. אתה לא מבין את העיקרון שאומר שאני אשמור על השבת כמו שאני מבין ואתה תשמור על השבת כמו שאתה מבין? זה הבסיס של כל חברה אנושית. היית רוצה להפך – שתעלה ממשלה אחרת – ותאמין לי, תעלה ממשלה אחרת – שתבוא ותחליט איך נראית השבת אצלך בבית?
ברור שלא. אז אני אומר: צריך לחיות פה ביחד, והדרך לחיות פה ביחד, סגן השר נהרי, זה שאתה תשמור את השבת כמו שאתה מבין ואני אתנהל בשבת שלי כמו שאני מבין.
ואני מציע שאף אחד מאיתנו לא ינסה לחלק הוראות לשני, לא על מה זו שבת ולא על מה זו יהדות ולא על איך צריכה להיראות מדינת ישראל. אבל אני אומר לך שוב: אתה עושה את הדבר הנכון מבחינתך – אתה נאבק על אידיאולוגיה שאתה מאמין בה. ראש הממשלה, לעומתך, נאבק על אידיאולוגיה שהוא לא מאמין בה, סתם מפני שזה נוח לו פוליטית. ואני הרבה יותר יכול להעריך מישהו שנאבק על אידיאולוגיה שהוא מאמין בה לעומת מישהו שאין לו שום אידיאולוגיה משום סוג שהוא חוץ מלשמור על הכיסא שלו, על ההישרדות הפוליטית שלו ועל הזכות לשבת פה במליאה ולהעמיד פנים שהוא קורא ספרים. תודה רבה.
תודה, אדוני. אדוני היושב-ראש, כנסת נכבדה, האמת שבמקום לנאום הייתי צריך פשוט להקרין פה על מסך ענק את הנאום של נתניהו מאתמול, כדי שכל הכנסת תראה את הפחד, את אובדן שיקול הדעת, את הרגע הזה שראש הממשלה מתפרק לנגד עינינו. ראש ממשלה לא יכול לדבר ככה. יש בכל זאת כללי משחק, יש אחריות לאומית, יש צורך להגן על המדינה, על מוסדות הדמוקרטיה, במקום לתקוף אותה. במקום ראש ממשלה, יש לנו היום מכונה של הכפשות: אל תאמינו למשטרה, אל תאמינו לבית המשפט, אל תאמינו לתקשורת, אל תאמינו לאופוזיציה, אל תאמינו למפקדי צה"ל. ועם טקסטים שאין אדם שעשה גוגל בימיו ולא יודע שהם לא נכונים, מנסים להפיל ממשלת ימין? מי? רוני אלשיך מקריית ארבע? מנדלבליט, שאבא שלו היה פעיל בליכוד מהחנות שלו בשוק בצלאל בתל אביב? מרים נאור, שבגין והרב קוק היו שני הסנדקים של הילדים שלה? ליברמן ובנט, שהם עכשיו השמאלנים החדשים, הם אלה שמנסים להפיל ממשלת ימין. אמר אתמול ראש הממשלה שלמפכ"ל הבא תהיה עבודת שיקום גדולה – לא נכון; לראש הממשלה הבא תהיה עבודת שיקום גדולה. הוא יצטרך לשקם את הממלכתיות; הוא יצטרך לשקם את האחדות; הוא יצטרך לשקם את השיח הישראלי; הוא יצטרך לשקם את הרעיון הזה שיש לנו מטרות משותפות. וראש הממשלה הבא – לנשים ביציע אני רוצה לומר – יצטרך גם לא להתעסק כל היום בבעיות הפליליות שלו אלא לטפל באלימות נגד נשים; בעובדה שנשים לא מרגישות מוגנות לא ברחוב ולא בביתן; בעובדה שלנשים מגיעה ממשלה שאכפת לה מהן – מגורלן ומחייהן. תודה רבה.
אדוני היושב-ראש, אתה אמרת: בעזרת השם נעלה את הצעת החוק. אכן, בעזרת השם. הצעת החוק הזאת אומרת שעשרות ומאות אלפי ילדים בחינוך החרדי יוכלו ללמוד מתמטיקה ואנגלית ולקבל ארגז כלים כדי לפרנס את עצמם ואת ילדיהם, כי אם הם לא יקבלו ארגז כלים כדי לפרנס את עצמם ואת ילדיהם, יש לי רק שאלה אחת לבית הזה: מי יפרנס אותם? מי יפרנס אותם אם הם לא יכולים לפרנס את עצמם?
מי יפרנס אותם? זה לא דיון על הזהות היהודית של מדינת ישראל. אני בעד זהות יהודית למדינת ישראל. אני בעד מסורת. אבל האם יש דבר יהודי יותר מלימוד? הגאון מווילנה היה גאון במתמטיקה. מה פתאום מתמטיקה זה עכשיו בעיה ליהודים? שלמה המלך דיבר 70 שפה ולשון. מה פתאום יש בעיה ללמוד אנגלית? רמב"ם היה רופא. ממתי יש בעיה עם השכלה ליהודים? אנחנו הקמנו את החינוך הממלכתי-חרדי, ואתם חונקים אותו עכשיו. רשימות המתנה של אלפי ילדים שרוצים ללמוד – רוצים ארגז כלים, רוצים לעשות בגרות, רוצים לפרנס את עצמם – אבל יש לכם פתרון יותר נוח: שאנחנו נפרנס אותם; שהילדים שלנו יפרנסו אותם; שהאנשים האלה שעושים צבא ומשלמים מיסים הם שיפרנסו אותם. זו ממשלה שמקדשת את הבערות, שמונעת השכלה מצעירים, שחוסמת אפשרויות במקום ליצור אותן. ביטלתם בשנתיים האחרונות תוכניות של הכשרה לעבודה לחרדים, והעברתם את הכסף והתקציבים לתלמידי ישיבה – המדינה היחידה בעולם שמשלמת לאנשים כסף כדי שהם לא יעבדו. בכל מדינה בעולם מכניסים כסף לעידוד לעבודה; אצלנו מכניסים כסף לעודד אנשים לא לעבוד. ממה אתם פוחדים כל כך? מה מפחיד כל כך את אחיי החרדים? לא מדובר על לימודי שפינוזה, חלילה. לא מבקשים מכם ללמוד את הברית החדשה או את הקוראן. מתמטיקה ואנגלית, חשבון ושפה – הבסיס של כל השכלה בעידן המודרני. ואני יודע ממה אנחנו פוחדים. אנחנו פוחדים שהילדים שלנו פשוט יקרסו, כי הם לא יוכלו לפרנס כל כך הרבה אנשים. הציבור החרדי גדל, והילדים שלנו פשוט לא יוכלו לפרנס כל כך הרבה בני אדם שלא מקבלים כלים לפרנס את עצמם. כל זה קורה מפני שזו ממשלה קצרת ראות, שכניעתה אומנותה, שאין לה עצם אחת בגוף של אחריות לאומית, שעוסקת כל היום רק בפוליטיקה, ושמגלגלת אסון על הילדים שלנו רק כדי שהיא תוכל להישאר על הכיסא. אז לכם יהיה כיסא, ולעשרות ומאות אלפי ילדים לא תהיה פרנסה, ולעשרות ומאות אלפי ילדים יהיו קשיים כלכליים, כי הם יצטרכו לפרנס את אלה שלא תהיה להם פרנסה. אבל אתם תשמרו על הקואליציה עוד חודש, כי זה הטווח המקסימלי שהחבורה שיושבת פה יודעת לחשוב בו: החודש הקרוב על הכיסא. אני קורא לכנסת לאשר את הצעת החוק ולאפשר לעשרות ומאות אלפי ילדים במדינת ישראל לחיות, לפרנס את עצמם, לפרנס את ילדיהם. תודה רבה.
סגן השר פרוש, אני אחכה שתלך. אני מבקש שזה לא יהיה על הזמן שלי. אני אחכה עד שסגן השר פרוש ילך וישב במקומו, כדי שיקל עליו לשמוע את הנתונים האמיתיים. אז קודם כול, אם אתה רוצה נתונים, בחינוך החרדי לומדים היום 440,000 תלמידים. בערך 145,000 מהם לומדים באל המעיין, לומדים ליבה מלאה, ומקבלים 100% תקצוב – לא פחות יהודים ממך, לא פחות חרדים ממך ולא פחות מאמינים ממך, רק מקבלים ארגז כלים לפרנס את עצמם. אתה אמרת שאנחנו פוגעים בציבור החרדי? אף אחד בעולם לא פגע בציבור החרדי כמו העסקנים שיושבים פה ולא נותנים לו ללמוד מתמטיקה ואנגלית ולפרנס את עצמו. מישהו ניסה לפגוע באורח חייכם? אני נכנס לבית הכנסת שלך? אני אומר לך שאתה לא יכול לגדל את ילדיך כמו שאתה רוצה? מתמטיקה ואנגלית, למען השם; ארגז כלים מקצועי. ואם אתה לא רוצה ללמד מתמטיקה ואנגלית ואתה רוצה לעמוד פה ולהצהיר על חירותך, אל תיקח כסף. אי-אפשר גם להודיע שאתה חופשי ממרותה של המדינה וגם לקחת ממנה כסף. אתה לא רוצה שהם ילמדו – אל תיקח ממנה כסף למוסדות שלכם. אבל זה לא קורה, נכון, השר פרוש? ביום של הצ'ק אתם מגיעים.
אני שואל. ביום של הצ'ק אתם מגיעים, נכון?
אף אחד לא מתנכל לאורח חייכם. לאף אחד אין בעיה עם זה שאתם חרדים. אף אחד לא מתנכל לאמונתכם. רק אומרים לכם שמתמטיקה ואנגלית זה ארגז כלים בסיסי ושהילדים שלכם יצטרכו ללמוד לפרנס את עצמם, כדי שהילדים שלנו לא יצטרכו לפרנס אותם ב-100 השנים הקרובות. וכשאני מדבר על עשרות ומאות אלפי תלמידים – כל שנה נוספים ונוספים. ברוך השם, הילודה אצלכם גדולה. נוספים כל הזמן תלמידים.
חס וחלילה שנאה, חבר הכנסת זוהר.
האם כל פעם שמישהו פה מתווכח אתה קורא לזה שנאה?
אני עומד פה כי אני מגן על הצעירים החרדים מפני העסקנים האלה.
רק לכם מותר להגן עליהם חוץ מאיתנו. נו, באמת.
דווקא במובן מסוים, המריבה עם ספסלי הליכוד היא הגיונית – עם סגן השר פרוש, סליחה. אני אמרתי את זה לא פעם: אתם מגינים על דבר שאתם מאמינים בו. אני חושב שאתם טועים, אבל אני יכול לכבד את זה שלאדם יש אידיאולוגיה, הוא מגן עליה והוא מקדיש לה את חייו. זה הרבה יותר טוב מאשר ראש הממשלה, למשל, שאין לו שום אידיאולוגיה. הוא נגד מתמטיקה ואנגלית? מיקי זוהר נגד מתמטיקה ואנגלית?
אמסלם נגד מתמטיקה ואנגלית?
ודאי שלא. הם עוסקים רק בדבר אחד: בלהיכנע לכם.
בלהיכנע לכם. כניעתם אומנותם.
העיקר הכיסא. העיקר הקואליציה – עוד שבוע, שבועיים. כניעתם אומנותם.
אתם לא הבעיה – הוא הבעיה. תודה רבה.
רגע, אני השארתי שם את הדף.
אין כמו מריבה בריאה איתך, יריב. בסוף. אדוני היושב-ראש, כנסת נכבדה, בפעם האחרונה שהתכנסנו כאן כדי לדון על כלכלה ועל יוקר המחיה עמד ראש הממשלה על הדוכן הזה והודיע שכל מי שכופרים ברעיון שהכלכלה במצב נהדר הם חמוצים. מה שהוא קצת שכח זה שמחירי החמוצים עלו ב-4.8%, החשמל עולה ב-8%, המים – ב-4.5%, מזון – עד 4.5%, והסלולר ב-10% עד 15%, וכל זה – –
– – כשאין משבר כלכלי. כל זה כשיש כסף בקופה. הממשלה הזו וראש הממשלה הזה לא יילחמו ביוקר המחיה. איך אני יודע שהם לא יילחמו ביוקר המחיה? כי הם לא עשו את זה עד עכשיו, ומה שלא עשית עשר שנים כבר לא תעשה. מה שלא עשית בעזה עשר שנים – לא תעשה. מה שלא עשית בפערים החברתיים, בפריפריה ובפקקים – לא תעשה, ובטח מה שלא עשית עשר שנים במלחמה ביוקר המחיה כבר לא תעשה. חברי הקואליציה אוהבים לריב איתי על התקופה שלי באוצר, כמובן. אז בואו נדבר על לעשות. מה אתה עושה כשאתה רוצה לבוא לעבודה בבוקר, אפילו אם ראש הממשלה נתניהו עושה כל שביכולתו לחבל לך בעבודה, שזה מה שהוא עשה כשאני הייתי באוצר? אז בשנה ושמונה חודשים אני עשיתי יותר ממה שהוא עשה בעשר שנים: רפורמת שמיים פתוחים עם ישראל כץ – כי אני מאמין בלתת קרדיט, אני יודע שזה לא מקובל אצלכם; ובתי הספר של החופש הגדול, שחסכו אלפי שקלים להורים צעירים; ורפורמת הקורנפלקס, שמורידה את מחירי המזון היבש; וביטלתי את אגרת הטלוויזיה – וזה מאות שקלים. אנשים לא זוכרים, הם היו משלמים כל שנה; ותרופות חינם לניצולי השואה; והעברנו את חוק הריכוזיות – כל זה בשנה ושמונה חודשים עם ראש ממשלה שבאמת מחבל מהבוקר עד הערב. והקמנו את קבינט הדיור, כשכל המלחמה על הדיור היום מתבססת על קבינט הדיור שאני הקמתי. וכל זה, כל זה, יריב, השר לוין, בתוך משבר כלכלי עמוק שראש הממשלה שלך יצר, עם 40 מיליארד שקל בור תקציבי, עם גירעון שרץ והולך ועולה ועולה, ועם חלוקה לגמרי חסרת אחריות של כסף לכל שותף קואליציוני שעבר לידו וסחט אותו. במה הממשלה הזו כן טובה? כי בוא ניתן קרדיט כשצריך. היא הכי טובה שמישהו מאיתנו ראה בהודעות לעיתונות. במסיבות עיתונאים והודעות לעיתונות זו פשוט ממשלה שאין לה מתחרים. כנראה בגלל זה השבוע העלו את תקציב משרד הפרסום הממשלתי ל-656 מיליון שקל, ולפני שמישהו מרים ראש – בתקופתי זה היה 300 מיליון שקל, ובתקציב 2015 שאני שמתי והעברתי בממשלה זה קוצץ ל-150 מיליון שקל.
כי לראש הממשלה זה לא באמת אכפת. כל הזמן הוא אומר: המדינה פורחת. למי היא פורחת? מי פה גומר את החודש? מי יכול לקנות דירה? ההורים משלמים במקרה הטוב 3,000 שקל למעון יום. סטודנטים עובדים בשתי משרות. מי זה האנשים האלה, שכל כך קל להם, שהכלכלה פורחת להם ושאין להם שום מאמץ לסגור את החודש? באיזה עולם דמיוני שהמצאתם לעצמכם הם חיים? ראש הממשלה הזה לא יוריד את יוקר המחיה משתי סיבות: הסיבה הראשונה היא כי הוא לא יודע איך. עשר שנים הוא ראש ממשלה, אין לו מושג איך מורידים את יוקר המחיה. התקופה היחידה שבה הייתה מלחמה אמיתית ביוקר המחיה הייתה כשהיה לו את שר האוצר שנמצא פה על הדוכן. והדבר השני – כי לא באמת אכפת לו מזה. זה משעמם אותו. זה משעמם, כל הצעירים האלה שלא גומרים את החודש. זה לא כמו להצטלם עם יוניקלו בגבול הצפון. זה משעמם, אז הוא משתעמם; מגלגל את זה על אחרים. כשלא נעים מאשים את כחלון, כשלא נעים מאשים אותי, ובעיקר לא מטפל בזה. אז תן לנו לעשות את זה. אני יודע איך לעשות את זה, עשיתי את זה את בתנאים הרבה יותר קשים ממה שיש לנו היום, בתוך משבר כלכלי מהעמוקים שידעה המדינה הצלחנו לעשות מלחמה אמיתית ביוקר המחיה. תן לנו לעשות את זה. אני צמצמתי אז את הגירעון, אני הורדתי אז את האבטלה, אני מחקתי את החובות, שהוא יצר, ואנחנו הורדנו את יוקר המחיה ונוריד את יוקר המחיה. זה לא משעמם אותנו, זה אכפת לנו, זו המשימה שלנו. תודה רבה.
גברתי היושבת-ראש, כנסת נכבדה, לפני שמחליטים על השאלה אם בנימין נתניהו יכול או לא יכול להיות שר הביטחון, בואו נבחן את החודש הראשון בתפקיד. בחודש הראשון שלו כשר ביטחון קודם כול איבדנו באופן סופי את ההרתעה בעזה, יחיא סנוואר עושה מופעי ניצחון ברחובות, הוא לא חושש לרגע שיורידו אותו מכטב"מ או מהליקופטר, כי מה אכפת לו? הוא יודע שאין לנו הרתעה; יש גל פיגועים ביהודה ושומרון ברמה שאנחנו לא זוכרים כמוה כבר הרבה מאוד זמן; בצפון הוא בעיקר עשה מסיבות עיתונאים מיותרות לגמרי. אני מבין שהוא קנה יוניקלו, שזה בסדר, אבל הרעיון הוא להרגיע את הגזרה, לא לחמם את הגזרה, והרעיון הוא להבהיר שהאויב הוא לא רק חיזבאללה אלא מדינת לבנון כולה, וזה לא קרה; ובנוסף לזה, אתמול חצי מהממשלה שלו, כולל חברי קבינט, הפגינו נגד מדיניות הביטחון שלו. זה מה שקרה אחרי חודש בתפקיד. מדינת ישראל לא יכולה להרשות לעצמה שהוא יישאר שר הביטחון של מדינת ישראל. תודה רבה.
אדוני היושב-ראש, כנסת נכבדה, אנחנו מפזרים היום את הכנסת והולכים לבחירות. אולי כדאי לענות בין מה למה בוחרים, כי בחירה היא בין שני דברים, ואנחנו צריכים לבחור בין ממשלה, הממשלה הנוכחית, שעוד פעם תיקח את הכסף שלנו ותוציא אותו על הדבר היחיד שעליו היא באמת יודעת להוציא כסף – על עצמה, על העסקנים שלה, על האינטרסים שלה, על המטוס שלה, על הפינוקים שלה, על חברי המרכז שלה – או שתהיה פה ממשלה אחרת, שתוציא את הכסף על הדבר היחיד שחשוב באמת, וזה אזרחי מדינת ישראל: על מעונות יום, ועל זוגות צעירים, ועל דיור, ועל כל מה שבאמת חשוב לאנשים אמיתיים, שלא מכירים את הבניין הזה מבפנים, ולא יושבים במזנון ומטפלים באינטרסים שלהם; בין הממשלה הנוכחית, שתמשיך – אם היא תיבחר, חס וחלילה – לחוקק חוקים שמפרקים לאט-לאט את הדמוקרטיה הישראלית, את כל מה שבאמת חשוב לנו, לבין ממשלה אחרת, נקייה, טובה, שתחוקק בשביל לחזק אותנו ולחבר אותנו ולהפוך אותנו לחברה אחת; בין הממשלה הזאת, שעוסקת רוב זמנה בלהעליב – להעליב להט"בים, להעליב נשים, להעליב שמאלנים, להעליב מוסלמים, להעליב רפורמים, להעליב קונסרבטיבים, להעליב שופטים, להעליב שוטרים, להעליב את מפקדי צה"ל, למען השם – לבין ממשלה בראשותי שתשמור עליהם, שתשמור על כל האנשים האלה מפני העלבון המתמשך הזה, ותשמור גם על חרדים, ותשמור גם על מתנחלים, ותשמור גם על ימנים, ותשמור גם על כל מי שלא מסכים איתי. כי אתם לא יכולים מהבוקר עד הערב לספר כמה אתם אוהבים את המדינה אם אתם שונאים את רוב האזרחים שחיים בה, אם אתם עושים ככל שביכולתכם לפרק את רוב האזרחים שחיים בה. אנחנו הולכים לבחירות בין הממשלה הנוכחית לבין עתיד הילדים שלנו; ובין הפוליטיקה הכי קטנה למדינה הגדולה והמופלאה שיש לנו כאן; ובין השחיתות וקלקול הערכים הישראליים המקוריים, שבראשם עומדות החברוּת והרעוּת והיכולת לבנות משהו ביחד. אנחנו הולכים לבחירות, ובנימין נתניהו בבחירות האלה יעשה את הדבר היחיד שהוא באמת יודע לעשות: הוא ידבר על אנחנו והם, וכל מי שאנחנו, הוא יגיד: הוא הם, וכל מי שהוא הם – צריך לשנוא אותו ולכעוס עליו.
והאפשרות השנייה היא ממשלה בראשותי, שאומרת: יש רק דבר אחד – רק אנחנו – –
– – רק אנחנו, הישראלי שמאפשר חיים משותפים. תודה רבה.
אדוני היושב-ראש, כנסת נכבדה, לפני הרבה שנים כתבתי יחד עם דבורה עומר, זכרה לברכה, מחזמר על הרצל בתיאטרון הבימה. הוא נקרא "מלך היהודים". ובמחזה בדרך כלל יש איזה גרעין של אמת שלא מגיע לבמה, לא אומרים אותו בקול רם, אבל הכותבים יודעים שהוא המנוע של המחזה. והמנוע האמיתי של "מלך היהודים", של המחזה שכתבנו על הרצל, היה העובדה שבעצם כל מי שהוא פגש חשב שהוא משוגע. כל אדם שדיבר איתו אמר: האיש הזה משוגע, הוא מדבר על משהו שלא יקרה לעולם, אבל אני אקשיב לו בנימוס, יש לו זקן, הוא איש יפה, נקשיב לו. לא קלטו אז, כפי שלא קלטו הרבה שנים אחר כך, שבמובן מסוים זהו הגרעין הפועם של מהי מנהיגות: היכולת להכיל בתוכך גם את הכישלון האפשרי, גם את הפגיעות, שמתחייבת מזה שאתה נאבק על משהו שאתה לא יודע אם הוא יצליח; אתה לא יודע אם הוא יעבוד. המדינה הזאת שהוא מתאר ב"מדינת היהודים", הוא לא באמת יודע אם היא תקרה ובכל זאת הוא נלחם עליה, כי בזה הוא מאמין; כי הוא לא מוכן להיות חלק משום עדר אלא הוא מתעקש על האמת כפי שהוא מבין אותה. זה יפה, הציטוט של השר אקוניס פה על הרצל והיהדות, אבל הרצל היה חילוני גמור. התנועה שהוא הוביל, התנועה הציונית, הייתה תנועה חילונית, ובכל זאת – ובזה אני כן מסכים איתך, השר – היה איזה גרעין יהודי עמוק בכל הרעיון. במובן מסוים הפרק הרביעי ב"מדינת היהודים", שבו נמצא התיאור הנפלא על המדינה הזאת שהוא רוצה לבנות, הוא התכתבות לא מודעת – אני לא בטוח שהוא הכיר את זה – עם הפרק הרביעי בשמונה פרקים של הרמב"ם, שמדבר על דרך האמצע, שמדבר על המתינות כבסיס החיים. המשולש הזה שהרצל הציב נגד המגזריות, נגד הקיצוניות, בעד הליברליות, הוא גם המשולש שהרמב"ם הציב נגד המגזריות, נגד הקיצוניות, בעד ליברליות. הסיבה שהיה כל כך חשוב להרצל להציג מודל כזה של תפיסת מרכז היא שהייתה לנגד עיניו לא רק המחשבה על מהו המודל הטוב אלא הייתה לו גם מחשבה על מה המודל הרע. היה מולו מודל רע שהוא תפקד מולו כאיש פוליטי, והמודל הרע שהרצל ראה לנגד עיניו היה הסולטן הטורקי. הוא הבין והכיר מקרוב איך נראים החיים תחת הסולטן הטורקי, כי מולו הוא עבד; הוא ידע איך נראית חצר מושחתת של שליט מושחת; הוא ידע מה קורה למדינה שבה יש חוקים מסוג אחד לשליט ולמקורביו וחוקים מסוג אחר לכל שאר האזרחים; הוא ראה איך נראית הסתאבות של שלטון שמרגיש חזק מדי; הוא ידע מהו המודל הרע למדינה, ולפיכך הוא ישב לכתוב איך נראה המודל הטוב. יש לי חבר טורקי שהיה בזמנו חבר פרלמנט. הוא היה דווקא ממפלגתו של ארדואן, הוא היה אופוזיציה פנימית. הוא חי היום בשבדיה עם משפחתו, ואם ינסה לחזור לאיסטנבול יזרקו אותו לתא הכי עמוק בבית הכלא. ישבנו ודיברנו על זה פעם, והוא אמר לי משפט שרודף אותי מאז. הוא אמר: אני לא יודע מתי הפסקנו להיות דמוקרטיה. אמרתי לו: למה אתה מתכוון? הוא אמר: אני לא יודע, יום אחד הסתכלתי אחורה והבנתי שאנחנו כבר לא דמוקרטיה, אבל אני לא יודע להגיד לך מתי זה קרה, זה היה בשלבים. בוקר אחד כבר לא היינו דמוקרטיה, ובבוקר למוחרת הייתי צריך לברוח מטורקיה ואני לא יכול לחיות שם יותר. בטורקיה היו מעט מדי נורות אזהרה בתהליך שבו היא הפסיקה להיות דמוקרטיה. בישראל יש אולי יותר מדי. שנים על שנים, בעיקר מהשמאל הרדיקלי, זעקו פה "סוף הדמוקרטיה" על כל אירוע שולי, אז הפסקנו להקשיב. כשזה מגיע, אנחנו אומרים לעצמנו: לא יכול להיות. אבל עכשיו זה מגיע: אם חוקי החסינות יעברו, יהיה לנו סולטן משלנו. המודל הרע שהרצל הזהיר אותנו מפניו יהפוך להיות המודל הישראלי. ובבניין הזה הבעיה, בעיניי, היא לא המושחתים; הבעיה בעיניי היא האנשים ההגונים שנותנים לזה יד מפני שהם פספסו את הרגע. השמות כתובים באדום, פה על המסכים הקטנים. גלעד ארדן, בשביל זה הלכת לחיים פוליטיים? בשביל לתת לזה יד? יולי, אני מעריך, אני אוהב אותך, אני הצבעתי בעדך ליושב-ראש הכנסת. כולנו יודעים שיש סיכוי טוב שתהיה נשיא מדינת ישראל – בשביל זה הלכת? אלה הערכים שאתה רוצה להביא לבית הנשיא? את זה שיהיו פה חוקים של חסינות? את זה שאתה תהיה חתום על זה שישראל מפסיקה להיות דמוקרטיה? פולקמן, בשביל זה הלכת לחיים פוליטיים? לחתום על זה? להגיד: כן, אני חותם על זה? אני נותן לדבר הזה לדרוס אותי, למרות שאתה ואני יודעים שאתה לא מאמין בזה וזו לא דרכך. איציק כהן ומקלב וצחי, חסרים אנשים הגונים שיודעים שמשהו רע קורה פה? הרב רפי, התלמידים מסתכלים עליך; התלמידים שלך שואלים את עצמם: האם הוא עומד לתת לזה יד? האם הוא יחתום על חוקי החסינות שייצרו לנו סולטן משלנו? יש מורשת אחת להרצל, והמורשת הזאת היא שהוא יהיה מלך היהודים האחרון. תודה רבה.
הייתי לא מזמן בביתה של אימא של אורנה, צילה, בעפולה. דירת שיכון של פעם, לא גדולה, מטרז' כזה של דירות שיכון. וכשנכנסתי כבר חיכו לי האחיות – אני ספרתי חמש או שש אחיות ועוד שני גיסים, ועוד חברה שבאה, ועוד שתי נכדות. והכול בדירה סטנדרטית של שיכונים של פעם. אבל היה שם מין נס פך השמן הנדל"ני, כי היה מקום לכולם; כי כשיש אהבה בלי הגבלה אז יש מקום לכולם. ושם, בדירה ההיא, הבנתי, אולי בפעם הראשונה, מהם החומרים שהפכו את אורנה לאלופה הראשונה בצה"ל, לאישה הראשונה שהייתה חברה קבועה במטכ"ל: אין ביטחון עצמי גדול יותר מאשר זה שיש לילד או לילדה שיודעים שאוהבים אותם ללא תנאי. אורנה נולדה ברמלה. מי שראה אותה מטיילת בשוק של רמלה יודע איך נראית גאווה. ומשם הם עברו לעפולה, ואחר כך היא למדה בפנימיית כפר גלים, והתגייסה לצבא ב-1981 – אני מניח שזה היה בגיל שנתיים. היא התקדמה והתקדמה והצטיינה בכל תפקיד שהיא עשתה, עד שב-2011 מונתה לאלופה הראשונה בדרגת קבע בצה"ל. ב-2014 היא הדליקה משואה ביום העצמאות. והיא סיימה שם את דבריה במילים: לכבוד המפקדות והחיילות בים ובאוויר וביבשה, הממלאות תפקיד מרכזי בהגנה על ביטחון המדינה, ולתפארת מדינת ישראל. לאורנה יש תואר שני במינהל עסקים, תואר שני במדעי החברה. היא נשואה למשה, היא אימא של טל ומור וישי; יש לה שתי נכדות – אחת מטל, אחת ממור, נכון? ויש לה עוד דבר: יש לה כבוד בכל חדר שהיא נכנסת אליו, בלי שום מאמץ; מתוקף האינטלקט שלה ומתוקף הביוגרפיה שלה ומתוקף כוח האישיות שלה ומתוקף העובדה שזה בא ממקום נקי לגמרי. היא תגיד מה שהיא חושבת, מפני שהיא מאמינה שלהגיד את האמת זו דרך היחידה לתקשר בין בני אדם. ויהיו כאלה, אורנה, שיגידו לך בגלל זה שאת במקום הלא-נכון; שהפוליטיקה היא עסק לציניקנים, לא לאנשים שצמודים כל כך לסולם הערכים שלהם. והם טועים, כי זו התכונה שהפכה אותך לאלופה הראשונה בעולמם של גברים: זה שלא ניסית להיות כמוהם. בשנה הראשונה פה בכנסת יהיו הרבה אנשים שיגידו לך: ככה זה. ככה זה בכנסת, ככה זה בפוליטיקה, ככה זה בעולם האמיתי. ככה זה. ואת תגידי להם את מה שאמרת כל חייך: שאם זה ככה, אז הגיע הזמן לשנות את זה; שאת פה ואת באת הנה לא כדי שהכול יהיה אותו דבר, אלא את באת לשנות ואת תשני, כמו שבכל מקום בחייך שבו היית תמיד שינית גם את עצמך וגם את סביבתך. אז אני שמח גם בשביל עצמי וגם בשביל כולנו שיש מישהי כמוך פה בכנסת ישראל, וברוכה הבאה.
אקוניס, זה עלבון להגן על בית המשפט העליון?
השר אקוניס, הקשבתי בקפידה לדבריך.
זה מקרה נדיר שבו הייתה לך ברירה להיות ראש לשועלים או זנב לאריות, והחלטת להיות זנב לשועלים.
– – לקבור את העמדת הפנים שזה לטובת המדינה, מה שמתרחש באולם הזה. היה איזה רגע שחשבנו שאולי אתם תקימו ממשלה לטובת המדינה אבל החלטתם לקבור את זה כבר ביום הראשון, כי הדבר הראשון שאתם עושים זה להעביר משרדים מיותרים. כל אזרח ישראלי יודע שלא מעניינים אתכם, השר אקוניס, חייו ורווחתו.
אפשר היום לתלות שלט בעפולה ליד בית החולים: פה לא יקנו מכשיר MRI, כי הכסף הלך למשרד ממשלתי מיותר.
ואפשר ללכת לבקו"ם, חבר הכנסת זוהר – –
– – ולתלות שם שלט שאומר: לא תקבלו מענק שחרור, כי הכסף הלך למשרד ממשלתי מיותר.
ואפשר ללכת למכון ויצמן ולאסוף את המדענים שמחפשים תרופה לסרטן ולהגיד: לא תקבלו מענק מחקר, כי הכסף הלך למשרד ממשלתי מיותר.
התכנסנו להקים פה – בדיוק, אני אגיד לך בדיוק.
לא צריך, חבר הכנסת זוהר – – –
אדוני היושב-ראש, אתה תיאלץ לתת לי לדבר.
לא צריך משרד לענייני תפוצות, זאת מחלקה במשרד החוץ שעושה עבודתה נאמנה. לא צריך משרד לענייני תפוצות, ולא צריך משרד לענייני מודיעין, יש משרד הביטחון. מעולם לא ראינו, באף ישיבה שעוסקת במודיעין – אני הייתי גם חבר קבינט, גם חבר ועדת המשנה למודיעין – מישהו מהמשרד לענייני מודיעין. לא צריך את זה, זה מיותר. כל מה שצריך זה את הכיסאות שלכם והג'ובים של החבר'ה שלכם, והתקציבים שלכם והנהגים שלכם והלשכות שלכם. לא צריך להיות במדינת ישראל משרד לענייני ירושלים. איך אני יודע? כי חבר הכנסת החדש ניר ברקת סיפר לי. כי כשהוקם המשרד לענייני ירושלים ראש עיריית ירושלים דאז ניר ברקת אמר, אני מצטט: "ההחלטה על הקמתו מחדש של המשרד לענייני ירושלים התקבלה בניגוד לדעתי"; "ירושלים אינה פרס ניחומים לאף אחד. צר לי כי שיקולים פוליטיים צרים יביאו לבזבוז של כספי ציבור וביורוקרטיה מיותרת שיקשו על העבודה המשותפת של הממשלה והעירייה בפיתוחה וקיומה של ירושלים". את זה אומר ניר ברקת. ועכשיו הוא ייכנס הנה לאולם, וההצבעה הראשונה שלו על החוק הראשון שלו כחבר כנסת תהיה להקים משרד ממשלתי שהוא אמר שגורם נזק לירושלים. וכשניר ברקת יחזור לאולם, מישהו יצטרך לשאול אותו את השאלה: איך קורה שבדרך כלל לוקח לחברי כנסת חודש, חודשיים, שלושה, שישה, שנה, שנתיים לפני שהם הופכים לציניקנים גמורים ובמקרה שלו הוא הופך לציניקן ביום הראשון. כי רק אדם ציני לוחץ על הכפתור ומחוקק חוק – –
– – שהוא יודע שגורם נזק. אין יותר העמדת פנים בבניין הזה – אני מסיים – שזה נעשה לטובת המדינה. הבושה מתה, והיא חיה בבלפור.
רק כי אני הכרחתי אותו, בוא. כי אני הכרחתי אותו.
לא קלטתי שזה 1996. I stand corrected.
כתוב בגוגל שהיית בקדימה – –
– – שאתה פינית את עמונה – – –
– – ושהיית אחד מאדריכלי פינוי עמונה – –
למה פינית את עמונה, אלקין?
את עמונה. היית ממפני עמונה.
בטח. בקדימה פיניתם את עמונה – כן או לא?
אתה ממפני עמונה, מאדריכלי הפינוי.
למה הלכת לקדימה? למה עזבת את הליכוד?
אלקין, למה עזבת את הליכוד? מה היה לך רע בליכוד שהלכת לקדימה?
מה היה רע בליכוד? ולמה לפנות את עמונה? לא יפה.
למה עזבת את הליכוד, אלקין?
אבל אתה מדבר כל כך יפה על הליכוד. למה עזבת? למה הלכת לקדימה?
למה הלכת לקדימה אם אתה כל כך אוהב את הליכוד?
אם מדברים על ההיסטוריה, אני סקרן למה הלכת לקדימה.
כי אנשים שנאמנים לליכוד, נשארים נאמנים לליכוד.
יש פרט מידע אחד על יוראי שבעיניי מכיל בתוכו את כל האיש: הוא שוחרר מצה"ל – ואז הוא שירת שש שנים. בגלל איזה עניין בריאותי לא רצו לגייס אותו, אז הוא התנדב לצבא, ובסוף הוא שירת כפול זמן ממה שמשרתים רוב האנשים, ויצא בדרגת סרן מהצבא. זה האיש. תנו לו משימה – הוא יכפיל אותה. אני ירשתי את יוראי; אבא שלי הוריש לי אותו – הוא דיבר על זה פה. הוא היה בתנועת הנוער של שינוי כשהוא היה ילד. אני זוכר שפעם שאלתי את אבא שלי למה מפלגה פוליטית בעצם צריכה תנועת נוער, והוא אמר: כי הם הסיבה שבשבילה אנחנו קיימים. כשיש עתיד הוקמה, יוראי התייצב לדגל עוד לפני שהיה דגל. הוא מדור המייסדים שלנו. הוא התחיל לייסד מהיסודות: הוא הקים את מטה הצעירים שלנו והוא עמד בראשו בשש השנים האחרונות. הוא ייסד והנהיג את סיירות הצעירים ואת תנועת הנוער ואת התאים במכללות ובאוניברסיטאות. אני אומר "הנהיג", לא "ניהל", מפני שזה הביטוי הנכון. בלי להרים קול, עם אפס גינונים ותרגילי מנהיגות, הוא הפך למנהיג. הם האמינו בו, הם האמינו לו, והם קמו בשבילו ב-05:30 והלכו לעמוד בצומת עם סטיקרים, כי הם רצו להיות כמוהו. יוראי הוא בן 30, וככל הידוע לי הוא חבר הכנסת היחיד שעדיין גר אצל ההורים שלו. נכון? נכון, אקוניס? עזבת כבר?
הוא חי בזוגיות עם צפריר, בן זוגו, והוא שייך לדור שדפקו אותו, הדור שאמרו לו מהבוקר עד הערב: אתה מדהים ואתה נהדר ואתה מיוחד, בלי שהיה לזה שום כיסוי. ומה שתמיד הרשים אותי אצל יוראי זה שהוא הבין שזה לא נכון: אתה לא מדהים עד שלא תיצור משהו מדהים; אתה לא נהדר עד שתהפוך את חייו של מישהו אחר לנהדרים. ואם אתה רוצה להיות מיוחד, תעשה משהו מיוחד: תשרת שש שנים בצבא רק כי שחררו אותך; אל תצטרף לתנועת נוער – תקים אותה; תהיה חבר כנסת בגיל 30. תקדיש לזה את חייך ותעבוד בזה. ויוראי יעבוד בזה. הוא יהיה חבר כנסת נפלא, כי אכפת לו וכי בוער בו, כי הוא אחד האנשים הכי חרוצים שפגשתי בחיי: יש לו תואר ראשון במשפטים ובהיסטוריה של המזרח התיכון ושל אפריקה ותואר שני במשפט ציבורי; הוא הוביל את הפעילות שלנו עם ניצולי שואה ועם קשישים ובסדנאות מנהיגות לצעירים. הוא אחד ממובילי התא הגאה שלנו. והעובדה שהוא צעיר חברי הכנסת זה לא נתון – זו מחמאה, כי זו מחויבות להיות זה שהצעירים מסתכלים עליו כדי לראות מה נכון ומה לא נכון. והילד שהתחיל בשינוי, היום הוא בעצמו השינוי. אז יוראי, אתה אולי בתא הגאה – אני בתא של אלה שגאים בך, ואני מברך אותך ואוהב אותך, וברוך הבא לכנסת ישראל.
באנו מהמזנון להבין מה כל כך מצחיק אותך חוץ מהמורפיום.
אורלי – – – אמר שהוא לא מחליף את הנאום שלך.
אין לי איך לשעשע. אדוני היושב-ראש, כנסת נכבדה, בעוד כך וכך דקות האופוזיציה תסיים לומר את דברה, ובצד הזה של האולם יעלה ויבוא מצעד הפחדנים. יבואו הפחדנים אחד-אחד, ישבו מפוחדים על כיסאותיהם וילחצו לחיצה חרישית על כפתור שהם לא מאמינים בו. אתם לא יודעים שזה עקום? אתם לא יודעים שזה מבזה אתכם? אתם לא יודעים שזה מבזה את הכנסת? והחלק המדהים הוא שאנחנו יודעים שיש שם אנשים הגונים. מה, יולי, יושב-ראש הכנסת פעם שנייה, לא יודע שאנחנו בעיצומו של תהליך מבזה? גלעד, שר שאחראי למשטרה, לא יודע שכל העסק הזה נועד להחליש את המשטרה לטובת אדם אחד שחשוד בפלילים? צחי, שהיה שר משפטים, לא יודע שהוא נותן את ידו למשהו עקום לגמרי? ומה שהכי עצוב – יש פה כמה אנשים שישבו עם נתניהו בממשלות – זה שהם גם יודעים: הרי זה לא יעזור להם אצלו. הוא קונה את שתיקתם באיומיו. אתם חושבים שהוא מעריך את זה שאתם שותקים? אתה חושבים שהוא מעריך את זה שאתם פוחדים? ביבי פוחד רק מדבר אחד – ממי שלא פוחד ממנו. למה אתם חושבים שהוא יושב עכשיו עם שק שינה מחוץ לחדר של ליברמן? כי ליברמן לא פוחד ממנו. למה הוא פוחד מגדעון סער? כי גדעון סער לא פוחד ממנו. למה הוא פוחד מהנשיא ריבלין? כי הנשיא ריבלין הוא יהודי הגון, ואנשים הגונים לא פוחדים משום דבר. אפילו היסטורית, הרי בסוף מתקדם בליכוד רק מי שלא פוחד. סילבן שלום לא פחד ממנו, אז הוא היה שר האוצר והוא היה שר החוץ, והוא קיבל תפקידים כי הוא לא פחד. ריבלין הפך להיות הנשיא כי הוא לא פחד ממנו, לא פחד להתעמת איתו, לא פחד להגיד לו: תקשיב, אני לא שואל את עצמי מה אתה רוצה, אני שואל את עצמי מה נכון למדינת ישראל ולעם ישראל. הוא היה יושב-ראש כנסת שלא פחד משום דבר, כולל מנתניהו. בגלל זה הוא הפך להיות נשיא. מנהיגים לא מפחדים מעימותים. מנהיגים הם אנשים שמוכנים להסתכן בהפסד כדי לנצח. אז אתה אומר: יש פה מספיק אנשים שהגיעו להישגים. יולי היה מספר אחת בפריימריז של הליכוד. הוא לא יכול לדבר בשם הליכוד? בוא נקים ממשלה בראשותו של בני גנץ, נעבוד יחד, נעשה דברים טובים לטובת עם ישראל. מה, אתם בפוליטיקה בשביל להציל חשודים בפלילים? בשביל לסדר חסינות למי שיש לו כתב אישום? בגלל זה יצאתם מחייכם? ושלא לדבר על זה שכבר אף אחד לא עוצר לשאול את עצמו לשנייה מה רוצה המדינה. המדינה רוצה ממשלה עובדת, בלי סחטנות, בלי קיצוניים ובלי ראש ממשלה חשוד בפלילים. נשמע לי טריוויאלי.
נשמע לי טריוויאלי – ממשלה שעובדת, בלי סחטנות, בלי קיצוניים ובלי ראש ממשלה שחשוד בפלילים. המדינה רוצה שבמקום שנתחיל לנזול למדינת הלכה תמורת החסינות, תהיה פה מדינה שמכבדת את היהדות, מכבדת אנשים דתיים, אבל הולכת לעבוד. ובמקום עשרות מיליארדים לסחטנות פוליטית, יהיו עשרות מיליארדים לחינוך ובריאות ורווחה, ודמוקרטיה יציבה, ואתם יודעים מה? קצת שקט, למען השם, מהרעש שהאיש הזה מחולל בחיינו מהבוקר עד הערב. מדינת ישראל רוצה שקט, מגיע לה שקט, ואנחנו יודעים ויכולים לתת לה את השקט שאותו היא רוצה. תודה רבה.
אדוני היושב-ראש, כנסת נכבדה, אכן יש שעת חירום, כי השלטון מתפרק סביבנו. זה החירום האמיתי, לא מצב החירום המלאכותי שעליו אנחנו מכריזים היום. שעת החירום זאת העובדה שהתפרק סביבנו שלטון מפני שנחשפו שקריו, מפני שנתניהו, כשבא אלינו במערכת הבחירות, אמר: מה, מה, מה פתאום, מה, מה, מה פתאום, כמו איזה שיר של נוי אלוש, והתברר שבהחלט פתאום, רימה תמיד את כולם. אבל עכשיו הוא גם רימה את בוחריו, את הליכודניקים, שגילו שלא מה, מה, מה פתאום, אלא הוא נמצא שם מפני שהוא רוצה את החסינות שלו. ובשביל החסינות שלו, שזה הדבר היחיד שמעניין אותו, הוא מוכן למכור הכול. רוצים מדינת הלכה? קחו מדינת הלכה; רוצים מיליארדים? קחו מיליארדים; רוצים משרד המשפטים? קחו משרד המשפטים; רוצים לרסק את בית המשפט העליון? בטח קחו, כי זה מועיל לו גם בצד השני. אז למצב חירום אנחנו צריכים לתת תגובת חירום. ותגובת החירום היא ממשלת אחדות לאומית. היום התפרסם סקר ש-74% מהציבור, מה שהם היו רוצים באמת זאת ממשלת אחדות של כחול לבן והליכוד – ממשלה אזרחית טובה, לא נסחטת, שמאפשרת לנו לעבוד, ושאגב, הייתה יכולה להסיר את מצב החירום הזה. מה שמפריע לזה זה בן אדם אחד שיש לו בלגן משפטי. אז בואו נעשה את הדבר הנכון והאחראי, נזיז את הבן אדם האחד, נקים ממשלת אחדות לאומית של כחול לבן והליכוד, ובא לציון גואל. תודה רבה.
אדוני היושב-ראש, כנסת נכבדה, כשהתחלתי את דרכי הפוליטית נהגתי לשאול: איפה הכסף? אני חושב שהפעם אני אשנה את השאלה הזו ואני אשאל את ממשלת ישראל: איך הצלחתם לבזבז כל כך הרבה כסף? איך הצלחתם לייצר גירעון כזה? איך הצלחתם לייצר בור של יותר מ-50 מיליארד שקל? הכול היה בעדכם והצלחתם לפשל. היו פה באמת תנאי פתיחה מושלמים. מול תנאי פתיחה מושלמים הצלחתם לפשל. הכנסות בלתי צפויות היו די הרבה: היו 3 מיליארד שקל רק הכנסות מהמכירה של מובילאיי, ואורבוטק ב-3.4 מיליארד דולר נמכרה, ואימפרבה ב-2.1 מיליארד שקל. הכול הכנסות בלתי צפויות, וזה בא על ממשלה שנכנסה עם תנאי פתיחה אופטימליים: אני השארתי לכם גירעון של 2.6% – מהנמוכים בתולדות המדינה – עם 9 מיליארד שקל בקופה, שיהיה לכם להתניע; ועשינו רפורמות שיורידו את יוקר המחיה, את שמיים פתוחים עם ישראל כץ, טיסות low cost, ואת קייטנות הקיץ עם שי פירון, שחוסכות אלפי שקלים לזוגות צעירים; והבאתי פעם ראשונה כסף מזומן מהרווחים הכלואים; והחברות הממשלתיות, שהפסידו כל שנה 600 מיליון שקל, עשיתי בהן רפורמה ועכשיו הן כל שנה מרוויחות יותר מ-2 מיליארד שקל. תנאי פתיחה מושלמים, והצלחתם לפשל, כי במקום לנהל את המשק עשיתם מסיבה לחבר'ה, חילקתם וחילקתם. נתניהו כל הזמן מתייהר על ההצלחות של הכלכלה הישראלית. אתה הבאת את ההצלחה? אתה מדבר על ההייטק? תשאל כל יזם הייטק במדינת ישראל אם ממשלת ישראל עוזרת לו לעבוד או מפריעה לו לעבוד. מי שהביא את ההצלחה הכלכלית של מדינת ישראל הם האנשים האלה שנתניהו כל היום מעליב, האנשים שהוא דורס אותם ומעליב את הערכים שלהם, ישראלים שעובדים קשה, המון שעות, משלמים מיסים, משרתים בצבא – כל האנשים האלה שהממשלה שלך כל היום יורקת עליהם: ההייטק הישראלי, וקציני צה"ל, והחקלאים, ומעמד הביניים הישראלי, שכל היום דורסים אותם ובסוף הם לא מקבלים כלום. הגירעון הזה הוא כי ביבי בישל דייסה: נתן לליצמן, נתן לדרעי, נתן לסמוטריץ', נתן לכל חבר כנסת שעשה רעש, נתן לכל מפלגה שהוא היה צריך אותה, נתן ונתן ונתן – ולמי לא נשאר? לציבור הישראלי. השאלה היא לא רק איך הצלחתם להגיע לגירעון הזה אלא גם איך הצלחתם להגיע אליו בלי שהציבור הישראלי נהנה מזה. איך הצלחתם לבזבז כל כך הרבה כסף בלי שנשאר מזה כלום? הרי אין איזו השקעה יוצאת דופן בתשתיות. זה לא שבניתם עוד נתב"ג 2000. זה לא שבניתם עוד כביש 6. ההשקעה בתשתיות תחבורה במדינת ישראל נמוכה ב-75% מהמדינות המפותחות. ההשקעה בתשתיות דיגיטליות היא פחות מחצי, 42% מהמדינות המפותחות. אין זינוק בהשקעות בחינוך. משרד האוצר הודיע השנה בשקט בשקט, בלחישה הוא הודיע, על קיצוץ של 350 מיליון שקל שהיו אמורים להיות לבינוי של 400 כיתות כדי להפחית את הצפיפות בכיתות. לפי הלמ"ס, תשלומי הורים מגיעים כבר ל-5 מיליארד שקל. ההורים קונים מחשב, ההורים מממנים את הטיול וההורים קונים את שיעורי ההעשרה בתוך בית הספר. איך הצלחתם? איך הצלחתם לבזבז כל כך הרבה כסף בלי לטפל באף אחת מבעיות היסוד של הכלכלה הישראלית? שש בעיות יש לנו: יוקר מחיה, שיצא משליטה; גברים חרדים שלא לומדים ולא עובדים; ציבור ערבי שהוא לא חלק מהמשחק הכלכלי; מגזר ציבורי ענק, שמשתק את המשק; ירידה בהשקעות של ההייטק – יזהר יכול להעיד על זה; ופריון עבודה שהוא מהנמוכים בעולם המערבי. אם הייתם מטפלים רק בדבר אחד מהשישה, רק אחד, רק בפריון, זה היה חוסך למשק עוד 600 מיליארד שקל בשנה, כי פער הפריון שלנו מול המדינות המפותחות הוא 600 מיליארד שקל בשנה, ואם הם היו מטפלים בזה לא היינו צריכים לעמוד פה היום, ולא היה גירעון ולא היה צריך לכנס את הממשלה ולקצץ בבתי חולים ובמשטרות. שם הכסף. שם הפתרון. 600 מיליארד שקל בשנה – זה יוריד את יוקר המחיה, זה יוריד את הגירעון, זה יאפשר לזוגות צעירים לחיות פה ברווחה, ולהורים שלהם – להזדקן פה בכבוד. רק שבשביל זה צריך שיהיה פה דבר אחד, שכרגע אין במדינת ישראל – ממשלה שבאה לעבוד. לא סידור עבודה – עבודה. לא ג'ובים לחבר'ה – לעשות את הג'וב האמיתי שלכם ולעבוד בשביל אזרחי ישראל. מה ביקשו מכם? להפסיק לרגע עם המשחקים שלכם והפוליטיקות שלכם והתככים שלכם, ולעשות את העבודה שלכם. זאת העבודה שלכם, אין לכם אחרת – לוודא שהכסף הולך למקומות הנכונים, לוודא שהוא הולך לזה שנהיה בעשירייה הראשונה בעולם בחינוך; לוודא שגם ילדים בפריפריה יוכלו להגיע לעבוד בהייטק ולהרוויח פי שלושה ופי ארבעה ופי חמישה מההורים שלהם; לוודא שהמשכורות יעלו והביורוקרטיה תרד. זאת העבודה שלכם, לא להמציא עוד שבעה משרדים ממשלתיים מיותרים לגמרי כדי לנפח את הוצאות הממשלה. ואם ננצח בבחירות, זה מה שנעשה: ניקח את הכסף שאתם בזבזתם על עצמכם ועל הפוליטיקה שלכם ועל המפלגות שלכם ונשקיע אותו באנשים שהפכו את הכלכלה הישראלית לסיפור הצלחה, במקום בפוליטיקאים ישראלים; נשקיע את הכסף במעמד הביניים הישראלי ובאלה שרוצים הזדמנות הוגנת להיות חלק ממעמד הביניים הישראלי. חינוך והשכלה גבוהה והורדת יוקר המחיה ופריון עבודה – in; פוליטיקאים, מפלגות, סחטנות – out. תודה רבה.
אדוני היושב-ראש, כנסת נכבדה, היו במדינת ישראל ממשלות שהסכמתי איתן והיו ממשלות שלא הסכמתי איתן. היו ממשלות שישבתי בהן, או ממשלה שישבתי בה, והיו ממשלות שלא ישבתי בהן. בפעם הראשונה מאז שאני זוכר את עצמי יש במדינת ישראל ממשלה שאני מתבייש בה, בושה עמוקה, צורבת, יום-יומית, מביכה. ואתה כל הזמן הולך ומתבייש: פוגש סנטור אמריקני, שלוקח אותך הצידה, סועד איתך עם קפה קטן, מדבר איתך על המצב, ואתה מנסה להסביר לו את הממשלה הזאת, ובפנים עמוק אתה מתבייש כשהוא שואל את השאלות הנכונות על הדמוקרטיה הישראלית, על הדרך שבה אנחנו מתנהלים, על הסטנדרטים הערכיים שהמדינה הזו נעה בתוכם; יושב מול קבוצה של יהודים מארצות הברית ומתבייש כשהם מנסים להבין למה הממשלה הזאת דוחקת אותם לפינה, מפלה אותם, מעליבה אותם; פוגש קבוצה של יוצאי אתיופיה, מנסה להסביר להם מה קורה ומתבייש נורא מהדרך שבה הממשלה הזאת מטפלת, או ליתר דיוק לא מטפלת בעניינם; יושב מול הילדים של עצמך בשולחן השבת, מדבר על מה שקורה במדינה ומגלה שאתה מנסה להצדיק את הממשלה שאתה לא יושב בה ושאתה אופוזיציה שלה רק כי אתה מתבייש להגיד לילדים שלך שזה המקום שאליו הגענו. אין לי איך להסביר שר חינוך שמדבר על טיפולי המרה או שמתנגד לשירות משותף של גברים ונשים או שאומר ביושר שהוא, אין לו בעיה עם אפרטהייד. אני יכול רק להתבייש. אין לי איך להסביר שר תקשורת שמגיע לטקס ההכתרה שלו – היום הגדול בחייו הפוליטיים – ומושיב לידו בוררת של העולם התחתון, ואז הוא אומר שהוא ידאג שהתקשורת לא תהיה שמאלנית, כי הרי הגוף שעליו אנחנו הכי סומכים שינווט את חופש הביטוי במדינת ישראל זה הממשלה. אין לי איך להצדיק או להסביר בעיניים לא מושפלות שר בריאות שתומך בפדופילית, פדופילית סדרתית, שפגעה בילדות. זה פותח מהדורות באוסטרליה. אם אתם אזרחים ישראלים ונותרה בכם בושה, תדעו שמה שפותח מהדורות חדשות באוסטרליה זה ששר הבריאות של מדינת ישראל תומך בפדופילית. אין לי איך להסביר בלי להתבייש שר משפטים שאומר שהוא לא יתמוך בפסיקות של בית המשפט או שלא תמיד צריך לציית לבית המשפט; פוליטיקאי שאומר משהו שהוא יודע שהוא מזיק ויודע שהוא נורא רק כי זה מסייע לו מול איזה חבר מרכז. אין דרך בעולם להסביר את חבר הקבינט בצלאל סמוטריץ', שאומר שהוא לא מוכן שאשתו תהיה בחדר לידה עם ערבייה. אתה יכול רק להיחנק מבפנים ולהרגיש איך הכול מתכווץ לך כשמישהו מחוץ לארץ שואל אותך מה זה אומר בעצם. אתה יכול רק לאבד צבע כשאתה עומד מול קבוצה של צעירים שמגיעים הנה, לכנסת, ושואלים מה הכוונה שלו כשהוא אומר דברים כמו "מצעד הבהמות" על מצעד הגאווה. אתם באמת חושבים שאף אחד לא שם לב לדברים האלה? אתם באמת חושבים שאין תרגום? אתם באמת חושבים שהעולם לא שומע? אתם באמת חושבים שזה לא מופיע בכל התקשורת הבין-לאומית – הפדופילית, טיפולי ההמרה, מצעד הבהמות, האפרטהייד? ומעל הכול, כמובן, אתם באמת חושבים שהעולם לא שם לב למי שמינה אותם? ראש ממשלה עם שלושה כתבי אישום, עד לא מזמן מנהיג עולמי מכובד, והיום אדם שמסתובב כשיש סביבו כל הזמן עננה מביכה ומעיקה של מבוכה ובושה: העיסוק האין-סופי בחסינות, ההבנה של העולם שהוא איבד את זה לגמרי. ואנחנו מתביישים ב-1,772 הימים שבהם אברה מנגיסטו יושב שם בעזה ומחכה שמדינת ישראל תיחלץ לעזרתו. ואנחנו מתביישים בזה שקהילה שלמה של יוצאי אתיופיה הוזנחה ושילדים אתיופים אומרים לעצמם שאין להם סיכוי במדינה הזאת שהביאה אותם הנה. ואנחנו גם מתביישים מול השוטרים, שאף אחד לא יוצא להגנתם, אנשים שמרוויחים משכורות נמוכות במיוחד ומותקפים בוקר, ערב וצוהריים על ידי ממשלתם. והבושה הזאת גדולה במיוחד מפני שאתה מסתכל על ממשלת ישראל, מסתכל על החבורה הזאת, שלאט-לאט מדרדרת אותנו, ופתאום אתה מבין שאף אחד מהם לא מתבייש. תודה רבה.
תודה רבה, אדוני. את מה שאתם רואים פה היום אפשר לסכם בארבע מילים: יותר מדי זמן בתפקיד; את מה שראיתם אתמול על הבמה באשדוד אפשר לסכם בארבע מילים: יותר מדי זמן בתפקיד; את כל מערכת הבחירות המשונה הזאת אפשר לסכם בארבע מילים: יותר מדי זמן בתפקיד. 13 שנה ראש הממשלה הזה יותר מדי. הוא עייף, הוא טועה כל הזמן, הלך הקסם. שנה רצוף רק נכשל. יצא לבחירות מיותרות, סיבוב ראשון, כולם אמרו: יש לו ניצחון בכיס – לא ניצח, נכשל; הלך להקים ממשלה – נכשל. מול החמאס בעזה – ראינו אתמול. לא ראיתי מעודי המחשה כל כך מדויקת – –
– – של הביטוי: הגיע זמנו לרדת מהבמה, מה שראינו אתמול באשדוד. כל הזמן הוא אומר: רוצים להפיל אותי, מנסים להפיל אותי. הוא עמד פה לפני שלוש דקות ואמר: מנסים להפיל אותי. סליחה, אתה לא המלך. כן, אנחנו רוצים להפיל אותך, יש בחירות, זה נקרא דמוקרטיה, אנחנו רצים נגדך, ככה זה עובד. טראמפ, החבר שלו, הולך לשיחות עם האיראנים, הפסיק לספור אותו. כלכלה הייתה פעם הצד החזק שלו – נכשל בכל הפרמטרים: גירעון, צמיחה, יוקר המחיה. לא במקרה יש בעולם הגבלת קדנציות. הוא איבד קשר עין עם החיים האמיתיים, עם יוקר המחיה, עם החרדה של ילדים בממ"דים. גם סיפורי השחיתות – התיקים הפליליים שלו זה תיקים של מישהו שכבר לא ממש מבדיל בין מותר לאסור. בעוד שישה ימים אנחנו יכולים להיפרד ממנו, ייקח איתו גם את ליצמן וסמוטריץ'. לא פרידה מכוערת; פרידה דמוקרטית, מנומסת, מכובדת. נגיד לו תודה רבה, וזהו, זה ייגמר, ואחרי שבועיים כולם יסתכלו סביב ויגלו שהחיים ממשיכים: הילדים הולכים לבית הספר, המחירים בסופר יורדים, סחטנים וקיצונים לא מנהלים לנו את החיים. טראמפ יהיה חבר של ראש הממשלה החדש – כי ככה זה עובד. יתברר שאפשר בלעדיו, יתברר שאפילו יותר טוב בלעדיו. וגם לו יהיה יותר טוב, כי אם מסתכלים עליו באמת, אנשים שמכירים אותו הרבה שנים, כולם רואים שגם הוא יודע שהוא יותר מדי שנים בתפקיד.
תרחיקו את הילדים מהטלוויזיה. יש בחירות, והבחירות האלה הולכות להיות פסטיבל של שנאה ואלימות וגועל, אז תדאגו שהילדים שלכם לא יהיו ליד הטלוויזיה בשלושת החודשים הקרובים, שהם לא יראו מה אומרים להם נבחרי העם. מה שהיה פעם החגיגה הדמוקרטית הגדולה הופך להיות רגע הבושה של הבית הזה. ולבחירות האלה יש רק שלוש סיבות: שוחד, מרמה, הפרת אמונים. תודה רבה.
אדוני היושב-ראש, חצי כנסת נכבדה, חמש שנים אנחנו יושבים פה, מפסידים הצבעה אחרי הצבעה – דברים שקדושים בעיניי: ביטול השוויון בנטל, ביטול לימודי ליבה בחינוך החרדי, חוק המרכולים, שאומר שבאים אלינו הביתה להגיד לנו מה לעשות, ביטול הגדלת הממשלה, חוק ההמלצות, חוק מימון הפריימריז. פעם אחרי פעם באנו הנה בידיעה שנפסיד בהצבעה על דברים שיקרים לליבנו, שבשבילם אנחנו בפוליטיקה, אבל באנו מתוך כבוד לבניין הזה, מתוך כבוד להליך הדמוקרטי, מתוך כבוד לצד השני, לזה שיש אנשים שחושבים אחרת. פעם אחת, בהצבעה פרוצדורלית, הם אמורים להפסיד – כל הכיסאות הריקים האלה – נסו מן האולם, מפני שזה כבר לא ממשלה ולא קואליציה, זה גוף שנועד רק לדבר אחד: לענייניו המשפטיים של מי שהחל מהיום בבוקר שמו בישראל הנאשם בנימין נתניהו.
אדוני היושב-ראש, חבריי חברי הכנסת, למה אנחנו כאן? במקום שנשב פה ונקיים דיון על החינוך המיוחד, שנמצא במשבר, ועל מיטות אשפוז ועל התחבורה ועל ילדים שנהרגים מקורקינטים, אנחנו שוב מתכנסים כאן לדבר על זה שחבר קואליציה שחשוד בפלילים הולך לבית משפט. והוא יחזור מבית המשפט לקואליציה שבה יש ראש ממשלה עם שלושה תיקים חמורים, שרצה גם הוא את החסינות שלו. בשביל זה אנחנו חברי כנסת?
כי כל מה שנשאר לנו זה ראש ממשלה שמעדיף מיטה אחת, מיטה אחת במטוס הפרטי שלו, על 1,000 מיטות בטיפול נמרץ.
שלושה כתבי אישום. אחד, שניים, שלושה.
שלושה כתבי אישום. אחד, שניים, שלושה כתבי אישום.
אדוני היושב-ראש הזמני, כנסת נכבדה, בואו נודה על האמת – –
– – לא בא לכם דמוקרטיה יותר. כל השנה-שנתיים האחרונות, מאז שראש הממשלה הבין שאם תהיה פה דמוקרטיה הוא ילך לבית סוהר, אז החלטתם שעדיף שלא תהיה פה דמוקרטיה – –
– – אז החלטתם שאתם לאט-לאט תשחקו את הדמוקרטיה הישראלית, לאט-לאט תפרקו אותה: קודם המשטרה, אחר כך היועץ המשפטי לממשלה, אחר כך רשויות החוק האחרות, אחר כך כנסת ישראל, עכשיו בית המשפט העליון. אתם עושים את זה בדרך שבה מפרקים כל דמוקרטיה בעולם במצב חירום, כי במצב חירום, כשאנשים פוחדים, כשאנשים בבית, כשחייהם נופלים ומתרסקים סביבם, זה הרגע לפרק את הדמוקרטיה.
אז אני רוצה להגיד לכם מפה: לא ניתן לכם. לא ניתן לכם לפרק את הדמוקרטיה הישראלית.
היושב-ראש, חצי מהאנשים שהיא אמרה עומדים בחוץ ומחכים שיכניסו אותם.
מי שאתה אומר – בחוץ. לא הכניסו לפי סדר האל"ף-בי"ת.
אם אתה מצטט את השר, לפחות – – –
יזהר, לא לקחת אחריות – זחלת. זה לא אותו הדבר.
יש לקחת אחריות ויש לזחול. אלה שני דברים שונים.
אדוני היושב-ראש, כנסת נכבדה, לאור אירועי היממה האחרונה, החודש המביש האחרון, השנה האחרונה, אני רוצה לשים הצעה מול הבית הזה – לעצור את הפוליטיקה. לאנשים אין מה לאכול, עסקים מתמוטטים, בבתי החולים אנשים מתים. אנחנו צריכים לפתור את משבר הבדיקות, להתחיל לטפל, כי עוד לא התחילו לטפל במשבר הכלכלי. בנסיבות האלה, הקמת ממשלת שחיתות מנופחת היא אסון לאומי. הרעיון שאנחנו ניגרר לבחירות רביעיות בלתי נסבל. זה ניתוק גמור מהמציאות.
לפיכך אני חוזר להצעה שכבר העליתי, הצעה פשוטה, נקייה: ללכת לשישה חודשי הקפאה. הבית הזה יצביע על הוראת שעה לתיקון סעיף 10 לחוק-יסוד: הממשלה, ונלך להקפאת מצב. זה נבדק משפטית, הצעת החוק הוגשה מוקדם יותר היום. המדינה צריכה יציבות, אנחנו חייבים למנוע בחירות רביעיות. נלך לשישה חודשים של הקפאת המצב הפוליטי, ובעוד שישה חודשים נחזור בדיוק למצב הנוכחי. בששת החודשים האלה, במקום להתעסק בפוליטיקה, נלך להציל את הכלכלה ואת מערכת הבריאות ואת חייהם של אנשים. בששת החודשים האלה ממשלת המעבר תמשיך. זו ממשלה רעה בעיניי, אבל היא לא תוכל לעשות מה שהיא רוצה, מפני שהפעם אנחנו ננהל את הכנסת. יהיו לכנסת שיניים ויהיה לה רוב. נניח את החוקים למניעת השחיתות, ונוודא שהממשלה לא מנצלת את הקורונה בשביל פוליטיקה. הממשלה והכנסת יעבירו יחד תקציב. נחזיר את המערכות החיוניות שלנו לתפקוד, נציל את העמותות, נקים מנגנון פיצוי יעיל לעסקים הקטנים, נטפל ביותר ממיליון מובטלים. זה מה שחשוב עכשיו. הקפאה זה לא מצב אידיאלי, זה לא מה שרצינו, אבל זה יותר טוב מממשלה שתכשיר את השחיתות, וזה בטח יותר טוב מבחירות רביעיות. אזרחי ישראל במצוקה, הם צריכים לדעת שהפוליטיקאים לא עסוקים בעצמם, אלא בהם. הם בעיקר צריכים לדעת שאנחנו עובדים בשבילם. בואו נקפיא את הפוליטיקה ונלך לעבוד. תודה רבה.
תודה רבה, אדוני היושב-ראש. כנסת נכבדה, קראתי בקפידה את כל ההסכם הקואליציוני של הקמת הממשלה הזאת – מה יש בו, מה אין בו. יש הסבר מדוקדק איך מבזבזים 900 מיליון שקל כדי להקים ממשלת פינוקים מסואבת של 52 שרים וסגני שרים – –
– – רובם מיותרים, נהגים, לשכות, מזכירים, מזכירות.
וג'ובים – המון ג'ובים לחלק – –
– – על חשבון מיליון מובטלים, על חשבון אלפי עסקים קטנים שקורסים תחת החובות בימים אלה, על חשבון מעמד הביניים הישראלי, הפראייר הנצחי שלכם. אני רוצה להציע לגנץ וביבי הצעה: תודיעו שאתם מצמצמים את הממשלה ל-18 שרים – אנחנו נוריד את כל ההסתייגויות מהחוק. הכול. תקימו ממשלת חירום אמיתית, 18 שרים – לא רק שלא נעכב אתכם, נעזור לכם.
כי עכשיו יש בהסכם הזה רק סידורי עבודה. מה שאין בהסכם זה תוכנית עבודה. אנחנו במצב חירום מאז פברואר. התוכנית היחידה ששמתם על השולחן היא כמה שרים כל אחד יקבל ומי יגור במעון הרשמי השני. לא התייצבתם בפני הציבור ואמרתם איפה אנחנו רוצים להיות עוד חודש, עוד חודשיים, עוד שישה חודשים: ככה נציל את העצמאים, ככה נחזיר את המובטלים למעגל העבודה, ככה נחזור להיות כלכלה תחרותית. בואו אני אתן לכם התחלה של תוכנית: קודם כול לפתוח את המשק כבר מיום ראשון הקרוב; דמי אבטלה מלאים לעצמאים; מנגנון פיצוי מיידי לעסקים קטנים לפי אותו מודל שהפעלנו באוצר בצוק איתן; מענקים מותנים לעסקים כדי שהם לא יפטרו עובדים שנמצאים בחל"ת. איך אנחנו יודעים שאלה הצעדים הנכונים? כי בזמן שאתם רבתם על כיסאות אנחנו עשינו עבודה. הבאנו מומחים, חקרנו, בדקנו איפה בעולם זה עובד יותר טוב מבישראל – דרום קוריאה, גרמניה. שמנו על השולחן תוכנית. לממשלה הזאת אין תוכנית. הכול חלטורה. איקאה – כן, מספרות – לא; מקוואות פתוחים, בתי עלמין סגורים ביום הזיכרון – הורים שכולים לא יוכלו לבקר את הילדים שלהם; סופר במקום סגור – כן, שוק באוויר הפתוח – לא.
שום היגיון מסדר, שום חלוקת סמכויות שמישהו מבין. זיקוקים אישרתם, זיקוקים אתם אוהבים. אין תוכנית. העיקר סיכמתם חוק חסינות שיאפשר לנתניהו להיות ראש ממשלה גם אחרי שהוא יורשע.
יהיה לנו ראש ממשלה עבריין מורשע. לזה יש תוכנית. להצלת הכלכלה – נאדה. אף מילה אין בהסכם שהוקרא עכשיו על הצלת הכלכלה.
ככה נראים פוליטיקאים שעסוקים רק בעצמם, ככה מוקמת ממשלה שעסוקה רק בעצמה. לא ישראל לפני הכול – הכיסא לפני הכול.
אדוני היושב-ראש, כנסת נכבדה, אני רוצה לארוז לכם את מה שנאמר פה הערב באופן קצר וממצה. הינה חמישה דברים שהמדינה צריכה: הראשון זה מנגנון פיצוי מיידי לעסקים קטנים, מודל צוק איתן. עשיתי את זה באוצר. זה עובד, זה מהיר, הכסף מגיע מייד. השני זה דמי אבטלה לעצמאים. השלישי זה לפתוח את המשק מיום ראשון הקרוב, לעשות החלטה – דבר שהממשלה הזו לא יודעת איך עושים. הרביעי זה לבנות תוכנית מענקים לצוותים הרפואיים. החמישי – להוציא תוכנית סיוע למגזר השלישי. והינה חמישה דברים שהמדינה ממש ממש לא צריכה: היא לא צריכה 36 שרים ו-16 סגני שרים, שעולים 900 מיליון שקל ישירים ועוד מיליארדים על גבי מיליארדים בהוצאות עקיפות ובמפלצת ביורוקרטית; היא לא צריכה מעון שרד לממלא מקום ראש הממשלה החלופי, הזמני, אני לא יודע מה; היא לא צריכה חוק שמאפשר לראש הממשלה לכהן גם אם הוא עבריין מורשע; היא לא צריכה מטוס פרטי במיליארד שקל לראש הממשלה, והיא בטח לא צריכה להקים ממשלה שבה אף אחד לא מאמין למילה אחת שאומר לו השני.
היא לא צריכה ממשלה שבה אין שום סוג של אמון בין צד אחד לצד השני. כל המרכיבים – הרי אתם רק מסתכלים וחושדים אחד בשני. היום פורסם – הערב, במהלך הערב הזה – שעד לפני יומיים נתניהו עוד ניסה להקים ממשלת 61. הוא היה זורק אתכם מכל המדרגות. אתם יודעים מה, לא צריך היה לחכות: אם אני הייתי מצלצל אליו היום, אומר לו: אדוני ראש הממשלה, אני נותן לך שני ח"כים ואנחנו מסכימים לחוק החסינות – אתם יודעים כמה מהר הייתם עפים מהחלון? אתם וכל ההסכם שלכם וכל הדיבורים על קבינט פיוס ודיבורי אחדות. פוק. לא הייתם קיימים יותר. אתם באמת חושבים שמישהו מאמין לכם? אתם כלי. משתמשים בכם. וכמו שקורה תמיד אחרי שיגמרו להשתמש בכם, יזרקו אתכם. כי זה תמיד העונש של רמאים – בסוף מישהו מרמה אותם יותר טוב.
בשביל זה השאירו את המסתננים.
אדוני היושב-ראש, כנסת נכבדה, אנחנו ערב יום הזיכרון, ואנחנו פנינו ליושב-ראש הכנסת בני גנץ בשאלה: עד מתי יימשכו היום הדיונים? וקיבלנו את התשובה: 16:00. כדי לוודא שלא תהיה פה איזושהי גלישה לתוך יום הזיכרון, חבר הכנסת מאיר כהן, שהוא רכז האופוזיציה, שלח מכתב לחבר הכנסת בני גנץ יושב-ראש הכנסת – אני רוצה להקריא את המכתב: לכבוד חבר הכנסת בני גנץ, יושב-ראש הכנסת, שלום רב. לצערי הגדול התבשרנו הערב שהוועדה המיוחדת תמשיך את דיוניה עד לחצות הלילה ואף מעבר לכך. אבקש ממך בכל לשון של בקשה להורות על הפסקת הדיונים, וזאת על פי בקשתם של חברי הכנסת, בנים ובנות למשפחות שכולות, המשתתפים בדיוני הוועדה ומבקשים לאפשר להם להיערך לקראת יום הזיכרון. מיותר לציין בפניך, אדוני היושב-ראש, כרמטכ"ל לשעבר, שבכנסת ישנם מפקדים, חיילים, רעים לנשק ובני משפחה שנוהגים לבקר בני משפחות שכולות טרם יום הזיכרון. הדברים מקבלים משנה תוקף היות שביום הזיכרון תימנע מכולנו האפשרות לפגוש את בני המשפחות השכולות ולפקוד את קברי הנופלים מפאת הוראות הקורונה. אין בבקשתי זו כדי שאיש יחשוד בנו חלילה שהיינו עושים איזשהו שימוש ביום הזיכרון בשביל לעכב תהליך. נאמר במכתב: אין בבקשתי זו שום כוונה לחבל או להאט את החקיקה. נשמח ביום חמישי לקיים דיון בוועדה בכל זמן שיידרש. המכתב הזה מיועד לאפשר למיקי לוי, שהוא גם בוועדה וגם פה, ללכת לבקר את אימא שלו – מיקי הוא אח שכול; רם בן ברק הוא אח שכול. יש פה כמובן אחרים; אני רק אומר מחברי הסיעה שלי. לא זכינו אפילו לקבל תשובה. אחרי כל הדיבורים הגדולים על חשיבותו של יום הזיכרון והנופלים, מנסים עכשיו לעשות שימוש ביום הזיכרון בשביל למשוך את התהליכים, כי יש ח"כים שצריכים ללכת למשפחות שלהם. אני אומר פה: אני מאתגר את בני גנץ ואת הקואליציה. אנחנו ב-16:00 נקום ונלך. אמרו לנו שהכנסת היא עד 16:00 – אנחנו ב-16:00 נקום ונלך. אם אתם רוצים לכנס כאן לבד, בלי האופוזיציה – כי כל האופוזיציה תקום ותלך – ובזמן שמשפחות הולכות ליקיריהן להצביע לבד על פיצול חוק טכני שאפשר לעשות ביום חמישי, אתם מוזמנים, ותתכבדו ותעשו את זה, ולכו אתם ותסתכלו בעיניהן של המשפחות השכולות ביום הזיכרון, עם כל הנאומים המרוממים שלכם.
16:00. חבר הכנסת מרגי, הודיעו לנו עד 16:00.
אדוני היושב-ראש, מה שלומך? המשפחות השכולות לא צריכות את יום הזיכרון כדי לזכור. המתים שלהן לא מחכים לצפירה. הם מגיחים ברגעים הכי פחות צפויים. כל דבר, כל אירוע, מפעיל את המתג. מחר יום העצמאות. אתם באמת חושבים שביום העצמאות הם זוכרים פחות? אם הילד המת שלהם אהב זיקוקים, הם נזכרים בזיקוקים. אם הוא אהב ללכת לים ביום העצמאות – לנצח כל גל נושא מזכרת. הכי קשים הם לא הזיכרונות שקבועים בלוח השנה, אלא אלה שקופצים בלי הכנה מוקדמת. אתה הולך ברחוב ביום רגיל, בדרך לפיצוציה, רואה מישהו עם פרופיל דומה או מישהו עם חולצה שהייתה לו בדיוק כזו, והצפירה פתאום נשמעת מבפנים – עולה ויורדת בתוך הנשמה. במשפחת השכול לא מחכים שהמשמר יעבור לדום. הם לא עמדו נוח מאז שמת להם הילד. הם צועדים בעולם הזה, כמו שכתב חיים גורי, "על פני אדמה כואבת, חתוכה / כמו פצע ענקי". מה שכואב להם הוא לא המוות, אלא החיים: זיכרונות קטנים, לא הרואיים, בלי מכנה משותף; לילה שבו ישבתם במטבח ודיברתם, שיר של להקת קווין באוטו בפול ווליום; היום שבו הוא הלך לכיתה א' והתעקש ללכת עם כובע של מיקי מאוס. לך תסביר לאנשים שאתה בוכה ביום הזיכרון על כובע מיקי מאוס. במותם הם ציוו לנו את החיים של עצמם, מוקרנים שוב ושוב על מסך הזיכרון. המשפחות לא צריכות את יום הזיכרון; אנחנו צריכים. אנחנו, שחיים איתם ולצידם. בני משפחות השכול ממילא תמיד זוכרים את הילדים, את הבעל ואת האבא. אנחנו אלה שזקוקים ליום הזה, כדי שנוכל להגיד להם: אנחנו איתכם, אנחנו חושבים עליכם, אנחנו תמיד זוכרים אתכם.
אדוני היושב-ראש, כנסת נכבדה, אני הקשבתי להסברו המלומד של חבר הכנסת גינזבורג על זה שבגלל צוק העיתים ומשבר הקורונה נכתב ההסכם הזה. יש טיפה בעיה: אני מכיר את ההסכם הזה. הוא נכתב בספטמבר. לא הייתה קורונה. יותר מזה, אנחנו שילמנו לאבי ליכט. הייתי, לצערי, אחד האנשים שהביאו את התשלום כדי שהוא יכתוב את זה, ואנחנו הצלחנו לפסול את זה, כי אני אמרתי: לא נכנסים מתחת לראש ממשלה עם ארבעה כתבי אישום.
עכשיו אני מרגיש בבית, מפני שאני כאילו מאיר כהן.
אז מה שאני אומר הוא: אתם רוצים למכור לציבור שטויות כאילו זה אתם הלכתם להסכם הזה בגלל הקורונה? תמכרו שטויות. למה אתם מוכרים את זה לנו, שהיינו שם? אני מכיר כל שורה בהסכם הזה, כי הוא נכתב אחרי בחירות ספטמבר. בספטמבר לא הייתה קורונה, לא היה מצב חירום, לא היה משבר כלכלי, לא היה משבר בריאותי. מה שנכון – כבר אז היו אנשים בכחול לבן שנורא רצו לזחול לממשלה של נתניהו, ועכשיו ניתן להם התירוץ. ביקשתי שילכו להביא לי, בזמן ששמעתי את ההסברים של גינזבורג, את תשובת כחול לבן לבית המשפט העליון, למה מקימים את הממשלה ומה מטרתה. נאמרו בה מילים שוברות לב: בתקופת החירום שבו נמצאת מדינת ישראל מבקשים הצדדים כי הממשלה תמקד את כל משאביה לצורך מאבק במשבר הבריאותי-כלכלי-חברתי, ולא תפזר את משאביה על דברים אחרים, למעט אם נדרש הדבר. כל משאביה – 36 שרים ו-16 סגני שרים. כל משאביה. אלה המשאבים, שצריכים 900 מיליון שקל שזה יעלה, אני כבר לא מדבר על זה שמקימים פה מפלצת ביורוקרטית שתמשיך להתעלל בעסקים הקטנים. וכאמור, כל זה נכתב בספטמבר. ואני אגיד לכם עוד דבר: מרמים גם את הציבור – –
– – וגם את בג"ץ, כשאומרים לו שהברירה היא בחירות רביעיות. מונח על שולחן הכנסת מתווה ההקפאה. מתווה ההקפאה אומר: יוצאים להקפאה של שישה חודשים. שוב, מתוך החדר. זה אושר בקוקפיט על ידי בני גנץ, על ידי גבי אשכנזי, שאמרו: נכון, רעיון מצוין, נלך להקפאה של שישה חודשים, נטפל בבעיות הדחופות של מדינת ישראל. אני אומר שוב: אתם רוצים לרמות את הציבור? בסדר. למה מעל הדוכן? למה לתוך המיקרופון? ותשמעו הצעה משחקן ותיק: אל תעשו את זה מול מצלמות. תודה רבה.
תעשה לך – – – קטן: הגבוה עם הקרחת זה בוגי, הנמוך עם השערות זה לפיד. פשוט אז תדע למי אתה פונה.
אני לא רוצה שתרד עליי בהיעדרי. אני רוצה להיות נוכח.
אדוני היושב-ראש, כנסת נכבדה, כל החיים מעמד הביניים הישראלי הולך לצבא בשביל כולם, משלם מיסים בשביל כולם, בונה עסקים שכולם חיים מהם. פעם אחת בחייו הוא צריך עזרה – הממשלה נעלמה. הם קיבלו הסברים איך לשטוף ידיים, לא איך להציל את העסקים שלהם. יותר מ-80% מהעסקים הקטנים שפנו לבקש הלוואה לא חצו את הביורוקרטיה, לא קיבלו אגורה שחוקה; נתקעו בין האתר המגמגם לפקיד המנמנם. אף אחד לא מבין את ההנחיות. למי פונים כדי לפתוח את העסק שלך? מי אחראי – משרד הבריאות? ממתי משרד הבריאות מבין בעסקים? למה אין צוות מקצועי חזק, אחד, עם סמכויות, שיודע להחליט ולבצע? אם הממשלה תעשה דברים טובים בשביל העצמאים – נתמוך, נצביע איתה, לא נעשה פוליטיקה. אני רוצה להציל את העצמאים, רק אין במה לתמוך. הם לא יודעים לנהל את זה. גורלם של העסקים הקטנים נתון בידיהם של אנשים שבחיים שלהם לא הוציאו חשבונית. בינתיים הבניין הזה עסוק רק בדבר אחד – להקים ממשלה של 52 שרים וסגני שרים. לא רק בזבוז של 900 מיליון שקל – מקימים מפלצת ביורוקרטית. זה מה שחסר לעצמאים – עוד ביורוקרטיה, עוד משרדי ממשלה מיותרים שייתנו להם הוראות סותרות. חודש ביבי מנהל משא ומתן. אף מילה על הקורונה אין בהסכם הקואליציוני; אף מילה על העצמאים אין בהסכם הקואליציוני. הכלכלה הישראלית מתפרקת והוא עסוק במי יקבל תיקים, מי ימנה שופטים, מי יהיה אחראי לפרקליטות. זה מה שאמרנו לכם שיקרה. הזהרנו אתכם. אי-אפשר לנהל מדינה כשכל מה שמעניין אותך זה כתבי האישום שלך. העצמאים היו צריכים לקבל דמי אבטלה כל חודש, לא מענק חד-פעמי – השכירים הרי לא מקבלים מענק חד-פעמי. הם צריכים מנגנון פיצוי יעיל, לקבל פיצוי לפי הרווחים שלהם בשנה שעברה. זו הדרך הכי יעילה. הם צריכים לקבל מענקים לפי מספר העובדים שלהם כדי שהם לא יפטרו עובדים. כל מה שאמרתי עכשיו היה צריך לקרות לפני שלושה שבועות. מרוב דיבורים על אלונקות השארתם את העצמאים פצועים בשטח.
אדוני היושב-ראש, כנסת נכבדה, תיפרדו מהשולחן הזה, משולחן הממשלה. הנגרים באים. הנגרים כבר הוזמנו כדי להגדיל אותו. זו לא ממשלה, זו לשכת תעסוקה. חגיגה מושחתת של ג'ובים בחסות הקורונה. בגרמניה יש 16 שרים; ביפן – 11 שרים; בהולנד – 16 שרים; בסינגפור – 15 שרים; באוסטריה – 15 שרים. פה יבנו את השולחן הגדול בתולדות ממשלות ישראל.
קומה שנייה. שולחן ל-36 שרים ועוד שולחן ל-16 סגני שרים. זו מהות החוק שמונח פה היום לפניכם. זה הדבר היחיד שהוא עוסק בו. רק שתי קבוצות של אנשים ירוויחו ממנו: שרים ונגרים. אנשים איבדו בשבועות האחרונים את העבודה שלהם, את הפרנסה שלהם. שוקעים בחובות. מתרסקים. הם מסתכלים עליכם ולא מאמינים למראה עיניהם. זה על חשבונם, זה על חשבון הכסף שכבר אין להם. אתם לא מקימים ממשלה, אתם מורחים אחד את השני בדבש. ג'ובים, לשכות, נהגים, מקורבים, תקציבים. זה לא הכסף שלכם; זה הכסף של מעמד הביניים הישראלי, של אזרחי ישראל. זה על חשבון המובטלים, זה על חשבון אלה שהעסק שלהם, מפעל חייהם, נסגר. על חשבון הפראיירים הקבועים, אלה שמשרתים בצבא ועושים מילואים ומשלמים מיסים כל החיים. זו לא ממשלת חירום. אתמול בערב ראש הממשלה, בקולו, במסיבת עיתונאים, הודיע שאנחנו כבר בדרך החוצה ממצב החירום; הרג את התירוץ להקמת הממשלה הזו. ככה לא נראית ממשלת חירום. בממשלת חירום כל מה שיש לנו, כל שקל, צריך להיות מוקדש רק למטרה אחת: להציל את הכלכלה. במקום זה, הכסף של המובטלים יקנה לכם תפקידים מיותרים. הפטיש שאתה מחזיק, אדוני היושב-ראש, הוא לא הפטיש של יושב-ראש הכנסת. זה הפטיש של כרוז במכירת חיסול. לא בגלל הקורונה הנאשמים בפלילים יבחרו את מפכ"ל המשטרה הבא, ולא בגלל הקורונה החשודים במרמה ישלטו בכל התקציבים, כל שרשרת התקציב – מהאוצר דרך משרד השיכון, משרד התחבורה, משרד הפנים, ועד לוועדת הכספים. אם יש דבר אחד שבולט במשבר הזה זו העובדה שאין היום בישראל מנהיגות כלכלית. אין מי שמוכן לקחת החלטות קשות בתחום הכלכלי. דווקא את זה הייתה הזדמנות לשנות, אבל אף אחד לא ניסה. אתם לא לוקחים אחריות, אתם בורחים מאחריות. כי זו לא ממשלה, זו עסקה. בשחיתות אי-אפשר להילחם מבפנים. אם אתה בפנים, אתה חלק ממנה. אי-אפשר להפסיק להיות אדם ישר לשנה וחצי ואז לחזור. אם הלכת, אין לאין לחזור. כל דמוקרטיה שהתרסקה אי-פעם בהיסטוריה עשתה את זה בחסותו של מצב חירום. כל שליט מושחת בהיסטוריה נשא נאומים חוצבי להבות על צורך השעה ועל רגע גורלי בחיי האומה. הממשלה הזאת היא לא הפתרון לרגע הגורלי בחיי האומה, היא הבעיה. אתם דורסים את הדמוקרטיה שלנו, אתם הכרזתם מלחמה על הערכים שבזכותם הוקמה מדינת ישראל. הפכתם את הציניות לדרך חיים, את השחיתות לשיטת עבודה. אני רוצה להגיד לחבריי בכחול לבן: אני לא כועס עליכם, זה רק עצוב. רצינו הנהגה הגונה, צנועה, אחראית – קיבלנו בדיוק את ההפך. כשאתה הולך לבחירות בשמם של עקרונות, או שאתה מפסיד או שאתה מנצח, אבל אתה לא מחליף את העקרונות אם אתה מפסיד, ואתה בטח לא מחליף את העקרונות אם אתה מנצח. אני לא איזה טהרן מקובע, אני מאמין גדול בזה שפוליטיקה היא אומנות האפשר, אבל יש קווים אדומים. יושר, הגינות, נאמנות, שלטון החוק, אלה הקווים האדומים, ואותם אסור לחצות. חציתם. המצרך הראשון שבו צריך אדם להצטייד לפני שהוא בא לפוליטיקה הוא אמונה עמוקה ביכולת שלו לשנות את המציאות. גם אם היא קשה, גם אם המכשולים נראים בלתי עבירים, אתה צריך להגדיר לעצמך ביום הראשון מה נכון ומה לא נכון, מה מותר ומה אסור. אתה וכל מי שסביבך צריכים לדעת שלעולם, לא משנה כמה הנסיבות יהיו קשות, הנכון והלא-נכון יישארו אותו הדבר. האמת תישאר אמת, השקר יישאר שקר. זה קשה לפעמים. יש לפעמים סקרים רעים ויש אנשים רעים ויש לא מעט רגעים רעים. זה המבחן, אם אתה לא יכול לעמוד בו, אל תבחר בחיים האלה. אם לפני שלושה חודשים – לא לפני עשר שנים, לפני שלושה חודשים – הייתי אומר לכם פה מהבמה שגנץ ואשכנזי ייאבקו בבית המשפט על זכותו של נתניהו לכהן עם שלושה כתבי אישום חמורים, הייתם אומרים לי שיצאתי מדעתי. המאבק שאנחנו מנהלים פה הוא לא רק על הערכים שלנו, הוא על הערכים שעד לפני דקה היו שלכם, של יותר ממיליון מצביעים שהאמינו. משמעות החוק שמונח היום בפניכם היא שלא תהיה ועדת חקירה על פרשת הצוללות. שני רמטכ"לים של צה"ל ויתרו על זה; לא יהיה חוק גיוס – ההסכם זורק לפח את הנוסח של משרד הביטחון לטובת הנוסח שדרשו ש"ס ויהדות התורה; לא יהיו נישואים אזרחיים; לא תוגבל כהונת ראש הממשלה לשתי קדנציות; לא ילמדו מתמטיקה ואנגלית בחינוך החרדי; מעמד הביניים הישראלי ימשיך לשלם את החשבונות של כולם. החוק הראשון של הג'ונגל הוא שבג'ונגל אין חוקים. החוק המונח לפניכם הופך את חוקי-היסוד שלנו לחוק הראשון של הג'ונגל: אין הגנה על זכויות המיעוט, אין מסורת, מי שיש לו כוח עושה מה שמתחשק לו. ההיסטוריה תבחן את הימים האלה. ספרים ייכתבו – – –
ספרים ייכתבו, סרטים ינציחו את התקופה שבה תקפה המגפה. ההיסטוריה תשאל דבר אחד: מי נאבק ומי שתק. מי נאבק ומי שתק כשבחסות המגפה ניסו לפגוע בערכים היסודיים ביותר של מדינת ישראל, בשלטון החוק, בשוויון בפני החוק, ברשויות החוק; מי נאבק ומי שתק כשניצלו את הקורונה כדי לדרוס את כל חוקי-היסוד ולהקים ממשלה שנגועה בשחיתות; מי נאבק כדי לשמור על דמותה וזהותה של החברה הישראלית; מי שתק כדי לקבל נהג ולשכה. הישראלים כבר לא מאמינים לפוליטיקאים לאף מילה. אי-אפשר להאשים אותם, רימו אותם. כל מודעה, כל שלט, כל תשדיר – הכול היה שקר אחד גדול. זה לא יכול להימשך ככה. בלי אמון בין האזרחים למערכת הפוליטית לא נוכל לבנות מחדש את הכלכלה שלנו, לא נוכל לרפא את הפצעים של החברה הישראלית. זו תהיה המשימה הראשונה, לא של הממשלה, אלא דווקא של האופוזיציה – להחזיר את האמון של האזרחים בבית הזה, להוכיח להם שיש גם פוליטיקאים שמתייחסים ברצינות לערכים שלהם ולהבטחות שלהם. בכל מה שקשור למשבר הכלכלי אנחנו נהיה חלק מהעשייה. אם הממשלה תביא לשולחן דברים טובים בשביל העסקים הקטנים, בשביל הורים צעירים, נתמוך, נגייס את הכנסת כדי לעזור. אבל לא קיבלתם ולא תקבלו פטור מהמאבק על דמותה של המדינה. אני קורא לחברי הכנסת להצביע נגד הצעת החוק. תודה רבה.
הסעות לצרכים מיוחדים – איפה שהיו שמונה ילדים באוטו, עכשיו זה שניים.
פרידום האוס – – – הונגרי.
אדוני היושב-ראש, כנסת נכבדה, הרגע הזה שבו אנחנו עומדים להצביע על ריסוק חוקי-היסוד של מדינת ישראל לא קורה בחלל ריק. במשך שלוש שנים מאז שנפתחו החקירות נגדו, ראש הממשלה מנהל מערכה נגד שלטון החוק בישראל. הוא, שדרני הרדיו שלו, העיתונאים שלו, השרים והח"כים שלו מסבירים לנו כבר שלוש שנים שאסור לסמוך על הדמוקרטיה. לא הוא חשוד, כל המוסדות הבסיסיים של הדמוקרטיה הם החשודים – בתי המשפט, הכנסת, התקשורת, האקדמיה. את כל יסודות השיטה המשטרית שלנו מחליפים היום בסיסמה פשוטה: הרוב קובע. אני מסכים שהרוב קובע, זה הבסיס המהותי של הרעיון הדמוקרטי, אבל זה לא כל הרעיון הדמוקרטי. אין דמוקרטיה אם האזרחים אינם יודעים מהי האמת. אם כל הזמן משקרים לציבור, איך הרוב יודע מה הוא קובע? בית המשפט העליון הוא לא האויב, הוא מגן החלשים, הוא אחד משלושת הבסיסים שעליהם עומדת המדינה הזו. לא כל ערבי הוא תומך טרור, התקשורת היא לא גיס חמישי.
נכון. אפשר לאהוב את המדינה הזו גם אם אתה לא תומך בנתניהו. אני שומע את המצטרפים החדשים לממשלת נתניהו מעידים על עצמם שהם לקחו אחריות. לקחת אחריות זה לקחת אחריות על מה שאמרת, מה שהבטחת, מה שאתה מאמין בו. לקחת אחריות זה להמשיך להיאבק גם כשהתנאים לא נוחים והתוצאות מאכזבות אותך. אחד ממקימי הקואליציה הזו הסביר לי שהם נאלצו לעשות את זה בגלל מה שהוא הגדיר כרודנותן של הנסיבות. מול רודנות יש רק דרך אחת: להיאבק בה עד חורמה, להמשיך להילחם עד שמחליפים אותה. זה קשה, זה לוקח זמן, זה לא מתגמל. אם אתה לא יכול לעמוד בזה, אתה לא במקצוע הנכון. זו לא ממשלת חירום. ראש הממשלה אמר את זה בטלוויזיה, לא הופתענו. אין דבר כזה ממשלת חירום של 36 שרים ו-16 סגני שרים. דווקא עכשיו, דווקא כשהעצמאים מתרסקים ומעמד הביניים קורס מקימים את הממשלה הגדולה ביותר, הבזבזנית ביותר בתולדות המדינה. דיברתי היום עם חלק מראשי הערים הגדולות – חולדאי, דנילוביץ'; הם לא מצליחים למצוא תקציבים להסעות של החינוך המיוחד. הרי בהסעה של שמונה ילדים יכולים היום לנסוע רק שניים. לזה המדינה אומרת שאין לה כסף – ל-52 לשכות יש להם כסף. הבעיה בממשלה המנופחת הזאת זה לא רק העלות שלה, זה לא רק הזלזול הבוטה במצוקה של האזרחים, יש תלונה אחת שחוזרת שוב ושוב במהלך המשבר הזה: הביורוקרטיה הורגת אותנו. מבטיחים כסף – הוא לא מגיע; מצהירים על צעדים – הם לא קורים; אף אחד לא הבין את ההנחיות; במקום לעבוד – משרדים ממשלתיים רבים. בממשלת חירום אמיתית קודם כול היו חותכים בביורוקרטיה, מבטלים משרדים, מורידים משרות, מצמצמים את מספר השרים.
– – מגדילים ומגדילים ומנפחים ומנפחים, ואז מתפלאים שהבלון מתפוצץ. כל הדיבורים שלכם על ממשלת חירום הם בלון שהתפוצץ. אם זו הייתה ממשלת חירום היינו חוזים עכשיו במאבק הירואי על תיק הבריאות, האוצר, הכלכלה, הפנים, ועדת הכספים, כל התיקים שבאמת רלוונטיים למשבר הזה, כל התיקים שעליהם לא התקיים שום ויכוח, אלה שעליהם כולם ויתרו מראש. מי שחושב שהמשבר הכלכלי מאחורינו לא מבין על מה הוא מדבר. ההשפעה מתחילה עכשיו. אימא חד-הורית עם שני ילדים שגרה בדירה שכורה – בחודש הבא היא ברחוב. החודש עוד בעל הבית דחה לה תשלומים, בחודש הבא אין לה איפה לגור. בזה אנחנו צריכים לטפל, לא בשאלה מי יקבל איזה משרד. זו גם כמובן לא ממשלת אחדות, לפחות את זה כבר הפסקתם להגיד. החוקים שמונחים לפנינו עכשיו הם העדות הכי מובהקת, החוקים האלה הם תוצר של חשדנות, של אי-אמון בין השותפים. כולם יודעים שבהזדמנות הראשונה שתהיה אתם תרמו אחד את השני. חברתי מרים פרץ אמרה לא מזמן שכולנו צריכים לחפש עכשיו את המכנה המשותף. אני מקווה בשבילה שהיא לא קראה את ההסכם הפוליטי של הממשלה הזו. המכנה המשותף היחיד שיש בו הוא התאווה לתיקים, המנוע היחיד של ההסכם הוא חלוקת השלל. אחדות זה לא שכולם מתיישבים ביחד על הצוואר של מעמד הביניים; אחדות היא הסכמה על קווי יסוד, היא הסכמה על עקרונות של חיים משותפים. שלשום בבית המשפט נתניהו, גנץ ואשכנזי נאבקו בכל כוחם נגד התביעה להגדיר קווי יסוד לממשלה, כי אין להם. הם טענו בבית המשפט שהם מקימים ממשלה שלא מאמינה בדבר. העיקרון המשותף היחיד, קו היסוד היחיד שהם מסכימים לו זה שכולם נורא נורא רוצים לשבת על כיסא של שר. אז אם לא טרחתם לכתוב קווי יסוד לממשלה, עשינו בשבילכם את העבודה. אני רוצה להציע לכם שלושה קווי יסוד פשוטים. קו יסוד מס' 1 – הממשלה מתנגדת לשחיתות. נדמה לי שזה טריוויאלי. תשאלו כל ממשלה בכל מדינה דמוקרטית בעולם אם היא רוצה להכניס לקווי היסוד שלה מלחמה בשחיתות – הם יגידו: כן, בטח. תשאלו את הממשלה הזו אם היא מוכנה להכניס לקווי היסוד שלה את המילים המפורשות "מלחמה בשחיתות". אתם יודעים מה תהיה התשובה, כי מלחמה בשחיתות פירושה שראש הממשלה לא יכול להמשיך בתפקידו אם יש לו כתבי אישום פליליים חמורים. בעוד 19 יום ייפתח משפטו של ראש הממשלה. מלחמה בשחיתות פירושה ששרים בכירים שישבו בכלא לא יכולים לחזור לממשלה, ושהממשלה לא יכולה לאיים על שופטי בג"ץ, ושהיא תקיים את צווי בית המשפט, והיא תחקור פרשיות שחיתות חמורות, כמו פרשת הצוללות, כמו פרשת המניות; היא תענה על השאלה למה נמכרו צוללות קטלניות למצרים – אתמול התקבלה באלכסנדריה עוד צוללת אחת קטלנית לצי המצרי, עוד צוללת אחת שראש ממשלת ישראל אישר למכור להם בלי שאיש מבין או יודע למה. קו יסוד מס' 2 – הממשלה מאמינה בשוויון וחירות.
היא תוודא שאם יש חוק גיוס במדינת ישראל, כל צעיר בן 18 יתגייס לצבא או לשירות לאומי. היא תוודא שכל ילד ילמד מתמטיקה ואנגלית, כדי שיהיו לו הזדמנויות שוות לפרנס את עצמו. היא תכניס את ערך השוויון לחוק הלאום. יהיו בארץ נישואים אזרחיים. היא תוודא שלא תהיה אפליה של להט"בים. היא לא תיתן ידה לשום כפייה דתית. לא חוק המרכולים, לא חוק החמץ, לא איסור תפילה בכותל לרפורמים וקונסרבטיבים; לא רק הפראיירים ישרתו בצבא, יעשו מילואים, יעבדו קשה וישלמו מיסים – כולם יעשו את זה. לכולם יהיו אותן זכויות. לכולם יהיו גם אותן חובות. קו יסוד מס' 3 – בשל המשבר הכלכלי, הממשלה תשקיע את כל משאביה הפנויים בעצמאים, בעסקים הקטנים, במובטלים ובשיקום הכלכלה הישראלית. היא תעביר בחקיקה דמי אבטלה לעצמאים. יש את זה היום על שולחן הכנסת. אחת ההסתייגויות לחוק קובעת דמי אבטלה לעצמאים. אני מאתגר אתכם: בואו נשים את הפוליטיקה בצד, נצביע היום בעדה בשלוש קריאות – יהיו הלילה דמי אבטלה לעצמאים. קואליציה ואופוזיציה ביחד למען העצמאים במדינת ישראל. הממשלה תצמצם את מספר השרים ל-18 – זה די והותר. היא תוותר על המעון הרשמי של ממלא מקום ראש הממשלה הזמני החלופי. היא תמכור את המטוס המיותר של ראש הממשלה. היא תודיע שבשל צוק העיתים – זה הביטוי שאתמול הם השתמשו בו בבית המשפט – בשל צוק העיתים לא יהיו בממשלה כספים קואליציוניים. לא יעבירו מיליארדים על גבי מיליארדים לפוליטיקאים ומפלגות. כל הכסף יוקדש רק לדבר אחד: לכלכלת ישראל, למעמד הביניים, שמחזיק על גבו את כל המדינה, לאזרחי ישראל. הינה שלושה קווי יסוד שאפשר היה להתחיל מהם. רוב מוחלט של אזרחי ישראל תומכים בהם. רוב מכריע של מצביעי הליכוד – תומכים. כל מצביעי חוסן לישראל – תומכים, כי כל מה שאמרתי פה מופיע במצע שלהם. זה קונסנזוס ישראלי מלא. ועדיין, אף אחד מקווי היסוד האלה לא יקוים. זה לא יקרה, אף מילה, אתם יודעים את זה. אף ערך, אף עיקרון. לא בממשלה הזו, לא עם ראש הממשלה הזה, לא בהרכב הזה. אתם תוקפים את הדמוקרטיה הישראלית, אתם מפרקים את המכנה המשותף, אתם גורמים לאובדן אמון מוחלט של האזרחים בפוליטיקה. אתם מבזבזים מאות מיליוני שקלים על ג'ובים וכיבודים, ומה שהכי עצוב – אתם אפילו לא יודעים להסביר בשביל מה, בשם אלוהים, אתם עושים את זה. אני קורא לחברי הכנסת להצביע נגד החוק.
למיקי יש 9,000. מוכן. אין, מיקי לא עייף אף פעם.
אדוני היושב-ראש, כנסת נכבדה, מכובדיי כולם, הבניין הזה איבד היום סופית את אמונם של אזרחי ישראל. אנשים שונאים פוליטיקאים, שונאים פוליטיקה. לא חושבים שהיא מייצגת ערכים, בטח לא חושבים שהיא רלוונטית לחיים שלהם. והם צודקים במיליון אחוז. הפוליטיקה לוקחת את הכסף שלהם ולא נותנת שום דבר בתמורה. אין כבר שום קשר בין הפוליטיקה לבין החיים האמיתיים של אנשים אמיתיים. בחיים האמיתיים, אם העסק שלך בצרות, אתה חוסך. אם ההוצאות שלך עולות על ההכנסות, יצלצלו אליך מהבנק, יודיעו לך שהם סגרו את הברז. זה מה שקורה עכשיו לעשרות אלפי עסקים קטנים, למיליון ו-200,000 מובטלים: צמצומים, הידוק חגורות; אנשים מפוטרים בגלל הקורונה, אוכלים חסכונות. בבניין הזה, בפוליטיקה, הקורונה היא תירוץ לעשות מסיבה מושחתת על חשבון משלם המיסים. אחרי כל הדיבורים הריקים שלכם על ממשלת חירום מקימים היום את הממשלה הגדולה ביותר, הבזבזנית ביותר בתולדות המדינה: 36 שרים, 16 סגני שרים. לזה אתם קוראים ממשלת חירום? 52 משרדים? יש בישראל נכון להיום פחות מ-50 אנשים שהם מונשמים בגלל הקורונה. יש יותר סגני שרים ושרים מאשר מונשמי קורונה. אפשר לשים שר ליד המיטה של כל אחד מחולי הקורונה. זה לא רק הבזבוז, זה הזלזול – הזלזול המוחלט במצוקה של הישראלים. במקום לעזור להם, מקימים היום על חשבונם משרדים מיותרים, רכבים מיותרים, נהגים, לשכות, תקציבים, מקורבים – חגיגה במאות מיליונים.
מעון רשמי לממלא מקום ראש הממשלה הזמני, החלופי – עוד עשרות מיליונים. אף אחד, כמובן, לא חושב למכור את המטוס – מטוס מיותר ב-780 מיליון שקל כשכבר ממילא אין לאן לטוס. בחיים האמיתיים של אנשים אמיתיים – – –
בחיים האמיתיים של אנשים אמיתיים אדם עם שלושה כתבי אישום לא יכול להיות סגן מנהל בית ספר, לא יכול להיות רופא במחלקה פנימית, לא יכול להיות נהג של שר.
נהג של שר. הוא לא יכול להתקבל לבה"ד 1 ולהיות קצין בצה"ל – אף אחד לא יפקיד כיתת חיילים בידי אדם עם כתבי אישום. בבניין הזה שני רמטכ"לים של צה"ל נכנעו היום, כניעה ללא תנאי, לאדם עם שלושה כתבי אישום פליליים חמורים.
אתם נשבעים היום אמונים לאדם שהוא צבוע והוא יעמוד למשפט על הפרת אמונים, על שוחד ועל מרמה.
בחיים האמיתיים אתה לא נותן לבן אדם כזה לשחק עם הילדים שלך בחצר.
כל הבניין הוא ראש הממשלה. בחיים האמיתיים יש ערך למילה של בן אדם – –
– – להבטחה שנתת. זה משהו שאנשים אמיתיים לוקחים ברצינות.
לא, אני רק אומר לך, שר הוא חבר כנסת, ואתה יכול לקרוא לו לסדר.
בחיים האמיתיים אף אחד לא רוצה שיגידו עליו שהוא שקרן. אבא שלנו לימד אותנו בגיל שבע: אסור לשקר. אם עמדת מול אנשים ונשבעת להם, לא תחזור בך. יש מושג כזה – כבוד עצמי. בחיים האמיתיים, אם מישהו מנסה להרוס את המשפחה שלך, אין מזה חזרה. אם מישהו מקליט אותך בסתר, מפיץ עליך שקרים נוראים, יורד למקומות הכי נמוכים – אתה לא מתקרב יותר לבן אדם כזה. אנשים אמיתיים אומרים לעצמם: אם הוא עשה את זה פעם אחת, הוא יעשה את זה שוב. והם צודקים.
פה בבניין, ככל שפוליטיקאי יורד נמוך יותר הוא מצליח יותר, וזה שירד הכי נמוך מכולם גם מצליח הכי מכולם. להבטחות אין שום ערך. מילה של הבן אדם זה המצרך הכי זול פה. המציאו לזה שם: אומנות האפשר. כל העריקים וגנבי הקולות, כל השרים לענייני כלום ושום דבר, הולכים מאולפן לאולפן ואומרים: פוליטיקה היא אומנות האפשר. עד גבול מסוים. יש מקום שבו כבר אי-אפשר. יש קווים אדומים.
אתה לא מתפשר עם אנשים שפגעו בכל מה שקדוש ויקר לך, במשפחה שלך, במדינה שלך. יש גם את ז'אנר המתנצלים, משפילי העיניים, אלה שאומרים: זה לא מה שרציתי – שמענו דוגמה לפני שתי דקות – אבל לא הייתה ברירה. תמיד יש ברירה. תמיד אפשר לשמור על העקרונות שלך, בתנאי אחד: שאתה מוכן לשלם את המחיר. אם קנו אותך, לפחות אל תמכור לנו שלא הייתה ברירה. קנו אותך. יש לך מחיר. זה מה שאתה. הייתה לכם הזדמנות לעמוד פה על הדוכן עם מנחם בגין, עם יצחק רבין, עם אנשים שהבינו שערכים זה משהו שצריך להילחם עליו; לא פחדו לעמוד מאחורי העקרונות שלהם; לא התייאשו; המשיכו להילחם גם כשהיה קשה. החמצתם את ההזדמנות הזאת. לא תהיו כמוהם. החמצתם את ההזדמנות, והיא גם לא תחזור. בערכים ועקרונות אין הזדמנות שנייה – אתה לא יכול להפסיק להיות אדם ערכי והגון לשנה וחצי ואז לחזור. זה לתמיד. הפסקת – הפסקת. נגעת – נסעת. בחיים האמיתיים הישראלים הם האנשים הכי טובים בעולם. החודשים האחרונים היו באמת הדגמה יוצאת דופן לזה: ילדים בני 15 נוסעים להביא משלוחים מהסופר לניצולי שואה; שוטרים, חיילים, עושים את עבודתם בתנאים בלתי אפשריים; הצוותים הרפואיים בבתי החולים, יהודים וערבים – מסירות שאין שני לה – –
– – מסכנים את חייהם בלי ציוד מגן, העיקר לטפל באחרים. קיבלנו בחודשים האלה תזכורת לעוצמתה של המשפחה הישראלית; לכוח של הביחד; ליכולת שלנו להתייצב מאוחדים אל מול הסכנה. זו המשמעות האמיתית של המילה אחדות, לא הזיוף החלול והאינטרסנטי שאתם מציגים פה היום. אחדות אמיתית היא אחות מבאקה אל-גרבייה שבזמן ניתוח מעבירה מלקחיים למתמחה מראשון לציון ששירת בגבעתי, שמעביר אותם לכירורג שעלה מרוסיה שמציל את חייו של ניצול שואה שלחם במלחמת ששת הימים. זו אחדות בחיים האמיתיים – צוות של אנשים שיש להם משימה משותפת, שאוהבים ומאמינים אחד בשני. הישראלים המופלאים האלה הם כל מה שהממשלה הזאת לא תהיה לעולם. תראו איך קמה הממשלה הזאת: אפס אמון בין השותפים; הכול דרך עורכי דין, דיונים בבתי משפט, דריסה של חוקי-היסוד. אנשים שלא מאמינים לאף מילה, אחד של השני, זה לא אחדות. הסכם משפטי בין אינטרסנטים שלא סובלים אחד את השני זה לא אחדות. אין דבר כזה ולא יכולה להיות ממשלת אחדות בראשות בנימין נתניהו. אתה לא יכול שנים על גבי שנים לפצל את עם ישראל, לגרום לחצי אחד לשנוא את החצי השני, ואז להכריז על עצמך כראש ממשלת האחדות. כל הקריירה שלך מבוססת רק על דבר אחד: על היכולת לגרום לישראלים טובים לכעוס אחד על השני ולשנוא אחד את השני, על הכישרון שלך להשתמש בשנאה ופחד. תגיד דבר אחד, אחד, שעשית כל השנים האלה כדי לאחד את עם ישראל. תגיד דבר אחד שעשית כדי לאחד אותו. בשביל מה אתם מקימים את הממשלה הזאת? מה הרעיון שעומד מאחוריה? מה היא רוצה להשיג? החזון היחיד שלכם זה הג'ובים, הכיסאות. הייתי כבר בהשבעת ממשלות – הייתי בהשבעת ממשלות מהצד של הקואליציה, הייתי בהשבעת ממשלות מהצד של האופוזיציה. זה תמיד היה אירוע חגיגי. המשפחות ישבו נרגשות ביציע, השרים החדשים ישבו נרגשים במקומם. לא הפעם הזאת. אנחנו הרי יודעים בדיוק מה אתם חושבים אחד על השני. אין דבר שאני יכול להגיד פה על הדוכן שיהיה גרוע ואלים ומכוער כמו הדברים שאתם כבר אמרתם אחד על השני ושאתם עדיין אומרים אחד על השני מאחורי הגב, כשהמיקרופונים סגורים. זה לא יחזיק מעמד, כי זה עקום. פתחתם את איקאה – תשאלו באיקאה מה קורה לשולחן שמרכיבים אותו עקום. כשמרכיבים אותו עקום הוא מתפרק מהר. זה יתפרק מהר. לישראלים מגיע יותר, ואנחנו נהיה פה כדי להזכיר להם שאפשר גם אחרת. יש אפשרות אחרת להנהגה אחרת, לא הנהגה שכל מה שמעניין אותה זה רק כיסאות ותיקים, הנהגה שמחויבת לערכים ולשינוי שאנחנו מחויבים להוביל. זה השינוי שאנחנו נציע: לאהוב את היהדות אבל להיאבק בכפייה דתית; להתייצב מול הגזענות; להילחם בשחיתות; לשמור על הדמוקרטיה הישראלית מפני מבקשי נפשה – ומבקשי נפשה יושבים מולי; לטפל בבעלי צרכים מיוחדים, בשכבות החלשות; להקים ממשלה שלא זורקת החוצה ילד להט"בי, שלא מעליבה את אחינו הדרוזים בחקיקה משפילה; להוביל דרך של מרכז לאומי, ליברלי, פטריוטי; של כלכלה חופשית שלא משועבדת לאינטרסים; הנהגה שתגרום לבניין הזה להתחבר מחדש לישראלים – לא בשביל פוליטיקאים ומקורבים, לא בשביל מונופולים ומגזרים, אלא בשביל האנשים שמחזיקים את המדינה הזאת בחיים: אלה שמשרתים בצבא והולכים למילואים ועובדים קשה כל החיים ומשלמים מיסים גבוהים מדי, העצמאים, המתמחים ברפואה שעובדים 26 שעות ביממה, המורות, הגננות, היזמים שיוצרים מקומות עבודה, העמותות שעושות עבודת קודש שהממשלה הזאת לא עושה – כל האנשים שבזכותם קיימות הכלכלה הישראלית והחברה הישראלית. האנשים האלה מסתכלים עליכם עכשיו והם אומרים לעצמם: אנחנו לא מאמינים ששוב נדפקנו. האנשים האלה מרגישים היום שבגדו בהם, והם צודקים. הם מרגישים שהמערכת הפוליטית בזה לערכים שלהם ותוקפת את אורח חייהם, והם צודקים. מגיע לישראלים הטובים האלה שהבניין הזה יעבוד בשבילם. במקום כל הרוטציות ומשחקי הכיסאות, מגיעה להם ממשלה שתטפל בבעיות אמיתיות, שתעסוק בחינוך, שתילחם בשחיתות ובביורוקרטיה; שתסייע לעסקים קטנים – לא לעסקנים קטנים. זה נראה כרגע רחוק – זה לא רחוק; זה נראה בלתי אפשרי – זה ועוד איך אפשרי. כי מתחתם את החבל יותר מדי. כי המרחק בין החיים האמיתיים לפוליטיקה הפך להיות בלתי נסבל. כי הישראלים הם כל מיני דברים – פראיירים הם לא. הממשלה הזאת לא מייצגת אותם, לא קמה בשבילם, לא רואה אותם ממטר. מגיע להם יותר, ואנחנו נהיה פה כדי לתת להם יותר. אנחנו נהיה פה מפני שמדינת ישראל לפעמים לוקחת את הזמן שלה, לפעמים עושה טעויות, אבל היא תמיד חוזרת, וכשהיא תחזור היא תמצא אותנו פה. תודה רבה.
אדוני היושב-ראש, כנסת נכבדה, החוק הנורבגי זה החוק הראשון שלכם, זה הדבר הראשון שהממשלה הזאת שמה על השולחן – עוד ג'ובים, עוד לשכות, עוד נהגים, עוד תקציבים, עוד סידור עבודה לחבר'ה. נתנו לכם הזדמנות להתחיל ברגל ימין, להעלות היום את חוק דמי האבטלה לעצמאים. אמרנו: לכם בואו נעשה את זה יחד, קואליציה ואופוזיציה.
נַראה לישראלים שיש דברים מעל הפוליטיקה, נעביר את דמי האבטלה לעצמאים. במקום זה, במקום להציל את העצמאים בשעתם הקשה ביותר, כל מה שמעניין אתכם זה ג'ובים. לא עניין אתכם – אם זה לא קשור לג'ובים שום דבר לא מעניין אתכם. לא מספיק לכם 36 שרים ו-16 סגני שרים, מפלצת עם 52 ראשים. אתם רוצים עוד. לא מספיק מעון ראש ממשלה אחד; אתם בונים עוד מעון אחד. לא מספיקה לשכת ראש ממשלה אחת; אתם בונים עוד לשכה. מישהו אצלכם, בממשלת המנותקים, זוכר מאיפה מגיע הכסף? זה כסף של אנשים עובדים, שכירים, עצמאים, משלמי המיסים, כל הישראלים הטובים האלה שאתם לא רואים ממטר. אתם לא רואים בני אדם, אתם רואים כספומטים. אין יותר ישראלים, יש כספומטים. הכספומטים עבדו קשה, שילמו מיסים גבוהים, ואתם באים, מושכים מהם את הכסף, מבזבזים אותו על עצמכם. לא על עזרה לחלשים, לא על הצלת העסקים הקטנים; על מעון השרד החלופי, על משרדי ממשלה שהמצאתם ואף אחד לא צריך. לפחות תחסכו מאיתנו את בלבול המוח של "לקחנו אחריות". לקחתם כסף, זה מה שלקחתם. לקחתם את הכסף של הכספומטים. אגב, זה נחמד שאתם קוראים לזה החוק הנורבגי. זה נשמע קריר כזה, סקנדינבי. בנורבגיה יש רק 19 שרים. לא צריך יותר, אז יש רק 19 שרים. בנורבגיה איש לא היה מעלה בדעתו – – –
תודה רבה. בנורבגיה איש לא היה מעלה על דעתו שאדם שהשבוע החל משפטו בעבירות פליליות חמורות יהיה ראש הממשלה. בנורבגיה הממשלה עובדת בשביל הנורבגים, לא רק בשביל עצמה, לא רק בשביל תיקים וכיסאות. לכספומטים נמאס – נמאס מהשחיתות שלכם, נמאס מהכניעה שלכם, נמאס מזה שאתם דואגים רק לעצמכם. חבורה של מנותקים. אני קורא לכנסת להצביע נגד החוק המנותק הזה. תודה רבה.
אדוני היושב-ראש, כנסת נכבדה, הגשנו את הצעת האי-אמון הזאת כי אי-אפשר להאמין לכם, לאף מילה. כל ילד בן שש יודע שמה שחשוב זה לא מה אנשים אומרים אלא מה הם עושים. אם אתם אומרים שזו ממשלת קורונה, בגלל המשבר, ואז מקימים ממשלה של 36 שרים, 16 סגני שרים, 52 משרדים ממשלתיים, מאות מיליוני שקלים, מפלצת ביורוקרטית, אז למה שמישהו יאמין לכם? אם אתם אומרים "ממשלת חירום", ואנחנו כבר שלושה שבועות אחרי הקמת הממשלה ולא עשיתם כלום – לא בשביל העסקים הקטנים, לא בשביל העצמאים, לא בשביל המובטלים; הדבר המעשי היחיד שהיה לכם אתמול בישיבת הממשלה הוא להעביר חצי מיליארד שקל, כסף שנלקח מהביטוח הלאומי והרווחה, כדי להקים משרדי ממשלה מיותרים שאף אחד לא צריך – אז אי-אפשר להאמין לכם. הצענו לכם. הצענו לכם להעביר יחד חקיקת בזק לטובת העצמאים. קואליציה ואופוזיציה ישימו בצד את המחלוקות; יש משבר, זה יותר חשוב מפוליטיקה, יותר חשוב מהפוליטיקאים. לא עניין אתכם. יותר חשוב שתוכלו עכשיו למנות מאות מינויים פוליטיים; יותר חשוב להעביר את החוק הנורבגי כדי לבנות עוד כמה לשכות ותפקידים. אז אל תתפלאו שלא מאמינים לכם. אם אתם אומרים "ניכנס מתחת לאלונקה" ואז לוקחים חצי מיליארד שקל, מקימים את המשרד לענייני ברז מים חמים וברז מים קרים, משרד לענייני ג'ובים לחבר'ה בחברות הממשלתיות, משרד לענייני חיזוק וקידום קהילות שלא קיימות באמת, אז אי-אפשר להאמין לכם. אם לקחתם אתמול 3.6 מיליון שקל מתקציב הרווחה – דווקא עכשיו, דווקא בתקופה הכי קשה לאוכלוסיות המוחלשות, לקחתם את הכסף והעברתם אותו לבניית הלשכה המפוארת של ראש הממשלה החליפי – מה אתם רוצים שנחשוב? ב-3.6 מיליון שקלים אפשר לקנות 300,000 ארוחות חמות לילדי עניים. אתם שמים את הכסף הזה בלשכה מפוארת לבן אדם שכבר יש לו לשכה מפוארת. הייתי אומר שאי-אפשר להאמין עליכם, אבל אפשר. אנחנו כבר מאמינים עליכם. אנחנו מאמינים לכם מפני שהקשבנו לכם, ואתם בגלוי, במוצהר, לא מאמינים אחד לשני – לאף מילה. אומרים: אחדות, אחדות, ואז רצים לתקשורת ללכלך אחד על השני. בעצם, אולי זו הפעם היחידה שאפשר להאמין לכם: כשחצי מכם מסבירים שראש הממשלה מושחת והחצי השני מסבירים שראש הממשלה החליפי לא מתאים. שישה עריקים יש בממשלה הזאת – אני מבין שאתם עובדים על שבעה ושמונה – מי שגונב את המנדט שלו בשביל לקבל ג'וב, בשביל לשכה ונהג, אסור להאמין לו. הוא בן אדם עם אפס אמינות. אני אומר לעריקים: עזבו אותנו, אלה שקנו אתכם לא מאמינים לכם. כל אלה שמחבקים אתכם, שאומרים לכם שעשיתם צעד נכון, אומרים מאחורי הגב שלכם: תיזהרו מהם. מי שאפשר לקנות אותו פעם אחת, הוא כזה. צריך להיזהר שלא יקנה אותו מישהו אחר. אם במקום להשתמש בכסף של משלמי המיסים בשביל לעזור להם בשעתם הקשה ביותר, אתם לוקחים את הכסף ומוציאים אותו על המעון החליפי והשיירה החליפית והלשכה החליפית, על מאות הג'ובים המיותרים שמקיפים את הממשלה המנותקת ביותר בתולדות ישראל – אז אל תמכרו לנו שאכפת לכם ממשהו; אל תמכרו לנו שלקחתם אחריות. לקחתם כסף, זה כל מה שלקחתם. לקחתם את הכסף של מעמד הביניים הישראלי, של העצמאים, והוצאתם אותו על עצמכם. אם אתם משרתים בממשלה של נאשם בפלילים חמורים – והמילה "משרתים" היא המילה הנכונה – אל תמכרו לנו שאתם מגינים על שלטון החוק. זה לא הולך ביחד. כל מי שראה את הנאום של נתניהו על מדרגות בית המשפט הבין לאן הולכת הממשלה הזאת: עוד הסתה, עוד התקפה על החוק, עוד שחיתות. בשחיתות לא נלחמים מבפנים; מי שבפנים, הוא חלק ממנה. אל תנסו למכור לנו שתילחמו על עקרונות. יש לנו עיניים בראש, אנחנו רואים את האמת. אני שומע, אגב, את הקולות הנעלבים שלכם בתקשורת. אני רוצה להזכיר לכם, מי שמשקר לכל הבוחרים שלו מאבד את הזכות להיעלב כשקוראים לו שקרן. מי ששיקר מאות פעמים – לא פעם אחת, מאות פעמים – בכנסים, בתוכניות טלוויזיה, בשידורי רדיו, בכל פעם שהוא נעמד מול קהל, אז לא מאמינים לו. עשיתם החלטה – גם בליכוד, גם בכחול לבן – להעדיף ג'ובים על פני ערכים, להתקפל מול נתניהו. זו החלטה שלכם, אתם תצטרכו לחיות איתה. היא כוללת את זה שלא מאמינים לכם יותר. הציבור מסתכל עליכם ויודע שאתם שם רק בשביל עצמכם, שלא אכפת לכם ממנו, שאתם לא ראויים לאמון. אני קורא לכנסת לקבל את הצעת האי-אמון. תודה רבה.
גברתי היושבת-ראש, מאז הוקמה הממשלה הזאת מתפתח ז'אנר מעניין בתוכה של אנשים שיושבים בממשלה אבל הם מאוד מאוד עצובים על ההתנהלות שלה. זה מדכדך אותם. השר שמולי למשל אמר השבוע: זו לא ממשלת החלומות שלי. קיצוץ התקנים במשרדי הרווחה והבריאות בתקופה הזאת זה דבר שהוא בלתי מתקבל על הדעת. מעולה. מה אתה הולך לעשות בנדון? אתה לא משקיף, אתה לא צופה באירוע – אתה שר בממשלה. אם משהו לא מתקבל על דעתך, יכולת למשל – אני יודע שזו תהיה הצעה פרועה – להצביע נגד, אבל השר הצביע בעד הקיצוץ שבעיניו הוא בלתי מתקבל על הדעת. אני כבר מעדיף את הליכודניקים. לפחות אצלם What you see is what you get. איתן גינזבורג אמר: אני לא אוהב את המינוי של שני מנכ"לים אצל השר אלקין. אוקיי, מה אתה הולך לעשות בעניין? אתה חבר קואליציה, אין ספק שאם זה לא מוצא חן בעיניך יש לך כלים. ספר לנו מה אתה הולך לעשות בעניין. אמר עמיר פרץ, השר עמיר פרץ: אני הייתי מעדיף – אמר את זה בשבתו כשר הכלכלה – שתוקם ממשלה קטנה יותר, בלי משרדים חדשים, סוף ציטוט. הוא אחד השרים בממשלה הלא-קטנה הזאת. יש 36 שרים ו-16 סגני שרים בקואליציה המשונה הזאת, ועמיר פרץ הוא אחד השרים. מה זאת אומרת הייתי מעדיף שתקום ממשלה קטנה יותר? מישהו הכריח אותך לשבת בה? מישהו הכריח אותך להצביע בעדה? איך הגעת לזה שאתה יושב שם ומתלונן על גודל הממשלה? אמר היום שר הביטחון בני גנץ, כשדיברו על המכוניות שלו: ככל שזה היה תלוי בי הייתי עולה כל יום למשרד עם רכב אחד. יש לי חדשות בשבילך: זה תלוי בך. אתה בא, אתה נכנס לחדר, אתה אומר: שלום, אני לא צריך שתי מכוניות אאודי 8, מספיקה לי מכונית אחת מהכנסת, וככה זה קורה. למה? כי אתה אחראי למערכת הביטחון ואתה שר בממשלה, ומה שאתה אומר זה התקנות. מה זאת אומרת זה לא תלוי בך? במי אתה חושב שזה תלוי? מה זאת אומרת זה לא תלוי בך שיבנו מעון חלופי או ישפצו ב-7 מיליון שקלים את המעון שלך? רק בך זה תלוי. אתה לא רוצה – זה לא יקרה. כבר שלושה שבועות הם עולים ומתראיינים ומספרים לנו שזה לא נוח להם וזו לא ממשלת החלומות שלהם והם היו מעדיפים ממשלה קטנה, ומדובר באילוץ ששובר את ליבם מבפנים, בעודם כמובן מסדרים במשרד החדש את הבובות הקטנות שהם הביאו מהבית כדי שהן יעמדו מאחוריהם בזמן שהם מתראיינים. אני רוצה להגיד לכם דבר אחד טוב באמת שהממשלה הזאת עשתה – כי בכל זאת, דבר אחד טוב הם עשו: הם פתחו את בריכות השחייה כדי שיהיה להם הרבה יותר קל לעשות הכול מהמקפצה. תודה רבה.
אדוני היושב-ראש, כנסת נכבדה, בהתחלה הם אמרו שהם נכנסים לממשלת נתניהו בגלל הקורונה, כי יש מצב חירום, ואז הקימו ממשלה של 36 שרים ו-16 סגני שרים ואאודי 8 וג'ובים ותפקידים ומקורבים ונהגים ולשכות. ואז הם אמרו שהם בעצם בממשלה בשביל לעזור לעצמאים ולעסקים הקטנים, ואז התברר שהם לא ביקשו אף תיק כלכלי אחד – לא משרד האוצר, לא משרד הכלכלה, לא ועדת הכספים, לא ועדת הכלכלה.
ואז הם אמרו, אדוני היושב-ראש, שהם בעצם נמצאים בממשלה בשביל להגן על בית המשפט העליון, והיום הם זרקו את בית המשפט העליון מתחת לגלגלי האוטובוס כדי להעביר את החוק הנורבגי, שמשמעותו עוד ג'ובים, עוד מקורבים, עוד תפקידים, עוד לשכות, מפני שבשביל זה הם נמצאים בממשלה – בשביל הג'ובים שלהם. בשביל זה הם מעבירים את כל החוקים – בשביל הג'ובים שלהם. שיתביישו להם. תודה רבה.
לא, יעקב, לא אמרת את זה. יעקב, לא אמרת שהכול עובד והכול מתפקד.
אתה יכול להעיד על עצמך. אתה נראה לי מתפקד.
אתה נראה לי מתפקד. הממשלה הזאת – אתה לא יכול לטעון שהיא מתפקדת.
אשר, שלח לך. השבוע שלח לך, נו.
זה לא פרנקלין, זה איינשטיין.
לא נצטרך את כולן. אדוני היושב-ראש, עלתה פה שאלה מספסלי האופוזיציה מדוע השר המשיב לא היה אבי ניסנקורן, שר המשפטים, כמו שנכתב בסדר-היום. אז אני רוצה – למקרה שהסקרנות אוכלת את הבית הזה – התשובה היא: מפני שהוא חתום על החוק. זו רשימת החותמים המקורית של החוק הזה. זה הוגש במרץ השנה לכנסת זו. מס' 1 ברשימת החותמים על החוק שאומר שראש ממשלה לא יכול לכהן עם כתבי אישום – המגיש הראשון נקרא בני גנץ, בני בנימין גנץ, והמגיש השני הוא אבי ניסנקורן, נכון להיום שר המשפטים של מדינת ישראל. הוא פשוט לא רצה לעלות הנה ולהודות בפני האולם הזה, אופוזיציה וקואליציה כאחד, שהוא מצביע נגד הצעת חוק שהוא מסכים לה ושהוא יודע שהיא נכונה. כמוהו בני גנץ. אנשים שנשבעו לחבריהם, לבוחריהם שהם יילחמו כדי שאדם עם כתבי אישום לא יוכל לנהל את מדינת ישראל, ועכשיו ישבו פה כגנבים בלילה והצביעו נגדה. תודה רבה.
אדוני היושב-ראש, האופוזיציה כולה מסכימה, במקרה של איציק כהן אפילו יותר מכל היתר.
אני אגיד מה. אני אמרתי ליושב-ראש, אני אומר לך.
אדוני היושב-ראש, כנסת נכבדה, הרי בנימין נתניהו נכשל בטיפול הכלכלי בקורונה כישלון גמור. אחוז האבטלה בישראל הוא מהגבוהים בעולם המערבי. אף אחד, אף אחד, לא מבין את ההנחיות. אף אחד לא מצליח להבין מה יהיה פה עוד חודש. הדבר הכי בסיסי בניהול משברים, הכי חשוב, הוא יצירת ודאות. אין שום ודאות. כל יום הולכים לכיוון אחר. אין שום ראייה קדימה. אתמול פורסם דוח של מכון המחקר של הכנסת, הממ"מ, לשנת 2020. שיעור הגידול בסגירת עסקים בישראל הוא הגבוה בעולם המערבי – 50%. איטליה, שנפגעה כל כך קשה מהקורונה – 25%, ברזיל – רק 20%, אנחנו – 50%. כל האנשים האלה שהעסק שלהם נסגר, מה יקרה איתם? איך רוצים שהם יפתחו את העסק מחדש אם לא יהיה להם מה לאכול? דמי אבטלה לעצמאים הוא דבר כל כך ברור, כל כך אלמנטרי, כל כך הכרחי, שכמעט לא צריך להסביר אותו. בטח לא צריך להסביר אותו עכשיו, בזמן הקורונה. צריך דמי אבטלה לעצמאים, כי לפעמים העסק נסגר. כל האנשים שסגרו את העסקים שלהם בחודשים האחרונים – זה לא היה בגלל שהם עצלנים, זה לא היה בגלל שהעסק שלהם לא מתפקד, זה לא היה בגלל שהם לא יודעים למכור. הם סגרו כי ממשלת ישראל אמרה להם לסגור. הם מובטלים כי ממשלת ישראל שלחה אותם להיות מובטלים.
יכולים להיות שני אנשים, שכנים, שגרים דלת מול דלת, שלשניהם קוראים איציק, אוקיי? איציק ואיציק, שכנים. שניהם שירתו בצבא, אחד בגולני, אחד בגבעתי, אחד גבוה, אחד נמוך, אחד שכיר ואחד עצמאי.
שניהם משלמים מיסים, שניהם משלמים ביטוח לאומי.
שניהם מובטלים לא בגללם, לא בגלל שהם רצו, ושניהם הלכו הביתה בתחילת הקורונה, בהוראת הממשלה. הממשלה סגרה אותם, שלחה אותם הביתה, נתנה לשניהם את אותה הוראה באותה מסיבת עיתונאים, אבל עכשיו אחד מהם יקבל דמי אבטלה והשני לא. לאחד מהם יש ממה לחיות – השני אוכל חסכונות, והחסכונות האלה נגמרים. מדובר בשני אנשים ששילמו למדינה כל חייהם. איציק העצמאי שילם יותר מאיציק השכיר. עצמאים משלמים יותר ביטוח לאומי משכירים, ולמרות זאת השכיר יצא לחל"ת, מקבל דמי אבטלה – פשוט, יעיל, בלי התחכמויות. השני, העצמאי, שוקע לתהום. במקום לעזור לו, המדינה מציעה לו עוד ועוד פעימות שאף אחד לא מבין, ולא מגיעות בסוף, עוד ועוד הלוואות מסובכות וטפסים שאי-אפשר להבין. וחוץ מזה, הלוואות צריך להחזיר. לא יהיה להם מאיפה להחזיר. דמי אבטלה לעצמאים זה לא טובה שמישהו עושה להם – זה קיים בצרפת, בגרמניה, בספרד, באירלנד, בפינלנד, באוסטרליה, בניו זילנד, ביוון. כל המדינות האלה ועוד אחרות מכירות בזה שאם הן יענישו את העצמאים לא תהיה להן יזמות, ואם לא תהיה להן יזמות לא תהיה כלכלה. בישראל מדובר בכחצי מיליון, חצי מיליון עצמאים ומעסיקים. האנשים האלה הם הכלכלה הישראלית, הם הלחם והחמאה, הם עמוד השדרה של המשק. אם המדינה לא תעזור להם לעבור את התקופות הקשות, כמו התקופה הזאת, הם יסגרו את העסק לתמיד. אם הם סוגרים את העסק, המדינה נסגרת. ההסבר של הממשלה, של ראש הממשלה, לכך שהם לא מוכנים לתת דמי אבטלה לעצמאים הוא שאין כסף. קודם כול, יש כסף. הממשלה הזאת הודיעה שהיא מקציבה 80 מיליארד שקל לטיפול במשבר. לא הצליחה לנצל אותם. למרות זאת היא ביקשה מהכנסת עוד 14 מיליארד שקל. אישרנו אותם, הכנסת הצביעה בעד, כולל האופוזיציה. יש להם כסף. מעבר לזה, הרי הממשלה הזאת איבדה את זכותה המוסרית לטעון שאין לה כסף. יש לכם כסף ל-36 שרים ו-16 סגני שרים, רובם מיותרים לגמרי. יש לכם כסף למשרד לענייני מים ולמשרד לענייני קהילות לא קיימות. יש לכם כסף לשיירה של אאודי A8 לראש הממשלה החליפי. יש לכם כסף וזמן לעצור את המדינה, להפסיק לטפל בכל הבעיות, לשתק את ועדת הכספים – הכול כדי להעביר מיליון שקל הטבות מס לראש הממשלה. יש לכם כסף למפלגות, מיליארדים. יש לכם כסף לפוליטיקאים, לעסקנים, להסכמים קואליציוניים. אז שלא ימכרו לנו שאין כסף לאנשים שעובדים קשה כל החיים. יש כסף. הוא פשוט הולך למקומות הלא-נכונים ולאנשים הלא-נכונים. בנימין נתניהו נכשל בניהול המשבר הכלכלי מפני שסדר העדיפויות של הממשלה שלו עקום לגמרי. היא מחלקת את הכסף לפי מה שטוב לשלטון, לא לפי מה שטוב לאזרחים. הם לא זוכרים שיש דבר כזה אזרחים. דמי אבטלה לעצמאים זה לא כסף שהמדינה מחלקת; זו לא מחווה שמישהו עושה לעצמאים ברוב טובו. זה הכסף שלהם, הם שילמו אותו כל חייהם. מעבר לזה, זו השקעה חכמה, זה כסף חכם. כל שקל שהמדינה תשלם כדמי אבטלה לעצמאים יחזור אליה כמיסים שהם ישלמו כשהם יחזרו לעבודה. אם לא יהיה להם את האוויר הזה הם לא יפתחו את העסק, הם לא ישכרו עובדים, הם לא ישלמו מיסים. ההנחה של הממשלה שבעלי עסקים, אנשים שהם יזמים בנשמתם, יקבלו דמי אבטלה ויגידו לעצמם: איזה יופי, קיבלתי 40% ממה שהרווחתי עד היום, אני מפסיק לעבוד לנצח נצחים, היא הנחה מטורפת. רק אנשים שבחיים שלהם לא מילאו חשבונית מסוגלים לחשוב ככה. רק אנשים שלא מבינים מה זו יזמות, מה זה ניהול עסק, שלא מבינים איך חושב ופועל עצמאי – רק הם מסוגלים לפעול מתוך העמדה הזאת. העצמאים זקוקים ברגע הקשה הזה למדינה שלהם, אבל הרבה יותר מזה – המדינה זקוקה להם. היא צריכה אותם על הרגליים, עובדים, פותחים את העסקים מחדש, נושמים. אם היא לא תעזור להם, היא מזיקה לעצמה. הצעת החוק הזאת הוכנה בשיתוף להב, ארגון הגג של העצמאים בישראל, בראשותו של רועי כהן. זה ארגון שכולל את לשכת עורכי הדין, את לשכת רואי החשבון, את לשכת יועצי המס, את לשכת סוכני הביטוח – כל הגופים הרלוונטיים שמבינים באמת בנושא. הצעת החוק הזאת תוביל להקמת קרן אבטלה מיועדת, כלומר ענף ביטוחי נפרד שמתמחה בעצמאים. אנשי המקצוע מבינים ששוק העבודה משתנה. כל השנים האחרונות השוק הולך ומשתנה, ועוד יותר מזה – כל החודשים האחרונים הוא עובר שינוי עמוק. יש היום דינמיקה אחרת לגמרי. אם שוק העבודה משתנה, מערך הביטוח הלאומי והרווחה צריך להשתנות איתו. הוא לא יכול להישאר מאחור. הצעת החוק הזאת לא משנה את המציאות, היא רק אומרת לממשלה להכיר במציאות ולהפסיק להתעלם ממה שקורה לנגד עיניה. העצמאים מתרסקים. יש פה הצעה פשוטה, הגיונית, עובדת בכל העולם, שתציל אותם. אני קורא לכנסת ישראל למלא אחר ההבטחות שלה, לשם שינוי, ולהעביר את הצעת החוק. תודה רבה.
לא ביקשתם. לא ביקשתם. לא ביקשתם.
לא ביקשו. ירדנה, הם לא ביקשו. הם לא ביקשו.
השר, אני מבין שאתה פתאום סומך על משטרת ישראל.
פתאום הם בסדר, פתאום אתה סומך עליהם.
אני שמח לשמוע, כי אני זוכר את נאומך הקודם.
דודי, אני חבר כנסת יותר שנים ממך – – –
תודה. לא נצטרך את כולן. השר אמסלם, ברשותך, אני פשוט רוצה לחסוך לך מתח קטן, כי אני ראיתי שכבר כמה פעמים, כולל היום, אתה עלית פה לדוכן ובטון מזועזע האשמת את האופוזיציה שאנחנו מנסים להפיל ראש ממשלה מכהן, נכון? אז אני רוצה לחסוך לך את המתח: כן, אנחנו מנסים להפיל ראש ממשלה מכהן. זה מה שעושה אופוזיציה.
הוא ראש ממשלה לא טוב, הוא ראש ממשלה עם בעיות משפטיות חמורות. הוא לא צריך להיות ראש ממשלת ישראל. אנחנו מנסים להפיל אותו. זה – חלק אחד. החלק השני – אני רציתי לדבר פה על העובדה שאדם שהיה חתום איתי על הדרישה לוועדת חקירה על פרשת הצוללות, בני גנץ, אינו נוכח במקום, אבל אז שמעתי את מזכירת הכנסת אומרת: בני גנץ – אינו נוכח, ואמרתי לעצמי: מעודי לא שמעתי סיכום מדויק יותר של אדם או מטרה. תודה רבה.
אדוני היושב-ראש, כנסת נכבדה, הממשלה הזאת, במקום ניהול היא מתמחה בניצול; במקום לנהל את משבר הקורונה היא מנצלת את משבר הקורונה – מנצלת אותו בשביל לייצר משרדים ממשלתיים שאף אחד לא צריך ולסדר ג'ובים לחבר'ה; מנצלת אותו בשביל לקנות עוד איזה שני אאודי 8, בתקווה שזה יעבור לנו מתחת לרדאר; מנצלת אותו היום בשביל תקציבים לכל החברים; מנצלת אותו היום בשביל להפיל חוקים שלא מוצאים חן בעיניה, כמו ועדת החקירה לעניין הצוללות, כמו דמי אבטלה לעצמאים. ועכשיו היא מנצלת אותו בשביל להפעיל כלי שאפילו השב"כ לא רוצה שיפעילו אותו. הייתי בוועדת החוץ והביטחון, אדוני היושב-ראש, כשהתקיימו הדיונים הראשונים על זה. זה היה בוועדת המשנה למודיעין, עוד הייתי חבר בה. ומה שאמרו אז – זה לפני חודשיים: זה לתקופת מעבר קצרה, השב"כ לא מעוניין שישתמשו בכלי הזה, ונעשה את זה באופן אזרחי. עכשיו, בכל העולם זה מה שקורה, במדינות שטיפלו הרבה הרבה יותר טוב מאיתנו בכל נושא הקורונה. בדרום קוריאה אמרו לאזרחים – ראיתי את ראש הממשלה. יש דבר אחד שאי-אפשר לקחת ממנו – מסיבות עיתונאים הוא יודע לעשות. היה ראש הממשלה בא, עושה מסיבת עיתונאים לפני חודשיים – אני מניח שהוא היה עושה אותה ב-20:10, כמו שהוא אוהב – מביא את הדוכן הזה שהוא הולך איתו לכל מקום, כמו שהולכים פיתומים עם הבובה שלהם, עומד ואומר לאזרחי ישראל: אזרחי ישראל היקרים, תורידו את האפליקציה הזאת לטלפון שלכם, כי אנחנו רוצים לדעת איפה אתם נמצאים, ואני מצפה מכם להיות אחראים – ואזרחי ישראל גילו אחריות מדהימה; הם אנשים הרבה יותר אחראים מהממשלה שלהם – ואזרחי ישראל היו מורידים את האפליקציה, כמו שעשו בכל מקום אחר בעולם, והיו עובדים עם האפליקציה הזאת על האיכון. אנחנו בדקנו את הכלים האזרחיים – יושב פה חבר הכנסת אבידר – עברנו עליהם. יש כלים מצוינים. במקום זה חושפים שיטות עבודה של השב"כ, מעמיסים על השב"כ, שגם ככה עמוס, עוד עומס, ופוגעים בהליכים הדמוקרטיים הכי בסיסיים של המדינה. למה? מפני שכדרכם הם התרשלו, עבר זמן, הם התעוררו בבוקר, הם גילו באיחור ניכר שאף אחד לא עשה שום דבר, כי בממשלה הזאת אף אחד לא עושה שום דבר, ואז הם אומרים: עכשיו נזמין את מערכת הביטחון שתציל אותנו מעצמנו, כי הם לא מנהלים – הם או מנצלים או ניצלים. תודה רבה. החוק הזה צריך לרדת משולחן הכנסת.
גברתי היושבת-ראש, כנסת נכבדה, אתמול בבוקר שר המשפטים של מדינת ישראל אבי ניסנקורן ישב, כמקובל ביום ראשון, בישיבת ועדת השרים לחקיקה, ובה עלתה להצבעה הצעת חוק הפונדקאות, שאפשר היה לצפות שהוא יתמוך בה, כי הוא רץ מערכת בחירות שלמה וסיפר לכולם כמה הוא הולך לתמוך בפונדקאות, מתוך הכרה שלקהילה להט"בית מגיעות זכויות כמו כל אזרח אחר. ועדת השרים לחקיקה כמובן זרקה את החוק מתחת לגלגלי האוטובוס הקרוי הממשלה המשונה הזאת, ובערב אותו אבי ניסנקורן מייד אץ לו רץ לו פה בירושלים לכנס הגאווה, לעשות סלפי עם כולם, כי הם עוד לא ידעו שהוא אחראי לזה שהחוק שבא להגן עליהם נפל. כי הוא אמר לעצמו: אפילו לצביעות הכי גדולה לוקח לפחות 12 שעות עד שהם מתגלה. אז מצאנו את עצמנו ששר המשפטים של מדינת ישראל וכל מפלגתו גם מפירים הבטחה וגם מנסים לקבל קרדיט כאילו הם לא הפרו הבטחה. אז אנחנו רוצים להגיד להם מפה: אנחנו יודעים שזה כבר לא חדשות גדולות שכחול לבן הפרו את ההבטחה שלהם. הבגידה הזאת בקהילה הלהט"בית, בשוויון הזכויות, בברית הזוגיות, בחוק הפונדקאות, נספרת לכם, וכל הסלפי בעולם לא יעזרו לכם, כי אנחנו יודעים את האמת. תודה רבה.
אדוני היושב-ראש, כנסת נכבדה, לקואליציה הזאת יש נטייה שכשהיא לא יודעת מה לעשות, היא מתחילה לשקר. סגן שר הבריאות יואב קיש, אין לך מה ללמוד לגבי הצעת החוק הזו, כי היא כבר עברה; כמו ששר המשפטים אבי ניסנקורן, באופן מפתיע, פתאום צייץ שהולכים לדון בהצעת חוק הפונדקאות. אין מה ללמוד על החוק הזה, כי הוא כבר עבר. אני העברתי אותו. העברנו אותו בממשלה ב-2014. בנימין נתניהו הצביע בעד. אחר כך הוא הגיע הנה, לכנסת, לקריאה ראשונה, והכנסת הצביעה בעד. אין לכם מה ללמוד. אל תמציאו המצאות. שמעתי אתמול את בני גנץ אומר שיש עתיד הצביעה נגד חוק הפונדקאות. זה חוק שלנו. אנחנו שמנו אותו על שולחן הכנסת והעברנו אותו. עובדתית, החוק קיים, החוק כתוב. אתם ממציאים המצאות, ואתם תשבו פה ותצביעו נגד בידיעה שאתם ממציאים המצאות. אתם מרמים את הקהילה כבר ארבע שנים רצוף. פעם אחרי פעם אתם עולים הנה לאולם ולא מודים באמת. האמת היא שישב פה הרב גפני ומייד זינק וצעק. הרב גפני, כשיואב קיש אומר שתוך חודשיים הם יעבירו את החוק, זה מקובל עליך, זה על דעתך? אתה מסכים לזה?
כי כרגע דיברו בשמך ואמרו שאתה מסכים להעביר את חוק הפונדקאות תוך חודשיים.
אני סקרן לדעת אם אתה מסכים וזה על דעתך.
אתם פשוט מרמים את הציבור. אתם פשוט מרמים.
האמת היא שאני לא רוצה ממך כלום, הרב גפני. זה לא קשור אליך.
רק כרגע דיברו פה בשמך ואמרו שאתה מסכים שעוד חודשיים יעבור חוק הפונדקאות.
אני שואל אותך שאלה: אתה מסכים? אתה מסכים לזה?
פשוט רציתי שיהיה ברור שיואב קיש עמד פה על הדוכן ושיקר, כמו שאבי ניסנקורן ישב באולפן לפני שעה ושיקר, כי הם לא יעבירו את זה בעוד חודשיים, הם לא יעבירו את זה בעוד שנה והם לא יעבירו את זה בעוד שנתיים. הדרך היחידה להעביר את החוק הזה היא להעביר את הממשלה הרעה הזאת מן העולם. תודה רבה.
זה לא יפה לדבר על ביבי מעל הדוכן.
זה בסדר. אנחנו רוצים לשמוע דבר תורה.
אדוני היושב-ראש, כנסת נכבדה, אם מישהו רוצה להבין למה צריך הגבלת כהונה, כל מה שהוא צריך לעשות זה לקחת את שלוש השנים האחרונות של בנימין נתניהו. נתניהו ראש ממשלה רצוף מ-2009. אם הייתה פה הגבלת כהונה הוא היה פורש לפני שלוש שנים. תחשבו מה היה נחסך מאיתנו, אתם יודעים מה, תחשבו מה היה נחסך ממנו: שלוש מערכות בחירות, שלושה כתבי אישום, שלושה ציוצים אתמול בטוויטר שעסקו רק בדבר אחד: התקפה אלימה נטולת ברקסים על מנדלבליט. על היועץ המשפטי לממשלה הוא כותב: "מזימת ההפיכה השלטונית של מנדלבליט נחשפה במלוא כיעורה". ראש ממשלה במדינה דמוקרטית לא מדבר כך. ראש ממשלה לא חושב כך, אלא אם כן הוא נמצא בשלטון יותר מדי זמן. נתניהו מאבד את זה לנגד עינינו. כבר שלוש שנים, כל פעם עוד קצת, כל פעם רחוק יותר. יורד מהפסים לנגד עינינו. הסיבה היחידה שלא הבנו שהוא יורד מהפסים היא שזה תהליך, זה לקח שלוש שנים. כל פעם אמרנו: כן, זהו, זה השיא, ואז הוא חצה עוד גבול. אם לפני שלוש שנים הוא היה אומר לאזרחי ישראל, על מדרגות בית המשפט, שיש מזימה אפלה וזדונית של המשטרה, הפרקליטות, היועץ המשפטי ובג"ץ, שכל אלה – אלפי אנשים – תופרים לו תיקים, הייתם קוראים לרופא; אם לפני שלוש שנים הייתם קוראים את מה שכתוב היום בפייסבוק שלו, המדינה הייתה נשרפת; אם לפני שלוש שנים הוא היה מכנס את ועדת הכספים כדי לקבל בחקיקה מיוחדת עוד מיליון שקל מהכסף שלכם, הייתם יוצאים לרחובות; אם לפני שלוש שנים הייתם מגלים שהוא דיבר עם רב בישראל ושכנע אותו להקליט בסתר יריב פוליטי, הייתם אומרים, זה לא נתניהו, הוא לא כזה – והייתם צודקים. הוא באמת לא היה כזה עד לפני שלוש שנים. זה באמת כבר לא נתניהו, זה מישהו אחר, האיש שנשאר שם יותר מדי. לא רק הוא השתנה בשלוש השנים האלה, גם אנחנו. נשחקנו. כמה פעמים אפשר להזדעזע? כמה פעמים אפשר להסתובב ולהגיד לאישה מול הטלוויזיה: תשמעי, זה מתחיל להיות מסוכן. אנחנו שומעים אותו מדבר ככה כבר שלוש שנים אבל כל פעם קצת יותר: קצת פרנואידי יותר, קצת קורבני יותר, קצת מסית יותר – האוזן מתרגלת. הרי זה ראש הממשלה מדבר. הוא נראה כמו נתניהו, הוא נשמע כמו נתניהו, האנגלית עדיין מצוינת – זה רק לא הוא. כל מי שקרא ספר היסטוריה מימיו שאל את עצמו איך מדינות מפסיקות להיות דמוקרטיות, איך אנשים מסכימים מרצונם הטוב לוותר על הזכויות שלהם. מי שחי בישראל בשלוש השנים האחרונות יודע את התשובה. הם לא מסכימים, הם מתרגלים. הם נכנעים ואז הם אומרים לעצמם שזה לא נורא, הם ישפיעו מבפנים. בשלוש השנים האחרונות – שלוש השנים המיותרות – הוא כבר לא אותו בן אדם וכמעט אי-אפשר להאשים אותו. זה מה שעושה התפקיד הזה. הבידוד המוחלט, החנופה האין-סופית של האנשים סביב, הידיעה שכל מי שאתה פוגש רוצה משהו, התביעות האין-סופיות של הסביבה הקרובה, המתחים, האנשים שרוקדים סביבך שמסבירים לך שאתה לא יכול לטעות לעולם. אין שליט בהיסטוריה שישב זמן רב על הכיסא וניצל מזה. זה בלתי נמנע. כל מי שהיה שם יותר מדי זמן, בסוף זה הגיע: השחיתות, הנהנתנות, היהירות, האלימות, התחושה שאין לך תחליף.
בשלוש השנים האחרונות אין בסביבתו הקרובה אף אדם אחד שיעצור אותו. אין לידו אף אדם שיש לו אומץ להגיד לו: בלי החמדנות שלך לא היה תיק 1000, בלי האובססיה שלך לתקשורת לא היה תיק 2000, אם היית מתייחס בכבוד לכסף ציבורי לא היה תיק 4000. כבר שלוש שנים אין אף אחד שאומר לו: די עם השנאה, די עם ההסתה, זה ייגמר בדם, זה ייגמר רע. זה כבר עכשיו נגמר רע לנגד עינינו. תודה.
אתה חתום על הצעת החוק הזו. אתה חתום על הצעת החוק הזו, השר ביטון.
לא, די, אתה לא באמת מתכוון לזה.
השר ביטון, אוהב אותך, רק שאתה חתום על הצעת החוק הזו.
למה הם שלחו אותך? איך עושים לך את זה?
איך אתה עומד פה בגאון? די, נו, באמת.
יש פשרות ויש לשקר על הדוכן.
השר ביטון, קלטה את אוזני הרגישה העובדה שהשתמשת פה, מעל הדוכן, במילה "יושרה". המילה הזאת כבר לא שייכת לך. מי שרימה את בוחריו, מי ששיקר בכל דבר שאמר לבוחרים במשך שנה שלמה, מי שיושב תחת ראש ממשלה עם כתבי אישום, מי שהצביע היום נגד חוק הפונדקאות, אתמול – נגד דמי אבטלה לעצמאים, שלשום – נגד הרעיון שלראש ממשלה לא יהיו כתבי אישום, לא יכול להשתמש במילה "יושרה". אתה יודע, השר ביטון, מה אתה עוד לא יודע על עצמך? כל ימי חייך, בכל החיים הציבוריים שלך, בכל פעם שתשתמש במילה "ערכים", אנשים יעשו לך ככה עם היד. יגידו: עזוב, אל תדבר איתנו על ערכים – – –
עסקנים שנכנסים בשביל תפקידים, שלא ידברו איתנו על ערכים. ככה יעשו לך עם היד בכל פעם שתנסה לדבר איתם על ערכים, השר ביטון – – –
מפני שהמילה "יושרה" לא שייכת לא לך ולא למפלגתך – ועל זה אתם תיעלמו כאילו לא הייתם מעולם.
אדוני היושב-ראש, כנסת נכבדה, השר אמסלם, אתה אומר פה מעל הדוכן שאתם מבטלים את סמכותה של הכנסת כי אתם צריכים שני דברים: אתם צריכים זמן.
אתה אומר לנו: אנחנו צריכים זמן, אנחנו לא יכולים כל פעם לחכות שבוע. היה לכם זמן. אנחנו המדינה היחידה בעולם שמגיעה לגל השני במצב הרבה יותר גרוע מלגל הראשון. היה לכם כל הזמן שרציתם. כל מה שעשיתם בזמן הזה – ניהלתם מריבות אין-סופיות בממשלה המשונה הזו שהקמתם. לא היה לכם מחסור בזמן, הכנסת לא עיכבה אתכם דקה אחת. הדבר היחיד שעיכב אתכם זה שהקמתם ממשלה של 36 שרים עם 16 סגני שרים שאף אחד לא מבין את הסמכויות שלה. היה לכם זמן לקבוע מה לעשות במסעדות, היה לכם זמן לקבוע מה לעשות באולמות האירועים, היה לכם זמן לקבוע מה לעשות באוטובוסים, ברכבות, בעסקים הקטנים, בדמי אבטלה. לא היה חסר לכם זמן, רק לא עשיתם שום דבר בזמן הזה, ולא היו חסרים לכם כלים.
אם הייתם עושים משהו בשלושת החודשים האלה, האם היינו המדינה היחידה בעולם שמצבה גרוע יותר ממה שהיה לפני שלושה חודשים?
התחלנו מדינה ירוקה, ובניהול הנהדר שלכם הגענו להיות מדינה אדומה. התחלנו עם מספר אחד של חולים, ובניהול הנהדר שלכם יש היום יותר חולים. בכל העולם מספרי החולים בירידה, בישראל מספרי החולים בעלייה תלולה. למה? כי אתם מנהלים את זה רע מאוד. הבעיה שלכם היא לא הכנסת, הבעיה שלכם היא לא זמן, הבעיה שלכם היא לא כלים; הבעיה שלכם שהקמתם ממשלה שבה יושבים אנשים שלא סובלים אחד את השני ורבים מהבוקר עד הערב על תחומי סמכות; הבעיה העיקרית שלכם – שיש פה ראש ממשלה שנכשל בניהול הקורונה, ואזרחי ישראל הם אלה שמשלמים את המחיר של הכישלון הנורא שלו. זו הבעיה, לא כנסת ישראל. אדוני היושב-ראש, כן, החוק הזה, ובוודאי חוק קורונה הגדול, פירושו שאפשר לסגור את התיאטרון הזה, להגיד לכולנו ללכת הביתה, כי לא צריך יותר כנסת; יש רק רשות מבצעת במדינת ישראל, אין רשות מחוקקת יותר. תודה רבה.
לא שאלתי. אתה פנית אליי – – –
מיקי, אנחנו גדלים כל הזמן.
בעד, אופוזיציה. הצבעה מס' 30 בעד ההסתייגות – 23 נגד – 29 נמנעים – אין ההסתייגות (6) של חברי הכנסת יאיר לפיד, משה יעלון, מאיר כהן, עפר שלח, אורנה ברביבאי, קארין אלהרר, יואל רזבוזוב, אלעזר שטרן, מיקי לוי, ע'דיר כמאל מריח, רם בן ברק, יואב סגלוביץ', יואל טופורובסקי, אורלי פרומן, אנדרי קוז'ינוב ועידן רול לסעיף 1 לא נתקבלה.
בעד, אופוזיציה. הצבעה מס' 34 בעד ההסתייגות – 22 נגד – 29 נמנעים – אין ההסתייגות (14) של קבוצת סיעת הרשימה המשותפת וקבוצת סיעת מרצ לסעיף 1 לא נתקבלה.
מיקי, יש היום קבינט פיוס או לא?
אדוני היושב-ראש, כנסת נכבדה, אני עוקב בעניין רב אחרי התהליך שבו הממשלה הזאת עסוקה היום בלחפש אשמים לכישלון הנורא שלה בטיפול במשבר הקורונה. זה התחיל בזה שראש הממשלה הסביר לכולם שהבעיה זה מבנה הממשלה והעובדה שהממשלה הזאת מתקשה להחליט, יש שם יותר מדי אנשים שרוצים להחזיק את היד על ההגה, אבל לתדהמתו התברר שכולם מסכימים איתו. זו אכן ממשלה שבנויה בלתי אפשרי, וכולם חושבים שכשיש 36 שרים שלפחות חצי מהם מיותרים ו-16 סגני שרים שלפחות שני שלישים מהם מיותרים אז ברור שאי-אפשר לנהל. היות שהוא הבין שהוא מדבר נגד הממשלה של עצמו, הם עברו לחפש אשמים אחרים. השלב הבא: הם הודיעו שהפקידים אשמים – פרופ' סדצקי, בר סימן טוב. כל יומיים היה ברור שמפנים – אגף התקציבים באוצר – כל יומיים היה ברור שמפנים את הזרקור למישהו אחר ומבטיחים לנו שהוא ורק הוא האשם הבלעדי בזה שהמשבר הזה לא מנוהל. ואז הם גמרו עם זה, ושלשום הם עברו לכנסת ישראל והסבירו לנו שבגלל הכנסת ראש הממשלה לא מצליח לנהל את המשבר. העבירו פה חוק שלא מאפשר לכנסת לעשות את עבודתה ולא מאפשר לכנסת לפקח על הממשלה, כאילו הפרענו להם להעביר סעיף אחד או תקנה אחת שקשורה למשבר בקורונה. אז הם עברו לקורונה, והיום היה להם קליינט חדש, מצאו שם חדש במשבר הקורונה: הציבור הישראלי. הבעיה היא לא בממשלה. מי שלא ניהל נכון את משבר הקורונה זה הציבור; מי שלא תפקד נכון בכלכלה זה הציבור; מי שאשם בכל הצרות שקורות לנו זה הציבור. הממשלה ניהלה את זה למופת, הממשלה עשתה הכול כמו שצריך. רק הציבור הישראלי אשם. התשובה היא שהציבור הישראלי מעודו לא התנהג יפה, נכון וטוב כמו במשבר הקורונה. אמרו להם ללכת הביתה לסגר – הלכו הביתה לסגר; אמרו להם ללבוש מסכות – לבשו מסכות; אמרו להם לא להתקהל – לא התקהלו. אז הרימו את הראש וראו את ראש הממשלה יושב עם הבן שלו בפסח; ראו אתמול את מירי רגב עושה מסיבה לפתיחת מחלף; ראו את כל האנשים האלה שכל היום מטיפים להם מה לעשות עושים מה שמתחשק להם. יש באנגלית ביטוי, Leading by Example, כשאתה נותן דוגמה אישית. הממשלה הזאת גם לא נותנת דוגמה, גם מאשימה את הציבור, ובעיקר נכשלה כישלון מוחלט בניהול משבר הקורונה. תודה רבה.
לא דיברתם על זה בקבינט הפיוס?
הליכוד יצביע בעד ואתה תיכנע – זה, עם התקציב הדו-שנתי ביחד וקבינט הפיוס.
מה קרה בקבינט הפיוס? למה אין כינוס של קבינט הפיוס?
מיקי, מיקי, מה עם קבינט הפיוס?
תודה רבה. גברתי היושבת-ראש, כנסת נכבדה, אני רוצה להעביר מפה מסר לבעלי העסקים, את מה שכתוב באתר רשות המיסים, כדי שהם יבינו את זכויותיהם. אני בטוח שברגע שאני אקריא את זה הם ידעו מייד מה הם צריכים לעשות: כיצד ניתן להגיש בקשה? הבקשה תוגש על ידי טופס מקוון, תוך מילוי הפרטים לזיהוי העסק והנתונים הכספיים השוטפים המשקפים את פעילות העסק. הטופס המקוון מופיע באתר רשות המיסים. סכום המענק מחושב לפי השלבים הבאים: מציאת אחוז הזכאות למענק בהתאם לשיעור הירידה במחזור. אם שיעור הירידה במחזור נמוך מ-25%, העסק לא יהיה זכאי למענק. חישוב שיעור הירידה במחזור: ראשית יש לחשב את סכום הירידה במחזורים בחודשים מרץ-אפריל 2020 לעומת חודשים מרץ-אפריל 2019, כלומר סכום מחזורים מרץ-אפריל 2019 פחות סכום מחזורים מרץ-אפריל 2020 – זו הירידה במחזורים. לאחר מכן, כדי למצוא את שיעור הירידה במחזור, יש לחלק סכום הירידה במחזורים בסכום מחזורים מרץ-אפריל 2019. אחוז הזכאות למענק בהתאם לירידה בשיעור המחזור נקבע לפי המדרג הבא: שיעור ירידת המחזור; אחוז הזכאות למענק; מ-25% ועד 40%, כולל – 10%; מעל 40% ועד 60%, כולל – 20%; מעל 60% ועד 80%, כולל – 35%; מעל 80% – 50%. ב. סכום המענק יחושב באופן הבא: אחוז הזכאות למענק כפול מחזור מרץ-אפריל 2019 – היושבת-ראש עוקבת אחריי, אני שמח – כפול מקדם ההשתתפות בהוצאות הקבועות. מקדם ההשתתפות בהוצאות הקבועות זה שיעור של סכום העלויות הקבועות בעסק שלא ניתן לחסוך גם כשהפעילות פוחתת או מופסקת, כגון ארנונה ושכירות, כך שהמענק ניתן למעשה על הרווח הנמנע שהיה צפוי לכל עסק. מקדם ההשתתפות בהוצאות הקבועות לא יעלה על 30%. הוצאת שכר של עובדים בחל"ת – אם העסק הוציא עובדים לחל"ת בחודשים מרץ-אפריל 2020 – –
– – יש להוסיף לנוסחת החישוב את ממוצע עלות השכר לפי משכורת דצמבר 2019 וינואר-פברואר 2020 כפי שיפורט להלן. נוסחה לחישוב מקדם ההשתתפות בהוצאות הקבועות: שיעור מקדם ההשתתפות בהוצאות הקבועות יוגבל, כאמור, לשיעור של 30%. להלן טבלה המסכמת את אופן חישוב סכום המענק בהתאם לשיעור ירידת המחזור: שיעור ירידת המחזור – חישוב המענק: בין 25% ועד, כולל, 40% כפול 10% מהמחזור של מרץ-אפריל 2019 כפול מקדם ההשתתפות בהוצאות הקבועות; מעל 40% ועד, כולל, 60% כפול 20% מחזור מרץ-אפריל 2019 כפול מקדם ההשתתפות בהוצאות הקבועות; מעל 60% ועד, כולל, 80% כפול 35% מחזור מרץ-אפריל 2019 כפול מקדם השתתפות בהוצאות הקבועות; מעל 80% כפול 50% מחזור מרץ-אפריל 2019 כפול מקדם השתתפות בהוצאות הקבועות. כיצד מחשבים את הוצאות השכר של העובדים בחל"ת? חבר הכנסת אבידן, אני מבקש להתרכז, אני מרגיש שאתה מאבד ריכוז.
על העוסק לסכם את עלות השכר של עובדיו שיצאו לחל"ת לפי הממוצע של השכר ברוטו לביטוח לאומי בחודשים דצמבר 2019 וינואר-פברואר 2020, וכן את הימים שבהם שהה כל עובד בחל"ת בחודשים מרץ-אפריל 2020, ולהזין את הנתון לשדה המתאים בטופס המקוון. האם חובה להגיש בקשה – –
– – באמצעות מייצג, כגון רואה חשבון או עורך דין? אין כל חובת הגשה על ידי מייצג. כל עוסק רשאי להגיש את בקשתו באופן עצמאי.
יצאתם מדעתכם טוטלית. תודה רבה.
אני רוצה להזכיר לכבודו. השר אקוניס, השר אקוניס.
אני רק רוצה להזכיר לך: הסוציאליסטים איתך בממשלה, הם לא איתי באופוזיציה.
אדוני היושב-ראש, כנסת נכבדה, אני חושב שהגיע הזמן שהאופוזיציה אולי תעזור קצת לממשלה הזו, כי היא מאבדת את אמון הציבור באופן כל כך מהיר ואינטנסיבי שזה כבר לא בריא לטיפול במגפה. יש צעד אחד שיכולה הממשלה הזו לעשות – זה מנוגד לאינטרס של האופוזיציה, זה מנוגד לאינטרס שלי כראש האופוזיציה, אבל יש צעד אחד שהממשלה הזו יכולה לעשות ויחזיר את אמון הציבור בממשלה, בצעדיה, בכנות כוונותיה: להקטין את הממשלה ל-18 שרים; להגיד, אנחנו פה הקמנו ממשלה כמו שהבטחנו בשביל לטפל בקורונה, ברור לנו שבזמן חירום לאומי לא צריך שר לענייני מים, לא צריך שרה לענייני קהילות לא קיימות, לא צריך שר לענייני שום דבר במשרד הביטחון שמסייע לשר בדברים שאף אחד לא יודע מהם. צריך 18 שרים, ממשלה חסכונית, יעילה, רזה. קבינט קורונה – גג ארבעה: ראש הממשלה, שר הבריאות, שר הביטחון, שר האוצר. 18 שרים, תחשבו על זה, איזה מסר אדיר זה יהיה לאוכלוסיית מדינת ישראל, לציבור הישראלי, שאומרים לו: כן, שמענו אתכם, אין לכם מה לאכול, החסכונות שלכם נגמרים, אנחנו מבינים למה אתם ברחובות, החלטנו לצמצם את הממשלה ל-18 שרים, לחסוך מאות מיליוני שקלים, להפנות אותם לטיפול בקורונה, להפנות אותם לעסקים קטנים. אפשר בכסף הזה להעביר דמי אבטלה לעצמאים, אפשר בכסף הזה לסייע למובטלים, אפשר בעיקר לתת איתות לחברה הישראלית שאתם פה לא בשביל האאודי 8, ולא בשביל השיירה, ולא בשביל הכיבודים, ולא בשביל הג'ובים, ולא בשביל הנהגים, ולא בשביל הלשכות, אלא בשביל דבר אחד, בשביל לעבוד אצל אזרחי ישראל. 18 שרים זה מספיק לגמרי. הסיבה שאני יודע את זה היא שיחד עם בנימין נתניהו העברתי את החוק הזה. 18 שרים, ואמון הציבור יוחזר לכם, ואפילו אנחנו פה באופוזיציה נמחא לכם כפיים. תודה רבה.
תודה, אדוני היושב-ראש. אומרים לנו בציניות שמי שכשל הוא זה שיתקן, אסור להחליף את הקברניט. זה בערך כמו להגיד אחרי אסון הטיטניק שאם הקברניט היה שורד, היה צריך לתת לו עוד אונייה. חיי אומה אינם מסלול הישרדות אישי של ראש ממשלה. נשאלת קודם כול השאלה, מה עשית שם. מה עשית שם? לא קבעת אסטרטגיה, לא התווית מדיניות, לא נתת קו מנחה, אז מה עשית שם? בצה"ל קוראים לזה לדשדש במקום, ללכת במעגלים; בשפת הלוחמים: להתברבר בשטח. היום כבר ברור: איך יכולה להיות הכרעה, אם אתה, שאחראי על המערכה, כלל לא ידעת מה אתה עושה. כמה עוד החמצות עם ישראל עוד יצטרך לספוג מצד הממשלה הזאת? אבל זה מה שקורה כשלראש הממשלה אין שיקול דעת ואין לו ראייה אסטרטגית; כשהכול רדוד, חסר עומק ותועלתני ומשתנה חדשות לבקרים לפי הצרכים הפוליטיים. איזה הסבר אתם מציעים לציבור כשאתם נצמדים למשרדים שלכם? טובת המדינה לנגד עיניכם, אתם אומרים, כשבעצם אתם מתכוונים לטובתכם אתם; יציבות שלטונית, אתם אומרים, כשבעצם אתם מתכוונים ליציבות שלטונכם; שמירה על הביטחון, אתם אומרים, כשבעצם אתם מתכוונים לשמירה על כיסאותיכם. מדינת ישראל איננה יכולה להרשות לעצמה להמשיך עם מנהיגות כושלת וחסרת אחריות כזאת. אזרחים רבים מכל חלקי העם מבקשים מנהיגות אחרת, מנהיגות שאינה משנה את דרכה על פי צורכי ההישרדות שלה. שאיפה זו מאחדת היום אנשים רבים בעלי דעות שונות מימין ומשמאל, כולל כמה חברי כנסת אמיצים בתוך הבית הזה. הם כבר מאסו בתרגילים ובתכסיסים בעולם שבו הפוליטיקה היא חזות הכול, כי על השיח הציבורי בישראל השתלטה לאחרונה תרבות של רמייה שאסור לנו לקבל. שקר הוא אמת, רע זה טוב, כישלון הוא הצלחה. זו המנהיגות שנציג בפני ילדינו? זה הדוגמה, הציניות הזאת, חוסר האחריות? אדוני ראש הממשלה, לא תוכל לאורך זמן לחמוק ממשפט הציבור. הבחירות יגיעו, ושם נפגוש כולנו את רצון העם – אתה זוכר את זה? את הנאום הזה?
גברתי היושבת-ראש, כנסת נכבדה, מטרת החוק המונח לפניכם היא צמצום דרמטי של הביורוקרטיה בישראל, אבל מאחורי החוק עומדת שאלה הרבה יותר גדולה: מי עובד אצל מי? בשאלה הזאת טמון כל ההבדל בין דמוקרטיה לדיקטטורה, בין ממשלה הגונה לממשלה מושחתת. מי עובד אצל מי? ואגב מי עובד אצל מי – גברתי היושבת-ראש, אם אפשר לפזר שם את ההפגנה ושם את ההפגנה.
להפך, המפגינים בבלפור, בכיכר רבין, בגן צ'ארלס קלור, בחיפה על הגשרים, מנסים להגיד לממשלה הזאת דבר אחד: לכו לעבוד כבר. תעבדו בשבילנו, תעבדו בשביל המובטלים, תעבדו בשביל העצמאים, תעבדו בשביל כל צעיר שצריך לחזור לגור אצל ההורים כי אין לו עבודה, בשביל כל בעל עסק קטן שמפעל חייו מתרסק לנגד עיניו. כל האנשים האלה אם לא עיוורים ולא טיפשים. הפסדתם אותם ביום שהקמתם ממשלה עם 36 שרים ו-16 סגני שרים; הפסדתם אותם בשבוע שעבר כשביליתם בוועדת הכספים בשביל לסדר לנתניהו מיליון שקל הטבות מס. הם יודעים שממשלת המנותקים לא תעבוד בשבילם. אני מבין שהממשלה הזאת בהתקף קורבני: אוי אוי אוי, יש מחאה נגדנו. אוי אוי אוי, דגל פלסטין. אוי אוי אוי, לזמרים יש פתאום דעות פוליטיות. אוי אוי אוי, אוי אוי אוי, מישהי עלתה על סמל המנורה והורידה חולצה. אני אגיד לכם משהו על סמל המנורה ועל הבחורה הזאת: אני לא מתעלף מזה שאנשים מתפשטים בפומבי, לא גברים ולא נשים, אבל שמעתי את זעקות האימה החלולות של הממשלה הזאת, שאומרות: אסור, אסור לבזות את סמלי המדינה. מי ביזה את סמלי המדינה יותר מהממשלה הזאת? מותר לרסק את חוקי-היסוד של מדינת ישראל; מותר לאיים על חייו של היועץ המשפטי לממשלה; מותר לממשלה להעלות שלטי חוצות שמאיימים על עיתונאים. מותר היום, בעוד כמה שעות, מותר היום להביא את חוק הקורונה, שמרסק את הכנסת; מותר ראש ממשלה עם שלושה כתבי אישום. אבל חס וחלילה, יראו למישהי את הציצי – המדינה מסתיימת. אם אסור לבזות את סמלי המדינה, איפה הייתם כשראש הממשלה עמד על מדרגות בית המשפט וביזה אותו? אה, נזכרתי איפה הייתם – עמדתם מאחוריו. ראש ממשלה הוא סמל שלטון, בית המשפט הוא סמל שלטון. מי ביזה את מי? אתם, אל תדברו איתנו על סמלי שלטון. אי-אפשר לבזות אותם יותר ממה שאתם מבזים אותם יום-יום כאן, בכנסת. אני מעדיף פי אלף מפגינה שמורידה חולצה. אני מעדיף פי אלף מפגינה עם סיר ספגטי על הראש. היא המטורללת? זה הרבה הרבה פחות מטורלל משר לענייני מים. זה הרבה פחות מטורלל משרה לענייני קהילות לא קיימות. צעירים וזקנים שמפגינים יחד על הגשר בשביל המדינה שלהם זה מטורלל? זו נשמת הדמוקרטיה. הייתי בשבת האחרונה על הגשר, הלכתי להפגנה בצ'ארלס קלור, הייתי קודם עם המפגינים בבלפור – הישראלים הכי טובים בארץ. אז כן, תמיד יהיה איזה קיצוני שיניף את דגל פלסטין. מייד מקהלת הגינויים מתעוררת: תגנו, תגנו, תגנו. על מי אתם עובדים? אתם הרי רוצים להעמיד פנים שנפגעתם נורא, אבל רואים עליכם את השמחה, רואים את ההתלהבות – הינה, יש לכם הזדמנות לטעון שאתם גם הממשלה וגם הקורבן, גם השלטון וגם מסכנים נורא. אתם רוצים גינויים? פעם אחת תגנו את נתניהו על השנאה שהוא מחרחר בחברה הישראלית. פעם אחת תגידו בקול רם את מה שאתם אומרים עליו כשהמיקרופונים סגורים. אחרי זה תחזרו אליי עם כל הגינויים הקורבניים שלכם. אתם רוצים לדעת מה באמת מטורלל? יושב-ראש קואליציה ושר אוצר שמאשימים אחד את השני בוועדת הכספים שהם מושחתים זה מטורלל. ראש ממשלה וראש ממשלה חליפי שלא מסוגלים להגיע להסכמה על התקציב זה מטורלל; ביום רביעי פותחים מסעדות, ביום חמישי סוגרים מסעדות, ביום שישי בבוקר פותחים מסעדות, אחרי שש שעות סוגרים מסעדות. אז אתם אל תדברו איתנו על טרלול. תודה רבה.
אני רק צריך כמה שניות, לא שלוש דקות. אני רוצה לסכם לקואליציה את מה שקרה עכשיו: השר המקשר בין הכנסת לממשלה כרגע אמר על הדוכן ששר המשפטים אבי ניסנקורן הוא שקרן. לפני זה חברי הכנסת החרדים מהקואליציה צעקו שגנץ לא יהיה ראש ממשלה, ובמקביל חצי מהקואליציה הודיעו שהעסק יתפרק כי הם לא סומכים על כל הרמאים בצד השני. רק להגיד משפט אחד, השר אמסלם: מעולם לא הייתה תמימות דעים גדולה יותר בין הקואליציה לאופוזיציה. אני חותם על כל מה שאתם אומרים אחד על השני. תודה רבה.
בצלאל, אם זה יימשך כולנו נלך עם הצעת החוק שלך.
אתה קורא לנו להצביע על ההצעה לסדר-היום שלך?
אתה קורא לנו להצביע על ההצעה לסדר-היום שלך ותוקף את הלהט"בים?
אדוני היושב-ראש, כנסת נכבדה, אני אנצל את השעה המאוחרת ואת היעדרה של התקשורת כדי לשעמם את כולכם ולהגיד את הדבר הענייני: מדי פעם גם הקואליציה הזאת יכולה להרשות לעצמה לעשות את הדבר הנכון. איכשהו היא הצליחה מיום הקמתה, בכל פעם שהיו לה שתי אפשרויות – לעשות את הדבר הנכון או את הדבר הלא-נכון – מייד לבחור באפשרות הלא-נכונה. יש לה הזדמנות הפעם לעשות את הדבר הנכון. והדבר הנכון הוא שיהיה הליך סביר גם מול הקורונה. בסופו של דבר כנסת ישראל לא הפריעה ולא תפריע לשום מהלך שנועד לבריאות הציבור או שנועד לכלכלת הציבור. כל נושא שיובא – אם יבקשו מאיתנו לעשות מהר, נעשה מהר; אם יבקשו שיתוף פעולה של הקואליציה והאופוזיציה, יהיה שיתוף פעולה של הקואליציה והאופוזיציה. אבל אי-אפשר בלי כנסת. אני רוצה להזכיר לחברי הכנסת את מה שהם יודעים היטב: רק בכנסת יכול הציבור עצמו לבוא ולומר את דברו. סביב החוק הזה, שהוא חוק עקום ולא נכון, התנהל בוועדת החוקה – יושב פה יושב-ראש ועדת החוקה – תהליך שבו אזרחי ישראל, אנשי בריאות, אנשי כלכלה, אנשי חוק, כולם יכולים לבוא, להביע את דעתם, להביא את הידע המקצועי שלהם. לישיבת ממשלה לא יכולה להיכנס עובדת סוציאלית, לישיבת ממשלה לא יכול להיכנס רופא ולישיבת ממשלה לא יכול להיכנס אדם שעבד על מחקר כלכלי על תקופות של מגפה. כל האנשים האלה יכולים להיכנס לוועדת החוקה לדיון על חוק כמו החוק הזה, יכולים להיכנס לוועדת החינוך, יכולים להיכנס לוועדת הקורונה ולהביא את המידע שלהם, את השכל שלהם, את העמדה שלהם ובמקרים רבים מאוד – את המצוקה שלהם. המסעדנים, שהתעללו בהם בימים האחרונים, לא יכולים להיכנס לישיבת הממשלה. מדריכי חדרי הכושר, מפעילי הבריכות, אנשי אולמות האירועים, מורי הדרך, אנשי תיירות החוץ – כל האנשים האלה לא יכולים להביע את דעתם בפני הממשלה, כי הנוהל לא מאפשר את זה. לכנסת הם יכולים לבוא ולהביא את מצוקתם. בגלל זה החוק הזה עקום כל כך – מפני שהוא לא מאפשר הליך תקין, שהוא הכרחי דווקא בתקופות כאלה. ושלא ימכרו לנו שזה בגלל מצב החירום. בזמן של מלחמות עקובות מדם הכנסת עבדה; בזמן משברים כלכליים, בזמן ההיפר-אינפלציה, הכנסת תפקדה. איש לא חשב שהוא צריך את החוק הזה. ממשלת ישראל הנוכחית וראש הממשלה הנוכחי, עם חוק ובלי חוק, לא תפקדו בתקופה האחרונה. מה שהם עושים עכשיו זה מבקשים מאיתנו פרס על כך שהם כשלו. הם אמרו: נכשלנו, אנחנו לא מצליחים לטפל במגפה, אז אנחנו רוצים שהכנסת תאשר לנו יותר סמכויות כדי שעוד יותר לא נצליח לטפל במגפה. מה שאנחנו אומרים היום לממשלת ישראל: אנחנו לא מנסים להגביל אותך, אנחנו מציעים לך עזרה. אנחנו מציעים לך לעשות את הדבר הנכון בהליך תקין למען אזרחי מדינת ישראל, לא מתוך היסטריה, לא מתוך בהלה ותבהלה, אלא מתוך הבנה שמדינות צריכות להתנהל תקין, בעיקר בתקופות שאינן תקינות. אני קורא לכנסת לעשות את הדבר הנכון ולדחות את החוק הזה, שיגרום לזה שבמשבר הקורונה אזרחי ישראל יטופלו טוב הרבה פחות, ולא טוב יותר. תודה רבה.
רגע, עליזה. סליחה, עליזה, עליזה, את לא חברת כנסת.
הייתה ההתשה. ההתשה הייתה יותר ארוכה.
אדוני היושב-ראש, כנסת נכבדה, ביקש השר להבין מדוע השתכנענו שצריך ועדת חקירה ממלכתית בעניין הצוללות. אני רוצה להגיד לך, השר, איך אני השתכנעתי. ישבו איתי שני אנשים שאני סומך עליהם בעניינים ביטחוניים, שניהם רמטכ"לים לשעבר של צבא ההגנה לישראל, אחד מהם הוא היום השר הביטחון של מדינת ישראל והשני הוא היום שר החוץ של מדינת ישראל, לאחד קוראים בני גנץ ולשני קוראים גבי אשכנזי. הם הסבירו לי מתוקף ניסיונם – אני הכרתי את הפרשה בעצמי, אבל הם, מתוקף ניסיונם הביטחוני, הסבירו לי, ואחר כך הלכו והסבירו לכל עם ישראל, שפרשת הצוללות היא פרשת השחיתות הביטחונית הגדולה בתולדות המדינה, שהם לא יכולים להאמין ולא נשמע להם סביר שיכול להיות שבני דודיו של ראש הממשלה היו מעורבים והוא לא ידע, ומתוקף ניסיונם הם מסתכלים על העברת הצוללות למצרים, שנעשתה מאחורי גבו של משרד הביטחון, הם מסתכלים על העברות הכספים, הם מסתכלים על הניסיון לקנות רכש ביטחוני שהביטחון הישראלי לא צריך, כמו ספינות נגד צוללות, שהמדינה לא צריכה, בחנו את הפרטים. עכשיו, השר אמסלם, אתה מדבר פה על חשיבותה של מדינה, על חשיבותה של חברה מסודרת. שני רמטכ"לים של צה"ל בתקופה הרלוונטית, בני גנץ וגבי אשכנזי, הסבירו לי, לך, לכל עם ישראל, שאנחנו מוכרחים ועדת חקירה ממלכתית לחקר הצוללות, מפני שאין שום דרך אחרת להסביר או שנלמד או נדע מדוע ראש הממשלה אישר למצרים לקבל צוללות קטלניות מגרמניה; מפני שאין שום דרך אחרת שבה אנחנו נדע, אם לא תהיה ועדת חקירה ממלכתית, איך קרה שבענייני רכש ביטחוני כל הכללים הופרו, מדוע הכול נעשה מאחורי גבו של שר הביטחון, מאחורי גבו של משרד הביטחון, מאחורי גבו של הרמטכ"ל, מאחורי גבו של צה"ל. אני אומר שוב – –
– – אני לא מסתמך על עצמי, כי אז אתה תעלה הנה ותגיד לי שזה פוליטי. אני מסתמך על בני גנץ וגבי אשכנזי, שני רמטכ"לים של צה"ל בתקופה הרלוונטית, שאמרו לי, לך, לעם ישראל, לכל מצלמת טלוויזיה, לכל מיקרופון: מוכרחים ועדת חקירה ממלכתית לפרשת הצוללות. ועכשיו יש הצבעה, ואני סמוך ובטוח שהיות שזה מה שהם אמרו לעם ישראל, הם ודאי יפסעו הנה בדקות הקרובות כדי להצביע על הקמת ועדת חקירה ממלכתית לעניין הצוללות, כי אם זה לא נכון, אם הם לא יעשו את זה – מתברר שכבר לא אכפת להם מכלום, כולל הביטחון. כל מה שמעניין אותם זה פוליטיקה קטנה ועלובה של כיסאות. תודה רבה.
אדוני היושב-ראש, כנסת נכבדה, אדוני ראש הממשלה, אנחנו שילמנו על הכיסא שעליו אתה יושב עכשיו. הוא לא שלך, הוא של אזרחי ישראל.
אתה לא בעל הבית פה, אתה שכיר.
אתה שכיר, אני שכיר; כולנו, כל הבניין הזה שכירים של אזרחי ישראל. אתה יודע למה המפגינים באים אליך לבלפור? כי הם בעלי הבית. זה לא הבית שלך, זה הבית שלהם. הם באו להגיד לך פשוט שהחוזה נגמר. כשהייתי אצל אמיר השכל במאהל בבלפור אמרתי לו, לאמיר: אתה עוד תהיה פה כשהשער ייפתח בפעם האחרונה והשיירה תעזוב בפעם האחרונה.
אתה יודע איך זה נראה, הרי, אדוני ראש הממשלה. עברת את זה כבר פעם בחייך. אתה תעבור את זה שוב. השער החשמלי יעלה, השיירה עוזבת.
אאודי ראשונה, אחריה עוד אאודי, עם מאבטחים, אחריה המשאית עם החפצים האישיים, ואז השער נסגר וזה נגמר, בלי דרמה גדולה. ככה זה בדמוקרטיה. זה הכוח והיופי של הדמוקרטיה.
אנחנו עובדים אצל אזרחי ישראל.
הם מחליטים מתי הם לוקחים אותנו לעבודה.
הם מחליטים מתי לפטר אותנו.
הם לא יפטרו אותך כי הם שמאלנים, הם לא יפטרו אותך כי הם אנרכיסטים או מפיצי מחלות או כל אחד מהשמות המכוערים שבהם קראת להם בשבועות האחרונים. הם יפטרו אותך מסיבה פשוטה בהרבה – כי אתה עושה עבודה לא טובה. הם יפטרו אותך כי אתה עושה עבודה לא טובה. פעם עשית, אגב. אתה כבר לא.
הם יפטרו אותך בגלל הכלכלה. הם יפטרו אותך בגלל שהם לא יכולים לסבול מה שאתה מעולל לחיים הפוליטיים בישראל. הם יפטרו אותך כי צעירים בני 30 לא רוצים לחזור לגור אצל ההורים. יש איזו נקודה שהשיווק נעצר, ואפילו אלוף העולם בשיווק – ואתה אלוף העולם בשיווק, לא ניקח את זה ממך – אתה, האלוף, לא יכול למכור לאנשים חולים שהם בריאים; לא יכול לשכנע מובטלים שיש להם עבודה; לא יכול לגרום לאנשים שאין להם כסף לחשוב שיש להם כסף. אין להם כי נכשלת.
נכשלת בטיפול במחלה, נכשלת בטיפול בכלכלה, נכשלת בטיפול באבטלה. יש איזה צדק פואטי במה שקורה עכשיו, כי אתה אוכל את מה שאתה בישלת. שנים אמרת לנו: תדעו, ההצלחה הישראלית זה לא הפקידים, זה לא המשפטנים, זה לא אנשי העסקים, זה לא הכלכלנים – זה רק אני. תסתכלו עליי. אני לבד, אין לי צוות. לאף אחד חוץ ממני לא מגיע קרדיט. אני מנהל את המערכת. ההצלחה היא רק שלי. אני, אני, אני, אני, אני. אז עכשיו הכישלון הוא רק שלך. זה לא הפקידים, זה לא המשפטנים, זה לא המגזר העסקי, זה לא המפגינים, זה לא אף אחד מהגורמים שאתה מנסה בהיסטריה לזרוק עליהם את האשמה. זה אתה, אתה, אתה, אתה, אתה ואתה. אתה עומד בראש המערכת, אתה אמור היית לנהל את המשבר הזה – הכישלון הוא שלך. הבעיה הכי גדולה שלך היא שהמשבר הזה אי-אפשר להיחלץ בדיבורים. בפעם הראשונה זה שנים יש לנו למה להשוות. המגפה – אותה מגפה בכל העולם, הבעיות הכלכליות – אותן בעיות כלכליות בכל העולם, ואין שום הבדל, אז אנחנו יכולים להשוות נתונים ואנחנו יכולים להשוות ביצועים. בכל מדד השוואתי – תחלואה, אבטלה, גירעון, סגירת עסקים – אנחנו בתחתית של התחתית של הטבלה. מחוץ ליבשת אמריקה יש רק שלוש מדינות אדומות: עמאן, דרום אפריקה וישראל. אחוזי האבטלה – מהגרועים בעולם; הגירעון – מהגרועים בעולם; אחוז סגירת העסקים – מקום ראשון בעולם. בכל דרך שבה אנחנו בוחנים נתונים וביצועים נכשלת בתפקידך. אנחנו רואים מה עשו ראשי מדינות אחרים – בניו זילנד, בגרמניה, בדנמרק, בדרום קוריאה, בטייוואן, ביוון. בכל המקומות האלה ראשי המדינות הלכו לעבוד והשיגו תוצאות טובות יותר ממך. אנחנו עוד נלמד את המודלים של המנהיגות שיצרה התקופה הזאת בחיי העולם. עבדו צנוע, חסכני, מדויק; אמרו לציבור את האמת; כשהם עשו טעויות הם הודו בהן מייד ותיקנו מהר; נתנו ודאות, נתנו לוחות זמנים; הצליחו להפוך את הציבור לשותף שלהם. הם התרכזו רק בזה, רק בטיפול במשבר. שום דבר אחר לא עניין אותם. ואתה בזמן הזה הקמת ממשלה מנופחת ומנותקת של 36 שרים ו-16 סגני שרים, הלכת לוועדת הכספים ושיגעת אותה כדי לקבל הטבות מס במיליון שקל, בזבזת חודשים קריטיים במסיבות עיתונאים שבהן סיפרת לכולם כמה אתה מדהים. כמו רוב אזרחי ישראל גם אני הסתכלתי עליך ושאלתי את עצמי מה קרה לך – מה קרה לאיש המוכשר שפעם היה מטפל במשבר הזה אחרת לגמרי. אני מניח שהתשובה מורכבת – אתה אדם מורכב; המציאות מורכבת. אבל יש גם אמת פשוטה: אתה יותר מדי זמן בשלטון. המשבר הזה בא לכולנו בזמן רע, אבל לך הוא בא בזמן רע במיוחד: אחרי 14 שנה שאתה ראש ממשלה, בשיא העייפות ותוך מלחמה משפטית על חייך, בדיוק כשהדמוקרטיה נראית לך כמו איזה משהו מנג'ס שאין לך כוח אליו.
אפשר להבין את זה, אבל אסור לקבל את זה – בטח לא עכשיו, בטח לא במשבר שהולך וגדל לנגד עינינו.
זה גדול מכולנו, מר נתניהו.
זה לא עליך, זה לא עליי; זה על מדינת ישראל, זה על גורלם של אזרחיה, זה על הכלכלה שלנו ועל העתיד של הילדים שלנו.
הממשלה שלך לא תוכל לטפל בזה. היא בנויה, גם לעדותך, עקום ומוזר, עם אפס יכולת תפקודית, וגם אלה שיושבים בה אומרים את זה: מהאדמה הזאת לא יצמח עמל. אתה כבר לא בנוי לזה. פעם היית, אתה כבר לא. הליכודניקים תמיד שואלים אותי בלעג: מי יחליף אותו, אתה? אז אני אגיד לך משהו שלגמרי זר לתרבות הארגונית שלך: לא אני אחליף אותך – אנחנו נחליף אותך. זה ההבדל הכי גדול בינינו.
אני לא לבד. להבדיל ממך, אני חלק מקבוצה, מתפיסה של צוות.
אני עומד בראש קבוצה שיודעת לעבוד ביחד, שלא רבה על קרדיטים, כי כולם רוצים להצליח יחד.
אם יש דבר אחד שאין חולק עליו זה שאני יודע לבנות קבוצה של אנשים טובים ולהוביל אותה. אם אני אהיה ראש ממשלה ותהיה בעיית ביטחון, נניח שתהיה בעיית ביטחון – –
– – בוגי יהיה שם לידי, עם השכל ועם הניסיון, והוא מבין בזה יותר ממני – –
– – הוא מבין בביטחון יותר ממני – הוא, ואורנה, ושטרן, ורם ועפר שלח.
מלחמה בשחיתות – יואב ומיקי וקארין. כלכלה – חבורה של חברי כנסת צעירים שמבינים בכלכלה מודרנית.
משפט, רשויות מקומיות, תבחר נושא – יש לנו צוות שיודע ואוהב לעבוד ביחד. אם היה קורה לי מה שקרה לכם אתמול, שכל הטבות המס לפריפריה פתאום לא הגיעו, הייתי קורא למאיר כהן – הוא היה ראש עיריית דימונה, הוא מבין בזה יותר ממני. יש לידי אנשים שמבינים יותר ממני. זה לא חיסרון, זה יתרון.
בגלל זה הם מקבלים את המנהיגות שלי – כי הם יודעים שאני רוצה לידי אנשים שמבינים יותר ממני.
אגב, זה לא רק אנשים מהמפלגה שלי – –
הבניין הזה מלא באנשים חכמים ומנוסים שאני יודע ואוהב לעבוד איתם – איווט, נפתלי, אנשים בליכוד, בכחול לבן, במשותפת – –
– – במפלגות החרדיות יש אנשים שאני עובד איתם מצוין.
אני רואה את החרדים מתכווצים. אל תדאגו, אני לא אגיד שמות, עם מי אני עובד מצוין.
זה הדבר שנתנו לי השנים בפוליטיקה – –
– – זה הדבר שאני לומד עם הניסיון – –
– – ההבנה שהדרך להצלחה עוברת בזה שאתה עובד עם אנשים טובים סביבך ואתה עובד טוב איתם. אתה לא חותר תחתם, אדוני ראש הממשלה; אתה לא מגמד אותם מהבוקר עד הערב, אדוני ראש הממשלה. אתה נותן להם כוח ואתה מקבל מהם כוח.
זו הדרך היחידה לנהל מדינה במאה ה-21.
אנגלה מרקל, עם כל הניסיון העצום שלה, הקיפה את עצמה באנשים שמבינים יותר ממנה.
ג'סינדה ארדרן, בת 40, ראש ממשלת ניו זילנד, הקיפה את עצמה באנשים שמבינים יותר ממנה. היא הבינה שהתפקיד שלה הוא להעצים את האנשים סביבה – –
– – ולגרום להם להצליח בתפקידם. זה סוד ההצלחה שלה, ובגלל זה היא ניהלה את המשבר הרבה יותר טוב ממך. אני אגיד לך משהו שידהים אותך, שמנוגד לכל האינסטינקטים שלך: אם אני אהיה ראש ממשלה ותהיה בעיה באיראן – –
– – אתה יודע למי אני אתקשר?
אתה יודע למי אני אתקשר? אליך. אני אתקשר אליך, עם כל חילוקי הדעות, עם כל הדם הרע. אני אתקשר אליך כדי לשמוע מה דעתך. אני חושב שאתה מבין בזה ואני ארצה להקשיב לדעתך. מדינת ישראל היא מעל הפוליטיקה, היא מעל הקרדיטים, היא מעל כולנו.
הייתי בשבת בגשרים. הסתובבתי בין המפגינים והבנתי מה מפחיד אותך כל כך – הולדתה של התקווה. העובדה שבפעם הראשונה הרבה זמן אנשים מחייכים מאחורי המסכות. התקווה נולדה מחדש. המפגינים האלה, שאתה אתמול קראת להם הזויים ומוזרים, גילו מחדש את הכוח של הביחד. הם גילו שאם הם צועקים ביחד שומעים אותם, ואם הם באים ביחד רואים אותם.
הם לא ביחד נגד, הם ביחד בעד. זו התאגדות סביב החיובי – בעד יושר וערבות הדדית, בעד ממשלה שעובדת בשבילנו, לא בשביל עצמה, בעד אהבת הארץ.
המפגינים האלה הם לא הזויים והם לא מוזרים, הם נהדרים. הם האנשים הכי טובים בארץ, והם באו להזכיר לך שהם הבוסים שלך, והבוסים שלך מאוד לא מרוצים. הם מדברים על ריפוי – הם מדברים על ריפוי מהמחלה וריפוי לכלכלה וריפוי מהניתוק וריפוי לשחיתות ולעם ישראל ולחברה הישראלית. פצענו את עצמנו מספיק. הגיע הזמן להתחיל להחלים. ייאשנו את עצמנו מספיק. הגיעה זמנה של התקווה. תודה רבה.
היושב-ראש, אפשר להוסיף אותי? נגד.
אדוני ראש הממשלה, אדם עם ניסיון כמו שלך, לעמוד מול כל הבניין הזה ולהבהיר להם באופן כל כך מוחלט שהלחצתי אותך – הייתי מצפה ליותר. לעלות הנה ולהגיד, לתקוף אותי אישית אחרי הנאום הזה, זה כמו להודיע: חבר'ה, תיזהרו, הוא אכן מועמד לגיטימי לראשות הממשלה. אנחנו צריכים למצוא דברים להגיד נגדו. ואני אגיד לך משהו: אם כבר אביך דיבר איתך ונתן לך הצעות איך להיות ראש ממשלה, אולי כדאי שהיה נותן לך את ההצעה הבאה: תכבד את האנשים סביבך.
אדוני היושב-ראש, כנסת נכבדה, ביום רביעי הקרוב אנחנו נשים על שולחן הכנסת את הצעת החוק האוסרת על אדם עם כתבי אישום פליליים להרכיב ממשלה בישראל. אם מישהו רוצה לדעת למה, שיסתכל על בנימין נתניהו. כל התשובות נמצאות שם. שיסתכל על נתניהו בשלושת החודשים האחרונים. אין פעולה שלו שלא נובעת מכתבי האישום, אין דבר שהוא עושה שלא מתחיל שם ונגמר שם: בנה ממשלה מנותקת ומנופחת של 36 שרים ו-16 סגני שרים בגלל כתבי האישום; לא מעביר תקציב בגלל כתבי האישום; הלך לוועדת הכספים לסדר לעצמו הטבות מס במיליון שקל כי הוא צריך כסף לעורכי דין; הקים פה תעשייה שלמה של הסתה אלימה; מפרק את העם הזה מבפנים; מנסה לפגוע במנדלבליט כי הוא העמיד אותו לדין; מנהל קמפיין שלם נגד ליאת בן-ארי, התובעת במשפט שלו; האנשים שלו מפגינים מול הבית של נשיאת בית המשפט העליון. אין כבוד לכלום. הוא יודע שאם ישראל תישאר מדינה דמוקרטית ומתוקנת ושומרת חוק הוא ילך לבית סוהר, אז הוא רוצה שהיא לא תהיה דמוקרטיה ולא יהיה בה שלטון חוק – העיקר לברוח מהכלא. כל הכישלון האדיר שלו בטיפול בקורונה זה כי מה שמנחה אותו הוא כתבי האישום – הכול בשביל לעשות מסיבות עיתונאים ולספר כמה הוא מדהים. ביום רביעי הצעת החוק תעלה. כחול לבן, הוא משחק בכם. אתם לא רואים ולא מבינים שהוא משחק בכם? לא נמאס לכם להיות בובות על חוט? זו הצעת חוק שאתם חתומים עליה. יותר מזה, העורך דין של כחול לבן – היום, לא אז – שימי בראון, הוא שכתב את הצעת החוק ככתבה וכלשונה וכמו שהיא תעלה ביום רביעי על שולחן הכנסת. אז אם אתם רוצים לשמור על המעט שנותר מכבודכם, אם אתם עדיין רוצים לקרוא לעצמכם אנשים הגונים, בואו ביום רביעי להצביע בעד החוק, תעבירו אותו, ואז אולי נוכל לשבת ולדבר מה עושים בהמשך. תודה רבה.
איציק, דווקא את משל יותם הבאת?
אדוני היושב-ראש, כנסת נכבדה, אם אתם רוצים להבין למה הצעת החוק הזאת חיונית, תעשו דבר אחד, לכו תקראו את המכתב שנתניהו שלח אתמול למנדלבליט. תקראו את הטקסט, לא את הכותרות. הבן אדם הולך ומתחרפן לנגד עינינו. ראש מדינה לא שולח מכתב כזה ליועץ המשפטי לממשלה בגלל ציוץ בטוויטר מלפני שנה וחצי. מי שאחראי לביטחון ולכלכלה של מדינה שלמה לא מתעסק בסוג כזה של דברים. אנחנו באירוע שהופך להיות מוזר יותר ויותר. הצעת החוק הזאת, שנכתבה במקור יחד עם בני גנץ וגבי אשכנזי – שכרגע נמלט מהמליאה – לא נועדה להטריד ולא נועדה להטריל. היא נועדה לוודא שראש ממשלת ישראל עוסק בניהולה של מדינת ישראל, וזה לא מה שקורה כרגע.
אנחנו בעיצומו של המשבר הבריאותי והכלכלי הגדול ביותר בתולדות המדינה, והראש של ראש הממשלה במקום אחר. הוא לא איתנו.
התוצאות בהתאם. אי-אפשר לנהל את המשבר הזה גרוע יותר ממה שהוא מנהל אותו. אין דרך, פשוט קריסה. הוא עומד בטלוויזיה ומדבר; אתה בודק אחר כך את הנתונים – אין קשר. האיש חי בעולם וירטואלי, שבו מכל העולם מתקשרים אליו ומעריצים אותו. אנחנו חיים בעולם האמיתי, ובעולם האמיתי יש נתונים ומדדים וביצועים. הפעם יש לנו למה להשוות. ישראל בדרך כלל היא מקרה ייחודי, הפעם לא. הווירוס אותו וירוס בכל מקום, הכלכלה אותה כלכלה בכל מקום, ההבדלים בין מדינה למדינה מושפעים מפקטור אחד, מנתון אחד: מה עושה השלטון, מה עושה ראש הממשלה. כל הדיבורים לא יעזרו, כל השיווק העצמי האין-סופי לא יעזור. יש נתונים, יש למה להשוות. לפי כל המדדים, בהשוואה בין-לאומית נתניהו עושה עבודה איומה. הוא נכשל לגמרי. ראש ממשלת ניו זילנד, בת 40, עם תינוקת בבית, עשתה עבודה הרבה יותר טובה ממנו, גם בבריאות, גם בכלכלה. יש נתונים, אי-אפשר לזייף אותם. מיצוטאקיס ביוון, מקרון בצרפת, אנגלה מרקל, שתכננה לפרוש למרות שהיא צעירה יותר מנתניהו בחמש שנים – כולם עשו עבודה הרבה יותר טובה ממנו.
הורידו את התחלואה, הורידו את האבטלה, החזירו את המשק לפעילות. הנתונים לא משקרים. יש כאלה שהצליחו, יש כאלה שנכשלו. נתניהו נכשל, לא קרא נכון את המפה, לא עשה את הצעדים הדרושים. הוא לא מרוכז, הראש שלו בדברים אחרים. כי המנהיגים האלה עשו דבר אחד, הם הלכו לעבוד בזה. בנו צוותים קטנים ויעילים; נתניהו בנה ממשלה של 36 שרים ו-16 סגני שרים מנותקים לגמרי. מנהיגי העולם נתנו את הבמה לאנשי המקצוע, לרופאים, לכלכלנים – –
– – הוא עשה מסיבות עיתונאים וסיפר לכולם כמה הוא נפלא. הם איחדו את האזרחים שלהם סביב מטרה משותפת; הוא לא מפסיק להאשים ולהסית ולהתבכיין ולהתקרבן. 30,000 עסקים כבר נסגרו, האבטלה בישראל – פי שלושה מאשר באירופה, אין תקציב, משרדים ממשלתיים לא מתפקדים. נתניהו מספר סיפורים בטלוויזיה איך הוא הציל את הכלכלה ב-2003. אחינו, זה היה לפני 17 שנה. עוד לא היו סמארטפונים, סדאם חוסיין עוד היה בשלטון. אנחנו חיים פה ועכשיו. ופה ועכשיו – –
הוצאת כמויות מטורפות של כסף, שזה דווקא בסדר, זה מה שעושים במשבר כזה, אבל לא התנעת את הכלכלה. הכסף לא הולך למקומות הנכונים, לא נבנתה תוכנית עבודה מסודרת, אין תיאום בין הגופים השונים, אין יד מכוונת מלמעלה. הישראלים בסדר, יותר מבסדר. ליד הבית של אימא שלי סגרו את חנות הצעצועים. 70 שנה היא הייתה שם, משנות השלושים. אני זוכר אותה מילדות. משה ונמרה, ככה קוראים לה. נמרה זיתוני הייתה באה כל בוקר מוקדם לתת אוכל לציפורים. ביום האחרון של החנות הם שמו שלט: מכירת חיסול, סוגרים בגלל הקורונה. אז כל השכנים התארגנו והלכו לחנות וקנו את כל המלאי, שיהיה לבעלים עם מה ללכת הביתה. זה הסיפור הישראלי האמיתי היום. אנשים מאבדים את העבודה, מאבדים את מפעל החיים. זה הדבר היחיד שחשוב, בזה צריך לטפל. ובזה אפשר לטפל. יש תוכניות עבודה, יש פתרונות, רק אין לנו ממשלה. העסק לא מתפקד. נתניהו לא מתפקד. מתעסק בכל מה שלא חשוב עכשיו. מתעסק במנדלבליט, מתעסק בתקשורת, מתעסק במפגינים, בעיקר מתעסק במשפט שלו. כשאתה עומד למשפט על תיקים פליליים חמורים, זה הדבר היחיד שמעניין אותך, לא ללכת לכלא. זה מטריף את הדעת. אתה שוכב ער בלילות ומדמיין שאתה נעול בתא בכלא. אין דבר שלא תעשה כדי שזה לא יקרה, אין דבר שלא תגיד. אפשר להבין את זה. רק אי-אפשר לחיות עם התוצאות. כי התוצאה היא שאנחנו במשבר אחד והוא במשבר אחר. אנחנו בפרנסה ובבריאות, והוא עסוק בעורכי דין ובניסיון לפרק את המערכת המשפטית. במקום שהקורונה תהיה האויב שלו, הפרקליטות ובית המשפט והתקשורת הם האויב שלו. וגם אנחנו האויב שלו, הבניין הזה, מימין ומשמאל. הוא זה שהשחית את המערכת הפוליטית. הוא זה שמכר למערכת הפוליטית את התזה שכולם מושחתים וכולם מקולקלים – –
– – אז אידיוט מי שלא משתתף בחגיגה. כך הוא בנה את הממשלה הזאת, עם אנשים שחושבים שאין ברירה, שמאמינים שאי-אפשר לנצח את השחיתות אז עדיף לשתף איתה פעולה. זה מה שקרה לכחול לבן. בגלל זה זה כל כך עצוב. נתניהו צריך ללכת הביתה, כי בניגוד למה שנדמה לו אזרחי ישראל לא עובדים אצלו, הוא עובד אצלם. זה מה שנקרא "עובדי מדינה", בגלל זה זה נקרא "עובדי מדינה" – –
– – כי אנחנו עובדים אצל אזרחי המדינה. הם הבוסים שלו, והבוסים שלו לא מרוצים. אתם יודעים למה המפגינים עומדים מחוץ לבית בבלפור? לא כי אני שלחתי אותם, לא כי הם שמאלנים. הם עומדים שם כי שם הבעיה. הפרנסה שלהם נהרסה בגלל ניהול כושל, אז הם הלכו לבית שבו גר המנהל.
הם הלכו לבלפור כדי להזכיר לו שזה לא הבית שלו, זה הבית שלהם. זו לא המדינה שלו, זו המדינה שלהם.
בנימין נתניהו עומד למשפט. זה לא משמח אף אחד, אבל איש אינו עומד מעל החוק. הסיבה שהחוק מאפשר לו לעמוד למשפט בעודו ראש ממשלה היא פשוטה: המחוקק לא העלה בדעתו שזה עלול לקרות. האנשים שישבו בבית הזה לפנינו לא העלו בדעתם שמישהו יישפט על עבירות פליליות חמורות ויתעקש להתבצר בבית ראש הממשלה. הם הניחו שכבודו יחייב אותו להתפטר. שהאחריות הלאומית תגרום לו להגיד: בנסיבות כאלה כמובן שאני לא יכול לנהל את המדינה. נתניהו לא עשה את זה. אין כבוד, אין אחריות, הוא כבר לא באמת מנהל את המדינה. אף אחד מאיתנו לא חשוב יותר ממדינת ישראל. אנחנו צריכים ראש ממשלה שיוציא אותנו מהמשבר, לא ראש ממשלה שמטביע אותנו עמוק יותר בתוכו. אני קורא לכנסת ישראל לאשר את הצעת החוק. תודה רבה.
אדוני היושב-ראש, שני דברים יש לי לענות לך על שאלתך.
אחד, זה שאם אינני טועה המיקרופון והכיסא הזה לא נועדו לקריאות ביניים.
הדבר השני הוא שכל מה שאמרתי פה חל ויחול – היות שחוקים הם לתמיד – חל ויחול על כל ראש ממשלה ישראלי שיש לו שלושה כתבי אישום פליליים חמורים, מפני שהמוסר, הצדק וההיגיון התפעולי לא מאפשרים לראש ממשלה עם תיקים פליליים חמורים להמשיך להיות ראש ממשלה. זה לא חל על בן אדם אחד, זה חל על כל מי שיהיה ראש ממשלה שיהיו לו תיקים פליליים חמורים. ובוא נתפלל, אתה ואני יחד, שלא יהיו מקרים כאלה. האם עניתי לשאלתו של אדוני?
בהחלט. בשביל זה אנחנו עובדיו. תודה רבה.
חברים, לא להפריע לראש הממשלה, זה מעניין.
אדוני ראש הממשלה, רואים את הזיעה עד הנה, עד הנה רואים את הזיעה. אני אגיד לך משהו. בשבוע שעבר עלית הנה לדבר על אבא שלך והיום עלית לדבר על אבא שלי. אז אם אתה כבר רוצה לדבר על אבא שלי – אגב, נהוג לומר "זכרו לברכה" כשמדברים על מישהו שנפטר.
אז אני אגיד לך משהו על אבא שלי, לאור דבריך הנכוחים: זה היה חוק אחר. כל הציטוט שציטטת עכשיו היה על חוק אחר.
מה לעשות, פשוט, אני לא יודע, מי מכין לך את התחקיר, והיות ששום דבר סביבך לא עובד, אז גם זה לא עובד. זה לא על אותו חוק. החוק שבו מדובר היום, למקרה שלא עדכנו אותך, אומר שאדם עם כתבי אישום לא יכול לכהן כראש ממשלה במדינת ישראל. אתה אמור להכיר אותו. ב-2008 הצבעת בעדו. החוק הזה עלה פה במליאה ב-2008 – הצעת חוק של אופיר פינס, ואתה הצבעת בעדו.
חשבת אז שזה החוק הנכון. ויותר מזה, אדוני ראש הממשלה, גם כשעלית הנה לדבר על אביך, זכרו לברכה, לא דייקת. כי אני בדקתי את הכתבה המקורית ב-Time Magazine, שבה דיברת על אבא שלך. אתה לא אמרת שהוא נתן לך הצעה אחת: לרכוש השכלה, אלא שהוא נתן לך שלוש הצעות: ההצעה הראשונה הייתה, ציטוט של אביך, זכרו לברכה: אל תיגע בכסף; Do not touch the money. אם היית מקשיב לו, לא היית היום עומד למשפט בשלושה תיקים פליליים חמורים. חבל שלא הקשבת לאביך בתשומת לב, אדוני ראש הממשלה. ואני רוצה לסכם את הדיון הזה לא בדברים שלי, אלא בדברים שלך, כי כל הנאום המרומם הזה שלך על הדמוקרטיה נעלם ולא היה כשלא היה מדובר בך. כשלא היה מדובר בך, אתה עמדת פה על הדוכן, כשאולמרט עמד לחקירה, ואמרת: "מדובר על ראש ממשלה ששקוע עד צוואר בחקירות ואין לו מנדט ציבורי ומוסרי לקבוע דברים כל כך גורלי גורליים במדינת ישראל. קיים חשש, אני חייב להגיד אמיתי, לא בלתי מבוסס, שהוא יכריע הכרעות על בסיס האינטרס האישי של ההישרדות הפוליטית שלו ולא על פי האינטרס הלאומי". ממש חזית את הנולד. כשאתה תצא מפה, אדוני ראש הממשלה, תחכה לך השיירה המפוארת של המכוניות. כל אחד מהנהגים שבה, אם היה לו כתב אישום פלילי, לא יכול להיות נהג. רופאים לא יכולים להיות רופאים בבתי חולים אם יש להם כתבי אישום פליליים חמורים. מנהל בית הספר לא יכול מנהל בית ספר אם יש לו כתבי אישום פליליים חמורים. ואתה לא יכול לנהל מדינה כי יש לך כתבי אישום פליליים חמורים, ואתה פוחד ללכת לבית סוהר.
וכולם רואים את הזיעה על המצח, כי אתה יודע ופוחד שתגמור בכלא.
האם תקנונית, אדוני היושב-ראש – – –
האם תקנונית – אז האם התקנון לא אומר, ואתה כתבת אותו כאמור, שכל פעם שראש הממשלה עולה, ראש האופוזיציה יכול לעלות אחריו?
שתי שאלות כבר נענו מעל הדוכן הזה ב-20 דקות האחרונות. אחת, במקרה שמישהו לא הבין מה הוא רואה ושומע: יש בחירות. יש בחירות. אנחנו מכירים את נתניהו כשהוא החליט ללכת לבחירות, איך הוא מדבר, איך הוא מתנהג. הקמפיין התחיל. מה שראיתם פה זה נאום קמפיין. תגובות קמפיין. יש בחירות.
כל ההיעדרות של כחול לבן במליאה לא מועילה. ראש הממשלה פתח את הקמפיין. ויותר מזה, יש עוד שאלה שיש לנו עליה תשובה – על מה הוא רוצה שיהיו הבחירות. ועל מה שהוא רוצה שיהיו הבחירות זה הדיונים האלה על השחיתות. כי אני אגיד לכם, אנחנו יודעים על מה הוא לא רוצה שנדבר: על 30,000 עסקים שנסגרו בגלל הניהול הכושל שלך, על העובדה שלא עבר חוק דמי אבטלה לעצמאים בגלל הניהול הכושל שלך, על העובדה שהכלכלה בישראל במצב הכי גרוע בעולם המערבי בגלל הניהול הכושל שלך.
אנחנו בגירעון יותר גבוה בגלל הניהול הכושל שלך. האבטלה פה 21.4% – פי שלושה מאשר באירופה – בגלל הניהול הכושל שלך.
אתה לא רוצה שנדבר על הכישלון שלך אז אתה עומד פה ומתחיל להמציא המצאות. נכשלת בטיפול במשבר הקורונה כישלון שלא היה כמותו. ג'סינדה ארדרן, בת 40 עם תינוקת בבית, ניהלה את זה הרבה יותר ממך. מרקל ניהלה את זה הרבה יותר טוב ממך. מקרון ניהל את זה הרבה יותר טוב ממך. פעם אחת תצלצל אתה אליהם, לשאול אותם איך עושים את זה נכון. נכשלת. לאנשים אין מה לאכול ואתה עומד פה מתבכיין, מתמסכן ומספר לכולם כמה אתה עצוב שרודפים אותך.
אתה צריך לנהל את המדינה הזאת, לא את המשפט שלך.
הקמפיין התחיל. על זה יהיה הקמפיין. לא תברח מזה. מי שנכשל ככה בניהולו של משבר לאומי לא יכול להמשיך להיות ראש ממשלה.
אדוני היושב-ראש, כנסת נכבדה, אם מישהו חושב שהמצב הכלכלי גרוע עכשיו, הוא לא מבין מה הולך להיות פה. אנחנו בדרך לאסון כלכלי, אנחנו בדרך למשבר כלכלי שלא היה כמותו. אנשים הולכים להתפרק, עסקים הולכים להתפרק. שישה חודשים מעכשיו אנשים יעזבו את הדירה שלהם כי הם לא יוכלו לשלם משכנתה, יסגרו את העסק כי הם לא יוכלו לשלם חובות, יוציאו את הילדים מחוגים כי לא יהיה להם איך לשלם את זה. אנשים עוד לא מבינים את גודל האסון. זו ממשלה הרסנית. היא הורסת את הכלכלה, וכל אזרח ישלם את המחיר. עמד פה על דוכן ידידי נפלתי בנט וזעק: אתם מטורפים. הם לא מטורפים – לא אכפת להם. הקואליציה הזו כבר לא מקשיבה. הם לא רוצים לשמוע רעיונות חדשים, ובעיקר לא רוצים לשמוע עובדות לא נעימות. אנשים הרי לא אוהבים שמציפים אותם במספרים, אבל אתם תסלחו לי, הפעם יהיו פה מספרים, כי אלה המספרים שמתארים את החיים שלכם, אלה המספרים שמסבירים למה אתם תאבדו את הדירה שלכם, למה אתם תאבדו את הכסף ששמתם בצד לחתונה של הילדים שלכם. אלה המספרים של ההתרסקות של מעמד הביניים הישראלי. הממשלה הזו מספרת לכם שיש קורונה ובגלל זה המצב קשה. קורונה יש בכל מקום, אבל ממשלות אחרות מטפלות בזה הרבה יותר טוב: בניו זילנד, בפינלנד, בגרמניה, ביוון ובעוד הרבה מקומות. בכל מקום המשק התכווץ, אבל לא כמו בישראל; בכל מקום יש אבטלה, אבל לא כמו בישראל; בכל מקום עסקים נסגרים, אבל לא כמו בישראל. אין אף מקום אחר בעולם שבו בזמן הקורונה הוקמה ממשלה של 36 שרים ו-16 סגני שרים, שעולה מאות מיליוני שקלים והדבר היחיד שהיא מייצרת זה ביורוקרטיה ומריבות. ברבעון האחרון המשק הישראלי התכווץ ב-28.7% – הירידה הגדולה ביותר מזה 40 שנה. הצריכה הפרטית ירדה בחישוב שנתי ב-43.4%. צריכה פרטית – זה קליינט שנכנס לחנות שלכם, זה מי שקונה את המוצר שלכם, זה מישהו שבא לשבת במסעדה או לראות הצגה. זה המנוע הכי גדול של המשק, והמנוע עובד בחצי כוח, הדלק נגמר.
אני בוחר להמשיך את הנאום, אבל אני בטוח שאתה תדאג לכבודה של הכנסת, היושב-ראש, כמתחייב.
המשבר הזה עבר שלב: הוא התחיל כמשבר נזילות, הוא הופך למשבר חובות. בני אדם לא ישלמו את החובות שלהם ולא יקבלו עוד אשראי; עסקים לא ישלמו את החובות שלהם, לא יקבלו הלוואות ויפשטו את הרגל. הם יפסיקו להתקיים. המשק הישראלי, כמו כל משק מודרני, חי מאשראי, ככה משלמים לספקים, ככה קונים סחורה. בלי תזרים מזומנים אין ביזנס. בחורף הקרוב האשראי ייפסק. הבנקים דחו את תשלומי ההלוואות ממרץ לסוף ספטמבר. הם ידחו אולי בעוד חודש, בעוד חודש וחצי; בנובמבר-דצמבר לא יוכלו לדחות יותר. מי שלא ישלם, יקראו לו לבנק ויגזרו לו את כרטיס האשראי. זה לא משהו שיקרה, זה משהו שכבר קורה. מתחילת השנה נסגרו בישראל יותר מ-30,000 עסקים. ההערכות הכי זהירות אומרות שעד סוף השנה ייסגרו לפחות 70,000 עסקים. ישראל היא מקום ראשון בעולם בקצב סגירת העסקים. האנשים האלו שסגרו את העסק שלהם – הם היו בסדר. הישראלים כזה עם טוב, לא פייר שיש להם ממשלה כזאת. הם קמו מוקדם בבוקר, פתחו את העסק – הם חרוצים – הם נתנו שירות. מי שאמר להם לסגור את העסק הוא הממשלה. סגרה אותם ונעלמה, לא נותנת תשובות. כל כמה שעות ההנחיות משתנות ואין שום ודאות. אי-אפשר לנהל ככה עסק במאה ה-21. בכל מקום יש אבטלה, אבל לא כמו אצלנו. באיחוד האירופי האבטלה היא 6.7%; בגרמניה, בדרום קוריאה – פחות מ-4%; בישראל – 21.4%. חצי מהמובטלים צעירים עד גיל 34. הדור האבוד של הישראליות. זה לא שאנחנו לא יודעים את הסיבה – הסיבה ברורה לנו. הממשלה הזו הפעילה מתווה חל"ת, שהוא טעות איומה. זאת טעות איומה לשלם לאנשים כדי שהם ישבו בבית מעכשיו עד יוני 2021. יש את המודל הגרמני, רוב העולם כבר עבר אליו: משלמים דרך המעסיקים, כדי שהם ישמרו על אנשים במקום העבודה. זה יעיל, זה פשוט, זה הרבה יותר טוב, זה מאפשר לעסקים להמשיך לתפקד. אבל הממשלה הזאת מסרבת להודות בטעויות. נתניהו אמר אתמול שהנתונים הכלכליים האחרונים הם חדשות כלכליות טובות מאוד. איפה אתה חי, לאיזה רמות של ניתוק הגעת? הדבר היחיד שהממשלה הזו עושה זה לשפוך כסף. אין לי בעיה עם זה שבזמן הקורונה שופכים כסף לשוק, כל המדינות עושות את זה, רק תעשו את זה חכם. מכניסים 17,000 איש למלוניות על חשבוננו. זה עולה מאות מיליונים. למה? מה פתאום? כל אחד מחברי הבית הזה, כל אחד מחברי הכנסת, קיבל מענק לחשבון הבנק שלו. למה קיבלנו מענק לחשבון הבנק שלנו? זה אבסורד. המשכורות שלנו הרי לא נפגעו, מה פתאום קיבלנו מענק? זה חוסר אחריות בממדים בלתי נתפסים. עובדים בלי נתונים, עובדים בלי תכנון. הממשלה הזאת דאגה לעצמה, למי שקרוב לצלחת. היא הפקירה את האזרחים. הגירעון השנה יהיה 14.3%. לפי נתוני האוצר – יושב פה שר האוצר – המשמעות היא גירעון חסר תקדים של 190 מיליארד שקל. הכסף הזה לא צומח על עצים; זו הלוואה שהממשלה לוקחת. הלוואות צריך להחזיר. להלוואות יש ריבית, אנחנו נשלם אותה, הילדים שלנו ישלמו אותה. הם ישלמו אותה באיכות החינוך שלהם, בתעסוקה שלהם, ביוקר המחיה שלהם. הממשלה הזאת תגרום להעלאת מיסים, תגרום להורדת הדירוג הבין-לאומי, תגרום לזה שצריך יהיה לקצץ בביטחון, לקצץ בחינוך ולקצץ ברווחה. הם הופכים את הדור הזה לפושט רגל, ואת הדור הבא – לפושט יד. זה לא חייב להיות כך. אני הייתי שר האוצר בזמן משבר כלכלי. בתוך משבר כלכלי שכבר היה נכנסנו למבצע צוק איתן – מבצע צבאי של 50 ימי לחימה, אני מזכיר. למרות המשבר, למרות המבצע, הורדנו את הגירעון, הורדנו את האבטלה. היה לנו ברור שבתקופה של מיתון היעד המרכזי צריך להיות תעסוקה, להחזיר אנשים לשוק העבודה. למרות המשבר, עשינו רפורמה ענקית בחברות הממשלתיות. העברנו אותן מהפסד שנתי של 600 מיליון שקל לרווח שנתי, שעכשיו כבר עומד על 4 מיליארד שקל, חצה את ה-4 מיליארד. הממשלה הזו ביטלה בשבוע שעבר את הרפורמה, החזירה לחברות הממשלתיות את המינויים הפוליטיים. מחזירים את הג'ובים לחבר'ה. הציבור שוב ישלם על השחיתות הפוליטית. אפשר לנהל את המשבר הזה אחרת לגמרי. אפשר להגיע למספרים כמו בגרמניה, בטאיוואן, בניו זילנד או בפינלנד. אנחנו יודעים איך שמנו על השולחן את תוכנית שמונה הנקודות להאצת הכלכלה. הנקודה הראשונה, אגב, הייתה להקטין את הממשלה ל-18 שרים, את קבינט הקורונה – לארבעה שרים. שמנו על השולחן את תוכנית חמש הנקודות לטיפול באבטלה. שמנו על שולחן הכנסת את חוק דמי אבטלה לעצמאים. הממשלה התעלמה. אם אתם חושבים שהמצב רע עכשיו, אתם חושבים לא נכון. זה יהיה הרבה הרבה יותר גרוע. בשיא החורף יגיע שיא המשבר. הממשלה הזו היא אסון, והיא מובילה אותנו לאסון גדול עוד יותר. אני קורא לכנסת להצביע אי-אמון בממשלה חסרת האחריות שמובילה אותנו לאבדון. תודה רבה.
אדוני היושב-ראש, כנסת נכבדה, לפני שהממשלה והקואליציה הזאת באות הנה להצביע על החוק הזה של דחיית התקציב, שיעלו קודם לדוכן הזה ויבקשו סליחה. אתם צריכים לבקש סליחה מאזרחי ישראל, להתנצל בפניהם במבט מושפל. ב-17 במאי הקמתם ממשלה, הודעתם שזו שעת חירום ואתם מקימים ממשלת חירום לאומית. צריך להעביר תקציב במהירות האפשרית, זה היה ההסבר להקמת הממשלה. אמרתם שעת חירום – בשעת חירום שמים הכול בצד: את כתבי האישום של ראש הממשלה, את חילוקי הדעות, כל הדברים שנאמרו במערכת הבחירות – הכול הצידה, כי זו שעת חירום; מייד צריכים להעביר תקציב למען אזרחי ישראל, בשביל הרווחה, בשביל המובטלים, בשביל התמודדות עם המשבר. והיום אתם באים הנה ואומרים לנו: רגע, רגע, תנו לדחות בעוד 100 יום. 100 יום כבר עברו, עכשיו רוצים לדחות בעוד 100 יום, ואז מה, תדחו בעוד 100 יום כי אתם לא מסוגלים לעשות החלטה נורמלית אחת? כל מה שאתם עושים פה היום זה להנציח את הכישלון הטוטלי של הממשלה הזו, של ראש הממשלה הזה, בטיפול במשבר הקורונה. אז אם כבר נכשלתם, תעלו הנה ותבקשו סליחה. תבקשו סליחה מהמובטלים, תבקשו סליחה מהצעירים, תבקשו סליחה מעסקים קטנים שפשטו את הרגל, תבקשו סליחה מכל האנשים ששיקרתם להם כשהקמתם את הממשלה הזו. תודה רבה.
אני מוסיף, צביקה, שהבן שלי לומד באוניברסיטת אריאל.
אנתרופולוגיה וקרימינולוגיה.
מה שאומר שאני אצטרך להמשיך לעבוד.
עד המוות. אני כשר אוצר שמתי את המימון לאוניברסיטת אריאל. נתתי את המימון להפוך לאוניברסיטה.
גברתי היושבת-ראש, כנסת נכבדה, בעוד אנחנו יושבים פה ודנים בעמקות בנושאים ברומו של עולם, לוועדת הכספים נכנס יושב-ראש הקואליציה הבוקר וביקש 21 מיליארד שקל לכספים קואליציוניים. לאנשים אין מה לאכול; הכנסת הפילה את דמי האבטלה לעצמאים; אתה הולך ברחוב ועל כל חנות שנייה כתוב "להשכרה", "להשכרה"; האבטלה ב-21.4%, יותר מכל מדינה באיחוד האירופי; הממשלה נכשלה לחלוטין בטיפול במשבר הקורונה – אבל דבר אחד הם יודעים לעשות: לבקש כסף, פוליטיקאים שלוקחים כסף מאזרחי ישראל ונותנים אותו לפוליטיקאים אחרים כדי לקנות שקט, כדי לקנות ג'ובים, כדי לקנות את השחיתות הבאה. 21 מיליארד שקל בתקופה הזאת, בתוך המשבר הזה, נכנסים לוועדת כספים בלי למצמץ. הקואליציה הגדולה, המכוערת והמיותרת בתולדות המדינה רוצה את הכסף של אזרחיה ומחלקת אותו אחד לשני. הצעת החוק הזאת אומרת כך, בפשטות: הכסף הזה הוא של אנשים שעבדו ממש ממש קשה, קמו מוקדם בבוקר, הלכו לישון מאוחר בלילה, שילמו מיסים גבוהים מדי בתקופת משבר. זה לא כסף של פוליטיקאים, זה לא יכול להיות כסף של פוליטיקאים. הפוליטיקאים בבניין הזה מתבקשים להסיר את ידיהם מכספם של אזרחי ישראל. תודה רבה.
השר שטייניץ, לא מזמן עלה הנה לדוכן ראש הממשלה ודיבר על הדמוקרטיה האתונאית ועל סוקרטס ואפלטון, ועכשיו אני רואה שגם אתה עולה הנה לדבר על סוקרטס ואפלטון והדמוקרטיה האתונאית. ניסיתי לחשוב למה פתאום אתם מתגעגעים לדמוקרטיה האתונאית, ופתאום הבנתי את התשובה.
אני יודע. אתה יודע למה ראש הממשלה שלנו כל כך מתגעגע לדמוקרטיה האתונאית? כי היו להם עבדים. זו לא באמת הייתה דמוקרטיה – היו עבדים. אז אני רוצה להגיד פה, מהדוכן הזה: במדינת ישראל אין עבדים. אזרחי ישראל הם לא עבדים שלכם. הם לא צריכים לשלם את החשבונות שלכם. הם לא צריכים לעמוד כאן בשקט מול השחיתות שלכם. מותר להם להפגין לכם מול הבית. ימי העבדות הסתיימו.
לא, לא, שרן. זאת לא השמית.
דודי, 1977 – המהפך היה טוב?
לא. הפגנות. אני מדבר על 1977. המהפך היה טוב?
גברתי היושבת-ראש, כנסת נכבדה, מסתכלים עלינו היום אזרחי מדינת ישראל קרועי עיניים, הלומי רעם, מנסים להבין במה לעזאזל מתעסק הבית הזה. אין להם פרנסה, האבטלה ב-21.5%, עסקים קטנים מתמוטטים, דמי אבטלה לעצמאים אין, תקציב אין, משרדי הממשלה לא מתפקדים, יש להם ממשלה של 36 מנותקים ו-16 סגני מנותקים – והבית הזה מתעסק כל היום הזה בדבר אחד: בניסיון לדחות את התקציב בעוד 120 יום, כדי שהם יוכלו להמשיך לא לעשות שום דבר וכלום. וכל מה שקורה בבניין הזה הוא מריבה אחת ארוכה, מכוערת, מתמשכת, בין כחול לבן לבין הליכוד על כל מיני אזורי שליטה שלא נוגעים לחייהם של האזרחים בכלום. זו ממשלת החירום. זו ממשלת הקורונה. זו הממשלה הזאת שהם הקימו והודיעו שיהיה בה קבינט פיוס לאומי. בשעות האחרונות יש ניסיון שקט, זוחל, של הליכוד לגרום לכחול לבן לוותר על עוד דבר קטן אחד: על המפכ"ל. הליכוד רוצה למנות את המפכ"ל שבא לו, והוא אומר: כן, אנחנו נדבר על היועץ המשפטי לממשלה, ואנחנו נדבר על פרקליט המדינה ונעשה מזה רעש, ואז לא ישימו לב שוויתרתם לנו בנושא המפכ"ל. המפכ"ל הוא האיש שיחליט מה קורה בפרשת המניות. המפכ"ל הוא האיש שיחליט מה קורה בפרשת הצוללות. המפכ"ל יהיה אחראי לכל התפתחות בתיקי החקירות של נתניהו גם תוך כדי המשפט. הם רוצים את המפכ"ל. והשאלה הנשאלת היא, האם במסגרת הכניעה האין-סופית של כחול לבן לנתניהו בכל דבר, הדבר הזה, שהחל בהודעה על אחדות והפך להיות לזחילה מתמדת, הם יוותרו גם על המפכ"ל? האם בסוף היום הזה, תמורת דחייה בקץ הימים ב-120 יום, כחול לבן שוב תרכין את ראשה, תזחל על גחונה ותיתן לבנימין נתניהו, דרך אוחנה, למנות איזה מפכ"ל שבא לו? וההסבר שלהם, כמו תמיד, יהיה שהייתה להם פעם אישיות, אבל כבר אין להם.
יש לך את זה ביד – מ"ז, כ"ב.
מ"ז, כ"ב. לך ליחזקאל מ"ז, כ"ב.
סמוטריץ', לך ליחזקאל מ"ז, כ"ב.
יחזקאל מ"ז, כ"ב – פתח, תקריא.
תפתח, תקריא יחזקאל מ"ז, כ"ב.
אם יש לך ספר ביד, תפתח במ"ז, כ"ב. פסוק אחד תקריא.
מה כתוב ביחזקאל מ"ז, כ"ב?
יריב, להגיד עליי שאני מנהל קמפיין שנאה ליהדות ואני אנטישמי?
חבר הכנסת סמוטריץ', אם כבר פתחת בנביא יחזקאל – הרי בנוסף לכל הצרות, אתה לא מבין כלום ביהדות. מ"ז, כ"ב: "והיה תפלו אותה בנחלה לכם ולהגרים הגרים בתוככם אשר הולִדו בנים בתוככם והיו לכם כאזרח בבני ישראל". אתה גם גזען, אתה גם בור ועם הארץ. אתה לא מבין שום דבר – לא בהוויה היהודית, לא בשאלה איך מגינים על העם היהודי. ואני מנסה לחשוב, למה חשבת שההצעה הזאת תעבור? כי נדמה לך שאתה תגדיר לנו מהו העם היהודי ומיהם היהודים. הנכדים האלה, שהגיעו לארץ מברית המועצות לשעבר ומשרתים בצה"ל, תורמים למדינה יותר מכל הרבנים הקיצוניים שלך ביחד. מי אתה שתקבע להם אם הם יהודים או לא יהודים, זכאים להיות אזרחים או לא להיות אזרחים? מי אתה ומי רבניך? חצופים. אתם רוצים לדבר בשם היהדות? אין בכם נפש יהודית, ונשמה יהודית אחת, באף מילה שאתם אומרים. מי אתם שתקבעו להם אם הם אזרחים ישראלים או לא אזרחים ישראלים? יושב פה בוגי יעלון – בזמן שהוא היה שר ביטחון הוא זה שהתיר שיקברו אותם בבתי עלמין צבאיים, כי הם נלחמים למען מדינת ישראל. אז הגזענות מתבקשת להרכין את ראשה למול הגורל היהודי. לא שואלים אתכם. אתם לא תגידו לנו מה זה יהודים; אתם לא תגידו לנו מה זה יהדות, ואתם בטח לא תגידו לנו מי ישראלי ומי לא ישראלי.
היא מדברת רק על החדשים, לא על – – –
אנחנו כבר לא כאלה צעירים. לא זוכרים.
אין לי בעיה. זה נכון לגמרי, מה שאמרת.
– – לא עשינו אתכם מושחתים. עשיתם עבודה מצוינת לבד.
דודי, לא עשינו אתכם מושחתים. עשיתם עבודה מצוינת לבד.
אדוני היושב-ראש, כנסת נכבדה, ישראל היא בדרך כלל מקרה מאוד ייחודי – מדינה קטנה, מזרח תיכון, אויבים רבים, כלכלה ייחודית, ביטחון ודאי ייחודי. עד הקורונה. בקורונה העולם ואנחנו יישרנו קו. הווירוס הוא אותו וירוס בכל מקום, הכלכלה או כלכלת המגפה, אותה כלכלת מגפה בכל מקום. ויש רק הבדל אחד בין מדינות שמצליחות בטיפול בקורונה ובכלכלה לבין מדינות שנכשלות, וההבדל האחד הזה נקרא "ממשלה". במדינות שבהן יש ממשלה מתפקדת, יעילה, עניינית, חסכונית, הכול עובד, יחסית למגפה, כמו שצריך. זה ככה נכון לגבי ניו זילנד, זה נכון לגבי פינלנד, זה נכון לגבי גרמניה, דנמרק, דרום קוריאה, טייוואן, מדינות אחרות. במקומות שבהם הממשלה מפסיקה לתפקד הכול קורס. בגלל זה התחלואה בישראל כל כך גבוהה, בגלל זה שום אזרח ישראלי לא מצליח להבין עד לרגע זה אם הוא בעיר אדומה או לא בעיר אדומה, לכמה זמן אדומה, כן יהיה סגר, לא יהיה סגר; בגלל זה האבטלה פה היא יותר מפי שניים מאשר באירופה; בגלל זה אנחנו תקועים עם מתווה חל"ת שכולם כבר יודעים שהוא נכשל כישלון גמור ולא עוברים למודל הגרמני, שכולם יודעים שהוא יעיל; בגלל זה הגירעון מעל 80 מיליארד שקל; בגלל זה כל הנתונים הכלכליים אומרים שאנחנו בדרך לאסון. כי יש פה ממשלה לא מתפקדת – אגב, לעדותה. תקשיבו למה ששרי הממשלה אומרים אחד על השני, תקשיבו למה שראש הממשלה וראש הממשלה החליפי אומרים אחד על השני. תסתכלו עליהם. מה שהממשלה הזאת איבדה זה את אמון הציבור. מה שאנחנו עושים היום, פה, עכשיו, זה נקרא הצעת אי-אמון. הפעם אין הצעה, זו אבחנה. ממשלת ישראל איבדה לחלוטין את אמון הציבור, והיא איבדה את אמון הציבור מפני שהציבור מסתכל עליה – זה כמו להיכנס לתא הטייס בזמן טיסה ולראות שהמטוס טס לתוך צוק אבל הטייסים משחקים שש-בש. כי זה מה שהם עושים עכשיו – מציקים אחד לשני, עוסקים רק בפוליטיקה. אתמול איבדו את אמון הציבור, מפני שהיה ברור לגמרי מה קרה. מה שקרה אתמול זה שאנשי המקצוע באו והביאו מתווה. הרופאים, הכלכלנים, אנשי הרשויות המקומיות, כל מי שזה המקצוע שלו בא, הביא מתווה למדינה, ואז ראש הממשלה אמר: רק רגע, רק רגע, רק רגע, והלכו ושיחקו בפוליטיקה מול השותפים ושינו את המתווה בניגוד לעמדת אנשי המקצוע, בניגוד לעמדת הרופאים, בניגוד לעמדת הפרויקטור, כי רק פוליטיקה מעניינת את ממשלת המנותקים, אז היא איבדה את אמון הציבור. כל מה שאנחנו מבקשים מכנסת ישראל זה להכיר במשהו שכבר קרה. אף אחד בעולם לא מאמין לממשלה הזאת, ובייחוד לא האנשים שחברים בה. תודה רבה.
גברתי היושבת-ראש, כנסת נכבדה, היום עמד פה שר המשפטים ואמר: לא נתעסק כל היום בתיקי נתניהו. ואז התעסקו כל היום בתיקי נתניהו.
מה הוא חושב, שלא יתעסקו כל היום בתיקי נתניהו? בכל העולם יש משבר אחד – משבר קורונה-כלכלה – –
– – בישראל יש שני משברים: משבר קורונה-כלכלה ומשבר נתניהו – משבר חוקתי, משבר משפטי, משבר שקרני ומשבר עברייני. והמשבר העברייני הזה מנהל את משבר הקורונה והכלכלה. כל היום התעסקו בבניין הזה רק בזה. מתעסקת ממשלת ישראל רק בזה. בחוץ נמצאים אנשים שהולכים לסגר בחגים, שהעסקים שלהם מתפרקים, שההורים שלהם מתים מקורונה. וממשלת ישראל מתעסקת רק בדבר אחד: בתיקי נתניהו. וזה לא הולך להשתנות. זה כך מהיום הראשון שהממשלה הזו קמה. וזה כבר לא ישתנה. אנחנו מסתכלים על הממשלה, אנחנו מסתכלים על המרכיבים שלה, אנחנו מסתכלים על הוויכוחים שלה, אנחנו מסתכלים על מה שנאמר פה על הדוכן. מה שאמר היום שר המשפטים, מה שאמר היום השר המקשר, מה שאמר יושב-ראש הכנסת – למען השם, כל היום: נתניהו, תיקי נתניהו, תיקי נתניהו, תיקי נתניהו, תיקי נתניהו. אין קורונה בבניין הזה. אין כלכלה במשרדי הממשלה. הדבר היחיד שיש זה בן אדם אחד שמטרלל מדינה שלמה. הוא עומד אתמול בבית שמש, עיר כתומה, שכונות אדומות, בדרך לסגר, ומתעסק בתיקים שלו, מתעסק במשפט שלו – –
ועד שלא נחליף אותו ואת הממשלה הזו לא יהיה פה מי שיטפל בכלכלה ולא יהיה פה מי שיטפל במחלה.
כולכם צריכים ללכת הביתה, כי איבדתם כל קשר לאזרחי ישראל. מנותקים, נמאסתם.
אדוני היושב-ראש, כנסת נכבדה, אתמול ראש ממשלת ישראל התייצב בפני הציבור הישראלי, הכריז על הסגר, אמר ברגש: נעבור את זה יחד, וטס לחוץ לארץ, והשאיר אותנו לעבור את זה בלעדיו. אני רוצה להזכיר: נסע לפסגה שהיא בדרג שרי חוץ, לא בדרג ראשי ממשלות, כי יותר נחמד לטוס מאשר להישאר פה, בסגר המיותר-לחלוטין הזה. אין שום היגיון בזה שמדינת ישראל יצאה עכשיו לסגר. בלי שום תוכנית עבודה, מה היא תעשה טוב יותר ממה שהיא עשתה בסגר הקודם? הרי היינו בסגר, במרץ היינו בסגר. אחרי זה חמישה חודשים ממשלת ישראל לא עשתה דבר וחצי דבר – לא לשפר את המצב הבריאותי, לא לשפר את המצב הכלכלי; רק טעות על גבי טעות על גבי טעות. ממשיכים עם מתווה החל"ת, שהוא אסון, כולם יודעים כבר שהוא אסון, ואף אחד לא מוכן להודות בטעות. 85,000 עסקים ייסגרו השנה – התחזית עודכנה אתמול – והכול מפני שיש 144 מונשמים. אין מדינה אחת בעולם שהלכה לסגר שני. למה? כי למדו מהפעם הקודמת וראו שסגר זה לא הפתרון. דווקא הממשלה – הפרויקטור שאתם מיניתם שם פתרון על השולחן ובא ואמר עם תוכנית הרמזור: ערים אדומות, ערים צהובות, ערים ירוקות; בואו נעבוד ביחד; מתווה התו הסגול. התחילה לבצבץ איזו תוכנית, אבל אז הפוליטיקה נכנסה, בהתחלה בדלת האחורית, אחר כך בדלת הקדמית, ואז כרגיל השתלטה על כל החדר, ובשביל לא לריב עם השותפים הקואליציוניים בזמן שהוא עוד דקה עולה למשפט, ראש הממשלה מוציא לסגר מדינה שלמה. הורגים את העסקים, הורגים אותם, עד שהרימו ראש, עד שהתאוששו מכל מה שחוללו להם מכל ההסדרים וההנחיות המשונות שאף אחד לא מבין. תחשבו על המסעדנים שלא מזמן, ביום שישי בבוקר, הודיעו להם שפותחים אותם, הלכו, קנו סחורה, מייד הודיעו להם שסוגרים אותם, הלכו, זרקו את הסחורה, ואז הודיעו להם שפותחים אותם. אתם יודעים כמה זמן לוקח לעסק להתאושש מכזה דבר? עד שכל העסקים במדינת ישראל הרימו קצת את הראש, עד שהכלכלה התחילה להתאושש, הולכים וסוגרים הכול בפזיזות. הם לא מצליחים אפילו להסביר לציבור למה. למה 20 זרים יכולים להיות בבית כנסת אבל 20 בני המשפחה שלך לא יכולים לבוא אליך הביתה? למה, בשם ה', ממשיכים עם תוכניות כלכליות שכבר נכשלו? אתם יודעים איזה אחוז מתקציב ההכשרה לעובדים נוצל? אין תוכנית עבודה, אין תוכנית בריאותית. 144 מונשמים, סוגרים מדינה שלמה, והוא טס. תודה רבה.
גברתי היושבת-ראש, כנסת נכבדה, מה סגר עכשיו? לפני חצי שעה, באולם ועדת הכספים, עשינו מפגש עם בעלי עסקים קטנים: אולמות כושר, אולמות אירועים, המלונאים, בעלי המסעדות. הם עומדים מול חורבות חייהם. מפרקים להם את החיים על צעד לא סביר ולא מידתי. אני אומר, אם עולה התחלואה, צריך לטפל – אבל זה הצעד הכי לא נכון. רופאים אומרים שזה הצעד הלא-נכון. אנשי עסקים אומרים שזה הצעד לא הנכון. כלכלנים אומרים שזה הצעד הלא-נכון. הולכים למתווה הכי גרוע שאפשר. התחלתם לעשות משהו, אמרתם: הולכים לרמזור, ערים אדומות וערים לא אדומות. אפשר להתמקד בקבוצות הסיכון, להתמקד באנשים מבוגרים ובאנשים עם מחלות רקע. אפשר לטפל בזה אחרת, בלי לסגור את הכלכלה הישראלית ולהרוס את מפעל חייהם של כל העצמאים בישראל. אפשר לבטל את מתווה החל"ת וללכת למודל הגרמני. אני מתריע על זה כבר חודשים. עמדנו פה, בכנסת, לפני חמישה חודשים, העליתי את דמי אבטלה לעצמאים. אמרתם: אנחנו מזיזים את זה, הממשלה תביא הצעת חוק ממשלתית. חמישה חודשים עברו. איפה דמי אבטלה לעצמאים? העיקר שאתם סוגרים להם את החיים. ולמה? כדי לא לריב עם השותפים הפוליטיים.
למה? כי כל מה שמעניין אתכם זה פוליטיקה קטנה, ולא אכפת לכם להרוס את חייהם של אנשים טובים שכל החיים היו בסדר. הם היו בסדר. אמרו להם, תעשו תו סגול – עשו תו סגול; תרחיקו שולחנות – הרחיקו שולחנות; שימו אלכוג'ל – שמו אלכוג'ל, ועוד ועוד ועוד. פעימות לא מגיעות, מענקים לא מגיעים – והם אומרים: לא, אנחנו נמשיך לעבוד. ועכשיו אתם סוגרים אותם, בתור עונש, על זה שהם היו בסדר?
אתם צריכים לבטל את הסגר הזה. יש לכם עוד 48 שעות – תבטלו את הסגר הנורא הזה. הוא יעלה בחיי אדם, לא יחסוך חיי אדם. יהיו פה התאבדויות, יהיו זקנים שיישכחו לבד בבית, יהיו אנשים שלא יגיעו לבתי החולים עם התקף לב, מרוב פחד. תבטלו את הסגר. תעשו את מה שצריך לעשות בשביל לשמור על הבריאות ובעיקר בשביל לא לפרק מבפנים את הכלכלה הישראלית. העצמאים סבלו מספיק. המובטלים סבלו מספיק מהממשלה הזאת. נכשלתם? תתפטרו. אל תענישו את אזרחי ישראל.
כתבתי על זה ספר, אני אספר לך אחר כך.
למרות שכתוב "לא כהתה עינו", זאת אומרת הוא במצב פיזי טוב.
לא נס לחו, לא כהתה עינו. הוא כן במצב פיזי טוב.
אדוני היושב-ראש, כנסת נכבדה, בוקר טוב, שנה טובה. אני רוצה, ברשותכם, שנקדיש את הדקות הקרובות, את הצעת האי-אמון הזאת, כדי לדמיין יחד מה היה קורה אם הכול היה בסדר; מה היה קורה אם היינו נכנסים לקורונה וכל השיקולים היו ענייניים; מה היה קורה אם מתחילת השנה, מינואר, מדינת ישראל פשוט הייתה מתפקדת כמו שהיא צריכה לתפקד, בלי שיקולים פוליטיים, בלי כתבי האישום של ראש הממשלה, בלי שנאה, בלי הסתה. בואו לרגע נדמיין את מדינת ישראל בימי הקורונה כשהיא עניינית, ממוקדת מטרה, עוסקת רק במה שחשוב. בואו נדמיין יחד את הנהגת המדינה מרוכזת בשאלה איך ממשלה מתפקדת מטפלת במחלה, מטפלת בכלכלה, מתייצבת לימינם של תשעה מיליון אזרחים שפוחדים על בריאותם, רוכשת את אמונם, מאפשרת לכולנו לעבור יחד את התקופה הזאת. בעולם האלטרנטיבי הזה בשלב הראשון מוקמת הממשלה על פי החוק הקיים. מפלגות הקואליציה היו מתכנסות, היו מסתכלות על החוק. בחוק כתוב שממשלה בישראל לא צריכה יותר מ-18 שרים. הסיבה לחוק הזה – ואני אמור לדעת, אני חוקקתי אותו, יחד איתך, אדוני היושב-ראש – – –
נכון, אבל הסיבה לחוק הייתה, כשחוקקנו אותו יחד, שלא צריך יותר מ-18 שרים. לא צריך שר לענייני מים, לא צריך שרה לקהילות לא קיימות. חוקקנו אותו אחרי שבדקנו טוב מהו המבנה הכי אפקטיבי, הכי חסכני לממשלה, מה המבנה הנכון לממשלה שתחסוך את כספם של אזרחי ישראל – הם הרי עבדו קשה בשביל הכסף הזה – ותיתן להם את השירות הכי יעיל והכי מהיר. כמה משרדים היא צריכה באמת, ולא משיקולים קואליציוניים, לא כדי לשמח את אורלי לוי, לא כי שטייניץ נעלב, לא כי מישהו המציא את ההמצאה המשונה הקרויה "ממשלה פריטטית"; להחליט לפי העניין – כמה משרדים צריך בשביל ממשלה יעילה, מתפקדת, שפועלת לטובת הציבור. והתשובה היא 18 שרים מקסימום. יותר מ-18 שרים זה ביורוקרטיה, זה בזבוז כספים, זה בלגן של סמכויות, זה גוף בלתי ניתן לניהול. בעולם אלטרנטיבי, אחרי שהייתה מוקמת הממשלה הזאת, היא מייד הייתה ממנה מפכ"ל, פרקליט מדינה, ממונה על התקציבים באוצר, מנכ"ל למשרד ראש הממשלה, יועץ משפטי לכנסת, נציב קבילות חיילים וראש רשות להגנת הפרטיות. למה? ככה, כי זה מה שעושה ממשלה – דואגת למנות את האנשים הטובים ביותר לתפקידים הבכירים ביותר במדינה. במדינה נורמלית, בתפקידים כאלה יודעים חודשים מראש מי ימונה, עושים חפיפה מסודרת, הולכים לעבוד. דמיינו שכבר בינואר ממשלת ישראל הייתה מחליטה מיהו הגוף שמרכז את נושא הקורונה. למעשה היא אפילו לא באמת הייתה צריכה להחליט עליו, כי את ההחלטה הזאת היא עשתה כבר לפני הרבה מאוד שנים: כל סמכויות החירום, כל יכולות התגובה בשעת חירום במדינת ישראל נמצאות כבר שנים במקום אחד: במשרד הביטחון. שם יש את פיקוד העורף, שם יש את רח"ל – רשות החירום הלאומית. מאז 2009 בתוך רח"ל יש את מל"ח, משק לשעת חירום, הגוף שמרכז מפעלים ושירותים חיוניים בשעת חירום. למשרד הביטחון יש כמובן את היכולת לגייס 5,000 חיילי מילואים, להביא 20 קצינים ולהקים תוך שלושה שבועות מערך של בדיקות אפידמיולוגיות – אותו מערך שבישראל הנוכחית כבר שבעה חודשים אף אחד לא הצליח להקים. חלק מתפקוד נורמלי של ממשלה נורמלית הוא שכולם מבינים מה הולך. בישראל האלטרנטיבית היה מוקם בשבוע הראשון גוף הסברה, מפני שהמגפה נוגעת לכולם וכולם צריכים לדעת מה קורה. במקום מסיבות עיתונאים אין-סופיות, שבהן ראש הממשלה מספר כמה הוא נפלא לדעתו, היה עולה לשידור כל יום, לחמש דקות מרוכזות, איש מקצוע שקט, מרגיע, שהיה מסביר לציבור מה מותר ומה אסור ולמה מותר ולמה אסור. ככה יוצרים אמון. בניגוד למה שהממשלה הנוכחית חושבת, אזרחי ישראל לא טיפשים, הם אנשים נבונים והם רוצים להיות בריאים. אם מישהו היה מסביר להם בשקט מה קורה, הם היו מקשיבים לו. בממשלה הנוכחית החליטו לסגור ל-30 שנה את הפרוטוקולים של קבינט הקורונה. למה, מה יש לכם להסתיר? בכל העולם התהליכים שקופים לציבור, אין סיבה שהאזרחים לא ידעו איך הגיעו להחלטות. יחד עם ריכוז הסמכויות במקום אחד, יחד עם מרכז הסברה מקצועי, היו מגיעות גם שורה של החלטות פשוטות, יעילות, שכמוהן עשו בכל מקום אחר בעולם: להתרכז באוכלוסיות בסיכון – מבוגרים, אנשים עם מחלות רקע; ללכת לסגרים מקומיים, גמישים, לא לפי ערים, לפי שכונות, בלי לסגור את המשק; לתגבר את הצוותים הרפואיים בסטודנטים לרפואה; לתגבר את המעבדות; לחזק את בתי החולים; ליצור מנגנון ויסות בין בתי החולים. אנחנו מדינה קטנה, אם יש עומס בבית החולים בנהריה, אין סיבה שלא יעבירו חולים לשיבא או לאיכילוב. הלאה, מה הדבר הבא שקורה בישראל הזאת, שאותה אנחנו נאלצים לדמיין? הדבר הבא הוא שמייד אחרי שהממשלה מוקמת היא מעבירה תקציב. למה היא מעבירה תקציב? כי תקציב הוא תוכנית העבודה של משרדי הממשלה. תקציב זו הגדרה של סדרי עדיפויות של המדינה. לוקחים את כל הכסף שיש למדינה ומחליטים איך לחלק אותו – כמה ילך לחינוך של הילדים שלנו, כמה לבתי החולים שלנו, כמה לעסקים הקטנים. כשיש תקציב, המשרדים מתכננים קדימה, עובדים מסודר, צריכים לתת דין וחשבון על ההוצאות וההכנסות שלהם. כשאין תקציב, עובדים מהיום להיום, לוקחים חובות, כל אחד עושה מה שמתחשק לו. תקציב מחייב ניהול תקציבי מסודר. אם היה לנו תקציב, השנה לא היה גירעון של 14%. הנכדים שלנו עוד ימשיכו לשלם את מה שקורה עכשיו. לממשלה הנוכחית אין תקציב, היא מחלקת את המשאבים לפי שיקולים פוליטיים. זה אסור שיקרה. פוליטיקה היא מנהלת הכספים הגרועה בעולם. אני רוצה להבהיר שגם הממשלה המדומיינת, האלטרנטיבית, העניינית, האפקטיבית, הייתה עושה טעויות. זה טבעי, זה בלתי נמנע. מגפה היא סיטואציה משברית, כאוטית, עושים טעויות. אלא שבממשלה שאין לנו, כשמגלים טעות מתקנים אותה. יכול להיות שבחודש הראשון גם הממשלה המדומיינת הייתה הולכת על מתווה החל'ת, רק שאחרי חודש היא הייתה מבינה שזאת טעות. היא הייתה בודקת את הנתונים – יש בעולם דבר כזה נתונים – ורואה שהאבטלה בישראל היא כפולה מאשר באיחוד האירופי. רק ביומיים האחרונים נוספו עשרות אלפי מובטלים. לכולם ברור שהמודל הגרמני, שלפיו מעבירים את הכסף דרך המעסיקים, הוא יותר טוב ויותר יעיל. הדרך הנכונה לתקן טעות היא להגיד בקול רם: טעינו, עכשיו אנחנו מתקנים. אותו הדבר לגבי דמי אבטלה לעצמאים, אותו הדבר לגבי הרחבת חוק קרן מס רכוש, כדי שאפשר יהיה לתת פיצוי מיידי על נזקי המגפה. ממשלה עובדת עושה טעויות, ממשלה נורמלית במדינה נורמלית לא פוחדת להודות בטעויות שלה ולתקן אותן. כל מה שתיארתי עכשיו צריך היה לקרות, כל מה שתיארתי עכשיו לא קרה. כל זה לא יכול לקרות עם הממשלה הזאת, בהרכב הזה. עם ראש הממשלה הזה זה לא יקרה. לקחו מאיתנו את הנורמליות, לקחו מאיתנו את הזכות הבסיסית לחיות במדינה מתפקדת עם ממשלה מתפקדת וראש ממשלה מתפקד. מגיע לנו יותר. זה מה שאנחנו מציעים לאזרחי ישראל. לא ניסים ונפלאות, אין ניסים ונפלאות; פשוט תפקוד הגון, יעיל, שיעזור לכולנו לעבור יחד תקופה קשה. תודה רבה.
אדוני היושב-ראש, כנסת נכבדה, אני באתי הנה כדי לברר אם עדיין מותר לי לדבר במליאה. כי זה השלב הבא, שיגידו לנו שבגלל הקורונה – בכל זאת, אם אוסרים היום על הפגנה במכוניות או הפגנות באוויר הפתוח, שזה הרבה פחות מסוכן מאשר בחלל סגור, למה שלא יגידו לי שאסור לי לעמוד פה ולדבר בשמה של האופוזיציה כי אני חושב שיש משהו לא בסדר עם הממשלה הזו? אז חשוב לי לבוא לפה ולנצל כל הזדמנות לדבר במליאה כל עוד אתם מרשים לי; כל עוד הממשלה הזאת מתירה לנו לעמוד פה ולהגיד שזו ממשלה איומה שנכשלה בטיפול בקורונה. כי זה השלב הבא. השלב הבא זה שיגידו לי שאסור לי לדבר כאן. כי כרגע אמרו לי שאסור לי לדבר בחוץ. אסור לי לשבת באוטו לבד ולצעוק שקורה משהו נורא במדינה הזאת. אני שואל את חבריי בכחול לבן: תסבירו לי, מה יקרה לכם אם תיכנסו היום למליאה ופשוט תגידו לא? תגידו לנתניהו: מצטערים, לא, לא מוכנים. לא בשביל זה הלכנו לפוליטיקה, לא בשביל זה אנחנו פה, זה מנוגד לכל ההסכמים שחתמנו עליהם. לא. מה יקרה לכם? יענישו אתכם, יעמידו אתכם בפינה, יגידו לכם לכתוב 200 פעם על הלוח: נתניהו לא נכשל בטיפול בקורונה? מה יקרה לכם אם תגידו לא? ממה אתם מפחדים כל כך, למען השם? הרי כולנו יודעים מה קורה פה. כל נושא ההפגנות נועד להסיח את הדעת מהכישלון הנורא של הממשלה הזאת בטיפול בקורונה, מהכישלון הכלכלי, מהכישלון הבריאותי, מהכישלון הערכי, מהניסיון להגיד לאנשים איך להשגיח על הבריאות של עצמם – שאפילו בזה נכשלתם, תראו מה קרה במהלך יום הכיפורים. והרי זה לא מסובך, אנחנו יודעים מה צריך לעשות. אנחנו יודעים מה כן צריכה הייתה לעשות ומה הייתה עושה ממשלה נורמלית, צנועה, חסכנית, יעילה, הגונה, של 18 שרים; היא הייתה יושבת פה ואומרת: 1. תשכרו 5,000 איש, תעבירו אותם קורס מקוון – ככה עשו את זה הגרמנים, העבירו את הכול באינטרנט – בחקירות לקטיעת שרשראות הדבקה, שילכו לעבוד בזה. תעבירו מודל חל"ת – אני לא אומר להפסיק לשלם לאנשים, חס וחלילה; מי שאיבד את מקום עבודתו, צריך לשלם לו דמי אבטלה, אבל בואו נעשה את זה במודל שיאפשר לאנשים גם לחזור יום אחד לעבודה, שיהיה להם מקום עבודה שמחכה להם. אתם מוציאים את המשק לסגר? תיתנו פיצוי מוקדם. תנו לאנשים את הפיצוי לפני שהעסק שלהם מתמוטט, לא אחרי שהעסק שלהם התמוטט. ואם אתם נותנים פיצוי, תנו אותו באופן מיידי עם מודל צוק איתן. עשיתי את זה בצוק איתן, זה לא מורכב: אתה לוקח את הרווחים מהשנה שעברה, ולפי זה נותן את הפיצוי, בניכוי ההוצאות – עכשיו, לא בעוד חודשיים, לא בעוד שלושה, לא כשתיסגר החנות, לא כשייסגר העסק. זו הדרך שבה צריכה לפעול ממשלה. תעבירו דמי אבטלה לעצמאים. אני עמדתי פה לפני חמישה חודשים ושמתי את הצעת חוק דמי אבטלה לעצמאים. הממשלה אמרה: אנחנו מורידים אותה כי זה של האופוזיציה; בשבוע הבא, שבועיים גג, אנחנו נעביר דמי אבטלה לעצמאים. כלום לא קרה. שום דבר. כישלון על כישלון על כישלון, מחדל על מחדל על מחדל. מה שנתניהו עושה פה זה מחדל שלא הילדים שלנו – הנכדים שלנו עוד ישלמו עליו. אבל את כנסת ישראל אנחנו נטרלל עכשיו כל הלילה, כדי לוודא שאף אחד לא יוכל לעמוד בחוץ בקפסולות של 20 איש, באוויר הפתוח, עם מסכה, ולהגיד שהממשלה הזאת היא כישלון נורא. תודה רבה.
אדוני היושב-ראש חבר הכנסת יריב לוין, כנסת נכבדה, כבוד הנשיא ריבלין, אדוני ראש הממשלה חבר הכנסת נתניהו, גברתי נשיאת בית המשפט העליון אסתר חיות, לחברה הישראלית יש את הזכות שאין לאף אדם שנדבק בקורונה: אנחנו יכולים להחליט אם אנחנו רוצים להיות בריאים או רוצים להיות חולים, אבל אנחנו בוחרים להיות חולים. למה? למה אנחנו עושים את זה לעצמנו? הקורונה לא תלויה בנו; כל היתר כן. אנחנו יכולים להחליט אם בזמן הזה, ברגע הזה בחיינו, אנחנו מלאים בשנאה וכעס וזדון ורעל או שאנחנו מוצאים בעצמנו את הכוח לתת אמון, את הכוח להילחם יחד. יש בתוכנו מגפה – מגפה בריאותית, מגפה כלכלית. האם אנחנו ניכנע לה או שנמצא בתוכנו את הכוח שיאפשר לנו להיות טובים אחד לשני, לעזור אחד לשני, את הכוח להיות בריאים? אימא שלי, בת 86, הולכת לגשר בשבתות, לבד. אף אחד לא מפעיל אותה. היא לא באה לשם להגיד שהיא שונאת מישהו – אין לה זמן לשנוא ואין לה כוח לשנוא. מי שחושב שבגיל 86 היא עומדת שם עם דגל ישראל כדי לשנוא אותו הוא פרנואיד. היא עומדת שם כי אוהבת את מדינת ישראל, והיא באה לשם כי היא יודעת שאפשר לנהל את זה אחרת. היא רוצה ממשלה שעובדת, שקמה בבוקר ורוצה לתקן, ולבנות, ולעזור לכולנו להתמודד עם המשבר. היא רוצה לתת אמון במדינה הזו. היא רוצה לדעת שהיא משאירה אחריה משהו טוב, משהו מלא אהבה ומלא שכל. הבן שלי היה בחודש שעבר בן 25. הוא והחברים שלו בגדוד הם הדור האבוד, הם הדור האבוד של הישראלים. מפטרים אותם מהעבודה, הם חוזרים לגור אצל ההורים, הם סובלים מחרדה, הם סובלים מדיכאון. 31% מהצעירים מובטלים; 24.7% מהצעירים לא מצליחים לשלם חשבונות; 26% מהצעירים סובלים מחוסר ביטחון תזונתי, אין להם מה לאכול. אבל יותר מכל דבר אחר, הם סובלים מזה שהם לא מבינים מה קורה פה. הם לא מבינים מה אנחנו רוצים מחייהם, לאן העסק הזה הולך, מה יהיה פה, איך יהיה פה טוב. איך יכול להיות פה טוב אם אנחנו אפילו לא מצליחים להתאחד מול מגפה, מול מחלה? איך יהיה פה טוב אם אין מישהו שקם בבוקר ועובד בזה? אדוני הנשיא, הזכרת בנאום שלך את השבטיות הישראלית, שזה מהדהד את נאום השבטים המפורסם שלך. אתה יודע למה האנשים חוזרים לשבטים? כי אין מדינה. אנשים מרגישים נטושים וחשופים, אז הם מחפשים מישהו שיחבק אותם. הם מרגישים שאין ממשלה, אין אף אחד שאפשר להאמין לו, לאף אחד לא אכפת. אז אם אין מדינה – לפחות יש שבט, לפחות בשבט אוהבים אותם. הבעיה לא מתחילה מלמטה, היא מתחילה מלמעלה, בממשלה. זו לא באמת ממשלה. זו לא קבוצה של אנשים שקמה בבוקר ואומרת: אני הולכת לנהל את העסק. אנחנו לא יודעים למה זה קרה, אין לנו מושג למה אתם לא יודעים לעבוד ביחד; זה גם לא חשוב. בזבזנו יותר מדי חודשים ויותר מדי מתים. אתם כבר לא תלמדו לעבוד ביחד, ואנחנו לא יכולים להמשיך לחכות. הממשלה הזאת נכשלה, אבל היא עושה עוד משהו יותר גרוע: הממשלה הזאת משתמשת בשנאה ובכעס כדי להסיח את הדעת מהכישלון שלה. זה הפתרון שלה. כדי להסיר מעצמם את האחריות הם מחפשים את מי להאשים. ככה איבדתם את אמון הציבור. הישראלים הם העם הכי אינטליגנטי בעולם. הם רואים שאתם רבים במקום לעבוד, הם רואים שלא אכפת לכם מאנשים אמיתיים עם בעיות אמיתיות. ואזרחי ישראל אומרים לממשלתם רק דבר אחד, נוגע ללב: אנחנו רוצים להיות בריאים. רוצים להיות בריאים. אנחנו לא רוצים שסבא וסבתא שלנו ימותו מקורונה, אנחנו לא רוצים שהעסק שלנו ימות. אנחנו רוצים לחיות בחברה בריאה. הסממן הראשון של חברה בריאה הוא שאתה יודע לעבוד ולדבר גם עם אנשים שלא מסכימים איתך: חרדים, ערבים, יהודים, ימנים, שמאל, מרכז – כולם. בחברה בריאה, הממשלה הבריאה הייתה אומרת: יש בינינו חילוקי דעות – הם יחכו עד אחרי המחלה. אם יש משהו או מישהו שמפריע לטיפול במחלה, שיזוז הצידה. אזרחי ישראל מסתכלים על המריבות בממשלה הזאת והם לא מבינים מה הולך. אנשים חולים, אנשים מתים. למה אתם לא מסוגלים לעבוד ביחד, להעביר תקציב? כל עסק חמישי במדינת ישראל ייסגר עד סוף השנה. למה אתם לא עושים משהו? איך אתם מעיזים להמשיך להיות תקועים במריבות הרעילות שלכם? איך ראש הממשלה מעז להמשיך לעסוק במשפט שלו? למה אתם ממשיכים עם מסיבות העיתונאים הריקות האלה? הינה ההצעה שלנו: להבריא. להבריא את המדינה, להבריא את הפוליטיקה, להבריא את המערכת. בממשלה הזו זה כבר לא יקרה. אם אנחנו רוצים להבריא, זה צריך להיות המושב האחרון של הממשלה הזו. תודה רבה.
לדבר עליך קודם נשמע לי הסדר הטבעי של הדברים.
לא, לא, אני בדרך כלל לא מנצל את כל הזמן. גברתי היושבת-ראש, כנסת נכבדה, הצעת החוק שאני מציג כאן היום לא תעבור. אני פשוט לא רוצה שהמליאה תהיה מתוחה ותרגיש בתוכה ספקות קשים, אז אני מודיע מראש שהיא לא תעבור, כי היא מנוגדת למדיניות הממשלה – היא מנוגדת למדיניות הממשלה מפני שזאת הצעת חוק עניינית, כלכלית, שמיועדת להקל ולהיטיב עם העצמאים ועם העסקים הקטנים. לפיכך, היא לא יכולה לעבור, כי הממשלה הזאת, כידוע, לא מעוניינת להיטיב עם העצמאים, עסקים קטנים, להיות עניינית או באופן כללי לעשות משהו למען אזרחי ישראל בתקופת הקורונה. ההצעה אומרת שלנוכח מגפת הקורונה יאוחדו שנות המס 2019 ו-2020 לעסקים עם היקף עסקאות של עד 50 מיליון שקל בשנה. אנחנו עשינו דבר דומה במסגרת החילוץ של מדינת ישראל מהמשבר אחרי צוק איתן. אני רוצה להזכיר: אחרי צוק איתן, ששיתק את המשק הישראלי באופן מוחלט למשך 50 יום, הצלחנו להחזיר את המשק לפעולה. הובלנו אותו לזה שהצמיחה זינקה ל-7.2% – שנראים היום מספרים דמיוניים – וחילצנו את המשק מהמשבר. היות שזה מה שמדינת ישראל זקוקה לו עכשיו, הצעת החוק הזאת אומרת: אם יש לך עסק, והעסק היה עסק רווחי ב-2019 – ולפיכך אלה העסקים שלמדינת ישראל יש אינטרס מובהק שהם יחזרו לתפקד, ימשיכו לתפקד, לא ייסגרו ולא יתמוטטו – יאוחדו שנות המס 2019 ו-2020, ואתה תוכל לספוג את ההפסדים שלך דרך הרווחים של 2019. זה קודם כול תיקון טכני במובן הזה שזה מאפשר לרשויות המס, בלחיצת כפתור אחת, להחזיר לאנשים את הכסף שמגיע להם – לא לחכות, לא לשלוח מיליון טפסים, ולא לחכות שישה חודשים. שום דבר. זה נעשה בהליך טכני פשוט שכבר בוצע בעבר. אז אנשים שיש להם עסק קטן והעסק הקטן הזה מפסיד, למרות שבשנה שעברה הוא הרוויח, יוכלו לקזז הפסדים עם הרווחים של השנה שעברה. שוב, אני לא רוצה שתהיו לחוצים. הצעת החוק הזאת לא תעבור. ממשלת ישראל לא מעוניינת להקל על העסקים הקטנים. העצמאים לא מעניינים אותה. אני רק רוצה להקדים ולומר, למקרה שיבוא הנה השר המשיב ויסביר שהם הולכים לעשות משהו כזה או משהו דומה למען העצמאים והעסקים הקטנים ושלפיכך אין צורך כרגע בהצעת החוק: כולנו עברנו את זה כבר. אני שמתי פה, על דוכן הכנסת, את הצעת החוק של דמי אבטלה לעצמאים; עלתה הממשלה ואמרה: תראו, זה חשוב מאוד שיהיו דמי אבטלה לעצמאים, אנחנו מאוד תומכים בזה, אבל מצד שני, אנחנו לא רוצים לעזור פה לאופוזיציה לעשות רווחים – אני מבין את זה, זה חלק מההליך הפוליטי – ולפיכך הם אמרו: שבוע, שבועיים גג, נבוא ונעשה דמי אבטלה לעצמאים ובאה ישועה לישראל. כמובן שעברו מאז חמישה וחצי חודשים, ולא קרה כלום. מי שמופתע, מוזמן להרים את ידו. מי שחושב שזה מאפיין את כל ההתנהלות האחרת של הממשלה, מוזמן להשאיר את ידו סמוכה על הכפתור הירוק או האדום וללחוץ כפי שיורו לו אדוניו. תודה רבה.
היות שיש לי שלוש דקות, אני רוצה לסכם את הדיון. אני עליתי הנה ואמרתי שצריך לאחד את שנות המס 2019 ו-2020 כדי להציל עסקים קטנים – לאפשר להם לקזז הפסדים, לעזור להם. היות שהממשלה סירבה לתת דמי אבטלה לעצמאים, אז צריך לתת להם את הכסף בדרך אחרת ולסייע להם כדי שהעסקים האלה לא יתמוטטו. עלה השר הנדל בשם הממשלה, ותשובת הממשלה הייתה – השר הנדל, תתקן אותי אם הציטוט איננו מדויק: בהיעדר עמדה הממשלה תתנגד להצעה. נכון? זה מה שהיה כתוב בדף שאתה הקראת מתוכו על עמדת הממשלה. ממשלת ישראל מבקשת להודיע לציבור שאין לה מחשבה אחת לרפואה על מצבם של העצמאים. אין לה עמדה בנושא. זה לא שהיא בעדם, זה לא שהיא נגדם, זה לא שהיא רוצה לעזור, זה לא שהיא לא רוצה לעזור – אין לה עמדה. היא שלחה אדם נבון, שהוא דוקטור להיסטוריה, לעמוד פה ולטעון בפני הציבור הישראלי שאין לו עמדה בנושא של הצלת עסקים קטנים ואין לא עמדה בשאלה אם אנחנו רוצים או לא רוצים לעזור לעצמאים בשנה הכי קשה בתולדותיהם. ואתם יודעים מה? האמנתי לכל מילה של הממשלה, כי בכל דבר ובכל נושא אכן אין לה שום עמדה.
חבר הכנסת הרצנו. זאת הקטנה לקרוא לו יוראי. הוא לא קורא לך זאב.
בפרטי כן, בוודאי, תמיד. אנחנו מכירים שנים. מעל הדוכן לא מקובל.
אדוני היושב-ראש, כנסת נכבדה, אדוני ראש הממשלה, ההסכם עם איחוד האמירויות הוא הסכם מצוין. אני מברך את ראש הממשלה, אני מברך את אזרחי ישראל. זה הסכם טוב, נכון, מדובר בהישג ראוי. ראש הממשלה נוהג להתלונן על זה שלא מפרגנים לו – הינה, פרגנתי לו: הסכם מצוין. כשמגיע, מגיע; וכשלא מגיע, לא מגיע. ככה זה עובד. אם אתה רוצה שיפרגנו לך כשמצליח לך, תיאלץ לקבל את הביקורת כשלא מצליח לך. לא יכול להיות שתדרוש מאיתנו גישה אובייקטיבית כלפי הצלחות אבל בכל פעם שיגידו לך שנכשלת, תטען שמדברים מהפוזיציה. אז הינה המאזן האובייקטיבי שלך ל-2020: הבאת הסכם טוב עם האמירויות; תחזקת יפה את היחסים עם הנשיא האמריקאי; נכשלת לגמרי ביחסים עם המפלגה הדמוקרטית ועם יהדות ארצות הברית; נכשלת לגמרי בטיפול במשבר הבריאות; נכשלת לגמרי בטיפול במשבר הכלכלי; נכשלת כשניסית לקבל מיליון שקל הטבות מס בשיאו של משבר לאומי חמור.
נכשלת כי כלאת את אזרחי ישראל בסגר מיותר מסיבות פוליטיות; נכשלת במתווה החל"ת; נכשלת כי אין תקציב.
נכשלת כי הקמת ממשלה של 36 שרים שלא מצליחה לבצע שום דבר.
נכשלת במתן דוגמה אישית בסגר.
נכשלת במינוי בכירים ובהתפטרות כל בכירי האוצר.
נכשלת, אם ניסית אי פעם, באיחודו של עם ישראל בשעתו הקשה.
במקום להנהיג את אזרחי ישראל, גרמת להם לשנוא ולכעוס אחד על השני.
אתה רוצה שיפרגנו לך על ההישגים? קבל את הביקורת על הכישלונות, זה הולך ביחד.
מנהיגות אמיתית מקבלת את העובדה שזה הולך ביחד.
מה שאתה עושה – כל היום מתלונן למה לא מפרגנים לך, מאשים אחרים, בורח מאחריות, לא מפסיק להתבכיין ולהתקרבן. מיליון איש הפכו למובטלים רק בשביל להכפיש את שמך; כל צעיר רביעי בישראל סובל מחוסר ביטחון תזונתי רק כדי לפגוע בך; כל עסק חמישי במדינת ישראל ייסגר השנה רק כדי שיכתבו עליך דברים לא יפים באתר וואלה. היית פעם ראש ממשלה ראוי. חלק מהדברים שעשית אז – –
– – משתלמים לנו היום. אז כן, ההסכם עם האמירויות הוא הישג יפה, זוהי האמת, אבל אנחנו חיים כאן, לא במפרץ הפרסי. יש לנו משבר כאן, פה בבית.
ופה בבית, הכישלון שלך בניהול המשבר הוא מחדל שהמדינה לא ידעה כמותו. הגיע הזמן למנהיג שיעשה הסכם שלום פה בבית בין הישראלים. הגיע זמנך ללכת, אדוני.
אדוני היושב-ראש, כנסת נכבדה, הדיון השיג את שלו – הוא חידד את ההבדל בין מה שאומר לכם ראש הממשלה למה שאני אומר לכם. ראש הממשלה אמר לכם פה היום, כמו שהוא אומר מעל כל במה אפשרית, שהמצב פשוט מצוין. לטענתו, מדינת ישראל עוברת את משבר הקורונה באופן יוצא מן הכלל, והוא כמובן מטפל במשבר הקורונה באופן הרבה יותר יוצא מן הכלל. מצבם הבריאותי של האזרחים מצוין, מצבם הכלכלי מעולה. לטענתו, שוב, כמו ששמעתם, מתקשרים אליו מכל העולם כדי ללמוד ממנו איך לפעול; לא ברור מי האנשים האלה שמתקשרים, אבל הוא אומר שהם מתקשרים. מדי פעם הוא מודה בשפה רפה שהיו טעויות – בגלל הכנסת, בגלל שאשא ביטון, בגלל ההפגנות; תמיד מישהו אחר אשם – אבל רוב הזמן הוא פשוט אומר, כמו שהוא כרגע אמר לכם פה, שהכול פנטסטי. הטיפול בקורונה הוא "הצלחה אדירה" – זה הביטוי שבו השתמשת לגבי הסגר המלא. תשעה מיליון אזרחים שחייהם נעצרו, סגר שכל הדרג המקצועי אמר שהוא מיותר לגמרי – הצלחה אדירה. על הכלכלה אמרת גם ביום רביעי האחרון פה, במליאה, בעצם גם היום, שהיא במצב מעולה. הכול טוב. אין בעיה לעסקים הקטנים, אין בעיה עם המובטלים, המשבר הכלכלי מנוהל למופת. ואת כל זה אמרת – לא ניקח לך את זה – כמו שרק אתה יודע: משפטים קצרים, קליטים, טון דידקטי, כמו שמדברים אל ילדים בני חמש.
מה שאני אומר, לעומת זאת, הוא שיש בעולם דבר כזה מציאות, יש דבר כזה נתונים, יש דבר כזה עובדות סטטיסטיקות, יש רופאים, יש מדענים, יש את נתוני בנק ישראל, יש את נתוני האוצר. יש מציאות.
במציאות כל עסק חמישי במדינת ישראל נסגר; כל צעיר רביעי במדינת ישראל חי מהאוברדרפט; כל מובטל שלישי הוא צעיר. לאנשים האמיתיים בחיים האמיתיים נורא קשה – קשה להם עם הילדים בבית, הם דואגים להורים שלהם, הם מתגעגעים להורים שלהם, לא ראו אותם המון זמן, מתגעגעים לחבק אותם. הם פוחדים להיות חולים. הפרנסה שלהם מתרסקת. בתי הספר סגורים ולא ברור מתי ואיך יפתחו אותם. במציאות לא הופעל מערך החירום. במציאות ישראל היא המדינה היחידה בעולם שהלכה לסגר שני מלא. אתה אומר פה כמו שאמרת בטלוויזיה בלי למצמץ שעוד מדינות הלכו לסגר מלא. אין מדינות כאלה, בכל אופן לא בכדור הארץ. במציאות, מחוץ לאקווריום שלך, לא הוקם מערך יעיל לקטיעת שרשראות ההדבקה. הרמזור לא הופעל, למרות שכולם מסכימים שהרמזור הוא הרעיון הנכון, הוא רק לא הופעל. לא הוקם גוף הסברה. אף אחד לא מבין את ההנחיות. הממשלה, לעדותם של חבריה, כולל הבכירים בהם – חלקם יושבים פה עכשיו באולם – היא גוף לא מתפקד; 36 שרים שהדבר היחיד שמאחד אותם זה שכולם שונאים כל רגע שהם ביחד. המציאות אומרת, העובדות אומרות, שאי-אפשר לנהל את משבר הקורונה גרוע יותר ממה שאתה מנהל אותו. אי-אפשר. במציאות אנשים מתים. במציאות עסקים מתים ואנשים מתים. המציאות הזאת, הכישלון הזה רשומים על שמך. העובדות והנתונים האלה לא סודיים. הרי אפשר להשתמש בהם גם אחרת – אם נעבוד נכון, אם המדינה הייתה עובדת נכון. עם נתונים והעובדות אפשר היה להגיע לתוצאות אחרות. עשו את זה בניו זילנד, בפינלנד, בטייוואן, בדנמרק, ביוון. בכל המדינות שבהן ממשלות צעירות ויעילות עבדו כמו שצריך; בכל המקומות שבהם מנהיגים נקיים הפשילו שרוולים, עבדו באופן ענייני, אמרו לעם שלהם: שום דבר לא חשוב עכשיו – לא פוליטיקה, לא מריבות, לא אינטרסים; אנחנו יחד ונעבור את זה יחד. בכל המקומות האלה המשבר טופל הרבה יותר טוב מאשר על ידך. וזה לא יקרה בישראל. אנחנו לא נשפר את המצב כל עוד אתה ראש ממשלה, כי קורה לך מה שקורה תמיד לראשי ממשלות שנמצאים יותר מדי שנים בתפקיד.
נתקע לך הנאום. שמעתי אותך עכשיו – נתקע לך הנאום. אתה תקוע עם איזה טקסט מלפני ארבע שנים שבינו לבין המציאות העכשווית אין שום קשר. זו כבר לא אותה מדינה, אתה כבר לא אותו בן אדם – רק הנאום תקוע בלופ. בלופ.
עוד פעם ועוד פעם. עוד פעם הרפורמות האדירות שעשית באוצר. זה היה לפני 17 שנה, למען השם; עוד פעם אמרת פה ביום רביעי: נוציא את הגז מהאדמה. כמה פעמים עוד תוציא את הגז מהאדמה? חמש מערכות בחירות רצת עם "נוציא את הגז מהאדמה". עוד פעם "עצרתי את השמאל". על איזה שמאל אנחנו מדברים? למפלגת העבודה יש שני מנדטים ושניהם יושבים אצלך בממשלה. עוד פעם "עצרתי פינוי יישובים". מי מפנה יישובים? יש מישהו שמפנה יישובים ואנחנו לא יודעים על זה? על איזו מציאות אתה מדבר? באיזו שנה אתה חי? כי בשנה הזאת, 2020, הכול מתפרק סביבנו. ביום שבו אתה אמרת "הצלחה אדירה" סוחרי בגדים בדרך יפו תל אביב שרפו את הסחורה שלהם, סתם מרוב ייאוש, מרוב ייאוש, ברחוב. בשנה הזאת, 2020, 87,000 עסקים ישראליים נסגרו – הצלחה אדירה; אנשים שעשו הכול בסדר, שילמו חשבונות, עבדו קשה כל החיים שלהם. בשנה הזאת התברר שיש מחיר לזה שהזנחת את מערכת הבריאות במשך שנים. הכול אצלך פוליטיקה. בגלל פוליטיקה לא הפעלת בזמן את מערכת הביטחון, בגלל פוליטיקה אתה לא מבצע את האכיפה שצריך לבצע בערים החרדיות ונותן להפקרות הזאת להשתולל, ובגלל פוליטיקה לא הפעלת את הרשות הלאומית לשעת חירום. הפוליטיקה השתלטה עליך לגמרי, כי זה מה שקורה אחרי יותר מדי שנים בתפקיד. אתה פוליטיקאי כבר 32 שנה. 32 שנה לא חיפשת חניה; 32 שנה לא היית צריך לחכות בתור לרופא. בסוף זה עושה משהו לבן אדם. וזה יותר מדי שנים. היו לך תקופות טובות, אני לא אקח את זה ממך, אבל אתה כבר לא תשתנה. אתה עובד עם הכלים הישנים, תקוע עם הטריקים הישנים שלך בלופ. בגלל זה נכשלת בטיפול בכלכלה בקורונה; בגלל זה נכשלת בטיפול בבריאות בקורונה; בגלל זה לא החלפת את מתווה החל"ת הכושל; בגלל זה נכשלת בהפעלת מערכת החינוך. בגלל זה נכשלת אפילו במבחן הכי בסיסי של מנהיגות: דוגמה אישית. יש דבר כזה, דוגמה אישית. בשיא המשבר אתה בעצמך הפרת את ההנחיות, בניגוד לשקר המתועב שאמרת פה כרגע על הדוכן, אני מעולם לא קראתי להפר את ההנחיות, אבל אתה הפרת את ההנחיות אצלך בבית. בשיא המשבר הלכת לוועדת הכספים לקבל הטבות מס במיליון שקל. אי-אפשר להיות יותר מנותק מזה.
בשיא המשבר התעסקת כל היום במשפט שלך, במנדלבליט, בתקשורת, בתקשורת ובתקשורת – בכל מה שלא רלוונטי לחייהם של הישראלים, כי אתה לא חי איתנו באותה שנה ואתה לא חי איתנו באותה מדינה. אתה חי באיזו בועה רגשית, נפשית. אולי זה יפתיע אותך, אבל אני לא מאשים אותך. זה בלתי נמנע אחרי כל כך הרבה שנים. כל מה שאנחנו רואים עכשיו הוא בלתי נמנע – השחיקה, הכישלונות, הניתוק. כולם אומרים: הוא שקרן, הוא שקרן, הוא שקרן. אתה יודע מה? אני אפילו לא חושב שאתה משקר. זה הרבה יותר מדאיג מזה – אתה באמת חושב ככה. אתה באמת חושב שמה שאומרים לך האנשים באקווריום זה המציאות. אדוני ראש הממשלה, אני מאמין שאתה באמת לא יודע שנכשלת בטיפול בקורונה, אבל נכשלת. אתה לא יודע שנכשלת, אבל נכשלת. השלטים על החנויות – להשכרה, להשכרה, להשכרה, למכירה, להשכרה, למכירה, להשכרה, להשכרה, להשכרה, למכירה, להשכרה – הם לא שם נגדך, אבל הם שם כי נכשלת. והמשך הכהונה שלך לא בריא לנו. ישראל חייבת להבריא – להבריא מהקורונה, להבריא את הכלכלה, להבריא מהשנאה שקורעת אותנו מבפנים. המערכת הפוליטית שלנו צריכה להבריא מהשחיתות, מהאינטרסים. אנחנו צריכים לספר מחדש את הסיפור הישראלי. השנה היא 2020. אתה כבר יותר מדי שנים בשלטון. זה משבר מסוג חדש, והוא זקוק למנהיגים מסוג חדש. יש פה דור חדש של מנהיגים. הגיע הזמן להעביר להם את הלפיד. תודה רבה.
שלום, גברתי היושבת-ראש. חבריי חברי הכנסת, בהמשך היום הזה אמורות היו לעלות שתי הצעות לוועדות חקירה פרלמנטריות: אחת – ועדת חקירה פרלמנטרית לבדיקת נושא הצוללות; השנייה – ועדת חקירה פרלמנטרית לבדיקת ניגודי עניינים במערכת המשפט. ההסבר של חברינו מכחול לבן לזה שהם יצביעו נגד ועדת החקירה לעניין הצוללות היה שזו עסקה שמיועדת למנוע את הצעת החוק השנייה. הם רוצים להגן על מערכת המשפט, נורא חשוב להם, והם מבינים שאם הם יצביעו בעד ועדת חקירה לצוללות – אז תהיה ועדת חקירה לניגודי עניינים במערכת המשפט. אז יש לי בשורה משמחת לאנשי כחול לבן: ימינה הסירו את ההצעה שלהם לוועדת חקירה לבדיקת ניגודי עניינים במערכת המשפט. היא לא תעלה היום. אין לכם הסבר, אין לכם תירוץ למה להצביע נגד ועדת חקירה פרלמנטרית לנושא הצוללות. והסיבה לכך שאני יודע שחשוב מאין כמותו לחקור את נושא הצוללות, להקים ועדת חקירה לצוללות, היא שבני גנץ אמר לי את זה. הוא היה רמטכ"ל. וגבי אשכנזי אמר לי את זה. וגם הוא היה רמטכ"ל. כששני האנשים שהיו רמטכ"לים אומרים לי על משהו שזו פרשיית השחיתות הביטחונית החמורה בתולדות המדינה ושאין מנוס אלא לחקור אותה, מפני שאנחנו לא מבינים איך קרה שראש ממשלת ישראל אישר מכירה של צוללות קטלניות למצרים בלי שמשרד הביטחון ידע, שר הביטחון ידע, הרמטכ"ל ידע או צה"ל ידע; כשאנחנו מבינים שכל מערך השיקולים היה נגוע בענייני כספים, וכספים פרטיים, לאנשים הקרובים ביותר לראש הממשלה, ברור שצריך לחקור. זה מה שהסבירו לי שני האנשים שאמינים עליי מאוד בנושא הביטחוני: שר הביטחון הנוכחי בני גנץ ושר החוץ הנוכחי גבי אשכנזי. אז עכשיו אין, לא צריך יותר להגן על מערכת המשפט. לא צריך לוותר על ועדת חקירה אחת בגלל ועדת חקירה אחרת. אפשר לעשות את הדבר שכנראה נשכח על ידי חברינו: להצביע על פי מצפונם ולהצביע על פי ביטחון ישראל. אם ביטחון מעל הכול, אז ביטחון באמת מעל הכול, כולל מעל השיקול הפוליטי המיידי. אין שום תירוץ. מרגע שימינה הסירו את הצעת החוק שלהם אין שום תירוץ לאנשי כחול לבן להצביע נגד ועדת חקירה פרלמנטרית לנושא הצוללות. יש להם איזו שעה, לדעתי, עד ההצבעה. הם יכולים להתכנס, לדון, לבוא ולעשות את המעשה הנכון. תודה רבה.
אדוני היושב-ראש, כנסת נכבדה, נושא האי-אמון שלנו הוא כישלונו של ראש הממשלה בטיפול במשבר הקורונה. יכולתי לשאת מפה נאום די מפורט על תולדות הכישלון הזה אבל אני לא חושב שאני אגיע לרמה של האנשים שיושבים בתוך הקואליציה ומסבירים יום-יום ושעה-שעה את עוצמת כישלונו של ראש הממשלה בניהול משבר הקורונה. חלק מהכישלון הזה הוא כמובן העובדה שעוד לא עבר תקציב במדינת ישראל. היות שבתוך הקואליציה אנשים שמו לזה לב, אז הודיעו אנשי כחול לבן שאם עד סוף החודש הנוכחי לא יעבור תקציב, הם יפרקו את הממשלה. בני גנץ אמר את זה, הבאתי פה את הציטוט של גבי אשכנזי, כי הוא כדרכו טיפה יותר נחרץ, ואמר שאם לא יעבור התקציב עד סוף החודש אין טעם להמשיך, נקודה, חלאס, נגמר. סוף החודש זה ביום ראשון, ביום ראשון זה 1 בנובמבר, אנחנו נכנסים לחודש הבא. היום יש הצעת אי-אמון, ולמקרה שהם ממש רוצים לחכות עד סוף החודש אני רוצה לתת הזדמנות נוספת לכחול לבן, וגם להקל עליהם את התהליך הטכני. אמרו פה בימים האחרונים מכל מיני סיעות שהם מניחים הצעה לפיזור הכנסת, רק כשאתה מניח הצעה, כמו שיודעים אנשי המקצוע בינינו, אתה צריך לחכות 45 יום עד שאתה מקבל את האישור של הכנסת. אני רוצה לחסוך את זה לאנשי כחול לבן. יש הצעה שלנו, שמנו אותה מזמן. ביום רביעי הבא יש עתיד-תל"ם תניח הצעה לפיזור הכנסת. ביום רביעי, לא עוד שבועיים, לא עוד חודש, לא עוד 45 יום; ביום רביעי הבא תונח על שולחן הכנסת הצעה לפיזור הכנסת, ואם עד אז לא יעבור תקציב, אין לי ספק כמובן שהפעם אנשי כחול לבן יעמדו במילתם, יצביעו איתנו, נפזר את הכנסת, נשלח את הממשלה האיומה הזאת הביתה ונלך לבחירות. תודה רבה.
אדוני היושב-ראש, כנסת נכבדה, יש דבר אחד שיותר כואב מלראות אנשים רעים עושים דברים רעים, וזה לראות אנשים טובים עושים דברים רעים. אדוני שר המשפטים, אתה ואני יודעים שהצעת החוק הזאת היא לא בערכים שלי, היא לא בערכים של יוראי – היא בערכים שלך. אתה מאמין שזה הדבר הנכון, ורק עלית הנה לדוכן להגיד: אני יודע מהו הדבר הנכון ואני לא אעשה אותו. יש איזושהי נקודה – אני לא ההורים שלך, אתה תצטרך להחליט לגביה בפני עצמך – יש איזושהי נקודה שבה אדם אמור להגיד לעצמו: אוקיי, אם אני ממשיך לפעול נגד מצפוני, נגד ערכיי, נגד מה שאני חושב שזה נכון, אני כבר לא בן אדם טוב; אני לא הבן אדם שאני חשבתי שאני. אתם מתקרבים לנקודה הזאת קרבה מסוכנת מאוד. הצעת החוק הזאת היא דוגמה מובהקת, מפני שלא ייגרם נזק בשום צורה שהיא לאף אחד, כולל לשלמות הקואליציה הזאת, אם היא תעבור. הסיבה היחידה שהיא לא עוברת היא שזה לא נוח. מבחנו הגדול של כל אדם הוא כאבו של האחר. זה גורם כאב לאנשים שההצעה הזאת לא תעבור. אתם גורמים כאב לאנשים שמבחינתם זו הזהות שלהם. אתה יודע את זה ואתה מסכים לזה ואתה לא נוהג – אני אומר שוב, לא על פי מצפונו של חבר הכנסת הרצנו, לא על פי מצפוני, לא על פי מצפונה של האופוזיציה; אתה פועל בניגוד למצפונך, בניגוד לכל דבר שאמרת לעצמך על עצמך בחייך, ואני עומד פה ושואל אותך למה בשם אלוהים אתה עושה את זה. תודה רבה.
אדוני יושב-ראש הכנסת, חבר הכנסת יריב לוין, כבוד נשיא המדינה ראובן רובי ריבלין, אדוני ראש הממשלה חבר הכנסת בנימין נתניהו, המשנה לנשיאת בית המשפט העליון חנן מלצר, יושב-ראש הסוכנות היהודית יצחק בוז'י הרצוג, דליה רבין, משפחת רבין. המורשת האמיתית של רבין היא לא השלום ולא המלחמה. היא האמון. רבין היה מנהיג שהמנהיגות שלו מבוססת על אמון. אנשים האמינו לו ובגלל זה האמינו בו. הוא אמר מה שהוא חשב; הוא עשה מה שהוא אמר. הוא נרצח מפני שהרוצח האמין לו. הרוצח האמין שרבין לא ייסוג ולא ימצמץ ולא יתקפל כל עוד הוא חי. הוא רצח אותו מפני שרבין אמר עשר דקות לפני שנרצח בכיכר: "אני רוצה שהממשלה – – – תמצה כל שמץ, כל אפשרות, לקדם ולהגיע לשלום כולל", ואם רבין אמר, הוא התכוון. אם הוא לא היה נרצח, זה מה שהוא היה עושה – ממצה כל שמץ, כל אפשרות. זה מה שעושים מנהיגים – אומרים את האמת שלהם ואז נאבקים על האמת שלהם. רבין לא מוגדר בידי מותו, הוא מוגדר בידי חייו. המורשת של רבין היא מודל המנהיגות שלו. מודל המנהיגות של רבין היה פשוט, מפני שרבין האמין בדברים פשוטים. הוא האמין שמנהיג צריך לומר אמת, לקחת אחריות כשעושים טעויות, להיות נדיב בקרדיטים כשיש הצלחות. בעיקר – להגדיר מטרות; לא לשרוד מיום ליום – להגדיר מהו הדבר הגדול שאותו אתה רוצה להשיג ולפעול למענו בכל דרך. לספוג את הכישלונות, את החבטות, לעשות גם את הדברים שאף אחד לא אוהב. זו הייתה המנהיגות של רבין. זו המנהיגות שחסרה היום בממשלה. רבין היה חייל. הוא היה חייל טוב יותר מכל מי שהיה לפניו ואחריו – מח"ט הראל במלחמת השחרור, רמטכ"ל ששת הימים, ראש הממשלה במבצע אנטבה. הוא האמין שמדינת ישראל צריכה להיות מדינה חזקה ושוחרת שלום, אז הוא הקדיש את החלק הראשון של חייו להפוך אותה למדינה חזקה ואת החלק השני של חייו – לשלום. את שני החלקים האלה הוא עשה באותו אופן: הגדיר מטרה, בקול רם, ברור ואיטי, ואז התחיל ללכת. אף אחד לא שאל את עצמו לאן הוא הולך. כולם ידעו. גם יריביו ושונאיו הגדולים לא הרגישו מרומים. זו אולי המחמאה הפוליטית הגדולה ביותר: יריביו האמינו לו. לעתים הם האמינו לו יותר מאוהביו. מורשת רבין אומרת: תגדיר מהי האמת שלך ואז תהיה מוכן להיאבק למענה. המאבק למען האמת שלך הוא צורת החיים היחידה שכדאי לחיות. אם הבטחת משהו, תקיים. אם הגדרת מה טוב לעם ישראל ולארץ ישראל, זה חשוב יותר ממה שטוב לך, להישרדות הפוליטית שלך. יהיו קשיים בדרך, כי מטרות גדולות מייצרות קשיים גדולים. אתה תעמוד בהם. להמשיך להיאבק – זו הדרך. אתה תעמוד במאבק הזה מפני שזה תפקידך. מהות התפקיד היא עמידה בלחצים. מה זה עמידה בלחצים? זה לא להתבלבל, להישאר ממוקד, לא לחפש אשמים כל הזמן, לחפש פתרונות, לשמור על האמת שלך גם כשכל העולם אומר לך שהגיע הזמן לוותר ושהגיע הזמן להיכנע. יצחק רבין לא נכנע מעולם. יש חיילים שנכנעים; יש חיילים שהדרך היחידה לעצור אותם היא שלושה כדורים בגב. מה שהוא הוריש לנו הוא האמת הפשוטה: אנחנו צריכים להמשיך לנסות להביא שלום. לא בטוח שנצליח, אבל אסור לנו להפסיק לנסות. אנחנו לא אמורים להוריש לילדינו את הפלסטינים. אנחנו לא אמורים להוריש לילדינו את הסכסוך. אם יהיה סדק, אנחנו צריכים להיכנס בו. אם יהיה רגע, אסור לנו לפספס אותו. בלי להיפרד מהפלסטינים, הזהות היהודית והדמוקרטית של מדינת ישראל נמצאת בסכנה. תפקידנו, תפקידנו כולנו, הוא למנוע את הסכנה הזאת, לא להמציא הזיות משיחיות ולטעון שהיא תיעלם מעצמה. כשרבין נרצח היו בין הים לירדן חמישה מיליון ו-400,000 יהודים ושלושה מיליון ערבים. היום יש בין הים לירדן שישה וחצי מיליון יהודים ושישה וחצי מיליון ערבים.
להעמיד פנים שזה לא קורה זה לא מדיניות – זה בריחה מאחריות. רבין אמר לנו שגורלנו הוא לא משהו שאנחנו מתבוננים בו בעודו קורה. אנחנו צריכים לקבוע אותו ולעצב אותו בהתאם לאינטרסים החיוניים שלנו. זה לא יקרה ביום, זה לא יקרה ביומיים. זה גם לא יקרה בכל מחיר. רבין היטיב לנסח פה, מעל לבמה הזאת, את הסיכונים שאסור לנו לקחת, את הצורך לשמור על גושי היישובים, על בקעת הירדן, כמובן על השליטה הביטחונית בשטח. הוא הדגיש שיש אינטרסים לאומיים – כמו ירושלים, כמו זכות השיבה – שלא נוותר לגביהם אפילו בסנטימטר: ירושלים שלנו; זכות השיבה לא תהיה; בלי שליטה ביטחונית לא יהיה שום הסכם. אלו קשיים גדולים. רבין ידע שאלו קשיים גדולים, הוא רק לא חשב שאנחנו צריכים להיכנע להם. קושי הוא הדבר שאתה מתגבר עליו בדרך אל המטרה. הוא אמר את האמת כמו שהוא הבין אותה. היא הרגיזה לא מעט אנשים. היא הביאה למותו, אבל לאף אחד לא היו ספקות לגבי השאלה מהי האמת שלו. גם כשהתענה בספקות – והיו לו ספקות – כולם ידעו. ההתלבטויות היו חלק מהאמת שלו. אנחנו לא חיים בעולם מושלם. אין פתרונות מושלמים. זה רק לא אומר שמותר לנו לוותר על הצורך להתקדם. זה עוד דבר שעושים מנהיגים ולא מרבים להזכיר אותו: מנהיגים מביאים פתרונות לא מושלמים. אין שום דילמה בין טוב מוחלט לרע מוחלט. בין טוב לרע זו בחירה קלה, ולפיכך זו בכלל לא דילמה. פוליטיקאים בני-מזל בוחרים בין טוב לטוב; מנהיגים אמיתיים בוחרים בין רע לרע. תהליך אוסלו היה תהליך פגום שנקטע באמצע ויצר תוצאה פגומה. הוא רק היה רע פחות מהאלטרנטיבה, והאלטרנטיבה הייתה ועודנה לא לעשות שום דבר. בעיני רבין, האפשרות הזאת לא הייתה קיימת. היום האפשרות הזאת היא המדיניות הרשמית של ממשלת ישראל. ההסכמים עם האמירויות, עם בחריין, עם סודאן, הם הסכמים מבורכים, אבל הם מוצגים לציבור הישראלי כהוכחה לכך שאין שום סיבה להתקדם עם הפלסטינים – אפשר להמשיך לא לעשות כלום פה בבית. זה קוצר ראייה היסטורית נורא. ההסכמים האלה צריכים להיות הצעד הראשון בדרך הארוכה להיפרדות מהפלסטינים. אנחנו צריכים להיעזר בהסכמים האלה כדי להתניע מחדש את פתרון שתי המדינות דרך ועידה אזורית. זה האינטרס הישראלי. זה לא האינטרס שלהם – זה האינטרס שלנו. אם ישראל תוריד מהשולחן את פתרון שתי המדינות, היא תצטרך להחליט מה היא כן מציעה, מהי האפשרות האחרת; איך היא רוצה להישאר דמוקרטיה יהודית לאומית וליברלית, אם אין לה מושג מה לעשות עם מיליוני פלסטינים שנמצאים תחת שליטתנו. זו דילמה כואבת, מדממת, שפוגעת פוליטית בכל מי שנוגע בה. בדיוק בגלל זה רבין נכנס אליה – כי הוא הבין שזו חובתו כמנהיג לטפל בבעיות שאיש לא מעז לגעת בהן. המורשת של רבין היא מודל המנהיגות שלו. המורשת שלו היא עשיית הדבר הנכון גם כשזה קשה. זה תו התקן. אנחנו מסתכלים עליו ואנחנו מסתכלים על האנשים שמובילים היום את המדינה ואי-אפשר להחמיץ את ההבדל. המורשת שלו היא שמאפשרת לנו להבחין בין מנהיגים שאכפת להם קודם כול מהמדינה לאלה שאכפת להם קודם כול מעצמם. הוא האמין בטוב המשותף, לא במה שטוב לו. מדינת ישראל נמצאת באחד הרגעים הקשים בתולדותיה. זו לא רק המגפה, זה גם מה שקורה בתוכנו. ההסתה חזרה – אותה הסתה בידי אותם אנשים. הפילוג, השסע, השבטיות – הכול כאן. אנחנו חיים בעולם שכל מושג האמת שלו מעורער. האמת והשקר מקבלים מעמד שווה, האלימות לגיטימית, השנאה היא כלי פוליטי, ההנהגה כושלת. בימים כאלה נהוג להתגעגע למנהיגים מן העבר ולחשוב מה הם היו אומרים לנו. רבין היה אומר לנו: אל תבלבלו את המוח. אל תתגעגעו אליי, לכו תתקנו – זה התפקיד שלכם. יהי זכרו ברוך. תודה רבה.
אדוני היושב-ראש, כנסת נכבדה, הסיבה שהסיעה הגישה הצעת אי-אמון היא שאי-אפשר להאמין איך הממשלה הזאת מתנהלת. אני מסתכל על הנושא של חנויות הרחוב. יסביר לי מישהו למה אין בעיה שעשרה אנשים ייכנסו לבית כנסת – ואין לי שום בעיה עם זה שאנשים הולכים לבית כנסת, כמובן, זכותם המלאה – אבל אי-אפשר להכניס אדם אחד לחנות כשהוא עם מסכה, יש פלסטיק שקוף בינו לבין המוכר, הוא עשה אלכו-ג'ל בכניסה, החלונות פתוחים, הדלת פתוחה, הכול לפי תקנות התו הסגול. מה ההיגיון, איך הוא נבנה, איך מתקבלות ההחלטות, למה מתקבלות ההחלטות? איך קורה שבסוף ישיבת הקבינט עומד בני גנץ, שר הביטחון, ואומר – זה ציטוט: אני מתוסכל, אנחנו יושבים פה שעות ולא קורה שום דבר. זה לא נכון שלא קורה שום דבר. הכלכלה הישראלית מתרסקת; חנויות הרחוב מתפוררות; אנשים לא יודעים איך הם יצילו את העסק שלהם; 80,000 עסקים נסגרים השנה; והם עומדים, ויושבים, ומדברים, ומחליטים, ולא מחליטים, ומנסים, ולא מנסים, ורק מספרים לכולם סיפורים כמה המצב אצלנו מדהים. ועכשיו יש אגדה חדשה שאומרת שהינה יש סגר גם במקומות אחרים. בתי הספר באנגליה פתוחים, בתי הספר בצרפת פתוחים, ואין שום היגיון בזה שסגרו את החנויות בכל הארץ וריסקו את הכלכלה הישראלית. תודה רבה.
אדוני היושב-ראש, כנסת נכבדה, לא קורה הרבה שמציגים הצעת חוק קודם כול מתוך תחושה של מבוכה עמוקה. זה מביך את הבניין הזה. אנחנו עומדים פה ומציעים הצעות חוק מפני שאדם, שמרוויח יותר מ-53,000 שקל בחודש – ושהוא מיליונר עוד לפני זה – פעם אחרי פעם בא לכנסת ישראל בשביל לקושש עוד כמה שקלים מכספו של הציבור. צריך איזושהי קהות חושים גמורה. הוא גם הלך באמצע הסגר הראשון, לוועדת הכספים לקבל מיליון שקל הטבות מס, ובסגר השני הוא רוצה את ההוצאות על ביתו הפרטי. לאנשים אין מה לאכול. אני לא הייתי בא הנה בשביל הכסף. לא הייתי עולה הנה, לדוכן, בגלל הכסף, אלא בגלל מודל המנהיגות. זו מנהיגות? עסק אחרי עסק מתמוטט, אדם אחרי אדם מאבד את פרנסתו. מנהיגות נמדדת בדוגמה אישית. אנחנו עומדים פה מפני שאנחנו עושים את זה. כל חברי הכנסת שלנו, מ-2015, תורמים את כל תוספות השכר השערורייתיות שכנסת ישראל נותנת לעצמה. למה? כי יש אזרחים שם בחוץ, וקשה להם. היום קשה להם יותר מאי פעם. בזמן הזה נתניהו כל הזמן עסוק רק בשאלה איך הוא יוציא עוד כמה שקלים מקופת המדינה ויכניס אותם לכיס שלו. אין בעיה, יש מקום בכיס שלו. כזכור, אין שם ארנק, אין שם כרטיס אשראי. הכיס ריק, יש מקום לכול.
מבוכה איומה לאזרחי ישראל ולבית הזה שאנחנו בכלל צריכים לדון בזה. ראש ממשלה נורמלי במדינה נורמלית היה אומר: חס וחלילה שעכשיו מישהו יתעסק בכסף הפרטי שלי כשלאנשים אין מה לאכול. שיתבייש לו; שיסתכל בעיניים של המובטלים, של האנשים שאיבדו את פרנסתם בכהונתו, במשמרת שלו, תוך כדי זה שהוא נכשל לגמרי בטיפול בכלכלה ובמחלה, ויגיד להם: נכון, אתם צודקים. אני איש מאוד עשיר, אני אשלם את החשבונות של עצמי. העניים לא צריכים לשלם את החשבונות שלי. תודה רבה.
אני אשמיע לך. אמרתי פינלנד, ניו זילנד.
אני יודע מה אמרתי. דודי, אל תדחוף לי מילים לפה.
אני יודע מה אמרתי, אני יודע איזה מדינות אמרתי.
לא. לא נהוג לשקר מעל הדוכן אם לא חייבים.
טעית. אני מקבל, טעית. קיבלתי.
בחל"ת, במתווה החל"ת. לא אמרתי ספרד ולא אמרתי איטליה. אז טעית – תגיד: טעיתי. טעית?
לא התקשרו קודם ולא התקשרו עכשיו.
אדוני היושב-ראש, בלי קריאות ביניים.
רוצה? אתה תקריא את רשימת התרומות?
יש לי שאלה: אתה תקריא את רשימת התרומות שלי אם אני אתן לך אותה?
לא, הן לא. יש נבחרי ציבור ויש עובדי ציבור.
אדוני היושב-ראש, האם אתה עוזר לנאום?
רגע, אתה תגיד לי – – – לתרום לקופת האוצר או לכנפיים של קרמבו?
השר אמסלם, אתה יודע למה אנחנו המפלגה הכי נקייה פה?
אתה יודע למה אנחנו המפלגה הכי נקייה פה? כי אין תחרות.
אין תחרות, השר אמסלם. אין תחרות.
לפחות אין לי שלושה כתבי אישום.
לפחות אין לי שלושה כתבי אישום. לפחות אין לי שלושה כתבי אישום.
אני שמח שיש לך דעות שלא מבוססות על כלום.
אתה יודע מה הבעיה? אתה יודע מה הבעיה עם עבריינים? שהם חושבים שכולם עבריינים כמוהם.
הבעיה של עבריינים היא שהם חושבים שכולם עבריינים כמוהם.
מה אתה מדבר? יאללה, באמת.
הבעיה עם עבריינים היא שהם חושבים שכולם עבריינים.
לך לחבר שלך עם כתבי האישום.
אדוני היושב-ראש, כנסת נכבדה, השר אמסלם, יש לי שאלה אליך, ברשותך: למה אתה מדבר ככה?
למה אתה מדבר ככה? למה אתה עולה פה שבוע אחרי שבוע, קורא לאנשים מניאק וחזיר ושקרן. למה, את מה זה משרת? למה זה טוב? איך זה משפר את חיינו? באיזה אופן זה תורם לשיח הישראלי? למה אתה מדבר ככה?
לא יודע. תענה לעצמך. אתה לא צריך לענות לי, אתה לא חייב לי דין וחשבון על כלום. תענה לעצמך. אתה יודע מה? זו אפילו לא פוליטיקה טובה. אתה מסתכל אפילו על מה שקרה באמריקה השבוע – הסגנון הזה מפסיד בבחירות.
אם אתה אומר לי "איזה סגנון" אז אתה לא שומע את עצמך.
השר אמסלם, אני אומר לך ברצינות, זה סתם.
זה סתם. באמת אני לא מבין למה אתה מדבר ככה.
למה אתה עולה שבוע אחרי שבוע לדוכן הזה ואומר דברים איומים, מכפישים?
אני לא אריב איתך. לא עליתי הנה לריב איתך.
אני מסב את תשומת ליבך לעובדה שאתה עולה – אתה אדם מבוגר, אתה שר בממשלת ישראל. תעשה מה שאתה מבין. אני רק אומר לך, זה לא משרת אותך, זה לא משרת את המפלגה שלך, זה לא משרת את החיים הישראליים. זה סתם, זה עצוב, וחבל, ואני חושב שכדאי לך לחשוב עוד פעם אם באמת בא לך להיות במקום הזה, להיות הדמות הזאת, להיות האיש שמייצג את השפה הזו פה מעל הדוכן בכנסת ישראל. אני אומר לך את זה לא כי אני לא מכבד אותך אלא דווקא כי אני כן מכבד אותך.
לא, אני לא מייחס לעצמי שום דבר, אני סתם לא מבין למה אתה עולה שבוע אחרי שבוע ומדבר ככה.
אתה מוזמן להמשיך, אם זה מה שאתה חושב, השר אמסלם.
אתה לא צריך ממני אישור לכלום, אתה איש מבוגר. אני רק באמת לא מצליח להבין למה אתה ממשיך לעשות את זה שבוע אחרי שבוע פה מעל הדוכן, ואיך זה משרת את החברה הישראלית. אתה שר בממשלה. תודה רבה.
אדוני היושב-ראש, כנסת נכבדה, רק שיהיה ברור מה אנחנו עושים פה – מה שאנחנו עושים פה זה אנחנו מקום עבודה, ובמקום העבודה הזה מדי פעם מתכנסים העובדים להחליט מה יהיה השכר שלהם. עד כדי כך זה אבסורדי. מ-2015 אנחנו עומדים פה על הדוכן ואומרים שחברי הכנסת לא יכולים לקבוע לעצמם את השכר, ובוודאי שבעיצומו של משבר לאומי רחב, כשעסקים נסגרים מסביבנו ללא הרף, חברי הכנסת לא יכולים לקבוע לעצמם את השכר. צריך להוציא את זה מידיהם של הח"כים ולתת לוועדה ציבורית לקבוע את שכר חברי הכנסת – לא המלצות, לא עמלים עד שזה יכונס. שום דבר. אנשים מתפרקים בחוץ, וחברי הכנסת שוב ושוב מעלים לעצמם את השכר. אז אתם יודעים מה? אני מ-2015 פשוט תורם את כל התוספות המטורפות האלה, ומאוד שמחים אלו"ט, אקי"ם, כנפיים של קרמבו ונשים בסיכון, שמקבלים את הכסף הזה, אבל זה לא צריך להיות כך. אנחנו לא יכולים להמשיך לקבוע לעצמנו את השכר. תחשבו איך זה נראה היום למישהו בחוץ שיושב בחל"ת כבר חצי שנה, מישהו שסגר את החנות שלו, מישהו שהחיים שלו מתפרקים סביבו, מורה שלא הלכה לבית ספר. הרי בכל מקום עבודה שבו נותנים לאנשים לקבוע לעצמם את השכר, בסוף זה יהפוך להיות מושחת ומקולקל, וזה אכן מושחת ומקולקל, וצריך להוציא מידם של חברי הכנסת את שכרם ולהפסיק את התיאטרון המגוחך הזה שבו כל פעם אנחנו עומדים פה ורבים במליאה מה יהיה השכר של עצמנו. תודה רבה.
אדוני היושב-ראש, כנסת נכבדה, קצת מוקדם יותר היום פורסם שראש הממשלה החליפי בני גנץ קרא לאיתן גינזבורג, יושב-ראש ועדת הכנסת, ואמר לו שלנוכח המתחים בתוך הקואליציה, ולנוכח העובדה שהוא לא מרוצה מההתנהלות של נתניהו, הוא מבקש ממנו להכין את כל החוקים שנוגעים לשוויון וערכים. אני רוצה להגיד פה, מפני שהבימה הזאת חשובה לשנינו: שוויון וערכים זה לא משהו שאתה שם בכיס למקרה שיש לך בעיות פוליטיות. או שאכפת לך מזה או שלא אכפת לך מזה. או שמעניין אותך דמי אבטלה לעצמאים ואז אתה תצביע בשביל זה, לא משנה מה יקרה, או שלא מעניין אותך; או שאתה רוצה נישואים אזרחיים במדינת ישראל או שאתה לא רוצה; או שאתה חושב שחשוב לעשות ועדת חקירה לגבי פרשת הצוללות או שאתה לא חושב. מה שבטוח לא יכול להיות זה שאתה הופך את כל הדברים האלה לכלים פוליטיים, ועוד של פוליטיקה סוג ג'. או שבוער בך משהו או שאל תהיה חלק מהבניין הזה. או שהדבר באמת חורך את נשמתך – שוויון, ערכים, עקרונות שאינם לשעתם – או שתחפש מקצוע אחר, שזה בסדר, יש הרבה מאוד מקצועות אחרים, רובם זוכים להערכה ציבורית גדולה יותר מאשר הדבר שאותו אנחנו עושים. זה לא משחק, זה דבר אמיתי. הדבר הזה שאנחנו עושים פה, עם כל הקרקס שמתנהל סביבו, עוסק בסוף בערכים. ואז, ערכים – או שיש לך או שאין לך. מה שבטוח, ערכים זה לא משהו שאתה שולף רק כשלא נוח לך או כן נוח לך פוליטית. היות שעכשיו, אני מבין, אנחנו בשבוע ערכים, אז הינה, אני מאתגר – ביום רביעי הקרוב אני שם על שולחנה של הכנסת הזאת חוק שכתבתי יחד עם בני גנץ וגבי אשכנזי. החוק אומר שאדם לא יכול לכהן כראש ממשלה בישראל אם יש לו כתבי אישום. אם יש להם באמת ערכים ואכפת להם, פשוט שיצביעו על חוק שאני והם כתבנו יחד ושמנו יחד על שולחנה של הכנסת הזאת; לא בגלל השיקול הפוליטי, לא בגלל המצב הקואליציוני, אלא בגלל הדבר הפשוט שהפך ללא ייאמן – כי הם חושבים שזה הדבר הנכון לחברה הישראלית, לעם ישראל, לתקופה הזאת ובכלל לאנשים שיש להם ערכים. תודה רבה.
אדוני היושב-ראש, כנסת נכבדה, להצעת החוק הזאת יש שני ממדים – אחד פוליטי טהור ואחד ערכי. אני אתחיל, ברשותך, דווקא בפוליטי. סהדי במרומים, אני לא מבין את כחול לבן. הרי החוק הזה הוא כל מה שהם צריכים. הם מעמידים פנים כבר די הרבה זמן שהם בכלל האופוזיציה שבתוך הקואליציה. השר אמסלם, שיושב פה, אמר את זה לא פעם, שכחול לבן משחקים אותה כאילו הם אופוזיציה בזמן שהם חלק מהקואליציה. פה נותנים להם את כל הכלים שהם היו זקוקים להם. אני אסביר: הצעת החוק הזאת אומרת שבמדינת ישראל אדם שיש לו כתבי אישום לא יוכל להיות ראש ממשלה, שר או סגן שר, מהכנסת הבאה. חוקים הם לא רטרואקטיביים – מהכנסת הבאה. זה אומר שאם הצעת החוק הזאת עוברת היום, נתניהו יהיה חייב לתת לבני גנץ את הרוטציה ולא ילך לבחירות, כי הוא לא יוכל לכהן אחריהן. זה כל מה שהם רצו, לייצר מצב שבו חייבים לקיים את ההסכמים איתם. נותנים להם כלי – וכמו שאתם רואים, הם נמלטו מהאולם כל עוד נפשם בם כדי לא לנצל את הכלי הזה. כל מה שרציתם: אפשר להעביר תקציב, תקוים הרוטציה, גנץ יהיה ראש ממשלה בנובמבר הקרוב. איזה היגיון יש בעובדה שאפילו מזה אתם נמלטים? מה כל כך מפחיד אתכם, ממה אתם מפחדים? למה אתם מפחדים ממנו כל כך? מה הוא יעשה לכם? יעמיד אתכם בפינה? יחתום הסכם עם האמירויות בלי לגלות לכם? לא יעביר תקציב? ינהל קבינט קורונה של שבע שעות ובסוף לא יהיו החלטות? מה הוא יעשה לכם שכל כך מפחיד אתכם, שאתם לא מעבירים הצעת חוק שמסייעת קודם כול לכם? בפוליטיקה יש פשרות – אני הראשון להאמין בזה. אני עומד בראש מפלגת מרכז, אנשי מרכז מאמינים בפשרות. אבל כשאתה נמצא בחיים פוליטיים ואתה רוצה להגיע לפשרות, כדאי לך להגיע אליהן מעמדת כוח. וכשאתה מנהל משא ומתן עם בנימין נתניהו – ואני ניהלתי בחיי לא מעט משאים ומתנים עם בנימין נתניהו – עוד יותר כדאי לך להגיע מעמדת כוח. אז פה יש הצעה שנותנת לאנשי כחול לבן עמדת כוח, והם נבהלים מזה נורא ובורחים מהמליאה, כי חס וחלילה שתהיה להם עמדת כוח מול נתניהו, כמו שהם אומרים שהם רוצים כל הזמן. ומעבר לזה, יש את עמדת הכוח האולטימטיבית, ועמדת הכוח האמיתית בעולם הזה זה הערכים שלך. אם יש לך ערכים ואתה יודע אותם ואתה מוכן להיאבק עליהם, אין עמדת כוח גדולה מזה. אני למשל לא מסכים בהרבה מובנים – לא בהרבה מובנים, כמעט בכל מובן – עם עמדותיו של יושב-ראש הכנסת יריב לוין בנושא בית המשפט העליון. אבל כל אדם בבניין הזה יודע שאלה ערכיו. הוא מאמין בזה בכל ליבו, הוא ייאבק על זה בכל הזדמנות שתהיה לו. זו עמדת כוח. ערכים זה כוח – וגם על הכוח הזה הם מוותרים. הצעת החוק הזו רוצה להחזיר למדינת ישראל ערכים כמו יושר, הגינות, צדק. כי אנחנו יודעים את האמת: ראש ממשלה עם כתבי אישום זה בעצם להפך – זה כתבי אישום עם ראש ממשלה. זוהי האמת. כשלבן אדם יש כתבי אישום – זה מה שמעסיק אותו. זה הדבר העיקרי שמעסיק אותו.
כשיש לך כתבי אישום, מה שמחזיק אותך ער בלילה זה לא האיראנים, זה לא הקורונה, זה לא הכלכלה. מה שמחזיק אותך ער בלילה זה שאתה שומע שוב ושוב בתוך החשכה את ההדהוד של טריקת דלת הברזל מאחוריך בתא הקטן שלך בבית הסוהר. זה מה שמעסיק אותך כשיש לך כתבי אישום. זה לא במקרה שלא יכול להיות לראש הממשלה נהג עם כתבי אישום; לא יכול להיות לו מאבטח עם כתבי אישום; לא יכול להיות לו מנכ"ל, סמנכ"ל משרד עם כתבי אישום; בעצם לא יכול להיות סביבו אף אדם עם כתבי אישום. כי אדם עם כתבי אישום חשוף לסחיטה; אדם עם כתבי אישום מזיע וער בלילות; אדם עם כתבי אישום לא יכול למלא את תפקידו כפי שהוא צריך למלא את תפקידו. אדם זכאי עד שהוכחה אשמתו, זה נכון על כל אחד, וזה בוודאי נכון על ראש הממשלה. ואני יודע שאתם לא תאמינו לי: אני באמת מאחל מכל ליבי לבנימין נתניהו שיצא זכאי. אני מכיר אותו המון המון שנים, לא רוצה לראות אותו מורשע. כל אדם זכאי עד שתוכח אשמתו. אבל גם למדינה יש זכויות, ומדינת ישראל זכאית לראש ממשלה שלא מתעסק עם שום דבר חוץ מהכלכלה שלה, הקורונה שלה, הביטחון שלה, מה שטוב לאזרחיה; לא בעצמו, לא בכספו, לא בחרדות שלו, לא בחששות שלו, לא בכתבי האישום שלו. זה הדבר הבסיסי ביותר שאנחנו מצפים מראש הממשלה – תעמוד רק בזה. וזה לא המצב. כל עוד יש לו כתבי אישום הוא לא ראש ממשלה במשרה מלאה. יש לנו, במדינה האהובה הזו, משבר מנהיגות, משבר אמון. אנחנו לא מצליחים לגרום לציבור הישראלי להאמין למנהיגיו בשעת החירום הקשה בתולדותיהם. כשמתים נערמים, כשבתי הקברות מלאים, כשבתי החולים מלאים, כשעסקים מתמוטטים, יש לנו משבר אמון עם ההנהגה. אנחנו מסתכלים מקום-מקום בעולם – המדינות היחידות שמתמודדות היטב עם הקורונה אלה המדינות שבהן הציבור מאמין למנהיגיו. הציבור במדינת ישראל אינו מאמין למנהיגו, והוא לא יכול להאמין למנהיגו כי מנהיגו עסוק במקום אחר. הוא עסוק בבית המשפט. לא היה ולא יהיה רגע שפל נורא יותר למנהיגות הישראלית מהרגע הזה שבו עמד ראש ממשלת ישראל על מדרגות בית המשפט, שריו מאחוריו עטויים במסכות, ואמר שתופרים לו תיקים. לא יהיה שפל כזה, עד הפעם הבאה שכתבי האישום שלו יובילו אותו להמשיך במסע שלו להרוס את המשטרה, להרוס את הפרקליטות, להרוס את בית המשפט. אנחנו לא יכולים להרשות את זה לעצמנו אף פעם, אנחנו בטח לא יכולים להרשות לעצמנו את זה ברגע של משבר לאומי כמו המגפה שהכתה בנו. אני קורא לכנסת לאשר את הצעת החוק.
אבל תקריא את השורה האחרונה.
אדוני השר, אני דווקא האמנתי לך ומאמין לך לגמרי כשאמרת שאתה מגדל את ילדיך לאהוב את מדינת ישראל ולהיות אזרחים טובים. אני משוכנע שזה נכון. אני מקווה שהילדים שלך היום החמיצו את ערוץ הכנסת ולא שמעו את אבא שלהם עומד פה ומגייס את אביו המת של חבר כנסת כדי להטיח בו משהו. כי זה מעשה שלא עושים. אבא שלי דיבר על משהו אחר. ביני לבינך, לאף אחד אין סמכות לדבר בשם המת, אבל ביני לבינך, אם למישהו סמכות לדבר בשם המנוח זה לי, לא לך, ואבא שלי, אם היה נמצא פה עכשיו על הדוכן הזה, היה נואם בעד החוק הזה ומצביע בעד החוק הזה, ותתקשה לשכנע אותי שהכרת את אבא שלי המנוח טוב יותר ממני.
אני אומר, חבר הכנסת אמסלם, שהיות שהחלטת לשלוף את אבי המנוח, אני אומר לך באחריות מלאה שאם אבי המנוח היה פה הוא היה מצביע בעד הצעת החוק הזאת ותומך בה בלב שלם, מפני שהיא נכונה ומוצדקת. הדבר השני שתפס את אוזני בנאומך זה שאמרת פה שיום יבוא ואולי יהיה לכם רוב מוצק, ואתם תעבירו חוקים שלא מוצאים חן גם בעינינו. אתם כבר 11 שנה בשלטון, רצוף. נתניהו ראש ממשלה יותר מ-14 שנה. אתם השלטון, אתם כל הזמן השלטון.
מאה אחוז. אז רק אני רוצה, במקרה שהחמצתם את העובדה שאתם בשלטון וכל מה שקורה במדינת ישראל הוא מפני שאתם בשלטון – אז אני מעדכן אותך שאתם בשלטון. חלק מזה שאתם בשלטון זה שכל האנשים שדיברת עליהם פה מעל הדוכן מונו בידיכם. אחת הבעיות שיש עם אנשים שמאמינים לתיאוריות קונספירציה זה שבעצם אין סיבה להתווכח איתם. כי אם אתה אומר להם שאין באמת קונספירציה, הם אומרים שאתה לא מבין שום דבר, ואם אתה ממשיך להתעקש, אז הם חושבים שאתה חלק מהקונספירציה. אביחי מנדלבליט מונה בידיכם. הוא היה מזכיר הממשלה של נתניהו ואז נתניהו מינה אותו ליועץ המשפטי לממשלה. שי ניצן מונה בידי נתניהו, רוני אלשיך מונה בידי נתניהו, כל האנשים שעליהם דיברת מונו בידי נתניהו. ואתה מנסה לשכנע אותנו, לא בפעם הראשונה, שכל האנשים האלה שותפים לאיזו מזימה, דיפ סטייט, שמטרתה להפיל את ראש הממשלה.
מה שאני אומר לך, השר אמסלם, זה שזה כל כך מופרך וכל כך משונה, שאתם מוכרחים לפחות למצוא טיעון יותר טוב ללמה אתם רוצים שיכהן במדינת ישראל אדם שיש לו שלושה כתבי אישום פליליים חמורים שלא היו מאפשרים לו להיות הנהג של עצמו. אתה היית מסכים שלראש הממשלה יהיה נהג עם כתבי אישום? הרי אתה דואג לשלומו כל כך. אתה היית מסכים שיהיה לו מאבטח עם כתבי אישום? בחיים לא. למה? כי אתה יודע שכשלמישהו יש כתבי אישום הוא חשוף לסחיטה, הוא נכנס ללחץ, הראש שלו לא בעבודה, הוא מתעסק בדברים אחרים; קורים לו כל הדברים שקורים היום לראש ממשלת ישראל בעיצומו של משבר לאומי. תודה רבה.
אז 2020 יהפוך להיות אחד חלקי 12 עד מרץ.
אני רק אומר – – – לא לשבוע – – –
זה שלושה חודשים בערך. יהיה מעניין בשלושת החודשים האלה.
היות – אני שאלתי שאלה רצינית.
זו שאלה רצינית. היות שהתקציב של השבוע בעצם הופך להיות 1 חלקי 12 – – –
היות שתקציב 2020 יהפוך להיות 1 חלקי 12 של ינואר, פברואר ומרץ – –
– – אז בכל זאת, יש משמעות גדולה לא אחורה אלא גם קדימה, למה שיהיה בתקציב 2020, שהכנסת, לדעתי, לא תספיק לדון בו.
אדוני היושב-ראש, כנסת נכבדה, אני רוצה למסור מפה, ברשותך, הודעה לחבר הכנסת השר בני גנץ, לשר אריה דרעי, ליושב-ראש הקואליציה מיקי זוהר ולשר אמסלם. אני רוצה להודיע לכל האנשים המכובדים האלה: תפקיד יושב-ראש האופוזיציה תפוס. אני מבין שאתם כל היום באים הנה ומסבירים כמה הממשלה הזאת גרועה. אני רוצה להזכיר לכם, זה הג'וב שלי, ואני לא מוכן להעביר לכם אותו. אני לא מוכן שאתם גם תשבו בממשלה וגם תיהנו מהזכויות של יושב-ראש האופוזיציה. כל עוד אני ראש האופוזיציה, אני מבקש להשאיר לי להסביר כמה זו הממשלה הגרועה והמטורללת ביותר בתולדות המדינה. אני לא זקוק לשום עזרה. אני מסתדר מצוין. תפסיקו כל הזמן להסביר לציבור שאתם חברים בממשלה גרועה. הוא שם לב לבד, הוא יודע את זה, ואני לא זקוק לשום סיוע בתפקידי. תודה רבה.
סגן השר, אמרת שב"כ אבל התכוונת לשב"ס.
אדוני היושב-ראש, כנסת נכבדה, החודשים האחרונים היו קשים. הם לא היו קשים רק בגלל המשבר הבריאותי. הם לא היו קשים רק בגלל החורבן הכלכלי. הם היו קשים בגלל עומק המחדל של הממשלה הזו. המגפה חשפה את הקרביים של אופן קבלת ההחלטות בממשלה הזו, קבלת ההחלטות של ראש הממשלה. ראינו את מה שניסיתם להסתיר, את הבלגן, את האינטרסים, את העובדה שאין לכם מושג מה אתם עושים.
הדבר היחיד שמאחד את אזרחי ישראל בימים האלה הוא התחושה שהם איבדו שליטה על חייהם, על העבודה שלהם, על הילדים שלהם. איבדו את התחושה שמישהו מנהל את העסק הקרוי מדינת ישראל. הם איבדו שליטה על חייהם, כי הממשלה איבדה שליטה על המגפה. היא לא מצליחה לנהל את המגפה. היא לא מצליחה לנהל את המדינה. היא לא מצליחה לנהל את עצמה. בגלל שאין לכם מושג מה אתם עושים עוד לא יצאנו מהסגר השני וכבר נכנסנו לסגר השלישי. ובגלל שאין לכם מושג מה אתם עושים נסגרו השנה 80,000 עסקים. כל יום נסגרים 200 עסקים. כל יום. כל עסק שנסגר זה משפחה שנכנסת למשבר נורא, לחרדה איומה, לאובדנות, לאלכוהוליזם. כל יום 200 משפחות בישראל נהרסות. מספר המובטלים מתקרב למיליון. אין תקציב. אין תוכניות עבודה. את ישראל צריך להשוות למדינות אי, מדינות שאתה יכול לסגור דרך שדה התעופה. בישראל, אם אתה סוגר את שדה התעופה, סגרת את המדינה כולה. יש מדינות שדומות לנו, כמו ניו זילנד, כמו טייוואן. בניו זילנד מתחילת המגפה מתו 25 בני אדם. בטייוואן מתחילת המגפה מתו שבעה בני אדם. בישראל מספר המתים מתקרב ל-3,000. אין לכם מושג מה אתם עושים. לקחתם את המשאבים ואת היכולות המדהימות של החברה הישראלית ועשיתם מהכול פוליטיקה. הכול אינטרסים פוליטיים ודיונים משפטיים והטבות מס לנתניהו וג'ובים למקורבים. עסוקים רק בעצמכם. ובינתיים מדינת ישראל לא מנוהלת. אתם מסכנים את חיינו, אתם מסכנים את הכלכלה שלנו, מזניחים את ההורים שלנו, שורפים את העתיד של הילדים שלנו. החודשים האחרונים היו קשים בגלל המגפה, אבל גם כי עומק השבר נחשף. המחיר של המחדל שלכם הוא לא רק הסגרים, לא רק מאות אלפי המובטלים ופשיטות הרגל של בעלי העסקים הקטנים שמפעל חייהם קרס – המחיר של המחדל הוא הריסוק המוחלט של אמון הציבור הישראלי בהנהגה שלו; ההבנה הכואבת שאין היום בממשלה מבוגר אחראי. יש מבוגר, אבל הוא לא אחראי. כל פעם שיש בעיה הוא זורק את האחריות על מישהו אחר. השארתם יותר מדי מאיתנו מאחור. השארתם יותר מדי מאיתנו מיואשים. השארתם יותר מדי מאיתנו לבד. שברתם את שותפות הגורל. שברתם את ההבנה שאנחנו יחד לפני ואחרי כל המחלוקות בינינו, שיש סיבה לזה שאנחנו חיים דווקא כאן ודווקא יחד. שברתם את הכוח של הביחד הישראלי, הנכס הכי חשוב שלנו מול משבר, מול כל מצב חירום לאומי. קרעתם את הרקמה החברתית הישראלית לחתיכות. בשביל מה, מה יצא לכם מזה? בשביל כמה ג'ובים? בשביל כמה משרדים ממשלתיים שהמצאתם והם ריקים מתוכן? בשביל זה הפכתם את הרוח הישראלית לרוח פרצים, בשביל זה הפכנו למדינה שבה תוקפים הורים שכולים? מה נהיה מאיתנו, איך זה קרה לנו? ההורים האלה נתנו הכול בשבילנו, בשביל להגן על מדינת ישראל, כדי שאנחנו, כולנו, נוכל לחיות כאן יחד. פירקתם כל אמת, כל אמת מידה ומוסר, רק כדי להשפיל ולמעוך, ולהסית, ולרסס שנאה לכל עבר. השנאה היא היום הרבה יותר אקספוננציאלית מהקורונה. אין חיסון נגד השנאה. כשמתים משנאה לא מתים בשקט בבידוד, ואין סיכוי שראש הממשלה יטיל סגר על הפה של האנשים שלו כדי לעצור את מגפת השנאה. למה לא? הוא נבנה ממנה. הוא מתפרנס ממנה פוליטית. הצעת החוק הזו לא מונחת פה היום בתור עוד סיבוב של "רק לא ביבי". היא מונחת פה כי הגיע הזמן להפסיק את זה. וכל עוד הוא שם זה לא ייפסק. הכעס והשנאה, והניהול הכושל, והפוליטיקה שהורסת לנו את המדינה – כל עוד הוא שם זה לא ייפסק. הילדים שלנו גדלים בתוך ים של שנאה, זה מוכרח להיפסק. אני לא רוצה שהילדים שלי יגדלו ככה. אני לא רוצה שהילדים שלכם יגדלו ככה. ביבי הוא לא העניין. נתניהו הוא לא העניין. העצמאים, שאיבדו את הפרנסה שלהם – זה העניין. המובטלים, והאומנים, והצוותים הרפואיים שעובדים 24 שעות ביממה, והעמותות שמשוועות לתקציבים – הם העניין. תלמידי חטיבות הביניים – הם העניין. הם קיבלו מהממשלה הזאת את שיעור האזרחות הכי גרוע ואכזרי שיכול להיות, הכי גרוע ואכזרי שאפשר היה ללמד אותם. הם למדו שהפוליטיקאים בממשלה לא סופרים אותם, שלראש הממשלה ולשרים לא אכפת מהם. הם למדו שהם האחרונים בתור, הממשלה שלהם ויתרה עליהם. אז אולי הממשלה שלהם ויתרה עליהם. אנחנו לא מוכנים לוותר – לא עליהם, ולא על הקשישים, ולא על מערכת הבריאות, ולא על מערכת החינוך ולא על יד ושם. אנחנו מסרבים לוותר על מדינת ישראל. אנחנו כאן אחד בשביל השני. זו התמצית שמשותפת לכולנו. זה היסוד המחבר. זו המדינה שלנו ומגיע לנו יותר. אני קורא לכנסת לקבל את הצעת החוק להתפזר ולתת לאזרחי ישראל הזדמנות לבחור ממשלה שאכפת לה מהם באמת. תודה רבה.
אדוני היושב-ראש, שלוש דקות העברתי.
אדוני היושב-ראש, כנסת נכבדה, מאוחר יותר היום תעלה כאן הצעת חוק שלנו שמדברת על זה שיש 400,000 ישראלים שלא יכולים להתחתן במדינת ישראל, אין להם איך. כל שנה ושנה 10,000 ישראלים לערך, לפי הלמ"ס, נוסעים לחוץ לארץ כדי להתחתן במה שזכה לכינוי "נישואי קפריסין", רק עכשיו אין קפריסין, אין לאן לנסוע, אז עכשיו גוזלים מהם אפילו את האפשרות הזאת. ישראל עוברת להיות מדינה ששוללת מהאנשים את הזכות הכי יסודית שלהם – להתאהב ולהתחתן. אני הייתי השבוע 30 שנה נשוי, אדוני היושב-ראש.
תודה רבה. מדובר בדרך ארוכה, אבל צריך להתחיל אותה איפשהו, ולפיכך, אנחנו מעלים כאן הצעת חוק שאומרת שאם אי-אפשר לנסוע לחו"ל – ילכו לשגרירות. יש שגרירויות – השגרירות הנורבגית – שמוכנות לחתן ישראלים שאין להם איך להתחתן ברבנות. אנחנו לא מנסים לבטל את הרבנות, אנחנו לא פוגעים באף אחד, רק מוכרחים לתת פתרון ל-400,000 ישראלים שמדינת ישראל פשוט מתעללת בהם. אז צריך להפסיק את ההתעללות הזאת ולאפשר לאנשים האלה לגשת למתחם השגרירות, לעשות טקס קטן, להגיד: אני אוהבת אותך, אתה אוהב אותי, אנחנו מתחתנים, מקימים משפחה בישראל, נגדל בה את ילדינו, נקשור את גורלנו זה בזו ובמדינת ישראל. אי-אפשר להמשיך להתעלל ב-400,000 אזרחים ישראלים כשהסיבה היחידה שזה קורה זה כרגיל הפוליטיקה של הקואליציה. תודה רבה.
בהחלט, ואני עומד מאחורי זה.
השר אלקין, יש לי שאלה לגבי החוק, אם אנחנו כבר מנהלים דיאלוג, עד שכולם מתכנסים: לפי החוק הזה – – –
השר אלקין, יש משהו שלא הבנתי בחוק – – –
יש משהו שברצינות לא הבנתי בחוק: החוק מדבר על יישובים ביהודה ושומרון. גודל יישוב ביהודה ושומרון נקבע על ידי המינהל האזרחי. המינהל יכול לצמצם ולהרחיב. אתה נותן כוח אדיר למינהל דרך החוק.
המועצות הן הרבה יותר גדולות – – –
לשון החוק הזה מדברת על יישובים. ביישובים ביהודה ושומרון – – –
שנייה. ביישובים ביהודה שומרון, שטח המועצות הרבה יותר רחב מהיישוב עצמו. אתה פשוט נותן המון כוח למינהל לעשות אקורדיון.
איך הוא לא נוכח? הוא אמור להיות השר המשיב.
– – – הגה נכון את השם "רזבוזוב" מאז שיש יושב-ראש לכנסת.
אדוני היושב-ראש, אדוני השר, כנסת נכבדה, אם יש דבר שבאמת מדאיג אותי בתקופה הזאת זה טענת הממשלה שהכול בסדר. אנחנו בתחילתו של משבר כלכלי שילך ויחריף. הטענה שלכם שהכול מצוין והכול מטופל והכול מנוהל היא טענה מופרכת לחלוטין. כל מי שמסתכל על הנתונים הכלכליים – וזה מה שאני עושה רוב הזמן – יודע שאנחנו בתחילתו של משבר, וזה משבר לא מנוהל, שבו אתה מדבר על תפיסת עולם. אין שום תפיסה של מה הולכים לעשות בעניין. האם הממשלה הזאת הציעה עסקת חבילה למשק? האם אנחנו יודעים איך פועלים יחד, ארגוני העובדים, המעסיקים והמדינה, כדי לוודא שאנחנו מוציאים את עצמנו מהבוץ, כדי לוודא שהאינפלציה – ותגיע האינפלציה; אין מצב בעולם שמדפיסים כסף כמו משוגעים ולא תהיה אינפלציה. אנחנו בגירעון מצטבר של 157 מיליארד שקל. הממשלה מדפיסה כסף ולא אומרת מאיפה היא תביא אחר כך את הכסף הזה. המשבר הכלכלי מהסוג הזה זה משבר ריאלי. זה לא משבר בנקאות, זה לא משבר כמו ב-2008, זה משבר ריאלי. במשבר כלכלי ריאלי, הדבר הראשון שקורה הוא שהפערים החברתיים מתרחבים: העשירים הולכים להיות עשירים יותר מפני שיש להם את ההזדמנויות, מפני שיש להם את המהירות, מפני שיש להם את התפיסה הטכנולוגית, מפני שיש להם יכולת להשקיע; מעמד הביניים הופך להיות העניים החדשים. אדם שיש לו חנות קטנה בימים האלה, לא תהיה לו חנות קטנה בשנה הבאה. 80,000 עסקים נסגרו השנה. 80,000 עסקים. כל יום נסגרים 200 עסקים. ממשלת ישראל עסוקה במריבות אידיוטיות על פוליטיקה. ככה לא מנהלים משבר כלכלי. משברים כלכליים תמיד באים ב-delay: אם יש מגפה עכשיו, הנתונים הכלכליים מתחילים להידרדר עכשיו, וההשפעה על האזרחים תהיה בשנה הבאה. מול זה יש ממשלה שאין לה שמץ של רעיון איך היא הולכת לטפל בזה, אין לה תוכנית כלכלית. אני ראיתי את חוק ההסדרים שהממשלה הזאת שמה על השולחן. זה חוק הסדרים ששמו אותו על השולחן ביולי, ורובו מורכב מכל מיני רפורמות עבשות שאני זוכר מימיי באוצר. אני ב-2014-2013 לא קיבלתי אותן, ב-2013.
אבל זו הדרך – להציג חוק הסדרים בתקופה של משבר כלכלי מתגלגל? מה יעשה אדם שביוני יגלה שנגמרה לו החל"ת ולמדינת ישראל ולממשלת ישראל אין שמץ של רעיון מה לעשות איתו עכשיו?
מה נעשה? הרי בתקופה שיש אבטלה מאוד גבוהה לא מעלים משכורות, נכון? לכל מעסיק יש שלושה אנשים שרוצים כל עבודה, אז משכורות, במקום לעלות, ירדו, יוקר המחיה יעלה, המגזר הציבורי – אף אחד לא הציע לו הצעה שהוא יכול לקבל. אין תוכנית כלכלית, אין עסקת חבילה למשק. אתם יודעים מה? אין אפילו חזון מסודר איך הופכים את ישראל למדינה שתוביל את הטכנולוגיה. הרי הפתרון היחיד – זה הדבר היחיד שכולם מבינים – הוא שאם היום בכלכלה הישראלית בערך 9% משוק העבודה עוסקים במקצועות הטכנולוגיה, אם לא נגיע ל-15% תוך שלוש שנים ול-20% תוך חמש שנים, הכלכלה הישראלית תידרדר עוד יותר. זה לא שאם נצא עכשיו מהכנסת, יש בחוץ boot camps ענקיים שבהם אנשים עוברים הכשרה למקצועות המאה ה-21. זה לא שמישהו יודע מה הוא מתכנן לעשות עם האוכלוסיות שרצינו או התחלנו להביא אותן אל שוק העבודה המתקדם. עד היום נוצל 0% מהתקציב ששמו בצד להכשרות מקצועיות. 0%, בתקופה שבה היינו צריכים לצאת היום מהכנסת ושבירושלים, בבית שמש, בתל אביב, במודיעין, בבאר שבע, בנתיבות ובקריית שמונה יהיו boot camps שבהם אנשים לומדים טכנולוגיה כדי שהם יוכלו לממן את עצמם ואת ילדיהם. אין פתרון אחר לכלכלה הישראלית, ואתם רבים על שטויות לנוכח אסון שמתגלגל עלינו. אז אם יש סיבה אחת להביע אי-אמון בממשלה הזאת היא מפני שאנחנו יודעים כבר כי מזה לא תהיה חזרה, שהממשלה הזאת לא תטפל במשבר הכלכלי, ולפיכך אנחנו צריכים ממשלה שכן תטפל במשבר הכלכלי. אני כבר הוצאתי פעם אחת בחיי את המשק הישראלי ממשבר כלכלי – שנתניהו, אגב, גלגל אותנו לתוכו. אני אדע לעשות את זה פעם נוספת אם אנחנו נבקש מהציבור הישראלי את ההזדמנות לעשות את זה. תודה רבה.
גברתי היושבת-ראש, כנסת נכבדה, החיסונים מתחילים להגיע לכל העולם מוקדם מהצפוי. זה טוב שיש חיסונים, אני שמח שיש חיסונים. אני חשבתי שזה ייקח עוד חודשים. חברת פייזר הקדימה את לוח הזמנים, ה-FDA זירז הליכים. אני קורא לכולם להתחסן. אני מוכן להתחסן מחר בבוקר. יש לא מעט מדינות שיקבלו החודש את החיסונים. מחסנים כבר באנגליה, לפנינו. בוריס ג'ונסון לא טוען שהוא הביא את החיסונים; לא נסע לשדה התעופה של לונדון להתחבק עם מקרר. באמריקה יחלקו בשבועיים הקרובים 20 מיליון חיסונים; אף אחד לא חושב שזה בזכות הנשיא טראמפ. סינגפור מתחילה לקבל חיסונים. קנדה מתחילה לקבל חיסונים; ג'סטין טרודו לא חוגג בטלוויזיה. החיסונים הם לא הישג פוליטי. כל מי שיכול לשלם יקבל חיסונים. יש מדינות שאנחנו מקבלים חיסונים לפניהן מסיבה אחת: שילמנו יותר. כל הטלפונים של נתניהו באמצע הלילה זו הצגה. זה בכסף. מי שמוכן לשלם יותר יקבל חיסונים מהר יותר, אז שילמנו יותר. טוב עשינו. אין מדינה בעולם המערבי שלא קנתה מפייזר ומודרנה חיסונים. אין מדינה בעולם המערבי שלא תקבל מפייזר ומודרנה חיסונים. נתניהו פישל בקורונה מההתחלה ועד הסוף, אז הוא המציא לעצמו קמפיין חיסונים. במקום הקרב נגד המגפה הוא מנהל קרב על התודעה. להגיד את האמת לאזרחים זה ערך. האמת היא ערך. הממשלה הזו איבדה את אמון הציבור מפני שהיא כל הזמן משקרת. נתניהו אמר השבוע בישיבת הממשלה: בישראל נתוני תחלואה מהנמוכים בעולם. באמת? בואו נדבר נתונים: את ישראל אי-אפשר להשוות לאירופה, כי יש שם גבולות פתוחים. את ישראל צריך להשוות למדינות אי, מדינות שאפשר לסגור דרך שדה התעופה, מדינות כמו ניו זילנד, סינגפור, טאיוואן, קפריסין. בניו זילנד יש 25 מתים, בסינגפור 29 מתים, בקפריסין, פה לידנו, 84 מתים, בטאיוואן 7 מתים ובישראל 3,014 מתים – פי 100 מסינגפור. ככה נתניהו ניהל את זה, עד כדי כך רע. בכלכלה הוא פישל אפילו יותר. כל המדינות שהזכרתי, בכל המדינות שהזכרתי נסגרו פחות עסקים, האבטלה יותר נמוכה, הגירעון הרבה יותר נמוך. מעמד הביניים הישראלי הופך להיות לנגד עינינו העניים החדשים, נקברים תחת הניהול הכושל של הממשלה הזאת. כדי שנשכח כמה רע הוא ניהל את זה נתניהו החליט ללכת לבחירות עם קמפיין שקרי שאומר: החיסונים זה בזכותי. הם לא בזכותך – הם בזכות מדענים ורופאים שעבדו בארצות הברית ובגרמניה. במקום לרדת מהבמה בבושת פנים, נתניהו עושה מסיבה של פייק ניוז. הגיע הזמן להחליף אותו. תודה רבה.
גברתי היושבת-ראש, כנסת נכבדה, השר אמסלם, רק הערה טכנית מעניינת: הנאום החשוב ביותר של מלחמת האזרחים האמריקאית, ואולי הנאום הכי חשוב בתולדות ארצות הברית זה נאום גטיסברג של הנשיא לינקולן. הוא נמשך בערך שלוש דקות. הנאום של "דם, יזע ודמעות" המפורסם של צ'רצ'יל, שכולנו גדלנו עליו, שבעצם הגדיר את הרוח הגדולה של מלחמת העולם השנייה ושל המאבק, נמשך בערך חמש דקות. אתה דיברת עכשיו 56 דקות, ולא הבנתי על מה. אני רוצה להגיד משהו על היום הזה לכל הכנסת. בתוך היום הזה, שהוא יום מטורלל ומכוער, ועושה רושם וגם ייגמר בזה שהכנסת הזאת – ולא דקה מוקדם מדי – תארוז את חפציה ותלך הביתה לטובת בחירות, היה דבר טכני קטן שקרה פה במליאה: על סדר-היום המקורי הייתה הצעת החוק שלי של דמי אבטלה לעצמאים. הייתה הזדמנות אחרונה לכנסת להעביר דמי אבטלה לעצמאים. זה היה על סדר-היום. הרי לפני חצי שנה, כששמתי את הצעת החוק הזאת בפעם הקודמת, אמרה לי הקואליציה – נדמה לי אפילו, השר אמסלם, שאתה אמרת את זה – שתוך שבועיים-שלושה אנחנו נעלה את דמי האבטלה לעצמאים. עברו שישה חודשים, העצמאים מתרסקים, ההצעה לא עלתה. היום הייתה על סדר-היום, ולרגע היה זיק של תקווה שאולי הכנסת תעשה דבר אחד טוב למען העסקים הקטנים, למען העצמאים, למען האזרחים שמתמוטטים. ואז הודיעו לנו היום שיש יום אחד של פער משישה החודשים, ומורידים מסדר-היום את דמי האבטלה לעצמאים, אחרי שהעצמאים כבר ראו – הרי סדר-היום התפרסם – שהינה אולי יש סיכוי קטן לגאולה. פתאום הכנסת הזאת, שאין הליך שהיא לא דרסה ברגל גסה, שאין דבר בפרוטוקול שהיא לא לכלכה עליו, שהיא לא זרקה אותו, לא קימטה אותו, לא ריסקה – פתאום הם גילו שהם מוכרחים להיצמד לפרוטוקול, ועל הפרש של יום אחד גם הכנסת הזאת, כמו קודמתה, ממשלת נתניהו לא תיתן דמי אבטלה לעצמאים, כי מה אכפת לכם מאזרחים שעסק חייהם וחלום חייהם התמוטט, ומה אכפת לכם מ-80,000 עסקים שנסגרו השנה? מה אכפת לכם מכל המשפחות שאין להן איך להתפרנס? אתם עסוקים מדי בגועל נפש הפוליטי, ומגיע לכם שתיפול הממשלה הזאת. תודה רבה.
פינדרוס, אני מרגיש שעוד לא הבנו.
פינדרוס, אני מרגיש שאתה – – – עוד כמה מילים. עוד קצת.
רק רציתי, היות שפספסתי את החלק הראשון אולי נעשה אותו עוד פעם.
אדוני ראש הממשלה, על מי אתה עובד? הרי לא מעניינת אותך המוטציה, מעניינת אותך רק הרוטציה.
אדוני היושב-ראש, כנסת נכבדה, 4,738 מתים – הצלחה כבירה. 4,738 אנשים מתו מהקורונה, וראש ממשלת ישראל אומר להם: הצלחה כבירה. זו הצלחה כבירה. פה ליד, בקפריסין, מתו בכל הקורונה 197 בני אדם. בשבוע האחרון במדינת ישראל מתו יותר – הצלחה כבירה. אפס אכיפת חוק – הצלחה כבירה; בנתב"ג, חודשים אחרי חודשים מגיעים מניו יורק מטוסים מלאים חולי קורונה שבאים הנה לקבל טיפול רפואי – הצלחה כבירה; אפס טיפול בעסקים, 90,000 עסקים נסגרו במדינת ישראל – הצלחה כבירה; ראש ממשלת ישראל אומר לכל מי שסגר את העסק שלו במדינת ישראל: תדע, הצלחה כבירה. אני חוזר עוד פעם על הנתון שאיתו התחלתי: 4,738 מתים – הצלחה כבירה, קורא לזה ראש ממשלת ישראל. אין מדינת אי אחת עם מספרים כאלה של מתים. לא מזמן ראש הממשלה היה בזום עם ראש ממשלת אוסטרליה, דיבר איתו על ההצלחה הכבירה. באוסטרליה, מדינה של 26 מיליון בני אדם, מתו עד עכשיו מהקורונה 909 בני אדם, רבע מאיתנו – הצלחה כבירה; טוחן את ה"הצלחה כבירה", "הצלחה כבירה" הזאת בתקווה שכולנו נשכח. יש בעיה אחת עם כל השיווק האין-סופי הזה: שקרים לא מחזירים אנשים לחיים. מי שמת, מת לתמיד; מי שהעסק שלו נהרס כבר לא יקום מזה. זאת לא הצלחה כבירה, זה הכישלון הגדול ביותר שהיה פה אי פעם. שמעתי את חבריי חברי הכנסת משווים את זה למלחמת יום הכיפורים. זה כישלון יותר גדול – כמעט כפול במתים, ההצלחה הכבירה.
אני רוצה לראות את ראש ממשלת ישראל בלוויה אחת, אצל משפחה אחת שחייה נהרסו. נראה אותו אומר "הצלחה כבירה" ליהודה משי זהב, שאימא שלו, אבא שלו ואח שלו מתו באותו שבוע – אימא שלו מקורונה, אבא שלו אחרי סיבוכים של קורונה. אתה תסתכל לו בעיניים ותגיד לו "הצלחה כבירה"? כל אחד מהאנשים שמת זה משפחה שהתפרקה, שנהרסה, שנשברה לחתיכות, וראש ממשלת ישראל אומר לה "הצלחה כבירה". אין לכם לב? לפחות תורידו טונים. לפחות תרכינו ראש. כשהיו פיגועים ונתניהו היה באופוזיציה, הוא לא היסס לרגע לבוא לזירות של פיגוע לרקוד על הדם. למה אתה לא בא למשפחה אחת שיושבת שבעה על זה שהאיש, הבעל, האח, האבא, מת מהקורונה? למה אתה לא משתתף בצער? כי זה הורס את קמפיין ההצלחה הכבירה שלך? כי תצטרך להודות באמת – שאין אף מנהיג של מדינת אי שפישל כמוך בקורונה? אני מסתכל על הלוויה הזאת היום בירושלים. אף שוטר אחד לא נשלח כדי לתת דוח אחד לאנשים שמפיצים מחלות – לא מפני שהם רוצים להפיץ מחלות, אלא מפני שהונו אותם ורימו אותם והמנהיגים שלהם מוליכים אותם שולל. הרי יהיו מתים בגלל הלוויה הזאת; הלוויה הזאת תוביל ללוויות אחרות – ואפס אכיפה. ראש ממשלת ישראל מצלצל בלילות לנכד של הרב קנייבסקי לבקש רשות להמשיך את הסגר; בכניעה, בשפל רוח, זוחל מולו לבקש רשות, כי הוא נסחט על ידו. ואנחנו מתייחסים לזה כאילו זה סביר, כאילו יש היגיון בזה שראש הממשלה של מדינה במשבר לאומי חמור עם מגפה משתוללת צריך לבקש רשות מהנכד של מישהו לבצע את עבודתו. אלו בדיוק הדברים שאנחנו לא נסכים להם בשום אופן. אין לי שום בעיה עם חרדים, אין לי שום בעיה מפלגות חרדיות, אין לי שום בעיה עם זה שמישהו דתי; יש לי בעיה גדולה עם מישהו שחושב שהחוק לא קשור אליו או לא תופס לגביו. החוק הוא לכולם, התקנות הן לכולם, ההנחיות הן לכולם, ואכיפה צריכה להיות לכולם. אם המכת"זיות היו אתמול בבלפור, איפה היו היום המכת"זיות בלוויה ההמונית בירושלים? או שזה לכולם או שזה לא יהיה לאף אחד. 4,738 מתים, וראש ממשלת ישראל אומר "הצלחה כבירה". מה אנחנו היינו עושים? היינו מקימים ממשלה אמיתית: 18 שרים, בלי שר לענייני מים, בלי שרה לענייני קהילות לא קיימות; קבינט קורונה של ארבעה – ראש ממשלה, שר אוצר, שר בריאות ושר ביטחון, בלי ראש ממשלה חליפי, בלי שיירה חליפית, בלי הטרלול הגמור שתוקף אותנו פה יחד עם המגפה; הולכים לעבוד בזה: דמי אבטלה לעצמאים; סוגרים את נתב"ג ביום הראשון. לא משנה איזו מפלגה לוחצת לפתוח אותו – סוגרים ביום הראשון ואומרים: פה ייכנסו רק אנשים עם בדיקת קורונה, שיודעים להראות לנו שהם בריאים. חרדים, חילונים, יהודים, ערבים – מה זה משנה? בדיקת קורונה.
סגן שר הבריאות, אם לא היו שם חולי קורונה ואם לא היו שם חולי קורונה שאנחנו הכנסנו לארץ – –
– – והיו מכניסים אותם לבידוד, לא היו פה 4,783 מתים במשמרת שלך. סגן שר הבריאות בניו זילנד, יש לו 20 מתים; סגן שר הבריאות בסינגפור, יש לו 27 מתים.
סגן שר הבריאות בקפריסין – 197 מתים.
סגן שר הבריאות יואב קיש – – –
בכל מדינות האי מתו הרבה פחות אנשים – תסביר את זה.
ואם אתה לא יודע להסביר את זה, אל תיתן לראש הממשלה לעמוד ולהגיד לנו "הצלחה כבירה".
הם לא יחזרו לחיים אחרי הממשלה העלובה והמשוגעת שלכם. אנחנו באירוע מטורלל. אנחנו באירוע משוגע. זאת ממשלה מופרעת, זה כאוס גמור. מה שמדינת ישראל זקוקה לו זאת ממשלה שפויה; הדבר הפשוט הזה – ממשלה שפויה, נורמלית; אנשים שקמים בבוקר והולכים לעבוד כדי שתהיה בריאות ציבור, כדי שבתי החולים יקבלו את מה שהם צריכים, כדי שהעסקים הקטנים לא יתרסקו, כדי שלא נלך בכל רחוב בישראל ונראה "להשכרה", "להשכרה", "למכירה", "למכירה", "להשכרה", "להשכרה"; כדי שהחל"ת יהיה במודל שלא יגרום לאנשים לאבד את עבודתם או לעבוד בשחור. ממשלה נורמלית. שפיות. אתם יודעים מה, מדינת ישראל, אפילו בזמן הקורונה, יותר מכל דבר אחר זקוקה לממשלה שנגיד אחרי שבוע תתעורר יום אחד בבוקר ותאמר לעצמך: היי, לא חשבתי כבר שבוע על הממשלה. היא לא עלתה בדעתי, היא לא שיגעה אותי. היא לא יצרה רעש בלתי פוסק. לא היו בה מריבות פנימיות. היא הייתה גוף יעיל שעובד בשבילי, שאני לא צריך לחשוב עליו כל הזמן. אני לא צריך לקום בבוקר ולשאול את עצמי: איך זה ששר הביטחון הוא גם ראש הממשלה החליפי, גם שר המשפטים וגם רב עם שר הבריאות על השאלה מה חושב ראש הממשלה? לא. ממשלה שפויה – – –
גם שר התקשורת, אני מסכים. ממשלה שפויה, נורמלית, שעובדת בשביל האזרחים; סתם, עושה את עבודתה, קטנה, יעילה, חסכנית, ובעיקר מצילת חיים. עם ראש ממשלה שלא קם בבוקר ואומר: 4,783 מתים – זו הצלחה כבירה. תודה רבה.
אדוני היושב-ראש, כנסת נכבדה, מגיע לנו יותר. אתמול ישיבת הממשלה התחילה בזה שראש הממשלה, בנפרד, ושר הביטחון ראש הממשלה החליפי, בנפרד – כל אחד פתח מצלמה עם צוות צילום משלו ועשה כמיטב יכולתו להעליב את השני. כש-2.5 מיליון ילדים יושבים בבית, כש-90,000 עסקים נסגרו במדינת ישראל, כשאנחנו נמצאים עם 5,388 מתים נכון לבוקר זה, הם עסוקים בלהעליב אחד את השני. מגיע לנו יותר מהממשלה הזאת. מגיע לנו יותר מראש ממשלה, שעושה כמיטב יכולתו להכניס לקואליציה ולממשלה שלו את מפלגת ברוך גולדשטיין של איתמר בן גביר ואנשי נעם – חבורה גזענית, חשוכה, הומופובית, שונאי ישראל, אנטי-יהדות. פשוט מגיע לנו יותר ממה שאנחנו מקבלים מהממשלה הזאת. אנחנו קצת שכחנו את האפשרות הזאת, שמגיע לנו יותר מממשלה שלוקחת את כספנו וזורקת אותו על שטויות. במקום עוד 10 מיליארד שקל למערכת הבריאות – והמינימום שמערכת הבריאות זקוקה לו זה 10 מיליארד שקל – מוציאים מיליארדים על הסכמים קואליציוניים, על משרדי ממשלה מיותרים לגמרי כמו המשרד לענייני מים, והמשרד לענייני קהילות לא-קיימות, מיליארד שקל למטוס פרטי לראש הממשלה. כל הכסף הזה צריך היה להיות היום, באמצע מגפה, בתוך מערכת הבריאות הישראלית. אנחנו לא מבקשים המון. כשאנחנו אומרים: מגיע לנו יותר – אז בסדר, לא נהיה ניו זילנד, אבל לא מגיע לנו ממשלה הגונה, צנועה, חסכנית? 18 שרים, מקיימת את החוק, מצייתת לחוק, לא מעליבה כל הזמן – לא עוסקת מהבוקר עד הערב בלהעליב את אזרחיה, להעליב אחד את השני, לגרום לנו לשנוא ולכעוס. לא מגיע לנו ממשלה שבה שרים קמים בבוקר וסתם הולכים לעבוד? לא לייצר כותרות, לא להמציא תוכניות שלא יקרו, לא לכרסם בסמכויות של האחרים – פשוט הולכים לעבוד במשרד שלהם בלי לעשות יותר מדי רעש, מפני שהם יודעים שזה תפקידם; שרים שלא מחלקים לעצמם ציונים; ראש ממשלה שלא מודיע שמצלצלים אליו עשרות מנהיגים מרחבי העולם, סתם כי כל אזרח ישראלי יודע שלא מצלצלים אליו עשרות מנהיגים מכל רחבי העולם, כי אף אחד לא מצלצל לראש ממשלה שמתו לו, נהרגו לו, יש לו, 5,388 קורבנות – תבחרו את הביטוי הנכון – בשביל לשאול איך הוא עשה את זה. מצלצלים לראש ממשלת קפריסין, פה ליד, שיש לו 214 קורבנות, לשאול איך הוא עשה את זה. מצלצלים לג'סינדה ארדרן בניו זילנד, שיש לה 29 מתים, ושואלים איך היא עשתה את זה. אנחנו מכירים את נתניהו. לא במקרה הוא לא נוקב בשמם של מנהיגים שמתקשרים אליו, כי לא מתקשרים אליו. כי מה שקרה פה הוא טרגדיה יותר מכל דבר אחר. ומגיעה לנו ממשלה שלא אומרת "הצלחה כבירה" כשאלפי מתים נערמים במרתפים של בתי חולים. קל נורא לעמוד פה ולצעוק. אני חושב שנמאס לכולנו מצעקות. אנחנו רק צריכים להזכיר לעצמנו, לציבור במדינת ישראל, שעובד קשה, משלם מיסים, הולך לצבא, שולח את הילדים שלו לצבא, שמגיע לנו יותר. מגיעה לנו ממשלה שתאכוף את החוק. הדבר הבסיסי שמחזיק מדינות בחיים הוא שיש חוק ואנשים מקיימים את החוק, ומי שלא מקיים את החוק, אוכפים את זה עליו. זה יכול להיות בירושלים, זה יכול להיות בטמרה. זה פשוט התפקיד הבסיסי ביותר של ממשלה – שהחוק יהיה אותו דבר לכולם, לא משנה איזו מפלגה יש להם, לא משנה כמה השפעה פוליטית יש להם, לא משנה כמה ראש הממשלה תלוי בהם פוליטית. מגיע לנו יותר, ובעזרת השם, בעוד חודש וקצת יהיה לנו יותר. תודה רבה.
גברתי היושבת-ראש, כנסת נכבדה, שמונה שנים אני חבר כנסת. אני מודה שאני עדיין מחסיר פעימה כשאני עולה לדוכן הזה. יש משהו בזה שיש לנו מדינה משלנו. אבא שלי גדל בבודפשט כשבפרלמנט שם היה שלט "אין כניסה ליהודים ולכלבים", ואני חבר בפרלמנט של היהודים בארץ חופשית. זה תמיד מרגש אותי מחדש. אני רוצה להבין: עכשיו על הדוכן הזה יעמוד בן גביר, תומך טרור? מה הוא יעשה, יסיר משם את התמונה של הרצל ויתלה גם פה את התמונה של ברוך גולדשטיין, שרצח 29 אנשים? זה מה שאנחנו מחפשים עכשיו – –
– – שעוד הפעם יעלה הנה דודי אמסלם ויגיד שהיועץ המשפטי לממשלה הוא חזיר ומניאק? שראש הממשלה ישב שם עם הטלפון ויקבל הוראות מהנכד של קנייבסקי? זה מה שאנחנו רוצים, שהטירוף הזה יימשך? או שתהיה פה ממשלה שפויה, הגונה, של אנשים טובים שבאים לעבוד בשביל אזרחי מדינת ישראל?
אנחנו צריכים ממשלה הגונה ושפויה, לא שיעמדו פה אנשים שהם תומכי טרור, לא שיעמדו פה אנשים שעסוקים בלקעקע ולהרוס את שלטון החוק הישראלי, לא שיהיה לנו ראש ממשלה שפשוט הפסיק לעבוד בשביל אזרחי ישראל ועובד רק בשביל עצמו. אנחנו צריכים ממשלה שתיקח 10 מיליארד שקל ותשקיע אותם במערכת הבריאות – לא כזאת שלוקחת עוד פעם 10 מיליארד שקלים ומשקיעה אותם במשרדים ממשלתיים מיותרים לחלוטין. לא צריך משרד לענייני מים, לא צריך משרד לענייני קהילות לא קיימות, לא צריך ג'ובים למקורבים ולא צריך מטוס פרטי לראש הממשלה. צריך את כל הכסף הזה להשקיע במערכת הבריאות הישראלית, במעמד הביניים הישראלי, שמתרסק בגלל הממשלה הזו. הגיע הזמן להפסיק את הטרלול הגמור שבתוכו אנחנו חיים. תהיה לנו ממשלה כזאת שתוכלו לקום בבוקר ולהגיד לעצמכם: בוא'נה, שבועיים לא חשבתי על הממשלה. היא לא גרה לי בסלון, היא לא משגעת אותי, היא לא עושה לי רעש כל הזמן, היא סתם עובדת בשבילי כי זה תפקידה. זה מה שאנחנו צריכים פה. לא תומכי טרור, לא אנשים שנכנעים לסחטנות מהבוקר עד הערב ולא אנשים שעולים ומבזים את הדוכן הזה מפני שהם לא מסוגלים אחרת. תודה רבה.
אדוני היושב-ראש, כנסת נכבדה, השר אביטן הזכיר בנאומו את תפילת יום הכיפורים. ביום הכיפורים אומר כל יהודי "ונתנה תוקף קדושת היום כי הוא נורא ואיום", ואנחנו ביום נורא ואיום. יצא לי איכשהו להיות ער בלילה בדיוק כשהתחילו להגיע התמונות, הן לא יוצאות לי מהראש – ילדים, מבוגרים, פצועים, יהודים בני עמנו, אחינו. זה היה שובר לב אז, זה שובר לב עכשיו. אין אדם שלא הרגיש את החיבור הזה. ואנחנו אכן צריכים לבדוק מה קרה ואיך אפשר היה לעשות אחרת. הקשבתי בקשב רב לחבר הכנסת גפני. חבר הכנסת גפני זוכר, כי במובנים מסוימים הוא הזיכרון הקולקטיבי של הבניין הזה. ב-2013, כשהייתי שר האוצר, הקמתי חברה ממשלתית לטיפול בהר מירון. תקצבתי אותה אז ב-28 מיליון שקלים. הכול היה לבטיחות – בטיחות, דרכי גישה. אחרי – ב-2014 באו אליי, אמרו שמכבי אש, המשטרה, מבקשים עוד 5 מיליון שקל לענייני בטיחות. אמרתי: אין בעיה, אנחנו מעבירים את זה. זה מקום קדוש, יהודים מגיעים אליו, זה האתר השני במדינת ישראל מבחינת כמות הביקורים, מובן מאליו שתפקידה של מדינה לאפשר לאנשים שרוצים לבוא, לחגוג בהילולה בהר מירון, לבוא בבטיחות. אז שמנו בסך הכול 33 מיליון שקל רק להתנעה. התחילו לבנות שם. הממשלה נפלה בנובמבר. מייד אחר כך עצרו את הכול, בעצם פירקו את החברה הממשלתית והפסיקו את העבודות. אם יש דבר שוועדת החקירה הממלכתית – שצריכה לקום – צריכה להתחיל ממנו את הבדיקה זה איך קרה שהתחילו לטפל בבטיחות בהר, לטובת המבקרים – בעיניי חשובים המבקרים, שכל יהודי שרוצה להיות בל"ג בעומר ובכל יום אחר בהר, יוכל לעלות להר ויוכל לעלות להר בבטיחות. זו חובתה של המדינה. אנחנו צריכים לבדוק איך קרה שדוח מבקר אחר דוח מבקר הושלכו לפח; איך מוקמת חברה ממשלתית, שמים עשרות מיליוני שקלים לבטיחות, וסוגרים אותה, זורקים את התהליך לפח; איך זה הופך להיות שוב לפרטאץ' ישראלי שנגמר במותם של 45 אנשים, כולל ילדים, כולל בני משפחה. הרב יצחק בצרי, שאיבד שלושה מבני משפחתו באסון הנורא הזה, זעק אתמול מדם ליבו: צריך ועדת חקירה ממלכתית – כי הוא רוצה לדעת מה גרם למותם של בני משפחתו. אני מצטרף מפה לקריאה שלו. תודה רבה.
היושב-ראש, כנסת נכבדה, איפה רון?
אדוני היושב-ראש, כנסת נכבדה, אכן ההתרגשות מוצדקת, ואני שמח להיות פה. לא מעט פעמים שואלים אותי אנשים בחוץ, ברחוב: איך הכנסת? איך האנשים בכנסת? ואני אומר שבאופן מופלא כלשהו, הכנסת בנויה כמו עם ישראל: יש 20% של האנשים הכי איומים שפגשתי בימיי, יש 60% של אנשים בסדר גמור, ויש 20% של האנשים הכי מבריקים, הכי ערכיים, הכי חכמים והכי מכֻווני טוב שאי פעם דיברתי איתם או פגשתי אותם. ורון הוא אחד מהם; אתה ב-20%, ועכשיו המשימה היא להפוך להיות אחד מ-10%. ואתה תהיה, מפני שהקשבתי לנאום שלך. בימים אלה, התחלת אותו בשנאה ובזעם בחברה הישראלית, ואז הלכת לדבר על מה שמעניין אותך, ומה שמעניין אותך זה חינוך, ומה שמעניין אותך זה בריאות, ומה שמעניין אותך זה עירך, ומה שמעניין אותך זה קהילה. ובסוף החברה הישראלית הייתה ונשארה קהילה, וקהילה זקוקה תמיד לאותו דבר – לאנשים טובים שאכפת להם, שמעניין אותם ושמוכנים לחשוב גם על העבר וגם על העתיד. אמר אדמונד ברק שמדינה היא הסכם בין הדורות שהיו, הדורות שעדיין נמצאים פה ואלה שעדיין לא נולדו, או במקרה שלך, בין הוריך, בינך לבין ינאי, שראיתי שלא הביאו אותו היום, ואני מוחה בתוקף. הוא נמצא, ינאי? הוא נמצא. יופי. כי ינאי, אתם לא יודעים, בנו של רון, שהוא בן שישה חודשים, הגיע הנה ביום הראשון, ביום ההשבעה של הכנסת, כשהוא לובש חולצת טריקו שעליה כתוב "אבא שלי חבר כנסת". אז אבא של ינאי אכן חבר כנסת, ואבא של ינאי יהיה חבר כנסת יוצא מן הכלל, ואנחנו שמחים בך וגאים בך ומרוצים שאתה כאן, ועם ישראל הולך להתברך בך דרך הבניין הזה, ומזל טוב וברכות גדולות.
אדוני היושב-ראש, כנסת נכבדה, אני אוותר על הנאום שתכננתי לשאת כי אני רוצה רק – עליתי הנה רק מסיבה אחת: אני רוצה לבקש סליחה מאימא שלי. אימא שלי בת 86, ואנחנו לא בקלות מבקשים ממנה לעלות לירושלים. עשינו את זה כי הנחתי שאתם תצליחו להתגבר על עצמכם ולנהוג בממלכתיות ברגע הזה, והיא תראה איך מתחלף שלטון. כשהיא נולדה עוד לא הייתה מדינת ישראל, תל אביב הייתה עיירה של 30,000 בני אדם, לא היה לנו פרלמנט. רציתי שהיא תהיה גאה בהליך הדמוקרטי הישראלי, ובמקום זה היא וכל אזרח ישראלי אחר גם מתבייש בכם וגם נזכר למה הגיע הזמן להחליף אתכם. תודה רבה.
סליחה, עידית, לא קלטתי שזו את. אני מציע את חבר הכנסת מיקי לוי ליושב-ראש הכנסת.
אני, יאיר לפיד, בן יוסף טומי, זכרו לברכה, ושולמית לפיד, תיבדל לחיים ארוכים מאוד, מתחייב כראש הממשלה החלופי וכראש הממשלה לעתיד לשמור אמונים למדינת ישראל ולחוקיה, למלא באמונה את תפקידי כראש הממשלה החלופי וכראש הממשלה ולקיים את החלטות הכנסת. (חותם על ההצהרה)
אני בטעות לחצתי אצל גנץ במקום אצלי. אני מבקש – – –
הינה, הגיע יושב-ראש הוועדה.
אדוני היושב-ראש, כנסת נכבדה, בעת שפרופ' יוסי שיין, חבר הכנסת פרופ' יוסי שיין, היה מרצה בג'ורג'טאון, היה לו קורס על ציוויליזציה יהודית, ומי שהקשיב עכשיו לנאום שלו אולי הבין משהו על הקורס הזה. כי כל הציוויליזציה היהודית, מהות הציוויליזציה היהודית, הייתה בדבריו – רוחב האופקים, ההשכלה, תפיסת העולם, ההבנה שאנחנו גם קטנים במרחב הגדול אבל גם משמעותיים במרחב הגדול, תחושת האחריות – להיות במקום ולהגיד: אני לא רק נמצא פה אלא אני גם מעצב את המציאות שבתוכה אני חי. מי שמכיר את הביוגרפיה המקצועית שלך, את הביוגרפיה האינטלקטואלית שלך, יודע שאתה – וזה בא לידי ביטוי בדברים שנאמרו פה – אדם של רעיונות גדולים. וזה גזע מסוים מאוד בעולם, אנשים של רעיונות גדולים, והיכולת שלהם לראות את המרחב. אתה מקשיב לביוגרפיה שלך ושואל את עצמך איך בנם של מורה ופועל תעשייה גדל להיות אדם של רעיונות גדולים, והתשובה היא: מפני שהוא חלק מהציוויליזציה היהודית. זה מה שנקלט מן האוויר, מן ההשכלה, מן הספרים שנקראו. אני בטוח שזה מה שהועבר לאיתן ואמילי. והבניין הזה מתברך בך, אדוני, מפני שהבניין הזה זקוק – יותר מכל דבר אחר בימים אלה של מלחמות קטנוניות – לרעיונות גדולים. ואנחנו צריכים את הקול הבהיר הזה, שעלה הנה לדוכן עכשיו ואמר מהי ישראליות, מהו בית; ההבנה הזאת, שהבית הלאומי היהודי הוא לא בית שבנייתו מסתיימת אי פעם אלא שכל אחד מאיתנו חייב מדי פעם להניח את הלבנה שלו. ואנחנו מתברכים בך, פרופ' שיין, ואנחנו יודעים שאתה תניח לבנים גדולות ומפוארות של רעיונות גדולים ומפוארים בבניין הזה, ואנחנו שמחים בך. וברוך הבא.
אדוני היושב-ראש, כנסת נכבדה, כבוד הנשיא ורעייתו, נשיאת בית המשפט העליון, משפחת רבין, ראש האופוזיציה, יש קו ברור בין רצח רבין לשנה האחרונה – שניהם חלק מהמאבק הישראלי הגדול. הוא לא בין ימין לשמאל; המאבק הישראלי הגדול הוא בין אנשים שמאמינים בדמוקרטיה לבין אנשים שמנסים להרוס אותה. רבין לא נרצח בידי הימין – ימין אמיתי הוא דמוקרטי; רבין נרצח בידי מי שלא היה מוכן לקבל את הדמוקרטיה הישראלית. יגאל עמיר רצה לרצוח את הרעיון הדמוקרטי. הוא אמר לעצמו שהרוב לא קובע, כי הוא יודע יותר טוב. אם מישהו אומר לעצמו שהרוב לא קובע, הוא לא באמת במחנה הלאומי – הוא לאומן קיצוני ומסוכן. במקום לאהוב את המדינה הוא שונא את כל מי שלא חושב כמוהו. לאומנים קיצוניים הם לא פטריוטים. לאומנות קיצונית היא לא אהבת הארץ, היא סחיטה באיומים. צאצאיו האידיאולוגיים של יגאל עמיר יושבים היום בכנסת ישראל, מקבלים לגיטימציה, אורחים רצויים בכל האולפנים. אילולא חוללנו את הנס של ממשלת השינוי, הם היו עכשיו שרים בממשלה.
הבחירות האחרונות היו משאל עם על הדמוקרטיה – –
– – על השאלה אם אנחנו עדיין רוצים לחיות בממשל דמוקרטי – –
– – משטר דמוקרטי עם שלטון חוק – –
– – או שאנחנו רוצים לעבור למשטר פופוליסטי, סמכותני, לאומני וקיצוני.
זו החלוקה, לא ימין ושמאל.
אלה שמאמינים בדמוקרטיה ואלה שנמאס להם מהדמוקרטיה; אלה שרוצים לאחד את העם מול אלה שרוצים לפרק אותו. בכל ארבע מערכות הבחירות של השנה החולפת, בכל המהלך המסובך של הקמת הממשלה, המקהלה האנטי-דמוקרטית לא הפסיקה לצעוק: שמאל, שמאל, שמאל, שמאל, שמאל. בגלל זה הם הפסידו – כי הם נתקעו בשפה של האתמול, כי זה ישן. הממשלה שהקמנו היא לא שמאל ולא ימין, היא ממשלה של רוב אזרחי ישראל שהחליטו להציל את הדמוקרטיה. הדיון הזה הולך אחורה עד רבין. רבין לא באמת היה שמאל, הוא היה ביטחוניסט. הוא חשב שאם לא ניפרד מהפלסטינים, הביטחון הישראלי בסכנה ואנחנו עלולים להידרדר למדינה דו-לאומית ולא דמוקרטית. אולי הוא צדק, אולי הוא טעה, יש רק מקום אחד לברר את התשובה – מתוך התהליך הדמוקרטי, בקלפי. ראש ממשלה מחליפים בקלפי. למרות כל קשיי השנה האחרונה, עדיף שלוש מערכות בחירות משלושה כדורי אקדח. ההסתה היום דומה מאוד להסתה אז; אותם אנשים אומרים אותם דברים. מי שמדבר ככה, מי שפועל ככה, לא מאמין בדמוקרטיה, לא מאמין בחיים שיש בהם גבולות וחוקים. לדמוקרטיה יש מחיר – הפרדת רשויות, בתי משפט חזקים, שמירה על זכויות אדם, צבא שצריך לציית לחוק גם אל מול פני המלחמה. בדמוקרטיה אמיתית התקשורת חופשית ומוגנת מפני השלטון. שקרים והפחדות הם אויבי הדמוקרטיה. אדם שהולך לקלפי לבחור ממשלה צריך לדעת את העובדות. העובדות הן שהיו בחירות וניצחנו. הבאנו לאולם הזה 61 אצבעות – –
התברר שגם הדמוקרטים יודעים לעמוד על שלהם, יודעים להיאבק על העמדות שלהם, יודעים לנצח. זו מורשת רבין, מורשת הלוחם. אתה רוצה להגן על מה שאתה מאמין בו, אתה רוצה להביא שינוי – תצטרך להיכנס לבוץ עם הרגליים ועם הידיים. ויש בוץ, אנחנו מוקפים בו. דמוקרט אמיתי לא שותק כשמנסים למחוק את שלטון החוק, ובטח שהוא לא שותק מול אלימות. לא ניתן לנצל את הסובלנות שלנו כדי לרסק את הדמוקרטיה. דמוקרטיה צריכה לדעת להגן על עצמה. כמה דקות לפני מותו רבין אמר: אלימות היא כרסום יסוד הדמוקרטיה הישראלית. יש לגנות אותה, להוקיע אותה, לבודד אותה. זה מה שעשינו. הגנו על עצמנו. זה לא חוג לנימוסים והליכות. החלטנו שאנחנו לא נשב בצד ונכתוב מאמרים מלומדים על סובלנות ועל מתינות בזמן שעל מדינת ישראל משתלטים כוחות של חשכה אנטי-דמוקרטית. רצח רבין היה התנקשות בדמוקרטיה הישראלית. בשנים האחרונות היה פה ניסיון להתנקש בה באמצעים אחרים. מנענו אותו ברגע האחרון מתוך מחויבות, מתוך פטריוטיות, מתוך הבנה שמה שקרה – אסור שיחזור. ואני רוצה להגיד לכוחות האנטי-דמוקרטיים שמסתובבים בתוכנו: אנחנו פה להרבה זמן. אנחנו לא הולכים לשום מקום. אנחנו לא מפחדים מכל הצעקות. יצחק רבין אמר: בחרדה לא בונים מדינה. אנחנו יודעים מה הציווי שרבין הותיר לנו – להמשיך להיאבק, להמשיך לנצח. יהיה זכרו ברוך. תודה רבה.
אדוני היושב-ראש, כנסת נכבדה - -
האנשים ששלחו אותנו למקום הזה הם שונים – הם ימין והם שמאל, והם חרדים והם חילונים, והם יהודים והם ערבים. הם שונים, אבל ברוב הנושאים הם רוצים אותו דבר. קודם כול ולפני הכול הם רוצים עתיד טוב יותר לילדים שלהם. זה הדבר שהכי חשוב להם. הם רוצים לעבוד, הם רוצים להביא הביתה תלוש משכורת הוגן, והם רוצים שלילדים שלהם יהיו חיים טובים; והם רוצים לדעת שאם הם חולים, יחכו להם רופאים ואחיות מסורים ואכפתיים; והם רוצים לדעת שאם הם יוצאים מהבית בלילה, הם לא צריכים לפחד מאלימות, שהמדינה שלהם יודעת לספק להם ביטחון אישי. הלילה אנחנו מתחילים לתת להם את התשובה על כל השאלות האלה.
הלילה המדינה כבר לא ב"ממתינה". היא חוזרת למקום הנכון שלה – המקום שבו היא עובדת בשביל האזרחים, לא האזרחים עובדים בשבילה. הבניין הזה, הפוליטיקה מתעסקת כל היום במה ששונה בינינו. אבל רוב האנשים לא עד כדי כך שונים ולא עד כדי כך שונאים. הם לא רוצים לריב, הם רוצים שמישהו יעזור להם לעבור את התקופות הקשות. רוב האנשים רוצים אותו דבר – שתהיה פה מדינה חכמה ואכפתית שתיתן להם הזדמנות להתפרנס ולהצליח.
הם לא רוצים נדבות, הם רוצים הזדמנויות. והתקציב הזה אומר לאזרחים האלה: בשביל זה אנחנו פה, אנחנו עובדים בשבילכם. לפני יומיים פגשתי את מאיה לי. מאיה לי, בת 21, ילדה יפה עם חיוך גדול, עברה הטרדה מינית קשה ברשת, והיא החליטה שהיא לא תהיה קורבן, היא תנהל מאבק חברתי כדי שיהיו תקציבים למלחמה בהטרדות ברשת. הלילה היא תהיה המנצחת הגדולה. לא הממשלה תנצח הלילה, לא האופוזיציה תנצח הלילה; מאיה לי תנצח. אין לי מושג אם היא ימנית, אם היא שמאלנית, אם היא מהמרכז. אני יודע שמגיע לה שיעבור תקציב בשביל המטרה שבשבילה היא נלחמת. אנחנו מעבירים תקציב בשביל שוטרים וכבאים. אנחנו מעבירים אותו בשביל חינוך טוב. הנשק הכי טוב נגד אבטלה ונגד עוני הם מורים טובים. אתם רוצים להילחם בעוני – תשלמו על חינוך טוב. התקציב הזה הוא בשביל עסקים קטנים שצריכים להחליט בחודשים הקרובים אם הם סוגרים את הדלת או שהם שוכרים עוד עובד ומרחיבים את העסק; והתקציב הזה הוא בשביל אחיות ועובדי משק, ומלצרים וקופאים, ושחקנים ומטפלים ביצירה, וסייעות וגננות. הוא גם בשביל הצעירים המופלאים שהלכו השבוע ברחובות ודרשו מאיתנו להפסיק להתעלם ממשבר האקלים, לוודא שהם לא ישלמו את מחיר הטעויות של הדור שלנו. לפעמים – לא הרבה פעמים, אבל לפעמים – גם הבניין הזה צריך להכיר בעובדה שלא תמיד אם צד אחד מנצח, זה אומר שהצד השני הפסיד. לפעמים אנחנו מפסידים יחד, לפעמים אנחנו גם מנצחים ביחד. התקציב הזה הוא ניצחון משותף. כבר הרבה זמן כמדינה, כחברה, לא היה לנו ניצחון משותף. זה בסדר שתצביעו נגד, זכותכם, אבל זה ניצחון משותף של כולנו – על הקורונה, על הסכסוך הפוליטי, על שיח השנאה. אני מברך את שר האוצר, ידידי ושותפי איווט ליברמן, על המקצוענות, על העבודה הקשה, על זה שבכל פעם שהייתה לו בחירה בין פופוליזם לדבר הנכון, הוא הלך על הדבר הנכון. אני מברך את ראש הממשלה נפתלי בנט ואת כל חברי הממשלה, כל חברי הכנסת, בעיקר על היכולת להתיישב סביב השולחן ולדבר על ההבדלים בינינו עד שאנחנו מגלים שהם לא כאלה גדולים כמו שחשבנו.
אני רוצה להודות ליושב-ראש הכנסת מיקי לוי ולצוות הנהלת הקואליציה – לזאב אלקין, לעידית סילמן, לבועז טופורובסקי, לראשי הוועדות, שעשו עבודה גדולה - - -
תודה מיוחדת מכולנו, גם מהאופוזיציה, נדמה לי, לעובדי הכנסת. ועובדי הכנסת הם לא באמת אשמים הרי בשטויות של הפוליטיקאים, והם עבדו סביב השעון כדי שנגיע לרגע הזה, ומגיע להם תודה מאיתנו. ואני רוצה להודות לצוות שלי, ששוב לא ישן חודש בשביל לוודא שהכול סגור ומתוקתק. אז תודה רבה, ושיהיה לנו בהצלחה.
אני שמח לראות שהלילה הארוך הזה לא הרס את ההומור של האופוזיציה. התשובה היא: לא. תודה רבה.
חבר הכנסת כהן, אני רוצה להזכיר לך, היו לך 15 שנה בשלטון להעלות את שכר החיילים ולא עשיתם את זה.
אנחנו נעלה את שכר החיילים הסדירים. ההצעה נדחית. תודה רבה.
יושב-ראש הכנסת, בוא לסלפי.
אדוני היושב-ראש, כנסת נכבדה, אדוני ראש הממשלה, אדוני ראש האופוזיציה, אדוני שר הביטחון, בדצמבר 1961 אבא שלי היה עיתונאי צעיר שקיבל משימה מרגשת: להצטרף לביקורו הממלכתי של ראש הממשלה דוד בן-גוריון בבורמה. הם נסעו לבורמה, ואחרי יומיים בן-גוריון נעלם. דמיינו את זה לרגע – חבורה של עיתונאים ישראלים נוסעת לביקור ממלכתי עם ראש הממשלה, ואז הוא הולך לאיבוד. וכל העיתונאים רצו לחפש את המזכיר שלו, יצחק נבון – לימים הנשיא החמישי – וגם הוא נעלם. עובר יום, עוברים יומיים, עוברים שלושה ימים, והאיש איננו. שואלים את המארחים הבורמזים – מקבלים כל מיני משיכות כתפיים מנומסות, אין תשובה. העיתונאים יוצאים מדעתם. ככה זה נמשך יותר משבוע. אחרי שבוע וקצת הופיע פתאום ראש הממשלה בן-גוריון כולו מחויך, והם כולם רצו אליו ואמרו לו: אדוני ראש הממשלה, איפה היית? לאן נעלמת? ובן-גוריון אמר להם: הייתי בבית של או נו – או נו היה ראש ממשלת בורמה – ישבתי עם שלושה מלומדים בודהיסטים במשך שמונה ימים ולמדתי מהם לעשות מדיטציה. אז אבא אמר לו: אדוני ראש הממשלה, זה מה שעושים בביקור רשמי? בישראל יש מתיחות עם הערבים, מדינה צעירה, בלגן – אתה יושב על הברכיים ומתרגל נשימות?  << אחרי_כן >> ובן-גוריון אמר: איש צעיר, התפקיד הראשון והחשוב ביותר של ראש ממשלה בישראל זה לחשוב. אני ראש הממשלה של המדינה המסובכת ביותר בעולם, אני צריך להיות בטוח שאני חושב טוב. קודם כול, זו כמובן המלצה טובה לכל המנהיגות הישראלית לעצור לפעמים, לחשוב על הדברים, לא להיסחף אחרי האירועים אלא לשאול את עצמך מה הדבר הנכון לעשות, ורק אז לפעול. דוד בן-גוריון חשב יותר טוב מכולם. החשיבה שלו הולידה את מדינת ישראל. הקמתה של מדינת ישראל היא תוצר של הגותם של שני אנשים: הרצל, החוזה המיוסר, לעיתים הטרגי, של מדינת היהודים המודרנית, ושל בן-גוריון – לא מיוסר, לא טרגי; מעשי, קשוח, חדור מטרה, גדול המנהיגים שקמו לנו. בן-גוריון הוא התשובה הניצחת לשאלה העתיקה: מה יוצר את ההיסטוריה, הנסיבות או האדם? התשובה היא שהנסיבות יוצרות את האדם. סערה נסיבתית כלשהי – כלכלית, דתית, לאומנית – יוצרת כאוס, המנהיגות הקיימת הולכת לאיבוד, ואז מתוך הכאוס מגיח מישהו שמצליח לאחד את כולם סביב המטרה. וזה יכול להיות פתרון נורא ושטני, כמו היטלר מול קריסת רפובליקת ויימר שהובילה לנאציזם, או שזה יכול להיות פתרון חיובי ומאחד, כמו במקרה של רוזוולט, שמתוך השפל הגדול מוביל את ה-New Deal ומציל את אמריקה. בן-גוריון הגיח מתוך הבלבול והכאב של העם היהודי עם רעיון רב-עוצמה. הוא אמר, בניגוד להרצל, שהציונות היא לא רעיון חדש, היא לא תגובה לאנטישמיות; הציונות היא רק דבר אחד: היא שיבת ציון. הציונות היא שיבת העם היהודי לארצו, ושיבת העם היהודי לארצו היא הביטוי העליון, המוחלט, של היות האדם יהודי. אתה לא יכול להיות יהודי שלם אלא בארץ ישראל. הוא אמר: אני ציוני אך ורק מפני שאני יהודי. אבל הוא אמר גם את ההפך – הוא אמר: אני יהודי קודם כול מפני שאני ציוני. היהדות שלי לא מוגדרת בבית הכנסת, אלא בעצם ההחלטה שלי לבנות בית לאומי ליהודים בארץ ישראל. היהדות שלי לא מתחילה בעשרת הדיברות, היא מתחילה באלוהים שאומר לאברהם: לך לך לארצך ולמולדתך. זה נשמע לנו היום פשוט, אבל זה לא. בן-גוריון הכריע, או ניסה להכריע, בשאלת היסוד של העם היהודי: האם אנחנו דת או לאום? ובן-גוריון אמר: אנחנו לאום. זה היה המהלך הגדול שלו. הוא אמר: הציונות היא תנועה לאומית יהודית, אין לה קיום בלי היהדות, אבל היהדות הזאת היא לא דתית; הרעיון המכונן שלה הוא רעיון לאומי. בשנים האחרונות יש ניסיון מתמשך קצת לכתוב מחדש את ההיסטוריה הציונית. היא מתוארת כאירוע של התעוררות דתית. אני מבין את המוטיבציה, אבל זה פשוט לא נכון. הציונות הייתה ברובה המכריע תנועה חילונית, וגדול הדור החילוני שלה היה דוד בן-גוריון. הוא לא חבש כיפה, הוא התחתן עם פולה בנישואים אזרחיים, אדוני שר הדתות, ובשיחה עם אלברט איינשטיין הוא אמר שתפיסתו את אלוהים נובעת בעיקר משפינוזה. בו בזמן הוא היה יהודי באופן הכי עמוק שאפשר. ב-1936, כשהוא צריך להצדיק בפני הבריטים את הדרישה של היהודים על ארץ ישראל, הוא אומר: התנ"ך הוא המנדט שלנו. והתנ"ך הזה שמונח ליד המיטה שלו הוא שלו באמת. הוא לא חיפש מתווכים, הוא לא הקשיב לרבנים – הוא חשב, אגב, שהתלמוד פחות חשוב מהתנ"ך – והוא לא היה זקוק לשום חיזוק או לשום אישור מבחוץ על היהדות שלו. הוא תפס את החילוניות – ובכך, אם יותר לי, אני תלמידו – לא כהיפוך של הדתיות – להיות חילוני זה לא ההפך מלהיות דתי – אלא כזרם ביהדות. החילוניות היא זרם ביהדות, תפיסה מודרנית לאומית שנותנת עומק רעיוני לשאלה הגדולה למה דווקא ארץ ישראל. כי בלי התנ"ך אין לנו תשובה על השאלה למה דווקא פה. אם ננתק מגע מן היהדות, מה יש לנו לחפש דווקא בארץ ישראל? איזו סיבה יש לנו לבוא דווקא למדינה מדברית, זעירה, שנמצאת במרכזו של רצף אסלאמי עוין ואלים? בן-גוריון אמר לנו: בין שהם עסוקים בכך או לא, בין שהם מכירים בכך או לא, החילונים שבוחרים לחיות בארץ ישראל עושים את זה בעיקר מסיבות יהודיות. לא בגלל שרק פה גורלנו וביטחוננו בידינו, אלא מפני שזה המקום היחיד בעולם שבו אנחנו מרגישים באופן העמוק ביותר שיש משמעות והסבר לקיומנו. ותחושת המשמעות הזאת היא חזקה יותר מכל איום ביטחוני, כמו שכתבו אבי שגיא וידידיה שטרן: גם כשמפציצים את תושבי הצפון, אין הם אורזים אלבומי תמונות ואין הם אופים מצות בחופזה. חזונו של בן-גוריון טען מהרגע הראשון שקיומו של רוב יהודי בארץ ישראל מבטיח גם את האופי היהודי של ארץ ישראל. החילוני הישראלי לא חושש מהתבוללות, מפני שאין אפשרות כזאת בחייו. גם אם בית הכנסת הוא לא במרכז קיומו, האנשים היחידים כמעט שהוא פוגש, שהוא מתחתן איתם, שהוא מבלה איתם ושהוא מדבר איתם הם יהודים כמוהו. החיים בארץ ישראל, להבדיל מהחיים בחו"ל, מציעים לחילונים קיום היסטורי מלא וגדוש שלא זקוק לגיבויה של דת ממוסדת. במקום לשים את המצוות במרכז החיים, אמר בן-גוריון, נשים במרכז את הבחירות שאנחנו עושים – את השפה שאנחנו מדברים בה, את השירות הצבאי, את הטקסים והסמלים שאנחנו משתמשים בהם. בן-גוריון עמד במרכזה של מהפכת סמלים יהודית: הדגל הוא טלית; ההמנון מדבר על נפש יהודי הומייה; מנורת שבעת הקנים עומדת פה בחוץ, בחצר הכנסת, מקבלת את פנינו כל בוקר בכניסה למשכן. אף אחד מהסמלים האלה לא כרוך בפולחן דתי, אבל כולם רעיונות יהודיים עמוקים. כמו שכתב אחד העם, הנביא הגדול של הזרם הרוחני בציונות: מותר לי לזכור את ירושלים לא רק בזמן עבודת הקודש. השבת היא יום מנוחה לאומי, יש לה אופי שונה משל כל יום אחר. החילוני הישראלי חוגג את ראש השנה, יושב עם המשפחה שלו בליל הסדר, לפעמים הוא אפילו צם ביום כיפור. ומעל לכול נמצאת היצירה העברית החדשה – ביאליק ואלתרמן ועגנון וארז ביטון וסמי מיכאל ולאה גולדברג ושלום חנוך וקובי אוז. אם אתה חילוני ישראלי, אתה בעצם מסורתי. אולי אתה לא שומר מצוות, אבל אתה יהודי מהרגע שאתה קם בבוקר ועד הרגע שאתה נרדם בלילה וחולם חלומות בשפת התנ"ך. יש משהו בדרך האמונה הזאת שאולי מוזר בעיני דתיים או בעיני חרדים, אבל כל האמונות מוזרות בעיני מי שלא מאמין בהן. בן-גוריון הצליח מפני שהתהליך הוא טבעי. יצרנו פה הוויה יהודית גועשת, חיונית, שנוגעת בכל תחומי החיים. האם זה הסבר שלם או צורת חיים יהודית מושלמת? ברור שלא. האם יש דבר כזה "צורת חיים יהודית מושלמת"? שוב, ברור שלא. אבל יש דבר כזה להיות יהודי בארץ ישראל. אנחנו יהודים ואנחנו ישראלים, אנחנו לא וילה בג'ונגל. אנחנו מפה, מהמקום הזה, מההיסטוריה הזאת. כביש 443, שעליו נסעתי היום בבוקר לכאן, נסלל על המשעול שעליו צעד שאול המלך בחיפוש אחר האתונות שלו. כמו שאמר בן-גוריון: מה שלא עלה בידי הרעיון עלה בידי המעשה. תודה רבה. יהי זכרו ברוך.
כן. אדוני היושב-ראש, כנסת נכבדה, הרגע הזה הוא ניצחון ההתמדה, מפני ששנים על שנים באופוזיציה עמדנו פה וניסינו להעביר דמי אבטלה לעצמאים, כי לעצמאים מגיע. מגיע לעצמאים, והם לא מבקשים שום דבר ולא ביקשו מעולם שום דבר שלא מגיע להם. מגיע להם מה שמקבלים השכירים, וזאת ההזדמנות לדאוג לעצמם בימים הקשים יותר. ואנחנו עכשיו יכולים סוף-סוף – אני הגשתי את זה שוב ושוב בזמן הממשלות הקודמות, וזה שוב ושוב נפל. אני, מפלגתי. זה יום גדול ליש עתיד.
זה יום גדול לעצמאים. זה יום משמח. ואנחנו - - -
אני לא אריב היום כי זה יום משמח, חבר הכנסת.
אנחנו היום עושים סוף-סוף את הצעד הראשון למען העצמאים, מפני שמישהו היה צריך לדאוג להם. בשביל זה קמה ממשלה טובה, ממשלת שינוי, העבירה תקציב, דואגת לעצמאים. אני מברך את כל העושים במלאכה על זה שהיום אנחנו סוף-סוף עושים את הצעד הראשון למען העצמאים במדינת ישראל. תודה רבה.
לא נצטרך אפילו דקה. אדוני היושב-ראש, כנסת נכבדה, נושא ההתיישבות הוא כמובן נושא מורכב, חשוב, לאומי, ציוני מן המעלה הראשונה. ולפיכך, אין מקום לעסוק בו בהצעת חוק פרטית. הוא עניין לממשלה – להתכנס, לחשוב ולעשות החלטות. תודה רבה.
אדוני יושב-ראש הוועדה, לאן לדעתך הולכות השיחות בווינה?
לאן, לדעת אדוני, הולכות השיחות בווינה? מה האפשרויות שעומדות בפנינו?
אדוני היושב-ראש, כנסת נכבדה, איך החוק הזה יכול להיות אנטי-חרדי אם כל מה שאנחנו מבקשים בו זה את מה שאנחנו מבקשים לילדים שלנו?
שני הילדים שלי שירתו, וכמו ששני הילדים שלי שירתו, אנחנו מצפים – – –
כל הרעיון בחיים משותפים – וזה חוק שעוסק בחיים משותפים – אומר שלכולם יש אותן זכויות ולכולם יש אותן חובות. זה לא חוק אנטי-חרדי, מפני שאני לא יכול להיות – אני חוזר על זה: אם החוק הזה היה אנטי-חרדי, היינו מציעים פה לילדים של החרדים, של חברינו החרדים, משהו שונה ממה שאנחנו מציעים לילדים שלנו, ואנחנו לא.
וזה גם לא חוק נגד עולם התורה, כי בכל תולדות היהדות תורה ועבודה הלכו יחד, יד ביד, ותורה והגנה על עם ישראל הלכו יחד, יד ביד, וגם בחוק הזה תורה, עבודה והגנה על מדינת ישראל ילכו יד ביד. ואנחנו צריכים להבין שאנחנו פה יחד, שאנחנו פה יחד – – –
הרעיון הוא שזה יאחד אותנו, לא יפריד אותנו. אתם רוצים לכעוס ואתם רוצים לצעוק, זה בסדר, אבל אף אחד לא עושה שום דבר נגדכם. עושים בשביל עם ישראל, בשביל ארץ ישראל ובשביל אחדות ישראל – – –
זו כל מהות החוק הזה ובגלל זה הוא יעבור גם פה, בכנסת ישראל. תודה רבה.
אדוני שר החוץ, בדיוק אמרתי שאני בתור רב הקפדתי להתעלם משאלת מספר האנשים בקהל שומעיי.
יואב, ביקשתי בתחילת הלילה להגיד הודעה אישית. יריב, אני בטוח שזה גם בשמכם. אני רוצה לברך את זקן חברי הכנסת בני בגין, שנכנס הלילה לשנתו השמונים. בני, אתה הדבר היחיד שמצליח לאחד את כנסת ישראל בלילה הזה, אז בשם כולנו, מזל טוב.
בפריימריז אני זוכר שרצית להיות עם סער, למה אז לא היית בעד ביבי? רצית להיות עם סער.
למה היית נגד ביבי בפריימריז? למה הלכת עם גדעון סער?
אדוני היושב-ראש, כנסת נכבדה, בני האמצעי ליאור שירת בשריון, והוא היה יוצא פעם בשלושה שבועות. היינו כל הזמן עסוקים בשאלה מתי הוא יגיע הביתה. יום אחד הוא צלצל ואמר שנתנו לו עוד יום ביציאה. כשהוא הגיע סוף-סוף, שאלתי אותו מה קרה. הוא אמר: היינו באיזה מסדר והיינו לא טובים, והמפקד נעמד וצעק עלינו: חבורה של אוטיסטים, ככה לא עושים מסדר. אני צעדתי קדימה ואמרתי: המפקד, אני מוכן שתגיד כל דבר, אני לא מוכן שתקרא לאנשים אוטיסטים. אוטיסט זה לא קללה. ומייד קיבלתי יום ביציאה. בלילה בא המפקד ואמר לי: למה אמרת את זה? ליאור אמר לו: כי יש לי אחות אוטיסטית, ואני נשבעתי לעצמי שאני בחיים לא אסכים שמישהו יגיד לידי "אוטיסט" בתור קללה. זה היה שווה לי יום ביציאה. המפקד אמר לי: הייתי מוכרח לתת לך עונש לפני כולם, אבל אני אומר לך שאני אכנס את כל החבר'ה, את כל המפקדים של חטיבה 401, ואני אכריח אותם שאצלנו לעולם לא יקראו יותר "אוטיסט" כקללה, או "מפגר" כקללה, או "נכה" כקללה, או כל מוגבלות אחרת. ככל הידוע לי, וזה כנראה נכון, מאז ועד היום בחטיבה 401 אסור לקלל בשימוש במוגבלויות, והיום כנסת ישראל עושה אותו דבר. כנסת ישראל באה היום ואומרת: אנחנו לוקחים אותם לתוך הקהילה, אנחנו לוקחים אותם לתוך החיבוק של החברה הישראלית, אנחנו משנים את היחס אליהם, אנחנו משנים את הטיפול בהם, אנחנו עושים כל מה שצריך להיעשות וכל מה שצריכים היינו לעשות מזמן. היום יום שני, אז מחר יום שלישי, אז ב-12:15 – – –
היום כבר יום שלישי, אז אני אאסוף את יעלי ואני אספר לה שהעברנו את החוק הזה, והיא לא תענה לי, כי היא אף פעם לא עונה לי, אבל היא תבין. אז בשמה אני רוצה להגיד תודה לאופוזיציה שתומכת. אני רוצה להגיד תודה לאחי הבכור מאיר כהן, שר הרווחה; לחיים, שר הרווחה הקודם; אני רוצה להודות מפה לשר האוצר. נדיר שהאוצר מתגייס ככה, הם התגייסו הפעם. אני רוצה להגיד תודה לכולכם בשם בתי. תודה רבה. (מחיאות כפיים)
אדוני היושב-ראש, כנסת נכבדה, כשיצאנו לדרך עם החוק הזה, יעלי הייתה עוד ילדה ועוד גרה בבית. היום היא אישה צעירה שחיה עם החברים שלה בבית לחיים. נולדת לך ילדה, ואחרי שנתיים מאבחנים אותה, ואז כל החיים אתה דואג. זה המצב היסודי שלי – שאני דואג לה. אני פה אז אני דואג לה, אני לא יכול להיות לידה, אני לא יודע לשמור עליה, אולי היא לא יודעת להגיד למישהו שקרה לה משהו, אולי כואב לה משהו ואין לה איך להסביר את זה; ואתה דואג לה כשהולכים לבריכה וילדים מתקרבים אליה; והולכים למסעדה ואתה דואג שהיא לא תגנוב אוכל מאיזה משולחן של אחרים, כי היא לא מבינה את ההבדלים. והיום אני דואג טיפה פחות, עכשיו שהחוק הזה עבר. לא, זה לא יעבור לי – זה המצב היסודי שלי ושל עשרות אלפי משפחות ברחבי מדינת ישראל, התחושה המתמדת של דאגה. יש לך ילד או ילדה ואתה כל הזמן פוחד, אבל טיפה פחות, כי עשינו משהו בעניין. אני רוצה להתחיל את רשימת התודות באופוזיציה. תבורכו ושמשמיים יברכו אתכם. זה כמעט בלתי נתפס, היכולת הזאת שהייתה בבית הזה לשתף פעולה סביב הנושא הזה. זה מה שאמור להיות הבית הזה – המקום שבו עובדים יחד כדי שנדאג פחות. אני מודה לאפרת על העבודה המופלאה שעשית. ומאיר, אחי הבכור, אתה יודע, יעל היא גם הילדה שלך, כי אתה אחי הבכור. ואני מודה לאיווט ליברמן. לא נהוג בחוקים להודות למשרד האוצר ולשר האוצר. הוא התגייס פה לגמרי. לא כל יום מעבירים סכום כזה. אני מודה למטה המיוחדים שלנו. אני אחזור הביתה ואנשק אותה בשם כולכם. תודה רבה.
אדוני היושב-ראש, כנסת נכבדה, יצחק רבין האמין בישראל חזקה. הוא הקדיש לזה את חייו, וזה הביא למותו. הוא האמין שישראל צריכה להיות בכל רגע נתון מדינה שעוצמתה אינה מוטלת בספק, שגורלה בידה, שקיומה תלוי רק בה. רבין הבין בכוח; הוא לחם כל חייו; הוא היה רמטכ"ל מלחמת ששת הימים; הוא היה חייל של המדינה. בגלל שהוא הבין בכוח הוא ידע שכוחה של מדינת ישראל צריך להיות בנוי על יסודות אמיתיים וחזקים במיוחד. הכוח לא נובע מאקדחים שמנופפים בהם – זהו נשקם של הפחדנים, זה היה נשקו של יגאל עמיר. עוצמתה של מדינת ישראל נבנתה בידי רבין וחבריו על יסודות אחרים לגמרי. היסוד הראשון הוא שלטון החוק. צה"ל, שרבין היה אחד מבוניו, הוא לא עוד כנופיה מזרח-תיכונית; הוא צבא שומר חוק של מדינה דמוקרטית. הוא צבא שלוקח על עצמו מגבלות של הפעלת כוח מפני שזה מה שבונה את הכוח – העובדה שהחיילים שלנו יודעים שהם משרתים בצבא שיש לו כללים ברורים. זה לא רק עניין ערכי, זה גם חלק מבניין הכוח; אם אין חוקים ברורים – אין שרשרת פיקוד, אין משמעת, אין יכולת לנהל את הצבא. אם כל אחד יכול לירות בכל פעם שמתחשק לו, זה לא צבא, אלה מליציות. אם אתם רוצים לדעת מה קורה כשנותנים לצבא להגיע למקומות האלה – אין בעיה, תסתכלו על המזרח התיכון, לא חסרות מדינות כאלה. בדיוק בגלל זה הן תמיד הפסידו לצה"ל במלחמות ישראל. אם אנחנו נהיה דומים לאויבינו – נפסיד במלחמה. היסוד השני של עוצמתה של מדינת ישראל הוא העובדה שאנחנו חלק מהצד המנצח של הקהילה הבין-לאומית – הצד של המערב הטכנולוגי והמתקדם. העוצמה הישראלית נשענת גם על המחויבות של העולם המערבי לביטחוננו. "עם לבדד ישכון" לא מקבל מסוקי אפאצ'י, לא מקבל גישה לצילומי לוויין מעל סוריה, לא מפתחים איתו כיפת ברזל ולא הופכים אותו לחלק מהתוכניות המדעיות והטכנולוגיות הכי מתקדמות בעולם. רבין, שהיה שגריר בוושינגטון לפני שמונה לראש ממשלה בפעם הראשונה, ידע את כל זה. היסוד השלישי הוא עוצמתה של הדמוקרטיה. לא במקרה הדמוקרטיה היחידה במזרח התיכון היא גם המדינה המצליחה ביותר במזרח התיכון. דמוקרטיה היא לא רק שיטה שלטונית צודקת יותר, היא גם השיטה היעילה ביותר. בלי דמוקרטיה אין סטרטאפ ניישן, אין אקדמיה מצליחה ואין מחקר מדעי מתקדם; אין זרם מתמיד של רעיונות יצירתיים שבונים את כלכלתה של המדינה ואת החוסן החברתי שלה. והיסוד האחרון של תפיסת העוצמה של רבין הוא השאיפה לשלום. כמו בהרבה דברים אחרים, הוא ראה את השאלה הזו באופן פשוט: האם ישראל תהיה חזקה יותר או חלשה יותר אם יהיה שלום? התשובה היא שהיא תהיה חזקה יותר. מפה, מהבמה הזו, מהתפקיד שאותו אני נושא עכשיו, פעם אחר פעם הוא הסביר לעולם שהוא לעולם לא יסכים לשלום שמחליש את ישראל, אלא רק לשלום שמחזק אותנו. רק שלום שהוא יצרן של עוצמה. לא בכל מחיר, לא בכל דרך, אבל בשורה התחתונה, אם יהיה שלום אמיתי – הביטחון הישראלי יתחזק, הכלכלה הישראלית תתחזק, החוסן החברתי הישראלי יתחזק, אז צריך לחתור לשלום. אלה היסודות של תפיסת העוצמה של רבין: החוק, הדמוקרטיה, הקדמה והשלום. ואז בא אדם שלא האמין בחוק, לא האמין בדמוקרטיה, לא האמין בקדמה ולא האמין בשלום, ורצח אותו. נהוג לומר שאפשר לרצוח אנשים אבל אי-אפשר לרצוח רעיונות. זה לא נכון, אפשר לרצוח רעיונות. הרעיונות היפים ביותר נרצחים בכל העולם כל יום. מה שיקרה עם תפיסת העוצמה של רבין תלוי בנו. תלוי במה שנעשה בשנים הקרובות. אם ישראל תזנח את שלטון החוק, תפרק את הדמוקרטיה שלה, תיקח אחורה את הקדמה ואת הקשרים שלנו עם הקהילה הבין-לאומית ותזנח לגמרי את השאיפה לשלום, אז היא תהיה מדינה חלשה יותר, והרעיונות של רבין ייקברו לצידו. אנחנו לא ניתן לזה לקרות. נכון שהרגע הנוכחי הוא לא רגע טוב לרעיונות האלה, אבל אנחנו לא מאמינים במה שאנחנו מאמינים רק כשמבטיחים לנו שזה יהיה קל, ואנחנו לא נאבקים על המטרות שלנו רק כשיש לנו תעודת ביטוח שזה יצליח. רבין לחם בקרב על ירושלים במלחמת העצמאות, הוביל את צה"ל במלחמת ששת הימים, הלך להיות ראש ממשלה. משם הלך לאופוזיציה, משם חזר להיות ראש ממשלה, מפני שהוא ידע שעל הרעיונות והאמונות שלך צריך להיאבק כל יום מחדש. זה לא בא בקלות. המבחן האמיתי הוא לא ההצלחות, המבחן האמיתי הוא הנפילות. רבין לימד אותנו, בחייו ובמותו, שבעסק הזה, שכולנו – כל המליאה הזאת – נמצאים בו, ניהול מדינות והתוויית הדרך, אתה נמדד בשאלה אם אתה מוכן ללכת עד הסוף: עד הסוף עם מה שאתה חושב שנכון, עד הסוף עם העקרונות והערכים שלך. אני עומד פה כראש ממשלת ישראל ואומר לכם מפה גם אחרי הרצח, גם אחרי כל מה שקרה מאז הרצח: זה עוד לא הסוף. יצחק רבין איננו עוד; הרעיונות שלו חיים איתנו. יהי זכרו ברוך. תודה רבה.
אדוני היושב-ראש, כנסת נכבדה, אני רוצה לפנות מפה לכל אימא לילדים שהצביעה לליכוד. אימא שיש לה שלושה ילדים – אחד בחטיבה, אחד התגייס לא מזמן, הגדולה התחילה ללמוד במכללה. אני רוצה לשאול את האימא הזו, שהצביעה ליכוד: זה מה שרצית כשעמדת בקלפי ושמת פתק של מחל?
זה מה שהצבעת בשבילו? זה מה שרצית, שבקול שלך תוקם הממשלה הכי קיצונית בתולדות המדינה? באמת רצית שאבי מעוז ילמד את הילדים שלך את תורות הגזע מבהילות שלו?
שהוא יגיד לבנות שלך שהן אזרחיות סוג ב' ושאסור להן להתגייס או לעשות קריירה? את באמת רצית שאיתמר בן גביר, עבריין אלים, שהורשע בתמיכה בטרור, יוכל להורות לשוטרים לא לעצור נערי גבעות ביצהר כשזורקים אבנים על חיילי צה"ל? את באמת רוצה לחיות במדינה עם משטרה פוליטית שהימין הקיצוני שולט בה? האלימות ברחובות שלנו היא בעיה רצינית, ואנחנו צריכים אנשים רציניים שיטפלו בה.
את באמת רוצה שבן גביר, שלא שירת יום אחד בצבא, לא ניהל דבר בחייו, ינהל את השב"כ, את המשטרה, את מג"ב – אופרציה של אלפי אנשים, שפועלים במקומות הכי מורכבים והכי נפיצים בעולם – את קולטת איזה חוסר אחריות זה? איך את מרגישה עם זה שההבטחה הראשונה של הממשלה החדשה, הדבר הראשון שהם סיכמו עליו הוא לשלם לתלמידי הישיבות יותר כסף מאשר לחיילי צה"ל?
כי זה חלק מההסכמים. שבערים חרדיות ישלמו פחות על תחבורה ציבורית.
הממשלה שלנו העלתה את המשכורות של חיילי צה"ל ב-50%. ממשלה החדשה מעדיפה לתת את הכסף של המיסים שלך - -
- - לצעירים בני 18 כדי לוודא שהם לא יתגייסו ולא יעבדו. הבת שלך שלומדת במכללה, שרוכשת עכשיו מקצוע, שתשלם מיסים כל החיים, למה לה הם לא רוצים לתת דמי מחיה? והילד שלך, שהולך עכשיו לצבא, איך הוא מרגיש עם זה שמוקמת פה עכשיו ממשלה שחצי מהשרים בה דאגו שהילדים שלהם לא יתגייסו?
הינה האנשים שמרצים לנו כבר שבועיים על המרדה ועל ממלכתיות.
כשעשית לנתניהו לייק באינסטגרם - -
- - חשבת שהחקיקה הראשונה של הממשלה לא תהיה בשביל אוכלוסיות חלשות, לא תהיה בשביל להוריד את יוקר המחיה, אלא בשביל לאפשר לאריה להיות שר, למרות שהוא ישב בכלא, יצא מהכלא, ואז שוב הורשע בפלילים?
את זוכרת כמה הם בכו פה נגד חוקים פרסונליים? כמה הם צעקו. יש חוק יותר פרסונלי ממה שאתם רוצים להעביר היום? משנים חוקי-יסוד כדי שאדם אחד, שהורשע בפלילים, יוכל לרמות את בית המשפט ולהיות שר. את יודעת שעוצמה יהודית קיבלה את המשרד למורשת ישראל. היא עכשיו מורשת ישראל. בנצי גופשטיין וברוך גולדשטיין במקום ואהבת לרעך כמוך - -
- - במקום שולחן השבת, במקום לחבק את האחיין הגיי שלך.
מוציאים את כולנו מחוץ לגדר.
מוציאים את כולנו מחוץ לגדר. הם נגד רפורמים, נגד קונסרבטיבים, נגד רוב מכריע של יהדות העולם. הם כבר מאבדים לנו את יהדות ארצות הברית. רוצים לשנות את חוק השבות, כדי שלא יגיעו הנה עולים מרוסיה ואוקראינה. אני לא מוכן לתת לכם בעלות על היהדות; היא לא שלכם. אתם לא יותר יהודים מאיתנו. הכותל גם שלנו, הקידוש בערב שבת גם שלנו, ונצח ישראל גם של כולנו.
זו לא ממשלת ליכוד. זו לא ממשלת נתניהו. נתניהו חלש, מבועת מהמשפט שלו, השתלטו עליו אנשים צעירים ממנו, נחושים ממנו וקיצוניים ממנו. סמוטריץ ודרעי ישלטו בממשלה הזו. נתניהו שותף זוטר.
זו לא ממשלה נורמלית. הם פירקו את משרד החינוך. יהיה במשרד החינוך שלט בחניה: שמור לשר החינוך, אבל הוא לא יהיה שר החינוך, כי הם נתנו את הסמכויות שלו לאנשים הכי קיצוניים במדינה. לשר הביטחון לא תהיה שליטה על הצבא ביהודה ושומרון. יושיבו לו שר במשרד שלא יהיה כפוף לו, יושיבו לו במטכ"ל אלופים ותתי-אלופים שלא הוא מינה, המתנחלים הכי קיצוניים יחלקו לצבא פקודות. זה מתכון לפיצוץ. אם אתם חושבים שאנחנו נשתוק מול כל זה אתם באמת השתגעתם. ניצחתם בבחירות, אני לא מתווכח עם זה.
אבל לא ניצחתם ולא תנצחו את הדמוקרטיה הישראלית. עצמאות בתי המשפט לא כפופה לתוצאות הבחירות.
תיקים פליליים לא כפופים לתוצאות הבחירות, וזכויות נשים לא כפופות לתוצאות הבחירות. אנחנו לא הפראיירים שלכם; אנחנו לא פה רק בשביל לשלם מיסים ולשלוח את הילדים שלנו לצבא. אנחנו אוהבים את המדינה הזו לא פחות מכם; אנחנו יהודים לא פחות מכם, ואנחנו לא ניתן לכם להרוס את הדמוקרטיה שלנו.
לחבריי באופוזיציה המתגבשת אני רוצה לומר: יש לי גם בשורה אחת טובה.
זה לא יחזיק מעמד. הם חושבים אחד על השני בדיוק מה שאנחנו חושבים עליהם. גם הם יודעים שהם מקימים פה ממשלה לא לגמרי שפויה. אנחנו ניאבק בה ואנחנו לא נוותר להם על המדינה האהובה שלנו. אלה החיים הפוליטיים.
אלה החיים הפוליטיים - - -
אלה החיים הפוליטיים: פעם אתה למעלה, פעם אתה למטה, אבל אתה לעולם לעולם לעולם לא מוותר. יהיה קשה, אז נעבוד יותר קשה, יהיה מאתגר – נילחם יותר. היושב-ראש היוצא מיקי לוי, אני רוצה לומר: אני גאה בך, אני אוהב אותך. התמודדת עם האופוזיציה האלימה, הממרידה, גסת הרוח ביותר בתולדות ישראל.
עשית את זה – אני חושב שהוכחתי את הנקודה לבד. עשית את זה ביד רמה - -
- - בממלכתיות, בשכל ובאהבה. עם ישראל התברך בך. תודה רבה, יקירי.
שר המשפטים, הוא לא הבין, אתה תיאלץ להתחיל מתחילת נאומך.
פשוט אנשים לא הבינו את החוק במקור.
אדוני היושב-ראש, כנסת נכבדה, לקואליציה הנכנסת יש סיסמה חדש: תקפצו לנו. אני לא יודע אם אתם עוקבים אחרי זה, חברי כנסת - - -
אני חושב שחבר הכנסת קיש פה - - -
זה רלוונטי, אגב. כמו שאמרתי, לקואליציה הנכנסת יש סיסמה חדשה: תקפצו לנו. אני לא יודע אם אתם עוקבים אחרי זה.
חברי כנסת, שרים לעתיד, כמובן השופרות בתקשורת, ברשתות, כולם רצים עם זה, "תקפצו לנו".
כל צעקה מוכיחה את מה שאני אומר. בטוויטר – האשטאג "תקפצו לנו"; באינסטגרם – "תקפצו לנו" בסטורי.
זה מה שהממשלה החדשה אומרת לאזרחי ישראל. זו הסיסמה שלהם, זו הגישה שלהם – שנקפוץ להם.
אתם משלמים מיסים במדינה הזאת? תקפצו להם. אתם עובדים? תקפצו להם.
אתם שולחים את הילדים שלכם לחינוך הממלכתי? תקפצו להם. לא מוצא חן בעיניכם מה שהם עושים עם הכסף שאתם עובדים קשה בשבילו?
אתם לא מבינים למה חצי מהשרים האלה לא שולחים את הילדים שלהם לצבא אבל הילד שלכם חייב להתגייס? תקפצו להם. זה קונספט חדש - - - ממשלה שאומרת לאזרחיה "תקפצו לנו".
קונספט חדש בתולדות הדמוקרטיה: ממשלה שאומרת לאזרחיה "תקפצו לנו, אנחנו לא עובדים בשבילכם".
והאזרחים אומרים בתגובה: אבל אתם אמורים לעבוד בשבילנו, אתם הממשלה הנכנסת, התפקיד שלכם הוא לעבוד בשביל כל האזרחים. והממשלה הנכנסת אומרת: יכול להיות, אבל אתם יודעים מה? תקפצו לנו.
רואים עליהם שזה משחרר אותם. כיף להם. כיף להיות ממשלה בלי החובה הראשונה של כל ממשלה: לעבוד בשביל האזרחים, לכבד את הזכויות שלהם. זה מה שהם תמיד רצו, להיות ממשלה בלי לשאת באחריות של להיות ממשלה. הם לא מנסים לשמור על איזון, אין להם עניין בחיים משותפים, אין להם עניין במינהל תקין, בשמירת החוק - -
- - בשמירת הקופה הציבורית, באיזון בין יהדות לדמוקרטיה, בין ביטחון לזכויות אזרח. כל הערכים הכי מקודשים של המדינה הזו הוחלפו מבחינתם בשתי מילים: תקפצו לנו.
בליכוד, אגב, כל כך התאהבו בקונספט, שהם אומרים את זה גם למצביעים שלהם. המצביעים שלהם אומרים להם: אנחנו לא מבינים למה אתם נכנעים ככה לחרדים ולציונות הדתית, למה נתניהו חלש כל כך, למה אתם מוותרים על כל מה שחשוב לנו.
ועל זה הם עונים לנו: הצבעתם לנו, פראיירים, תקפצו לנו.
כי הדבר המרכזי, המסר המרכזי של הממשלה הנכנסת הוא שאכפת להם רק מעצמם. לחרדים אכפת רק מהחרדים, לציונות הדתית אכפת רק מהמתנחלים, לליכודניקים אכפת רק מהמשפט של נתניהו, ומי שלא הם, מי שלא כמוהם, מי שלא הצביע להם יכול לקפוץ להם. הם לא יעבדו בשבילו, הם לא - - -
העיקרון הזה שממשלה אחראית לכל אזרחיה מבוטל מבחינתם.
העיקרון שאומר שהממשלה מחויבת לנהוג בכבוד, לגלות אחריות, להפעיל את המערכות למען האזרחים, לא חל עליהם.
אם מישהו בא אליהם ואומר להם: "אבל זה לא עובד ככה, יש חוקים, יש כללים", תשובתם המושכלת והמאוזנת היא "תקפצו לנו".
פעם אתה למעלה, פעם אתה למטה, פעם אתה בקואליציה, פעם אתה באופוזיציה - -
- - פעם אתה אומר לכל אזרחי ישראל שהם יכולים לקפוץ לך, ואז יש בחירות והם אומרים לך בדיוק את אותו דבר. תודה רבה.
אדוני היושב-ראש, חבריי חברי הכנסת - - -
תודה רבה, אדוני היושב-ראש. חבריי חברי הכנסת, השבעת הממשלה היא העברת מקל בלב לא שקט. אנחנו מעבירים את המדינה לידי הממשלה הנבחרת, ומן הראוי ברגע כזה לתת לכנסת ישראל ולאזרחי ישראל דוח מסודר על מצב המדינה. מתוך כבוד למעמד, אני רוצה להביא בפני הכנסת את הנתונים העובדתיים על מה שעשתה הממשלה, תחילה בהובלת נפתלי בנט – שזה הרגע לשלוח לו מכאן תודה גדולה – לאחר מכן בראשותי. כדי למנוע ניסיונות לשכתב את ההיסטוריה, צריך שיהיה ברור מה היה מצבה של המדינה ברגע העברת השלטון. ראש הממשלה הנכנס נתניהו אמר זה עתה שהמשימה הראשונה במעלה היא בלימת ההתעצמות האירנית. אני מסכים איתו. זה אכן האיום הראשון במעלה, עסקנו בו רבות בשנה וחצי האחרונות. בניגוד לכל התחזיות ונבואות הזעם, הממשלה שלנו הצליחה לעצור את החתימה המחודשת על הסכם הגרעין עם איראן. זה היה כרוך בעבודה מדינית מורכבת, חלקה הגדול מתחת לרדאר, מול הממשל האמריקאי, גם מול אירופה. התוצאה ידועה – ההסכם לא נחתם; הסנקציות על איראן נשארו בתוקף ואף הורחבו; משמרות המהפכה לא הוצאו מרשימת ארגוני הטרור; התיקים הפתוחים של איראן בסוכנות הבין-לאומית לאנרגיה אטומית לא נסגרו; בעת ביקורו של הנשיא ביידן בישראל, אני והוא חתמנו על הצהרת ירושלים ההיסטורית, שכוללת הסכמה על העיקרון שלישראל זכות מלאה להגן על עצמה ולפעול למניעת הגרעין האיראני בכל דרך שישראל תמצא לנכון. ההצהרה כוללת מחויבות אמריקאית לשיתוף פעולה כלכלי וביטחוני בהיקפים חסרי תקדים. במהלך הכהונה שלנו, ישראל ביצעה שורה של פעולות גלויות וחשאיות כדי למנוע את ההתעצמות האיראנית. הגברנו את המאמץ למנוע את ההתבססות האיראנית בסוריה, אבל ידה הארוכה של ישראל הגיעה גם הרחק מעבר לזה. התנענו וחידשנו פרויקטים ביטחוניים משמעותיים – שהוזנחו – לביצור עליונותה ושימור יכולותיה ההתקפיות של מדינת ישראל. כאמור, היו תקועים תקופה ארוכה, החזרנו אותם לפעילות. כל זה נעשה תוך דיאלוג אינטנסיבי, לעיתים נוקב, עם האמריקאים, אבל גם תוך חיזוק מעמדה של ישראל בארצות הברית. לא שילמנו מחירים מדיניים, לא הסכמנו לפתיחת הקונסוליה האמריקאית במזרח ירושלים. לא הסכמנו כמובן, בניגוד לכמה פרסומים ואמירות, לתת לאמריקאים שום זכות וטו על פעולות ישראליות. ולא הסכמנו כמובן, לחקירות בין-לאומיות של חיילי צה"ל ומפקדיו.
המשכנו וחיזקנו את הסכמי אברהם. פתחנו שגרירויות ונציגויות באיחוד האמירויות, מרוקו ובחריין. התחלנו דיאלוג מול הסעודים, שבשלב ראשון יאפשר למטוסים ישראליים לעבור מעל סעודיה ויאפשר לאזרחים ישראלים טיסות ישירות למכה בזמן החג'. אבל עשינו יותר מזה – הנחנו את היסודות להצטרפות סעודית מלאה להסכמי אברהם. הפרטים החסויים יועברו כמובן לראש הממשלה הנכנס. אם הממשלה החדשה תמשיך בנתיב שחצבנו, אפשר להגיע עם הסעודים לנורמליזציה מלאה תוך זמן לא ארוך. פתחנו את פורום הנגב, פורום כלכלי-ביטחוני עם ארצות הברית, מצרים, איחוד האמירויות ובחריין. ניהלתי כבר שיחות עם מלך ירדן, ובעבודה מדינית נכונה גם הירדנים יצטרפו לפורום הזה. פתחנו את פורום I2-U2 עם ארצות הבריות, הודו ואיחוד האמירויות. זה מיזם שכבר בונה פרויקטים כלכליים בכל רחבי המזרח התיכון, ופותח בפני הכלכלה הישראלית שווקים חדשים בהיקפי הענק. חידשנו את היחסים עם טורקיה: יש שגרירה באנקרה, חתמנו עם הטורקים על הסכם תעופה, והקמנו איתם מחדש את הוועדה הכלכלית המשותפת. שירות החוץ הישראלי עבר תהליך מזורז של שיקום. מינינו 74 שגרירים חדשים, הקמנו מחדש את מערך ההסברה הבין-לאומי, בדגש על הסברה דיגיטלית. ניהלנו קמפיין בין-לאומי נחרץ, מוצלח, נגד ועידת דרבן הרביעית – ועידה אנטישמית, אנטי-ישראלית. גרמנו לעשרות מדינות, כולל החשובות ביותר, להחרים את הוועידה. חתמנו עם האיחוד האירופי על הסכם הורייזן ועל הסכם הגג לשיתוף פעולה מדיני וכלכלי. אלה הסכמים שבשנים הקרובות יזניקו קדימה את המדע הישראלי, את הכלכלה הישראלית, את הקשר בינינו לבין אירופה. חתמנו הסכם גבול ימי היסטורי עם לבנון, שמבטיח את האינטרסים הביטחוניים והאנרגטיים של ישראל בצפון. חתמנו על הסכם שותפות אסטרטגית, ראשון מסוגו, עם בריטניה. חתמנו על הסכם סחר חופשי עם איחוד האמירויות והתקבלנו כמדינה משקיפה באיחוד האפריקני. בתחום הביטחוני, השנה וחצי האחרונות היו התקופה השקטה ביותר בעוטף עזה מזה 15 שנה. כזכור, הממשלה שלנו נכנסה לתפקידה מיד אחרי אירועי שומר חומות, והמהומות בערים המעורבות. כדי שהאירועים האלה לא יחזרו, התנהגנו מדיניות של אפס סובלנות כלפי בלוני הנפץ, כלפי כל ירי מהרצועה.
באוגוסט האחרון יצאנו למבצע עלות השחר מול איומי הטרור של הג'יהאד האסלאמי. באחד המבצעים המהירים, הקטלניים והיעילים שישראל ניהלה מעודה סוכלה ההנהגה הצבאית הבכירה של הג'יהאד האסלמי בלי שישראל ספגה אפילו הרוג אחד. במרץ האחרון התחלנו את מבצע שובר גלים, שנועד לחזק את מרחב התפר ולהעביר את הלחץ לתוך שטחי הרשות הפלסטינית. צה"ל, שב"כ והימ"מ פועלים גם בשעות אלה בשכם, במחנה הפליטים ג'נין, בכל מקום שבו יש התארגנות טרור שנועדה לפגוע בישראלים. אחרי הרבה מאוד שנים החזרנו את מדיניות הסיכולים הממוקדים נגד מנהיגי ארגוני הטרור. אני רוצה להבהיר, היות ששמענו הרבה דיבורים לא מבוססים בעניין, הוראות הפתיחה באש ברורות לכל חייל בצה"ל: אם מישהו בא להרוג אותך תהרוג אותו. אלה ההוראות. למרות כל האיומים ובניגוד לעבר התעקשנו לקיים בירושלים את מצעד הדגלים בתוואי המקורי. קיימנו את חגיגות יום ירושלים כסדרן, שמרנו על הסטטוס קוו בהר הבית, אבל מספר שיא של יהודים עלה לבקר בהר הבית בשנה האחרונה. חודש הרמדאן עבר השנה בשקט. הממשלה העלתה ב-50% את שכר החיילים. העברנו את תוכנית ממדים ללימודים – תוכנית שמממנת 75% מלימודי התואר הראשון לכל מי שהיה לוחם בצה"ל. בעיניי, זה ביטוי של סדר עדיפויות לאומי לכך שהממשלה שלנו הציבה בראש סדר העדיפויות שלה את המשרתים בצה"ל, את האנשים הצעירים, שמסכנים את חייהם כדי להגן על חיינו ועל גבולותינו. העברנו את רפורמת נפש אחת לנכי צה"ל והלומי קרב. מתחייבת פה מילה טובה לשר הביטחון היוצא, בני גנץ, שהפרויקט הזה היה בנפשו והוא קידם אותו באמת ללא לאות. הממשלה הוציאה את המדינה ממשבר הקורונה בלי סגר אחד, תוך שהיא מובילה מבצע חיסונים בהיקף לאומי. היינו המדינה הראשונה בעולם שהלכה לחיסוני בוסטר. שר הבריאות ניצן הורביץ ניהל את משבר הקורונה המתמשך בקור רוח ובמקצועיות, ועל כך נתונה לו הברכה. בתחום הכלכלי, האקונומיסט – העיתון הכלכלי החשוב בעולם – פרסם בשבוע שעבר את הסקירה השנתית שלו, שממנה עולה שישראל הייתה השנה הכלכלה הרביעית בחוזקה בעולם. זה הישג מרשים במיוחד, ומגיע הרבה קרדיט לשר האוצר היוצא, אביגדור ליברמן, על הנהגה כלכלית אחראית ומדויקת. העברנו תקציב מדינה ראשון אחרי שלוש וחצי שנים. התקציב הזה כלל שורה של רפורמות היסטוריות בתחבורה, באנרגיה, בתעשייה – נושאים ששנים היו תקועים, כמו גיל פרישה לנשים ופתיחה ליבוא מקביל. אי-אפשר לדבר על כלכלה בלי קצת מספרים, אני מצטער בפני מי שפחות מצוי: במהלך השנה האחרונה, מנובמבר עד נובמבר, המדינה רשמה עודף תקציבי של 7.5 מיליארד שקל. הכנסות המדינה גדלו ב-14.5%, היצוא הישראלי גדל ב-21%. ב-2022 הוא יחצה את רף ה-160 מיליארד דולר. בהנהגתנו, האבטלה התכווצה ל-3.06% – מהנמוכות בתולדות המדינה, אולי המספר היחיד שהוא עדיין בעייתי הוא האינפלציה, היא כרגע על 5.3%. זה גבוה מדי, אהל זה עדיין נמוך בהרבה מהאינפלציה באירופה או בארצות הברית. הממשלה התמודדה, כמו כל ממשלה אחרת ב-15 השנים האחרונות - - -
הממשלה התמודדה, כמו כל ממשלה ב-15 השנים האחרונות, עם יוקר מחיה שהפך להיות מכת מדינה. עשינו סדרה של פעולות כמו רפורמת הייבוא המקביל – השרה ברביבאי – הקפאת מחירי הדלק, הרפורמה בחקלאות. הממשלה יזמה כניסה לשוק הישראלי של רשתות זולות כמו Carrefour הצרפתית ו-Spar ההולנדית. כבר אפשר למצוא את המוצרים של Carrefour ברשתות השיווק. הם זולים בעשרות אחוזים ממוצרים מקבילים להם. כמובן, הגורם מספר אחת ליוקר המחיה ב-15 השנים האחרונות הוא הדיור. בהובלת השר אלקין, הממשלה הכפילה את השיווקים, הכפילה את העסקאות, הגיעה לשיא של כל הזמנים בהתחלות בנייה, הביאה לשיא את מספר הדירות שיצאו להגרלה בהנחה. כבר עכשיו אנחנו רואים בלימה בשוק. בסוף הרבעון הראשון של 2023 תהיה ירידה במחירי הדיור, אם הבנייה תימשך בהיקפים שבהם היא מתנהלת עכשיו, הירידה הזאת יכולה וצריכה להימשך. המשימה הראשונה במעלה של הכלכלה הישראלית בשנים הקרובות תהיה להכניס כמה שיותר אנשים למעגל העבודה. בהובלה שרת הכלכלה ברביבאי נערכה רפורמה מקיפה בזרוע עבודה. ב-2021 סיימו 70,000 בני אדם הכשרות עם השמה מקצועית. ב-2022, כמובן, המספר יהיה אפילו גבוה יותר. הממשלה הגדילה את התמיכה בקהילה הלהט"בית לשיא של כל הזמנים; הגדילה את התמיכה בארגוני הנשים ואת המאבק באלימות כלפי נשים לשיא של כל הזמנים. הממשלה העבירה תוכנית לאומית למאבק במשבר האקלים, שמיישרת קו עם האומות המתקדמות בעולם.
הפעלנו את תוכנית החומש לחברה הערבית.
הפעלנו את תוכנית החומש לחברה הערבית בשנה האחרונה.
היא תוקצבה בקרוב ל-5.5 מיליארד שקלים, הפעלנו כמובן את תוכנית מסלול בטוח לטיפול באלימות בחברה הערבית, שאותה הוביל סגן השר סגלוביץ'. היא הורידה את מספר הרציחות, היא הפעילה לחץ כבד על ארגוני הפשיעה, אבל יש עוד דרך ארוכה בעניין. אני רוצה להוסיף משהו בנימה אישית. מבחינתי, ההישג הכי גדול שלי השנה הוא לא שהייתי ראש ממשלה, אלא שהעברנו את חוק אנשים עם מוגבלויות, הקואליציה והאופוזיציה יחד, בהובלה של שר הרווחה מאיר כהן. השבוע ישבתי עם מנכ"לית משרד הרווחה לקבל ממנה עדכון. התקנות של החוק כבר לפני סיום. חבר הכנסת מרגי, שר הרווחה המיועד, אני משוכנע שאתה מבין ויודע שהחוק הזה הוא בנפשנו ושהמשפחות מחכות לו בנשימה עצורה. אלה עיקרי הדברים. אנחנו מעבירים לכם מדינה במצב מצוין, עם כלכלה חזקה, עם יכולות ביטחוניות משופרות והרתעה עוצמתית, עם מעמד בין-לאומי מהטובים שהיו פה אי פעם. תשתדלו לא להרוס את זה. אנחנו תכף חוזרים. תודה רבה.
תודה רבה, אדוני היושב-ראש. אדוני היושב-ראש, כנסת נכבדה, מה עושים כשקורה משהו רע? לא משהו רע כמו "תפסו לי את החניה" – משהו אפל ומסוכן ורע באמת. מה עושים כשעולה לשלטון ממשלה שתוקפת כל מה שקדוש לנו, ממשלה שמאיימת להפוך את ישראל למדינה לא דמוקרטית, תוקפת נשים, תוקפת להט"בים, תוקפת מיעוטים, מכניסה לבתי הספר של הילדים שלנו גזענות חשוכה, אומרת לנו שאנחנו פראיירים ונמצאים פה רק בשביל לשלם מיסים ולשלוח את הילדים שלנו לצבא? מה עושים עם זה? אנחנו יכולים ללכת הביתה ולראות סדרות, להגיד לעצמנו: זה לא שלי, זה לא מעניין אותי, אני אקטין את עצמי לנקודה, אני אראה תוכניות בישול עם חיים כהן עד שזה ייגמר. יש רק בעיה אחת עם הקונספט הזה: זה לא ייגמר. אין אף דוגמה בהיסטוריה, אפילו לא אחת, שבה שלטון דתי ולאומני אומר לעצמו: טוב, מספיק לי, אני אעצור. אני לא אנסה לכפות את דרך החיים שלי על אנשים שלא מסכימים איתי. בואו לא נעשה לעצמנו הנחות. בואו לא נגיד לעצמנו שהם רק מדברים ככה וזה לא יקרה, כי זה כן יקרה. הדחקות והכחשות לא יעזרו. כשסמוטריץ', בן גביר, אבי מעוז ודרעי מדברים, הם מתכוונים למה שהם אומרים, לכל מילה. אבי מעוז לא סתם מחזיק רשימות שחורות של להט"בים ופעילות בארגוני נשים; הוא צריך רשימות שחורות כי הוא רוצה להוציא ממערכת החינוך הומואים ולסביות וערכים ליברליים. הוא לא דרש וקיבל שליטה בתוכניות החינוך שנכנסות לבתי הספר של הילדים שלו; הוא דרש וקיבל שליטה בבתי הספר של הילדים שלנו. החרדים לא יוותרו פתאום על ההזדמנות להכפיל את תקציבי הישיבות ולשלם לאברכים יותר מאשר לחיילי צה"ל. אם יש מי שמוכן לתת לתלמידים שלהם בחינוך החרדי אלפי שקלים יותר מאשר בחינוך הממלכתי, אז הם ייקחו. מי יעצור בעדם בממשלה הזאת? סמוטריץ' לא דרש שליטה במינהל האזרחי כי זה התחביב שלו; הוא רוצה סיפוח, הוא רוצה לחזור לחומש ולאביתר ולהכשיר את המאחזים הלא-חוקיים. אם בשביל זה צריך לדרוס את הצבא, הוא ידרוס את הצבא. כשבן גביר דרש שליטה מוחלטת במשטרה ובמג"ב, באולפנים חשבו שזה משעשע – הזמינו אותו שוב ושוב לעוד ריאיון ועוד ריאיון, כי הוא מביא רייטינג. הם לא הבינו שאת הרייטינג הביא הפחד, העובדה שהוא רכב על פחד אמיתי של הציבור מפני האלימות ברחובות. הפחד אמיתי, הבעיה אמיתית, רק באיזה עולם זהו הפתרון? באיזה עולם הפתרון לאלימות הוא עבריין אלים שהוגשו נגדו 53 כתבי אישום ושהורשע שמונה פעמים? שהניסיון היחיד שלו בענייני משטרה הוא שהוא היה עצור אין-ספור פעמים? איזה סוג של היגיון נותן לו סמכויות שלא היו כמותן – על המשטרה, על מג"ב בשטחים, על הר הבית, על המקומות הכי נפיצים במזרח התיכון? חמש מערכות בחירות אמרנו שנתניהו ייתן להם הכול, שאין לו ברירה. הוא חלש בגלל המשפט שלו, והם צעירים ממנו ונחושים ממנו וינצלו את החולשה שלו עד הסוף. עכשיו זה קרה. פעם הייתי אומר: ראש ממשלה עם שלושה כתבי אישום פליליים חמורים, ואנשים היו מתחלחלים.
היום אנשים סבירים, הגונים - - -
היום אנשים סבירים, הגונים, אומרים לי: למה שלא תיכנס לממשלה שלו? ככה ערכים נשחקים; מה שנשמע מזעזע בפעם הראשונה הופך להיות הגיוני בפעם האלף. יש תקופות כאלה בחייה של כל מדינה; תקופות שבהן כל מה שנכון וראוי ומאוזן וסביר נמצא תחת מתקפה. ההתקפה הזו לא תיפסק מעצמה. הם לא יעצרו; הם לא יתאהבו פתאום בדמוקרטיה; הם לא יראו את האור ויגיעו למסקנה שהם מאמינים בערכים הליברליים של מגילת העצמאות. סמוטריץ', בן גביר ודרעי ימשיכו כל עוד אף אחד לא יעצור בעדם.
אם לא תהיה התנגדות, הם לא יאטו.
תודה, אדוני היושב-ראש. אני חוזר: סמוטריץ', בן גביר ודרעי ימשיכו כל עוד אף אחד לא יעצור בעדם. אם לא תהיה התנגדות, הם לא יאטו – הם יכפילו את הקצב. אם לא יקומו אנשים שיגידו: אנחנו לא מוכנים לזה – מבחינתם זה יהיה אישור לעוד כפייה דתית ועוד שתלטנות לאומנית ועוד ריסוק של שלטון החוק בישראל. מה שמכריח אותנו לשאול את עצמנו: האם אנחנו הולכים לעשות משהו בנדון? מפני שיום אחד אנחנו נסתכל אחורה על התקופה הזו, ומה שנראה זה את עצמנו – מה עשינו, מה לא עשינו, איך הגבנו בזמן אמת, איך הגבנו בזמן שהדמוקרטיה הישראלית והערכים הכי מקודשים שלה עמדו תחת מתקפה. ב-75 שנותיה של מדינת ישראל מעולם לא היה ספק לגבי השאלה אם היא תהיה מדינה דמוקרטית. עכשיו יש. יותר מספק. במאה ה-21 דמוקרטיות לא נופלות – הן נשחקות עוד קצת ועוד קצת, ואז מהר והרבה. אנחנו בשלב המהר והרבה. הדבר היחיד שיעצור את זה הוא אם תהיה התנגדות. אני לא קורא כמובן לעבור על החוק, אבל זה לא אומר שאנחנו צריכים לציית באופן אוטומטי לממשלה שמפרקת את יסודות החיים המשותפים שלנו. אם יגידו לנו שאנחנו צריכים להפריד בין גברים לנשים במרחב הציבורי, וירמזו לנו בחביבות שאולי עדיף השנה לוותר על מצעד הגאווה, וילחשו לנו שהגנה על שופטים ועל מפקדי צה"ל היא לא פופולרית, אנחנו צריכים לענות "לא" בחביבות – שלא נפריד, וכן נצעק וכן נצעד. גם לנו יש עקרונות מקודשים שאנחנו לא מוכנים לעבור עליהם. אם ידרשו מראש העיר שלכם, או מראש המועצה שלכם, לממן את התוספות לחינוך החרדי, שבו לא מלמדים מתמטיקה ואנגלית, יש לכם זכות מלאה להגיד שאתם לא מסכימים. זה הכסף שלכם. אם הממשלה רוצה לממן מאות אלפי אנשים שלא מתגייסים ולא עובדים, זה לא יהיה על חשבון הקהילה שלנו ולא יהיה על חשבון היישוב שלנו. אלה ימים קשים. ימים קשים דורשים אנשים קשים, אנשים שלא מוותרים בקלות, שיודעים במה הם מאמינים ומוכנים להיאבק על זה. אנחנו צריכים לעמוד באתגר הזה. הדרך הנכונה לעמוד בו, חבריי באופוזיציה, היא לעמוד בו ביחד. אם נעבוד יחד, נילחם יחד, נחבר את הכנסת עם הרחובות, עם הרשויות המקומיות, הממשלה הזו לא תחזיק מעמד. יש לא מעט דברים שאנחנו יכולים לעשות. לפני שנתיים הייתה פה קואליציה של 72 חברי כנסת – 72, לא 64. היו לה כל הסיבות בעולם להמשיך, אבל היא נפלה, כי שמנו מולה על השולחן את הערכים הנכונים. עשינו את זה פעם אחת. הפלנו ממשלה רעה והקמנו ממשלה טובה. נדע לעשות את זה גם הפעם. המתכון הוא נחישות ועבודה חכמה והיכולת לאחד כוחות. אני קורא לכנסת ישראל לאשר את הצעת האי-אמון. תודה רבה.
אדוני היושב-ראש, כנסת נכבדה, יש שאלה אחת שהממשלה החדשה לא מוכנה לענות עליה.
מי ישלם? מי ישלם את המחיר של כל מה שהם מעוללים עכשיו למדינת ישראל?
כשתפרוץ פה אינתיפאדה בגלל שבן גביר הוא רודף פרסום חסר אחריות, מי ישלם?
איזה עסקים יישרפו? איזה ערים יבערו? איזה תמונות ישודרו בכל העולם?
כשיריב לוין יסיים את ההפיכה השלטונית שלו וישראל תפסיק להיות דמוקרטיה - -
- - כי אם הוא יממש אפילו חלק מהתוכניות שלו אנחנו כבר לא דמוקרטיה – מי ישלם? מי ישלם את זה שלא יהיה בית משפט בישראל? מי ישלם על זה שמול עריצות השלטון לא יהיה לחלשים לאן ללכת?
מי ישלם כשיתחילו תביעות בין-לאומיות נגד צה"ל ומפקדיו ולוחמיו?
מי ישלם כשהם יוכלו לתבוע ולהשתיק ולדרוס כל מי שלא נכנע להם, כי יהיו להם שופטים פוליטיים שהם מינו לעצמם ויועצים משפטיים שהם בובות על חוט?
מי ישלם, במובן הפשוט ביותר, את החשבונות של מאות אלפי אנשים שהם רוצים לשלם להם כדי שלא יהיה להם מקצוע והם לא יעבדו? לחיות על חשבון אחרים.
מי ישלם את המיליארדים שרוצים להשקיע בכבישים למאחזים לא חוקיים ביהודה ושומרון?
כסף לא גדל על עצים, חבר הכנסת אמסלם.
כסף ממשלתי מגיע ממקור אחד - - -
מי ישלם את העלייה ביוקר המחיה שאתם מביאים? מי ישלם את התוספות בחינוך שאתם רוצים לתקצב?
מי יעמוד בפקקים, אם לא יהיו עבודות בשבת?
מי ישלם, חבר הכנסת אמסלם? מי ישלם כשארצות הברית תפסיק להיות בעלת הברית הקרובה ביותר של מדינת ישראל? אתה?
מי ישלם כשיתחילו סנקציות בין-לאומיות ונעמוד ליד הונגריה ופולין? אתה?
מי ישלם את המחיר של ממשלה מושחתת, אלימה, חסרת אחריות, עם ראש ממשלה שכולכם עושים עליו סיבובים, הרי?
כולכם עושים סיבובים על ראש ממשלה חלש, מי ישלם אותם?
אתם יודעים את התשובה, הרי: תמיד ישלמו אותם פראיירים ששילמו כל השנים.
השאלה היחידה תהיה, ונותרה: מה יקרה, חבר הכנסת אמסלם, כשהפראיירים כבר לא יוכלו לשלם יותר? תודה רבה.
שר המשפטים, שמעתי את דבריך בתשומת לב והאמנתי לכל מילה שלך. פתחת את דבריך בזה שאומרים לך שאנשים לא מבינים למה מהר ולמה עכשיו. אני לא שואל אותך למה מהר ולמה עכשיו, אני שואל אותך למה. זו השאלה האמיתית. מדיניות הממשלה הזו שאתם הקמתם היא תמיד לשים את האדם הכי קיצוני באיזשהו נושא על הנושא שלגביו הוא קיצוני: האיש הכי קיצוני בנושא הר הבית הוא אחראי להר הבית; האיש הכי קיצוני בנושא ההתנחלויות אחראי להתנחלויות; האיש הכי קיצוני בנושאים של גזענות, להט"בים ונשים אחראי לתוכניות חינוך; אתה איש הכי קיצוני בנושא המשפטי אז שמו אותך על הנושא המשפטי. שמו אותך על הנושא המשפטי כדי שתעשה בדיוק מה שאתה מאמין בו, ואני מאמין לך שאתה עומד מאחורי הדברים, רק הבעיה היא שכל האנשים האחרים שתומכים בך בממשלה עושים את זה מסיבות אחרות. אכן, 15 שנה אתה מדבר על זה ו-15 שנה המפלגה שלך אומרת לך: יריב, בחייך, זה יהפוך את מדינת ישראל למדינה לא דמוקרטית. פתאום עכשיו כולם אומרים: יריב צודק, אנחנו צריכים ללכת על זה. ואתה לא פטור מהשאלה למה פתאום עכשיו, אחרי 15 שנה שהיית קול בחשכה, ראש ממשלה עם שלושה כתבי אישום חמורים פליליים, והשר דרעי, עבריין מורשע סדרתי, והמפלגות שלהם, החליטו שהם מתייצבים מאחוריך. הם החליטו שהם מתייצבים מאחוריך - -
- - כי זה מועיל להם, והתוצאה היא הבעיה. התוצאה היא שכנראה אתם תצליחו להנדס עולם משפטי שבו יבוטלו כתבי האישום, יבוטלו ההרשעות, עבריין לא יהיה עבריין, חוק לא יהיה חוק. אבל אז מדינת ישראל תפסיק להיות מדינה דמוקרטית, כי למדינה שבה זה המצב אי-אפשר לקרוא דמוקרטיה. אני, אתה יודע, ממשפחה של הונגרים, אז אני מכיר מקרוב מה קרה בהונגריה. זה מה שקרה. הם אמרו כמוך – הם לא אמרו: אנחנו מבטלים את הדמוקרטיה; הם אמרו: אנחנו מחזקים את הדמוקרטיה. אורבן הוא האיש שטבע את המשפט" דמוקרטיה לא ליברלית". הוא רק טעה בדבר אחד: אין דבר כזה דמוקרטיה לא ליברלית. בפולין אמרו - - -
בפולין אמרו: דמוקרטיה, אבל נשמור על השופטים - -
- - נשמור על השופטים כדי שהם לא יסטו מדרך הישר, וביטלו את - -
- - עצמאות בית המשפט העליון, כמו שאתה מנסה לעשות, כי הקיצוניים בכל מקום הם דומים.
השאלה היא אם יש מישהו - -
יריב, אתה תעשה, אכן, את הרפורמה שאתה מאמין בה בכל ליבך ביושר אינטלקטואלי, והיא תהיה מוכתמת לנצח בידי זה שהיא נעשית מסיבות פליליות של אנשים פליליים ולא צריכה הייתה לקרות.
הדיון על הפרטים הוא דיון מיותר. אני מבין שזה מה שאתם רוצים, שנדון בפרטים כדי לתת לגיטימציה. אין דיון בפרטים - -
- - ישנה העובדה למה הרפורמה הזאת עוברת אחרי שכל כך הרבה שנים צעקת לבד בחשכה, והתשובה היא שלושה כתבי אישום חמורים - -
- - והתשובה היא התיקים של השר דרעי. תודה רבה.
אדוני היושב-ראש, כנסת נכבדה, יש לי שאלה למליאה: איפה בן גביר?
שישה פצועים בארבעה מקרי ירי בלוד – איפה הוא? לפני הבחירות אנחנו יודעים מה היה קורה: אחרי חמש דקות הוא כבר שם; אינסטגרם, טיקטוק, ראיונות בכל הערוצים, מבטיח לנו שאצלו לא יהיו דברים כאלה, הוא היה גומר את זה ביום. בפסגת זאב אתמול ילדה נפגעה מירי תועה, בת שבע וחצי, ישבה בבית, ירו לתוך הבית שלה. אני משאיר לכם לדמיין את סדרת הצילומים של בן גביר עם ילדה כזאת לפני הבחירות. עכשיו השר דני דין נעלם. אתמול במועצה האזורית אשכול, ליד שדה אברהם, ילדה בת 17 קלטה שעוקב אחריה מישהו חשוד, הקפיצו אנשי ביטחון, ברחה ברגע האחרון – אנחנו יודעים מה בן גביר היה עושה לפני הבחירות מסיפור כזה. האינסטגרם שלו היה נופל. הצוותים הרפואיים שובתים היום בגלל האלימות בבתי החולים כלפיהם, עוד מקרה ועוד מקרה ועוד מקרה. שוב מתקיפים אותם, שוב מרביצים להם. רופאים ואחיות שמצילים חיים מרגישים שאין מי שיגן עליהם. זה היבול של סוף שבוע אחד. מה קרה לסבב הראיונות הקבוע? ערוץ 12, 13, 14, ynet, וואלה, חמש עם, שש עם, מהדורה מוקדמת, מהדורה מאוחרת, חדשות הלילה. מנופף באקדחו, מבטיח לכולם שאחרי שבוע אצלו הכול ייגמר, הוא יראה להם. אנחנו יודעים בדיוק מה הוא היה אומר אז לשר לביטחון פנים. אז נשאלת השאלה: איפה בן גביר? ביטחון פנים זה עניין רציני. טיפול באלימות זה עניין רציני. אנשים רציניים צריכים לטפל בו, מומחים בהפעלת הכוח, לא מומחים באינסטגרם וטיקטוק. בן גביר עשה קריירה מלרכוב על הפחדים של האזרחים. הפחדים מוצדקים, רק באיזה עולם הוא הפתרון? באיזה עולם הפתרון לאלימות בחברה הישראלית הוא עבריין מורשע שעשה את כל הקריירה שלו בצילומי סלפי, שהניסיון היחיד שלו בתחום המשטרתי זה שהוא היה עצור אין-ספור פעמים?
אולי מוטב לממשלה למנות שר אמיתי לביטחון פנים.
כי אם יהיה שר אמיתי לביטחון פנים, בן גביר יוכל להתפנות לדבר היחיד בעולם שהוא טוב בו, שזה צילומים וראיונות.
עד אז, אנחנו נמשיך לשאול את השאלה הרלוונטית היחידה: איפה בן גביר? תודה רבה.
אדוני היושב-ראש, כנסת נכבדה, יש לי שאלה אחת לממשלה הזו: מה זה הבלגן הזה? חודש הממשלה קיימת, חודש שיגעתם את המדינה.
זו לא ממשלה, זו לא קואליציה, זו תאונת שרשרת. השר לענייני טיק-טוק, טוויטר וביטחון פנים, אחרי הפיגוע הקשה ביותר מאז 2011, עושה מסיבת עיתונאים להסביר שמי שאשם במצב זה היועצת המשפטית לממשלה, שלא חס וחלילה נחשוב שהוא אחראי למשהו. מזמינים אותו לקבינט, אז לפני שהוא הולך לקבינט הוא כבר עושה מסיבת עיתונאים להגיד את מה שהוא יגיד בקבינט, כדי שלא יהיה מצב שחס וחלילה נחשוב שהוא יקשיב לרמטכ"ל - -
- -  או לראש השב"כ או למפכ"ל שלו. נגמר הקבינט – העיתונאים מקבלים ממנו סטנוגרמה מסודרת, כל מילה שהוא אמר בקבינט בחוץ, כי האינסטגרם יותר חשוב לו מביטחון המדינה. שר הביטחון א' ושר הביטחון ב' רבים ביניהם. שר הביטחון ב' נותן הוראות למינהל האזרחי – שר הביטחון א' מבטל אותן. נתניהו חלש, הוא לא רוצה לריב עם אף אחד מהם, אז עד עכשיו הצבא לא יודע מי אחראי למה. שר המשפטים שם על שולחן הכנסת סדרה של חוקים מטורפים לגמרי להרס הדמוקרטיה הישראלית, אז יושב-ראש ועדת החוקה שם על שולחן הכנסת סדרה של חוקים עוד יותר מטורפים, שעוד יותר יהרסו את הדמוקרטיה הישראלית.
נתניהו הזמין כלכלנים - - -
חברת הכנסת גוטליב, אנחנו קלטנו שהכול משוגע לגמרי גם בלעדייך.
נתניהו מזמין כלכלנים כדי להסביר להם שריסוק הדמוקרטיה לא יגרום נזק לכלכלה – מתברר שהנזק כבר נגרם.
אומרים להם שהכסף לא יברח – מתברר שהכסף כבר בורח. אומרים שההייטק לא ייפגע – מתברר שההייטק כבר נפגע.
שר האוצר וראש הממשלה עושים מסיבת עיתונאים משונה, מודיעים לציבור שמחיר הדלק לא יעלה – מחיר הדלק מייד מזנק. אומרים לציבור שמחירי החשמל יעלו רק ב-2.5% – מייד מחירי החשמל עולים ב-7%. אין להם שום הסבר איך זה קרה או למה. הכול משוגע לגמרי.
הממשלה, שהבטיחה שקט ויציבות - - -
אדוני היושב-ראש, דווקא כשאני מסביר שהקואליציה הזאת מטורפת, לתת לה להמשיך לצעוק נראה לי סביר לגמרי, כי זה מוכיח את הנקודה.
הכול משוגע לגמרי. הממשלה שהבטיחה שקט ויציבות הופכת להיות האירוע המופרע ביותר בתולדות המדינה.
היושב-ראש, אני סומך עליך, ואני אומר לך, זה טוב, כי זה מוכיח את הנקודה ומסביר את הסיבה שאנחנו לא נשתוק, ואנחנו לא נפסיק להילחם בטירוף הזה, ואנחנו נילחם על המדינה שלנו ברחובות - -
- - ונילחם עליה בכנסת, ונילחם בבתי המשפט, ונילחם בכל דרך ובכל מקום בטירוף הזה עד שהוא ייגמר. תודה רבה.
כבוד נשיא המדינה יצחק הרצוג, ראש הממשלה בנימין נתניהו, נשיאת בית המשפט העליון אסתר חיות, אדוני היושב-ראש, כנסת נכבדה, מכובדיי כולם, זה יום הולדת עצוב של כנסת שהולכת לאיבוד. אני שואל את עצמי ואני שואל את חברי הבית: האם התכנסנו כאן היום כדי לציין את יום הולדתה של הכנסת, או שזה טקס הפרידה מהכנסת שהכרנו? הבית הזה סימל במשך 74 שנה את יכולתנו לחיות ביחד, את היכולת שלנו לגשר על פני המחלוקות, את הרעיון שאנחנו תמיד נאבקים ויש צד אחד שמנצח, אבל הצד השני לא נעלם; יש לו מקום ויש לו קול. הבית הזה סימל את העובדה שאנחנו שונים אבל יש לנו טוב משותף. בפעם הראשונה בחיי אני חרד מכך שזה לא ישרוד. אם הממשלה תשלים את תהליך החקיקה שהיא החלה בו, אי-אפשר יהיה לתקן את זה. השבר יהיה עמוק מדי. כבר עכשיו יותר ויותר אנשים אומרים לעצמם שאנחנו לא עם אחד, שהמדינה שלהם ויתרה עליהם.
חברי הקואליציה, חשוב לי שתדעו שאני לא מאיים, חלילה. אני משתף אתכם בדאגה גדולה מול תהליך שכבר קורה. ניצחתם בבחירות, איש אינו טוען אחרת. אתם עכשיו בשלטון. אבל עם הכוח באה האחריות. האנשים האלה האמינו במדינה הזו, האמינו שהם חלק מהחלום הציוני, והיום הם מרגישים שהמדינה שלהם לא רוצה אותם יותר. הם קמים כל בוקר, ועוד משהו שהם האמינו בו כל חייהם בכל ליבם חוטף מקלחת של בוז ולעג מהממשלה ומהקואליציה. השבת שלהם, העבודה שלהם, התרבות שלהם, המאבק שלהם על זכויות נשים, הצבא של הילדים שלהם, מגילת העצמאות שלהם, היהדות שלהם – כל מה שהם חשבו שהוא משמעותי וקדוש, כל מה שהם חשבו שמחבר בינינו, הפך להיות מה שמפריד בינינו. מה שקורה לנגד עינינו, מה שהחקיקה הזו מובילה אליו, זה סדר חדש שמבטל את כל מה שהכרנו. בסדר החדש הזה, אנשים עובדים חשובים פחות מאנשים שלא עובדים; אנשים שמשרתים בצה"ל חשובים פחות מאנשים שתוקפים את חיילי צה"ל; אנשים שלא שומרים על החוק חשובים פחות מאנשים ששומרים על החוק. בסדר החדש הזה, התפקיד שלהם הוא לשלם מיסים ולשלוח את הילדים שלהם לצבא, ושיאשימו אותם כל היום שהם לא מספיק פטריוטים ולא מספיק יהודים. הם לא יודעים מה לעשות עם זה. הם לא יודעים איך לחיות תחת שלטון שאומר להם: אנחנו לא הממשלה שלכם; אנחנו ממשלה רק של אנשים שהצביעו לנו, ואתם תשרתו אותנו ותשתקו. אתם לא אומרים את זה לרדיקלים ולא אומרים את זה לאנרכיסטים; אתם אומרים את זה לישראלים שעובדים קשה, משלמים מיסים, עושים מילואים, אנשים שהדבר היחיד שהם באמת רצו הוא שהמדינה שלהם תעריך את המאמץ שהם עושים. אבל היא לא מעריכה אותם יותר, והיא אפילו לא מקשיבה לכאב שלהם כשהם יוצאים לרחובות. הפתרון של יותר ויותר אנשים הוא להיפרד, להרים ידיים, להגיד: אין מה לעשות, הניסיון לקיים פה חברה ישראלית אחת נכשל, וצריך לחשוב על אלטרנטיבות אחרות. כל האלטרנטיבות האלה - -
- - מזעזעות את אמות הסיפים.
אני בנו של ניצול שואה. הרעיון שישראלים ישתמשו בדרכון גרמני או בדרכון פולני כדי לברוח מכאן שובר את ליבי. אסור שזה יקרה. אנשים מדברים בגלוי על זה שנתפצל לישראל וליהודה. אסור שזה יקרה. זה מפחיד, כי ישראל ויהודה זה משהו שנמצא בדנ"א שלנו. כל ילד לומד על זה בבית הספר. אם השלטון מייסר את העם בשוטים ומייסר אותו בעקרבים, בסוף העם קם ואומר: "מה לנו חלק בדוד ולא נחלה בבן ישי, לאהליך ישראל".
ואני אומר להם: אתם יצאתם מדעתכם. אנחנו לא יכולים לוותר על המדינה שלנו. והם עונים לי: אבל היא ויתרה עלינו.
המחיר של החקיקה שאתם מובילים עכשיו הוא לא רק מחיקת הדמוקרטיה; הוא ההתפרקות הכואבת של החיים המשותפים. אנחנו עם אחד, אנחנו משפחה אחת, וזה קורע אותנו. מהיום שהם עמדו על דעתם, אני אומר לילדים שלי: אין לנו מקום אחר בעולם. אין ליהודים מקום אחר בעולם שבו הם ירגישו בבית. עדיין אין לנו מקום אחר בעולם. אבל לא הכנתי אותם לאפשרות שהם לא ירגישו פה בבית.
הכוח בידכם. אתם יכולים להמשיך את התהליך, אתם יכולים להשלים את החקיקה, אתם רק צריכים להבין את המחיר: המחיר הוא אחדות העם; המחיר הוא שהחברה הישראלית לא תשרוד את זה. אם החקיקה תעבור, יהיו אנשים שיעזבו, יהיו הרבה אנשים שיוציאו את הכסף שלהם ואת העסקים שלהם, והיו הרבה מאוד אנשים שיישארו פה והכול ייראה אותו דבר, אבל הוא לא יהיה.
הם יגידו לעצמם: אין לנו - - -
כן, לזה התכוונתי. הם יגידו לעצמם: אין לנו דרך לעצור את הרס הדמוקרטיה, אבל גם אין דרך להכריח אותנו להמשיך להרגיש שאנחנו שותפים ואחים. לא יהיה קירוב לבבות. החיבור הישראלי הנהדר, שפעם עמד מעל כל מחלוקת ומעל על שוני, יימחק; זו תהיה גלות, רק בארץ. זה הדבר שתפקידנו למנוע. אני מחפש שותפים. אני מחפש שותפים שמאמינים שהתפקיד שלנו הוא למנוע את ההתפרקות של הישראליות ואת ההתפרקות של הרעיון המקודש שאנחנו עם אחד. אני מאמין בכל ליבי - - -
אני מאמין בכל ליבי שיש בקואליציה אנשים כאלה. אני משוכנע שיש בקואליציה אנשים שחרדים כמוני, שאומרים לעצמם בלילה בבית שאולי הם שותפים לדבר נורא, שלא רוצים שיירשם על שמם בדברי הימים שהם היו חלק מהקריעה לגזרים של החברה הישראלית. האנשים האלה יושבים פה עכשיו, ואני אומר להם: בואו נציל יחד את המדינה שלנו. אני מחפש את הרב שיפתח איתי ביחד את ספר יחזקאל - -
- - ויקרא בקול: "ולא יהיה עוד לשני גוים ולא יחצו עוד לשתי ממלכות". הלהבות הוצתו בבית הזה, אבל גם מטפי הכיבוי נמצאים בבית הזה. כל עוד יש סיכוי לעצור את החקיקה שמחלקת את העם הזה לשניים. נמשיך להיאבק, אבל אם היא תעבור, היא תחלק את העם הזה לשניים. נקודת האל-חזור של החברה הישראלית נמצאת במרחק של שבועות ספורים מאיתנו. אם תעבירו את החקיקה הזו, לא יהיה איך לתקן את זה. אין מזה חזרה, זה ישבור את גבה וליבה של החברה הישראלית. אם לא נעצור, הטקס הזה יתקיים כנראה גם בשנה הבאה, אבל הוא יהיה ריק מתוכן. במקום חגיגת יום ההולדת של הכנסת זאת תהיה האזכרה שלה. תודה רבה.
תודה רבה, אדוני היושב-ראש, כנסת נכבדה, ביום שני הייתה פה בירושלים הפגנת ענק, מפגן של עוצמה ופטריוטיות ומחויבות אזרחית. בעקבות ההפגנה שר המשפטים יריב לוין הוזמן לראש הממשלה נתניהו. הם קיימו דיון חירום ארוך, אמרו שהם ישבו ארבע שעות. כך צריך. אנחנו במצב חירום. אנחנו נמצאים בעיצומו של המשבר הלאומי הגדול בתולדות המדינה. המשבר הזה כבר פוגע בכלכלה. בכירי המערכת הבנקאית הסבירו אתמול לשר האוצר שהכסף כבר בורח מישראל, זה יפגע בפרנסה של כל אזרח ישראלי. המשבר פוגע בביטחון הלאומי. יותר מכול, עצם הרעיון שאנחנו עם אחד נמצא בסכנה. לממשלה יש אחריות. עם הכוח באה האחריות לחזק את הכלכלה, לחזק את הביטחון, לחזק את אחדות העם. הממשלה הזו עושה בדיוק את ההפך. נתניהו ולוין הביאו את זה עלינו, מן הראוי שהם יקיימו דיון חירום. רק שאחרי ארבע שעות של דיון חירום הם עשו מה שהם עושים תמיד: במקום לעשות משהו מהותי, אמיתי, אל מול משבר לאומי, הם המציאו עוד תרגיל ביחסי ציבור. לוין ורוטמן הודיעו בדרמטיות מזויפת שהם מזמינים את האופוזיציה לדיון לילי אצל הנשיא. הם ידעו, כמובן, שזו הצעה ריקה מתוכן. הרי לא רק אני, גם הנשיא אמר להם מראש שהם צריכים קודם להודיע שהם עוצרים את החקיקה לפני קריאה ראשונה; הם לא עשו את זה, כי כל מה שעניין אותם הוא ההודעה לתקשורת. הם אפילו לא טרחו לעדכן מראש את הנשיא שהם מזמינים את עצמם אליו הביתה, וזה אפילו לא נורא מנומס בעיניי. אז כדי לקדם בכל זאת הידברות לאומית, וכדי שלא ניקרע לשני עמים, אני רוצה לשים כאן על השולחן איך נראה הליך תקין, מה פירוש ועדה נשיאותית ואיך היא אמורה לעבוד. נקודת הפתיחה היא הודעה על עצירת החקיקה ל-60 יום לפני הקריאה הראשונה כדי לאפשר לנשיא להוביל את התהליך. 60 יום הם הרף עין בחיי הדמוקרטיה. 74 שנה חיכינו, לא יקרה שום דבר אם זה ייקח עוד כמה שבועות שבזכותם נציל את עם ישראל ממשבר נורא. ב-60 הימים האלה הנשיא יקים צוות מקצועי בראשותו שיוביל דיון לאומי במשכן הנשיא, שיתחיל קודם כול ביצירת תשתית מקצועית. הנשיא יזמין אליו את פורום קהלת ואת המכון הישראלי לדמוקרטיה, את מכון תכלית, ואת המכון למדיניות העם היהודי, הוא יזמין מומחים למשפט חוקתי מהאקדמיה ויגבש איתם נייר עמדה ראשוני שישרטט את ההסכמות וגם את חילוקי הדעות. במהלך גיבוש נייר העמדה הזה הנשיא יזמן גם את נגיד בנק ישראל והכלכלנית הראשית באוצר, את הרמטכ"ל ואת ראשי מערכת הביטחון, כדי למנוע מצב שבו החקיקה תגרום נזק כלכלי וביטחוני. כרגע אין תהליך כזה שבו יש בחינה מעמיקה ורצינית של ההשלכות הכלכליות והביטחוניות. בשלב הבא הנשיא יזמין אליו את נציגי המערכת המשפטית, בראש ובראשונה כמובן את נשיאת בית המשפט העליון, כבוד השופטת אסתר חיות, שופטים עליונים בעבר ובהווה, את היועצת המשפטית לממשלה, כדי לקבל מהם את תגובתם ועמדתם על נייר העמדה. בשלב הבא הנשיא יזמין אליו בנפרד את נציגי הקואליציה ואת נציגי האופוזיציה כדי לקבל את הערותיהם על הנייר. רק לאחר מכן צוות הנשיא יגבש את המלצותיו. ההצעה שהוא יגבש תונח בפני הציבור הישראלי, ואז הנשיא יוכל להזמין פעם נוספת את נציגי הקואליציה והאופוזיציה – הפעם ביחד – כדי לקיים משא ומתן רצוף בתיווכו, שיוביל לרפורמה אמיתית, מוסכמת, שלא תפרק את הדמוקרטיה ואת הפרדת הרשויות, אלא תחזק אותה. כך צריך להתנהל הליך רציני בנושא רציני, בניגוד להליך החפוז, חסר האחריות, המוטה וההרסני שמתנהל היום בכנסת. אמרתי פעמים רבות בשבועות האחרונים וגם בשנים האחרונות שאין מערכת שאין מה לתקן בה ואין מה לשפר בה, כולל המערכת המשפטית, אלא שאם רוצים לתקן, צריך לתקן בהליך תקין. אתמול בלילה ישבתי עם הנשיא הרצוג, קיימנו דיון מעמיק על הנושא, לא בפעם הראשונה. הנשיא הרצוג הוא הנשיא שנבחר ברוב הגדול ביותר בתולדות הבית הזה. הוא מקובל על שני צידי הבית הזה, והוא גם משפטן מוכשר. אם הוא יוביל את התהליך, אולי אף אחד לא יקבל את כל מה שהוא רוצה, אבל כולנו נקבל יותר; זה יהיה מתווה בר קיימה, הממשלה הבאה לא תרגיש שחובתה לבטל אותו מייד. אחדות עם ישראל והדמוקרטיה הישראלית יינצלו. חבריי בקואליציה, ניצחתם בבחירות. איש אינו טוען אחרת. אבל ניצחון בבחירות לא הופך כל מעשה שלכם לחוקי. הרי אתם לא יכולים מחר בבוקר להעביר חוק שאומר שלנשים אסור לצאת מהבית, ואתם לא יכולים להעביר חוק שלפיו למצביעי ש"ס מותר לעבור באור אדום, ואתם לא יכולים להעביר חוק שמבטל את הפרדת הרשויות ואת הדמוקרטיה הישראלית. מאות אלפי אנשים עלו ביום שני לירושלים. האנשים האלה הם ציונים, הם פטריוטים, הם מלאים באהבת ישראל; האנשים האלה הם משרתי המדינה ונאמניה וגם מפתחיה ובוניה; הם באו להגיד לממשלה שהם לא ישתקו ולא ישבו מן הצד ויראו איך ישראל הופכת לדיקטטורה. אנחנו אזרחים שומרי חוק, אבל אנחנו גם אנשים ששומרים על הילדים שלהם, על המדינה שלהם ועל הדמוקרטיה שלהם. אם הממשלה רוצה לעשות שינוי, היא צריכה את אמון העם. היא צריכה הליך נקי, הגון, ולא הליך שמושפע מהאינטרסים והבעיות האישיות של חשוד בפלילים ועבריין מורשע. בפני החברה הישראלית עומדות היום שתי אפשרויות: אחת טובה, ואחת איומה. אנחנו יכולים להמשיך מכאן כעם אחד, כחברה אחת, כאנשים שיש להם חילוקי דעות, אבל מעל הכול יש להם טוב משותף; או שאנחנו יכולים לא להמשיך. או שהממשלה הזאת תפרק במו ידיה את אחדות עם ישראל; במו ידיה תגרום לקרע שלא ניתן יהיה לאחות אותו, לפצע שלא יחלים, לפירוק החיים המשותפים שלנו. כולנו צריכים לתת הזדמנות לנשיא להוביל תהליך ראוי, שקוף ומקצועי, שבסופו תהיה לנו מערכת שלטונית יעילה יותר, הפרדת רשויות טובה יותר, ובעיקר – נמשיך להיות עם אחד. תודה רבה.
אדוני היושב-ראש, כנסת נכבדה, אני שואלת את עצמי רק דבר אחד היום – אם עוד אכפת לכם, אם אכפת לכם מזה שמה שאתם עושים היום מפרק את הכלכלה הישראלית, מבריח מפה כסף, בסוף הכסף הזה מיתרגם לשכבות החלשות ביותר בחברה הישראלית. אז אני שואל אם אכפת לכם שאתם פוגעים, בחקיקה הזאת, בשכבות הכי חלשות בחברה הישראלית. אני שואל את עצמי אם אכפת לכם מהביטחון, כי לא ביקשתם חוות דעת אחת מסודרת מה החקיקה הזאת תעשה לביטחון, מה היא תעשה לחיילי צה"ל שיהיו חשופים לתביעות משפטיות. ואני בעיקר שואל את עצמי אם בכלל אכפת לכם מזה שאתם מפרקים לשניים את העם הזה, שאתם חוצים אותו, שאתם מגיעים למצב של אנשים שונאים אחד את השני על בסיס העמדות הפוליטיות שלהם. כי יש רק שתי אפשרויות – או שעדיין אכפת לכם מעם ישראל ומדינת ישראל, ואז אתם תעצרו היום את החקיקה, או שלא תעצרו את החקיקה ואז מתברר שלא אכפת לכם. תודה רבה.
אדוני היושב-ראש, כנסת נכבדה, אני רוצה לפנות מפה לראש הממשלה האמיתי, יריב לוין. היות שאתה מנהל את הממשלה הזאת באמת, אתה צריך לזכור שעם הכוח באה אחריות. בעוד חצי שנה מעכשיו, כשהכלכלה הישראלית תהיה מרוסקת לגמרי על הרצפה, כי זה כבר מתרסק - -
- - בעוד חצי שנה, כשהביטחון הישראלי יהיה על הרצפה, כי הוא כבר מתרסק - -
- - בעוד חצי שנה, כשהמדינה הזו תהיה מפורקת מבפנים ואזרחים - -
- - יעסקו רק בלשנוא אחד את השני – הינה דוגמה - -
- - זה יהיה על ראשך, יריב לוין, כי אתה עכשיו ראש הממשלה האמיתי.
זה יהיה על ראשך כי אתה העדפת בתקופה הזו לתת למדינה הזו להתפרק רק כדי שתוכל לשנות את הרכב הוועדה למינוי שופטים, כמו שחלמת כל חייך.
אתה עכשיו ראש הממשלה האמיתי - -
- - האחריות היא עליך. האחריות למה שקורה עכשיו היא רק עליך, מפני שעם הכוח באה אחריות. ואל תבלבל לנו את המוח על הידברות בזמן שאתה מעביר את החוק.
אתה מעביר אותו עכשיו. על איזו הידברות אתה מדבר?
כל מה שבא לכם זה להעביר את החוקים בעודכם אומרים: הידברות, הידברות, הידברות.
אתה ראש הממשלה האמיתי. קח אחריות. תודה.
מי אתה שתטיף לי על אחריות? מי אתה? מי אתה?
היא לא נכבדה כשאתה עומד עליה.
אדוני היושב-ראש, כנסת נכבדה. אני מעדכן את הכנסת שבמהלך נאומו של ראש הממשלה, היה דיווח על עוד פיגוע בבקעה, פצוע אנוש. כמובן שהבית הזה כולו מתפלל לשלומו. זו אולי ההזדמנות להגיד: ראש הממשלה, אני שמעתי כל מיני דברים בחיי, לגייס דברים שאמרה אם שכולה ביום שקוברים את שני בניה כטיעון פוליטי, זה דבר שלא ייעשה, אני קורא לך לחזור בך. תראו במה מתעסקת היום הממשלה.
תראו במה מתעסקת היום הממשלה. הטרור הורג בנו, אתמול נרצחו שני צעירים נהדרים, האחים הלל ויגל יניב, זכרם לברכה.
מיליציות טרוריסטיות של מתנחלים קיצוניים עם רוח גבית של שרים וחברי כנסת עושות פיגועי נקמה בחווארה, אבל בוועדת החוקה לא עוצרים לדקה. במקום לרדוף אחרי מחבלים, הצבא צריך לרדוף אחרי טרוריסטים יהודים. אף אחד לא מבין מה המדיניות שלכם, איזה שר אחראי על מה. הממשלה איבדה שליטה, אבל לוין ורוטמן לא רואים בעיניים. הכלכלה מתרסקת, השקל יורד, יוקר המחיה לא מפסיק לעלות, עם ישראל נקרע לגזרים, אבל אתכם מעניין רק דבר אחד – להמשיך את מסע ההשמדה של הדמוקרטיה הישראלית. כמה זמן אתם חושבים שאפשר להמשיך את המשחק שאנחנו משחקים כאן? כמה זמן אתם חושבים שאנחנו נמשיך לעזור לכם להעמיד פנים שזו באמת כנסת וזו באמת דמוקרטיה, ומה שקורה פה הוא אירוע נורמלי?
אני יודע, אני יודע שאתם צריכים שיראו אותנו בכנסת ביחד, בשביל האמריקאים, בשביל המשקיעים, שיראו שהפרלמנט הישראלי מנהל דיונים כאילו אין פה ניסיון חיסול של הדמוקרטיה, כאילו הכול בסדר. הכול לא בסדר.
בואו נפסיק לעשות הצגות. האופוזיציה - -
- - לא נמצאת כאן כדי לשמש תפאורה בהצגות שלכם.
אם אתם תמשיכו עם תהליך החקיקה המטורף הזה, ישראל תפסיק להיות דמוקרטיה, וזה יהפוך להיות הפרלמנט ההונגרי. אני כבר נאמתי בפרלמנט ההונגרי, אין לי שום עניין לחזור לשם. כמה פעמים, ראש הממשלה, תחזרו על השקר הזה שאתם רוצים הידברות? בשבוע שעבר, ראש הממשלה האמיתי, יריב לוין, עמד פה וקרא להידברות, ומייד כשהוא סיים את דבריו עלתה להצבעה פסקת ההתגברות – לא ההידברות – כדי שיהיה ברור שהוא לא מתכוון ברצינות. לפחות אל תעליבו את האינטליגנציה שלנו. אתם לא רוצים הידברות. אתם רוצים צילומים של אנשים שיושבים ומנהלים שיחות ריקות מתוכן בזמן שהחקיקה נמשכת. אתם רוצים תמונות שידכאו את המחנה ויאפשרו לכם להגיד לאמריקאים ולקנדים, שיושבים פה ביציע, שאנחנו עדיין דמוקרטיה מתפקדת. רוצים הידברות? תעצרו את החקיקה. זה מה שהנשיא ביקש מכם, זה המינימום שמתחייב אם אתם לא רוצים לקרוע את העם הזה לשניים, לפגוע בצה"ל, לפגוע בכלכלה פגיעה אנושה. זה מה ש-11 חתני פרס נובל אמרו לכם, זה מה שמאות כלכלנים אמרו לכם, כולל נגיד בנק ישראל בהווה, כולל נגידי בנק ישראל בעבר. הרי לא הצלחתם למצוא אף כלכלן נורמלי אחד, אחד, שיתמוך בכם. כל מי שמבין משהו בכלכלה יודע שזה יפגע בפרנסה של כל ישראלי. אל תשלו את עצמכם שהפגיעה תהיה רק בהייטק, הראשונים להיפגע יהיו המפעלים בפריפריה. הרי כוח האדם יותר זול בירדן ובטורקיה, והתעשיינים פשוט יעבירו לשם את המפעלים שלהם. מה שאתם מובילים פה היום לא יפגע רק בבית המשפט העליון, לא יפגע רק בכנסת; זו מתקפה על כל מה שטוב ונכון והגון והוגן במדינה הזו. כל המפעל הציוני המפואר לא היה קם ועומד אם לא היינו דמוקרטיה ליברלית. הדמוקרטיה הליברלית היא זו שיצרה את כל מה שטוב במדינה הזו. היא זו שבנתה את צבא הגנה לישראל, את קופות החולים, את הפקולטות למדעים, את ההייטק, את הספרייה הלאומית, הרב קיש, את הכור האטומי בדימונה ואת מכון ויצמן. הדמוקרטיה הליברלית היא זו שיצרה את כל מה שאתם הורסים עכשיו: את היחסים המיוחדים עם ארצות הברית, את העוצמה הכלכלית, את שוויון ההזדמנויות, את העלייה מכל קצוות תבל, את הספרות, המוזיקה והאומנות. כל הדברים המופלאים האלה, כל הפסיפס העצום והנהדר של מדינת ישראל לא היה קורה אם לא היינו דמוקרטיה ליברלית, והוא לא יהיה אם לא נהיה מדינה שהיא גם יהודית וגם דמוקרטית. דמוקרטיה ליברלית זו לא רק שיטת השלטון שלנו; זה מה שאנחנו. בגלל זה המפגינים מניפים את דגל ישראל, בגלל זה מאות אלפי דגלי ישראל מתנופפים ברחובות, בגלל זה דגל ישראל הוא סמל ההתנגדות לממשלה שלכם. אם אתם נגד הדמוקרטיה הליברלית, אתם נגד מדינת ישראל. אם אתם מנסים להרוס את הדמוקרטיה שלנו, אל תקראו לעצמכם פטריוטים. המפגינים במחאה הם ציונים ופטריוטים. חצי מהממשלה שלכם מציגה את עצמה כלא ציונית. אתה לא פטריוט ישראלי ואתה לא ציוני אם אתה לא מאמין בזכויות נשים, בזכויות להט"בים, בזכויות החברה הערבית, בהפרדת הרשויות, בעליונות המשפט, בערכי מגילת העצמאות. אתה לא פטריוט ישראלי אם אתה שולח ילדים של אחרים להילחם בזמן שאתה דואג שהילדים שלך לא יתגייסו לצבא. אתה לא פטריוט ישראלי אם אתה מדבר על שלטון החוק אבל עובר על החוק, ואתה לא פטריוט ישראלי אם אתה קורע את העם הזה לשניים רק כי זה משרת את האינטרסים הפוליטיים שלך. למדינת ישראל היו לפניכם 36 ממשלות, ממשלות ימין, ממשלות שמאל, ממשלות אחדות. דבר כזה עוד לא היה – ממשלה שהיא נגד המדינה. אם אתם לא תעצרו, אתם הולכים להיכנס להיסטוריה, אבל לא בדרך שרציתם. בספרי ההיסטוריה יקראו לכם הממשלה האחרונה, הממשלה האחרונה של הדמוקרטיה הישראלית. עד אליכם אנחנו אמרנו לכל העולם ובכל מקום בעולם שישראל היא הדמוקרטיה היחידה במזרח התיכון; אחריכם, אם לא תעצרו, לא תהיה אף דמוקרטיה במזרח התיכון. לכל ממשלות ישראל, כל ה-36 שקדמו לכם, היו כמה מטרות יסוד שהיו זהות. הן רצו לחזק את הביטחון, הן רצו לשפר את הכלכלה, הן רצו לשמור על היחסים המיוחדים עם ארצות הברית והן רצו שהחברה הישראלית תהיה מאוחדת למרות כל המחלוקות. אתם עושים בדיוק את ההפך. הפכתם ליצרני כאוס. מביאים הנה לכנסת חקיקה שמביאה את מדינת ישראל למשבר הפנימי הגדול בתולדותיה, שפוגעת בכלכלה, פוגעת בביטחון, פוגעת ביחסים המיוחדים עם ארצות הברית והורסת את עצם הרעיון שאנחנו עם אחד; מביאים את כל החקיקה הזו בהליך חפוז, חסר אחריות לגמרי, בלי להקשיב לאף אחד. נותנים לשרלטן הזה, רוטמן, להחליף את כל השיטה השלטונית של ישראל תוך כמה שבועות כאילו כבר בא לכם כבר לראות איך זה ייראה כשמדינת ישראל תפסיק להיות דמוקרטיה ואין לכם סבלנות לראות מה יהיו ההשלכות.
בכל 36 הממשלות שקדמו לכם - -
- - בכל פרלמנט בעולם - - -
בכל פרלמנט בעולם הדמוקרטי - -
בכל 36 הממשלות שקדמו לכם, בכל פרלמנט בעולם הדמוקרטי, המצב הבסיסי הוא שהממשלה מעוניינת שיהיה שקט ותהיה יציבות, והאופוזיציה מנסה לייצר מהומה ובלגן. רק פה זה להפך – הממשלה היא היצרנית העיקרית של כאוס וטרלול, והאופוזיציה מנסה לשמור על המדינה. אנחנו לפני הרמדאן, כבר עברנו תחת הממשלה שלכם את הפיגועים הגדולים ביותר מזה יותר מעשור. השקל מתרסק, יוקר המחיה עולה ועולה, היחסים עם האמריקאים מתפרקים, ומה שמעניין אתכם זה לא לנהל מדינה אלא לרוץ קדימה עם חקיקה שמפרקת מבפנים את המפעלי הציוני. תעצרו את החקיקה המטורפת הזו, קחו פסק זמן, נלך לנשיא. בינתיים, אדוני ראש הממשלה האמיתי, יריב לוין, תעשו סדר בממשלה שלכם, תרחיקו את המשוגעים ממוקדי הכוח, ובעיקר – תפסיקו לקרוע אותנו כדי שנוכל לחזור להיות עם אחד. תודה רבה.
תודה. אדוני היושב-ראש, כנסת נכבדה, ראש הממשלה פתח היום את ישיבת הממשלה וקרא לאופוזיציה לבוא להידברות ולשים על השולחן הצעה משלה. זו כמובן אחיזת עיניים והונאה גמורה. אם אתם רוצים הידברות ולשמוע הצעות, מה אנחנו עושים כאן? למה אנחנו במליאה ביום ראשון? עשר שנים אני חבר כנסת, לא זוכר כזה דבר, שהמליאה פתוחה ביום ראשון. אם אתם רוצים הידברות, למה בוועדת חוקה ישבו כל הבוקר וטסו קדימה עם החקיקה? זו לא חקיקה, זו מחיקה. אתם מוחקים את הדמוקרטיה הישראלית. ראש הממשלה רוצה שנשים על השולחן הצעה, בבקשה. הינה ההצעה: תעצרו את החקיקה עכשיו, היום, לפני ההצבעה. במקום להצביע, נלך לבית הנשיא, נודיע שאנחנו נישאר שם עד שלממשלה תהיה חוקה, עד שלמדינת ישראל תהיה חוקה. במקום קובץ החוקים הדורסני, האנטי-דמוקרטי שהנחתם כאן, במקום המשבר הנורא שאתם מביאים על ראשנו – ערכי, כלכלי, ביטחוני, חברתי – נביא יחד מסמך שיחבר את עם ישראל. פרק א' של החוקה כבר כתוב, קוראים לו מגילת העצמאות. כנסת ישראל תכריז על המגילה כבסיס לחוקה, ואנחנו כולנו נחתום על זה שמדינת ישראל תהיה מושתתת על יסודות החירות, הצדק והשלום לאור חזונם של נביאי ישראל. יש כאן מישהו שהוא נגד? כולנו נחתום על זה שמדינת ישראל תקיים שוויון זכויות חברתי ומדיני גמור לכל אזרחיה בלי הבדל דת, גזע ומין; תבטיח חופש דת, מצפון, לשון, חינוך ותרבות. אני שואל שוב, יש כאן מישהו שהוא נגד? רציתם הצעה – הינה ההצעה. במקום חוק דרעי 3, במקום חוק הנבצרות, במקום חוק התרומות, במקום חוק החמץ, במקום הוועדה לבחירת שופטים, שהופכת לוועדה לבחירת מקורבים, במקום דריסה של בית המשפט העליון, יהיו לנו ערכים אמיתיים שיאחדו את המדינה הזו ואת העם הזה. אם אתם לא עוצרים את החקיקה והולכים על זה, אתם לא רוצים הידברות. אתם רוצים לרמות את כל העולם כמו תמיד, להעמיד פנים שאתם קוראים להידברות בזמן שאתם טסים קדימה עם החקיקה. תסבירו לי דבר אחד: מה כל כך דחוף לכם? מה הבהילות? מה אתם רצים ככה? מה ההיסטריה הזאת? הרי אם זו באמת הייתה רפורמה משפטית כמו שאתם טוענים, הייתם עושים אותה אחרת לגמרי. הייתם מביאים מראש כלכלנים שיסבירו איך זה ישפיע על הכלכלה. במקום זה אתם מופתעים מזה שהשקל יורד, מופתעים שהכסף בורח מהארץ, מופתעים מהמשבר שגרמתם לתעשייה. אתם יודעים למה אתם מופתעים?
אם זו באמת הייתה רפורמה משפטית, הייתם מקדישים את כל החודש האחרון לדיונים על השפעת החקיקה על הביטחון הלאומי - -
- - על תביעות בין-לאומיות נגד חיילי צה"ל, על היחסים עם ארצות הברית, על המילואים. לא טרחתם. הכול חפוז, הכול מבולגן. אחר כך אתם בהלם שטייסים לא מוכנים לבוא למילואים, בהלם שיחידות הסייבר מתרוקנות.
אם הייתם טורחים לעשות עבודה מסודרת, לא הייתם כל כך המומים. אתם רצים קדימה כי מה שמעניין אתכם זה לא רק החקיקה המטורפת הזו אלא כל הדברים שהיא תאפשר לכם מייד אחרי שהיא תעבור: כפייה דתית, להכריח אנשים עובדים לממן אנשים שלא עובדים, לפגוע בנשים, לפגוע בלהט"בים, לספח שטחים ולשדוד את הקופה הציבורית. אלה המטרות האמיתיות שלכם.
אם זה לא נכון, אם אכפת לכם עדיין מעם ישראל, תעצרו את החקיקה, ומחר נלך לנשיא להתחיל לעבוד על חוקה לישראל שמבוססת על מגילת העצמאות. תודה רבה.
אדוני היושב-ראש, כנסת נכבדה, אני רוצה להגיד, שאנחנו לא צריכים לשאול את עצמנו או לתהות, מה יקרה אם החוק הזה יעבור; אנחנו יודעים, כי זה כבר קרה קודם, כשעבר חוק החמץ המקורי, ב-1986. כשאני הייתי ילד, איש מעולם אפילו לא חשב לאכול חמץ בפרהסיה בחג הפסח. גם חילונים גמורים, שלא שמרו כשרות או לא שמרו על חמץ בפסח, הקפיאו או הסתתרו או ישבו בבית – מתוך כבוד לאחר, מתוך כבוד למסורת, מתוך הבנה שאתה לא רוצה לפגוע בשכניך שהם שומרי מסורת. ואז, ב-1986, עבר חוק החמץ. אחרי שנה, אנשים כבר עשו מנגלים בים. אחרי שנתיים, בכל פארק אכלו חמץ. אחרי שלוש שנים, מסעדות נשארו פתוחות. כי אנשים לא אוהבים שמנסים לכפות עליהם את הדת. מצד שני, אנחנו גם יודעים מה קורה כשאנשים מבקשים אחד מהשני לנהוג בכבוד. אנחנו יודעים את זה, מפני שאני מעולם לא הזזתי את האוטו שלי ביום הכיפורים, למרות שאין חוק יום הכיפורים. למה? מפני שאני מכבד את שכניי. יש לי שכנים דתיים, ואני רוצה שהם ירגישו טוב במדינת היהודים; ואני אוהב את העובדה שליום הכיפורים יש צביון יהודי, ואף אחד לא ניסה לכפות את זה עליי. כמו שאף אחד לא ניסה לכפות עליי לעשות ברית מילה לילדיי, וכמובן שלשני הבנים שלי עשו ברית מילה. כשאתה כופה, האפקט המיידי הוא הפוך. אם אתם תעבירו את החוק הזה, תהיה לו רק השפעה אחת: יהיה הרבה יותר חמץ בבית החולים.
חבר הכנסת סעדה, אתה מרשה לי לענות? אני מכבד גם אותך, אתה מרשה לי לענות לך?
אני לא חושב שאתה צודק, אבל בוא נניח שאתה צודק, זה מצדיק חילול חג? זה מצדיק שאנחנו נעביר פה חוק, שיגרום לזה שבסוף הרבה יותר אנשים יבואו עם חמץ לבית חולים, כי הם יגידו: לי אף אחד לא יכול לעשות. אני מבין, שבכל דבר במדינה הזאת, עכשיו, מבחינתכם, אשם בית המשפט.
אז כל מה שנאמתי פה וכל מה שדיברתי פה הוא על מבחן התוצאה. במבחן התוצאה, כמו בכל חוק שעבר פה בכנסת, שעסק בכפייה דתית, האפקט יהיה הפוך. האפקט יהיה, שיהיה חמץ בבתי חולים.
חבר הכנסת סעדה, נהגתי בך בכבוד, למרות שאתה קורא קריאת ביניים, אני רק מבקש שתנהג בי באותה מידה. מה שיקרה, הוא בגלל החקיקה הזאת יהיה פה חילול השם הרבה יותר גדול. עכשיו, ישאל כל חבר כנסת שהוא חובש כיפה, שהוא מאמין, שהוא מסורתי, שהוא דתי ושהוא יהודי, שישאל את עצמו, לפני שהוא לוחץ היום עם האצבע על ההצבעה, או מצביע בהצבעה שמית, האם במצפון נקי הוא מוכן להצביע על חוק שאין שום ספק לאף אחד, שהוא הולך לגרום לחילול חג הפסח במדינת ישראל? תודה רבה.
אדוני היושב-ראש, כנסת נכבדה. כמובן, בהמשך לדיון שמתקיים בימים אלה על נושא הסרבנות, אני מתנגד לכל סרבנות. השירות בצה"ל הוא ערך עליון. אבל יש גבול לצביעות של הממשלה הזו, כשהיא מדברת - - -
כשהיא מדברת סרבנות, כשיש - -
- - בממשלה שתי מפלגות, שסרבנות לשירות בצה"ל היא המהות שלהן.
אתם הקמתם ממשלה עם שתי מפלגות שכל מה שהן שעושות עכשיו הוא לדאוג שהסרבנות לצה"ל תהפוך להיות חוק במדינת ישראל.
אז אתם מטיפים לפטריוטים ישראלים שרק דואגים למדינה שלהם?
השר קיש, שאלת איפה היינו בהתנתקות. אני אגיד לך איפה היינו: לא בבניין הזה. את ההתנתקות העביר הליכוד. הליכוד. אפילו לא קדימה. השקרנים שלכם אומרים שזו קדימה. לא, ההתנתקות הייתה בספטמבר, קדימה הוקמה רק בנובמבר.
אתם עשיתם את ההתנתקות. תבואו בטענות אל עצמכם. ולעניין האנרכיסטי – אנרכיסטים זה שר שאומר "לכו לעזאזל" לטייסים שלנו ושרה שאומרת "נפולת של נמושות" על החברים שלך בטייסת. אלה האנשים שהם אנרכיה. זו ממשלת האנרכיה והכאוס, שמפרקת את המדינה הזאת לחתיכות, פוגעת בכלכלה. 255 כלכלנים, המשקיעים הכי גדולים במדינת ישראל, הודיעו אתמול במכתב לראש הממשלה שהם מפסיקים להשקיע בישראל בגלל הטירוף שלכם. ואתה עומד פה ומדבר על ההתנתקות. אתם עשיתם את ההתנתקות, לא אנחנו. אנחנו לא היינו פה. יש עתיד לא הייתה קיימת בכלל, ישראל ביתנו לא הייתה פה. למה אתם מבלבלים את המוח וכמה אפשר לשקר?
אדוני היושב-ראש, כנסת נכבדה, ראיתי איך חברי הכנסת של הליכוד דוהרים לתוך המליאה, כדי להתנגד להצעת חוק, שמטרתה למנוע אפליה כלפי המזרחים. שנים על שנים אנחנו יושבים פה, סופגים את ההשמצות הגזעניות שלכם.
באו תסבירו לי דבר אחד. תסבירו לי דבר אחד, איך אתם מסבירים - - -
תסבירו לי דבר אחד: איך אתם מסבירים את זה שבצמרת יש עתיד יש הרבה מזרחים מאשר בליכוד?
בחמישייה הראשונה של יש עתיד ארבעה מזרחים. אצלכם רק שניים.
מאיר כהן, שנולד במוגדור, וגדל במעברת ירוחם.
אורנה ברביבאי – משפחה עירקית, דירת חדר בעפולה.
מירב כהן – שני הורים מרוקאים. קארין אלהרר – שני הורים מרוקאים. איפה זה אצלכם? העשירייה הראשונה – יותר מזרחים מאשר בליכוד, חבר הכנסת אמסלם. יותר מזרחים.
אתם מדבר איתנו על גזענות? לא נמאס לכם?
מירב בן ארי – הורים טריפוליטאים מנתניה.
מיקי לוי – שכונת הפחים, פה בירושלים, משפחה של יוצאי כורדיסטן.
איך אתם מסבירים את זה שאצלנו יש הרבה יותר מזרחים מאצלכם?
אתם יודעים למה אני עומד פה ומדבר על זה אחרי שנים ששתקתי? כי הכלה של הבן שלי, ילדה מופלאה, חצי מרוקאית, חצי טורקייה - -
- - אמרה שנמאס לה שאתם מדברים בשמה, חבורה של גזענים.
תצביעו בעד הצעת החוק. תודה רבה.
אדוני היושב-ראש, כנסת נכבדה. במסגרת זה שיוצא לי בכל שבוע לעלות לפה ולהפריך שקר אחר של הקואליציה, הגיע הזמן לרדת מהשטות הזאת, כאילו – הם אומרים: אתם לא מיניתם שופטים מזרחים; 30 שנה הליכוד בשלטון, לא טרחו למנות שופטים מזרחים.
כל פעם שהם היו צריכים למנות, מינו או דתיים או מתנחלים, העיקר לא למנות מזרחים. אנחנו מינינו את השופטת כנפי שטייניץ, שהיא מזרחית, כי התברר שאפשר. אגב, בוועדה לבחירת שופטים היה אדם אחד שהתנגד נמרצות לבחירתה, שמו שמחה רוטמן. הוא היה נגד. אז שיפסיקו עם השטות הזאת, שאנחנו לא רצינו לבחור שופטים מזרחים, כש-30 שנה הם לא בוחרים שופטים מזרחים. אדוני היושב-ראש, אתה אמור לכעוס על זה. אז אנחנו רוצים להגיד, שאנחנו בעד גיוון בית המשפט, אבל הדרך הנכונה היא לא שהם יעקמו ויעוותו את הוועדה למינוי שופטים וימנו לנו עוד שבועיים את ברדוגו לנשיא בית המשפט העליון. תודה רבה.
אדוני היושב-ראש, כנסת נכבדה, בדרך כלל כשכנסת ישראל מחוקקת חוק היא שואלת את עצמה איך בדיוק הוא יתרגם את עצמו לעולם האמיתי. לא תמיד אנחנו יודעים. אנחנו מחוקקים, אחר כך החוקים מקבלים תקנות, עוברים לחיים האמיתיים, ואתה לא יודע איך זה בדיוק יעבוד. החוק הזה, אנחנו יודעים בדיוק איך הוא ייראה בעולם האמיתי, כי כבר עברנו את זה. בשנת 1985 מדינת ישראל כולה תמיד שמרה מאוד בקפידה – חילונים, דתיים, מסורתיים, חרדים, כולם שמרו על כך שפסח יהיה כשר ולא יהיה חמץ בפסח. אנשים, גם מהמשפחות הכי חילוניות, הגעילו כלים לקראת הפסח. היה ברור מאוד שזה חג שמכנס את כולנו לאיזה מקום של אהבת ישראל ואהבת היהדות. ואז ב-1986 עבר חוק החמץ הראשון, שגם עליו אמרו את כל מה שנאמר פה היום – שזה רק טכני, שזה רק לרשויות שמעוניינות. באותה שנה בפעם הראשונה אנשים התחיל לעשות מנגלים בחופים, משפחות שמו לחם ליד המצות על שולחן הפסח, אנשים אמרו לעצמם: אוקיי, אם כופים עליי, אז לא. כי אפשר לכפות על אדם לא לאכול חמץ, אי-אפשר לכפות עליו להאמין ביציאת מצרים. ומה שקרה, מ-1986 התחיל תהליך שפירק את איך שחג הפסח נראה בהרבה מאוד משפחות בישראל. יותר ויותר אנשים אמרו: אוקיי, מנסים לכפות עליי, אז התשובה היא לא, כי יש לי זכויות ולא יכפו עליי את היהדות. ומה שאתם עושים עכשיו - - -
ומה שאתם עושים עכשיו יכפיל את זה וישלש את זה, וילדים בני 16 יחשבו שזה מצחיק לזרוק לחמניות בתוך בתי חולים, ומשפחות יפסיקו לשמור על פסח. פרקי אבות ה': "כל המחטיא את הרבים אין מספיקין בידו לעשות תשובה". זה מה שאתם עושים עכשיו, מחטיאים את הרבים, ואתם תגרמו לזה שחג הפסח יהיה הרבה פחות פסח, ואנשים פחות ישמרו חמץ - - -
כי אתם לא תכפו עלינו את היהדות.
אין לי כזה שיגעון גדלות שאני יכול להחליף את מירב בן ארי.
אדוני היושב-ראש, כנסת נכבדה, היום מלאו שלושה חודשים להקמת הממשלה והיא כבר טוענת מובילה לתואר "הממשלה הכושלת והמטורללת בתולדות המדינה". הממשלה הזאת נבחרה כשהבטיחה דברים מאוד מוגדרים דווקא, לזכותה ייאמר. היא אמרה: נטפל בביטחון, נטפל בכלכלה, נטפל בביטחון האישי. ותראו מה קרה: הביטחון במשבר אדיר; צה"ל, צבא העם, נקרע לגזרים; החיזבאללה – אין לו שום בעיה לעשות פיגועים בתוך מדינת ישראל. אנחנו רואים מה קורה ברמדאן, אנחנו רואים את הפיגועים הקשים ביותר שהיו במדינה מזה 12 שנה. שוב ושוב. בכלכלה אנחנו מדברים על השמדת הערך הגדולה ביותר ב-75 שנות המדינה. ההייטק הישראלי מתרסק, ואיתו יחד מתרסקת הצריכה הפרטית. כל המספרים הכלכליים בנפילה חופשית. יוקר המחיה עולה ועולה. הבטחתם שתטפלו ביוקר המחיה – מה קרה? בביטחון האישי – סתם קחו נתון אחד: בתקופה המקבילה אשתקד, כשאנחנו היינו בשלטון נרצחו 17 בני אדם במגזר הערבי. בתקופה הזו נרצחו 31. לא אמרתם שבזה אתם הולכים לטפל? ליצן הטיקטוק לא הבטיח לציבור שהוא ידאג לזה שאף אחד לא ירים פה ראש? בכל נתון. אני מוכן ללכת עם כל נציג מהממשלה, ללכת נתון אחרי נתון, פרט אחרי פרט, בכל צורה אפשרית. החיים במדינת ישראל הורעו באופן ניכר בשלושה חודשים. כל מה שהתעסקת בו, זה או חוקי ההפיכה המשפטית – לפחות אני שמח שאני לא צריך לעמוד פה עכשיו, באמצע הדיון הסוער על שינוי הוועדה למינוי שופטים והפיכת ישראל למדינה לא דמוקרטית – אבל בכל דבר אחר לא התעסקתם. הדבר היחיד שאתם מביאים ביום ראשון זה את חוק המתנות. העברתם, את זה הצלחתם לעשות, את המימון של שני הבתים של נתניהו, ועכשיו אתם רוצים להעביר את המימון של העניינים המשפטיים והרפואיים. אני מקווה שהבריאות היא בסדר, מפני שיש כזו בהילות להעביר תקציב לעניינים בריאותיים. הממשלה הזו מטפלת רק בבעיות האישיות שלה, באינטרסים הפרטיים שלה, ואין לה שום עניין בציבור הישראלי. אין לה שום עניין בטובתו של האזרח.
אין לה שום עניין בשום דבר חוץ מעצמה, וגם לפעמים לשבת פה ולקרוא קריאות ביניים, שבינן לבין המציאות אין שום קשר. תודה רבה.
אדוני היושב-ראש, כנסת נכבדה, לפני זמן קצר נפטר אחי הגדול יהונתן גפן. יש לו שיר שנקרא "הנסיך הקטן מפלוגה ב'": "פגשתי אותו בלב המדבר / יפה שקיעת שמש ללב עצוב. / ציירתי לו עץ וכבשה על נייר / והוא הבטיח לי שישוב. // הנסיך הקטן מפלוגה ב' / לא יראה עוד כבשה שאוכלת פרח, / וכל שושניו הם קוצים כעת / וליבו הקטן קפא כקרח. // ואם אי פעם תגיעו לכאן / תדעו שכאן הוא חרש צנח / וקול הנפילה מעולם לא נשמע / בגלל החול הרך". החול עדיין רך, אבל קול הנפילה נשמע היטב. איבדנו היום קול ישראלי חשוב ואהוב. יהי זכרו ברוך.
(אומר דברים בשפה האנגלית, להלן תרגומם הסימולטני: אני רואה הרבה חברים טובים – היושב-ראש מקראתי, ג'וש פה וגם אחרים, אני ראיתי אותם – כל כך טוב לראות אתכם פה בירושלים. אתם חברי אמת של מדינת ישראל במהלך כל חייכם, ואנחנו יודעים שהחברות שלכם עמוקה ומגיעה מהלב. זוהי חברות שבנויה על ערכים משותפים. אני מאמין בדמוקרטיה, במאזן, בהפרדת כוחות וגם בכוח של החוק. אלה הערכים המשותפים וזוהי הסיבה לעומק היחסים שלנו.) זאת הסיבה שהיחסים האלה חוצים את המפלגות; זאת הסיבה שהיחסים האלה הם מעל הפוליטיקה; זאת הסיבה שהיחסים האלה הם מעל הזמן, וזאת הסיבה שבגללה חברי אמת של ישראל מבינים שישראל צריכה להישאר נושא דו-מפלגתי, bipartite. היסודות האלה, הערכים המשותפים האלה, הם אלה שמאפשרים לנו לקיים את האינטרסים המשותפים שלנו. ישראל היא בעלת הברית הקרובה ביותר של ארצות הברית, היא החברה הנאמנה ביותר שלה וזה גם מה שמאפשר את שיתוף הפעולה הביטחוני בינינו, את שיתוף הפעולה המודיעיני, את המחקר והפיתוח המשותפים ואת הקשרים הכלכליים העסקיים הקרובים אלינו, ויש לנו גם חזון משותף למזרח התיכון כאזור שהגיע הזמן שיחיה בשלום, ביציבות, בביטחון ובשגשוג. (אומר דברים בשפה האנגלית, להלן תרגומם הסימולטני: אדוני היושב-ראש, אם יש לנו חילוקי דעות פה בבית אצלנו – אתה בטח שמת לב שיש לנו חילוקי דעות מסוימים – יש דברים שיישארו קונסנזוס בתוך הבית הזה.) כולנו מסכימים שאסור לתת לאיראן לפתח נשק גרעיני; כולנו מסכימים שאנחנו מוכרחים לעבוד יחד איתכם כדי לוודא שהסיוט לא יהפוך למציאות. לא רק תוכנית הגרעין של איראן מסוכנת, אלא גם העובדה שהיא מקדמת את הטרור בכל מקום שהיא נמצאת בו. איראן מפרקת את המזרח התיכון, מנסה באופן אקטיבי להחליש ולהשמיד את ישראל דרך כוחות בסוריה, בלבנון ובעזה. (אומר דברים בשפה האנגלית, להלן תרגומם הסימולטני: איראן גם ניסתה לרצוח אמריקאים וישראלים בכל האזור.) מה שעצר את איראן בעבר היו שיתופי פעולה גלויים וסמויים עם ארצות הברית. זה גם מה שיעצור אותה בעתיד. למול הכוחות הרעים האלה כולנו מסכימים שאת השלום בין ישראל לכל מדינות האזור צריך להעמיק וצריך להרחיב. הסכמי אברהם, שאותם הזכיר ראש הממשלה, פורום הנגב, מחזקים את מעמדה של ישראל באזור, וישראל חזקה היא אינטרס אמריקאי. (אומר דברים בשפה האנגלית, להלן תרגומם הסימולטני: מר יושב-ראש, כשמנהיג אמריקני מגיע לירושלים, זוהי גם הזדמנות בשבילנו להודות לך. (מחיאות כפיים) בביקור יש הרבה מפלגות, הרבה מתח ולחץ. אני בטוח שהמנהיגות שלך תימשך, ומצידנו, אנחנו נבטיח שישראל תמשיך להיות מדינה דמוקרטית חיה, מקום שבו יש חופש דיבור, מקום של חופש דת, הגנה על מיעוטים, עיתונות חופשית וגם מערכת משפט בלתי תלויה – מערכת משפט בלתי תלויה – כדי שארצות הברית תהיה גאה ותוכל לקרוא לנו בת ברית וגם חברת אמת.) בשם הכנסת, בשם האופוזיציה בישראל, אנחנו מודים לך על הנהגתה של ארצות הברית, על תמיכתה של ארצות הברית ועל החברות שהיא מעניקה לנו. תודה רבה. (מחיאות כפיים)
אדוני היושב-ראש, כנסת נכבדה, אדוני ראש הממשלה, בשבועיים האחרונים וגם לרגעים ספורים בנאומו של ראש הממשלה, הממשלה התחילה לדבר על אחדות העם, וזה חידוש מעניין. קודם רק אמרו לנו ללכת לעזאזל, כמו שנוהג לומר השר קרעי - -
- - ופתאום הפסקתם, אמרתם שמאוד חשוב לדבר על אחדות העם.
אני לא רוצה להיות ציני לגבי זה. אני מברך על זה.
עדיף דיבורים על אחדות העם מאשר שיכרון הכוח שהיה פה אחרי הבחירות. זה גם מה שהעם היה רוצה, זה מה שהרוב השפוי רוצה – שהממשלה תעבוד בלאחד, לא לפלג. השאלה היא מה אתם מוכנים לעשות בשביל אחדות העם, כי אחדות העם זה לא דבר שקורה מעצמו. העם בהתפרקות, משפחות נקרעות, ילדים לא מגיעים לארוחות שבת אצל ההורים בגלל פוליטיקה - -
- - והקרע הנורא הזה מוביל אותנו לתהום.
הכלכלה בהתרסקות, הביטחון נפגע, יחסי החוץ נפגעו, ההרתעה נפגעה, אויבינו מרימים ראש. החוסן הלאומי בנוי על העיקרון של עם אחד. כשזה נפגע – הכול נפגע. אז אם אנחנו רוצים אחדות, צריך לעבוד בזה. אחדות העם נוצרת כשאנשים מוכנים לעשות דברים בשביל המדינה. הציבור הלאומי ליברלי – והליכוד היא מפלגה לאומית ליברלית, במקורה לפחות – תמיד הבין את זה. הוא תמיד ידע שאחדות נוצרת כשאנשים מוכנים לתרום למדינה. להתגייס לצבא, למשל, זו תרומה לאחדות העם. כשהילדים שלך יתגייסו לצבא לתת שלוש שנים מהחיים, לפעמים להקריב את החיים, זה לא דיבור ריק - -
- - זה הדבר האמיתי. זה בדיוק לשאת בנטל החיים המשותפים למען אחדות העם.
להיות טייס, להיות לוחם ביחידות מיוחדות, להיות קצין, לסכן את חייך, לחתום קבע, לתת שנים מהחיים שלך גם אחרי השחרור.
לבוא למילואים כל פעם שקוראים לך, גם אם הילד שלך חולה, גם אם העסק שלך בדיוק במשבר – זו הקרבה אמיתית למען אחדות העם; לעבוד, לשלם מיסים, לדעת שהכסף שלך שעבדת קשה בשבילו ינוצל למטרות שאתה לא מאמין בהן, זו פעולה אמיתית למען אחדות העם. במקום שהכסף שלך ילך לילדים שלך, הוא הולך לילדים של אנשים אחרים, במקום שהכסף הזה ישפר את איכות החיים שלך, הוא ישמש לסלילת כבישים במקומות שלעולם לא תגיע אליהם ולקצבאות לאנשים שלא עובדים ולמטרות פוליטיות שאתה לא מסכים להן. זו חתיכת תרומה לאחדות העם. מה שמעלה את השאלה בפני הממשלה ובפני הקואליציה: מה החלק שלכם? מה אתם מוכנים לעשות למען אחדות העם? לא לדבר, לעשות. פעולה אמיתית שמוכיחה שאתם מוכנים להקריב משהו למען המטרה הקדושה הזו. כי כרגע אתם בשלטון, אתם הממשלה, אצלכם הכוח, ויש רק דבר אחד שאתם צריכים לעשות למען אחדות העם, בעצם אתם אפילו לא צריכים לעשות משהו, אתם רק צריכים להימנע ממשהו. כל מה שמבקשים מכם זה שישראל תישאר דמוקרטיה שומרת חוק.
זה מדהים בעיניי שבכלל צריך לבקש את זה מהממשלה. אני חשבתי שזה התפקיד הבסיסי שלה.
השר אקוניס, אני לא עונה לך כי אתה שר בממשלה וזה מחייב, אבל אני יכול.
כן. אני אגיד לך. תראה, יש חוק בטבע - -
- - שכל ואקום סופו להתמלא, חוץ ממך.
אני חשבתי שזה התפקיד הבסיסי של ממשלה, לדאוג לאחדות העם.
אבל אנחנו בתקופה מטורפת לגמרי, וכמו שאתם רואים זה השתנה.
זה גם מצחיק וגם עצוב ביחד.
תראו, אני מקבל את זה שזו הקרבה בעיניכם, אני מכבד את זה. אבל אם אחדות העם באמת חשובה לכם - -
- - מה שאתם צריכים לעשות בשבילה זה רק לעצור. תעזבו את הוועדה לבחירת שופטים, אל תנסו לשלוט בבג"ץ, זה יספיק. אתם תראו שיפור מיידי מהותי גדול באחדות העם. כמה זה מסובך לא לעשות כלום? בדרך כלל הממשלה שלכם מצטיינת בזה.
תחשבו כמה זמן זה יפנה לכם. תוכלו לטפל בהמון דברים אחרים שהיום אתם לא מטפלים בהם. תוכלו לטפל בביטחון האישי, כי מספר הנרצחים במדינה הוכפל במשמרת שלכם; תוכלו לטפל ביוקר המחיה, כי יש פה דור שלם שקורס; ותוכלו לטפל בגרעין האיראני; ותוכלו לטפל ביחסים עם ארצות הברית. אם תעצרו הכול יתאזן. אתם תעשו את תפקידכם כממשלה ותהיה אחדות. אנחנו נמשיך להתווכח, אני אמשיך לחשוב שאתם ממשלה כושלת ומזעזעת, אבל זאת תהיה מריבה על הנושאים שבאמת חשובים לנו –על כלכלה ועל ביטחון, והכי חשוב, זו תחזור להיות מריבה בתוך המשפחה. אם תעשו את זה אולי אפילו יקרה נס ונוכל לא רק להחזיר את אחדות העם אלא גם להוסיף ולחזק את אחדות העם.
כי אם אתם מוכנים להתאמץ על האחדות, לא רק לנאום על זה, רצוי באנגלית מול יושב-ראש בית הנבחרים, אז נוכל ללכת יחד ולכתוב חוקה לישראל, לבסס אותה על מגילת העצמאות, יהיה לנו חוזה חדש משופר לדמוקרטיה הישראלית.
תהיה פה מדינה יהודית, דמוקרטית ומאוחדת. תודה רבה.
אדוני היושב-ראש, כנסת נכבדה, אני יהודי. אני אומר את זה כאן מולכם ביומו של הרצל, שהיה חילוני ויצר מדינה יהודית, מפני שאנחנו עומדים בפני ניסיון לצייר את המשבר הנוכחי כמשבר בין היהודים לבין הישראלים. אין מלחמה כזו ולא יכולה להיות. יש בתוכנו משבר, המשבר הגדול בתולדות המדינה, אבל אף אחד לא ייקח מאיתנו את היהדות. אני יהודי בצאתי ויהודי בביתי ויהודי בזהותי. אני יהודי. ב-27 בדצמבר 1944 אבא שלי היה ילד בן 13 במרתף בגטו בודפשט – רעב, מלוכלך וקפוא.
אימא שלו קראה לו ואמרה לו: ילד שלי, אתה לא יודע את זה, אבל היום זה בר-המצווה שלך. אני לא יכולה לאפות עוגה, אנחנו לא זוכרים איך נראית עוגה, אבא שלך לא יבוא – סבא שלי נרצח במחנה הריכוז מאוטהאוזן – אבל יש דבר אחד שאני יכולה לעשות. והיא הוציאה בקבוקון קטן של בושם – שאנל 5. זה היה הבושם של הגברות האלגנטיות לפני המלחמה – והיא שברה אותו על הרצפה והיא אמרה: לפחות לא יהיה מסריח בבר-מצווה של הילד שלי, ולרגע אחד היה במרתף של הגטו ריח של פריחה ושל אביב ושל עולם שיש בו תקווה. אני לא יודע להגיד לכם אם בר-המצווה של אבא שלי הייתה כשרה למהדרין או לא, אבל לא הייתה ולא יכולה להיות בר-מצווה יותר יהודית מזו, כל הגורל היהודי בענן קטן אחד של בושם. אני יהודי. כמוכם, אני נוסע בבוקר על כביש 443 ואני יודע שזה גם הנתיב שבו צעד ענק יפהפה בשם שאול לחפש את האתונות של אבא שלו, ומצא מלוכה שהוא לא רצה בה. התנ"ך הוא ספר הספרים שלי; עשרת הדיברות הן הבסיס של הקוד המוסרי שלי; התנ"ך הוא גם ההסבר המרכזי שלי לשאלה הגדולה מכולן: למה אנחנו מוכרחים לחיות דווקא בארץ ישראל ולא בשום מקום אחר. אני יהודי וגורלו של כל יהודי בעולם הוא גם הגורל שלי. כשאנטישמים שוברים מצבות של יהודים בבתי קברות במזרח אירופה, מבחינתי הם שוברים את הקבר של סב סבי; כשהרב של מרסיי מותקף ברחוב, אני מרגיש שהמשפחה שלי הותקפה; כשארצות הברית נסוגה מאפגניסטן – לא נורא מזמן – המחשבה הראשונה שלי הייתה על היהודי האחרון באפגניסטן: מה יהיה איתו, מה קורה איתו, איך נוציא אותו משם, איך נשכנע אותו לבוא לכאן. אני יהודי. אני חילוני מנומק וגאה, אבל החיים שלי הם חייו של יהודי. אני עושה קידוש בשולחן השבת שלנו, חוגג סדר פסח, ראש השנה, מדליק נרות בחנוכה, שר עם הילדים מעוז צור, מתפלל כל נדרי. אני חולם ומדבר ולפעמים רב איתכם מעל הדוכן הזה בשפת התנ"ך. התרבות שלי ספוגה ביהדות החל מהדמויות המופלאות של ש"י עגנון, דרך ההרצאות במכללת עלמא ועד הפיוטים של קובי אוז. הדגל שאני לוקח איתי להפגנות הוא בעצם טלית. ההמנון שאני שר, מדבר על עם חופשי בארצו ועל נפש יהודי הומייה. מנורת שבעת הקנים מקבלת את פניי, כמו את פניכם, בכניסה לכנסת, והשבת הוא יום המנוחה והמשפחה. אני יהודי. אני לא זקוק לחותמת ואישור על היהדות שלי מאף אחד. דווקא בגלל זה הנוכחות של היהדות בחיי כל כך חזקה. הטנק של הבן שלי הוא טנק המצוות האמיתי. הוא שם כדי לשמור על מדינה יהודית מפני מבקשי נפשה. השורשים של כל עץ שנטע חקלאי ציוני בהרי הגליל, הם שורשים יהודיים. אני יהודי, ואפילו הפוליטיקה שלי היא פוליטיקה יהודית. לפני שנים, כשיש עתיד הוקמה, מישהו שאל אותי מה המצע שלה. אמרתי: כתבנו מצע של יותר מ-200 עמודים אבל אתה יכול פשוט לקרוא את הפרק הרביעי בשמונה פרקים של הרמב"ם, זה הפרק שמדבר על שביל הזהב, על דרך האמצע, על המרכז. הפרק הזה מתחיל במשפט: המעשים הטובים הם המעשים השווים, הממוצעים בין שני קצוות, ששניהם רע, כי קיצוניות זה רע, לא משנה אם היא משמאל או מימין. והרמב"ם, כמו הרצל, ידע שכל הקיצוניים דומים. הרמב"ם, כמו הרצל, האמין שהגאולה תבוא מהמרכז. אני יהודי. אני לא רוצה לריב אתכם על היהדות שלי; אני לא רוצה שנסתובב עם סרגל של יהדות ונמדוד אחד את השני; זה מוביל לקיצוניות וגורם ליהודים לשנוא אחד את השני. במשך אלפיים שנה היהודים הסתובבו עם לקח אחד מרכזי: שקיצוניות מובילה לחורבן הבית. זו הטראומה הלאומית הגדולה שלנו. לא יכול להיות שאחרי 75 שנות ריבונות כבר שכחנו אותה, ולא יכול להיות ששכחנו שחלק מלהיות יהודי הוא לקבל את הלא-יהודים שחיים איתנו פה בארץ. 36 פעמים מופיעה בתנ"ך המצווה "ואהבתם את הגר כי גרים הייתם בארץ מצרים". מי שחושב שהיהדות היא קריאה לשנאת ערבים כנראה לא קורא את הספר הנכון. אני יהודי, ובעיניי זו הסיבה המשמעותית ביותר, החשובה ביותר, לכך שישראל מוכרחה להיות דמוקרטיה ליברלית, מפני שבכל מקום ובכל זמן, רק במדינות דמוקרטיות היהודים באמת בטוחים, רק במדינה דמוקרטית היהודי יכול לשלוט בגורלו. ישראל היא מדינה יהודית. אין על זה ויכוח ולא יכול להיות. אין אפשרות אחרת, זה חזונו של בנימין זאב הרצל. ישראל היא מדינה יהודית ודמוקרטית. היהדות שלנו מובטחת בזכות זה שהקמנו את מדינת היהודים על הדמוקרטיה, יצאנו לרחובות ואנחנו נאבקים עליה עכשיו. אני יהודי. זוהי מדינה יהודית ודמוקרטית. היהודים והישראלים הם עם אחד. תודה רבה.
אתה יודע, אדם לא צריך להגיד על עצמו שדבריו - - -
ואתה, על כורחך תקוע בקואליציה הזאת. כל אחד בעל כורחו.
אדוני היושב-ראש, כנסת נכבדה, התקציב הזה הוא תקציב שבאיזשהו סוג של צדק פואטי הוא תקציב של שוחד, מרמה והפרת אמונים. שוחד – כי כל מי שנכנס לחדרו של ראש הממשלה וסחט אותו, קיבל כל מה שהוא ביקש, סכומים שלא יתוארו. 14 מיליארד שקל כספים קואליציוניים? אתם יודעים שכל תקציב בתי החולים הציבוריים בישראל הוא 12.4? כל תקציב ההשכלה הגבוהה הוא 12.6? הם קיבלו 14 מיליארד, אז זה שוחד. ומרמה – מפני שהתקציב הזה מבוסס על מספרים שבינם לבין המציאות אין שום קשר. כמובן, לא יהיו 9 מיליארד שקל למשטרה, לא יהיה אפילו מיליארד אחד; כמובן, תחזית הכנסות המדינה שעליה הם ביססו את התקציב ניתקה לגמרי מהמציאות, מפני שהשקעות הפסיקו להגיע כשהממשלה הכושלת הזאת עלתה לשלטון; וכמובן, הם מרמים את עצמם ואת הציבור עם התוספות של הימים האחרונים, שבהם שוב חילקו כסף שאין להם. והפרת אמונים – כי התקציב הזה הוא שבירה של החוזה הכי בסיסי עם אזרחי ישראל, החוזה הכי יסודי, שאומר שלכולם יש את אותן זכויות וגם את אותם חובות. במקום זה הפראיירים שוב ישלמו, והילדים של הפראיירים ישלמו יותר, ואנחנו מגדלים פה את הדור הראשון בתולדות המדינה שיהיה יותר עני מההורים שלו, מפני שכל ילד שלנו יצטרך לממן ילדים שלא רק לא עובדים, אלא גם לא יקבלו ארגז כלים בסיסי ביותר של מתמטיקה ואנגלית ומחשבים שיאפשר להם יום אחד לפרנס את עצמם ואת ילדיהם. אז שוחד, מרמה, הפרת אמונים – זה התקציב הזה. תודה רבה.
אדוני היושב-ראש, כנסת נכבדה, אני מקשיב לראש הממשלה ברבע השעה האחרונה - -
- - עברתי כמה סוגים של מצבי רוח, כי זה התחיל – כעסתי. אחר כך הבנתי שהוא לא מכיר את התקציב שעליו הוא מדבר. אבל בסוף - - -
בסוף זה נורא עצוב. בסוף זה נורא עצוב. יושב ראש ממשלה, עומד פה ביום העברת תקציב, שאמור היה להיות יום חגו, ונואם למדינת ישראל על מה שאמרה גלית גוטמן בתוכנית בוקר, כי אולי מצאנו איזו הזדמנות לחתוך עוד קצת בבשר החי.
באמת, זה מה שחשוב עכשיו? זה מה שקורה במדינת ישראל עכשיו? כי מי שהקשיב עד עכשיו - -
- - לראש ממשלת ישראל הגיע לשתי מסקנות: 1. שהוא לא קרא את התקציב; 2. הדרך היחידה שלו להתמודד עם זה שהוא לא קרא את התקציב זה להסית עוד קצת את עם ישראל.
כן. ככה אתם נראים ביום חגכם – מלאי מררה וזעם וכעס והסתה ושנאה ופילוג. ככה אתם נראים ביום חגכם.
אדוני ראש הממשלה, הריני לדווח לך: אין בתקציב אפס עד שלוש. אמרת את זה 17 פעם. אמרת את זה עכשיו על הבמה. אין. ואין בתקציב רכבות קליע. לפני 20 שנה אמרת לי בפעם האחרונה את המשפט: איך לא עשו את זה קודם? ומזה 20 שנה, אתה אומר: איך לא עשו את זה קודם? רק אתה לא עושה את זה. ואין בתקציב 9 מיליארד שקל לאיתמר בן גביר, יש פחות ממיליארד, וכשראש אגף התכנון במשטרה חשף את זה – הלכתם והדחתם אותו. ואם אתה שואל מפה למה בתקציב שלנו שמחו, ובתקציב שלכם יש בכי ונהי – כי התקציב שלנו הוא טוב והתקציב שלכם הוא רע. וזה לא אני אומר, הכלכלנית הראשית באוצר אומרת את זה.
ראש אגף תקציבים הגיש מסמך. לא היה כזה דבר שראש אגף תקציבים הגיש מסמך נגד התקציב, שבו הוא אומר שהתקציב הזה מפרק את עתידה של מדינת ישראל.
ה-OECD הגישו מסמך שהתקציב הזה מפרק את עתידה של מדינת ישראל. אמרת פה לפני רגע שלא הורידו את הדירוג. מה היה במודי'ס? הורידו את הדירוג; S&P הגישו מסמך נלווה, אמרו שאתם הורסים את הכלכלה. קראת את המסמך של ה-OECD על התקציב שלכם? אתה חי במציאות אלטרנטיבית שאין בינה לבין המציאות שום דבר.
אתם פועלים על הביטחון האישי? מספר הנרצחים הוא פי שלושה ממה שהיה בתקופה המקבילה אשתקד. הרסתם את הביטחון האישי. מספר הנרצחים הוא פי שלושה ממה שהיה בתקופה המקבילה אשתקד. הרסתם את הביטחון האישי. יוקר המחיה – אתה יודע שאין שום דבר בתקציב הזה יוקר המחיה? יכולת במקום, ב-14 מיליארד שקל, להוריד 2% במע"מ. זו המלחמה ביוקר המחיה.
יש דבר אחד שעשיתם? הכי מדהים – אני שומע אותך פעם שנייה מודיע שאתה העברת את קרפור.
לא, באמת. הייתה מסיבת עיתונאים, שרת הכלכלה הודיעה שחתמנו עם קרפור, הרמנו את זה בישיבת ממשלה. סתם, יש גבול לניתוק מהמציאות. יש גבול לניתוק מהמציאות.
אתה חי בעולם של - - - באמת.
וכל מה שיש לך זה את עדת החנפים הזאת שאומרת לך שזה מה שקרה באמת. אני אומר לכם, אני הייתי שר אוצר, אני הייתי ראש ממשלה. יש דבר אחד שלא ראיתי מעולם – שר אוצר שעולה לבמה ומדבר על תקציב שאין בינו לבין המציאות קשר, וראש ממשלה שלא יודע מה קורה אצלו במדינה. תודה רבה.
אדוני היושב-ראש, אין דאגה. אני חושב שאחרי המופע של ראש הממשלה הם כבר הרבה פחות רוצים להיות חברי כנסת.
אדוני ראש הממשלה, המלצה אחת בכל זאת. אני מציע שבפעם הבאה, בין זה שאתה קורא לאחדות העם ואומר שאתה ראש הממשלה של כולם, לבין זה שאתה מתחיל להסית, קח איזו דקה. קח דקה, דבר על משהו אחר. ואחר כך אתה יכול לעשות מה שאתה עושה כל חייך, שזה להסית ובדרך לקבל קרדיט או לנסות לקחת קרדיט על דברים שלא אתה עשית.
אני שומע את הנאום שלך ושואל את עצמי אם אתה לא גר פה באמת, או סתם נותנים לך כל הזמן אינפורמציה לא נכונה. אתה מדבר על הסתה? איפה היית כששלחו כדור אקדח לילד של בנט? איפה היית כששלחו כדור אקדח לאשתו של בנט?
איפה היית כשסילמן, חיכו לה ליד הבית? אתם מדברים על לרדוף אחרי חברי כנסת?
אתם מדברים על להסית נגד חברי הכנסת?
אתה לא יודע מה קרה ליד הבית של ניר אורבך? מה קרה לילדים של ניר אורבך? מה אתה מסית פה שנה וחצי? חוץ מלהסית כל הזמן באלימות, ברשעות, בחוסר עכבות מוחלט. אתם מדברים על זה שמישהו הדביק מדבקות על האוטו של רוטמן? כן, רוטמן, הותקפת בידי מדבקה. אסון גדול.
אנחנו לא מקבלים מכם שיעורים בנימוס, לא אחרי מה שחוללתם פה שנה וחצי. אני עוקב אחרי הקמפיין האחרון שלכם, של האזרחים סוג ב'. אתם רוצים לדבר על אזרחים סוג ב'? בואו נדבר על אזרחים סוג ב'.
ונתחיל, כמובן, באזרחי הפריפריה במדינת ישראל, בביטחונם האישי. תחת הממשלה שלך יש עלייה של פי שלושה, פי שלושה נרצחים במגזר הערבי, ועלייה של 65% נרצחים במגזר היהודי.
על מה אתם מדברים? זה אצלכם. בממשלה שלנו הייתה ירידה בנרצחים במגזר הערבי, וירידה בנרצחים במגזר היהודי. יש נתונים. כמה שלא תעמוד פה ותשקר, עדיין יש נתונים. הנתונים הם שבממשלה שלנו מספר הרציחות והפשיעה ירדו - -
- - ובממשלה שלכם הם עולים ועולים ועולים. כי אתה מינית אדם, שגם אתה יודע שלא יכול להיות שר לביטחון לאומי, מסיבות פוליטיות. השר לביטחון לאומי וטיק טוק ופיתות. כן, אני יודע.
אתה רוצה לדבר על עוד אזרחים סוג ב'? ביום חמישי תפגוש אותם פה, בירושלים, במצעד הגאווה. והם צועדים שם מפני שאתם נתתם 287 מיליון שקלים לאבי מעוז, כדי להכניס הסתה חולנית לבתי הספר של הילדים שלנו. תשאל כל להט"ב במדינת ישראל, אם הוא לא מרגיש אזרח סוג ב' בגלל הממשלה שלכם. ואתה יכול לשאול גם כל דרוזי במדינת ישראל אם הוא לא מרגיש אזרח סוג ב', כשהוא רואה את מה שאתם מכנים בחוסר בושה "חוק הציונות" - -
- - חוק גזעני שכל דרוזי במדינת ישראל יסבול ממנו. אתם מדברים על אזרחים סוג ב'?
דברו על מעמד הביניים הישראלי, שמסתכל על התקציב הזה שאתם העברתם. 14 מיליארד שקלים כספים קואליציוניים, שום דבר ליוקר מחיה. הזכרת פה – זה שעשע אותי, אני מודה – שהקמת ועדת שרים לטיפול ביוקר המחיה. למה זה שעשע אותי? כי הרי יש ועדת שרים ליוקר המחיה, זה נקרא הקבינט החברתי-כלכלי, ואתה עומד בראשו. מאז שהממשלה הזו קמה, פעם אחת לא כינסת אותו לדיון על יוקר המחיה, כי לא אכפת לכם. אם אתה לא עומד פה וצועק מיוקר המחיה, לא אכפת לך שהאזרחים סוג ב' נדרסים תחת יוקר המחיה בממשלה שלא עושה שום דבר בנושא הזה. אז הקמת עוד ועדה. אתה אמרת לי פעם, כשאני רוצה להרוג משהו, אני מקים ועדה. אז הרגת עוד משהו, אתה מקים ועדה, הרגת את מעמד הביניים הישראלי, ואתה מדבר איתנו מעל הדוכן הזה כמי שמבין פתאום בטכנולוגיה? אתה קולט מה קרה להייטק בחמישה חודשים? בחמישה חודשים חיסלתם את ההייטק הישראלי. כל הכסף ברח מפה. חברות לא נפתחות, סטארטאפים לא נפתחים – הכול תחת המשמרת שלכם, ככה אתם תובילו את ה-AI? לא היה מזיק אם בינה מלאכותית הייתה מחליפה את כל הממשלה שלך, אבל זה לא יקרה במשמרת שלכם, לא כשאתם מנסים להרוס את כל עוצמתה של מדינת ישראל. ויותר מכולם, אם יש אזרחים סוג ב', אלה הפראיירים – אלה שמשלמים מיסים, אלה ששולחים את הילדים שלהם לצבא, אלה ששירתו בצבא בעצמם, הפראיירים - -
- - הפראיירים שאתם הפכתם לאזרחים סוג ב' במדינת ישראל. אלה אזרחים סוג ב'.
תן להם לצעוק קצת, האמת היא אירוע קשה. אף אחד מכם לא יכול לדבר על אזרחים סוג ב' אחרי שאתם דורסים מדינה שלמה. ואני אגיד לכם, כולנו רגילים לגמרי לנטייה שלך לנכס לעצמך הצלחות שלא קשורות אליך. אתה יודע מה, הזכרת פה את נמל חיפה.
בנמל חיפה, בפתיחת נמל חיפה – אני לא רוצה להרוס לישראל – מי שעמד שם הוא ישראל כץ ואני, כי אתה לא הכרת את זה בכלל. על מה אתה מדבר? לא ידעת שמפריטים את הנמלים עד שלא גמרנו את ההפרטה. אני הייתי שר האוצר והוא היה שר התחבורה. אפילו לא עמדת איתנו בפתיחה החגיגית. תפסיק לגנוב קרדיט על דברים שלא אתה עשית. תפסיקו לרסק את המדינה. אני רוצה להצטרף למה שאמר פה חבר הכנסת טיבי: יש גבול ללעג ולבוז כשאנחנו מתכנסים לדון במותם של אזרחים ישראלים שהממשלה שלך הייתה צריכה להגן עליהם ולא עושה את זה אפילו לרגע, תודה רבה.
אדוני היושב-ראש, כנסת נכבדה, הייתי עכשיו בכנס של המכון הישראלי לדמוקרטיה, ויוג'ין קנדל, שהיה בזמנו יושב-ראש המועצה לכלכלה, אצל נתניהו, אמר על מדינת ישראל שהיא נוקיה ב-2009. מישהו שחושב שהוא חזק ומצליח ומוביל ומתקדם, ולא מבין שברגע שהוא קובר את עצמו – זה מה שהממשלה הזו עושה. הופכת אותנו לנוקיה. יש עוד קצת אדי דלק, יש עוד קצת כלכלה, יש צבא עם, יש קשרים עם ארצות הברית – הכול שם. אבל בסוף, בסוף, זה מה שזה נגמר - - -
- - שעומדים שרים וצועקים כמו אחרוני התגרנים בשוק. ככה זה נראה כשזה הופך להיות נוקיה, השר קרעי. ככה זה נראה.
לקחתם מדינה מצליחה, משגשגת, מיוחדת, עם עם נפלא, וקברתם אותה. ואפילו הדבר הכי בסיסי שאמרתם, שתדאגו לפריפריה, עכשיו אתם מורידים אותו מהשולחן.
איך אתם מעיזים לא לתת? נתתם 287 מיליון שקל, השר קרעי, לאיש ההזוי שיושב מאחוריך בשביל המשנה החולנית שלו. אין לכם 2 מיליון שקל לשדרות למיגון? לא נותרה בכם שום בושה?
לא, לא כספים קואליציוניים - - - יכול לתקוע אותם.
אדוני היושב-ראש, כנסת נכבדה, אני רוצה לשאול את שרי הממשלה שאלה: מה אתם עושים כל היום? לא, אני שואל ברצינות, מה אתם עושים כל היום? מחר 400,000 תלמידי תיכון במדינת ישראל ילכו לבית הספר לסיום שנת הלימודים – לא יהיו להם טקסי סיום, והם לא יקבלו תעודת גמר. כל השנה הם עבדו, אבל הם לא יקבלו תעודה, כי לא טרחתם לפתור את הבעיות שיש במערכת החינוך. ההורים הצעירים של אותם 400,000, כשאנחנו כבר ב-800,000, אומרים לעצמם: מה יהיה עם המשכנתה שלי שזינקה כרגע? הרי אלה בדיוק אותם אנשים; סבא וסבתא של הילדים האלה, שהפנסיה שלהם נפגעת עכשיו בגלל ההתרסקות של הבורסה שאתם גרמתם עם המהפכה המשטרית. בכל הדברים האלה ובביטחון האישי של כל האנשים שכרגע הזכרתי, שפשוט פוחדים ללכת בלילה בשקט ברחוב, אתם לא מטפלים; אם יש להם חנות קטנה, משלמים עליה פרוטקשן. מה אתם עושים כל היום? איך זה יכול להיות שיש ממשלה שאף אחד לא מבין במה היא עוסקת, או למה היא מתעקשת לא לטפל בבעיות האמיתיות של אנשים אמיתיים? "ובימים ההם אין מלך בישראל, איש הישר בעיניו יעשה" – וגם איש הלא-ישר – בעיניו יעשה. תודה רבה.
אדוני היושב-ראש, כנסת נכבדה, אתמול אמר חבר הכנסת פינדרוס על הלהט"בים: זה מסוכן יותר מחמאס וחיזבאללה – מצא יום להגיד את זה – זה הדבר הכי מסוכן שיש במדינת ישראל, כי כתוב בתורה: הארץ תקיא אתכם, יגרשו אתכם מפה. קודם כול, את הארץ תקיא אתכם לא אמרו על הלהט"בים, אמרו את זה על כל החוטאים. אני, מכבודה של תורה אשים כיפה. ויקרא כ', כ"ב: "ושמרתם את כל חֻקֹּתַי ואת כל משפטי ועשיתם אתם ולא תקיא אתכם הארץ". יש חטאים חמורים לא פחות, שגם עליהם מדבר הפסוק הזה. הרי מי שאוכל חמץ בפסח, ונכרתה הנפש ההיא בישראל. מי שאוכל פירות ביכורים, למרות שהוא לא כהן, דינו מיתה בידי שמיים. זקן ממרא – זקן חכם שחולק על הסנהדרין – דינו מוות בחנק. יש רשימה של חטאים שדינם מוות בסקילה. למשל, מי שקילל את אביו ואת אימו צריך לסקול אותו למוות באבנים. ואחרי שסוקלים אותו למוות באבנים - -
- - צריך לתלות את גופתו, כי הוא קילל את אביו ואת אימו. אני מאוד מקווה שהבנים שלי מקשיבים לזה עכשיו. למה אתם לא מעלים הצעת חוק כזו? אני אומר לכם, יש הרבה יותר אנשים במדינה הזו שמדברים לא יפה להורים שלהם מאשר להט"בים, וזה מופיע באותה רשימה עם משכב זכר. זה חטא לא פחות חמור לדבר לא יפה על ההורים שלך. למה אתם כל כך עסוקים דווקא בלהט"בים מכל החטאים? הרי בחטאים יש מדרג, יש חמור יותר וחמור פחות. קטונתי כמובן מלהיות זה שקובע מהו המדרג הזה, מה גבוה ומה נמוך. בשביל זה יש לנו את שלמה המלך החכם באדם, הוא עשה את זה בשבילנו. במשלי ו' הוא אמר: "שש הנה שנא ה' ושבע תועבות נפשו", ואז מופיע הפירוט של שבעת החטאים החמורים ביותר שיש. וראה איזה פלא, הלהט"בים לא מופיעים שם, חבר הכנסת מעוז, לא מופיעים. אז אנחנו צריכים לבחור בין פינדרוס לבין שלמה המלך. הינה הרשימה של שבעת החטאים: הראשון, עיניים רמות; השני, לשון שקר; השלישי, ידיים שופכות דם נקי; הרביעי, לב חורש מחשבות אוון; החמישי, רגליים ממהרות לרוץ לרעה – שזה חטא יפה במיוחד – אני מקווה שהשר בן גביר זוכר אותו; השישי, יפיח כזבים עד שקר; והשביעי, ומשלח מדנים בין אחים. מי שיוצר מריבות וסכסוכים בתוך עם ישראל – שזה בדיוק מה שאתם עושים היום מהבוקר עד הערב, וזה מה שעושה הניסיון הארור שלכם לרדוף את הקהילה הלהט"בית. תודה רבה.
לא מדברים בשם המת. לא מדברים בשם המת.
אדוני היושב-ראש, כנסת נכבדה - -
- - אני כבר ראיתי כל מיני דברים משונים בבניין הזה, אבל זה היה משונה במיוחד. עומד אדם בן 74, ראש ממשלת ישראל, ומקריא פרודיה בחרוזים על ספר ילדים. באיזה עולם?
אבל אני רוצה דווקא להסכים עם התזה הבסיסית של נאומו של ראש הממשלה: אכן שיניתם את המשוואה. בוא נדבר על שינוי המשוואה שלכם, אדוני ראש הממשלה. בחצי השנה האחרונה של 2022, כשאני הייתי ראש הממשלה, היו 12 הרוגים מטרור. בדצמבר, החודש האחרון לכהונתי כראש ממשלה – אפס. בחצי שנה הראשונה שלכם כממשלה – 28 הרוגים מטרור, יותר מכפול. זה אכן שינוי משוואה.
ואגב, אני לא מצפה ממך להרבה דיוקים, אבל אתה אמור לדעת, כי אני עדכנתי אותך על זה כשאני הייתי ראש ממשלה, ואתה עדכנת אותי על זה בחזרה בתור ראש ממשלה – את הסיכולים הממוקדים אנחנו החזרנו, לא אתם. אל תמציא. אל תמציא מול אלה שיודעים את העובדות. ואם מדברים על שינוי משוואה, החיזבאללה בשבועות האחרונים הקים מאהלים בתוך שטח ישראל, בחוות שבעא. זה שינוי משוואה. מה שהממשלה שלך עשתה בתגובה – שלחתם את גלעד ארדן להגיש מחאה. אני לא רוצה לחשוב מה הייתם עושים אם אנחנו היינו שם. אתה רוצה שינוי משוואה? מ-1 בינואר 2023, שהפכת שוב לראש ממשלה, היו כבר 1,786 טילים מעזה, והיו גם 34 טילים שנורו לתוך שטח ישראל מלבנון. זה בהחלט שינוי משוואה, זה לא היה פה עשרות שנים. והיום חמאס לקח אחריות על זה שהוא ירה טיל מאזור ג'נין לעברנו. לא פגעו, תודה לאל, אבל זה שינוי משוואה. עשרות שנים לא היה ירי טילים מתוך יהודה ושומרון לעבר יישובים ישראליים. אם זה לא שינוי משוואה, אני לא יודע מהו שינוי משוואה. להתמודד עם הנושא האיראני בלי גיבוי אמריקאי מפני שאתה איבדת את ארצות הברית זה בוודאי שינוי משוואה; ולרסק ככה את כל הפרמטרים הכלכליים – כי יש לכם בעיה עם כלכלה, כלכלה זה מספרים, ואי-אפשר לשקר במספרים – לרסק את הפרמטרים, את ההשקעות מחו"ל, את השקל, במהירות כמו שאתם עשיתם – זה שינוי משוואה. אכן, שיניתם את המשוואה – לרעה. המשוואה פועלת נגד אזרחי ישראל. הבעיה הגדולה של הממשלה הזו, הבעיה שלכם היא שאי-אפשר לסמוך עליכם ואי-אפשר יותר לסמוך עליך – פעם היה אפשר, כבר אי-אפשר. אי-אפשר לסמוך עליך עם החינוך של הילדים שלנו, אי-אפשר לסמוך עליך עם הביטחון שלנו, ובוודאי שאי-אפשר לסמוך - -
- - על העובדות השקריות שאתה משדר - -
- - כל פעם שאתה עומד פה. אז כל מה שנותר לנו - -
- - כל מה שנותר לנו, אדוני ראש הממשלה, זה לסמוך על יכולתך לעשות פרודיות בחרוזים על ספרי ילדים. תודה רבה.
אדוני היושב-ראש, כנסת נכבדה, ב-1986 – אדוני היושב-ראש, מה אתה אומר?
תודה רבה. אדוני היושב-ראש, ב-1986 נסעתי עם אבא שלי להונגריה. עוד היה קומוניזם. זו הייתה הפעם הראשונה שהוא חזר להונגריה מאז גטו בודפשט, והוא היה מרותק. וביום הראשון של הנסיעה שנינו הרגשנו שאנשים סביבו מתנהגים מוזר, ולקח לנו יממה להבין מה קרה. מה שקרה זה שההונגרים ראו שהולך איש שמן שנראה סמכותי, לבוש בגדים מערביים יקרים, אבל מדבר הונגרית כמו כל ההונגרים, בלי מבטא זר. מאחוריו הולך איש צעיר וחסון שלא מדבר מילה. זה הייתי אני; עוד היה לי שיער שחור ועוד הייתי איש צעיר וחסון. אז כל ההונגרים הגיעו לאותה מסקנה שגויה שהוא כנראה פקיד קומוניסטי בכיר. היות שזאת הייתה מדינה לא דמוקרטית, אז כולם מאוד נבהלו בכל פעם שהוא התחיל לדבר. כשהוא קלט את זה, היות שהוא לא אהב אותם, היה לו איתם חשבון היסטורי, זה שעשע אותו מאוד מאוד להתחיל לחלק הוראות לכל מיני אנשים.
תודה רבה, היושב-ראש. אז הוא התחיל לחלק הוראות לכל מי שהוא ראה. נכנסנו למסעדה מפורסמת, "מטיה שפינצה", אמרו לנו: אין שולחן פנוי. הוא אמר: אז תוציאו מישהו, והם הוציאו מישהו, וישבנו ואכלנו. ואז הלכנו לבית ילדותו, לבית של סבא וסבתא שלו, ברחוב גזה 5. עלינו לדירה והוא דפק בדלת, ופתח איש צעיר את הדלת, ואבא אמר לו: צאו החוצה בבקשה, והם יצאו. הם לא שאלו למה אדם זר דופק להם בדלת ואומר להם לצאת. והם יצאו, איש ואישה ושני ילדים, ואנחנו נכנסנו לתוך הדירה, והוא הראה לי את הדירה. הוא אמר: זה חדר הילדים, והוא אמר: זה נראה שונה אבל זה כבר לא שונה; זה נראה אותו דבר; אוי, את הכתם הזה אני עשיתי. היינו שם עשר דקות, ואחרי עשר דקות יצאנו והם חזרו פנימה וסגרו את הדלת. ואז הוא הסתובב אלי ואמר לי: אתה רואה? ככה נראים חיים במדינה לא דמוקרטית. הם אפילו לא שאלו אותי למה אני מוציא אותם מהבית שלהם, כי נראיתי להם איש בכיר במדינה לא דמוקרטית. הוא אמר: אתה יודע, בכל הדירה הזאת כבר לא זיהיתי את רוב הדברים. יש דבר אחד שזיהיתי – את הריח, הריח של הפחד. וזה מה שכולנו נריח אם הממשלה תמשיך עם המהפכה המשפטית שלה. תודה רבה.
של מי? שלי? היא לא ירדה. מגילת העצמאות? לא ירדה. זה נדחה. זאת אומרת שונה הסדר. זה היה צריך להיות אחרי מלביצקי.
אדוני היושב-ראש, כנסת נכבדה – חבר הכנסת טופורובסקי.
הצעת חוק-יסוד: מגילת העצמאות מונחת בפני כנסת ישראל כדי שנזכור שיש אלטרנטיבה, כדי שנדע שהעתיד שלנו לא מוכרח להיות מריבה וזעם וכאוס – יש אפשרות אחרת. כשאתה טועה בדרך – ויש היום טעות ואובדן דרך מוחלטים – תחזור לנקודת ההתחלה. מגילת העצמאות היא נקודת ההתחלה שלנו – עם אחד שחייו מושתתים על יסודות החירות, הצדק והשלום לאור חזונם של נביאי ישראל. מגילת העצמאות אומרת לנו, אמרה לנו ביום הראשון לקיומנו, ברגע הולדתנו: במשפחה הזו היהדות היא האבא, והדמוקרטיה היא האימא; היהדות היא המצפן, והדמוקרטיה היא המפה; היהדות היא הלב הפועם, והדמוקרטיה היא השכל הטוב. אנחנו ברגע של בחירה, והיא מונחת כאן לפניכם. האם היהדות והדמוקרטיה ממשיכות יחד, או שהן הופכות לאויבות שנלחמות על נפשה של הארץ הזאת? האם הרגע הזה בחיינו יסתיים בפירוק, בפירוד ובזעם, או שהוא יסתיים בזה שנבחר בחיים משותפים ובטוב משותף, ונכתוב חוקה למדינת ישראל, שהפרק הראשון שלה, מגילת העצמאות, מונח כאן לפניכם? אני מאמין שאנחנו ממשיכים יחד – זו לא אמונה תמימה. בחודשים האחרונים ראיתי את העתיד הישראלי קורה; עמדתי פה בירושלים בלילה ירושלמי קר, וראיתי איך סביבי נוצר הרכב אנושי שלא חלמנו שהוא אפשרי.
בשבוע אחר כך ראיתי אותו שוב בבאר שבע, ואז בנתניה, ואז באשדוד, ואז בתל אביב, ואז ברעננה – ראיתי איך מגילת העצמאות והדגל הכחול-לבן והציונות חוזרים ותובעים את מקומם הטבעי בחיי המדינה הזו; ראיתי איך נראה העתיד שלנו; ראיתי אנשי הייטק שמפסיקים להתעניין באקזיטים, והתחילו להתעניין בגורל המדינה; ראיתי מילואימניקים שהבינו שחלק מהמילואים שלהם הוא להילחם על הדמוקרטיה שלנו; ראיתי ילדי בתי ספר וסטודנטים שיושבים ולומדים את עילת הסבירות, ומה היא הוועדה לבחירת שופטים; וראיתי אנשים עם כיפות ואנשים שכל חייהם הגדירו את עצמם כימין, אומרים לעצמם: אבל אנחנו קודם כול דמוקרטים, אנחנו קודם כול אוהבי עם ישראל. ראיתי איך נולד בישראל הרוב הליברלי. את מה שקרה פה בחודשים האחרונים אין להשיב. הכלים הישנים לא עובדים פתאום; הניסיונות להפחיד, השנאה המבוססת על זיכרונות העבר, מלחמת הזהויות שמכלה את חיינו כבר שנות דור. הממשלה הזו שחררה בטעות את התקווה הישראלית, את העוצמה הפנימית שלנו. פתאום נזכרנו איך אנחנו נראים כשאנחנו במיטבנו, כשאנחנו מגויסים לטובת מטרה שאנחנו מאמינים בה, ולטובת העתיד של הילדים שלנו. גם בקואליציה יש לא מעט אנשים שמסכימים עם הצעת החוק הזו, והם היו רוצים להצביע בעדה. הם מסבירים לעצמם, ויש מי שמסביר להם למה הם צריכים להצביע נגד, אבל הם כבר מחכים לרגע שבו הם יוכלו להצביע יחד איתנו בעד מגילת העצמאות, בעד מדינה יהודית ודמוקרטית, בעד הטוב המשותף. הממשלה הבאה תיראה ככה, המדינה תיראה ככה, הקיצוניים יידחקו למקום הטבעי שלהם, בשוליים הצעקניים, הרוב הליברלי השפוי הרחב התעורר. מה שאתם רואים בחודשים האחרונים הוא לא תופעה, הוא לא תגובה. זה לא הולך לשום מקום – זה כאן כדי להישאר. אני מניח פה מולכם את הצעת חוק-יסוד: מגילת העצמאות, כדי שהיא תהיה הפרק הראשון בחוקה הישראלית. אם הקואליציה רוצה להצביע נגד מגילת העצמאות – זה מעיד רק עליה; אם ההצעה תיפול, אני אשים אותה שוב; אם הם יפילו אותה שוב, אני אשים אותה שוב. אני אשים אותה שוב ושוב עד שהיא תעבור. ההצעה הזאת תעבור במוקדם או במאוחר, כי הרוב הליברלי כבר לא מוכן לוותר על המדינה שלו, שהיא יהודית ודמוקרטית, כי רוב מכריע של אזרחי המדינה הם אנשים ישרים והגונים וטובים, שרוצים לחיות פה ביחד. לא ירחק היום וההצעה הזאת תעבור, כי הערתם את עם ישראל. וכשעם ישראל מתעורר, אין כוח בעולם שיכול לעמוד בפניו. אני קורא לכנסת ישראל להצביע בעד מגילת העצמאות. תודה רבה.
שלמה, קרעי, אני אטפל בזה שיהיה שקט, כי אני רוצה לשמוע את תגובתך.
אדוני היושב-ראש, כנסת נכבדה, לפחות תגידו את האמת. החוק הזה זה לא כל הממבו-ג'מבו שעכשיו, השרלטנות הזאת של חבר הכנסת רוטמן. זה חוק שאומר שאפשר יהיה למנות לשר עבריין מורשע; זה חוק שאומר שאפשר יהיה – כמו שהם ביקשו אתמול בישיבת הממשלה – להוציא צווי מעצר לכל מי שמתנגד לממשלה הזאת ומנסה להפגין נגדה; זה חוק שאומר שאפשר יהיה לפטר את היועמ"שית, כמו שהתחננתם אתמול, כדי שתוכלו לסדר עסקת טיעון לבוס שלכם. על מי אתם עובדים? את מי אתם מנסים לרמות? אתם יודעים מה? נגיד, נגיד שכל זה יקרה – יש לי עדיין שאלה אליכם.
מה זה קשור לפרנסה של אזרחי ישראל? מה זה קשור לביטחונם של אזרחי ישראל? מה זה קשור ליחסים שלנו עם העולם, לזה שאתם מפרקים אותם לגמרי?
יש ביננו הסכם, ואתם מפירים אותו היום. ההסכם ביננו אומר: לא נפגע אחד בשני. נריב, נתווכח, אך לא נפגע אחד בשני, לא נדרוס אחד את השני. לא נשבור את החוזה הקדוש של אזרחי ישראל אחד עם השני. את החוזה הזה היום אתם שוברים. עמדתם פה על הפודיום ונשבעתם – נשבעתם לעזור לעני ולחלש, ונשבעתם לשמור על ביטחון ישראל, ונשבעתם לשמור על עם ישראל. והחלטתם לשבור את כל השבועה הזו, מפני שאתם לא מתייחסים ברצינות לשום דבר כבר חוץ מהטרלול הגמור הזה של לוין ושל רוטמן. אני אומר לאזרחי ישראל מפה: רק דבר אחד חיובי קורה ביום הזה, אתם ואני יודעים – זה לא יקרה. זה לא יקרה. אם זה יעבור בקריאה ראשונה, זה ייפול בשנייה-שלישית; אם זה יעבור בשנייה-שלישית, זה ייפול בבית המשפט העליון; אם זה לא ייפול בבית המשפט העליון, הממשלה הארורה הזאת שלכם תיפול על ידי הבוחרים, כי הם מתסכלים עליכם ואומרים: האנשים האלה, לא רק שהם לא עובדים בשבילנו, הם מחסלים את הברית הישראלית מסיבות קטנוניות של מטורפים, מושחתים ומשחיתים.
חבר הכנסת קרעי, השר קרעי, כולך רעל. כל הבן אדם גוש של רעל.
לא נשארה בך טיפת דם אחת של יהודי טוב. כולך רעל.
- - - השר קרעי - - - בתולדות העמים. גוש של רעל בעם ישראל.
היסוד של דמוקרטיה זה האיזונים והבלמים של הפרדת הרשויות – לא שלטון העם - - -
אבל, זה - - - חברות וחברי הכנסת, דברים לא נכונים.
רגע, אתה מוכן לקבל את דעתי בנושאים האלה במלואה?
אבל את כל דעתי? את כל דעתי? אם אני האורים והתומים שלך, בוא נפעל לפי זה.
אם אני האורים והתומים שלך, בוא נפעל לפי זה. אתה לא יכול לעמוד שם ולצטט שם איזה קטע שלי ולהוציא אותו מהקשרו.
- - - לא מעניינות אותי. אבל מעבר לזה, אתה, אל תיקח שני משפטים ותוציא אותם מהקשר כי נמאס לי מזה. מבלבלים את המוח, באמת.
יריב, אתה מוכן לקבל את דעתי בנושא בית המשפט? אני מאוד אשמח שתיחסך מאיתנו הסאגה הזאת. על מה אתה מדבר? לקחת איזה רבע משפט לפני עשר שנים. אתה מוכן לקבל את דעתי?
כן, כי בגלל הסיעה הדמוקרטית - - - בכלל לא מתרפסים בפניו, כי אתם בכלל לא מתחנפים אליו מהבוקר עד הערב. נו, באמת. סיעה דמוקרטית – כולכם מרמס לרגליו. יריב, אתה מוכן לקבל את דעתי - - -
הדמוקרטיה הייתה פעם מבוססת על עובדות, עד שאתה השתתת אותה על שקרים.
אז אתה מוכן לחזור לבית הנשיא?
אתה מוכן לחזור לבית הנשיא?
אחרי כל כך הרבה שעות ניסיון, אתה מוכן לפחות לשקר קצת יותר בכישרון?
אין בעיה. אתה מוכן לשים את - - - תעצור את החוק.
יריב, תעצור, נלך לחדר. תגיד שאתה לא מעלה את החוק – נלך לחדר.
אין בעיה. תעצור, תעצור פה.
אדוני היושב-ראש, כנסת נכבדה, אני שמעתי את השרה מסבירה את החוק, אומרת שזה עוד חלק מהמאבק שלכם נגד הפריבילגיות שיושבות פה – אורנה ברביבאי מעפולה עילית, האלופה הראשונה בצה"ל; מירב בן ארי מנתניה, משפחה טריפוליטאית שעושה בשביל המדינה. מי? שרן השכל? לוחמת בצבא? יפעת שאשא ביטון מקריית שמונה? זה הפריבילגים שאיתם אתם נלחמים. אין גבול לשיסוי בנושא של נשים. כל עשרה ימים נרצחת אישה במדינת ישראל.
כל עשרה ימים נרצחת אישה במדינת ישראל במשמרת שלך.
וזה מה שאת עולה איתו לדוכן? אין לך בושה?
כל עשרה ימים נרצחת אישה במדינת ישראל במשמרת שלך, ואת עולה הנה לשסות נגד נשים? אין לך בושה?
כל עשרה ימים. 17 נשים מתחילת השנה.
וכל מה שיש לך זה להסית נגד הנשים המדהימות האלה. מי פריבילגי? על מה את מדברת?
לכו תקראו את החוק שהיא שמה באמת.
אני מפנה את כולכם לסעיף 5 - -
- - בחוק שהיא שמה. חסרות שם ארבע מילים, ארבע מילים שהיו בחוק המקורי ואת הורדת.
סעיף 5: מניעת אפליה נגד נשים – הוצאת את זה מלשון החוק. מניעת אפליה נגד נשים – איפה זה?
כל מה שהם עשו פה, הם לקחו את הרשות להגנה על מעמד האישה, והופכים אותה לעוד מכבסה של מינויים של חברי מרכז ליכוד, שיצביעו בשבילך בפעם הבאה בפריימריז, כי זה מה שמעניין אתכם.
ואת מי את מביאה להצביע, את מר חוק איזוק אלקטרוני?
השר בן גביר, מה עם חוק האיזוק? עמדת פה – נשים נרצחות במשמרת שלך. נשים נרצחות במשמרת שלך. נשים נרצחות במשמרת שלך. אתם לא מתביישים? אתם לא מתביישים?
כל מה שמעניין אתכם זה הון פוליטי. את יודעת למה זה רשות? את בכלל יודעת למה זה רשות עצמאית? כי שרים באים ושרים הולכים אבל הרוצחים של נשים נשארים.
כי שרים באים ושרים הולכים, אבל האנשים שמשלמים לנשים 32% פחות ממשיכים לשלם 32% פחות. אז צריך רשות עצמאית.
לפחות תקראי את החוקים שאת עצמך מגישה.
החוק הזה עושה את מה שעושה הממשלה הזו מיומה הראשון - -
- - לוקח זכויות נשים וממשיך ומדכא אותן וממשיך ומוריד להן וממשיך ומפרק את ההגנה של המדינה עליהן. תודה רבה.
אדוני היושב-ראש, כנסת נכבדה, משפחת ז'בוטינסקי, ברוכים תהיו בבית הזה. "שטות היא", "שטות היא", כתב ז'בוטינסקי, "לזהות את שלטון הרוב עם תמצית הדמוקרטיה והחירות. תמצית החירות היא השאיפה לכך, שאיש לא יאלץ להיכנע למה שמצפונו מתנגד לו, אפילו נתמכת קביעה זו על ידי הרוב". לא הטייסים אמרו את זה, לא "אחים לנשק", לא "המילואימניקים", לא הנשים של מצעד השפחות, לא הנואמים במצעד הגאווה – ז'בוטינסקי אמר את זה, אבי התנועה הלאומית-ליברלית, האב המייסד ההיסטורי של תנועת החירות, שעליה מבוסס הליכוד. הוא כתב גם את זה: "דעה מוטעית היא זו האומרת, שממשלה נשענת על רוב – פירושה ממשלה דמוקרטית - - - דמוקרטיה – פירושה חופש. גם שלטון הנתמך על ידי רוב, יכול לשלול את החופש. ובמקום שאין ערובות לחופש הפרט – שם אין דמוקרטיה." הוא כתב את זה, ובגלל זה הם קראו לתנועה שהם הקימו "חירות", כי הם האמינו בחירותו של האדם. זה היה הבסיס, זו הייתה המשמעות היסודית של להיות לאומי-ליברלי – להאמין בחופש ולהאמין שלמדינה אסור לדרוס את הפרט. לא נשאר מזה כלום. הטכניקה המקורית של פייק ניוז הייתה לקחת איזה גרעין של אמת, איזה שבב של המציאות, ועליו לבנות את השקרים. היום אפילו את זה הממשלה לא עושה. מה שאתם עושים היום בבניין הזה, עכשיו, הוא עיוות גמור של כל מה שז'בוטינסקי האמין בו אי פעם. אבל זה לא באמת מעניין אתכם. העיקר שהתמונה שלו תלויה על הקיר והעיקר שלבניין קוראים "מצודת זאב". עשיתם את זה לז'בוטינסקי, עשיתם את זה לבגין. ראש הממשלה עשה את זה פה, מעל הפודיום. אני מודה שזה היה משונה במיוחד לג'ון לוק ולמונטסקיה, שאמרו דברים אחרים לגמרי ממה שהוא טען שהם אמרו על החירות ועל הפרדת הרשויות. ועכשיו אתם עושים את זה גם לכבוד השופט העליון נועם סולברג. אין דבר כזה "מתווה סולברג"; מעולם לא היה, כפי שהוא הבהיר הערב בהודעה מיוחדת. כל מה שאתם מסתמכים עליו זה מאמר מרתק, ראוי לדיון, שהשופט סולברג פרסם - -
- - בעיתון "השילוח". זה מאמר ארוך, אבל אתם יודעים מה אין בו – אין בו שום הצעה לשנות את החוק. במקום שקרים והמצאות, אני מציע לכולם פשוט ללכת לטקסט. "עיון בדברים המצוטטים", כותב השופט סולברג, "של לנדוי, של גרוניס ושלי – מגלה כי גם אנו, 'השמרנים', חוששים מפני סתימת הגולל על עילת הסבירות המהותית". מה שהקואליציה מובילה עכשיו, שזה ביטול גם של עילת הסבירות וגם של הבסיס הדמוקרטי של מדינת ישראל, לא קשור בשום דרך שהיא למאמר של סולברג. סולברג צריך לתבוע את רוטמן ולוין על הוצאת לשון הרע.
בצד ז'בוטינסקי וסולברג, גם לי יש את הכבוד המפוקפק להיות חלק מהקטגוריה הזאת של אנשים שהממשלה מעוותת דברים שאמרו.
אני שמח שהח"כ הוציא את עצמו מהמליאה. זה פתרון לא רע. השר לוין, שיושב פה, וגם חבר הכנסת רוטמן, לא מפסיקים לצטט נאום שנשאתי ב-2016, דווקא בפני פורום קהלת. אתה עשית את זה, השר, לא מזמן פה, מעל הפודיום. אני הלכתי, אגב, אז לשם, לפורום קהלת, מפני שאז עוד חשבנו שפורום קהלת הוא ניסיון מעניין להביא לשולחן דעות ומחשבות אחרות. זה היה לפני שהפורום חשף את פרצופו האמיתי כחלק מהשופרות. אז רוטמן ולוין לא באמת ראו את כל הנאום שנשאתי שם, רק חתכו בשבילם כמה משפטים שבהם דיברתי נגד שימוש יתר במבחן האדם הסביר. מה שהם החמיצו זה את העובדה שעיקר הנאום אמר כמובן בדיוק את ההפך. עיקר הנאום אמר, השר לוין, שלשמחתי, כבר עשר שנים – שבינתיים הפכו ל-17 שנה – בית המשפט העליון נזהר מן האקטיביזם. בית המשפט העליון עושה הכול כדי להימנע משימוש יתר במבחן האדם הסביר. שלושת הנשיאים האחרונים, גרוניס, נאור וחיות, הם לא אקטיביסטים. הם שופטים מידתיים וזהירים שניסו להימנע ככל האפשר מהתערבות בהחלטות הממשלה. הסיבה העיקרית לכך שבית המשפט לא מצליח להימנע לחלוטין מהתערבות בהחלטות הממשלה היא הממשלה, כי ממשלות נתניהו עלו על טריק: כל פעם שהן צריכות לעשות החלטה לא פופולרית, כל פעם שהמציאות מתנגשת עם רצונו של הבייס, הפתרון שלהם הוא לזרוק את הבעיה על מדרגות בית המשפט. הם לא מצליחים לפנות את ח'אן אל-אחמר בגלל האיחוד האירופי – יזרקו את זה לבית המשפט; לא רוצים לגרש משפחות מחבלים בגלל האמריקאים – בית המשפט; לא יודעים איך להוציא ממדינת ישראל מהגרים – רצים לבית המשפט; לא מעוניינים לגייס חרדים – לזרוק את זה על בית המשפט, ונגיד גם לחרדים וגם לחילונים שהכול בגלל בית המשפט. זה קל, זה פשוט. כל מה שצריך זה לוודא שההחלטות שלהם מנוגדות לייעוץ המשפטי שהם קיבלו, ומייד תהיה עתירה, והם יפסידו, כמו שהם תכננו - -
- - ואז הם יוכלו לעשות את הדבר שהם הכי אוהבים – להתבכיין ולהגיד שבית המשפט העליון אשם. יבואו לבייס, יגידו לו: אם זה היה תלוי בנו, כבר לא היה מהגר אחד בדרום תל אביב; כבר לא היה בדואי אחד בח'אן אל-אחמר. זו לא אשמתנו שאנחנו לא עושים שום דבר, בית המשפט אשם. זה מאוד נוח, יש רק בעיה אחת: היום יש לנו למה להשוות. לפני חצי שנה הייתה פה ממשלה אחרת. עמדתי בראשה. היא עבדה. לא הייתה לה בעיית משילות, כי היא באה לעבוד. לא הייתה לה בעיה עם הייעוץ המשפטי, כי היא פעלה במסגרת החוק. ואני אומר לכם, אין פה שום בעיית משילות, יש פה רק ממשלה שלא רוצה לעבוד. מדינת ישראל נחטפה בידי מיעוט קיצוני. הממשלה הזאת מפרקת את יסודות עולמנו כדי להתמודד עם בעיה שלא קיימת. הם הופכים את ישראל למדינה לא דמוקרטית, מפרקים את הצבא, מרסקים את הכלכלה, הורסים עד היסוד את היחסים עם ארצות הברית, והכול בגלל בעיה שיכולנו לתקן יחד בלי לקרוע אחד את השני לגזרים. אין בעולם מערכת שאי-אפשר לתקן ולשפר. זה כולל גם את המערכת המשפטית. אנחנו יכולים לתקן ולשפר אותה יחד, קואליציה ואופוזיציה. לא מאוחר מדי לעצור את זה. אני חוזר פה על הקריאה: במקום הכאוס והטירוף, עצרו את החקיקה, נחזור לבית הנשיא, נדבר, נתקן, נגיע להסכמות רחבות. זה אפשרי. אנחנו עוד יכולים להביא בשורה לעם ישראל. הרוב הישראלי לא רוצה לראות אותנו מתרסקים, לא רוצה לראות אותנו מוותרים על חיים משותפים ועל הטוב המשותף. תקשיבו לז'בוטינסקי, אל תוותרו על הדמוקרטיה. עצרו את החקיקה המטורפת הזאת. תודה רבה.
אדוני היושב-ראש, כנסת נכבדה, יושבים פה השר כץ וחבר הכנסת ביטן, שהם שניהם מיודדים עם דודי אמסלם. ישראל, השר כץ – אני יודע ששניכם מיודדים עם השר אמסלם – ביקשו ממני למסור לו ד"ש, אז אני עושה את זה דרככם. ביקש ממני למסור ד"ש אודי אורי, אם אתה מכיר את השם. אלוף משנה אודי אורי, זה האיש שהוא קרא לו מעל הדוכן הזה הצפונבון שקיבל שריטה ליד העין, והוא ביקש שאני אמסור ד"ש לשר אמסלם. הוא היה בדיוק אחרי הניתוח השני בעין שהוא נשרט בה והוא בדרך לניתוח השלישי. הוא רצה לעלות לירושלים לפגוש באופן אישי את השר אמסלם, להראות לו את השריטה ליד העין שמצריכה כל כך הרבה ניתוחים, אבל אסור לו לעלות לירושלים כי הפרש הלחצים בין השפלה להר עלול לפגוע במה שנשאר מהעין, אז אני עומד פה ומוסר ד"ש בשמו. אלוף משנה אודי אורי, הוא היה ילד עם ליקויי למידה, אבל הוא התעקש כמובן להתגייס, התגייס דווקא לשריון – כולם אמרו הטייס הצפונבון – עשה טירונות בשריון, בשיזפון, אחר כך היה בג'וליס מ"מ, משם עבר לקורס טיס, עשה את הקורס הכי קשה שיש, לא רק בצבא הישראלי אלא ברוב צבאות העולם. אחר כך החליט, אחרי מלחמת לבנון הראשונה, שאפילו זה לא מספיק קרבי בשבילו, אז הוא הלך למסוקי קרב. אלה מאיתנו שהם קצת יותר מבוגרים בטח זוכרים את הפיגוע הגדול בניצנים ב-1990, ששם ארבעה מחבלים חוסלו מהאוויר. זה הוא.
הוא היה טייס המסוק שחיסל את ארבעת המחבלים בפיגוע בניצנים, מהאוויר, הצפונבון. כמובן שירת כל חייו, גידל את ילדיו בבסיסים צבאיים, עד שלא יכול היה לטוס יותר. הלך להפגנה ונפגע מהמכת"זית, ואנחנו מקווים שאחרי הניתוח השלישי יצליחו אולי אולי להציל את העין שלו. הוא אמר לי: תקשיב, אני יודע שזה משפט מוזר אבל אם אני צריך להקריב עין בשביל שישראל תישאר דמוקרטיה אז זה נראה לי מחיר סביר. והיות שהוא ביקש ממני למסור דרישת שלום לשר דודי אמסלם, שקרא לו הצפונבון עם השריטה, אז הינה מסרתי מעל דוכן זה. לגבי הצעת החוק, אמרו לי יואב בן צור – ואין אדם שמילתו נאמנה עליי יותר – וחברת הכנסת גוטליב, שראוי שנדחה את החוק - -
- - למועד מאוחר יותר ובינתיים ייבחן העניין - -
- - וננסה לפתור את בעייתם האמיתית של העיוורים במדינת ישראל.
אז אני מודה לכם, ואנחנו מסכימים לדחות את החוק. תודה רבה.
אדוני היושב-ראש, כנסת נכבדה, צעדתי אתמול על הכביש לירושלים יחד עם עשרות אלפי אנשים, צעדתי ונזכרתי במה שאמר הרב אברהם יהושע השל אחרי שהוא צעד עם מרטין לותר קינג מסלמה למונטגומרי. הוא אמר: רגליי נשאו היום תפילה. רגלינו התפללו אתמול לשלומה של מדינת ישראל, לאחדותה של מדינת ישראל, לביטחונה של מדינת ישראל. זו הייתה צעדה שמחה של אנשים עצובים. הם רואים איך הממשלה מרסקת כל מה שקדוש להם, והם החליטו לא לשתוק. אני אומר מפה לאלה שצעדו במשך כל סוף השבוע, לאלה שהגיעו היום לירושלים: קולכם נשמע. הם יעמידו פנים שלא אכפת להם – אכפת להם; הם יעמידו פנים שזה לא משנה כלום – זה משנה הכול. גם אם חס וחלילה הסבירות תעבור מחר, הם כבר יודעים שהם נכשלו. ממשלת ישראל יצאה למלחמת התשה נגד אזרחי ישראל, וגילתה שאי-אפשר להתיש אותם. אנחנו לא נוותר על עתיד הילדים שלנו. הממשלה הזו רוצה להפוך אותנו להונגריה – אנחנו לא הונגריה, אנחנו לא פולין, ואנחנו גם לא נהיה. אלו מדינות שרוב ההיסטוריה שלהן היא לא דמוקרטית. ישראל היא מדינה שנולדה דמוקרטית ולאזרחיה יש אינסטינקט דמוקרטי. האינסטינקט הדמוקרטי הזה הוא הסוד של כלכלת ההייטק שלנו, שבנויה כולה על אנשים שחושבים מחוץ לקופסה; והוא הסוד של צה"ל, צבא שבו גם החייל האחרון בפלוגה יודע שאם משהו נראה לו לא נכון, הוא יכול לבוא ולהגיד את זה. הממשלה הזו, החוק - -
- - שהם רוצים להעביר, החוקים שהם רוצים להעביר אחריו, בנויים על זה שהם רוצים שיהיו להם אזרחים בנאמנות עיוורת, אנשים שמצייתים בלי לחשוב, נתינים חסרי פנים ונטולי דעה. זה לא יקרה. הילדים הלכו אתמול בצעדה ושרו: נפלתם על הדור הלא נכון, וההורים שלהם הלכו אחריהם בצעדה ושרו: נפלתם על הדור הלא נכון, והסבים והסבתות שלהם הלכו ושרו: נפלתם על הדור הלא נכון. נפלתם על העם הלא נכון. אני לא יודע מי חושב, מי עד כדי כך מנותק, שהוא מאמין שהוא יוכל לקחת את כל המרחב האנושי העצום והמופלא הזה, ולהודיע לו שמעכשיו הוא לא חי בדמוקרטיה, ולקוות שזה יצליח. זה לא יצליח. זה עושה בדיוק את ההפך, זה מגדיר מחדש את עם ישראל. אנחנו נזכרנו שאנחנו לא מוכנים להשאיר בידי הקיצוניים את היהדות. הם לא יגידו לנו מיהו יהודי או מהו יהודי ומה לא יהודי. התנ"ך הוא גם שלנו, שולחן השבת הוא גם שלנו, המסורת הזו היא גם שלנו, העושר התרבותי העצום והמופלא של ההיסטוריה והמחשבה היהודית הם גם שלנו. תפקידו של היהודי בעולם הוא לתת מעצמו לאלוהים, לא להשתמש באלוהים כדי לקבל הנחות והטבות; לא לצאת בשם האלוהים למלחמה בין גברים יהודים לנשים יהודיות, בין סטרייטים יהודים ללהט"בים יהודים, בין יהודים לשאינם יהודים. הממשלה מנסה להציג את המאבק הזה כמאבק בין הפריפריה למרכז. הפריפריה ענתה על זה. כבר 29 שבועות היא עונה על זה בהפגנות המחאה בבאר שבע, באשדוד, בעוטף עזה, בכרמיאל ובחצור הגלילית.
הפריפריה צעדה אתמול עם המרכז. גם רגליה נשאו תפילה. היא אמרה: אנחנו יחד, אנחנו גאים במה שהשגנו עד היום, אנחנו גאים בדרך שכבר עשינו, אנחנו בוחרים לבנות יחד את העתיד הישראלי. כן, היו הרבה שנים של קיפוח, עדיין יש אי-שוויון, עדיין יש פערים, אבל אנחנו לא רוצים לריב על זה, אנחנו רוצים לתקן את זה ביחד. אנחנו נזכרנו שאנשים יודעים לדבר על עובדות ועל רעיונות מורכבים, ולהתמודד עם מכונת הפייק והרעל. אנשים לימדו את עצמם ולימדו אחרים על עילת הסבירות, על הוועדה לבחירת שופטים, על גלגלי השיניים והמכניקה המורכבת של הדמוקרטיה. הממשלה בנתה על הבורות. אין בורות. הממשלה בנתה על זה שאנשים לא יטרחו לבדוק את העובדות, והם הפכו את העובדות לנשק הכי חזק שלהם. הממשלה חושבת שאם היא תצעק עלינו חזק, גס ואלים אנחנו ניבהל ונשתוק. אנחנו  לא ניבהל, אנחנו לא נשתוק. אנחנו נזכרנו והזכרנו למערכת הפוליטית: התפקיד של ממשלה הוא לעבוד. לא לצרוח ולריב כל היום, אלא לקום בבוקר וללכת לטפל בכלכלה, בביטחון האישי, במשכנתאות ובחיזבאללה, במערכת החינוך וביחסים עם ארצות הברית. מעל הכול, החברה הישראלית, הרוב הישראלי נזכר ואמר לעצמו: אנחנו לא בובות, אנחנו לא סטטיסטים, אנחנו אנשים שעובדים ומשרתים, ואנחנו לא מוכנים שידרסו את הערכים שלנו. אנחנו רוצים לחיות במדינה יהודית ודמוקרטית, ואנחנו רוצים לחיות במדינה חיובית ואופטימית; לשמור על יחסינו עם העולם, לשמור על הרוח היזמית של הסטרטאפ ניישן ועל צה"ל כצבא העם; לזכור שהאויבים הם בחוץ, לא פה בבית. שנאה היא לא דרך חיים, שנאה היא בטח לא צורת שלטון. אנחנו לא צעדנו אתמול כדי להכריז מלחמה, אלא כדי למנוע מלחמה, כדי להגיד לממשלה: אם יש בכם עדיין הגינות – תעצרו. אם התכוונתם למילה אחת שאמרתם כשדיברתם על אחדות העם – תעצרו. אם תעצרו אנחנו כאן. דיברנו עם בית הנשיא, הדלתות שם פתוחות לרווחה, מחכות לכולנו, ומחכות לנו שנחזור לדבר, שנמנע את האסון, שנמנע את ההתפרקות, שנמנע את השתלטות המיעוט הקיצוני על הרוב הישראלי. אני רוצה להגיד לממשלת ישראל מכאן, מהדוכן הזה: אנחנו לא רוצים לנצח אף אחד, כי כולנו נפסיד. האמת היא שכולם רוצים פשרה, אבל אף אחד לא יודע איך להשיג אותה או איך היא תיראה. יש רק דרך אחת לגלות: להמשיך להתאמץ, לעצור את החקיקה הזו, ללכת לבית הנשיא. רגלינו יישאו תפילה כל הדרך. אנחנו צריכים ללכת לשם ולדבר, ולהתווכח ולריב ולדבר שוב, ולעולם, לעולם, לעולם לא להפסיק לנסות, כי גורלו של עם ישראל תלוי בדבר. תודה רבה.
אדוני היושב-ראש, כנסת נכבדה, ב-24 השעות האחרונות הוצגו בפניי שתי הצעות פשרה, אחת של ההסתדרות והמעסיקים, השנייה של נשיא המדינה. את שתיהן לא אהבתי; מול שתיהן הצבתי תנאים קשים שלא התקבלו. בכל זאת הייתי מוכן לדבר, כי החובה המרכזית שלנו כנבחרי ציבור, כפטריוטים ישראלים, היא להילחם על החיים ביחד, על הטוב המשותף. התפקיד של הנהגה לאומית הוא לעשות מה שנכון למדינה, לא לעצמנו. זה תפקידנו. אבל בראש ובראשונה זה תפקידה של הממשלה, זה תפקידו של ראש הממשלה, זה התפקיד שאתם לא עושים. מעולם בכל תולדות המדינה לא היה מופע כזה, תקופה כזו של פריקת עול מוחלטת, של חוסר אחריות כמדיניות וכתפיסת עולם. ניהול מדינה זה לא ניהול הבייס שלכם. ניהול המדינה הוא לא אירוע תקשורתי. אני הייתי ראש ממשלה, אני מכיר את זה. אין פתרונות קלים, אין תשובות קלות, יש מציאות. המציאות היא שאתם נותנים למדינה להתפרק. הקואליציה רוצה לחוקק קרע בעם. חקיקה דורסנית, אלימה, שתפגע אנושות לא רק בבית המשפט העליון אלא בחברה הישראלית, בביטחון, בכלכלה, בהיותנו עם אחד. ישבתי ביממה האחרונה עם ראשי מערכת הביטחון, עם ראש השב"כ, עם נציגי צה"ל. אנחנו בדרך לאסון. אם אתם תצביעו היום על הצעת החוק הזו אתם מקרבים את קיצו של צבא העם, אתם מחזקים את אויבי ישראל, אתם פוגעים בביטחונה של מדינת ישראל.
החוסן הלאומי שלנו בנוי על ארבעה מרכיבים: על כלכלה מתקדמת, על צבא העם, על יחסינו הבין-לאומיים ומעל הכול על העובדה שאנחנו פה ביחד, מאוחדים מול אויבינו. אם תצביעו היום בעד הצעת החוק הזו, בהצבעה אחת אתם פוגעים בכל ארבעת המרכיבים האלה. אם תצביעו בעדה אתם מחלישים את מדינת ישראל, את עם ישראל ואת צבא ההגנה לישראל. אני קורא מפה לאנשים המתונים והשפויים בקואליציה, ויש כאלה, קחו אחריות על מדינת ישראל, קחו אחריות על ביטחונה ועל עתידה ועל החיים שלנו פה כעם אחד. אתם לא יכולים להצביע בעד הצעת החוק הזאת. ניהלתי בשבועות האחרונים מאות שעות של שיחות עם אנשים מתוך הקואליציה – אל תדאגו, אני לא אזכיר שמות – אבל אתם יודעים מי אתם ואתם יודעים את האמת. אתם יודעים שקורה פה משהו נורא, אתם יודעים שזו השתלטות של מיעוט קיצוני על הרוב הישראלי, וגם השתלטות עוינת קיצונית על המפלגה שלכם. אתם יודעים שמה שקורה פה הוא אסון, ושאפשר היה למנוע אותו. טרגדיה שחובתנו המשותפת היא לעצור אותה.
אז יכול להיות שזה לא מה שתכננתם לגבי עצמכם. יכול להיות שזה לא הדבר שבשבילו באתם לפוליטיקה - -
- - אבל אם לא תעצרו את זה, אתם תתעוררו ב-30 השנים הקרובות - -
- - באמצע הלילה עם זיעה קרה בידיעה ברורה שיכולתם לעשות את המעשה הנכון ולא עשיתם אותו.
כל אחד מאיתנו, כשהוא הגיע לבניין הזה, נשבע את אותה שבועה - -
- - כולנו עמדנו פה והיושב-ראש הקריא נוסח.
אני רואה שאתם לא זוכרים. היושב-ראש אמר - -
- - אני מתחייב לשמור אמונים למדינת ישראל ולמלא באמונה את שליחותי בכנסת, וכל אחד ואחת מכם אמר: מתחייב אני. אתם מפירים היום את ההתחייבות הזאת.
אם תצביעו בעד הצעת החוק הזו אתם מפירים את ההתחייבות הזו, אתם מפירים את ההתחייבות שלכם למדינת ישראל, לשליחות שלכם כחברי כנסת וגם את ההתחייבות שלכם כפטריוטים ישראלים. אם אתם היום תלחצו על הכפתור או תגידו כן על הצעת החוק הזו, אתם לא יכולים לקרוא לעצמכם יותר פטריוטים ישראלים. אני קורא לכנסת ישראל להצביע נגד הצעת החוק.
בגלל שעשינו החלפה, אני, ברשותך, אהיה ראשון.
אדוני היושב-ראש, כנסת נכבדה, המליאה די ריקה היום, תסתכלו עליה. כשהמליאה הזו ריקה, יותר קל לזכור שאנחנו יכולים למלא אותה במשהו אחר, בכל מה שלא היה פה אתמול – בתקווה, באנשים שאכפת להם, בכל מה שטוב במדינת ישראל. אני רוצה להגיד מפה לכל מי שהיה אתמול ברחובות, לכל מי שהתייצב מול המכת"זיות, וגם לכל מי שישב בבית והרגיש שעולמו חרב עליו, אנחנו נתקן את זה. אנחנו, ביחד, כל האנשים שמאמינים שהמדינה הזו היא נס שאסור לוותר עליו, כל מי שמאמין שממשלות באות והולכות, אבל הדבר שהקמנו פה הוא חזק ונכון – אני אומר לכם: אני מבטיח לכם, אנחנו נתקן את זה. אנחנו נבטל את החוק שעבר אתמול. אנחנו ניכנס לפה, למליאה, 64 או 65 או 75, ואנחנו נצביע, וכל מה שהם עשו אתמול יעבור מן העולם, ייעלם כלא היה. אנחנו נבטל את החוק, אבל זה לא יכול לעצור שם. אנחנו לא יכולים להסתפק בזה, אנחנו צריכים לתקן את מה שעמד אתמול מאחוריו, את מה שהפך את האסון לאפשרי. האבסורד הגדול אתמול היה שלמיעוט היה רוב. לוין ובן גביר הם לא רוב – הם מיעוט קיצוני שניצל נסיבות יוצאות דופן: ראש ממשלה שנחלש, מפלגת שלטון שהתנוונה והליך משפטי שנמשך ונמשך. מול המיעוט הקיצוני הזה עומד הרוב הישראלי המתון. הוא כולל הרבה מאוד אנשים שחושבים שצריך לתקן את מערכת המשפט, אבל לא ככה – לא במחיר של קרע בעם, לא במחיר הפגיעה האנושה בביטחון שלנו, בפרנסה שלנו, ביחסים עם העולם. האנשים האלה הם שותפינו. הם צריכים להיות איתנו. אנחנו צריכים לעבוד קשה כדי להתחבר אליהם, כדי לבנות איתם קואליציה. לא רק קואליציה כאן בבניין – קואליציה של רעיונות, קואליציה של אכפתיות ושל אהבת ישראל. לכל מי ששואל אותנו: מה התוכנית שלכם? זו התוכנית שלנו. אנחנו נתקן את זה. זה לא יהיה קל. זה לא יקרה ביום, אבל זה אפשרי, וזה יקרה. הניצחון שייך לאלה שמאמינים בו ולאלה שמאמינים בו יותר זמן. תודה רבה.
אדוני היושב-ראש, כנסת נכבדה, במהלך השבועות האחרונים, ובעיקר במהלך השבוע האחרון, עשיתי כל מאמץ להגיע להסכמות רחבות עם הממשלה והקואליציה. היו אנשים רבים, גם בתוך המחאה, אפילו בתוך המפלגה שלי, שלא אהבו את זה. אני מכבד את דעתם, אבל זאת הייתה חובתי לנסות. אני מאמין שאנחנו צריכים לעשות כל מאמץ כדי למנוע התפרקות של הצבא, למנוע התרסקות של הכלכלה הישראלית ולמנוע קרע בעם ישראל. נכון שהאחריות היא קודם כול של הממשלה, אבל אם יש לנו ממשלה קיצונית ומשיחית, שאי-אפשר לסמוך עליה, לפחות אנחנו באופוזיציה צריכים לעשות כל מאמץ כדי לשמור על מדינת ישראל מהתפרקות. ביום שני, גם הנשיא וגם אני חשבנו שיש כבר הסכם מוכן לחתימה, אלא שאז יריב לוין ובן גביר דפקו על השולחן ואיימו בפירוק הממשלה. ראש הממשלה נבהל ונכנע להם. חוק הסבירות עבר במתכונת הקיצונית ביותר האפשרית.
מרגע שעבר החוק, הממשלה מדברת על חזרה להידברות. על זה בדיוק נכתב הביטוי "הרצחת וגם ירשת". איך אנחנו אמורים לחזור לדבר איתכם? כרגע הוכחתם שאי-אפשר לסמוך עליכם. התפקיד שלי והתפקיד של האופוזיציה כולה הוא לא לסדר לנתניהו ביקורים בבית הלבן, ולא להרגיע את סוכנויות הדירוג, שנתניהו שיקר להן. אם הממשלה רוצה להגיע להסכמות רחבות, חובת ההוכחה עליה. הפתרון האפשרי היחיד, הדבר היחיד שיאפשר חזרה להידברות, הוא הקפאה בחקיקה. הממשלה והאופוזיציה צריכות לחוקק ביחד. הקפאה של 18 חודשים, שבמהלכם יתקיימו שיחות בבית הנשיא. גם במהלך 18 החודשים האלה אפשר יהיה לחוקק חוקים הנוגעים לביקורת שיפוטית והפרדת הרשויות, אבל רק ברוב של שני שלישים, כלומר בהסכמה אמיתית בין הקואליציה לאופוזיציה ובין כל חלקי העם. הקפאה כזאת הייתה חלק מההסכם שעמדנו לחתום עליו, כך שלממשלה לא אמורה להיות בעיה איתה. זה גם אינטרס מובהק של חברי הכנסת מהליכוד, שהבינו ואמרו בקול רם שכך אי-אפשר להמשיך. כל עוד אין הקפאה בחקיקה, אין טעם ואין היגיון לדבר על חוקים אחרים או הסכמות אחרות, מפני שברור לגמרי שהממשלה שוב תברח ברגע האחרון. הגיע הזמן שנתניהו יראה שהוא שולט בקואליציה שלו ויכול לעשות צעדים גם לטובת המדינה, לא רק נגדה. מרגע שיעבור חוק של הקפאה, ניכנס מחדש להידברות מתוך רצון אמיתי לתקן את מה שטעון תיקון. עד אז – לא. תודה רבה.
השתגעת? אני חייב לוודא שאת עוזבת.
