גם בתמרה, לא רק ב"קניאל".
כשמדובר בערבים, זו סכנת חיים.
בשום מדינה בעולם לא הורסים בתים.
אדוני היושב-ראש, חברי חברי הכנסת, אני בחרתי לייחד את הנאום הראשון שלי בכנסת לנושא שקרוב ללבי במיוחד, והוא המאבק לשוויון בין המינים, שאני רואה בו חלק מהמאבק לזכויות האדם. ציינה את זה קודם חברת הכנסת יעל דיין - על-פי נתוני מינהל הכנסות המדינה שפורסמו בשבוע שעבר, שכר הנשים במדינת ישראל הוא מחצית משכר הגברים. בינואר האחרון היתה הכנסתם ברוטו של גברים גבוהה פי 1.9 מהכנסתן של נשים. מתברר, אדוני היושב-ראש, שיש אפליה, אפליה על בסיס של מין, שהקורבן האולטימטיבי שלה - ומה חדש בזה - הוא הנשים במדינת ישראל, המהוות מחצית מן האוכלוסייה ומחצית מכוח העבודה. ונשים בפריפריה מרוויחות עוד פחות, שלא לדבר על נשים במגזר הערבי שמרוויחות עוד פחות. ואי-אפשר בלי להזכיר, שלמעלה מ=%70 ממקבלי שכר המינימום הם נשים, ונשים רבות אף מרוויחות מתחת לשכר המינימום. חברי חברי הכנסת, מדובר כאן בנשים שלכם, באמהות שלכם ובבנות שלכם, שנוהגים להתייחס אליהן בדרך כלל כמפרנסות שניות. במקומות העבודה הן מרוויחות מחצית משכר הגברים ומעריכים את העיסוקים שלהן, המוגדרים נשיים, כפחותי ערך בהשוואה לאלה המוגדרים גבריים. ובעיקר, חברי, הן לא מצליחות להגיע אל מוקדי הכוח והכסף, הן לא מצליחות לפרוץ את "תקרת הזכוכית". חברותי וחברי, אני אומרת לכם שהאפליה הזאת היא חמורה ובלתי נסבלת. אנחנו מלינות על כך שנשים מופלות בתחומים רבים, ולא בכולם אפשר לטפל ברמה הלאומית והחקיקתית. אבל בלי עצמאות כלכלית, איך אפשר בכלל לדבר על שוויון? איך במקומות העבודה עוד לא הפנימו שעקרון השוויון בין המינים הוא חלק בלתי נפרד מעקרון השוויון בין בני האדם? חברי חברי הכנסת, השכר הנמוך והמשפיל של הנשים אינו כורח המציאות. לא בשמים היא, כפי שנאמר במדרש, בא לומר: הכול מעשי ידי אדם. הכול הוא תוצאה של אפליה ישירה וגלויה, וגם של אפליה סמויה, הפועלת לרעתן של נשים בשוק העבודה, מנציחה ומשכפלת את מצבן. אני רוצה להבהיר, שלא מדובר כאן רק בעוול מוסרי; מדובר כאן בנטל כלכלי וחברתי, שנובע מכך שנשים מרוכזות ברמות השכר הנמוכות בכל מקצוע ובכל ענפי המשק. ואני שואלת: איך, למרות החקיקה המתקדמת והנאורה, החקיקה שקובעת שוויון רשמי בשכרם של נשים וגברים בעלי דירוג שווה בעבודה, למרות חוק שירות המדינה (מינויים), למרות חוק שכר שווה לעובדת ולעובד, איך למרות כל זאת נשים ישראליות רחוקות משוויון בשכרן וממשיכות להרוויח כמחצית משכר הגברים? אילו אכפו את החוקים, הדבר הזה היה עוזר בהשגת השוויון בין שכר הגברים לשכר הנשים ברבדים השונים של העובדים, אבל בינתיים, לצערי, אנחנו רחוקים מאכיפת החוקים בכל מקומות העבודה, וכך ממשיכה להתקיים לה לאור היום אפליה גלויה, שבה נשים בישראל של שנות האלפיים ממשיכות לקבל יחס של אזרחיות סוג ב'. חברי הכנסת, כדי שהמאבק נגד האפליה יצליח, יש לחשוף את המנגנונים הגלויים והסמויים של האפליה הזאת. אז כל עוד מדובר באפליה מכוונת וגלויה - צריך להמשיך ולהיאבק על-ידי אכיפת החקיקה, ואולי על-ידי חקיקת חוקים נוספים. אבל אם, כפי שמתברר, מדובר גם באפליה שמתקיימת בתנאים שאמורים להיות משוחררים מכוונת אפליה - יש חשיבות רבה ביותר לדיון ולניתוח סטטיסטיקות, שמתפרסמות על-ידי מינהל הכנסות המדינה, לצורך מאבק במדיניות הממשלתית הלוקה בחסר, באפליה בשכר ובנורמות המסורתיות המגבילות נשים. בתנאים המעודדים פערים כלכליים ההולכים ומתרחבים אין לצפות, חברי חברי הכנסת, כי עמדת הנחיתות הכלכלית של נשים תיפתר מעצמה, ולכן יש צורך בגיבוש מדיניות של חינוך, למשל הפעלת יום לימודים ארוך; יש צורך בגיבוש מדיניות של רווחה ומיסוי, למשל להכיר בהוצאות הכרוכות בטיפול בילדים ובמשק הבית לצורכי מס; יש צורך בגיבוש מדיניות של הסברה והגברת מודעות לנשיאה שוויונית באחריות המשפחתית כך שגברים ונשים כאחד יוכלו לצאת לעבודה ולחלק ביניהם את התפקידים בענייני פרנסה ובטיפול בבית ובילדים. לסיום דברי, אדוני היושב-ראש, אני קוראת לבית החשוב הזה להתייחס לאפליית הנשים באותה מידת החשיבות שניתנת, למשל, לענייני ביטחון. אני בטוחה שאף אחד מחברי הכנסת לא יכול להצדיק את זה שנשים מרוויחות פחות רק משום שהן נשים. ולכן הדרישה לשוויון בין המינים, לחברה צודקת והוגנת, אינה יכולה להיות אינטרס של נשים בלבד, אלא היא אינטרס של כלל החברה.
אדוני היושב-ראש, כנסת נכבדה, תיארת בכאב איך קיפדו את חייהם בני משפחה שלמה או כמעט משפחה שלמה וגם אחרים בצפון הארץ בתחילת השבוע. הקטל הנורא הזה אינו מבחין בין יהודים לערבים, בין דתיים לחילונים ובין נשים לגברים. כולם היו בניו. אנחנו עומדים חסרי אונים לנוכח הזוועה. ברגע אחד, משפחה שלמה שהיתה איננה עוד. יש פצועים רבים, שהפגיעה הפיזית והנפשית תלווה אותם ואת בני משפחותיהם לאורך זמן, ויש גם הנהגים המעורבים בתאונה, שהם נפגעים בעצמם, הם ומשפחותיהם, לאורך כל ימי חייהם. קודם הבאנו כאן נתונים על מאות אנשים שנהרגים במשך שנה. אומנם, על-פי נתוני הרשות הלאומית לבטיחות בדרכים היתה בחצי השנה האחרונה ירידה של למעלה מ=%25 במספר ההרוגים לעומת השנה הקודמת, ויש גם ירידה במספר הפצועים, אבל עדיין מדובר במאות הרוגים. אנחנו מדברים על תאונות של אוטובוסים, משאיות, נהגי קטנועים, תאונות בנסיעה לאחור, תאונות בעת חציית כבישים, תאונות של ילדים רוכבי אופניים, ותקצר היריעה מלפרט את כל סוגי התאונות. אדוני היושב-ראש, מדאיגה אותי במיוחד המעורבות של צעירים בתאונות דרכים - אותם צעירים שנוסעים במכוניות שלהם בלילות שבת, כמו שאומרים: ככה, בשביל הסבאבה והכיף, כשמוזיקה מחרישת אוזניים בדציבלים שקורעים את עור התוף בוקעת מהמכוניות. זו מוזיקה חזקה במיוחד שמסיחה את הריכוז, ובתוך שבריר שנייה, בהיסח הדעת או מחוסר מיומנות, נגרמת תאונה. פעמים רבות אותם צעירים גם אינם חגורים בחגורות בטיחות, ובעיקר הם עושים תחרויות מירוצים בכבישים עם נהגים אחרים מי "קורע" יותר מהר את הכביש. אדוני היושב-ראש, אני מודאגת כי נהיגתם הופכת יותר ויותר מסוכנת להם וגם לנהגים אחרים. בעניין הזה אני רוצה לומר במאמר מוסגר, שהגשתי הצעת חוק להגבלת הווליום המותר בנסיעה במכונית - הגבלת הווליום של המוזיקה - כדי שאותה מוזיקה לא תיהפך לחרב פיפיות. ואז, נשאלת שאלת מיליון הדולר: איך מתמודדים עם תאונות דרכים, כשאין בהכרח זהות בין תאונות דרכים לעבריינות תנועה? מומחים טוענים, שעם עבריינות תנועה ניתן להתמודד על-ידי אכיפה, הרתעה וענישה. מחקר חדש של המשרד לביטחון פנים קובע, שלאכיפת חוקי התנועה בכבישים אין כל השפעה על מספר תאונות הדרכים הקטלניות. מבצעי האכיפה משפיעים רק על התאונות הלא-קטלניות, וגם זה רק לשבועות מספר. אדוני היושב-ראש, ברור לי שהטיפול בתאונות הדרכים צריך להתבצע בעיקרו באמצעות החינוך - -
אני מייד מסיימת. - - ותוך הגברת המודעות בקרב המבוגרים ובקרב בני הנוער. על כן, אדוני היושב-ראש, אני מציעה שהכנסת תיקח על עצמה את נושא הבטיחות בדרכים כנושא מוביל במושב הבא. נראה לי, שזה יסייע לשר התחבורה החדש בקידום נושאים שיבטיחו את הגברת הבטיחות. חברי חברי הכנסת, אני ממליצה להקים ועדה קבועה לבטיחות בדרכים. בדרך זו תבטא הכנסת את החשיבות שהיא מייחסת לנושא.
רצית לשבת עם יהדות התורה.
אתה היית מוכן לשבת עם אגודת ישראל.
אתה רוצה שאעשה זאת עכשיו, מעל הדוכן? אעשה את זה אחר כך אתך במסדרון.
חשבתי שאנחנו חברים באותה קואליציה, חבר הכנסת גפני.
נאלצנו לבלוע את זה, אבל אנחנו חברים באותה קואליציה.
אדוני היושב-ראש, חברי חברי הכנסת, חבר הכנסת גפני, אני מקווה שמה שאני הולכת לומר עכשיו יעניין אותך לא פחות מהשאלה הקודמת.
חבר הכנסת רובי ריבלין דיבר על ספרו המתוקשר של ראש השב"כ לשעבר, שבו הוא כתב וקבע, ששני חוקרי השב"כ היו האחראים היחידים - אני חוזרת ואומרת: האחראים היחידים למותו של שיח' עלי, עציר מעזה, בדצמבר 1989. והקרב, במרכאות, או שתרשו לי - שלא במרכאות, שמנהלים נגדו חוקרי השב"כ א' וש' על הוצאת דיבה, כי - אני מצטטת - לימדו אותנו לשקר לכולם, הקרב הזה חושף רק את קצה הקרחון של תרבות השקר, החיפוי והטיוח בחקירות השב"כ. ואני שואלת, אדוני היושב-ראש, האם תרבות זו של חיפוי, של טיוח, של תיאום עדויות בשב"כ עדיין נמשכת? הנושא, אדוני היושב-ראש וחבר הכנסת רובי ריבלין, אינו רק תביעת הדיבה של חוקרי השב"כ נגד הפרסומים בספרו של ראש השב"כ לשעבר. הנושא הוא מוות שנגרם במהלך חקירה, הנושא הוא מוות, הנושא הוא החוקרים והאחראים עליהם. להזכירכם, חברי וחברות הכנסת, שיח' עלי עונה למוות בדצמבר 1989. בחקירה הראשונה העידו אנשי השב"כ, כי העציר נחקר, ואני מצטטת: על-פי הנהלים. למשפחה נמסר ששיח' עלי מת מהתקף לב. רק בעקבות התעקשות המשפחה וארגוני זכויות אדם נפתחה חקירה, שבעקבותיה נידונו א' וש' לשישה חודשי מאסר. ואני לא מתעכבת כאן על השתלשלות האירועים שהובילה בסיכומו של דבר למאסר, כי זוהי סאגה בפני עצמה. ואני שואלת, אדוני היושב-ראש, בכמה מקרים נוספים חוקרי השב"כ טענו ל"על-פי הנהלים"? בכמה מקרים נוספים חוקרי השב"כ טענו ל"על-פי הנהלים", אני חוזרת ושואלת. ואיך ייתכן שבמדינת ישראל נהלים של גוף שכפוף לממשלה מאפשרים מצב שבו אדם נכנס לחקירה על שתי רגליים ויוצא על אלונקה, יוצא מת, יוצא בארון מתים? חברי חברי הכנסת, על-פי נתוני ארגון "בצלם", ארגון שהיה לי הכבוד להיות המנכ"ל הראשון שלו, מתחילת האינתיפאדה ועד היום מתו במהלך חקירה תשעה פלסטינים; במהלך חקירה שבה שיטות החקירה נחשבות לעינויים על-פי כל אמת מידה. ומדינת ישראל חתומה על כל האמנות הבין-לאומיות שאוסרות אותן. השיטות הן מגוונות, ואתן לכם כמה דוגמאות: מדובר במניעת שינה מהנחקר לתקופות זמן ארוכות, מדובר באיומים, בקללות, בכבילה הדוקה ובתנוחות מכאיבות לתקופות זמן ממושכות. מטלטלים את הנחקר, מכים אותו, בועטים בו ומפעילים צורות אחרות ומגוונות של עינוי פיזי ונפשי.
תרשה לי, חבר הכנסת אלון; אני, דרך אגב, מתנגדת גם לחקירות כלפי יהודים, כלפי הימין הקיצוני.
מדובר בתשעה אנשים, מדובר בתשעה אנשים שמתו במהלך חקירה.
מדובר בתשעה אנשים שמתו במהלך חקירה.
על כל השיטות האלה מגוננים ומחפים גם באמצעות מינוח, אני רוצה לומר, לשון נקייה, קוראים לזה לחץ פיזי מתון, וגם על-ידי השקרים והחיפוי בתוך המערכת, שכבר נחשפו בוועדת חקירה אחת, והזכיר אותה חבר הכנסת רובי ריבלין. השופט לנדוי קבע בשנת 1987, שאנשי השב"כ שיקרו בעדויותיהם בבתי-המשפט בדבר שימוש בכוח לשם גביית עדויות. הם שיקרו באופן שיטתי ולאורך שנים. אבל הוא גם אמר, שהוא מוותר על העמדה לדין של אנשי השב"כ שהיו אשמים בעינויים, בחיפוי, בטיוח ובמתן עדות שקר, כי הוא השתכנע שנפתח דף חדש בשב"כ, והמקרים האלה הם נחלת העבר. אני שואלת, אדוני היושב-ראש, האומנם "טאבולה ראזה" בשב"כ? על-פי עדויותיהם של א' וש' מסתבר שלא, הלקח לא נלמד. והמסקנה שאני מגיעה אליה היא מסקנה אחת: לא ניתן לוותר על מיצוי הדין. מהקרב בין א' וש' לבין ראש השב"כ לשעבר עולה, כי מעשים כאלה מתרחשים, תשעה אנשים מתו במהלך חקירה. חבר הכנסת אלון, אני מתנגדת לחקירה כזאת, לשיטות כאלה, גם כלפי עצירים יהודים וגם כלפי עצירים פלסטינים, והבעתי את דעתי בעניין זה לא אחת. מדובר על תשעה אנשים שמתו במהלך חקירה. ולכן, זוהי חובה חוקית ומוסרית של ממשלת ישראל לבדוק ולשים לכך קץ. ואסור לנו להסתפק בהבטחות שהופקו לקחים. אדוני היושב-ראש, אני מסיימת: אני קוראת מעל הדוכן הזה לראש הממשלה ושר הביטחון ולשר המשפטים לפתוח בחקירה מקיפה, ממצה ובלתי תלויה, שהרי, כדברי השופט ברנדס, אין חומר חיטוי טוב יותר מאור השמש.
השאלה היא לא הכיבוש, השאלה היא המוות בחקירות.
יש לך בעיה עם זה, נדמה לי. אין מועמד טוב וראוי ממנו.
זה השינוי של ממשלת ישראל.
- - - כפרים ערביים - - -
אדוני היושב-ראש, אדוני השר, חברי חברי הכנסת, לחברי ולי בסיעת מרצ קשה עם שינוי חוק-יסוד, ולמרות זאת אנחנו מחויבים להסכם הקואליציוני ולכן אנחנו תומכים בהרחבת הממשלה; ממשלה שעל-פי קווי היסוד והצהרת הכוונות של מי שעומד בראשה הולכת למהלכים מדיניים קרדינליים, והאיתות הראשון לכך ניתן במסע הדילוגים בין ערפאת למובארק ולנשיא קלינטון.
זה מעיד על תחילתו של עידן חדש, עידן של הידברות אמיתית, של פיוס ושלום. ולכן, אדוני היושב-ראש, אנחנו בסיעת מרצ חושבים שיש צידוק לממשלה רחבה. עם זאת, חבר הכנסת לנדאו, אני חייבת להודות שקשה לי. קשה לי היעדרן של נשים משולחן הממשלה והיעדרה של נציגות ערבית - היעדרה של נציגות של אזרחי ישראל הערבים. אני אומנם אתמוך בהרחבת הממשלה, אך אני אומרת לכם, חברי חברי הכנסת, שאני עושה את זה בלב כבד. קשה לי לנוכח התת-ייצוג של נשים בממשלה. אני שואלת: שרה אחת מתוך 18 שרים? שרה אחת אולי מתוך 24 שרים? אף לא סגנית שר? אדוני היושב-ראש, אני שואלת: האם בממשלה הזאת הביולוגיה קובעת את הכיסאולוגיה? אדוני היושב-ראש. ראש הממשלה הבטיח שינוי למדינת ישראל, אך שינוי שלא מביא בחשבון %52 מהאוכלוסייה אינו יכול להיחשב כשינוי. אני חושבת שלא מאוחר, עדיין אני פונה לראש הממשלה לתקן את המעוות. הדאגה לייצוג של נשים בממשלה אינה אינטרס של נשים בלבד, והדבר הזה חייב לעמוד בראש מעייניו של ראש הממשלה. ומכיוון שעדיין לא מאוחר, אני קוראת לראש הממשלה לתקן את המעוות ולשבץ שלוש נשים בממשלה בראשותו.
יש לך בעיה עם זה, נדמה לי. אין מועמד טוב וראוי ממנו.
זה השינוי של ממשלת ישראל.
חבר הכנסת סילבן שלום - - -
חבר הכנסת סילבן שלום, לא יכולת להגיד שמדינה פלסטינית כבר קמה? איפה - - -?
אדוני היושב-ראש, אדוני השר, חברי חברי הכנסת, אני, בניגוד לחבר הכנסת סילבן שלום, רוצה לברך את ראש הממשלה על מסע הדילוגים שלו. אחרי שלוש שנים מבוזבזות של חשדנות ואי-אמון, הגיע הזמן למסע דילוגים בוני אמון. הייתי אומרת, שנוצר מומנטום. נוצרה ציפייה למשא-ומתן אינטנסיבי, שצריך, לטעמי, להתנהל בשני מסלולים מקבילים: במסלול הפלסטיני ובמסלול הסורי-הלבנוני. קראתי בעיתון, או כך דווח, שערפאת, כמו מובארק, הסכים לתת לראש הממשלה ארכה של חודשיים עד לגיבוש המדיניות הישראלית. עכשיו אני לא רוצה להיכנס בדברי לשאלה איך ייושם הסכם-וואי, והאם תשלים ישראל את הפעימות השנייה והשלישית כפי שסוכם, או שהפעימה השלישית תתבצע בסמוך לתחילת השיחות על הסדרי הקבע. כל עוד הדבר ייעשה בהסכמה, בהבנה ומתוך נכונות של שני הצדדים - אני לא רוצה להיכנס לזה. אבל, מה שכן חשוב לי לציין הוא, שבחודשיים האלה ראש הממשלה צריך, במקביל לגיבוש המהלכים המדיניים, לעצור מייד כל בנייה בהתנחלויות ולפרק את המאחזים שנבנו וגדלו בשנה האחרונה משישה ל-42 בתקופת הממשלה הקודמת. אין דבר כזה יותר: הרחבת התנחלויות. היום שמעתי, שבעקבות הפגישה של אנשי יש"ע עם ראש הממשלה דובר על תיאום בניית מאחזים. זה בלשון המתנחלים - מהיום. אני קוראת לראש הממשלה, רבותי השרים, לבטל את הדבר הזה. מדיניות המערב הפרוע בהתנחלויות בתקופת הממשלה הזאת חייבת להיפסק. אדוני שר החוץ, שמעתי בימים האחרונים שאתה עושה ניסיונות גדולים - אתה וחברי הממשלה - כדי לבטל את ועידת המדינות החתומות על אמנת ז'נבה הרביעית, שאמורה להתכנס בשווייץ - נדמה לי מחרתיים - כדי לדון בהפרות הישראליות של זכויות האדם בשטחים. שמעתי גם את ההתבטאות של היועץ המשפטי לממשלה, מר אליקים רובינשטיין, שהביע דאגה שבוועידה הזאת יעלו נושאים כמו מדיניות המעצרים המינהליים, הסגר, העוצר, חקירות השב"כ, ההתנחלויות, ומר רובינשטיין - - -
אני מייד מסיימת. - - - ומר רובינשטיין הביע חשש, שהקהילה הבין-לאומית עלולה לאכוף את דיני המלחמה נגד ישראל. אדוני השר, במקום לעסוק במאמצים לביטול הוועידה, הייתי אומרת שכדאי לעסוק במאמצים לביטול הפרות זכויות האדם בשטחים. אי-אפשר לדבר בנשימה אחת על שלום ובאותה עת להמשיך להטיל סגר, להחרים תעודות זהות. אני רוצה להציע שתי הצעות קצרות, ברשותך, אדוני היושב-ראש. לטעמי, יש שני נושאים שאם תעסקו בהם עכשיו, או אם תפסיקו אותם עכשיו, זה ייצור רושם בציבור הישראלי, ובעיקר בציבור הפלסטיני. הנושא הראשון - להפסיק מייד את מדיניות הריסות הבתים. להפסיק אותה מייד. גם נתניהו, בהסכם-וואי, הסכים להפסיק את ביצוע הריסות הבתים שנבנו עד הסכם-וואי. והנושא השני - ובזה אני מסיימת - להפסיק מייד את המעצרים המינהליים. בשבוע שעבר ביקרתי את אוסאמה ברהם בכלא. עציר מינהלי במדינת ישראל, שש שנים ללא משפט. אני חושבת, שאם מדברים על צעדים בוני אמון ועל בניית תהליך שלום, יהיה זה צעד קטן בכיוון תהליך השלום. שחררו את אוסאמה ברהם מכלאו. תודה רבה.
אדוני היושב-ראש, אדוני השר, לצערי נאלצת להיתלות באילן גבוה, בראש הממשלה לשעבר. זו שאלה של השקפה. אני חושבת, שהתבונה מחייבת להפסיק את הבנייה גם בראס-אל-עמוד, ולהקפיא את הבנייה בהר-חומה. חברי הכנסת חנן פורת, פרוש וגדעון עזרא, אני חושבת שאתם צריכים להבין שיש ממשלה חדשה, שחותרת לשלום. חתירה לשלום משמעה הפסקת החיכוך, הפסקת הפקעת קרקעות.
עוד משפט אחד: אם יש לכם שאיפות טריטוריאליות, יש מספיק מרחב במערב-ירושלים. תנו לפלסטינים במזרח-ירושלים לחיות בלי שתשבו להם בלב הגרון.
אדוני היושב-ראש, אדוני השר, כנסת נכבדה, אחד הדברים הראשונים והחשובים שעשה ראש הממשלה אהוד ברק היה ביקור אצל נשיא בית-המשפט העליון אהרן ברק, מתוך כוונה לשדר מסר שההגנה על שלטון החוק וביצורו צריכים להיות בראש סדר-היום הציבורי. אני בטוחה, אדוני היושב-ראש, שראש הממשלה שמע מהשופט ברק משפט שהשופט מרבה לצטטו מפי השופט הדגול היהודי האמריקני, השופט פרנקפורטר: "בעוד שלרשות המבצעת יש חרב ולרשות המחוקקת יש ארנק, לרשות השופטת אין חרב ואין ארנק וכל מה שיש לה זו תמיכת דעת קהל". אדוני היושב-ראש, אדוני השר, חברי חברי הכנסת, אני יכולה לומר בביטחון מלא, שדעת הקהל בישראל קבעה, שאין תוכנית שתרמה לביצור שלטון החוק ולקידום זכויות האדם והאזרח כמו תוכנית הרדיו לענייני חוק ומשפט "דין ודברים", בעריכת העיתונאי והמשפטן משה נגבי, שהורדה מלוח השידורים לפני שבועיים - הייתי אומרת, הודחה מלוח השידורים לפני שבועיים. חברי חברי הכנסת, מדובר בסיפור של הצלחה - סיפור מתמשך של הצלחה - תוכנית שקצרה שבחים מימין ומשמאל, תוכנית נטולת פניות ונטולת שיקולים פוליטיים, שהפכה לתוכנית הדגל של שוחרי זכויות האדם. משה נגבי והתוכנית הפכו ליחידה אורגנית אחת, בלתי ניתנים להפרדה. חברי הכנסת, לדעתי, מנהל הרדיו היה צריך להשתבח בתוכנית הזאת. במקום זאת הוא החליט להרוג את ההצלחה ולוותר על ההישג העיתונאי של השידור הציבורי. ברשותכם, כיוון שזו הצעה רגילה לסדר-היום ויש לי קצת זמן, אני רוצה לתאר את השתלשלות העניינים שהביאו להדחתו של משה נגבי מהתוכנית. בתחילה נאמר לו שהתוכנית תרד בגלל ה"מונדיאל". אחר כך נאמר לו שהתוכנית תרד משום שהיא לא מאוזנת. בשלב מסוים נאמר לו שהתוכנית תרד משום שהוא לא עובד קבוע ברדיו - מדובר בעובד שעובד ברדיו רק 30 שנה. אחר כך אמרו לו, שבכלל לא מדובר רק בתוכנית שלו, אלא מרעננים רצועת שידור. הפרשן והעורך משה נגבי יצא למאבק משפטי וטען שמדובר בהדחה לא משיקולים ענייניים אלא משיקולים פוליטיים. העניין נדון בבית-הדין לעבודה, וזה עיכב את ההדחה, את הורדת התוכנית, במשך שנה. לפני כשבועיים קבע השופט תיבון, שאומנם החלפת התוכנית היא בתחום סמכותם של העורכים הראשיים, אך הוסיף ואמר - ואני רוצה שתשמעו, חברי הכנסת, מה בדיוק אמר השופט תיבון מבית-הדין לעבודה, אני מצטטת - זה מאוד מפריע לי כאן בצד, חבר הכנסת גדעון עזרא.
בתור מי שאמון על שלטון החוק בישראל, אני בטוחה שמעניין אותך לשמוע מה קרה לתוכניתו של משה נגבי, ובעיקר מה אמר השופט תיבון על הורדת התוכנית.
אני יודעת. לכן אני פונה אליך.
חבר הכנסת גדעון עזרא, השופט תיבון אמר - אני מצטטת - שההחלטה להוריד את התוכנית היא "כשר" - היא בבחינת כשר - "אבל מסריח". אני חוזרת: "כשר אבל מסריח, ויוזמיה לא עשו זאת בתום לב". אדוני היושב-ראש ואדוני השר, אני חייבת להגיד לכם, שבעקבות זה יש לי דין ודברים עם מנהלי רשות השידור. מנהל הרדיו, שספג ביקורת כל כך קשה בבית-הדין לעבודה וננזף על שהסתבך במסירת גרסאות סותרות ועל שפעל בחוסר תום לב - האם הוא ראוי להמשיך בתפקידו? לא בטוח. האם אנחנו רוצים שרשות ציבורית תתנהג בצורה כשרה אבל מסריחה? איך רשות ציבורית יכולה למלא את ייעודה החינוכי כאשר היא עצמה מתנהגת בצורה שמוגדרת כמסריחה? אדוני היושב-ראש, אני רוצה להזכיר לחברי הכנסת, שנגד הרשות הציבורית הזאת מתנהלות עוד כמה תביעות משפטיות של טובי העיתונאים, של בכירי עיתונאיה: למשל, העיתונאיות שלי יחימוביץ', כרמלה מנשה, כרמית גיא.
ודליה יאירי. והדברים האלה מעוררים כמה סימני שאלה, אדוני השר. האם האדונים פורת ונדב ראויים לעמוד בראש מערך השידור הציבורי בישראל? הייתי אומרת, שפסק-הדין בעניינו של משה נגבי אינו מוסיף כבוד לרשות השידור, וזאת בשל היותה של התוכנית אחד המעוזים האחרונים של מאבק אמיץ למען שלטון החוק. תראו, התוכנית הזאת זכתה להערכה רבה, ולא במקרה הפך משה נגבי - בגין התוכנית - לעיתונאי המעוטר ביותר במדינת ישראל. אני מרשה לעצמי לציין כמה עיטורים - ואני מדגישה, בגין התוכנית, וזאת התוכנית שהדיחו אותו ממנה - חתן אות אמיל גרינצוויג, חתן פרס רון לעיתונות, חתן מגן אמיתי, אביר איכות השלטון, חתן פרס סוקולוב וחתן פרס יושב-ראש הכנסת, דן תיכון, לאיכות החיים - בשנה האחרונה. האם אין פה אבסורד, אדוני היושב-ראש? מדיחים אדם עם רקורד מקצועי כזה, שהייתי אומרת שהביא הרבה כבוד? אני מודה שאני לא יכולה להימנע מהמחשבה שמדובר כאן ברדיפה על רקע אישי. ומה עוד, אדוני היושב-ראש? רק עוד משפט אחד.
נכון, ואני מדברת על זה. אדוני היושב-ראש, מה עוד שאת כל ההליכים המשפטיים האלה עשה מנהל הרדיו באמצעות עורכי-דין פרטיים, על חשבון משלמי האגרה, ומשום-מה הוא החליט לא להתייעץ עם היועצים המשפטיים של רשות השידור, וזאת בשעה שאנחנו יודעים שמנהל הרדיו טוען שברשות יש גירעונות כספיים שלא מאפשרים לה להתקיים. אני רוצה להזכיר לכנסת, שבניסיון הקודם להוריד את התוכנית - זה היה לפני כחצי שנה - קראו החברים, האדונים ברק, ראש הממשלה דהיום, בגין, בן-עמי, ברעם, לובוצקי, מרידור, שטרית ושריד - כל הקשת הפוליטית - לאפשר את חידוש התוכנית במתכונתה הקבועה בכל ההקדם. אני מוצאת לנכון לפנות אליכם, אדוני השר, ולקרוא לכם לאמץ את ההמלצה הזאת ולהחזיר לאלתר את משה נגבי ואת תוכניתו "דין ודברים", שאני אומרת לכם שהיא אחד מצינורות החמצן האחרונים המקשרים את ציבור שוחרי שלטון החוק, הדמוקרטיה וזכויות האדם עם השידור הציבורי. והמלצה אחרונה לפני שאני מסיימת.
כל שוחרי זכויות האדם. מרידור ובגין שייכים לימין, והם חשבו שהתוכנית הזאת - - -
שוחרי זכויות האדם: בגין, מרידור, בן-עמי, שריד, שטרית - מכל הקשת הפוליטית - השתתפו בתוכנית הזו, חשבו שהיא מאוזנת, חשבו שהיא נטולת פניות. אני רוצה בעניין הזה לומר - חבר הכנסת שטייניץ, תרשה לי.
המלצה אחרונה. אני חושבת שבהזדמנות חגיגית זו - - -
תירשם, תירשם. יש הליך כזה - -
- - אני למדתי אותו. תירשם. המלצה אחרונה, ברשותך, אדוני היושב-ראש. אדוני השר, אני ממליצה לאמץ את דוח-צוקרמן, שקבע שמנהלי רשות השידור לא ייבחרו על-ידי הממשלה, אלא על-ידי גוף ציבורי, בדומה לוועדה למינוי שופטים. תודה רבה.
זהו, זה היה לי מאוד גבוה.
כעת מסבירים לחבר הכנסת פריצקי שזה לא סוב-יודיצה.
כעת מסבירים לחבר הכנסת פריצקי שזה לא סוב-יודיצה.
אדוני היושב-ראש, אדוני השר, אני חושבת שהגיע הזמן להפסיק את החששות שמא כמה נפשות תועות, רחמנא ליצלן, יוטבלו לנצרות. כל בני-האדם במדינת ישראל, בין שהם יהודים ובין שהם לא-יהודים, הם אנשים ריבונים, אנשים חושבים, ובדרך כלל הייתי אומרת - גם בעלי חוסן נפשי. לכן, אדוני השר, אני מציעה להשאיר בידם את ההחלטה איזו דת נראית להם. כל הסגנון של משטור החיים האישיים, אין לו מקום במדינה מתוקנת, ולכן אני מציעה להסיר את ההצעה מעל סדר-היום.
להגן על ההתנחלויות - - -
חבר הכנסת פריצקי, נו, נו - - - אזרחי ישראל - - -
אדוני היושב-ראש, אדוני השר, חברי חברי הכנסת, אני חושבת, שאחרי 50 שנה הגיע הזמן לפעול לכינונה של חברה אזרחית. נאמר כאן כבר קודם, שחברה אזרחית, דמוקרטית, ליברלית, מתוקנת, לא בהכרח יוצרת קורלציה בין חובות לבין זכויות. לטעמי, חברה אזרחית צריכה לפתח כמה מסלולים חלופיים. דיבר כאן קודם חבר הכנסת מודי זנדברג על שירות לאומי לערבים ולחרדים. אני, למשל, חושבת, שצריך גם לדבר על שירות לאומי למי שיש לו בעיות מצפוניות. אולי אחרי 50 שנה כבר הגיע הזמן לדבר על זה. אני מעלה את זה כשאלה. התפלא חבר הכנסת בני אלון. אני, בניגוד לעמדת סיעתי, ואני אומרת את זה כאן - אני מתנגדת לגיוס בחורי ישיבות, לא מהטעמים שחבר הכנסת פריצקי חשב שצריך לגייס, ולא מהטעמים שחברי סיעתי חשבו שצריך לגייס. אני שמעתי רמטכ"לים בהווה ובעבר שאמרו, שאנחנו הולכים לקראת שנות האלפיים לצבא קטן, חכם, מתוחכם, או איך שזה לא נוסח, ואני שואלת: האם היום צריך לגייס את כולם? והאם בכלל צריך שירות כל כך ארוך? אני אומרת את זה לא רק כאם לבן חייל, שמשרת כרגע בלבנון. אני גם מתנגדת, חברי הכנסת, לגיוסם של ערבים. אני חושבת שהנסיבות הפוליטיות הקיימות צריכות לאפשר מסלולים חלופיים, כמו שציינתי קודם, מסלולים של שירות לאומי, והייתי מאוד שמחה לו היו דנים על זה בוועדת החוץ והביטחון. אני מוכרחה להתייחס לדברים שנאמרו כאן על-ידי חבר הכנסת איוב קרא ונשמעו מספסלי האופוזיציה לגבי הסמכות המוסרית של אנשים שלא שירתו בצבא לשרת בוועדת החוץ והביטחון. אני חייבת להודות, שאני מתקוממת בכלל על עצם האפשרות לשאול שאלה כזאת.
אין פה שום דילמה מוסרית, ואני רוצה לנסות לנמק. כל העניין הזה שמדברים על ועדת חוץ וביטחון, חברת הכנסת ציפי לבני, יש גם איזה איזון בין מה שנקרא ביטחון לבין זכויות אזרח. אנשים שהם אזרחים במדינה הזאת ולא שבויים בקונספציות השבלוניות, לא באו מתוך המערכת אומנם, חבר הכנסת איוב קרא, הם אומנם לא שירתו בצבא, יש להם ראייה ביקורתית, הם לא שבויים במיתוס, הם יכולים להיות חברים בוועדת החוץ והביטחון - - -
חבר הכנסת איוב קרא, אני אומרת שאין כאן שאלה מוסרית, ואת המוסר תשאיר לשאלות מוסריות. מדובר על זכות אלמנטרית של אנשים - - -
מדובר על אזרחי ישראל הערבים, שנבחרו לכנסת בדין, שמייצגים ציבור. אין כאן שום דילמות מוסריות. הם חברי כנסת בדיוק כמוך וכמוני. כמו שאמרתי קודם, הם יכולים להיות בוועדה, הם יכולים לבוא עם חשיבה ביקורתית, הם לא שירתו בצבא - זה לא מונע מהם לפעול באותו כיוון שאמרתי, לכינונה של חברה אזרחית. תודה רבה.
אדוני היושב-ראש, אני יכולה לקבל רשות דיבור?
לי נוח. נוח לי שתשמעו מה שיש לי להגיד לספסלי האופוזיציה. חבל שהם יוצאים.
אדוני היושב-ראש, יש לי הרגשה שהאופוזיציה לא שמה לב שהתחלפה כאן ממשלה. כשאני שומעת את הצעות האי-אמון, בעיקר כשהן באות מאנשים כמו ישראל כץ, כמו משה ארנס ואחרים, אני נדהמת. אני נדהמת ואני מלאת בושה לשמוע השמצות, בעיקר ממי שהיה השר הממונה, למיטב זיכרוני, על ענייני הערבים, השר משה ארנס, שעושה דה-לגיטימציה לחברותם של חברים ערבים בוועדת החוץ והביטחון. אני חושבת שהכנסת צריכה להתבייש בעניין הזה. יש לי הרגשה שהאופוזיציה לא שמה לב שהתחלפה הממשלה ולא שמה לב לסיבות שבגינן התחלפה הממשלה. אהוד ברק הבטיח שינוי בתהליך, סדר עדיפויות חדש והידברות עם סוריה. הידברות עם סוריה משמעה ירידה מרמת-הגולן, עם כל הכאב. יצטרכו להפנים את זה, יצטרכו לרדת מרמת-הגולן ויצטרכו לצאת מלבנון, ואני מציעה לא לכרוך את הנסיגה מהגולן בנסיגה מלבנון. אני רוצה לומר, אדוני היושב-ראש, אף שאתה לא מרוכז בי וזה קשה לי - - -
בסדר, אם יש לך מחלוקת קשה. אני רוצה לומר, אדוני היושב-ראש, שאני מתכוונת לנצל את רשות הדיבור שניתנה לי ולחרוג קצת מסדר-היום ולדבר נגד האלימות הגואה, הייתי אומרת הטרור כלפי נשים וילדים. הברבריות עלתה מדרגה, מפלס האלימות עלה מדרגה. רוצחים נשים, שורפים ילדים, והמקרה אתמול הוא המקרה השלישי בתוך ארבעה חודשים. חברי חברי הכנסת, חברי הכנסת המעטים שנשארו באולם, יש לי תחושה שהחברה הישראלית התייחסה לאלימות נגד נשים די באדישות. די לראות את העונשים שמערכת המשפט גזרה בעבירות רכוש; הייתי אומרת שהעונשים האלה כבדים הרבה יותר מעונשים שנגזרו על בעלים אלימים. אני סבורה שמערכת המשפט תצטרך להביא בחשבון את הרף שנחצה באלימות כלפי נשים בבואה לגזור עונשים על גברים אלימים. על-פי נתונים של ארגון "קול לאשה", מתחילת 1999 נרצחו תשעה נשים וילדים; דווחו 315 מקרי אונס. אני שואלת אתכם, חברי חברי הכנסת, לו תשעה אנשים היו נהרגים בפיגוע טרור, אין לי ספק שמייד היו מקימים מטה חירום לאומי. הנשיא, שעושה פעולה חשובה מאוד בביקוריו אצל משפחות נפגעי הטרור, אני רוצה להזכיר לכם, לא מבקר אצל המשפחות נפגעות האלימות. ההתעלמות הזאת מהמשפחות משדרת שמדובר כאן בדבר פרטי, וקוראים לזה בשם המטעה - אני שומעת את הדוברים שמדברים על זה ברדיו ובטלוויזיה - מדברים על רצח במשפחה. ואני אומרת לכם, שלא מדובר כאן ברצח במשפחה; מדובר כאן בתופעה חברתית שמופנית כלפי נשים וילדיהן, ואי-אפשר שהמדינה תתיר רצח כזה. אני שמחתי לשמוע את דבריו של ראש הממשלה, שלא מדובר כאן במאבק באלימות בכלל, אלא מדובר כאן בטרור שמופעל כלפי נשים וילדים, ויש להתייחס לזה כמו שמתייחסים לטרור מבחוץ. לכן, אדוני היושב-ראש, נדרשת תוכנית פעולה, נדרשת תוכנית חירום, נדרש תיאום בין כל הגורמים. הכול מדברים על חינוך, אבל אני רוצה לומר לכם שחינוך זה משהו לטווח ארוך ולנו אין כרגע זמן לטווח ארוך. גם ההצעה ששמעתי היום, להקים ועדת שרים, שיש לה אולי חשיבות ממלכתית לטווח ארוך, חשיבות ברמה הדקלרטיבית, היא לא מספיקה, מבחינתי. יכתבו דוח. הוא ישכב, על-פי הניסיון שלנו, כאבן שאין לה הופכין. אני רוצה לציין, אדוני היושב-ראש, ובעצם בגלל זה היה לי חשוב לומר את מה שאמרתי, שמדאיגה אותי מאוד ההצעה הפופוליסטית שנשמעת בימים האחרונים, ההצעה של הטלת עונש מוות על גברים שרוצחים נשים וילדים. אני רוצה לומר, חברי חברי הכנסת, שגם בעתות של מצוקה, של רציחות מצמררות של נשים וילדיהן, של טרור כלפי נשים, אסור לאבד עשתונות ואסור להציע פתרונות שבאים מהבטן במקום שהם יבואו מהראש. קיימת מצוקה אמיתית שבגינה כמה אנשים, בעלי תפקידים ציבוריים, מציעים להיתלות בפתרונות קצרי טווח, פתרונות אמוציונליים שמודרכים מהבטן ומונעים על-ידי תחושת חוסר אונים, ובעיקר רצון לנקם קולקטיבי. אדוני היושב-ראש, מדינה מתוקנת, ישראל של שנות האלפיים, אינה יכולה להרשות לעצמה לעסוק בעונש מוות, והיא צריכה להוציא אותו מספר החוקים במקומות שבהם הוא מופיע. חברי חברי הכנסת, אלימות, אני רוצה לומר לכם, לא פותרים באלימות. יש רצח שאותו מבצע רוצח נתעב ושפל. ומה מציעים לנו כאן? עונש מוות. רצח שהמדינה תבצע? רצח שהמדינה תוציא לפועל? אני חוזרת ואומרת לכם, שאלימות לא פותרים באלימות. אדוני היושב-ראש, אני רוצה לטעון שני טיעונים מרכזיים נגד עונש המוות ובזה לסיים את דברי. הטיעון הראשון - מי שמנו? תמיד יכולה להיות טעות טרגית בזיהוי. ואפילו היו אומרים לי שניתן בביטחון מלא למצוא שיטה שיודעים לפיה שזו אשמת המבצע, זה דבר שלא ייעשה. ועונש מוות, אני רוצה להזכיר לכם, הוא בלתי הפיך. הטיעון השני, אדוני היושב-ראש, הוא שאף אחד לא יכול לקחת על עצמו את התפקיד של אלוהים ולאיש אין זכות לשלול חיים - גם לא של רוצחים נתעבים. חברי חברי הכנסת, אסור להפוך חברה לרוצחת. אני רוצה לומר לכם, שגם במדינות שבהן נהוג עונש מוות, אין מתאם בין עונש המוות לירידה באלימות. אני מציעה שנזכור את זה לפני שאנחנו מציעים הצעות כאלה. תודה רבה.
אדוני היושב-ראש, אני יכולה לקבל רשות דיבור?
לי נוח. נוח לי שתשמעו מה שיש לי להגיד לספסלי האופוזיציה. חבל שהם יוצאים.
אדוני היושב-ראש, יש לי הרגשה שהאופוזיציה לא שמה לב שהתחלפה כאן ממשלה. כשאני שומעת את הצעות האי-אמון, בעיקר כשהן באות מאנשים כמו ישראל כץ, כמו משה ארנס ואחרים, אני נדהמת. אני נדהמת ואני מלאת בושה לשמוע השמצות, בעיקר ממי שהיה השר הממונה, למיטב זיכרוני, על ענייני הערבים, השר משה ארנס, שעושה דה-לגיטימציה לחברותם של חברים ערבים בוועדת החוץ והביטחון. אני חושבת שהכנסת צריכה להתבייש בעניין הזה. יש לי הרגשה שהאופוזיציה לא שמה לב שהתחלפה הממשלה ולא שמה לב לסיבות שבגינן התחלפה הממשלה. אהוד ברק הבטיח שינוי בתהליך, סדר עדיפויות חדש והידברות עם סוריה. הידברות עם סוריה משמעה ירידה מרמת-הגולן, עם כל הכאב. יצטרכו להפנים את זה, יצטרכו לרדת מרמת-הגולן ויצטרכו לצאת מלבנון, ואני מציעה לא לכרוך את הנסיגה מהגולן בנסיגה מלבנון. אני רוצה לומר, אדוני היושב-ראש, אף שאתה לא מרוכז בי וזה קשה לי – – –
בסדר, אם יש לך מחלוקת קשה. אני רוצה לומר, אדוני היושב-ראש, שאני מתכוונת לנצל את רשות הדיבור שניתנה לי ולחרוג קצת מסדר-היום ולדבר נגד האלימות הגואה, הייתי אומרת הטרור כלפי נשים וילדים. הברבריות עלתה מדרגה, מפלס האלימות עלה מדרגה. רוצחים נשים, שורפים ילדים, והמקרה אתמול הוא המקרה השלישי בתוך ארבעה חודשים. חברי חברי הכנסת, חברי הכנסת המעטים שנשארו באולם, יש לי תחושה שהחברה הישראלית התייחסה לאלימות נגד נשים די באדישות. די לראות את העונשים שמערכת המשפט גזרה בעבירות רכוש; הייתי אומרת שהעונשים האלה כבדים הרבה יותר מעונשים שנגזרו על בעלים אלימים. אני סבורה שמערכת המשפט תצטרך להביא בחשבון את הרף שנחצה באלימות כלפי נשים בבואה לגזור עונשים על גברים אלימים. על-פי נתונים של ארגון "קול לאשה", מתחילת 1999 נרצחו תשעה נשים וילדים; דווחו 315 מקרי אונס. אני שואלת אתכם, חברי חברי הכנסת, לו תשעה אנשים היו נהרגים בפיגוע טרור, אין לי ספק שמייד היו מקימים מטה חירום לאומי. הנשיא, שעושה פעולה חשובה מאוד בביקוריו אצל משפחות נפגעי הטרור, אני רוצה להזכיר לכם, לא מבקר אצל המשפחות נפגעות האלימות. ההתעלמות הזאת מהמשפחות משדרת שמדובר כאן בדבר פרטי, וקוראים לזה בשם המטעה – אני שומעת את הדוברים שמדברים על זה ברדיו ובטלוויזיה – מדברים על רצח במשפחה. ואני אומרת לכם, שלא מדובר כאן ברצח במשפחה; מדובר כאן בתופעה חברתית שמופנית כלפי נשים וילדיהן, ואי-אפשר שהמדינה תתיר רצח כזה. אני שמחתי לשמוע את דבריו של ראש הממשלה, שלא מדובר כאן במאבק באלימות בכלל, אלא מדובר כאן בטרור שמופעל כלפי נשים וילדים, ויש להתייחס לזה כמו שמתייחסים לטרור מבחוץ. לכן, אדוני היושב-ראש, נדרשת תוכנית פעולה, נדרשת תוכנית חירום, נדרש תיאום בין כל הגורמים. הכול מדברים על חינוך, אבל אני רוצה לומר לכם שחינוך זה משהו לטווח ארוך ולנו אין כרגע זמן לטווח ארוך. גם ההצעה ששמעתי היום, להקים ועדת שרים, שיש לה אולי חשיבות ממלכתית לטווח ארוך, חשיבות ברמה הדקלרטיבית, היא לא מספיקה, מבחינתי. יכתבו דוח. הוא ישכב, על-פי הניסיון שלנו, כאבן שאין לה הופכין. אני רוצה לציין, אדוני היושב-ראש, ובעצם בגלל זה היה לי חשוב לומר את מה שאמרתי, שמדאיגה אותי מאוד ההצעה הפופוליסטית שנשמעת בימים האחרונים, ההצעה של הטלת עונש מוות על גברים שרוצחים נשים וילדים. אני רוצה לומר, חברי חברי הכנסת, שגם בעתות של מצוקה, של רציחות מצמררות של נשים וילדיהן, של טרור כלפי נשים, אסור לאבד עשתונות ואסור להציע פתרונות שבאים מהבטן במקום שהם יבואו מהראש. קיימת מצוקה אמיתית שבגינה כמה אנשים, בעלי תפקידים ציבוריים, מציעים להיתלות בפתרונות קצרי טווח, פתרונות אמוציונליים שמודרכים מהבטן ומונעים על-ידי תחושת חוסר אונים, ובעיקר רצון לנקם קולקטיבי. אדוני היושב-ראש, מדינה מתוקנת, ישראל של שנות האלפיים, אינה יכולה להרשות לעצמה לעסוק בעונש מוות, והיא צריכה להוציא אותו מספר החוקים במקומות שבהם הוא מופיע. חברי חברי הכנסת, אלימות, אני רוצה לומר לכם, לא פותרים באלימות. יש רצח שאותו מבצע רוצח נתעב ושפל. ומה מציעים לנו כאן? עונש מוות. רצח שהמדינה תבצע? רצח שהמדינה תוציא לפועל? אני חוזרת ואומרת לכם, שאלימות לא פותרים באלימות. אדוני היושב-ראש, אני רוצה לטעון שני טיעונים מרכזיים נגד עונש המוות ובזה לסיים את דברי. הטיעון הראשון – מי שמנו? תמיד יכולה להיות טעות טרגית בזיהוי. ואפילו היו אומרים לי שניתן בביטחון מלא למצוא שיטה שיודעים לפיה שזו אשמת המבצע, זה דבר שלא ייעשה. ועונש מוות, אני רוצה להזכיר לכם, הוא בלתי הפיך. הטיעון השני, אדוני היושב-ראש, הוא שאף אחד לא יכול לקחת על עצמו את התפקיד של אלוהים ולאיש אין זכות לשלול חיים – גם לא של רוצחים נתעבים. חברי חברי הכנסת, אסור להפוך חברה לרוצחת. אני רוצה לומר לכם, שגם במדינות שבהן נהוג עונש מוות, אין מתאם בין עונש המוות לירידה באלימות. אני מציעה שנזכור את זה לפני שאנחנו מציעים הצעות כאלה. תודה רבה.
אדוני היושב-ראש, אדוני השר, חברי חברי הכנסת, אני רוצה לפתוח בברכות לראש הממשלה על הסכם שארם-אל-שיח', הייתי אומרת הסכם-וואי המשופר, ואני מאוד מקווה, שכפי שראש הממשלה הבטיח, הוא יגיע במאמץ לקראת הסדר הקבע לקראת סוף השנה הבאה.
חבר הכנסת אלון, אני תיכף מגיעה אליך. תיכף תראה למה אני מגיעה אליך. אני יודעת שלקראת הסדר הקבע יהיו כמה וכמה בעיות, כמו עניין ירושלים, כמו עניין הפליטים, אבל בגללך אני בוחרת להתמקד בעניין אחד, שבעיני מסמל את המירע שבכיבוש, ואני מדברת על ההתנחלויות. לא יהיה אפשר לדבר על הסדר הקבע ולהשאיר את ההתנחלויות על כנן.
אני אסביר. אני לא הפרעתי לך, חבר הכנסת לנדאו. תאמין לי שתשמע ממני. נכון שראש הממשלה דיבר אתמול והיום - הייתי אומרת קצת בפתוס, קצת בכאב, וציין שהמתנחלים הגיעו לשם בעידודן של ממשלות קודמות בישראל. אני רק לא חושבת שהממשלה הזאת, שאנחנו חברים בה, יכולה לדבר על הפשרת הקיפאון בינינו לבין הפלסטינים ולאשר הקמת מאחזים או להכשיר מאחזים שנבנו בימי הממשלה הקודמת. אי-אפשר לדבר על שלום עם הפלסטינים ולהגיד שההתנחלויות תישארנה על כנן. סגן השר נסים דהן הביע קודם דאגה לגבי דרכי הגישה לאותם מקומות. אני אומרת, במקום למצוא פתרונות ואותן דרכי גישה, במקום לסלול עוד כבישים עוקפים, הרבה יותר פשוט, למשל, לפנות את כדים וגנים. אין להם מה לחפש שם. גם לקדומים אין מה להיות תקועה איפה שהיא תקועה.
אני מסכימה אתך, חבר הכנסת לנדאו. אני חושבת, שאם יש מתנחלים שמוכנים לגור תחת ריבונות פלסטינית, שיבושם להם, אין לי התנגדות. שיבושם להם. כרגע מי שחושב שיוכל להחזיר לידי הפלסטינים - - -
תרשה לי. תאמין לי שבסוף דברי תקבל תשובות על הכול. מי שחושב שאפשר להגיד לפלסטינים: תסתפקו בכ=%54 מהשטח ויישארו גושי התנחלויות, טועה. זו הצעה לא סבירה, זו הצעה לא מעשית. זה פשוט לא יהיה. אי-אפשר לדבר על שלום. אתם משתמשים באיזו רטוריקה כאילו אתם נמצאים עוד במאה הקודמת. אני לא מבינה על מה אתם מלינים. שמעתם כאן קודם את יושב-ראש הליכוד החדש, אריק שרון. אתם חתמתם על הסכם-וואי, אז מה הטענה?
אני גם מודה לך, סגן יושב-ראש הכנסת.
אוי, איזו השוואה דמגוגית.
אני יכולה להבין שיש מי שמתייחס להתנחלויות כאל מפעל חיים שקורס לנגד העיניים. אני בהחלט יכולה להבין את זה. אנשים חיים שם הרבה מאוד שנים. לכן אני מצפה מהממשלה הזאת שאנחנו חברים בה, שתתחיל לארגן מערך של פיצויים לאותם אנשים שרוצים לעזוב - אל תפריע לי, חבר הכנסת לנדאו, אני רואה אותך מתחיל - אני חושבת שיש כאלה שרוצים לעזוב, ואתה מייצג - אומנם אתה לא גר בהתנחלויות אבל הדברים שלך מייצגים איזה מיעוט שמנהל קרב מאסף. מה שאתה עושה עכשיו זה לנהל קרב מאסף, חבר הכנסת לנדאו.
חבר הכנסת לנדאו, אתה מוכן להבין שתם עידן ארץ-ישראל השלמה?
אני חושבת, שחברי הימין, או הליכוד בעיקר, מוכרחים להבין, שתם עידן ארץ-ישראל השלמה והיתה כאן פריצת דרך. אני לא מבינה על מה הצביעות. אתם הייתם מוכנים להיכנס לממשלה כשידעתם שהסכם-וואי זה הדבר הראשון שהממשלה הולכת ליישם, והייתם מוכנים על הבסיס הזה להיכנס לממשלה. אז היום אתם מתנגדים להסכם הזה? מעניין.
תספר גם מה אני אמרתי לך.
אדוני היושב-ראש, אדוני השר, חברי חברי הכנסת, אחת מתשע נשים תהיה חולה בסרטן השד במהלך חייה, ויש אזורים בארץ שבהם מדובר על אחת משבע. למי שלא יודע, כל שנה מצטרפות למעגל החולי כ-3,000 נשים חדשות. זה אומר, חברי חברי הכנסת, שכל שנה מתות מהמחלה כ-900 נשים. הן משאירות משפחות, הן משאירות בעלים, הן משאירות הורים וילדים שחיים בחרדה ממושכת את הסבל, את הטיפולים והמכאובים שהאשה עוברת ואחר כך את ההתמודדות עם האבל. לפי הערכה של עמותת "אחת מתשע", שהיה לי הכבוד להימנות עם מקימיה, עמותה ששמה לה למטרה להעלות לדיון ציבורי את צורכיהן וזעקתן של נשים חולות, בעשור האחרון חלו במחלה כ-25,000 נשים. אדוני השר, אדוני היושב-ראש, המחלה הנוראה הזאת אינה עושה הבחנות בין ימין לשמאל, אינה פוסחת על עשירים ואינה פוסחת על עניים, היא מחלה שמתפרצת וחוזרת ומתפרצת עד שבסופו של דבר, לאחר ייסורים קשים, האשה נפטרת. אדוני השר, על מנת להסיר את המחסומים העומדים בפני נשים הנאבקות במחלת סרטן השד יש חשיבות גדולה מאוד לתמיכה, ליידוע על כל שלבי המחלה מרגע האבחון ולאורך כל הדרך בתהליך ההחלמה ובתהליך השיקום. החשיבות הזאת גוברת במיוחד לנוכח אותן תלאות ביורוקרטיות שהנשים נאלצות להתמודד אתן. למי שלא יודע - אני מקווה גם שלא ידע - הצורך להילחם על כל טופס-17 הוא מתיש. היום-יום הזה מתיש. ובמקום שהנשים האלה תשקענה מאמצים כדי שהן תחלמנה, הן משקיעות מאמצים במאבק במערכת הרפואית. בהזדמנות זאת - ודיברה חברתי קודמתי, חברת הכנסת יהודית נאות - אנחנו צריכים להתאגד בניסיונות להשפיע על הממסד הרפואי לרכז את כל הטיפול בסרטן השד תחת קורת גג אחת. דרוש טיפול מערכתי שיספק מידע ותמיכה לנשים החולות וגם לבני משפחותיהן. אבל הדבר האקטואלי ביותר, והוא הוזכר גם קודם לכן, חבר הכנסת ויצמן שירי, אני משוכנעת שזה מעניין גם אותך, אדוני היושב-ראש - הדבר האקטואלי ביותר שדורש, לדעתי, מכולנו להתאגד מאחוריו עכשיו הוא המאבק להכללתה של תרופת ה"הרצפטין" בסל הבריאות. אומנם היתה התחייבות, שמעתי שבישיבות הממשלה, כשאישרו את התקציב היתה התחייבות שהדבר ייעשה, אבל אני לא שמעתי שזה קרה. למי שלא בקיא ולמי שלא יודע, הרבה מאוד מאמצים וכספים הושקעו והוזרמו למחקרים שעוסקים בגילוי מוקדם ובפיתוח תרופות נגד המחלה, אבל כמעט שלא הוקדשו משאבים לחשיבה על מניעה - ותרשו לי להעלות השערה, שאולי משום שזאת מחלה שפוקדת נשים. יש לי הרגשה, שלו תרופת ה"הרצפטין" - שאנחנו, קואליציות של חברי וחברות כנסת וקואליציות של ארגוני הנשים נאבקים להכללתה בסל הבריאות - יש לי הרגשה, שלו התרופה הזאת היתה עוזרת, למשל, להגדלת בלוטת הערמונית, אולי לא היה צריך להיאבק בכלל. אז אני מזכירה לכם שוב, חברי חברי הכנסת, שזו מחלה שפוקדת נשים. אדוני השר, רק הגדרתו של סרטן השד כמחלה קשה יאפשר, לדעתי, להכליל את התרופה החשובה הזאת בסל הבריאות. אמרה את זה קודם יהודית נאות - אנחנו מדברים כאן על הזרמה של 50 מיליון שקלים לשנת 2000. לי יש כמה רעיונות משלי מאין להעביר אותם, מאיזה מקורות תקציב. אני לא רוצה ליצור כאן פרובוקציה, לכן אני מעדיפה שלא להעלות זאת עכשיו, אבל יש לי הצעה, אני מוכנה לומר לך אותה. אני אומרת, שיקשה עלי ויקשה על חברי להצביע בעד תקציב המדינה אם לא תיכלל בו התרופה החשובה הזאת, שפועלת על הגידול עצמו, תרופה שעשויה להקל את סבלן של כ-300 נשים שנמצאות במצב סופני ושל נשים אחרות, שלצערי תבואנה בעקבותיהן. ולבסוף, חברי חברי הכנסת, אני רוצה להקדיש את הדברים שלי לכל הנשים החולות, לחברותי ולכל הארגונים שעוסקים במלאכה החשובה הזאת. אני פונה לחברי הכנסת ולשרים ומזכירה לכם, שמדובר בנשים שלכם, ברעיות שלכם ובבנות שלכם. תחשבו על זה כשתבואו להצביע.
הוועדה לקידום מעמד האשה.
הם לא מבינים בכלכלה, הם לא יכולים לייצג.
חבר הכנסת גפני, תודיע שאתם מופלים לרעה. הצבעה מס' 2 בעד ההצעה להעביר את הצעת החוק לדיון מוקדם בוועדה - 26 בעד ההצעה להסיר את הצעת החוק מסדר-היום - 7 נמנעים - 7 ההצעה להעביר את הצעת חוק החברות הממשלתיות (תיקון - ייצוג הולם לאוכלוסייה הערבית), התשנ"ט-1999, לדיון מוקדם בוועדת החוקה, חוק ומשפט נתקבלה.
חבר הכנסת גפני, תודיע שאתם מופלים לרעה.
עובדים זרים וערבים, תאמין לי, באותם תנאים.
אדוני היושב-ראש, אדוני השר, אני לא רואה איפה הוא, חברי חברי הכנסת, מקומות המחיה של העובדים הזרים הם מן המפורסמות, אבל יש לומר: התת-תנאים שבהם חיים העובדים הזרים. אני רוצה לתאר בפניכם את מקום המחיה של העובדים הזרים בחיפה, או ליתר דיוק - 60 פועלים רומנים זרים שמתגוררים בקרוונים רעועים, הממוקמים מטרים ספורים מבריכות הביוב. אני רוצה שתקשיבו איפה הן בדיוק בריכות הביוב של מכון הטיהור במפרץ חיפה. אני עוד לא שמעתי מימי על מישהו שגר בבריכות ביוב של מפרץ כלשהו. מי שלא יודע, השפכים של חיפה מוזרמים למכון הטיהור, כתוצאה מכך הריחות העזים והצחנה הם בלתי נסבלים, ופועלים רבים חטפו פריחה בעור, חטפו כאבי ראש, כאבי בטן, כל המכאובים האפשריים, ונאלצו לעזוב. מה שהדהים אותי, נראה לי שכל בר-דעת ששומע שאנשים גרים בביב השפכים או בביב השופכין היה צריך לומר, שצריך, מייד, לפנות אותם משם. מה שמדהים הוא, שהממונים על מערכת איכות הסביבה בעיר חיפה גלגלו את האחריות למצבם של הפועלים על הקבלן. והקבלן, כשראיינו אותו על זה אמר: אני בכלל לא מבין מה הבעיה, אני חושב שהתנאים שהם גרים בהם הם די סבירים, הקרוונים הם די בסדר.
אני רוצה לספר לכם, שבעקבות הידיעה על המגורים הבלתי-נסבלים האלה החליטו חברי מועצת עיריית חיפה לערוך ביקור במכון הטיהור שם. הם לא יכלו לשהות באזור הזה יותר מדקה וחצי, הם פשוט ברחו משם. אני מדברת על אנשים שחיים שם 24 שעות, או לפחות את השעות שעוד נותרו להם לישון.
אני שואלת אותך, אדוני השר - - -
אני באמת חושבת שזה נושא שאנחנו יכולים להתבדח עליו, אדוני היושב-ראש, כי כשמדובר בפועלים זרים, אז אנחנו יכולים לאפשר אולי שהם יחיו בתנאים מזעזעים כאלה.
אני שואלת, איך יכול להיות שבמדינת ישראל אנשים יחיו בתנאים האלה ואף אחד לא עושה שום דבר?
את ההצעות האלה אני מכירה.
אני מכירה את ההצעות האלה, חבר הכנסת איוב קרא - - -
אני מכירה את ההצעות הגזעניות האלה, אין הצעות יותר גרועות מאלה.
אנשים הם אנשים. כרגע הם בארץ, הם צריכים לחיות בתנאים סבירים. אל תתווכח אתי.
אדוני שר הבריאות, אני רוצה להעביר באמצעותך, שמטריד אותי איך משרד העבודה והרווחה והמשרד לאיכות הסביבה ועיריית חיפה, אף אחד מהם לא מצא לנכון להורות לקבלן על פינוים של העובדים הזרים מהאתר המסוכן הזה.
אני עוד לא סיימתי, תרשה לי.
אני שואלת, למי אכפת שנפגעים מהצחנה ומהביוב. מה, אין חובה על המעסיק או על המדינה? הרי מדינת ישראל מחתימה כל קבלן וכל חברת כוח-אדם שמביאה עובדים זרים על כך שהמעסיק צריך לסדר מגורים הולמים. אז אני שואלת, קרוונים בביב השפכים של מכון הטיהור במפרץ חיפה נחשבים למגורים הולמים? ואחרי שהם גרים שם והם נעשים חולים מהתנאים האלה, הם לא יכולים לקבל טיפול רפואי הולם, אדוני שר הבריאות. זאת, אף שכתוב שהמעסיק ידאג לביטוח רפואי ששווה בהיקפו לביטוח בריאות ממלכתי. אז ראינו כולנו לאן מובילה החרפה. אנשים נאלצו לעזוב אחרי שהם לא קיבלו טיפול רפואי. אני רוצה באמצעותך, אדוני השר, לפנות לשרה לאיכות הסביבה, כדי שתוציא צו שיורה לאלתר לפנות את העובדים הזרים מהמקומות שנשקפת בהם סכנה לחייהם. אני רוצה לבקש משר העבודה והרווחה, שיפקיע את הרשיונות מאותם קבלנים שלא דואגים לתנאים סבירים של הפועלים שהם מביאים. תודה רבה.
אדוני היושב-ראש, חברי חברי הכנסת, אני רוצה לברך את חברי, שר החינוך יוסי שריד, שהחליט שהגיע הזמן להתמודד גם עם פרקים אפלים בתולדות מדינת ישראל. אחרי 43 שנים של הטבח קם שר בממשלת ישראל ומתבייש בשמה. אני רואה בזה חשיבות רבה, אני רואה בזה מסר חשוב לאזרחים הערבים. אני רק לא מצליחה להבין, חבר הכנסת זאב, איך יש אנשים כמוך שלא למדו את הדבר הזה, לא הפנימו ולא הבינו. עמדת כאן ודיברת כאחד האנשים הכי גזעניים ששמעתי שמדברים במדינת ישראל. נראה שלא למדת מה זה טבח כפר-קאסם, נראה שלא הבנת מה זו פקודה בלתי חוקית בעליל ומה זה דגל שחור שמתנוסס. היית צריך לעמוד כאן ולברך את שר החינוך והיית צריך להגיד לו, שהגיע הזמן, אחרי 43 שנים, שאנשים במדינת ישראל ילמדו מה היה שם. לא שחטו פרות קדושות - טבחו אנשים, נשים וילדים, ואת זה היית צריך להבין. אני לא מבינה על מה אתם מזדעקים. גם אתה וגם חבר הכנסת ריבלין, על מה אתם מזדעקים? את המסר הזה היית חייב להפנים. אנשים כמוך היו חייבים להפנים. אנשים כמוך היו חייבים להפנים, שיש דברים שלא יכולים לחזור בתולדות מדינת ישראל. זה קו אדום שנחצה בכפר-קאסם. היית צריך לדעת שזה דגל שחור, ולא לעמוד כאן ולהשוות את זה לדברים אחרים. שום דבר לא משתווה לזה. ראינו את המשמעות של זה גם בתקופת האינתיפאדה. ראינו איך אנשים לא הפנימו. ראינו מה היה בפרשת גבעתי א', ראינו מה היה בפרשת אלוף-משנה יהודה מאיר, חיילים עמדו וראו איך מרביצים לפלסטינים, איך מרוצצים ידיים ורגליים, והם שתקו, כי הם לא הפנימו כמוך מה זו פקודה בלתי חוקית בעליל. במקום שיבוא כאן הימין ויגיד: קם שר חינוך אחרי 43 שנה ואומר: הגיע הזמן, בעצם אני מכיר באחריות של מדינת ישראל - זה מה שאתה מעז לומר?
אני הבנתי אותך מצוין. לא צריך להבין אותך, היה מספיק לשמוע אותך. אומר כאן חברי, חבר הכנסת רובי ריבלין, שהפך ליושב-ראש עכשיו, שאפילו בית-המשפט הכיר. השופט בנימין הלוי אמר, שזו פקודה בלתי חוקית, שדגל שחור מתנוסס מעליה. אני משוכנעת, חבר הכנסת ריבלין, שיש גם ביניכם, הייתי אומרת אנשי הימין, הרבה בוחרים והרבה הורים שהיו רוצים שהנוער יפנים עכשיו, בעקבות אותם שיעורים לאזרחות שהשר יוסי שריד הורה עליהם - מה זו פקודה בלתי חוקית. במקום לבוא ולברך, אתם יוצאים מקללים? אני לא מבינה את זה. אני רוצה להתבייש בשם הכנסת בדבריך, חבר הכנסת זאב.
אני מציעה להסתפק בדבריו.
אדוני היושב-ראש, אדוני השר, לפני שאני מתייחסת לנושא שבגינו הייתי אמורה לדבר - פינוי המאחזים - אני חייבת להודות, שיש לי תחושה קשה של אי-נוחות, בעיקר אחרי הדברים של קודמי כאן מעל הדוכן. אני לא מכירה את השיטה - - -
חבר הכנסת טל, הכול במסגרת עשר הדקות. אני לא מבינה את השיטה. אני מפתח-תקווה, קוראים לזה אצלנו: גם קרחת וגם תלתלים - גם להיות בקואליציה, גם לנסות ליהנות ממנעמי הקואליציה וגם לשקול אחר כך להצביע אי-אמון, תלוי איך יוסי שריד יתנהג.
לא, אל תענה לי, אני לא הפרעתי לך. הייתי אומרת, שהצעת האי-אמון של הימין, של הליכוד והאיחוד הלאומי, נגד הממשלה, זו הצעה חסרת אחריות. למה היא חסרת אחריות? אתם חושבים שאני מרוצה ממנה? אני ממש לא מרוצה ממנה. מצד אחד בהחלט אני רוצה לברך את ראש הממשלה אהוד ברק, שהחליט שהוא עושה מעשה ומפנים מאחזים. להגיד לך שאני מרוצה שמפנים רק כמה מאחזים? אני אפילו כבר לא יכולה לספור כמה מאחזים - יש 42 מאחזים לא חוקיים. לטעמי, לשיטתי, היה צריך להקפיא אותם, היה צריך לפנות אותם, אבל זו ההחלטה שראש הממשלה קיבל.
חבר הכנסת יושב-ראש ועדת העבודה והרווחה טל, יכול להיות שנשקול לפנות אותך מתפקידך.
חבר הכנסת טל, אתה החלטת להפוך אותנו, אולי אותי, לשק החבטות שלכם. את השר שריד - בטוח.
אני רוצה להגיד משהו בעניין המאחזים.
חבר הכנסת טל, אני בטוחה שתסכים אתי, שהקמת המאחזים נועדה ליצור רצף טריטוריאלי בין ההתנחלויות, מתוך מטרה אסטרטגית לטרפד כל תהליך של שלום, מתוך מטרה לשים מקלות בגלגלי השלום. אנחנו מכירים את אלה שכבשו עוד שטח ועוד שטח. הם התחילו פה בקרוון, מתוך איזו תפיסה, על-פי ניסיון קודם שהיה להם עם ממשלות קודמות, שאחר כך אפשר להכשיר את הקרקע. ראינו מה עשו העוזרים של שרי הביטחון הקודמים. שמעתי כאן את הדיבורים של חבר הכנסת זאבי ושל חבר הכנסת מיקי איתן ואחרים. אני חושבת שהרטוריקה של "ארץ-ישראל כולה שלי" שייכת לסדר-היום הקודם. לא הפנימו שקרה כאן משהו. לא הפנימו שנבחרה כאן ממשלה חדשה, ממשלה שפניה לשלום, ממשלה שהלכה לבחירות והעם הכריע האם אנחנו הולכים להמשיך לחיות על החרב או אנחנו הולכים לשלום. פתאום בא מי שמנסה לטרפד את זה. אני רוצה לומר לכם, שממשלת ברק, בפינוי המאחזים - ואני אומרת שוב, הוא לא מספיק, הוא לא לטעמי - משדרת מסר ברור, שמה שהיה הוא לא שיהיה, ולא יינתן הכשר למחטפים. אני יודעת שיש מי שסבור שהעיקרון חשוב ולא מספר היישובים. חבר הכנסת שירי, אתה לא מסכים אתי?
אני מתגרה בהם? הם רוצים ללכת עם ולהרגיש בלי. אני מתגרה בהם? אני מתפלאת עליך.
חבר הכנסת טל, שינוי סדר העדיפויות הלאומי - - -
שינוי סדר העדיפויות הלאומי יכול להתקיים רק בתנאי אחד: שייקחו תקציב ממקום אחד ויעבירו אותו למקום אחר. אני נותנת לך פתרון מאין. צריך לקחת את זה מההתנחלויות וצריך לפנות את ההתנחלויות, ואת הכסף הזה, במקום לכבישים עוקפים ובמקום לבניית מאחזים צריך להפנות לקריית-מלאכי ולדימונה, ואז תדבר על שינוי סדר עדיפויות. אני יודעת שיש מי שחושב שמספיק לדבר על עיקרון ולא כל כך חשוב לדבר על מספר היישובים, מתוך איזו הבנה שאחר כך ניתן יהיה לרכז את כל המתנחלים בשניים או בשלושה גושי התיישבות. הגישה הזאת אינה לרוחי. מי שחושב שאפשר לסגת מהגדה ולהשאיר בידי הפלסטינים %54 משטחי הגדה עם גושי התנחלות, משלה את עצמו, משלה אחרים, משלה אותנו. כל רעיון ההתנחלות נועד ברבות השנים להגשים את מה שנוהגים לקרוא "חלום ארץ-ישראל השלמה" ולנסות לסכל כל פשרה טריטוריאלית. בבית הזה יש אנשים שעדיין לא הבינו שתם עידן ארץ-ישראל השלמה, והם עדיין מנהלים קרב מאסף. זה קרב מאסף - - -
תם עידן ארץ-ישראל השלמה - - -
חבר הכנסת טל, אתה מנהל אתי דיון?
צה"ל ומערכת הביטחון העלימו עין מהפרות חוק מצד המתנחלים ונתנו יד לקביעת עובדות לא לגיטימיות בשטח לאנשים שחדורים אמונה טוטלית בקדושת האדמה, לפנאטים שמחשיבים את עצמם כחלוצים. מי ששמע את האנשים בימים האחרונים בטלוויזיה מבין שמדובר באנשים פנאטים שגוררים את כולנו למשהו שאחר לא נדע איך לצאת ממנו. אני גם יכולה להבין, מצד אחד, שמאוד קשה לאנשים שנשלחו לשם ברבות השנים לראות את מפעל חייהם קורס לנגד עיניהם. אבל גם המתנחלים צריכים להבין, שלא נותנים פרס על התנהגות של כל דאלים גבר. ההתנחלויות מסמלות את המירע שבכיבוש. על-פי כל האמנות הבין-לאומיות, קיים איסור מוחלט על יצירת עובדות בלתי הפיכות בשטחים כבושים. כל עז כזאת שינסו להכניס עכשיו ולבנות עוד מאחז, לא תטרפד את תהליך השלום, כי לשם אנחנו הולכים. כל דיון על הסדר הקבע יצטרך להביא בחשבון, למי שלא הבין את זה, פינוי התנחלויות. אם יש מי שרוצה להישאר בטרשים של יהודה ושומרון ויש לו זיקה לאבנים ולמקומות שם ורוצה להישאר תחת ריבונות פלסטינית, שיבושם לו. אבל לא ייתכן, שממשלה שמנהלת דיון על הסדר הקבע, יש מי שמאגף אותה מאחור ומנסה ליצור עובדות בשטח. עוד משפט אחרון, אדוני היושב-ראש, ברשותך.
אני חייבת להודות, שאני מאוד מודאגת מפסקי ההלכה שאני שומעת, של רבנים כדוגמת הרב ליאור, הרב שפירא, הרב אליהו ואחרים; פסקי הלכה של רבנים שמורים לצאן מרעיתם שלא לפנות התנחלויות מרצון. אני רוצה להזהיר, אנחנו עומדים לפני יום השנה להירצחו של ראש ממשלה. אני רוצה להזהיר, יש אנשים שלא למדו שום דבר והם מכניסים את האנשים שלהם לקונפליקט - אם להיענות לצו דתי, לצו הלכתי, או להיענות להלכות בין-לאומיות. אני רוצה לנצל את ההזדמנות שאני כאן על הדוכן ולהזהיר אותם רבנים. תודה.
אדוני היושב-ראש, אדוני השר, לפני שאני מתייחסת לנושא שבגינו הייתי אמורה לדבר – פינוי המאחזים – אני חייבת להודות, שיש לי תחושה קשה של אי-נוחות, בעיקר אחרי הדברים של קודמי כאן מעל הדוכן. אני לא מכירה את השיטה – – –
חבר הכנסת טל, הכול במסגרת עשר הדקות. אני לא מבינה את השיטה. אני מפתח-תקווה, קוראים לזה אצלנו: גם קרחת וגם תלתלים – גם להיות בקואליציה, גם לנסות ליהנות ממנעמי הקואליציה וגם לשקול אחר כך להצביע אי-אמון, תלוי איך יוסי שריד יתנהג.
לא, אל תענה לי, אני לא הפרעתי לך. הייתי אומרת, שהצעת האי-אמון של הימין, של הליכוד והאיחוד הלאומי, נגד הממשלה, זו הצעה חסרת אחריות. למה היא חסרת אחריות? אתם חושבים שאני מרוצה ממנה? אני ממש לא מרוצה ממנה. מצד אחד בהחלט אני רוצה לברך את ראש הממשלה אהוד ברק, שהחליט שהוא עושה מעשה ומפנים מאחזים. להגיד לך שאני מרוצה שמפנים רק כמה מאחזים? אני אפילו כבר לא יכולה לספור כמה מאחזים – יש 42 מאחזים לא חוקיים. לטעמי, לשיטתי, היה צריך להקפיא אותם, היה צריך לפנות אותם, אבל זו ההחלטה שראש הממשלה קיבל.
חבר הכנסת יושב-ראש ועדת העבודה והרווחה טל, יכול להיות שנשקול לפנות אותך מתפקידך.
חבר הכנסת טל, אתה החלטת להפוך אותנו, אולי אותי, לשק החבטות שלכם. את השר שריד – בטוח.
אני רוצה להגיד משהו בעניין המאחזים.
חבר הכנסת טל, אני בטוחה שתסכים אתי, שהקמת המאחזים נועדה ליצור רצף טריטוריאלי בין ההתנחלויות, מתוך מטרה אסטרטגית לטרפד כל תהליך של שלום, מתוך מטרה לשים מקלות בגלגלי השלום. אנחנו מכירים את אלה שכבשו עוד שטח ועוד שטח. הם התחילו פה בקרוון, מתוך איזו תפיסה, על-פי ניסיון קודם שהיה להם עם ממשלות קודמות, שאחר כך אפשר להכשיר את הקרקע. ראינו מה עשו העוזרים של שרי הביטחון הקודמים. שמעתי כאן את הדיבורים של חבר הכנסת זאבי ושל חבר הכנסת מיקי איתן ואחרים. אני חושבת שהרטוריקה של "ארץ-ישראל כולה שלי" שייכת לסדר-היום הקודם. לא הפנימו שקרה כאן משהו. לא הפנימו שנבחרה כאן ממשלה חדשה, ממשלה שפניה לשלום, ממשלה שהלכה לבחירות והעם הכריע האם אנחנו הולכים להמשיך לחיות על החרב או אנחנו הולכים לשלום. פתאום בא מי שמנסה לטרפד את זה. אני רוצה לומר לכם, שממשלת ברק, בפינוי המאחזים – ואני אומרת שוב, הוא לא מספיק, הוא לא לטעמי – משדרת מסר ברור, שמה שהיה הוא לא שיהיה, ולא יינתן הכשר למחטפים. אני יודעת שיש מי שסבור שהעיקרון חשוב ולא מספר היישובים. חבר הכנסת שירי, אתה לא מסכים אתי?
אני מתגרה בהם? הם רוצים ללכת עם ולהרגיש בלי. אני מתגרה בהם? אני מתפלאת עליך.
חבר הכנסת טל, שינוי סדר העדיפויות הלאומי – – –
שינוי סדר העדיפויות הלאומי יכול להתקיים רק בתנאי אחד: שייקחו תקציב ממקום אחד ויעבירו אותו למקום אחר. אני נותנת לך פתרון מאין. צריך לקחת את זה מההתנחלויות וצריך לפנות את ההתנחלויות, ואת הכסף הזה, במקום לכבישים עוקפים ובמקום לבניית מאחזים צריך להפנות לקריית-מלאכי ולדימונה, ואז תדבר על שינוי סדר עדיפויות. אני יודעת שיש מי שחושב שמספיק לדבר על עיקרון ולא כל כך חשוב לדבר על מספר היישובים, מתוך איזו הבנה שאחר כך ניתן יהיה לרכז את כל המתנחלים בשניים או בשלושה גושי התיישבות. הגישה הזאת אינה לרוחי. מי שחושב שאפשר לסגת מהגדה ולהשאיר בידי הפלסטינים 54% משטחי הגדה עם גושי התנחלות, משלה את עצמו, משלה אחרים, משלה אותנו. כל רעיון ההתנחלות נועד ברבות השנים להגשים את מה שנוהגים לקרוא "חלום ארץ-ישראל השלמה" ולנסות לסכל כל פשרה טריטוריאלית. בבית הזה יש אנשים שעדיין לא הבינו שתם עידן ארץ-ישראל השלמה, והם עדיין מנהלים קרב מאסף. זה קרב מאסף – – –
תם עידן ארץ-ישראל השלמה – – –
חבר הכנסת טל, אתה מנהל אתי דיון?
צה"ל ומערכת הביטחון העלימו עין מהפרות חוק מצד המתנחלים ונתנו יד לקביעת עובדות לא לגיטימיות בשטח לאנשים שחדורים אמונה טוטלית בקדושת האדמה, לפנאטים שמחשיבים את עצמם כחלוצים. מי ששמע את האנשים בימים האחרונים בטלוויזיה מבין שמדובר באנשים פנאטים שגוררים את כולנו למשהו שאחר לא נדע איך לצאת ממנו. אני גם יכולה להבין, מצד אחד, שמאוד קשה לאנשים שנשלחו לשם ברבות השנים לראות את מפעל חייהם קורס לנגד עיניהם. אבל גם המתנחלים צריכים להבין, שלא נותנים פרס על התנהגות של כל דאלים גבר. ההתנחלויות מסמלות את המירע שבכיבוש. על-פי כל האמנות הבין-לאומיות, קיים איסור מוחלט על יצירת עובדות בלתי הפיכות בשטחים כבושים. כל עז כזאת שינסו להכניס עכשיו ולבנות עוד מאחז, לא תטרפד את תהליך השלום, כי לשם אנחנו הולכים. כל דיון על הסדר הקבע יצטרך להביא בחשבון, למי שלא הבין את זה, פינוי התנחלויות. אם יש מי שרוצה להישאר בטרשים של יהודה ושומרון ויש לו זיקה לאבנים ולמקומות שם ורוצה להישאר תחת ריבונות פלסטינית, שיבושם לו. אבל לא ייתכן, שממשלה שמנהלת דיון על הסדר הקבע, יש מי שמאגף אותה מאחור ומנסה ליצור עובדות בשטח. עוד משפט אחרון, אדוני היושב-ראש, ברשותך.
אני חייבת להודות, שאני מאוד מודאגת מפסקי ההלכה שאני שומעת, של רבנים כדוגמת הרב ליאור, הרב שפירא, הרב אליהו ואחרים; פסקי הלכה של רבנים שמורים לצאן מרעיתם שלא לפנות התנחלויות מרצון. אני רוצה להזהיר, אנחנו עומדים לפני יום השנה להירצחו של ראש ממשלה. אני רוצה להזהיר, יש אנשים שלא למדו שום דבר והם מכניסים את האנשים שלהם לקונפליקט – אם להיענות לצו דתי, לצו הלכתי, או להיענות להלכות בין-לאומיות. אני רוצה לנצל את ההזדמנות שאני כאן על הדוכן ולהזהיר אותם רבנים. תודה.
גברתי היושבת-ראש, בהסתמך על סעיף 53 לתקנון הכנסת, הריני מבקשת להגיש הצעה לסדר בנושא: דברי הסתה מסוכנים המופיעים באתר האינטרנט בשם אהוד ברדק. לצערי, אני נאלצת לסבר את אוזנם של חברי הכנסת בתוכן הסטיקרים של ראש הממשלה תחת הכותרת "מבוקש": נעלם לאחר ה-17 במאי; מבוקש על מסירת שטחים וסודות מדינה לאויבי ישראל; מבוקש על שחרור מחבלים; מבוקש על רצון לחלוקת ירושלים; מבוקש על הפקרת ביטחון חייהם של אזרחי ישראל; הידוע גם בססמה "אילו הייתי פלסטיני, הייתי מצטרף לארגון טרור". כמו כן, יש סטיקר של ראש הרשות הפלסטינית, עם כוונת על פרצופו, ועליו כתוב "יש לחבל במחבל"; וגם דברי הסתה נגד שרי ממשלה. גברתי היושבת-ראש, ארבע שנים אחרי רצח ראש הממשלה יצחק רבין, וההסתה הימנית שוב מרימה ראש. מאחורי האתר באינטרנט עומד חבר מולדת ונערים המזוהים עם הליכוד. גברתי היושבת-ראש, הדברים המופיעים באתר עברו מזמן את הקו האדום שבין חופש הביטוי להסתה. מדינה דמוקרטית צריכה להשאיר שוליים רחבים לחופש הביטוי, אך הניסיון מוכיח, שמלה כתובה הפכה לאצבע על ההדק והובילה לרצח ראש ממשלה. מעל האתר הזה מרחפת עננה מסוכנת, ויש לעצור זאת.
גברתי היושבת-ראש, בהסתמך על סעיף 53 לתקנון הכנסת, הריני מבקשת להגיש הצעה לסדר בנושא: דברי הסתה מסוכנים המופיעים באתר האינטרנט בשם אהוד ברדק. לצערי, אני נאלצת לסבר את אוזנם של חברי הכנסת בתוכן הסטיקרים של ראש הממשלה תחת הכותרת "מבוקש": נעלם לאחר ה-17 במאי; מבוקש על מסירת שטחים וסודות מדינה לאויבי ישראל; מבוקש על שחרור מחבלים; מבוקש על רצון לחלוקת ירושלים; מבוקש על הפקרת ביטחון חייהם של אזרחי ישראל; הידוע גם בססמה "אילו הייתי פלסטיני, הייתי מצטרף לארגון טרור". כמו כן, יש סטיקר של ראש הרשות הפלסטינית, עם כוונת על פרצופו, ועליו כתוב "יש לחבל במחבל"; וגם דברי הסתה נגד שרי ממשלה. גברתי היושבת-ראש, ארבע שנים אחרי רצח ראש הממשלה יצחק רבין, וההסתה הימנית שוב מרימה ראש. מאחורי האתר באינטרנט עומד חבר מולדת ונערים המזוהים עם הליכוד. גברתי היושבת-ראש, הדברים המופיעים באתר עברו מזמן את הקו האדום שבין חופש הביטוי להסתה. מדינה דמוקרטית צריכה להשאיר שוליים רחבים לחופש הביטוי, אך הניסיון מוכיח, שמלה כתובה הפכה לאצבע על ההדק והובילה לרצח ראש ממשלה. מעל האתר הזה מרחפת עננה מסוכנת, ויש לעצור זאת.
תודה, אדוני היושב-ראש. תשע נשים נרצחו מתחילת השנה, שלוש מהן בחודש האחרון, והשמות שקראת, אדוני היושב-ראש, אלה שמות של נשים, אמהות לילדים, בנות להורים ואחיות שנרצחו באכזריות. הייתי אומרת שמפלס האלימות עלה מדרגה. נחצים קווים אדומים מדם באלימות כלפי נשים, ונראה לי שלא אטעה, במיוחד אחרי ששמעתי את דבריך הנכוחים, אדוני היושב-ראש, אם אומר, שאפשר לדבר במונחים של טרור כלפי נשים. אדוני היושב-ראש, בדברי אני רוצה להזהיר ממצב גובר ומתמשך, שכל פעם שנשים נרצחות נוצרת פבריקציה של עובדות שיוצרת אמיתות מסולפות על-ידי שימוש במילון מונחים מעוות, ואני רוצה להדגיש את מילון המונחים. כל פעם מדברים על רצח במשפחה, או על רצח על רקע רומנטי. אדוני היושב-ראש, הרטוריקה המעוותת הזאת, שחוטאת לאמת, מנציחה את קיומה של תופעה חברתית שממדיה הולכים וגוברים, ממדיה הולכים וגדלים, ומדובר ברצח שמופנה כלפי נשים. נוצרת נורמה שאפשר לרצוח נשים. שמונה נשים שנרצחו מתחילת השנה נרצחו על-ידי בני זוגן, וקראו לזה בשם הנורא: רצח במשפחה. חברי חברי הכנסת, לא מדובר ברצח במשפחה, מדובר בטרור מכוער ואכזרי, והוא מופנה כולו כלפי נשים. והרצח שאירע אתמול בקיבוץ נען כונה - אני שמעתי בתקשורת מפי דוברים שונים, לרבות אנשי משטרה: רצח על רקע רומנטי. מדובר במחזר שסבל מאהבה נכזבת, מאשה שלא נענתה לחיזוריו; האשה שהפכה קורבן ונרצחה וזה על רקע רומנטי. כמה פעמים צריך לחזור ולומר, שאין דבר וחצי דבר רומנטי ברצח נשים? אשה שמותירה אחריה ילדים יתומים מאם, משפחה כואבת וחסרת אונים, זה על רקע רומנטי? ומה שנורא עוד יותר בעיני, אדוני היושב-ראש, כשהחברה, מכרים וחברים מתגייסים לטובת הרוצח, מגלים לגביו הבנה, מגלים לגביו סימפתיה - היא עצבנה אותו, אמרו על דולי גרשוני משאר-ישוב. ולכן, אדוני היושב-ראש, אני מודה לך על שהכנסת בחרה לייחד את הדיון לנושא של רצח שמופנה כלפי נשים, ולדיון באלימות בכלל. לדעתי, המאבק צריך להתחיל בבית-המשפט, כי העובדה שיוצרים אותן אמיתות מסולפות שעליהן דיברתי כרגע - רצח במשפחה ורצח על רקע רומנטי - העובדה הזאת מאפשרת אחר כך לשופטים להקל ראש במקרים של אלימות כלפי נשים. אני שואלת, מה עוד צריך לקרות, חברי חברי הכנסת, כדי ששופטים ישדרו שדר ברור ומובהק, שנשים אינן רכוש, שהן לא קניין בעליהן ושרצח נשים הוא מתועב וחמור? אני אומרת לכם, חברי חברי הכנסת, שבדרך כלל אני נוהגת להיזהר בכבודם של שופטים. אבל אנחנו יודעים שהמערכת המשפטית מפנימה את המושגים האלה של רצח במשפחה ורצח על רקע רומנטי. אז מה הפלא ששופטים פסקו בדיונים על עבירות רכוש פסקי-דין הרבה יותר קשים ממה שהם פסקו על רקע של אלימות כלפי נשים? וכמה פעמים אנחנו שומעים ששופטים משחררים בעלים מכים? ואני טוענת, חברי חברי הכנסת, שהשופטים במקרה הזה מציבים איום ממשי על חייהן של נשים, ואני שואלת אתכם, מה עוד צריך לקרות ואיזו עוד אחריות אנשים צריכים לקחת למה שעלול לקרות לנשים? אדוני היושב-ראש, אני חושבת שהכנסת הזאת צריכה לחשוף את העיוות בשימוש במושגים מטעים ומתעתעים, ואני רוצה להציע כאן, במשכן הרשות המחוקקת: תוציאו ממילון המונחים, ממילון המושגים את הדיבור הזה: רצח במשפחה; לא רצח על רקע רומנטי ולא רצח במשפחה - מדובר על אישיות שלמה שנרצחת, כי רצח הוא רצח הוא רצח הוא רצח.
חבר הכנסת סילבן שלום, אתה בעד הדיור הציבורי?
בממשלה הקודמת לא היית בעד החוק הזה. אז איך אתה - - -
יש לי תשובה על זה, אם היושב-ראש יאפשר לי.
חבר הכנסת שלום, מכיון שהיושב-ראש אפשר לי - - -
חבר הכנסת שלום, כשהליכוד יאמץ את השיטה של מרצ - ארבע נשים בעשירייה הראשונה - שיטת הבחירה הדמוקרטית, שמי שנבחר ראשון הוא מועמד לשרות, אני מקווה שתבין - - - שלנו הם גברים. דרך אגב, זה רק זמני. בבחירות הבאות זה לא יהיה כך.
חבר הכנסת שלום - - - ארבע מתוך עשר.
אתה מפריע לי בכל נאום שלי.
אתה עושה את זה בכל ישיבה שאני מדברת.
חבר הכנסת סילבן שלום, אתה בעד הדיור הציבורי?
בממשלה הקודמת לא היית בעד החוק הזה. אז איך אתה – – –
יש לי תשובה על זה, אם היושב-ראש יאפשר לי.
חבר הכנסת שלום, מכיון שהיושב-ראש אפשר לי – – –
חבר הכנסת שלום, כשהליכוד יאמץ את השיטה של מרצ – ארבע נשים בעשירייה הראשונה – שיטת הבחירה הדמוקרטית, שמי שנבחר ראשון הוא מועמד לשרות, אני מקווה שתבין – – – שלנו הם גברים. דרך אגב, זה רק זמני. בבחירות הבאות זה לא יהיה כך.
חבר הכנסת שלום – – – ארבע מתוך עשר.
אתה מפריע לי בכל נאום שלי.
אתה עושה את זה בכל ישיבה שאני מדברת.
על חשבון הזמן שלך אתה רוצה - - -
אתה בקואליציה, חבר הכנסת גאגולה?
מה עניין שמיטה להר-סיני?
אדוני סגן השר, אני בטוחה שתתעניין לשמוע, שאני חרדה לדמותה של מדינת ישראל לפחות כמו חבר הכנסת עוזי ברעם, ואני בעיקר חרדה למה שנעשה שם בשמנו ומטעמנו, בעיקר כשהגדרת אותם בעלי ברית. האנשים בדרום-לבנון ואלה שמפעילים את הכלא, קראת להם בעלי ברית.
וכשבעלי ברית, סגן השר, עושים בשמנו את מה שהצלב-האדום ואת מה ש"אמנסטי" קוראים לו בעברית עינויים, אין מלה אחרת, עינויים בשמנו - אני רוצה להגיד לך שאני לא בטוחה שזה עוזר לתדמיתה של מדינת ישראל.
אל תעזור לי, תן לי לסיים. אם תשמע אותי עד הסוף, גם אתה תבין, חבר הכנסת לפיד.
היושב-ראש, אני יכולה לקבל את ההגנה שלך?
חבר הכנסת זאב, אני אגיד את זה בפעם האחרונה, ואצטט מישהו אחר שאמר, כי אילולא הוציאו את "כך" מחוץ לחוק, אני מניחה שהיית מוצא את עצמך שם. אז לפחות כשאני מדברת תקשיב. אולי גם אתה תבין. אדוני היושב-ראש, אני רוצה להגיד לסגן השר, אולי לא שמעת, אבל בתצהיר לבג"ץ שנתן האלוף דן חלוץ, בעקבות העתירה של האגודה לזכויות האזרח, הוא אמר כך - ואצטט מה שהוא אמר, כי יקל עליך לדעת מה המשמעות של בעלי ברית. כששאלו אותו על מעורבות ישראל בחקירות עצורים של צד"ל בכלא הוא ציין, וזה ציטוט: השב"כ מקיים קשר עם צד"ל במה שנוגע לאיסוף מודיעיני וחקירות בדבר כוונות לפיגועים, וכן נותן לצד"ל סיוע לחקירות המתנהלות בכלא בדרך של הנחיה מקצועית והדרכה. אדוני סגן השר, הדברים האלה עומדים בסתירה לניסיונות, הן שלך, שהיו עכשיו על הבמה, והן של ממשלת ישראל להתנער ממה שקורה שם בכלא במשך שנים. אני פניתי במכתב לשר הביטחון והבעתי את פליאתי על מעצרה של העיתונאית קוזט אבראהים לפני שבועות מספר, וביקשתי ממנו לבקר בכלא. התשובה של שר הביטחון היתה: השטח הזה נמצא בשליטת צד"ל, אין לנו קשר למה שקורה שם. אני רוצה שתסביר לי את הסתירות בתשובה שלך, בתשובתו של שר הביטחון ובתשובתו של האלוף דן חלוץ לבג"ץ. משפט אחרון, כדי לסבר שוב את האוזן. אני רוצה שתדע, סגן השר, שאם אתה מחלק את חברי הכנסת למי שחרד לדמותה של מדינת ישראל ולצדקנים, אני נהנית להיות בשני הצדדים.
אדוני היושב-ראש, חברי חברי הכנסת, עבר שבוע מאז הדיון בכנסת בעקבות הירצחה של שני לבינגר מנען, שבוע בלי שנרצחה אף אשה. הגענו למצב אבסורדי, חברי חברי הכנסת, שאנחנו מציינים שבשבוע הזה לא נרצחה אף אשה. מתחילת השנה, אדוני היושב-ראש, נרצחו תשע נשים - - -
תשע נשים, שלוש מהן בחודש האחרון. תשע נשים, חבר הכנסת לפיד.
יחד אתה זה תשע. אנחנו סופרים. מפלס האלימות, חבר הכנסת לפיד, עלה מדרגה. נחלים של דם נשפכו, ונכון עשה יושב-ראש הכנסת אברהם בורג כשכינה את הרציחות המזוויעות האלו בשם טרור נגד נשים. מדובר במחזרים שסובלים מאהבה נכזבת ורוצחים נשים; בעלים שרואים בנשיהם קניין ורוצחים אותן, ואחר כך, אדוני היושב-ראש, קוראים לזה בשמות המתעתעים: רצח במשפחה ורצח על רקע רומנטי. עד היום לא הצלחתי להבין מה כל כך רומנטי כשבן-זוג רוצח אהובה, ומה כל כך רצח בתוך המשפחה כשבעל או חבר או בן-זוג מרשה לעצמו לרצוח את מי שנחשבה אשתו. אנחנו גם יודעים, אדוני היושב-ראש, שנשים רבות, בטרם הירצחן, היו קורבן לאלימות, קורבן למכות, קורבן להתעללות, והחברה סביבן ידעה ושתקה. ומי יודע, אדוני היושב-ראש, כמה נשים כעת חיה, עכשיו, בזמן הדיון בכנסת, סובלות מנחת זרועם של בני-זוגן. אני רוצה, בשולי הזוועה שמלווה רצח נוסף של אשה, להתייחס לאספקט שלא מדגישים אותו די הצורך, לטעמי, והוא חובת הדיווח של כל אדם שמחשיב את עצמו לאזרח הגון, חובה מוסרית לרשויות כשהוא יודע, כשהוא שומע שאשה נופלת קורבן להתעמרות, לאלימות ולמכות.
זה נכון, חברי חברי הכנסת, שהדמוקרטיה מאפשרת חירות רבה. אזרחים יכולים להחליט אם הם רוצים לדבר או לשתוק. אבל כאן לא מדובר בבחירה או בהכרעות של מצפון. אדוני היושב-ראש, מדובר כאן בהכרח שבשבירת קשר השתיקה. יש צורך, לטעמי, באמירה שהיא היפוכה של שתיקה, ואמירה משמעה התערבות. אז יש מי שישאל, חברת הכנסת גוז'נסקי, מתי החובה מחייבת ומצדיקה דיבור, מתי היא מחייבת התערבות, ומה הם אותם רגעים של מבחן שבהם שתיקות שמתעלמות ממעשי אלימות כלפי נשים תורמות להימשכם.
אני טוענת שיש חובה מוסרית לדווח, כי כל התעלמות ממעשי אלימות כלפי נשים תורמת להימשכם, ועלולה, לצערי, להביא בסופו של דבר להירצחן של עוד נשים. וכפי שכבר ראינו, לצערנו, זה קורה. חברי חברי הכנסת, מי שיודע שמכים את שכנתו, שתיקתו היא בלתי נסלחת, שתיקתו אינה מתקבלת על הדעת. אזרחים הגונים אינם יכולים להרשות לעצמם לעבור לסדר-היום ולהמשיך בעיסוקים הרגילים ולהתייחס למה שקורה שם אצל השכנה כאילו זה לא אצלם, כאילו מדובר באיזה אירוע מבודד. וכך נוצר קשר של שתיקה. שמעתי, אדוני היושב-ראש, שיש מי שמביא לעזרתו כתנא דמסייע את הטענה: אבל יש דברים שהשתיקה יפה להם. זה משפט שלטעמי מוריד את סף העירנות ומאפשר לאנשים שלא לחוש בושה, בושה על כך שממש מתחת לחלונם אשה נוספת אולי ממררת בבכי, מאלימות, בדרך כלל אלימות מתמשכת. אני רוצה לגייס את אמירתו של מרקס, שהבושה היא רגש מהפכני. ואילו אנחנו מסרבים לחוש בושה; אנחנו מעדיפים להמשיך ולחיות בבועה שלנו.
אדוני היושב-ראש, כשאזרחים הגונים ידווחו לרשויות, כשהמשטרה תגביר את העירנות לתלונות האזרחים על מה שמתרחש מתחת לאפם, נוכל לנסות להילחם בתופעה החברתית המסוכנת הזאת, בטרור כלפי נשים.
אדוני היושב-ראש, אדוני השר, חברי חברי הכנסת, רציתי להסב את תשומת לבה של הכנסת לשביתה של תשעה עצירים בכלא "השרון". לא בטוח שחברי הכנסת יודעים שיש היום תשעה עצירים המכונים "העצירים העירקים" - ליתר דיוק אני צריכה לומר שישה עירקים, שני סורים ואחד אירני. תשעה עצירים שבמשך תשעה ימים שובתים רעב. ולמה הם שובתים רעב במשך תשעה ימים? כי כבר אבדה תקוותם או נגוזה תקוותם להשתחרר מהכלא הישראלי. האנשים האלה יושבים במשך שש שנים אחרי שהם הגיעו לארץ דרך ירדן וביקשו מקלט מדיני. הם יושבים שש שנים במעצר ללא משפט, ללא איזה שביב של תקווה וללא איזו מחשבה שמצבם ישתפר והם יוכלו לצאת מהכלא הישראלי. ובעיקר, הם גם לא מבינים למה, אחרי כל כך הרבה שנים, הם ממשיכים להיות בכלא, אחרי ש-24 מחבריהם שוחררו לפני כשנתיים וחצי.
האנשים האלה הגיעו לארץ דרך ירדן אחרי מלחמת אירן-עירק, בבקשה לקבל מקלט מדיני. הם היו 33 איש, אבל הם לא הגיעו כקבוצה, אלא הגיעו טיפין טיפין. הם הושמו במעצר, כשכמובן בית-המשפט העליון מתכופף תמיד תחת אותם נימוקים אנחנו קוראים להם "נימוקים ביטחוניים" או "מתוך צורכי ביטחון". אבל אני שואלת: שש שנים נימוקים ביטחוניים? שש שנים בג"ץ יקבל את הטיעון הזה? אנשים אלה יושבים במעצר ללא זכויות, מכיוון שהם עצירים, ללא יום חופשה, ללא אפשרות בכלל לחשוב שהם יכולים להגיע לארץ אחרת. שש שנים נימוקים ביטחוניים. לפני שנתיים וחצי שוחררו 24 מהחברים שלהם. חלקם עבר לשטחים, חלקם נקלט במדינות אחרות. איש לא מבין למה הם ממשיכים לשבת בכלא. השבוע ביקרתי בכלא "השרון", ואני יכולה לספר לכם שהאנשים האלה מבקשים את נפשם למות. הם איבדו כל שביב של תקווה, אין להם למה לצפות. אם חושבים שהם סיכון ביטחוני, למה מאפשרים להם לצלצל מהכלא לעירק? למה הם יכולים לצלצל לעירק, למה הם יכולים ליצור קשר עם מדינות אירופיות או עם ארצות-הברית או עם קנדה? ועדיין הם נחשבים סיכון ביטחוני? הם פתחו בשביתת רעב, כי היה צריך להיות דיון בבג"ץ בעניינם ב-27 בחודש. הדיון הזה נדחה, אני מניחה מטעמים מינהליים, אני לא יודעת בדיוק למה. הם החליטו שאין להם תקווה והם פשוט שובתים רעב, הם החליטו למות. אני הייתי בכלא ושכנעתי שלושה מהם לשתות במהלך שביתת הרעב, כי זה עדיין במסגרת שביתת רעב. הבוקר צלצל אלי המנהיג שלהם, או הדובר בשמם - הם מעולפים, הם כבר בקושי גוררים את עצמם. אני קוראת להם - העצירים העירקים הנשכחים. אין בכלל מי שיודע עליהם. כנסת ישראל לא יודעת עליהם. אני רוצה לומר לחברי חברי הכנסת - יש מדינות אירופיות שמוכנות לקלוט אותם, אבל בגלל חוקי ההסגרה מדינות אלה לא יכולות לקלוט אותם כשהם בחזקת אסירים. אני יודעת שיש משפחות של יוצאי עירק בישראל, יש חברי קיבוצים שמוכנים לקבל אותם לקיבוצם לתקופה של אפילו חודשיים במעצר בית, כדי שאחר כך הם יוכלו להשתחרר ולהגיע לאותן מדינות שמוכנות לקלוט אותם. אני מבקשת מהכנסת, אני מבקשת מהשר, אני חושבת שזה יותר עניינים של ביטחון ושל שב"כ, אני לא בטוחה שזה של ביטחון פנים. אני חושבת, שהגיע הזמן, שבדיון הבא בעניינם בבג"ץ פשוט להסיר את החרפה הזאת. מדינת ישראל לא יכולה שאנשים יימקו בכלא שש שנים ללא משפט.
אדוני היושב-ראש, חבר הכנסת גולדשמידט מייצג את שנינו.
אדוני השר, כיוון שאני מכירה אותך הרבה שנים, נראה לי שהדבר האחרון שאנחנו רוצים הוא שתהיה רופא. אבל אני רוצה לשאול אותך בתחום משרדך. קראתי בעיתון - - -
קראתי בעיתון, שהמשרד כלל בתוכנית הלימודים תוכנית לחינוך לשוויון בין המינים החל מגיל הגן.
תוכנית לחינוך לשוויון בין המינים החל מגיל הגן. אני קודם כול רוצה לברך אותך על כך. חשבתי שאולי תוכל להוסיף מלה בעניין הזה. אם אתה לא ממש בקיא - - -
הדבר השני, אם תוכל להתייחס אליו, אני רוצה להפנות את תשומת לבך לסוגיה שקשורה לחוזרים בשאלה. מדובר על בוגרי ישיבות או סמינרים למורות במגזר החרדי שמסיימים את הלימודים שלהם ללא תעודת בגרות וללא תעודת גמר אחרת, וכשהם יוצאים למגזר היצרני הם בעצם לא יכולים למצוא עבודה, הם לא יכולים לרכוש השכלה, כי התעודה לא נחשבת להם. אני רוצה לשאול אותך, האם המשרד ישקול לעשות איזו תוכנית השלמה, כדי שהם יוכלו למצוא את עצמם חלק מהמגזר היצרני?
אדוני היושב-ראש, חבר הכנסת גולדשמידט מייצג את שנינו.
חבר הכנסת אלי גולדשמידט ביקש לעלות לפני.
אדוני היושב-ראש, לפני כשבוע ולפני כמה שבועות קיימה כנסת ישראל דיונים אחדים על רצח נשים, על אלימות שמופנית כלפי נשים, וכולנו הזדעקנו כאן כאשר נחלים של דם נשפכו. כולנו הזדעקנו כשאמרו שזה רצח במשפחה ורצח על-ידי מחזרים. אני אומרת לכם, חברי חברי הכנסת, שנשים רבות בטרם הירצחן היו בדרך כלל קורבן לאלימות מתמשכת, וכולם יודעים את זה. אתה מצפה, או אנחנו מצפים, שלאותן נשים יהיה איזה מפלט, יהיה לאן לברוח כאשר קורה דבר מה. נכון, חבר הכנסת הירשזון, שגם אני מעדיפה שהגברים המכים יצאו מהבית, אבל זו לא הסוגיה שעומדת כרגע על הפרק. החברה עוד לא בנויה ולא בשלה לכל המערך הזה של הוצאת גברים מוכים מהבית. ויש מצוקה אמיתית, נשים נתונות תחת התקפה, תחת טרור, כמו שהגדיר זאת יושב-ראש הכנסת. באה ראש עיר, וגם אני שמעתי אותה, ואומרת מה שאמרה. התעמתתי אתה היום בתוכנית ברדיו. האכזבה שלי היתה כפולה שבעתיים: אתה מצפה מכל אחד, קל וחומר מראש עיר שהיא אשה, להיות מחויבת למאבק באלימות, ולתת מענה. מה אומרת ראש העיר: לא מתאים לי עכשיו. זה פחות או יותר מה שהיא אומרת. כרגע, בטווח של שנתיים, אולי נשקול, לא התקיים דיון. אז מה אם לא התקיים דיון? מקלט לנשים מוכות הוא צורך, כדי שיהיה לנשים לאן לברוח. לא מתאים לי בנתניה, היא עיר חלשה. מקלט לנשים מוכות מחליש את נתניה? מה זה, מחלה מידבקת? זה צרעת? זה יכול להתפשט הלאה? אני שומעת וקוראת בעיתון, שראש העיר מתכננת להקים שכונה חדשה במזרח העיר, שהיא מתכננת לבנות אוניברסיטה. הכול חשוב, אבל מקלט לנשים מוכות - לא אצלנו, לא אצלי בחצר. שזה יהיה במקומות אחרים, מבוססים יותר, אולי. אני חושבת שזו החלטה שגויה. אני חושבת שבהחלטה הזאת ראש העיר נותנת לגיטימציה להמשיך את הדיון על נשים מוכות בד' אמות, וזה לא ייתכן.
יכול להיות, חבר הכנסת ריבלין, אז אני מגנה גם אותם. קל וחומר, אני מודה, כאשר מדובר בראש עיר אשה. לי היו ציפיות כאשר נבחרה ראש העיר. כאשר נבחרת ראש עיר אשה, יש לי ציפייה כפולה. נכון שזה לא אינטרס של נשים בלבד, אבל אם ראש עיר אומרת: לא אצלי, או במלים אחרות: לא מתאים לי עכשיו, העיר חלשה - מעון לנשים מוכות מחליש את העיר? אני חושבת שזה לא רלוונטי, חבר הכנסת הירשזון, אם יתקיים או לא יתקיים דיון. זה מעיד על השקפת עולם שתוחמת את הנושא של נשים מוכות לד' אמות. בכך שהיא אומרת שמקלט לנשים מוכות לא יהיה אצלה, הנושא נשאר בתוך המשפחה. אנחנו לא נדבר עליו, לא נפרוץ אותו - ונשים תישארנה בבית. אני חושבת שראש העיר צריכה לחזור בה מההחלטה השגויה הזאת ולומר שהיא מוכנה להקים מקלט לנשים מוכות בנתניה.
אתה יכול לזמן אותה לאן שאתה רוצה. אני חושבת, שהיא צריכה לבוא עם הנחה מוקדמת, שמעון לנשים מוכות הוא צורך, זה לא לוקסוס, ואין כאן כלל עניין לשיקול דעת. תודה רבה.
חוק הדיור התקבל בתקופתכם. יישמתם אותו?
חוק הדיור התקבל בתקופתכם. יישמתם אותו?
אדוני היושב-ראש, אדוני השר, חברי חברי הכנסת, חבר הכנסת עזמי בשארה דיבר על אלימות בכלל. אלימות בכלל היא אלימות נוראה, אבל אנחנו ממקדים את הדיון שלנו באלימות נגד נשים, ולא דומה הדבר לאלימות בכלל. כל אלימות היא נוראה, וכל רצח הוא רצח הוא רצח, וראינו את הגל הגואה של טרור שפשט במדינה. מי שקרא היום את הנתונים - רק במדינת ישראל יש 200,000 נשים מוכות; חמור מזה - רק 130 נשים שוהות במקלטים. על כל אשה שזוכה למקלט ארבע נשים נשארות בחוץ. למי שלא יודע, יש בארץ רק 12 מקלטים לנשים מוכות. בשבוע שעבר שמענו איך לראש עיריית נתניה לא התאים להקים מקלט בעיר, כי זה יכול לפגוע בתדמית של העיר, זה לא טוב לה. אנחנו יודעים שנשים מוכות הופכות אחר כך לנשים מתות, לנשים שנרצחות. ראינו את גל הטרור שפקד את המדינה, ובצדק כינה את זה יושב-ראש הכנסת לפני שבועות מספר טרור. למי שלא זוכר את הנתונים - תשע נשים נרצחו מתחילת השנה. מדובר באמהות שלכם, בבנות שלכם, בבנות של כולנו, בנשים של כולנו. חברי חברי הכנסת, כל פעם שנשים נרצחות אנחנו שומעים את הרטוריקה המעוותת הזאת: אשה נרצחה על רקע רומנטי; אשה נרצחה בתוך המשפחה. אני מזהירה, כי הרטוריקה המעוותת הזאת מנציחה את קיומה של התופעה ויוצרת תופעה חברתית חדשה, והיא: אלימות שהולכת ומתגברת נגד נשים. אני חייבת להודות שעד היום לא הבנתי מה כל כך רומנטי ברצח של אשה שרוצח אותה בן-זוג או בעל. למה מדברים על רצח בתוך משפחה, שמנציח את הסיטואציה שאשה היא קניין בעלה? בכלל, כשזה בתוך המשפחה, יש גם קשר של שתיקה. כך נוצרת נורמה שאפשר לרצוח נשים. אני טוענת שיש חובה מוסרית לדווח. אומנם, אין חובה חוקית, אבל יש חובה מוסרית לדווח; מי שיודע שאלימות מופנית כלפי נשים, אסור לו לשתוק, כי זה מוביל לרצח הבא. מי שיודע שמכים את שכנתו, שתיקתו היא בלתי נסבלת ובלתי נסלחת. אסור שייווצר קשר של שתיקה, צריך לפרוץ את המעגל הזה. הייתי רוצה שיוציאו את הבעלים המכים מן הבית, אבל צריך לאפשר לנשים מקום לברוח אליו. אבל מה לעשות שלנשים מוכות אין לאן לברוח, כי מקלטים לנשים מוכות זוכים בדרך כלל לתקציבים מופחתים; רק 5-3 מיליוני שקלים מתוך הצרכים האמיתיים שלהם? לא די שיש כל כך מעט מקלטים לנשים מוכות, גם אין מספיק תקציב לנשים מוכות. אבל כשמגפת המדינה משתוללת - ציינה את זה בצדק קודם יושבת-ראש הוועדה - אז ראש הממשלה והשר לביטחון פנים, כולם מבקרים במקלטים לנשים מוכות וכולם מקוננים על מר גורלן של הנשים. אני מייחסת חשיבות מאוד גדולה לביקורים האלה, אבל אי-אפשר להמשיך ולהסתפק ברמת הדקלרציה; כך נוצר פער בין הרטוריקה לבין הפרקטיקה. הרטוריקה היא נהדרת, זה נורא שמכים נשים, אבל כשצריך את הכסף, כשצריך לבנות תקציבים, לא מתקצבים. מה עושים אז, איך פותרים את העניין? מקימים ועדות שרים, שזה גם מאוד חשוב, ואחר כך מנפיקים דוחות ששוכבים בדרך כלל כאבן שאין לה הופכין. אם ועדת השרים לענייני אלימות במשפחה לא תתקצב, לא תבנה מקלטים חדשים ולא תתגבר את מערך המקלטים הקיימים, מה הועילו חכמים בתקנתם?
פושה, בשי"ן ימנית, לא בשי"ן שמאלית.
- - - אנחנו יודעים שבתורה נשים - - -
חבר הכנסת הנדל, לא מדובר במטורפים, מדובר בנשים מוכות.
זה לעשות להם הנחות, לקרוא להם מטורפים.
כל ההצעות שמועלות היום הממשלה התנגדה להן.
אדוני היושב-ראש, אדוני השר, חברי חברי הכנסת, אני רוצה להצטרף לדבריה של חברת הכנסת דיין, יושבת-ראש הוועדה לקידום מעמד האשה, הייתי אומרת, על הזילות של הממשלה, שאני חברה בה, כלפי הצעות חוק, שבמקרה זה רק נשים הגישו אותן.
אני חוזרת בי. ראיתי רק את השמות של הנשים.
אני רוצה לומר, שנשים וגברים שותפים למאבק הזה. זה לא מאבק של נשים בלבד. זה מאבק של כלל החברה. זה שלדיון החשוב שהיה היום בוועדה לקידום מעמד האשה, אף שר ואף שרה לא טרחו להגיע; זה שהצעות חוק חשובות כאלה לא קיבלו את אישור הממשלה - אני חייבת להודות שזה לא לטעמי. ציינתי קודם בדברי, שיש 200,000 נשים מוכות בישראל; תשע נשים נרצחו מתחילת השנה. זה נתון שכמעט קשה לעכל אותו, וכדי לסבר את האוזן אני רוצה לתת דוגמה איך מפלס האלימות עלה מדרגה ואיך המקרה הזה שאני הולכת לתאר חצה, לדעתי, את רף הברבריות. מדובר בשוטר שהואשם באלימות כלפי בת של חברתו לחיים. מדובר בילדה בת ארבע שהוא הכה אותה, הוא עשה בה מעשה מגונה, הוא שרף לה את הקרקפת עם מייבש שיער. הוחלט להגיש נגדו כתב אישום. יום לפני תחילת המשפט הוחלט על ביטול כתב האישום, כי הפרקליטות טענה שאין די ראיות. השוטר לא הושעה מתפקידו, אף-על-פי שעל-פי התקשי"ר ועל-פי התקנות הפנימיות של המשטרה, כבר בתהליך של הגשת כתב האישום היה אפשר להשעות אותו. פניתי בעניין הזה ליועץ המשפטי לממשלה. היועץ המשפטי לממשלה בודק את העניין הזה. אני מספרת את המקרה הזה כדי לומר, שיש לי איזו תחושה שכל פעם החברה הישראלית - לצורך העניין הזה המשטרה או כל גוף אחר - די מתייחסים בשוויון נפש לאלימות כלפי נשים. אני רוצה להצטרף לסיפא של דברי חברת הכנסת ענת מאור. אנחנו שמים את מבטחנו באינסטנציה הגבוהה ביותר, בתי-המשפט, אבל, לצערי, ויש לי הרבה כבוד לרשות השופטת, כל פעם מחדש מתחוור לנו, במקרים של אלימות כלפי נשים וילדים, שמבית-המשפט לא תבוא הישועה, ודיברו על כך לא אחת גם מדוכן הכנסת. אנחנו מוצאים פער מאוד גדול בין פסקי-הדין, שהם פסקי-דין מלומדים ומנומקים, למה אסור לפעול באלימות כלפי נשים וכלפי ילדים, ואנחנו רואים אחר כך את הפער הזה בגזרי-הדין. גברים שמכים, בעלים שמכים, חברים שמכים יוצאים בעונשים כל כך קלים, שהדעת לא תופסת. נעשו בדיקות ולפיהן בעבירות של רכוש העונשים שבתי-המשפט גזרו היו הרבה יותר חמורים מאשר העונשים שהוטלו על בעלים מכים. חברי חברי הכנסת, פעמים רבות שופטים מקלים ראש, לצערי, במקרי אלימות כלפי נשים, ואחר כך אנחנו מתפלאים על כך שנשים מסרבות ולא רוצות להתלונן. אני שואלת: מה עוד צריך לקרות כדי ששופטים ישדרו שדר ברור, שנשים הן לא קניין והן לא רכוש בעליהן, שאי-אפשר להכות אותן ואחר כך עוד לצאת מזה בזול? תסלחו לי, חברי חברי הכנסת, גם הרשות השופטת - לא טפח ממנה לאלוהים, והיא צריכה להיות מורה דרך בעניין הזה בבואה לגזור עונשים על בעלים מכים. לכן, מכיוון שהדבר הזה לא קורה, הנחתי הצעת חוק לתיקון חוק העונשין - להחלת עונש מינימום על עבירות אלימות נגד נשים וילדים. אני סוברת שצריך להציב רף מינימלי. עונש מאסר תפקידו, לדעתי, להעניש ולהוות גורם מרתיע, ובהעדר סעיף עונש מינימום קבוע בחוק, אין לטעמי מנגנון הרתעה מספק, וכך אין הגנה משפטית מספקת לאותם קורבנות אלימות. בהצעה הזאת שלי, שהממשלה לא אישרה אותה, לצערי, אני באה להטיל חובה על שופטים לגזור בעבירות כאלה עונש משמעותי. במקרה ששופט מחליט לסטות מעונש המינימום, הוא כמובן יוכל לעשות זאת, אבל הוא יצטרך לנמק בפסק-הדין את הסיבות לסטייה הזאת. חברי חברי הכנסת, כשמשחררים בעל מכה - והדוגמאות לכך רבות, כולם יכולים לתת אלף דוגמאות - בעל שיש לו רקורד של תקיפות קודמות כנגד אשתו, אחר כך גם טוענים שהיא עשתה לו פרובוקציה, רחמנא ליצלן. כשמשחררים גברים כאלה, ברור לנו שהשופטים עדיין לא הפנימו שנשים הן לא רכוש בעליהן. יתירה מזו, אני סבורה, שהשופטים מציבים איום ממשי על חייהן של הנשים. אחר כך השופטים ייקחו אחריות אם יקרה משהו לנשים האלה? אני חייבת לחזור ולומר שאני נזהרת בכבודם של שופטים, אבל אני חושבת שנעשה כאן לנשים עוול כפול: קודם כול על-ידי הבעלים המכים, ואחר כך על-ידי השופטים שבקלות כזאת משחררים בעלים מכים. אני רוצה לסיים, אדוני היושב-ראש, ולומר, שבזמנו - חברת הכנסת דיין, אני לא יודעת באיזו כנסת זה היה - מאבק ציבורי נכון של חברת הכנסת יעל דיין וחבר הכנסת דדי צוקר בוועדת החוקה הוביל לחקיקת עונשי מינימום בעבירות מין. אני מקווה מאוד, שהממשלה הזאת תתעשת ותאשר, או תמצא לנכון לתמוך בהצעת החוק הזאת ובהצעות החוק של כל מי שהגישו היום הצעות לבית הזה.
אדוני היושב-ראש, חברי חברי הכנסת, כיום נשים שנמצאות בשמירת היריון מקבלות גמלת היריון מהביטוח הלאומי בסכום של לא יותר מ=%70 מהשכר הממוצע שלהן. המצב הזה גורם הרבה מאוד פעמים לנשים שנמצאות בשמירת היריון לאובדן הכנסה של עשרות ומאות אחוזים. ההצעה שלי באה לצמצם את הפגיעה הכלכלית בנשים הנמצאות בשמירת היריון ומבטיחה להן הכנסה סבירה ביחס לשכר העבודה הרגיל שלהן קודם קבלת הגמלה, ולא יותר מהשכר הממוצע במשק.
אדוני היושב-ראש, חברי חברי הכנסת - - -
שירי, אתה כמו אותו דג שמוציאים אותו מהאקווריום ולא נותנים לו לחרחר אפילו.
אדוני היושב-ראש, תתחיל לספור לי את הזמן מחדש.
חברי חברי הכנסת, מה שנשמע השבוע מבית-שמש - על-ידי חברים מש"ס ועל-ידי סגן ראש העיר - אני חושבת שאין לו מקום במדינה מתוקנת. הייתי אומרת שאלה דברי בלע, דברי הבל ורעות רוח, הצהרות גזעניות. אני מוכרחה להגיד לכם משהו: אני באופן אישי לא אוכלת בשר חזיר, אבל זה לא ייתכן שתחליטו שאתם נכנסים לנו לצלחת מלידה ועד פטירה, תאמרו לנו מה לאכול, איך להינשא, איך להיקבר ועכשיו גם מה לאכול. אני רוצה לומר ששמעתי את ההסתייגות של שר הבריאות, ואני חושבת שהיא היתה במקום. לא יכול להיות שעכשיו יכניסו את כל העולים החדשים לתחום מושב. זה מה שהציעו בבית-שמש. זו רטוריקה שנשמעת ממקומות אחרים, מזמנים אחרים. אם אנחנו היינו צריכים להתייחס לדברים האלה במקומות אחרים, היינו אומרים: זאת אנטישמיות, זו גזענות. ואנחנו עצמנו רוצים עכשיו ליצור כאן שני עמים, העם של ש"ס והעם של העולים החדשים, ולתחום אותם כי הם מביאים פריצות - זה מה שאמרו - כי הם מביאים את התועבה לעיר. איזה דיבורים אלה בכלל? אני הייתי מצפה מכל חברי הכנסת של ש"ס לעלות כאן על הבמה ולהתנער ולגנות. אני חוזרת ואומרת שוב, אני יודעת שהשר עשה זאת. לא ייתכן שבמדינה מתוקנת יחליטו מי שייך לעם הזה ומי לא שייך לעם הזה, את מי רוצים לנדות ואת מי לא רוצים לנדות ואת מי רוצים לשים במקומות מסוימים. עוד לא מאוחר לחזור בכם, חברי הכנסת של ש"ס; אני חושבת שאתם צריכים להשמיע את הקול שלכם ברמה.
אדוני היושב-ראש, אני יזמתי היום את הדיון במליאה, כי אני חושבת שאתמול הכנסת קיבלה החלטה מבישה - -
החלטה אומללה, שנובעת משיקולים זרים, חבר הכנסת פרוש.
אין לי כאן. אין לי הנייר שהגשתי, אבל אני יכולה לדבר ברוח הדברים.
אדוני היושב-ראש, הכנסת קראה אתמול לבית-המשפט להימנע מלדון ולהתערב בנושאים פוליטיים. זוהי החלטה שפוגעת בעצמאותו של בית-המשפט העליון ובעקרונות יסוד של שלטון החוק. אני חושבת שעל הכנסת לבטל בדחיפות את ההחלטה הזאת.
אדוני היושב-ראש, אדוני השר, חברי חברי הכנסת, אני רוצה להודות ליושב-ראש הכנסת שנתן היום את חסותו לאירוע בדיון במעמדם של הלומי הקרב, בסוגיית הלם הקרב. במדינת ישראל, כ=%25 בממוצע מהלוחמים עשויים ללקות בהלם קרב. היום ערכה כנסת ישראל דיון בנושא הלם קרב, נושא כל כך כאוב, כל כך רגיש, והייתי אומרת גם כל כך בעייתי - אני חושבת שיש לזה חשיבות גדולה מאוד, בעיקר למלחמה בהדחקה ובהכחשה שקיימות בחברה הישראלית בכל הנוגע להלם קרב ולהלומי הקרב. בדרך הזאת שבה ערכנו היום את הדיון, אני חושבת שיש לנו הזדמנות להילחם בסטיגמות ובפחדים שיש לכל כך הרבה אנשים בחברה הישראלית לגבי נושא זה של הלם קרב. יושבים כאן באולם, ביציע האורחים, אנשים שסובלים מהלם קרב, מה שנוהגים לכנות: הלומי קרב. אני רוצה לנצל שוב את ההזדמנות ולומר מה שאמרתי קודם לכן. הלומי הקרב אינם חולי נפש. מדובר באנשים נורמליים שחוו חוויה בלתי נורמלית, אנשים שנשלחו בשמנו ומטעמנו לקרב, אנשים שנפגעו - אומנם לא פגיעה חיצונית, לא רואים עליהם, אבל מדובר בפגיעה פנימית, בפגיעה נפשית. ולנו חברי הכנסת ולנו כחברה, כנציגים בכנסת של אנשים ששלחו אותנו - לנו כחברה אסור להתעלם מאלפים. מדובר באלפים שנפגעו במלחמות וחזרו פגועים, מסתגרים, חשים בושה, נבוכים. קשה להם. הייתי אומרת, שחברה שמתעלמת מאנשים כאלה היא חברה חסרת בושה, חברה נטולת אחריות, ואני גם מעזה לומר, חברה שנוטשת פצועים בשטח. אני מוצאת חשיבות מאוד מאוד גדולה בזה שהכנסת וחברי כנסת מעלים היום הצעות לסדר-היום, כי אני יודעת שזה חלק מהמאבק למתן לגיטימציה ציבורית לנפגעי הלם קרב, הן באמצעות חקיקה והן באמצעות המאבק הציבורי שכבר החל. אני יודעת שקשה לחברה עם מי שבתגובה הכי אנושית שלו מאיים לנתץ את מה שנקרא מיתוס החברות לנשק, עם מי שגורם לסדקים בקונסנסוס בהוויה ההירואית כל כך של שיח לוחמים, אבל אחרי 50 שנה לכינון המדינה כבר אפשר לקרוא לילד בשמו בשיח הציבורי, ואולי כבר אפשר לדבר בהזדמנות הזאת על מעבר לחברה אזרחית, חברה שלא שולחת אנשים למלחמות, חברה שעושה שלום, שדואגת לשלום, חברה שמקבלת את האנשים שסובלים בתוכה, שסובלים מהלם קרב, ועוזרת להם להיחלץ מהמכאוב ומהבושה ומההסתגרות. ואני רואה במאבק הזה חשיבות כפולה - הן לגבי פגועי הלם קרב והן לגבי המשפחות. איך אמרה קודם בדיון פרופסור זהבה סולומון? תופעת הפוסט-טראומה היא מידבקת. אנחנו יודעים שלנשים ולבנים ולבנות של - קשה מאוד בהתמודדות ביום-יום. אדוני היושב-ראש, אני רוצה לסיים את דברי ולומר, שרק הכרה וקבלה אמיתיות של תופעת הלם הקרב ושל הלומי הקרב יסייעו לאותם אנשים, לאותם פגועים, לאותם הלומי קרב, בתהליך שיקומם. ולכן אני פונה כאן, מבמת הכנסת, לראש הממשלה ושר הביטחון, לסגן שר הביטחון, שנמצא כאן באולם, לסייע להלומי הקרב, שהמערכת הביטחונית והממסד הביטחוני יסייעו לכל מי שנפגע במסגרתם - ואני מדברת על אחריות כלפי אותם אנשים, אחריות שכוללת גם סיוע נפשי וחומרי - לא מתוך חמלה, לא מתוך מחווה; מתוך נשיאה באחריות. האנשים האלה זקוקים לזה בזכות, בזכות, בזכות, ולא בחסד.
אדוני היושב-ראש, אדוני סגן השר, אני רוצה להודות לך, סגן השר, על דבריך. אני אציג בקיצור רב את שתי הצעות החוק. הייתי שמחה אם הן יישארו ברמת חקיקה, ואני מתכוונת לבוא אתך בדברים. אני חושבת, שהנכונות שגילית כאן ואמרת כאן מצטרפת לתמיכה ולחשיבות שבאירוע שנתן יושב-ראש הכנסת לעניין. אני אומר בקצרה. הצעת חוק אחת שלי נקראת: הצעת חוק הנכים (תגמולים ושיקום) (תיקון - נכות נפשית והלם). למי שלא יודע, אני מניחה שכל האנשים שיושבים ביציע יודעים, שתקנות הנכים של משרד הביטחון משנת 1969 אינן מבחינות בסעיף שנקרא סעיף 33 בין חיילים בשירות סדיר או קבע או מילואים שנפגעו כתוצאה מאירוע שגרם לתגובות טראומטיות ופוסט-טראומטיות לבין מקרים כמו מחלות נפש. חברי חברי הכנסת, זו הבעיה המרכזית: ההבחנה בין מי שנפגע כתוצאה מאירוע, כתוצאה מפגיעה בקרב, שסובל מתופעת פוסט-טראומה לבין מי שסובל ממחלות נפש. לכן, כלפי אנשים כאלה, כבר דיברו על זה קודם חברי חברי הכנסת - ואני רוצה להודות לכל מי שנטל חלק בדיון - יש איזו רתיעה, יש איזו סטיגמה שמתייגים את הלומי הקרב כחולי נפש. לכן אני חושבת שחשוב מאוד שמערכת הביטחון תעשה הבחנה בתקנות האלה, ואני מאוד שמחה שסגן השר יהיה נכון לדון בזה. ההצעה השנייה שלי באה לתת בעצם לגיטימציה לבני משפחות, לילדים של, לנשים של. כבר אמרנו קודם, וציינו זאת חברי, שמחקרים רבים מאוד נעשו בנושא. כל אחד מכם שיושב כאן יודע לספר איך תופעת הפוסט-טראומה מדבקת, איך זה משפיע על חיי היום-יום, איך זה פוגע באיכות חיי המשפחה, איך המשפחות נאלצות להתמודד עם הדברים בחיי היום-יום. שמענו את האנשים מדברים מזעקת לבם ומספרים מה זה עושה להם. הצעת החוק הזאת שלי באה לשמור על שלמות המסגרת המשפחתית ולאפשר להם לקבל סיוע נפשי, סיוע טיפולי ותגמולים על-ידי מערכת הביטחון. שוב, אני רוצה להודות ליושב-ראש הכנסת ולסגן השר על כך שהיו נכונים לדון בנושא זה.
אדוני היושב-ראש, אני יזמתי היום את הדיון במליאה, כי אני חושבת שאתמול הכנסת קיבלה החלטה מבישה – –
החלטה אומללה, שנובעת משיקולים זרים, חבר הכנסת פרוש.
אין לי כאן. אין לי הנייר שהגשתי, אבל אני יכולה לדבר ברוח הדברים.
אדוני היושב-ראש, הכנסת קראה אתמול לבית-המשפט להימנע מלדון ולהתערב בנושאים פוליטיים. זוהי החלטה שפוגעת בעצמאותו של בית-המשפט העליון ובעקרונות יסוד של שלטון החוק. אני חושבת שעל הכנסת לבטל בדחיפות את ההחלטה הזאת.
אדוני השר, אין לנו דבר נגדך, יש לנו בעיה - - -
במקום לעזור להם, אתה מבלבל אותם, אדוני השר.
%10 - - - תחזור בך, אתה עושה להם נזק.
אדוני היושב-ראש, אדוני השר, ראשית, הצטערתי לשמוע שהורדתם את הקונדום מהפרסום שלכם, של משרד הבריאות, כדרך להתמודד עם מגפת האיידס. אני רוצה להציע בהזדמנות זו - אדוני יושב-ראש הכנסת, אני חושבת שתאהב את הרעיון שלי, כי נאמר לי שזה רעיון ישן שלך, אז כיוונתי לדעת גדולים. אני חושבת שכנסת ישראל צריכה להציב מכשיר של קונדומים בכנסת. אדוני השר, נפנוף היד שלך במקרה הזה לא יעזור; זו הדרך היחידה להילחם במגפה. חברה צריכה לדעת איך לחנך למניעה, ומכשיר של קונדומים - - -
אני רוצה להגיד לך משהו, אדוני השר, תרשה לי. מוכרחים לשרש את הסטיגמות האלה ואת הפחדים האלה, שאם יהיה כאן מכשיר של קונדומים, יעשו את זה רחמנא ליצלן. עושים את זה, תדע שעושים את זה. דבר אחרון. לא ייתכן להמשיך ולחבר את האיידס להומוסקסואלים וללסביות. הגיע הזמן להפסיק עם זה.
אנחנו לא רוצים להעביר - - -
איך אתה מאפשר להעלות חוקים כאלה? - - -
זכות השתיקה היא זכות לגיטימית.
אדוני היושב-ראש, רבותי השרים, חברי חברי הכנסת, כשחוקק חוק השבות הוא נועד לקבוע את אופיה היהודי של מדינת ישראל כמדינת היהודים, כדי לאפשר ליהודים מכל העולם להגיע אליה. ואמר בצדק חבר הכנסת ריבלין, כי בעיקר אחרי מאורעות השואה מדינת ישראל היתה צריכה לשמש כארץ מקלט לכל מי שרצה להגיע אליה, לכל יהודי בכל מקום בעולם. אבל אני סבורה, כמו רבים מחברי שדיברו כאן היום, שהיום, 50 שנה אחרי כינון המדינה, מדינת ישראל יכולה להרשות לעצמה לבחון מחדש, בעיקר לאור המציאות המשתנה, את מדיניות ההגירה שלה. אני חוזרת על המשפט האחרון שלי: מדיניות ההגירה שלה. כשמישהו מציע לבחון מחדש את חוק השבות, זה כאילו שהוא מציע לשבור איזה טבו, כאילו שהוא מציע לשחוט איזו פרה קדושה, כאילו שמדובר כאן בקודש הקודשים.
אני רוצה לומר, שגם בעניין הזה אפשר לסדוק סדקים ואפשר להתחיל לדבר על חוק השבות.
חבר הכנסת אלון, אני יכולה לא להסכים אתך על הרבה דברים, אבל אני מייחסת לך אינטליגנציה זו או אחרת. תשמע את הנאום שלי ותבין. אם לא - תשאל.
אני רוצה להגיד, שלא כל כך הבנתי את התגובה הזועמת של ראש הממשלה, כשהיה מי שהציע בישיבת הממשלה לבחון את חוק השבות, והוא אמר: כל עוד אני ראש ממשלה זה לא ייבחן. אפשר להודות בגילוי לב שבחוק השבות יש גם אלמנטים גזעניים, כי הוא מבוסס על מוצא והשתייכות לקבוצה.
אתה תאפשר לי לדבר. אם לא תבין את מה שאמרתי תשאל.
אני חוזרת על הדברים. אמרתי שיש בו אלמנטים גזעניים והוא חוק שמפלה בין אלו שרוצים להגר לישראל וגם בין אזרחים יהודים לאזרחים לא יהודים של המדינה. קודם כול, בואו נציין זאת. עוד לא טענתי שצריך לבטל את זה, אבל בואו נציין שזה המצב. היו לזה סיבות, והצדיק זאת חבר הכנסת ריבלין. היו לזה סיבות.
אזרח ישראלי, אזרח ישראלי - - -
לכן, תתפלא לשמוע, חבר הכנסת אלון - - -
לכן, גם מי שחושב שמדינה רשאית - - -
אני לא יכולה לדבר באופן רצוף.
זה היה על חשבון זמנך ולא על חשבון זמני. לכן, גם מי שחושב שמדינה רשאית לקבוע את חוקי ההגירה שלה מתוקף ריבונותה, צריך להצדיק את האפליה שיוצר חוק השבות בין אזרחים. אם מישהו חושב שמדינה צריכה לקבוע את חוקי ההגירה שלה - אין לו ברירה אלא להצדיק.
יש לי עוד שני משפטים. אני טוענת שזו לא פרה קדושה, אפשר להתחיל לבחון את ההשלכות של חוקי ההגירה ואפשר להתחיל לדון בזה. אני מודה, ויכול להיות שזה לא לטעמי, שאני לא רואה שום אופציה שחוק השבות יבוטל. אני מכירה את יחסי הכוחות, וזה לא קשור, לצערי - - -
אני לא סיימתי את דברי, חבר הכנסת אלון.
אני חושבת שאולי צריך להתחיל לדון בחוקי הגירה כמו שהם קיימים במדינות מתוקנות מערביות. הרעיון בחוק השבות - ואמרתי זאת קודם - היה לשמש כארץ מקלט, כמו שאמר חבר הכנסת ריבלין, בעקבות מאורעות השואה. הרעיון הזה היה בעבר; כנראה הוא קיים עוד היום. אבל יכול להיות שכשמדובר בעליית יהודים לישראל - וישראל אינה סלקטיבית כשמדובר בעליית יהודים, ואולי ראוי שהיא תמשיך כך - צריך להתחיל לחשוב גם על יהודים נרדפים. לגבי מי שהוא לא יהודי נרדף אולי צריך להתחיל לחשוב על חוקי הגירה מתוקנים כמו בכל מדינה אחרת. תרשה לי, אדוני היושב-ראש. תראה, ש"ס אמרה בישיבת הממשלה - ואני יודעת שגם שר הפנים, או משרד הפנים, אבל בעיקר ש"ס - שצריך לדון בחוק השבות. אני חושבת שהתביעה לדון בחוק השבות היא תביעה לגיטימית, אלא שהסיבות שלכם היו סיבות לא לגיטימיות.
לא, תאפשר לי. אתה ראית איזו חגיגה היתה פה.
אני חושבת, שהחשש שלכם שקבוצות של יהודים שיעלו, שיתחברו לכאן לקבוצות מיעוט אחרות, והם יכולים לשנות את אופיה של מדינת ישראל, הוא חשש מאוד מאוד רציני. אבל זו לא יכולה להיות סיבה לדון מחדש בחוק השבות. לא זאת הסיבה. יש נורמות מתוקנות של הגירה, וזאת המגמה האמיתית. המגמה האמיתית שלכם היא למנוע נישואי תערובת. זאת המגמה שלכם. אני לא מבינה, למה מצפים? שמשלחות - - -
יש לי ממש עוד שני משפטים. מי שמציע עכשיו למנוע עליית יהודים שנישאו בנישואי תערובת - זה כמו חוקי הרייך השלישי. עד איזה דור נלך אחורה?
עכשיו אתם רוצים שמשפחות תיפרדנה? אתם רוצים שמי שנישא ללא יהודי לא יבוא לארץ?
חברי הכנסת, אפשר להתחיל לדון - - -
חבר הכנסת גפני, אני רוצה לומר לך, שאני לא עובדת אצלך ואני לא מייצגת לא אותך ולא את חבר הכנסת אלון. אני אומרת רק את מה שאני רוצה להשמיע. אני סומכת על האינטליגנציה שלך שתבין מה אמרתי.
זה מה שאמרתי? זה מה שהצגתי? אני סומכת על האינטליגציה שלך להבין את מה שאמרתי.
אדוני היושב-ראש, אדוני סגן השר, כל תהליך שלום דורש תהליך תודעתי. חבר הכנסת אלון, אלה שמכנים את עצמם פלסטינים, זה באמת מונח חדש במליאה. לא ידעתי שהגולן זה חלק ממדינת ישראל, ארץ-ישראל הגדולה. בשביל שלום, גם ביבי נתניהו הבין, צריך לשלם מחירים מכאיבים, גם אם המשמעות היא פינוי יישובים מרמת-הגולן. גם אם זו המשמעות, צריך להתחיל להפנים את זה. חבר הכנסת שלום, מה שהיה נכון לנתניהו, יכול להיות שאתה אולי לא ידעת, אולי הוא לא עדכן אתכם. אנחנו מעודכנים בשלבים השונים, אנחנו מעודכנים במתווכים השונים.
אנחנו שומעים, אם לנלסון מנדלה ולאולברייט יש יוזמה חיובית, אנחנו תומכים בה. אנחנו תומכים בכל מה שיביא שלום למדינת ישראל.
יהיה שלום. קוראים לזה שלום, חבר הכנסת עזרא.
אדוני היושב-ראש, לפי סעיף 53(א) לתקנון הכנסת, ברצוני להציע הצעה דחופה לסדר-יומה של הכנסת בנושא: הקריאה לרצח של השר שריד על-ידי הרב עובדיה יוסף. בקלטת שפורסמה אתמול, בתוכניתו של נסים משעל בערוץ-2, הרב עובדיה יוסף, בדרשה לחג החנוכה, כינה את השר שריד "מנוול ורשע". בדבריו אמר הרב, ואני מצטטת ציטוטים חלקיים: "- - - נכנסנו ביום אחד, מנוול מאלה הרשעים האלה, המחבלים האלה, אולי זה יוסי שריד וכוש שלו - - - מתתיהו בן יוחנן ראה אותם - - - ושחט את האיש הזה - - -". ידוע לכול, אדוני היושב-ראש, שהרב עובדיה, הנחשב בעיני מאמיניו גדול בתורה, הוא היום יותר מאי-פעם דמות פוליטית, משמש כראש תנועה וכסמכות רוחנית. דבריו אלו, המדברים בעד עצמם, מהווים קריאה לרצח והסתה. על הכנסת לדון בדחיפות בדבריו של מי שיש לו 17 נציגים בבניין זה.
אדוני היושב-ראש, חברי חברי הכנסת, היום אנחנו מציינים בכנסת ישראל את השבוע הבין-לאומי לזכויות האדם, או את היום הבין-לאומי לזכויות האדם. אני רוצה לשאול, חברי חברי הכנסת, האם הרעיונות היפים האלה, שמופיעים בהכרזה לכל באי עולם בדבר זכויות האדם, האם הרעיונות הנאצלים האלה אכן מתגשמים הלכה למעשה במדינת ישראל? האם אלו פני המציאות אצלנו? והאם ההכרזה הפכה ממס שפתיים למתווה דרך? ניתן לומר, אדוני היושב-ראש, שבשנים האחרונות צעדה מדינת ישראל בתחומים רבים כברת דרך ניכרת, ובהחלט ניתן לומר שבתחומים מסוימים מציבה מדינת ישראל את זכויות האדם במקום מרכזי. ההגנה על זכויות האדם בישראל כרוכה, כידוע, בבעיות מורכבות, הנובעות מהמתח בין שיקולי ביטחון המדינה לבין ההגנה על זכויות האדם מחד גיסא, ומהמתח בין הגדרתה של מדינת ישראל כמדינה יהודית לבין מחויבותה המוצהרת לשוויון מאידך גיסא. והשאלה היא, האם למרות המתח הזה נשמרים שלטון החוק וההגנה על זכויות האדם? כידוע, במדינת ישראל כמדינה דמוקרטית נשמרות רוב זכויות האדם הבסיסיות ביותר. הפרות זכויות האדם בישראל - אני מרשה לעצמי לומר - הן בדרך כלל בעלות אופי מקומי וספורדי, ולא כדפוס ולא כחלק משיטת ממשל. ניתן לומר, אם כן, שלמרות המתח הזה אין נתקלים במדינת ישראל בהפרות זכויות אדם שיטתיות על-ידי השלטון. אני מרשה לעצמי לומר, שכך הוא המצב ברוב התחומים לגבי רוב אזרחי ישראל. בדוח שפרסמה השבוע האגודה לזכויות האזרח, שנציגותיה יושבות היום במליאה, ביציע האורחים, מציינת האגודה לזכויות האזרח את הקבוצות הפגיעות ביותר בישראל מבחינת זכויות האדם שלהן: העובדים הזרים, האזרחים הערבים והפלסטינים תושבי השטחים. בהזדמנות זו אני רוצה לברך את מקבלי אות אמיל גרינצווייג לזכויות האדם מטעם האגודה לזכויות האזרח, שהיום יקבלו כאן במשכן הכנסת את האות מיושב-ראש הכנסת. אני מברכת את ד"ר רוחמה מרטון ועמותת הרופאים לזכויות האדם שהיא הקימה. חברי חברי הכנסת, השמירה על זכויות האדם עומדת למבחן דווקא בעתות מצוקה. כך שלגבי התושבים בשטחים שבשליטת ישראל גם בגדה המערבית וגם בדרום-לבנון, המצב שונה לחלוטין והאיזון הנאות אינו עומד במבחן המציאות. לכולכם ידוע שזכויות האדם של תושבי השטחים נשללות באופן תדיר ובצורה גורפת. אפילו בית-המשפט העליון, שבנושאים רבים משמש כנוטר זכויות האדם, לא עושה זאת על-פי רוב כשמדובר בזכויותיהם של הפלסטינים תושבי השטחים. השלטונות מנמקים, בדרך כלל, את מרבית פעולותיהם בשטחים בצורך לנקוט צעדים לשמירה על הביטחון, כך קוראים לזה. רק בשבועות האחרונים היינו עדים לפינוים ולגירושם של פלסטינים, של 300 שוכני מערות בכפר יטא שליד חברון, להפקעת אדמות, להרחבת תוכניות מיתאר, להריסות בתים. כל הדברים האלה נעשים בשם הביטחון. זכויות האדם, כתב מי שהיה נשיאו של בית-המשפט העליון בארצות-הברית, ארל וורן, מחייבות להילחם למענן כל יום מחדש. זה המסר, חברי חברי הכנסת, שצריך לצאת מכאן, שזכויות אדם בסיסיות אינן נדחקות מפני מלחמה, כיבוש או טרור. נהפוך הוא, מצבי החירום הללו הם עתות המבחן שבהן נדרשת חברה נאורה להקפיד הקפדה יתירה על זכויות האדם.
של כל בני-האדם. הדברים האלה דווקא מופנים אליך, חבר הכנסת ריבלין. יום חג היה לשוחרי זכויות האדם לפני כחודשיים, כשבית-המשפט העליון, בשבתו כבית-הדין הגבוה לצדק, שם קץ לעינויים. בהרכב של תשעה שופטים קבע בית-המשפט העליון פה-אחד, כי אמצעי החקירה הפיזיים שהפעיל השב"כ במשך שנים כלפי עצורים פלסטינים אינם חוקיים. בהכרעת הדין סקר בג"ץ את אמצעי החקירה שהובאו לידיעת הציבור לראשונה על-ידי ארגון "בצלם" באמצעות דוחות "בצלם". ואני רוצה בהזדמנות זו להקדיש את דברי לארגון "בצלם", שמציין השבוע עשור להיווסדו - - -
חבר הכנסת עזרא, אני מציעה שתקשיב לדברי. תאמין לי שגם אתה תחכים, תאמין לי. השיטות האלה שהשתמשתם בהן, אין להן מקום עוד במדינת ישראל.
יכול להיות. אני רוצה לחזור ולומר, שבהזדמנות זו אני רוצה לברך את ארגון "בצלם", שמציין השבוע עשור להיווסדו. אדוני היושב-ראש, בכל מדינה מתוקנת היו מתפעלים מפסיקת בג"ץ. במדינה זו זה נחשב כטלטלה. אני מקווה מאוד שהצעת החוק של חבר הכנסת ריבלין ו-42 חברי הכנסת שהצטרפו אליו לא תתקבל, פן לסדום נהיה, לעמורה נדמה.
אתה מוכן לשבת באותה קואליציה.
נו באמת, איזו דמגוגיה. גם אני שייכת לעולם הזה.
אדוני היושב-ראש, חברי חברי הכנסת, היום אנחנו מציינים בכנסת ישראל את השבוע הבין-לאומי לזכויות האדם, או את היום הבין-לאומי לזכויות האדם. אני רוצה לשאול, חברי חברי הכנסת, האם הרעיונות היפים האלה, שמופיעים בהכרזה לכל באי עולם בדבר זכויות האדם, האם הרעיונות הנאצלים האלה אכן מתגשמים הלכה למעשה במדינת ישראל? האם אלו פני המציאות אצלנו? והאם ההכרזה הפכה ממס שפתיים למתווה דרך? ניתן לומר, אדוני היושב-ראש, שבשנים האחרונות צעדה מדינת ישראל בתחומים רבים כברת דרך ניכרת, ובהחלט ניתן לומר שבתחומים מסוימים מציבה מדינת ישראל את זכויות האדם במקום מרכזי. ההגנה על זכויות האדם בישראל כרוכה, כידוע, בבעיות מורכבות, הנובעות מהמתח בין שיקולי ביטחון המדינה לבין ההגנה על זכויות האדם מחד גיסא, ומהמתח בין הגדרתה של מדינת ישראל כמדינה יהודית לבין מחויבותה המוצהרת לשוויון מאידך גיסא. והשאלה היא, האם למרות המתח הזה נשמרים שלטון החוק וההגנה על זכויות האדם? כידוע, במדינת ישראל כמדינה דמוקרטית נשמרות רוב זכויות האדם הבסיסיות ביותר. הפרות זכויות האדם בישראל – אני מרשה לעצמי לומר – הן בדרך כלל בעלות אופי מקומי וספורדי, ולא כדפוס ולא כחלק משיטת ממשל. ניתן לומר, אם כן, שלמרות המתח הזה אין נתקלים במדינת ישראל בהפרות זכויות אדם שיטתיות על-ידי השלטון. אני מרשה לעצמי לומר, שכך הוא המצב ברוב התחומים לגבי רוב אזרחי ישראל. בדוח שפרסמה השבוע האגודה לזכויות האזרח, שנציגותיה יושבות היום במליאה, ביציע האורחים, מציינת האגודה לזכויות האזרח את הקבוצות הפגיעות ביותר בישראל מבחינת זכויות האדם שלהן: העובדים הזרים, האזרחים הערבים והפלסטינים תושבי השטחים. בהזדמנות זו אני רוצה לברך את מקבלי אות אמיל גרינצווייג לזכויות האדם מטעם האגודה לזכויות האזרח, שהיום יקבלו כאן במשכן הכנסת את האות מיושב-ראש הכנסת. אני מברכת את ד"ר רוחמה מרטון ועמותת הרופאים לזכויות האדם שהיא הקימה. חברי חברי הכנסת, השמירה על זכויות האדם עומדת למבחן דווקא בעתות מצוקה. כך שלגבי התושבים בשטחים שבשליטת ישראל גם בגדה המערבית וגם בדרום-לבנון, המצב שונה לחלוטין והאיזון הנאות אינו עומד במבחן המציאות. לכולכם ידוע שזכויות האדם של תושבי השטחים נשללות באופן תדיר ובצורה גורפת. אפילו בית-המשפט העליון, שבנושאים רבים משמש כנוטר זכויות האדם, לא עושה זאת על-פי רוב כשמדובר בזכויותיהם של הפלסטינים תושבי השטחים. השלטונות מנמקים, בדרך כלל, את מרבית פעולותיהם בשטחים בצורך לנקוט צעדים לשמירה על הביטחון, כך קוראים לזה. רק בשבועות האחרונים היינו עדים לפינוים ולגירושם של פלסטינים, של 300 שוכני מערות בכפר יטא שליד חברון, להפקעת אדמות, להרחבת תוכניות מיתאר, להריסות בתים. כל הדברים האלה נעשים בשם הביטחון. זכויות האדם, כתב מי שהיה נשיאו של בית-המשפט העליון בארצות-הברית, ארל וורן, מחייבות להילחם למענן כל יום מחדש. זה המסר, חברי חברי הכנסת, שצריך לצאת מכאן, שזכויות אדם בסיסיות אינן נדחקות מפני מלחמה, כיבוש או טרור. נהפוך הוא, מצבי החירום הללו הם עתות המבחן שבהן נדרשת חברה נאורה להקפיד הקפדה יתירה על זכויות האדם.
של כל בני-האדם. הדברים האלה דווקא מופנים אליך, חבר הכנסת ריבלין. יום חג היה לשוחרי זכויות האדם לפני כחודשיים, כשבית-המשפט העליון, בשבתו כבית-הדין הגבוה לצדק, שם קץ לעינויים. בהרכב של תשעה שופטים קבע בית-המשפט העליון פה-אחד, כי אמצעי החקירה הפיזיים שהפעיל השב"כ במשך שנים כלפי עצורים פלסטינים אינם חוקיים. בהכרעת הדין סקר בג"ץ את אמצעי החקירה שהובאו לידיעת הציבור לראשונה על-ידי ארגון "בצלם" באמצעות דוחות "בצלם". ואני רוצה בהזדמנות זו להקדיש את דברי לארגון "בצלם", שמציין השבוע עשור להיווסדו – – –
חבר הכנסת עזרא, אני מציעה שתקשיב לדברי. תאמין לי שגם אתה תחכים, תאמין לי. השיטות האלה שהשתמשתם בהן, אין להן מקום עוד במדינת ישראל.
יכול להיות. אני רוצה לחזור ולומר, שבהזדמנות זו אני רוצה לברך את ארגון "בצלם", שמציין השבוע עשור להיווסדו. אדוני היושב-ראש, בכל מדינה מתוקנת היו מתפעלים מפסיקת בג"ץ. במדינה זו זה נחשב כטלטלה. אני מקווה מאוד שהצעת החוק של חבר הכנסת ריבלין ו-42 חברי הכנסת שהצטרפו אליו לא תתקבל, פן לסדום נהיה, לעמורה נדמה.
אתה מוכן לשבת באותה קואליציה.
נו באמת, איזו דמגוגיה. גם אני שייכת לעולם הזה.
מה אמר עליך ארנס היום בבוקר?
מה אמר עליך ארנס היום בבוקר?
אבל ההדלפות שמדברות על מה שיהיה בדוח הסופי מדאיגות אותנו.
גם היא היתה הצעה לא טובה מספיק.
זו החלטה שיש בה קלון. מה אתה מדבר?
- - - בין מה שהוחלט בפעם הקודמת לבין מה שעכשיו הציע האשם מחאמיד?
רגע, גם מלאכים זה לא מה שהיה פעם.
אדוני היושב-ראש, חברי חברי הכנסת - - -
אדוני היושב-ראש, הכנסת קיבלה בשבוע שעבר החלטה אומללה. זה בהחלט היה מחדל מבחינתנו, חברי במרצ, שלא היינו כאן כאשר הכנסת קיבלה את ההחלטה שקראה לבית-המשפט העליון להימנע מלהתערב בנושאים פוליטיים; החלטה שבעיני היא אות קלון למי שתמך בה, ואני מקווה שבית-המשפט יתעלם מהחלטה זו.
אני חייבת להודות, שבאופן אישי - ויסלח לי ידידי, יושב-ראש הכנסת - לא אהבתי את שתי ההחלטות. לא רק שאסור לכנסת להתערב בעצמאותו ובשיקול דעתו של בית-המשפט העליון - הכנסת חייבת לשמור על מעמדו וחוסנו של בית-המשפט, כי זהו חלק מנשמת אפה של הדמוקרטיה. אני לא שומעת את עצמי.
תודה לך. לכן, אדוני היושב-ראש, ההחלטה הקודמת לא הביאה כבוד לכנסת.
חבר הכנסת שטייניץ, עליונות הכנסת מוסכמת על הכול, הכנסת קובעת את כללי המשחק, הכנסת מחוקקת את חוקי-היסוד, ובית-המשפט העליון הוא הפרשן העליון של סמכות הרשויות. לבית-המשפט העליון מותר לבטל חוקי כנסת שסותרים את חוקי-היסוד. לפי שיטתך, גם שטות וגם טעות היא לטעון כפי שנטען כאן גם היום בדיון, שבית-המשפט הפעיל באופן אקטיביסטי את סמכויותיו לאכוף את זכויות האדם, חרף התנגדות חלק מהאוכלוסייה שיושבת כאן היום. אני רוצה להזכיר לכם, שבדרך כלל בית-המשפט החזיר עתירות של רפורמים, החזיר עתירות של ערבים ועתירות של חילונים בחזרה לזירה הפוליטית, כדי שתמצא להן פתרון. ממה נפשך? דיבר לפני חבר הכנסת הלפרט, אני חושבת, על היהדות האורתודוקסית המפנה את זעמה נגד בית-המשפט העליון. אני רוצה להזכיר לכם, שיש לכם בעיות עם שלוש זכויות מרכזיות: זכות ההומוסקסואלים לתנאי עבודה שווים, זכות גרושה לקבל בבית-הדין הרבני חלק שווה מרכוש בני הזוג והכרה בכשירות נשים וזרמים לא אורתודוקסיים של היהדות לשבת במועצות דתיות. ואני שואלת, אם לא בית-המשפט העליון יעמוד למען זכויות האדם, מי יעמוד? האם הכנסת תעמוד? האם אנחנו יכולים לסמוך על כך שהכנסת תעמוד? זכויות האדם, אדוני היושב-ראש, אינן ביטוי של הרוב הדמוקרטי, אלא סייג לכוחו של הרוב המספרי לקפח את היחיד או לקפח את המיעוט. לכן יש חשיבות רבה מאוד לשמור על בית-המשפט העליון כנוטר זכויות האדם. הטענות שהושמעו כאן קודם על-ידי חבר הכנסת גפני, שהנשיא ברק הוא דיקטטור, ובית-המשפט העליון מסרב להכניס את החוק העברי - - -
חבר הכנסת גפני קבל נגד זה שבית-המשפט העליון לא מכניס את החוק העברי לפסיקותיו ולהחלטותיו. אני רוצה לומר לך, שאנחנו משלמים על כך שבתי-הדין הרבניים הכניסו את החוק העברי. אם בוחנים בפרספקטיבה את דבריו של נשיא בית-המשפט העליון, אין לכם בעיה עם הפרקטיקה שלו, אולי יש לכם בעיה עם הרטוריקה שלו. אדוני היושב-ראש, אני מסיימת. אני לא שומעת את עצמי.
החשש של חלק מחברי הבית הזה הוא מאופיו הליברלי וההומני של בית-המשפט. החשש שמובע כאן, כי לא ניתן יהיה עוד להשלים ערכים הלכתיים בתחומי חיים רבים, דווקא בגלל החשש הזה חשובה תרומתו של בג"ץ לביצור הדמוקרטיה וליישום חקיקת הכנסת.
אני לא שמעתי את אביגדור ליברמן.
הם מצביעים כמו הערבים שם.
חבר הכנסת שטייניץ, מה זה רלוונטי, אתה תמיד באופן אוטומטי, ברגע שיש משהו נגד נתניהו, צודק או לא צודק, אתה תמיד מגן עליו.
אנחנו לא מגינים על העמותות.
- - - מה הבעיה? כבר קיבלתם את הכסף.
חבר הכנסת עזרא, הערבים במדינת ישראל הם אזרחים כמוני וכמוך - - -
כמה זמן עושים בהם שימוש - - -
אדוני היושב-ראש, חברי חברי הכנסת, מדינת ישראל צעדה בתחומים רבים צעדים ניכרים, מכובדים. מדינת ישראל עשתה כברת דרך ניכרת בתחומים של הגנה על זכויות האדם. חבר הכנסת פרוש, אני חושבת, ש-50 שנה אחרי הקמת המדינה אפשר לבטל את הדבר הזה, שלא מוסיף כבוד למדינת ישראל ונקרא תקנות ההגנה לשעת-חירום. אני רוצה לומר בניגוד למה שאמרת. ממשלת ישראל, ממשלות ישראל ברבות השנים עשו שימוש בתקנות האלה, גירשו, עצרו במעצרים מינהליים, הרסו בתים, אסרו שביתה - - -
זה בכלל לא עניין של רוע לב. אני אגיד משהו על ביטחון ישראל.
התקנות האלה הן חלק מספר החוקים הישראלי מקום המדינה. אני אומרת שוב, במשך השנים הן העניקו סמכויות מפליגות ומרחיקות לכת לרשות המבצעת. הן הותקנו כשהיינו באמת במצב חירום, לפני 50 שנה, אבל היום אנחנו יכולים להגיד שמצב החירום ממשיך להתקיים? ומה שנורא בתקנות האלה, שהן לא מחייבות מצב חירום כתנאי להמשך הפעלתן. ולכן אני חושבת, חברי חברי הכנסת, שיש לבטלן בדיוק כמו שבאנגליה, שהיא ערש התקנות האלה, ביטלו חלק מהתקנות, וחלק התקינו במקומן תקנות אחרות. חבר הכנסת פרוש, התקנות האלה הן לא רק בעייתיות, הן לא רק מסוכנות - הן גם פוגעות פגיעה חמורה בזכויות האדם, ואין בכלל שום ניסיון בספר החוקים לאזן בין מה שנקרא צורכי ביטחון לבין זכויות אדם. וכמו שאמרתי קודם, בשם אותו מושג של ביטחון המדינה הרסו בתים, גירשו אנשים, עינו אנשים, עצרו במעצרים מינהליים, והיה צידוק לעוולה הזאת כי הכול היה בשם תקנות ההגנה לשעת-חירום. אנחנו מדינה שהולכת לשלום. יש לנו הסכם שלום עם ירדן, יש לנו הסכם שלום עם מצרים, לדעתי עוד מעט יהיו לנו הסכמים עם הסורים ועם הפלסטינים.
קמה כאן ממשלה שהכריזה שפניה לשלום. אני חושבת, שממשלה שמדברת על שלום, שזאת הרוח שלה, רוח של שלום ופיוס, צריכה להוציא את התקנות האלה מספר החוקים שלה. זה לא מוסיף לה כבוד, וזה לא מוסיף לאיש מאתנו כבוד.
יש פה אזרחים ערבים - - -
שילמדו עברית, כמו שאני - - -
אדוני היושב-ראש, אדוני השר, חברי חברי הכנסת, תיארה חברתי חברת הכנסת ציפי לבני את תהליך ההתעללות וההשפלה שעבר על חניכים בבסיס בדרום הארץ. ואני שואלת, למה אחת לכמה זמן אנחנו צריכים לשמוע על עוד טקס חניכה שנעשה לחיילים בצה"ל? מי צריך את זה? למה צריך את ה"זובור" הזה? נשאלת השאלה, למה זה נחוץ? היושב-ראש, חבר הכנסת מקסים לוי, שאל מה זה "זובור". טקס החניכה הזה, שבארצות-הברית קראו לו "קוד רד", טקס החניכה הזה, נעשה שמיכה לחיילים, נזנבר אותם קצת, במלים אחרות, יסלח לי היושב-ראש על הביטוי שהוא אולי לא כל כך פרלמנטרי. למה אנחנו צריכים לעשות זאת לחיילים האלה 50 שנה אחרי הקמת המדינה? כשאנחנו מדברים על צבא קטן, מתמקצע, איכותי, חכם, עדיין נזקקים לשיטות חישול שיש בהן התעללות, השפלה, פגיעה בחיילים ובנפשותיהם? למה זה קורה? למה אין פיקוח מספיק? אין לי ספק שמי שנקראים החלונות הגבוהים בצה"ל מתנגדים לטקס החניכה הזה. איך אנחנו יכולים להרשות לעצמנו מצב שבו יש מפקדים - אני מניחה כמו באותו בסיס בדרום הארץ - שמעלימים עין כאשר מפקדים זוטרים מהם עושים את ה"זובור" הזה לחיילים? למה הטירונים צריכים לעבור את הדבר הזה? אני רוצה להגיד לך, אדוני היושב-ראש, שיש לי שני בנים, יש לי בן שהוא חייל, ויש לי בן שמתגייס בעוד חודש. אני לא יכולה לחשוב על כך שאני מגדלת אותם ומחנכת אותם 18 שנה, והם יבואו לצבא ויצטרכו לעבור את החוויה המשפילה והמעליבה הזאת. הם יחשבו שזאת הנורמה, כי זה מה שמחשל, זה מה שעושה אותם גברים, כך נוכל להילחם. אני לא יכולה לשאת את המחשבה הזאת. הגיע הזמן לתת הנחיות ברורות לנפץ את המיתוס, שמה שנקרא "זובור" מחשל, הופך אותנו לאחד מהחבר'ה, ועושה אותנו לחייל טוב יותר. אני מצפה מהרמטכ"ל, שיעמיד אותם מפקדים וקצינים לדין ויעביר שדר ברור, שבמדינת ישראל של שנות האלפיים הדברים האלה לא ייתכנו.
אני מסכימה להעברה לוועדת החוץ והביטחון.
אדוני היושב-ראש, בזמן שכל מדינת ישראל נערכת לסופה, אני רוצה להסב את תשומת לבו של שר העבודה והרווחה לקבוצה של פועלים זרים רומנים, שבונים את קריית הממשלה בחיפה על-ידי חברת בנייה, שיש לה כבר ניסיון בתנאים המשפילים שבהם היא מלינה עובדים זרים. אני רוצה לספר לכם, שהעובדים האלה ישנים במה שנקרא או במה שנראה חניון תת-קרקעי, ללא אור, ללא אוורור. הגשם שהיה בשבועיים האחרונים הציף את המסדרון הזה, וכדי להגיע ל"חדרים" שלהם, הם נאלצים לעבור על קרשים כדי להגיע למיטות שלהם. אני פונה לשר העבודה והרווחה להתערב בדחיפות עוד היום כדי להסדיר את התנאים המשפילים האלה.
מה זה הסגנון הזה? איך אתה נותן לו לדבר כך?
אני מבקשת - - - את הדיון - - -
אדוני היושב-ראש, תאמר לו להתנצל - - -
לא, אתה לא תמשיך לדבר - - -
כיוון שדיברתי במליאה ביום האשה הבין-לאומי, כבר הצגתי את הצעת החוק - לכן, תשובת השר והצבעה.
גברתי היושבת-ראש, רבותי השרים, חברי חברי הכנסת, אני יודעת שלהרבה אנשים קשה עם עונש מינימום, ובנסיבות רגילות של מדינה מתוקנת, שבה שופטים מתייחסים לנשים ולילדים לא כאל קניין ולא כאל רכוש בעליהן, לו פסקו, לו גזרו גזרי-דין שעומדים בקשר ישיר עם חומרת העבירה - גם אני לא הייתי תומכת בעונשי מינימום. אבל אנחנו יודעים, שבמדינת ישראל, עד שנחקק החוק החשוב של חברי הכנסת יעל דיין ודדי צוקר בקדנציה הקודמת - תיקון לחוק העונשין - על עבירות מין חמורות נתנו גזרי-דין מגוחכים. אנחנו יודעים גם היום, שעל עבירות רכוש נותנים עונשים הרבה יותר כבדים מאשר על עבירות אלימות נגד נשים וילדים. איך זה יכול להיות? עד שנשים מתלוננות - - -
חבר הכנסת ריבלין, יש כאן סיטואציה: עד שנשים בוחרות להתלונן, עד שהן שמות מבטחן באינסטנציה הגבוהה יותר, בבתי-המשפט - השדר שהן מקבלות מהשופטים הוא גזרי-הדין האלה. לכן אני חושבת, שלתקופה מוגבלת, כנסת ישראל צריכה לתמוך בהצעת החוק שלי. אני מוכנה להצטרף להצעת החוק של חברת הכנסת דיין. אם אדוני שר המשפטים חושב שהצעת החוק שלי מחמירה יותר, אני מוכנה להוריד את השליש לרבע, ולהצטרף להצעת החוק של חברת הכנסת דיין, שעברה בקריאה ראשונה. אני רוצה לציין, שאני אומרת בהצעת החוק שלי, שאם שופט מחליט לסטות מעונש המינימום, הוא יכול לעשות זאת, אבל הוא צריך לנמק את זה בפסק-דין מנומק. אני חושבת, שהכנסת צריכה לשדר מכאן שדר, שגם בבתי-המשפט, לא מהם לאלוהים טפח, וגם שופטים הם בני-אדם, ואם הם לא גוזרים גזרי-דין שעומדים ביחס ישיר לתקיפה האכזרית נגד נשים וילדים, צריך לקבוע לתקופת זמן מוגבלת עונשי מינימום.
דליה, שלי לא נקלט. תוסיפי אותי.
- - - סגן השר - - - וזה דבר מבורך.
אל תיתן לעובדות לבלבל לך את התזה.
אדוני היושב-ראש, אדוני השר, חברי חברי הכנסת, השביתה במערכת החינוך אינה נובעת מזה שיש מי שעושה שריר על חשבון ההורים ועל חשבון הילדים. השביתה במערכת החינוך נובעת מהשכר המחפיר. ואני שואלת, איזה מין תמיהה זו שיש שר חינוך שמתערב בשביתה? על מה מתפלאים בכלל? אני מתפלאת, חברי חברי הכנסת, שראש הממשלה, שהתפנה עכשיו - לאסד אין זמן לקבל אותו עכשיו - ראש הממשלה פנוי והוא לא מוצא זמן להתערב בשביתה. הוא לא חושב שזה חשוב מספיק.
חברת הכנסת לבנת, אני בטוחה שאת חושבת כמוני, שזה מצב מחפיר שאלה הם תלושי השכר של מורים במדינת ישראל. אני קוראת לראש הממשלה להתערב בעניין הזה ומייד.
דליה, שלי לא נקלט. תוסיפי אותי.
אדוני היושב-ראש, אני רוצה לברך את השר לביטחון פנים על מינויה של תת-אלוף אורית אדטו לנציב השב"ס. אני חושבת שזה מינוי מצוין. אני חושבת שהגיע הזמן שנשים תכהנה בתפקידים בכירים. זה שובר את המחסום, שנשים אינן יכולות לכהן בתפקידים גבריים. לנציב השב"ס החדשה, אורית אדטו, יש תפקיד חשוב מאוד. השב"ס זה החצר האחורית של החברה הישראלית והתנאים שם מחפירים. הייתי אומרת שהם אות קלון לחברה הישראלית. נדהמתי לשמוע שבכירים בשב"ס מבקרים את המינוי. אני סבורה שהמינוי מתאים לאורית אדטו ושהיא ראויה לתפקיד. שוב אני רוצה לברך את השר לביטחון פנים, ואני מקווה שזאת תהיה פריצת דרך לנשים נוספות.
אדוני היושב-ראש, אדוני השר, חברי חברי הכנסת, השבוע היינו עדים - אין לי מלה אחרת לקרוא לזה, אלא לסחר עבדים מודרני במדינת ישראל; סחר של נשים שמובאות ממדינות חבר העמים, בדרך כלל כדי לעבוד בזנות, ומוצאות את עצמן קורבן של סחר עבדים מודרני. אנחנו מוצאים, שבמדינת ישראל, מדינה מתוקנת, מדינת חוק וסדר, מתקיימת תת-מדינה; מדינה שבה נשים נחטפות מארצות מוצאן, חלקן נחטפות, חלקן גם הגיעו לכאן מרצונן. הן חשבו לעשות כאן כסף, אבל הן לא שיוו בנפשן שהן תיקלענה לסיטואציה משפילה, סיטואציה שכולאת נשים בתנאים תת-אנושיים. כולאים אותן, כמו שאמרתי, שוללים מהן את המסמכים שלהן. התשלומים שהן מקבלות בעבור העבודה שלהן - התשלומים האלה מחפירים. בכתבה של גל גבאי בטלוויזיה תואר שהן מקבלות בממוצע כ-19 קליינטים ביום והן מרוויחות בעד זה בין 10 ל-20 שקלים. אז אם הן נחטפות תמורת 7,000 דולרים והן צריכות לפדות את עצמן כדי להגיע לסכום הזה של 7,000 דולרים, כמה שנים הן צריכות לעבוד בכלל כדי להרוויח את הסכום הזה? וכיוון שהן לא מצליחות להרוויח את הסכום הזה, מוכרים אותן, משתמשים בהן, מוכרים אותן מסרסור לסרסור. תיאר זאת קודם חבר הכנסת מלול. הן יושבות בחדר, באיזה סלון, באים קליינטים, והן מוצאות את עצמן כאילו במכירה של שוק בשר. בודקים מה היכולות שלהן, מה הן יודעות לעשות, וכך מוכרים אותן למרבה במחיר. אדוני השר, מדובר כאן בתעשייה, תעשייה שלצערי היא חלק מתעשייה עולמית, תעשייה של העסקת נשים לצורכי זנות, תעשייה שהופכת את המצב לסחר בנשים, לעבדות של נשים. יש הערכות שאומרות, שהתעשייה הזאת מגלגלת - אני רוצה שתקשיבו לסכום, חברי חברי הכנסת - תעשייה שמגלגלת 450 מיליון דולר בשנה במדינה הזאת, במדינת ישראל, והסרסורים מרוויחים על חשבון הנשים 100,000-50,000 דולר בשנה. אותן נשים הופכות לרכוש של הסרסור. הן לא יכולות, כמו שאמרתי קודם, לקנות את חירותן, הן נמכרות בין הסרסורים. אין היום במדינת ישראל חוק שאוסר סחר בבני אדם. יש שורה של חוקים, ציינו אותם קודם חברי חברי הכנסת. אין חוק שמגדיר סחר בבני אדם כפשע. לכן התארגנה שורה של חברי כנסת לחוקק חוק כזה, כי אם החוקים הקיימים לא מספיקים, אולי צריך לחוקק חוק כזה. אני רוצה לספר לכם, חברי חברי הכנסת, כשכבר יש נשים שמעזות להתנגד, הן מוכות, הן נאנסות, ואז הן נאלצות לקבל על עצמן את רוע הגזירה או לשתף פעולה. הן מוחזקות בדרך כלל מבודדות בדירות, במכוני ליווי, תחת פיקוח מתמיד, ומכיוון שהן לא מדברות עברית הן תלויות באופן מוחלט בסרסור שלהן. אני רוצה שתדעו שמדובר בהערכה של כ-2,500 נשים שמובאות לישראל מדי שנה ומועסקות בזנות. כיוון שהמשטרה פועלת בדרך זו או אחרת, עוצרים את הנשים האלה ואז מחליטים לגרש אותן. הן מוחזקות במעצר, בדרך כלל כ-50 יום, כתוצאה מעיכובים ביורוקרטיים. אדוני השר, האבסורד הוא, שלא הסרסורים נענשים אלא הנשים נענשות. הן נאסרות, הן מוחזקות בכלא, הן מגורשות, ורק לעתים נדירות תובעים את הסרסורים. אני אומרת לכם, חברי חברי הכנסת, העובדה שלא תובעים את הסרסורים ולא מטילים עליהם את האחריות מהווה פגיעה בוטה, פגיעה חמורה בזכויות האדם. אני רוצה לסיים, אדוני השר, ולומר, שנדהמתי כשראיתי את הקצין שהופיע בטלוויזיה ובמלים אחרות הוא אמר: הידיים שלנו כבולות. אנחנו פועלים על-פי הנחיות הפרקליטות. ואני שואלת, אדוני השר, מה הן אותן הנחיות של הפרקליטות? מה הם אותם קריטריונים? הוא אמר: אנחנו פועלים כשמדובר בקטינות. מה הן ההנחיות של הפרקליטות? למה לא אוכפים את זה? למה לא עוצרים את הסרסורים? יש בארץ, אדוני השר, שורה של חוקים. הבעיה היא לא בחוקים, הבעיה היא באכיפה. אני פונה אליך, אדוני השר, להגביר את האכיפה, ובמקביל לתמוך בהצעת החוק של חברי הכנסת, שמגדירה סחר בבני אדם כפשע. תודה רבה.
אדוני היושב-ראש, אדוני השר, חברי חברי הכנסת, ממה נפשך, כנסת ישראל? מה קורה? יש להבחין בין שני דברים - בין דיון ציבורי לבין פיקוח. אני לא חושבת שקורה איזה אסון אם בכנסת ישראל, מעוז הדמוקרטיה, שמדברת על שקיפות, שמדברת על זכות הציבור לדעת, הנושא הגרעיני, שהוא מעניינם של אזרחי מדינת ישראל - - -
אל תפריע לי, חבר הכנסת גפני. אל תפריע לי.
אדוני היושב-ראש, הגנת בתקיפות יתר על השר. אני מבקשת שתעשה זאת גם לגבי.
אני בכלל חושבת, שהיה צריך להוריד כאן את סף הלחץ. לא הבנתי על מה הלחץ. אפשר לדבר על הגרעין ואפשר - - -
אני לא מצליחה להשחיל משפט.
אני חושבת, שגם כנסת ישראל צריכה לעשות את האבחנה בין הדיון הציבורי לבין הפיקוח, כשברור שיש מגבלות מסוימות על פיקוח, שהשר עמד עליהן בדבריו. אבל אי-אפשר לבוא לכנסת ולומר שאי-אפשר לדבר על מדיניות הגרעין. די שאפתח את אתר האינטרנט, אדוני השר. הכול מופיע באתר האינטרנט. כל מה שאסור לנו להעלות בכנסת ישראל מופיע באתר האינטרנט. אז מה? אנחנו עושים צחוק מעצמנו בכך שנאמר שאי-אפשר לדבר על זה. זה לא עומד בסתירה למה שאמרת, אדוני השר. זה לא עומד בסתירה למה שדיברת, אדוני השר, על הצורך בפיקוח. אבל כל נער נכנס היום לאתר האינטרנט. במקום שנמעיט מזה ונגיד שזכותם של אנשים לדבר על כך בפורומים שתמצא לנכון, ואם זה בוועדה אז בוועדה, אומרים דברים אחרים. ממה נפשך? אני לא מבינה. זו כנסת ישראל. מה ההתלהמות? מה קפצתם?
תשובת סגן השר מקובלת עלי.
אדוני סגן השר, אני מסתפקת בתשובה, אני רק רוצה לבקש, כי מה שקשור למשפטים - כי אני קיבלתי תלונה ביחס למשפטים - זה באמת יתבצע כפי שציינת, החל מהשעה 16:00, ולא יזומנו חיילים לצורכי משפט גם בשעות הבוקר על חשבון שעות העבודה.
אני מודה לך. יש הבדל בין דיון ציבורי לבין העלאת הנושא הזה לסדר-היום. מדינת ישראל הודתה מזמן ביכולת ההרתעה שלה. יש שקיפות. יש זכות הציבור לדעת. אני חוזרת על זה.
אדוני סגן השר, אני מסתפקת בתשובה, אני רק רוצה לבקש, כי מה שקשור למשפטים – כי אני קיבלתי תלונה ביחס למשפטים – זה באמת יתבצע כפי שציינת, החל מהשעה 16:00, ולא יזומנו חיילים לצורכי משפט גם בשעות הבוקר על חשבון שעות העבודה.
אדוני היושב-ראש, אני מתחלקת בזמני עם חברת הכנסת ג'בארה.
אדוני היושב-ראש, אני מתחלקת בזמן שלי עם חברת הכנסת ג'בארה, ואני אעשה זאת בקצרה. היום קראתי בעיתון "ידיעות אחרונות", שבית-המשפט המחוזי בתל-אביב קבע, שמי שביצע עבירת מין במשפחה לפני שנת 1990 יהיה פטור ממשפט, וזאת, חברי חברי הכנסת, אף שיש תיקון לחוק שקובע, כי מירוץ ההתיישנות על עבירות מין בתוך המשפחה יחול על המתלונן רק לאחר שהוא הגיע לגיל 18. אני רוצה לומר לחברי חברי הכנסת, שיש לי הרבה כבוד לבית-המשפט, ואף שזה לא תקדים מחייב, אני רוצה להזהיר ולהיעזר בכם, חברי הכנסת, כדי שזאת לא תהיה הלכה. אנחנו יודעים שלוקח לאנשים שנפגעו מעבירות מין ומעבירות של אלימות בתוך המשפחה המון זמן עד שהם מגיעים למוכנות נפשית והם מתלוננים. לא ייתכן שתהיה כאן החלטה פרוצדורלית של בית-משפט שתשחרר עברייני מין מאחריות.
אולי היה עדיף שהשר כהן ישב בקבינט.
גברתי היושבת-ראש, אני מציעה להחיל על סגני ראש עיר אותן מגבלות שחלות על חברי הכנסת. לא יוכל סגן ראש עיר, שמקבל שכר מהעירייה שבה הוא עובד ומשקיע שם את מירב זמנו, לקבל שכר בעבור עיסוק נוסף. אני רוצה לומר, שהצעת חוק דומה, שמתייחסת גם לראשי ערים - לא רק לסגני ראשי ערים - של חברת הכנסת נאות עברה ביום שני האחרון, ואני אשמח אם ההצעה שלי תצטרף אל ההצעה שלה. תודה.
מדובר על אנשים שעובדים במשרה מלאה.
לא. אני מקבלת את ההצעה של חבר הכנסת לנגנטל לאחד את זה.
אדוני היושב-ראש, חברי חברי הכנסת, שמעתי את דוברי הימין בתקופה האחרונה מזהירים מפני העברתה של אבו-דיס לשליטה מלאה של הרשות הפלסטינית. אני הייתי רוצה לדבר על אבו-דיס ועל השכונות, על הפרברים שמסביב לירושלים, כאיזה משל לוויכוח שמתנהל כרגע גם בין ממשלת ישראל לרשות הפלסטינית, אבל, בעיקר אני לא מבינה למה הימין מזהיר מפני מסירת אבו-דיס לרשות הפלסטינית. אני יכולה לתאר לעצמי, שהם רואים בזה, רחמנא ליצלן, איזה צעד או איזה נדבך ראשון, שאם יחזירו את אבו-דיס, את א-ראם ואת עזרייה, ברק יחלק את ירושלים. אני תוהה, על מה מתבססת ההנחה הזאת? האם ההנחה הזאת מתבססת על העובדה שיש נוכחות ושלטון ישראלי באבו-דיס ועכשיו יש סכנה שנמסור את אבו-דיס לפלסטינים? אני תוהה, זה המצב בשטח? אלה העובדות בשטח? על דבר אחד אני בטוחה שאנחנו יכולים להסכים, כולם - גם מימין וגם משמאל - שאבו-דיס היא פרבר עירוני של ירושלים, אבל השאר, חברי חברי הכנסת, אינו נכון. אבו-דיס, אל-עזרייה וא-ראם - מדובר בפרברים עירוניים צפופים, שיושבים בהם רק פלסטינים. מדובר על אזורים שנחשבים אזור B, יש שם שלטון אזרחי מלא של הרשות הפלסטינית, וישראל רשאית לפעול שם רק בענייני ביטחון. עכשיו, למי שלא יודע - אני מניחה שכולם יודעים - באבו-דיס יושב מושל פלסטיני, והחיים בעצם מתנהלים כמו שהם התנהלו בתקופת ממשלת נתניהו תחת עינו הפקוחה של ערפאת, כמו שנהוג בכל אזורי B בגדה המערבית. אז מה ההתחסדות עכשיו? הרי ערפאת שלט באבו-דיס גם בתקופת שלטונו של נתניהו, וממשלת נתניהו לא עשתה שום דבר כדי למנוע את בניית מה שאמור להיות הפרלמנט הפלסטיני, אז מה? אני לא מבינה כל כך מה הבעיה, הרי כולם יודעים שבסופו של דבר אבו-דיס תימסר לשלטון ביטחוני פלסטיני מלא, כפי שזה מתחייב.
אני מדברת עכשיו על שלוש - - -
אני מדברת עכשיו על שלושת היישובים שהוסכם לגביהם, שהיה ברור לגביהם, שהוסכם לגביהם שצריך למסור אותם.
אני לא יודעת. אני עכשיו לא מדברת על בית-חנינא. אני לא במקרה בחרתי לדבר על אותם פרברים שבחרתי לדבר עליהם - ואני חברה בקואליציה הזאת - אני גם חושבת, שההחלטה, לצערי, של ממשלת ישראל, שלא להעביר עכשיו לשליטה פלסטינית אותן שכונות, אותם פרברים שסמוכים לירושלים, ובמקום זה לנסות לעשות איזו תחלופה למסור אזורים בדרום הר-חברון ובמקומות אחרים בשומרון - אני חושבת שזו טעות. אני חושבת שזה אינטרס אסטרטגי של מדינת ישראל לקדם את תהליך השלום עם הפלסטינים, ואני לפחות לא יכולה להסתפק בזה שכל יום אני פותחת את העיתון ואני קוראת שראש הממשלה נוקב במועד חדש שבו יושג עוד נדבך של הסכם המסגרת. זה נכון שעל-פי ההסכמים מדינת ישראל לא צריכה לתאם עם הפלסטינים - בטח לא בשלב הזה - אילו שטחים היא צריכה להעביר לרשותם, אבל מה שאני לא מבינה זה את ההתנהגות שלנו. אנחנו מתנהגים כלפי הפלסטינים כאילו הם לא פרטנרים במשא-ומתן לשלום. אני מודה שאני לא מבינה את זה, איך ממשלה שהכריזה שפניה לשלום מחליטה שאותם פרברים מסביב לירושלים יהיו מה שנקרא קלפי מיקוח לקראת הפעימה השלישית, אם היא תהיה, או לקראת הסדר הקבע. אני לא מבינה את הממשלה הזאת, כי אני יודעת שגם לדוברי הימין ואני יודעת שגם בשלטון נתניהו - למי שהיה בשלטון נתניהו - היה ברור, לכל מי שהזדעקו עכשיו היה ברור, שהשכונות האלה תימסרנה בסופו של דבר לשליטה פלסטינית.
היה ברור, היה ברור. אני רוצה לשאול, חבר הכנסת נוה, אתה חושב שאותן שכונות צפופות, מלאות בתושבים פלסטינים - יישארו התנחלויות? אני לא כל כך - - -
אני מודה שאני לא יכולה לקבל את זה, אני מודה שאני לא מבינה למה ממשיכים להתעקש על אבו-דיס. אני יכולה להבין שאתם התעקשתם על אבו-דיס, על אל-עזרייה, על א-ראם ועל כל השכונות שמסביב לירושלים, אבל ראש הממשלה שלנו? ראש הממשלה שלי לצורך העניין? אני מודה שאני לא מבינה.
או.קיי. אני אגיד משהו בסוף, למה אני בכל זאת לא אצביע אי-אמון, חבר הכנסת נוה. אני מבינה שמסירת אבו-דיס לאחריות ביטחונית פלסטינית יש לה משמעות מעבר לאבו-דיס, יש לה משמעות על המיקוח בשאלה כמה שטח יימסר לפלסטינים, אם זה יימסר עכשיו, אז מה נמסור להם אחר כך בהסדר הקבע - אני מבינה את כל הדבר הזה, אבל היום אנחנו צריכים להתעקש על אבו-דיס, לשים אותה בראש שמחתנו? אני מודה שהדבר הזה לא ברור לי.
אני חושבת, חברי חברי הכנסת, שמי שחושב שצריך לסגת מהגדה, שמי שחושב שצריכה לקום מדינה פלסטינית, שמי מאמין שהפלסטינים יסתפקו ב=%54 מהשטח, עם גושי התנחלויות כמו אבו-דיס ואותם פרברים - משלה את עצמו. אני קוראת לממשלת ישראל לגשת מייד ליישום המשך הפעימות, או המשך הפעימה, ואני בכל זאת אצביע אמון, חבר הכנסת נוה, כי אני עדיין מאמינה שרק הממשלה הזאת תיישם את הסדר הקבע עם הפלסטינים, ואני מקווה שכמה שיותר מהר.
אדוני היושב-ראש, חברי חברי הכנסת, שמעתי את דוברי הימין בתקופה האחרונה מזהירים מפני העברתה של אבו-דיס לשליטה מלאה של הרשות הפלסטינית. אני הייתי רוצה לדבר על אבו-דיס ועל השכונות, על הפרברים שמסביב לירושלים, כאיזה משל לוויכוח שמתנהל כרגע גם בין ממשלת ישראל לרשות הפלסטינית, אבל, בעיקר אני לא מבינה למה הימין מזהיר מפני מסירת אבו-דיס לרשות הפלסטינית. אני יכולה לתאר לעצמי, שהם רואים בזה, רחמנא ליצלן, איזה צעד או איזה נדבך ראשון, שאם יחזירו את אבו-דיס, את א-ראם ואת עזרייה, ברק יחלק את ירושלים. אני תוהה, על מה מתבססת ההנחה הזאת? האם ההנחה הזאת מתבססת על העובדה שיש נוכחות ושלטון ישראלי באבו-דיס ועכשיו יש סכנה שנמסור את אבו-דיס לפלסטינים? אני תוהה, זה המצב בשטח? אלה העובדות בשטח? על דבר אחד אני בטוחה שאנחנו יכולים להסכים, כולם – גם מימין וגם משמאל – שאבו-דיס היא פרבר עירוני של ירושלים, אבל השאר, חברי חברי הכנסת, אינו נכון. אבו-דיס, אל-עזרייה וא-ראם – מדובר בפרברים עירוניים צפופים, שיושבים בהם רק פלסטינים. מדובר על אזורים שנחשבים אזור B, יש שם שלטון אזרחי מלא של הרשות הפלסטינית, וישראל רשאית לפעול שם רק בענייני ביטחון. עכשיו, למי שלא יודע – אני מניחה שכולם יודעים – באבו-דיס יושב מושל פלסטיני, והחיים בעצם מתנהלים כמו שהם התנהלו בתקופת ממשלת נתניהו תחת עינו הפקוחה של ערפאת, כמו שנהוג בכל אזורי B בגדה המערבית. אז מה ההתחסדות עכשיו? הרי ערפאת שלט באבו-דיס גם בתקופת שלטונו של נתניהו, וממשלת נתניהו לא עשתה שום דבר כדי למנוע את בניית מה שאמור להיות הפרלמנט הפלסטיני, אז מה? אני לא מבינה כל כך מה הבעיה, הרי כולם יודעים שבסופו של דבר אבו-דיס תימסר לשלטון ביטחוני פלסטיני מלא, כפי שזה מתחייב.
אני מדברת עכשיו על שלוש – – –
אני מדברת עכשיו על שלושת היישובים שהוסכם לגביהם, שהיה ברור לגביהם, שהוסכם לגביהם שצריך למסור אותם.
אני לא יודעת. אני עכשיו לא מדברת על בית-חנינא. אני לא במקרה בחרתי לדבר על אותם פרברים שבחרתי לדבר עליהם – ואני חברה בקואליציה הזאת – אני גם חושבת, שההחלטה, לצערי, של ממשלת ישראל, שלא להעביר עכשיו לשליטה פלסטינית אותן שכונות, אותם פרברים שסמוכים לירושלים, ובמקום זה לנסות לעשות איזו תחלופה למסור אזורים בדרום הר-חברון ובמקומות אחרים בשומרון – אני חושבת שזו טעות. אני חושבת שזה אינטרס אסטרטגי של מדינת ישראל לקדם את תהליך השלום עם הפלסטינים, ואני לפחות לא יכולה להסתפק בזה שכל יום אני פותחת את העיתון ואני קוראת שראש הממשלה נוקב במועד חדש שבו יושג עוד נדבך של הסכם המסגרת. זה נכון שעל-פי ההסכמים מדינת ישראל לא צריכה לתאם עם הפלסטינים – בטח לא בשלב הזה – אילו שטחים היא צריכה להעביר לרשותם, אבל מה שאני לא מבינה זה את ההתנהגות שלנו. אנחנו מתנהגים כלפי הפלסטינים כאילו הם לא פרטנרים במשא-ומתן לשלום. אני מודה שאני לא מבינה את זה, איך ממשלה שהכריזה שפניה לשלום מחליטה שאותם פרברים מסביב לירושלים יהיו מה שנקרא קלפי מיקוח לקראת הפעימה השלישית, אם היא תהיה, או לקראת הסדר הקבע. אני לא מבינה את הממשלה הזאת, כי אני יודעת שגם לדוברי הימין ואני יודעת שגם בשלטון נתניהו – למי שהיה בשלטון נתניהו – היה ברור, לכל מי שהזדעקו עכשיו היה ברור, שהשכונות האלה תימסרנה בסופו של דבר לשליטה פלסטינית.
היה ברור, היה ברור. אני רוצה לשאול, חבר הכנסת נוה, אתה חושב שאותן שכונות צפופות, מלאות בתושבים פלסטינים – יישארו התנחלויות? אני לא כל כך – – –
אני מודה שאני לא יכולה לקבל את זה, אני מודה שאני לא מבינה למה ממשיכים להתעקש על אבו-דיס. אני יכולה להבין שאתם התעקשתם על אבו-דיס, על אל-עזרייה, על א-ראם ועל כל השכונות שמסביב לירושלים, אבל ראש הממשלה שלנו? ראש הממשלה שלי לצורך העניין? אני מודה שאני לא מבינה.
או.קיי. אני אגיד משהו בסוף, למה אני בכל זאת לא אצביע אי-אמון, חבר הכנסת נוה. אני מבינה שמסירת אבו-דיס לאחריות ביטחונית פלסטינית יש לה משמעות מעבר לאבו-דיס, יש לה משמעות על המיקוח בשאלה כמה שטח יימסר לפלסטינים, אם זה יימסר עכשיו, אז מה נמסור להם אחר כך בהסדר הקבע – אני מבינה את כל הדבר הזה, אבל היום אנחנו צריכים להתעקש על אבו-דיס, לשים אותה בראש שמחתנו? אני מודה שהדבר הזה לא ברור לי.
אני חושבת, חברי חברי הכנסת, שמי שחושב שצריך לסגת מהגדה, שמי שחושב שצריכה לקום מדינה פלסטינית, שמי מאמין שהפלסטינים יסתפקו ב-54% מהשטח, עם גושי התנחלויות כמו אבו-דיס ואותם פרברים – משלה את עצמו. אני קוראת לממשלת ישראל לגשת מייד ליישום המשך הפעימות, או המשך הפעימה, ואני בכל זאת אצביע אמון, חבר הכנסת נוה, כי אני עדיין מאמינה שרק הממשלה הזאת תיישם את הסדר הקבע עם הפלסטינים, ואני מקווה שכמה שיותר מהר.
אדוני היושב-ראש, אני קוראת לחברי חברי הכנסת לתמוך בהדחתו של מנכ"ל רשות השידור אורי פורת. לא יכול להיות שמנכ"ל של רשות שידור ציבורית מתראיין ביום שישי האחרון לעיתון "מעריב", משתלח בכל העובדים שלו, משתלח בכל העיתונאים, ומנכ"ל של רשות שידור ציבורית הוא מנכ"ל שמוריד תוכניות רדיו משובחות כמו תוכניתו של משה נגבי - "דין ודברים", והוא מנכ"ל שדורש לבדוק בוועדת בדיקה את תוכניתה של שלי יחימוביץ' ושל כרמלה מנשה על לבנון. אני לא בטוחה שרשות שידור ציבורית יכולה להרשות לעצמה מנכ"ל שמשרה אווירת טרור, מנכ"ל שלוקח עורכי-דין פרטיים כדי שייצגו אותו בבית-הדין לעבודה נגד כרמלה מנשה, שלי יחימוביץ' ומשה נגבי, לא משתמש בפרקליטות אלא עושה זאת מהתקציב של רשות השידור, התקציב של כולנו. למנכ"ל כזה אין מקום ברשות שידור ציבורית.
מתי מתכוון כבוד השר לפרסם את החומר?
והאם יפורסמו כל הבקשות שפירטתם?
אין לך משהו להגיד על כך שהרשות הפלסטינית לא נתנה להקרין בפסטיבל הסרטים ברמאללה?
אדוני היושב-ראש, אל תחשיב לי את הזמן.
אדוני היושב-ראש, רבותי השרים, חברי חברי הכנסת, חבר הכנסת טומי לפיד, אני חושבת שזו היתה יוזמה מאוד מאוד חשובה להעלות את חוק הקולנוע מחדש. אני רק אף פעם לא מצליחה להבין איך דיון כל כך חשוב וכל כך רציני הופך אצלך גם הוא לשק חבטות. כל פעם זה שק חבטות תורן. אגב, אנחנו כבר רגילים. אז עוד הפעם מרצ. איך בכסות של דאגה לקולנוע אנחנו באים עכשיו חשבון עם כולם?
אז אתה עושה חשבון פוליטי? הרי מה המטרה עכשיו? אתה רוצה לגייס אותנו לזה,או שאתה רוצה להמשיך לחבוט ולחבוט?
חבר הכנסת וילן. חבר הכנסת לפיד, איכשהו אתה תמיד מצליח להוציא את הכיף גם מזה. חבר הכנסת איוב קרא הגדיר אותי כמי שלא מבינה בקולנוע ולא מבינה באיכות. חבר הכנסת קרא, אני חייבת להודות - - -
האמן לי שתיכף יעבור לך התימהון. אני מודה, שכמי שהציג את עצמו שמבין בקולנוע ובאיכות, אין לי ספק שהנאום שלך מדוכן הכנסת הוא תרומה איכותית ומשמעותית לקידומו של חוק הקולנוע. אין לי ספק בזה.
כנסת ישראל נרגשת. חבר הכנסת איוב קרא, חיכינו לך. דרך אגב, חיכינו גם לך.
חבר הכנסת ישראל כץ, כשאני שומעת אותך - אז אולי באמת נתחיל להתגעגע לנתניהו.
חבר הכנסת איוב קרא, שמענו אותך.
חבר הכנסת קרא, שמענו אותך. התרשמנו. כולנו התרשמנו. אני מודה שצחקתי. אני רוצה להגיד משהו רציני יותר ולשתף אתכם במצוקה שלי. אני נמנית עם אלה שיצאו מהאולם, כי לא יכולתי להצביע בניגוד לצו מצפוני. להגיד שאני מתגאה בזה - אני לא מתגאה בזה. אני לא מתגאה בזה שחוק הקולנוע לא עבר.
אני חושבת, שהממשלה הזאת - -
- - צריכה לעשות כל מאמץ. לא יכול להיות - - -
אני חושבת, שהממשלה הזאת צריכה לעשות כל מאמץ כדי שהקולנוע לא יהיה תלוי על בלימה של 50 מיליון שקל. ואני חושבת, שאנחנו, חברי מרצ בממשלה, צריכים לעשות כל מאמץ כדי שהחוק הזה יעלה. אני מצטערת שחברי ממפלגת העבודה, או מישראל אחת, לא נמצאים כאן. אדוני היושב-ראש, אני רוצה לומר דבר אחרון - לסיום. הממשלה הזאת אומרת, שמעתי את הנציגים שלה מתבטאים ואומרים, שלא תומכים בחוק הקולנוע כי אין כסף. אז אני רוצה להציע כמה חלופות.
אני אציע את החלופות. אני, למשל, חושבת, שאפשר לטרנספר כסף - -
- - מבנייה בהתנחלויות - -
- - ולצאת מלבנון, ואז יהיה כסף.
אם הוא היה שומע אותך הוא בטח - - -
תמיד אתה צריך לחלק ציונים?
צריך לעשות צנזורה על מה שהוא אומר.
מתי מתכוון כבוד השר לפרסם את החומר?
והאם יפורסמו כל הבקשות שפירטתם?
תגיד, אנחנו עובדים אצלך?
אתה רוצה להיות ראש הממשלה מטעם הליכוד.
אדוני היושב-ראש, חברי חברי הכנסת, רציתי להסב את תשומת לבך, אדוני היושב-ראש, לכך שיש במדינת ישראל סחר עבדים מודרני, ולכן הגשתי הצעה להקמת ועדת חקירה פרלמנטית לבדיקת הסחר בנשים שמובאות מחבר המדינות. בדרך כלל, הנשים האלה מובאות כדי לעבוד בזנות, והן מוצאות את עצמן קורבן של סחר עבדים מודרני. חברי חברי הכנסת, אני שואלת: איך קורה שבמדינת ישראל כל כך הרבה נשים חיות כשפחות מין? אנחנו מוצאים, אדוני היושב-ראש, שבמדינת ישראל, מדינה מתוקנת, שנחשבת מדינת חוק וסדר, בעצם מתקיימת תת-מדינה - מדינה שאליה נחטפות נשים. חלקן אולי מגיעות לכאן מרצונן, כי הן חשבו לעשות כסף, אבל הן לא תיארו לעצמן שהן תיקלענה לסיטואציה, שכולאת נשים, שמשפילה נשים, ששמה אותן בתנאים תת-אנושיים. אני מדברת על בנות שרובן הגדול בנות 20 ומיעוטן קטינות. שוללים מהנשים האלה את המסמכים שלהן, והתשלומים שהן מקבלות בעבור העבודה שלהן מחפירים. תשאלו איך הן מגיעות. הן באות בדרך כלל דרך הים, כיוון שהבדיקה באוניות היא הרבה יותר שטחית. במדינת ישראל, בשביל לרדת לחוף ליממה אחת, אין צורך באשרת שהייה. רבות מהנשים האלה מפקידות את הדרכונים שלהן, אחר הן נוטשות אותם ונשארות בארץ באורח בלתי חוקי. חלק מהנשים שמגיעות לארץ גם נישאות בנישואים פיקטיביים. מי שראה, לפני כמה שבועות, את המשדר בטלוויזיה בערוץ-2, שעשתה העיתונאית גל גבאי, נדהם. וגם כנסת ישראל נדרשה לעניין זה. היא מראה שם מכוני ליווי, מכוני עיסוי, נשים שמספרות שהן מקבלות בממוצע כ-19 קליינטים ביום, והן מרוויחות על כל קליינט משהו בין 10 ל-20 שקלים. אני רוצה שתדעו, שהן נחטפות תמורת 7,000 דולר, וכדי לפדות את עצמן הן צריכות להרוויח כ-7,000 דולר. אני שואלת אתכם, חברי חברי הכנסת, כמה זמן הנשים האלה צריכות לעבוד כדי להחזיר את הסכום הזה? מכיוון שהן לא יכולות להחזיר את הסכום מהעבודה שלהן, הן נאלצות למכור את עצמן. הסרסורים מוכרים אותן והן עוברות מסרסור לסרסור. לפי עדויות שאספו ארגונים כמו שדולת הנשים, חלק גדול מהנשים שמובאות מרוסיה, מוחזקות במכוני העיסוי האלה בניגוד לרצונן, חלקן הוכו, חלקן נאנסו, כדי להרגיל אותן לציית בהכנעה. את המסמכים שלהן שללו מהן, וכבר אמרתי שגם מסממים אותן. אנחנו יודעים, ויש על כך עדויות, שנשים שמסרבות לעבוד בזנות בארץ נמכרות לעבדות במדינות ערב. איך מתנהלת הסיטואציה הזאת, איך מתנהל שוק הבשר? באים קליינטים, הן יושבות בסלון, הקליינטים מסמנים, לוקחים אותן, והן עובדות. מוכרים אותן למרבה במחיר. חברי חברי הכנסת, לא מדובר כאן על איזו תופעה שולית. מדובר כאן על תעשייה שלצערי היא חלק מתעשייה כלל-עולמית, תעשייה של העסקת נשים לצורכי זנות, תעשייה שהופכת את המצב לסחר בנשים. מדובר כאן על עבדות. יש הערכות שהתעשייה הזאת מגלגלת כ-450 מיליון דולר במדינת ישראל. ומי מרוויח מכל העניין הזה? לא אותן נשים מסכנות. מי שמרוויחים הם הסרסורים, שמגלגלים על חשבון הנשים האלה 100,000-50,000 דולר בשנה. הנשים האלה הופכות לרכוש של הסרסור, הן לא יכולות לפדות את עצמן, ומכיוון שהן שוהות שהות בלתי חוקית בארץ הן גם לא מתלוננות. המשטרה, ושמענו את השר בן-עמי שאמר שהמשטרה תעשה כל מאמץ כדי לפתור את הבעיה, מכיוון שאין חוק שמגדיר את הסחר בבני-אדם כפשע, כשהיא פושטת על מכוני הליווי היא לא עוצרת את הסרסורים אלא עוצרת את הנשים, ואז הן מוחזקות בבתי-כלא לתקופה ארוכה ומגורשות מהארץ. אני רוצה שתדעו, שיש הערכה ש-3,000-2,500 נשים מגיעות לישראל, מיובאות או נחטפות לישראל ומועסקות בזנות. הן יושבות במעצר כ-50 יום. אני פונה לחברי חברי הכנסת לאשר הקמת ועדת חקירה פרלמנטרית, כי לא הסרסורים נענשים, הנשים נענשות. אני רוצה, חברי חברי הכנסת, לקבל את התמיכה שלכם להקמת ועדת בדיקה, כדי שנעצור את המצב המחפיר הזה, שנשים במדינת ישראל משמשות כשפחות מין.
אלה לא היו מוסדות פיקטיביים?
אדוני היושב-ראש, חברי חברי הכנסת, המצב החמור של רשות השידור היה ידוע לכול, ודוח-ורדי, שפורסם השבוע, הוא עוד דוח אחד בשרשרת סיכומים והמלצות כאשר כל דוח שיוצא ממליץ אותן המלצות. אני רוצה להביא בפני חברי חברי הכנסת שני משפטים מתוך דוח-ורדי: "הרשות חולה, חולה מאוד, ולצורך הבראתה דרוש לאלתר ניתוח כואב ומעמיק, אשר יוביל לביסוסה על-ידי יסודות חדשים - - -". אני מדלגת קצת: "אין מנהיגות מצד הנהלת רשות השידור והעומד בראשה - - - מורל העובדים ירוד" וכהנה וכהנה, ואינני רוצה לצטט בפניכם. חברי חברי הכנסת, השידור הציבורי הוא נשמת אפה של חברה דמוקרטית. אני חייבת להודות, שאני קצת מרחמת על ראש הממשלה - ממשלה שנשענת על כרעי תרנגולת. ראינו מה שהיה היום בכנסת.
אבל ראש ממשלה שקיבל דוח כל כך חמור ומייד לא נקט מסקנות אופרטיביות ולא פיטר לפחות את ההייררכיה הבכירה, או את שלושת האנשים שעומדים בראש רשות השידור, לא יכול, לדעתי, לדבר על מינהל תקין ברשות השידור. על מה אנחנו מדברים? מה תיאר דוח-ורדי? הוא תיאר מצב של חידלון ניהולי, אבטלה, יחסי אנוש קשים, אבטלה סמויה, מינהל לא תקין, בזבוז כספים ותפוקה ירודה, ובעיקר יחסי אנוש רעועים והתנכלות מצד מנכ"ל רשות השידור לתוכניות רדיו, לשדרים, לבכירי העיתונאים. אני לא יודעת כמה מחברי הכנסת זוכרים, אבל רק לפני כמה חודשים עמדנו כאן, קבוצת חברי כנסת, והתרענו על הורדת התוכנית המצוינת והמצטיינת של בכיר העורכים והעיתונאים ברדיו, הפרשן המשפטי משה נגבי. מה עשה מנכ"ל רשות השידור? התוכנית הכי מעוטרת ברדיו, שזכתה בהכי הרבה פרסים - הוא החליט להרוג את ההצלחה ולוותר על ההישג העיתונאי הכי גדול של רשות השידור. כששלי יחימוביץ וכרמלה מנשה עשו תוכנית שקראה לצאת מלבנון, הוא ביקש לפתוח בחקירה נגדן ואסר עליהן להתראיין. כשהיה צריך לייצגו בבית-הדין לעבודה, במקום לקחת את היועץ המשפטי של רשות השידור או את היועץ של הפרקליטות, הוא שכר פרקליטים שייצגו אותו מול משה נגבי ומול כרמלה מנשה ושלי יחימוביץ. בדוח-ורדי כתוב, שזה עלה רק 700,000 שקל. על חשבון מי זה? על חשבון משלם המסים, על חשבוננו. זה מנכ"ל שיכול להמשיך ולהישאר בתפקידו? בשבוע שעבר קראתי פה, במליאת הכנסת, לפיטוריו של מנכ"ל רשות השידור. קודמי, חברי חבר הכנסת לנגנטל, דיבר על כך שמנכ"ל הרשות אוסר לשדר דברים בתוכנית "מורשת" ברשת א'. אני רוצה לומר לך, שמנכ"ל הרשות נתן הוראה שלא לשדר ברדיו את הקריאה שלי לפיטוריו. אני חושבת, שרשות שאלה מנהליה וזה תפקודה לא יכולה להמשיך עם האנשים האלה. יעשה טוב ראש הממשלה, ומייד, אם הוא יישם את המלצות דוח-ורדי.
גברתי היושבת-ראש, אדוני סגן השר, חברי חברי הכנסת, אני חושבת שכל חברי הכנסת נרגשים עכשיו בעקבות התרגשותם של ההורים השכולים שישבו כאן באולם. אני יכולה להבין לרחשי לבם של ההורים השכולים, שלאחר זמן רב שהם מרגישים שהם מקופחים, שהם צריכים לכתת את רגליהם ולהיפגש עם חברי כנסת כדי לשכנע אותם לבטל את מבחן ההכנסה - אני יכולה להבין ללבם. אני חושבת, שגם בנסיבות כל כך רגישות, לא נראה לי נכון להוציא את הזעם על סגן שר הביטחון, שידוע ברגישותו למשפחות השכולות, לנפגעי צה"ל. המשפחות השכולות איבדו את היקר מכול, חיים עם פצע מדמם בכל ימות השנה, בכל יום מימות השבוע. אני חושבת שצריך לעשות כאן מאמץ משולב, ואני יודעת שכל חברי הכנסת שנוכחים עכשיו באולם מחויבים ומגויסים לבחון את הנושא של המשפחות השכולות במהירות האפשרית והמרבית. וזה אפשרי.
- - - ההשוואות שלך - - -
אדוני היושב-ראש, אני מוחה - - -
שקולניק היה רוצח בדם קר.
אדוני היושב-ראש, חברי חברי הכנסת, הצעת החוק שלי באה להטיל חובה על שופטים לגזור עונש משמעותי על עבירות של אלימות קשה כלפי נשים וילדים. אנחנו יודעים שמערכת המשפט נוטה כיום להקל בעבירות של אלימות כלפי נשים וילדים גם במקרים יותר חמורים של אלימות. אני מבקשת מחברי הכנסת לתמוך בהצעת החוק הזאת שבאה להטיל עונשי מינימום. תודה.
אדוני היושב-ראש, אדוני השר, בפסטיבל הסרטים ההומו-לסביים שייפתח ב"סינמטק" יוקרן הסרט "סטוץ". הסרט הוא סרט קומי. המועצה לביקורת סרטים ומחזות הגבילה את הסרט לצפיית בני 18 ומעלה. ברצוני לשאול: 1. האם נכון כי המועצה לביקורת סרטים הגבילה את הצפייה בסרט זה בשל תוכנו ההומוסקסואלי, ואם כן - מה הם הנימוקים לכך? 2. האם הגבילה המועצה בשנה האחרונה צפייה בסרטים נוספים בעלי תכנים הומוסקסואליים מאותם טעמים? 3. מה מתכוון השר לעשות בנדון? תודה.
ואם לא יראו את הסרט הזה, הם לא יראו את הדברים האלה, חבר הכנסת ריבלין?
אדוני היושב-ראש, חברי חברי הכנסת, בשבוע שעבר העליתי הצעה להקמת ועדת חקירה פרלמנטרית בנושא הסחר בנשים. מכיוון שהיתה טעות ברישום, ההצעה עברה לוועדת הכנסת, ואני מבקשת להצביע שוב כדי להעביר את הנושא לדיון במליאה. תודה.
אם הוא היה בוחר בשיר הנכון, היית מצביע אמון בממשלה?
פה הימין הקיצוני לא מתנגד להסכם אוסלו?
לא תיתן לעובדות לקלקל לך את התיאוריה, חבר הכנסת לפיד.
ואילו הוא היה מופיע, זה היה מכשיר את "השרץ"?
אם הוא היה בוחר בשיר הנכון, היית מצביע אמון בממשלה?
פה הימין הקיצוני לא מתנגד להסכם אוסלו?
לא תיתן לעובדות לקלקל לך את התיאוריה, חבר הכנסת לפיד.
ואילו הוא היה מופיע, זה היה מכשיר את "השרץ"?
אדוני היושב-ראש, אדוני השר, חברי חברי הכנסת, אורחים יקרים, משפחות יקרות, בראשית דברי אני רוצה לברך את חבר הכנסת נחום לנגנטל. בנסיבות כאלה אולי לא מתאים לומר לברך, אבל אני בכל זאת רוצה לברך על היוזמה להעלאת הנושא על סדר-היום הציבורי במדינת ישראל, קודם לכן בדיון המרגש שהיה באודיטוריום ועכשיו במליאת הכנסת. חברי חברי הכנסת, מדי שנה נפגעים מתאונות דרכים במדינת ישראל כ-200,000 בני אדם, מהם כ-5,000 הרוגים וכ-3,000 פצועים קשה, שחלקם, רבותי, יישארו נכים לכל ימי חייהם. מאחורי כל קורבן כזה של תאונת דרכים יש משפחה, יש אב, יש ילדים. וברגע אחד משפחה שלמה שהיתה איננה עוד משפחה. מתברר, אדוני היושב-ראש, שמכת המדינה הזאת תובעת קורבנות ללא אבחנה וללא רחמים. חברי חברי הכנסת, הנושא הזה עלה במליאת הכנסת, וזו לא הפעם הראשונה, הוא כבר עלה כמה וכמה פעמים. הכנסת דנה בגורמים לתאונות הדרכים, הן בגורם האנושי והן בגורם התשתית. אבל נושא המשפחות השכולות, שאף הן קורבנות תאונות הדרכים - הנושא הזה עולה כאן לדיון בפעם הראשונה. אותם בני משפחה שנאלצים לשלם מחיר אנושי כבד, לא זו בלבד שהם נושאים כאב אישי עמוק על אובדן אדם אהוב, אלא הם נאלצים להתמודד עם מציאות שמשתנה ללא היכר, ללא סיוע, ללא תמיכה וללא הכוונה של המדינה. אדוני היושב-ראש, אני רוצה להזכיר, שלפני שנים אחדות אישר הבית הזה חוק שמיטיב, ובצדק, עם משפחותיהם של קורבנות מערכת הביטחון, קורבנות פעולות איבה ונפגעי תאונות עבודה. עד היום הבית הזה לא נתן את דעתו, לצערי, על משפחותיהם של נפגעי תאונות הדרכים. ולכן כל כך חשובה היום, אני חוזרת ואומרת, יוזמתו של חבר הכנסת נחום לנגנטל, יושב-ראש ועדת המשנה למאבק בתאונות הדרכים. חברי חברי הכנסת, תאונות הדרכים הוכרו כמכת מדינה, וכבישי הארץ תבעו קורבנות רבים יותר מכל גורם אחר. ולכן חשוב לאין שיעור, שמדינת ישראל והבית הזה ישימו קץ לקיפוח המתמשך של משפחות נפגעי תאונות הדרכים ביחס למשפחות נפגעים במסגרת צבאית, מפעולות איבה ומפעולות אחרות. חשוב לזכור, חברי חברי הכנסת, שכאב המשפחות הוא אותו כאב וההתמודדות היא אותה התמודדות. אני רוצה להדגיש כאן, שאין הבדל בין מוות מתאונה בעת שירות צבאי, במהלך מלחמה ובתרגיל קרבי, במדים, לבין מוות מתאונה בבגדים אזרחיים ובכבישי הארץ. אין דבר כזה, חברי חברי הכנסת, "מוות יוקרתי", "מוות הירואי", "מוות ראוי יותר", או "סתם מוות" בתאונת דרכים. חברי חברי הכנסת, קורבנות מערבת הביטחון ובני משפחותיהם, כמו שאמרתי קודם, מקבלים, ובצדק, התייחסות ראויה ונכונה מצד המדינה והחברה. הם זכאים לקבל מהמדינה סיוע נפשי, שירותי ייעוץ והכוונה, תגמולים והטבות נוספות. לעומת זאת, בני משפחות קורבנות תאונות הדרכים, לא זו בלבד שאינם זכאים לסיוע מהמדינה, לעתים קרובות הם נתקלים בחוסר רגישות מצד הממסד. ולכן אני קוראת לכם, חברי חברי הכנסת, ולכל הבית הזה, לתמוך בהצעת החוק של חבר הכנסת נחום לנגנטל, להקמת מרכז סיוע לנפגעי תאונות דרכים.
בית-המשפט העליון לא אמר - - - עינויים, ואל תסלף את החלטת בית-המשפט העליון. אתה - - -
אבל יש דברים שאני מבינה בהם, חבר הכנסת עזרא - שלא כל נחקר צריך לטלטל.
אני לא יודעת מהחיים שלי? את זה אני ממש אוהבת.
תגיד לו שירד מהדוכן. רד מהדוכן.
אדוני היושב-ראש, גברתי השרה, חברי חברי הכנסת, יום החג שהיה לי ולשוחרי זכויות האדם לפני חודשים מספר, כשבית-המשפט העליון בשבתו כבית-הדין הגבוה לצדק שם קץ לעינויים, כנראה לא היה יום חג לחלק מחברי חברי הכנסת. אני רוצה להזכיר, שבהרכב של תשעה שופטים בית-המשפט העליון קבע פה-אחד, כי אמצעי החקירה הפיזיים שהפעיל השב"כ במשך שנים כלפי עצורים פלסטינים אינם חוקיים, חבר הכנסת עזרא, אינם חוקיים, חבר הכנסת זאב, ופוגעים בכבוד האדם. וההחלטה הזאת, שניתנה לאחר מאבק ממושך של שנים, שנוהל על-ידי ארגוני זכויות האדם שנציגיהם יושבים כאן באולם המליאה, וזו הזדמנות לברך אותם על כך, ההחלטה הזאת שמה קץ לנורמה פסולה של שימוש בעינויים בחקירה שנשתרשה בשב"כ מקום המדינה ועד היום. חברי חברי הכנסת, הפסיקה הזאת הביאה כבוד רב למדינת ישראל, אך עם זאת כדאי לזכור, שבכל מדינה דמוקרטית מתוקנת איסור העינויים אמור להיות נורמה אנושית, מוסרית ומשפטית מובנת מאליה, ומה שמובן כל כך במקומות אחרים, ההתפעלות הזאת שהיתה אצלנו מפסיקת הבג"ץ, חברי חברי הכנסת, מלמדת על הפרופיל הירוד, הפרופיל הדמוקרטי הירוד של מדינת ישראל במשך שנים עד לפסיקה זו, לרבות פסיקות קודמות באותה ערכאה, שאישרו באופן נקודתי הפעלת אמצעי חקירה שנחשבים על-פי כל סטנדרד בין-לאומי לעינויים. חבל שראש הממשלה איננו כאן. אני רוצה לומר לכם, חברי חברי הכנסת, שאנחנו צריכים לשאול את עצמנו, מה קרה לנו? מה קרה לנו כחברה שעינויים הפכו אצלה לנורמה מקובלת? אני רוצה להזכיר, חברי חברי הכנסת, חבר הכנסת עזרא, שאלפי פלסטינים עונו בשנים האחרונות, על-פי הערכות של ארגוני זכויות האדם. כ=%85 מנחקרי השב"כ עונו - - -
כן. אל תתווכח אתי. כן. מדובר על קרוב ל-1,000 איש בשנה. חברי חברי הכנסת, בכל מה שקשור לפלסטינים, לשב"כ ניתנה יד חופשית.
אני רוצה להזכיר על מה אנחנו מדברים. עינויים זו מלה כוללת, היא מלה נקייה. אני רוצה להזכיר לכם, שמדובר על חבישת שק, על מכות בכל חלקי הגוף, על מניעת שינה, על טשטוש, על איומים כלפי המשפחות, ואני יכולה לפרט עוד כהנה וכהנה. על מה מדובר? מדובר על חקירה שהיתה, בעצם, חלק מעונש. מה השיגו שיטות החקירה האלה? הם השיגו הודאות בבתי-המשפט הרבה זמן בכלל אחרי שהאירוע החבלני התרחש או נמנע, ומי שאמר שהשב"כ או חוקרי השב"כ לא הטעו ולא טייחו ולא העידו עדויות שקר בחקירות - לא יודע על מה הוא מדבר. עינויים, אדוני היושב-ראש, - - -
אני אתייחס לחוק, אדוני היושב-ראש. עינויים לא היו מכשיר חריג בשב"כ. מה שמדאיג אותי הוא שעינויים היו השיטה, ומה שקוראים פצצה מתקתקת, מי שניסה כאן לדבר בשם הפצצה המתקתקת - זה היה רק תירוץ. חברי חברי הכנסת, רק מיעוט אפסי, מיעוט אפסי מתוך הנחקרים היו פצצות מתקתקות - -
- - וגם על-פי טענת השב"כ - - -
חבר הכנסת אלון, גם על-פי טענת השב"כ, אותו מקרה היפותטי - - -
אני עונה לך. תשמע אותי ואז אולי לא תצטרך לשאול. גם על-פי טענות השב"כ, אותו מקרה היפותטי המכונה הפצצה המתקתקת - נדיר ביותר. ומה משמעות הדבר הזה?
ומה משמעות הדבר הזה, חבר הכנסת אלון? אני מדברת, לא אתה שואל אותי. עכשיו תקשיב לי ואולי לא תצטרך לשאול.
במקרים של פצצה מתקתקת המשמעות היא, שכל העינויים שהתרחשו בעבר בחקירות לא היו קשורים כלל וכלל לסיכון מיידי של מעשי טרור. זאת התשובה על השאלה שלך.
אני עונה לך. עובדה שהחודשים שחלפו מאז פסיקת בג"ץ שאסרה עינויים הוכיחו שהשב"כ יכול להסתדר גם בלי עינויים.
אם זה לא נכון, חבר הכנסת עזרא, אז מדינת ישראל צריכה לחקור את השב"כ אם הוא ממשיך בעינויים בניגוד לפסיקת בג"ץ.
חבר הכנסת עזרא, אם השב"כ פעל בניגוד לפסיקת בג"ץ, צריך לבחון אותו.
פעל בהתאם לפסיקת בג"ץ - אני אתייחס לזה. אדוני היושב-ראש, אני ממש מצטערת שראש הממשלה איננו פה - - -
או.קיי. אני חושבת שכך הכנסת ראויה. ראש הממשלה אמר, ובצדק, שצריך לאזן בין זכויות לבין ביטחון. אבל העמדה שראש הממשלה הביע, של תמיכה בחקיקה מינימליסטית שתביא להגנת הצורך מראש, הוא קרא לזה - אני מודה שזאת עמדה תמוהה בעיני. שליחיה של המדינה, אנשי השב"כ, צריכים להיות מתודרכים בדיוק מה היא פצצה מתקתקת. נכון שמדינה צריכה להגן על אזרחיה, אבל האם אי-אפשר להסתפק, במצב המשפטי שנוצר מאז פסיקת בג"ץ, בכך שחוקר שב"כ שבאמת יפעל על מנת למנוע פיצוץ מיידי של פצצה מתקתקת, חבר הכנסת אלון, תעמוד לו הגנת הצורך? האם אי-אפשר להסתפק בחוות הדעת הזאת של היועץ המשפטי לממשלה? לכן, אדוני היושב-ראש, אני פונה אליך, אני מודה שנדהמתי לשמוע לא רק את ראש הממשלה, בעיקר נדהמתי מכך שקבוצה גדולה כל כך של חברי כנסת הצטרפה להצעת החוק שלך, אדוני, הצעה שמטרתה - אני קובעת זאת כאן במפורש - לשוב ולאפשר לשב"כ להשתמש בעינויים, במקרים חריגים קראת לזה, תחת פיקוח קראת לזה, חבר הכנסת ריבלין, אדוני היושב-ראש - - -
עינויים תחת פיקוח אתה מתכוון, אדוני היושב-ראש. אני רוצה לומר עוד שני משפטים, ובזאת אני מסיימת.
מלבד זה שמדובר בהצעה פסולה, בלתי מוסרית ובלתי חוקית, אם ההצעה הזאת שלך, אדוני היושב-ראש, תתקבל, היא תעמוד לא רק בניגוד למחויבותה המשפטית של ישראל על-פי המשפט הבין-לאומי, אלא היא תהווה תעודת קלון אנושית ומוסרית לחברה הישראלית, היא תהפוך אותה למדינה היחידה בעולם שמעגנת עינויים בחקיקה. ואנחנו, במקום שנתבייש בזה, ננסה להסביר את זה בחוק? אדוני היושב-ראש, אני מקווה שההצעה שלך לא תתקבל, פן לסדום נהיה, פן לעמורה נדמה.
אתה תראה את ההצבעה שלנו.
על זה אנחנו עוד נתחשבן אחר כך - - -
שולמית אלוני לא הסיתה לרצח - - -
היא לא קראה לרצח ולפגיעה ישירה - - -
בסוף זו בעיה של מרצ ושינוי.
אדוני היושב-ראש, נדהמתי לקרוא אתמול, שהשרים ישי ושרנסקי, ואליהם הצטרף גם השר ביילין, החליטו לחדש את מדיניות הגירוש של עובדים זרים. למי שלא יודע, יש במדינת ישראל כ-100,000 עובדים זרים ששוהים באורח בלתי חוקי, שהתנאים שבהם הם חיים הם משפילים, הם מזוויעים. עכשיו רוצים לחדש את המדיניות, לשים אותם בתאי מעצר ולגרש אותם. אני פונה אליך, אדוני היושב-ראש, שתתערב בעניין הזה באופן אישי; שתזמן את שלושת השרים ושיחדלו מהמדיניות המחפירה הזאת. אולי אפשר לקבל את ההצעה שלי - אני יודעת שיושב-ראש הוועדה לעובדים זרים שותף לה - לעשות לגליזציה לאותם 100,000 עובדים שיושבים בארץ ולחדול ממדיניות שאנחנו היינו מבקרים אותה לו היתה בכל מקום אחר בעולם. תודה.
אדוני היושב-ראש, חברי חברי הכנסת, אורחים יקרים יוצאי קהילת גרוזיה, אני רואה שכל חברי חברי הכנסת ניגשים לברך, וגם אני רוצה לברך את ידידי חבר הכנסת יצחק גאגולה על היוזמה החשובה, אני חושבת שהיא חשובה ביותר, להעלות על נס במליאת הכנסת את 30 שנות עליית יהודי גרוזיה לישראל. זו עלייה שאני מכירה מקרוב באופן אישי, ושמעתי את דבריו הנרגשים של היושב-ראש, ואני יודעת כמה הוא היה פעיל למען עליית יהודי גרוזיה, עלייה שהשתלבה בצורה בלתי רגילה בחברה הישראלית, שמתאפיינת בלכידות, באחריות ובסולידריות, והייתי עדה לזה מקרוב. ביקרתי בקיץ האחרון בגרוזיה עם משלחת של חברי כנסת, ביחד עם חבר הכנסת גאגולה. היינו בטביליסי ובעיר גורי. אני יודעת שאני מבטאת כאן את רחשי לבם של כל שאר חברי במשלחת, שמפאת קוצר הזמן לא אמנה את כולם. אשתמש במלה אולי קצת מליצית, אבל כולנו היינו שותפים להתפעמות שאחזה בנו כשביקרנו בבית-הכנסת בגורי, כשפגשנו את ראשי הקהילה היהודית, קהילה קטנה שנותרה שם, שאנשיה משמרים את המסורת, חושבים על מדינת ישראל וחשים תחושת שליחות כמעט, הייתי אומרת. ראינו את המקווה, ראינו את המקום שאופים בו מצות, שאופים בו לחם. אני חייבת להגיד לכם, שכולנו היינו אחוזי התרגשות. וזאת ההזדמנות להזכיר בכנסת ישראל - עשה את זה חבר הכנסת גאגולה לפני, ועשה את זה היושב-ראש לפני, אבל אני חושבת שחשוב להזכיר שוב ושוב, כי המכתב של 18 המשפחות מגרוזיה בשנת 1969 הפך לסמל במאבק לפתיחת השערים, לעלייה מברית-המועצות לשעבר ומגרוזיה; אותו מכתב שנשלח לוועדת זכויות האדם של האו"ם, אותו מכתב חשוב שאני חושבת ששימש אחר כך כמודל לקהילות אחרות ולעמים אחרים. אמר חברי חבר הכנסת גאגולה, ובמידה רבה של צדק, לא רק דברי הכרה ושבח לקהילה החשובה, אלא הייתי אומרת שנשמעה בהם גם נימה של ביקורת לגיטימית, איך אותה עלייה חשובה לא זכתה להנצחה ולא זכתה להכרה מספקת בחברה הישראלית. אני רוצה בהזדמנות זו לומר, שאני יודעת שחברי חבר הכנסת אילן גילאון, בהיותו סגן ראש עיריית אשדוד יזם ביחד עם נציגי הקהילה הגרוזינית במדינת ישראל - ואני חושבת שכנסת ישראל צריכה להתאחד סביב זה ולהקים מרכז, מוזיאון להנצחת המורשת, הפעילות החשובה של יהדות גרוזיה, אני רוצה, אדוני היושב-ראש, לחזור ולומר, העובדה שכנסת ישראל מייחדת דיון במליאה, ואחר כך באודיטוריום, על 30 שנות עלייה של יהודי גרוזיה, זה לכבודה של כנסת ישראל ולכבודם של כולנו. תודה רבה.
גברתי היושבת-ראש, חברי חברי הכנסת, אני חייבת להודות, שההתגוששות הזאת הפכה לספורט כמעט לאומי, כשיש צד שצריך עוד מעט להצטדק על כך שהוא נושם; יש צד שתיכף צריך להצטדק על כך שהוא נושם; הוא כבר לא צריך להצטדק על כך שהוא חבר הכנסת, אלא על כך שהוא נושם, ויש צד שמטיח בו האשמות. אני רוצה לומר לנשיאות, שעצם הניסיון למתוח קו ולהציג את הנושאים כמקשה אחת: המהומות בשטחים והמהומות בקרב ערביי ישראל או בקרב האזרחים הערבים בישראל - -
- - אסור שיהיה, חבר הכנסת ריבלין. אני חושבת שזאת היתה טעות.
אני חושבת שזאת היתה טעות, וזו טעות שמשליכה על עצם הדיון פה. ושגתה כנסת ישראל - - -
אל תעזור לי, חבר הכנסת קליינר.
לא, אל תקרא לי קריאת ביניים. תיכף תשמע מה יש לי להגיד לך.
אני לא מדברת אם הם מדברים. את צריכה לעצור אותם. חבר הכנסת ריבלין, אתה עוזר לי?
חבר הכנסת ריבלין, בכול אני יכולה אולי להתחרות בך, בקול שלך ודאי שלא. אני לא יכולה. אז תרשה לי. גברתי היושבת-ראש, היו מהומות בקרב האזרחים הערבים. אני שמעתי מחברי כנסת ערבים - ואני יודעת שגם חברי כנסת שיושבים בצד הזה שמעו - גינויים על שרפת הדגל. ורבותי, אני מציעה לכם לזכור, שיש תסכול מתמשך בקרב האזרחים הערבים במדינה, תסכול אחרי 52 שנה של מדיניות - תרשו לי לומר מכוונת - של אפליה וקיפוח. ומכאן, חברי הכנסת, צריך לבוא ולומר, שצריך לסגור פערים, שצריך לנהל מדיניות של העדפה מתקנת, ואי-אפשר לבוא בכל דבר לצד הזה ולצד הזה שיצטדקו על כך שהם נושמים. מה קורה כאן? זה לכבודה של הכנסת? אני מציעה לכם לזכור, בכל הכבוד, שיש ציבור בוחרים ששלח נציגים לכנסת. מדובר על אזרחים שווי זכויות במדינה הזאת, אזרחים שיש להם נציגים לגיטימים. והניסיון כל פעם מחדש לקעקע את הלגיטימיות של חברי הכנסת הערבים הוא ניסיון נואל. זה ניסיון נואל. אני מציעה לכנסת לחשוב על זה. אני רוצה לומר עוד שני משפטים בקשר למהומות בשטחים. אני חושבת שצריך לגנות את האלימות שהיתה בשטחים. הלב דואב כשזורקים בקבוק תבערה על ילדה בת שנתיים. מי יכול בכלל להתמודד עם דבר כזה? אבל - ומפה אני חושבת שצריך לפנות גם לראש הרשות הפלסטינית - עם כל התסכול על הדשדוש בתהליך, על אי-העברת הכפרים, כל ההתניות האלה תמיד: תתנהגו יפה, נעביר לכם - היה תסכול מתמשך בשטחים על הדשדוש בערוץ הפלסטיני. אנחנו יודעים שהממשלה הזאת נתנה קודם עדיפות לערוץ הסורי, אחר כך לערוץ הלבנוני, ובלית ברירה, בסופו של דבר, כשצריך להראות הישגים, הולכים לערוץ הפלסטיני. ולא העבירו את הכפרים ולא מדברים על הבעיות המהותיות שעומדות על סדר-היום. רבותי חברי הכנסת, זה אינטרס של מדינת ישראל שיהיה פתרון לסכסוך המתמשך, זה אינטרס של מדינת ישראל שתהיה מדינה פלסטינית לצד מדינת ישראל, וזה קשה, אבל כל תהליך של פיוס מצריך שינוי תודעתי. גם אנחנו צריכים לשנות את התודעה שלנו. מי שהיה אויב אתמול, היום הוא שוחר שלום. וגם אם אנחנו לא מרוצים, אנחנו צריכים לקעקע, לגנות את מה שקורה בשטחים. אבל אם אנחנו לא נושיט יד לשלום, אני לא בטוחה שזה לטובתנו ולא לטובת אף אחד במדינה. תודה רבה.
יש לך בעיה עם ישראל במיטבה?
מוסי רז הוא ישראל במיטבה.
אדוני היושב-ראש, הנושא שלי הוא אומנם סחר בנשים, אבל אני לא יכולה לעבור לסדר-היום כאשר יש חבר כנסת מטעם סיעת הליכוד שעומד על במה זאת וקורא לראש הממשלה בוגד. אני רוצה להזכיר לכנסת הזאת - - -
חבר הכנסת איוב קרא קרא לראש הממשלה בוגד.
כן, אתה. אני רוצה להזכיר לכנסת הזאת, שמלה הפכה לאצבע על ההדק. מי כמוכם צריך לזכור את ההסתה שהיתה פה. אתה תעלה לבמה ותבקש למחוק את הדברים שלך מהפרוטוקול.
הוא אמר את זה, השמיעה שלי לא סלקטיבית.
יש פרוטוקול, כולנו שמענו את זה.
ראש ממשלה שבגד הוא ראש ממשלה בוגד, ואתה מסית נגד ראש הממשלה. אתם צריכים להתנער מזה, חבר הכנסת ריבלין.
אני חוזרת ואומרת, מלים הפכו לאצבע על ההדק, והיה לנו ניסיון בדבר הזה.
הוא לא התכוון? אז תסביר לו איך לדבר.
אדוני היושב-ראש, לפני כשבוע פורסם דוח "אמנסטי", דוח מזעזע על סחר בנשים בישראל. אני רוצה לומר לכם, חברי חברי הכנסת, אנחנו שהזדעקנו לפני כחודש-חודשיים כנגד סחר בנשים בחברה הישראלית - כבר לא מדובר בסחר בנשים במדינת ישראל, מדובר בסחר עבדים מודרני. מדובר בנשים שמובאות מברית-המועצות לשעבר וממקומות אחרים, כולאים אותן, משפילים אותן, מנצלים אותן. הן מובאות לעבודה בזנות. הסרסורים שלהן מגלגלים 100,000-50,000 דולר כל אחד. הנשים האלה לא יכולות להשתחרר, וכשהן כבר מצליחות להשתחרר, המערכת הממסדית כולאת אותן בבתי-מעצר כדי שהן יוכלו אחר כך להעיד נגד אלה שכלאו אותן. חבר הכנסת ריבלין, אני לא שומעת את עצמי. אני לא יכולה.
לפני כחודש העלינו את הנושא הזה כאן על סדר-היום. מליאת הכנסת תמכה בהצעתי להקים ועדת חקירה פרלמנטרית בנושא. אני קוראת לכנסת לתמוך בהצעה הזאת לנוכח הממדים המדאיגים של התופעה. תודה רבה.
גברתי היושבת-ראש, חברי חברי הכנסת, אני חייבת להודות, שההתגוששות הזאת הפכה לספורט כמעט לאומי, כשיש צד שצריך עוד מעט להצטדק על כך שהוא נושם; יש צד שתיכף צריך להצטדק על כך שהוא נושם; הוא כבר לא צריך להצטדק על כך שהוא חבר הכנסת, אלא על כך שהוא נושם, ויש צד שמטיח בו האשמות. אני רוצה לומר לנשיאות, שעצם הניסיון למתוח קו ולהציג את הנושאים כמקשה אחת: המהומות בשטחים והמהומות בקרב ערביי ישראל או בקרב האזרחים הערבים בישראל – –
– – אסור שיהיה, חבר הכנסת ריבלין. אני חושבת שזאת היתה טעות.
אני חושבת שזאת היתה טעות, וזו טעות שמשליכה על עצם הדיון פה. ושגתה כנסת ישראל – – –
אל תעזור לי, חבר הכנסת קליינר.
לא, אל תקרא לי קריאת ביניים. תיכף תשמע מה יש לי להגיד לך.
אני לא מדברת אם הם מדברים. את צריכה לעצור אותם. חבר הכנסת ריבלין, אתה עוזר לי?
חבר הכנסת ריבלין, בכול אני יכולה אולי להתחרות בך, בקול שלך ודאי שלא. אני לא יכולה. אז תרשה לי. גברתי היושבת-ראש, היו מהומות בקרב האזרחים הערבים. אני שמעתי מחברי כנסת ערבים – ואני יודעת שגם חברי כנסת שיושבים בצד הזה שמעו – גינויים על שרפת הדגל. ורבותי, אני מציעה לכם לזכור, שיש תסכול מתמשך בקרב האזרחים הערבים במדינה, תסכול אחרי 52 שנה של מדיניות – תרשו לי לומר מכוונת – של אפליה וקיפוח. ומכאן, חברי הכנסת, צריך לבוא ולומר, שצריך לסגור פערים, שצריך לנהל מדיניות של העדפה מתקנת, ואי-אפשר לבוא בכל דבר לצד הזה ולצד הזה שיצטדקו על כך שהם נושמים. מה קורה כאן? זה לכבודה של הכנסת? אני מציעה לכם לזכור, בכל הכבוד, שיש ציבור בוחרים ששלח נציגים לכנסת. מדובר על אזרחים שווי זכויות במדינה הזאת, אזרחים שיש להם נציגים לגיטימים. והניסיון כל פעם מחדש לקעקע את הלגיטימיות של חברי הכנסת הערבים הוא ניסיון נואל. זה ניסיון נואל. אני מציעה לכנסת לחשוב על זה. אני רוצה לומר עוד שני משפטים בקשר למהומות בשטחים. אני חושבת שצריך לגנות את האלימות שהיתה בשטחים. הלב דואב כשזורקים בקבוק תבערה על ילדה בת שנתיים. מי יכול בכלל להתמודד עם דבר כזה? אבל – ומפה אני חושבת שצריך לפנות גם לראש הרשות הפלסטינית – עם כל התסכול על הדשדוש בתהליך, על אי-העברת הכפרים, כל ההתניות האלה תמיד: תתנהגו יפה, נעביר לכם – היה תסכול מתמשך בשטחים על הדשדוש בערוץ הפלסטיני. אנחנו יודעים שהממשלה הזאת נתנה קודם עדיפות לערוץ הסורי, אחר כך לערוץ הלבנוני, ובלית ברירה, בסופו של דבר, כשצריך להראות הישגים, הולכים לערוץ הפלסטיני. ולא העבירו את הכפרים ולא מדברים על הבעיות המהותיות שעומדות על סדר-היום. רבותי חברי הכנסת, זה אינטרס של מדינת ישראל שיהיה פתרון לסכסוך המתמשך, זה אינטרס של מדינת ישראל שתהיה מדינה פלסטינית לצד מדינת ישראל, וזה קשה, אבל כל תהליך של פיוס מצריך שינוי תודעתי. גם אנחנו צריכים לשנות את התודעה שלנו. מי שהיה אויב אתמול, היום הוא שוחר שלום. וגם אם אנחנו לא מרוצים, אנחנו צריכים לקעקע, לגנות את מה שקורה בשטחים. אבל אם אנחנו לא נושיט יד לשלום, אני לא בטוחה שזה לטובתנו ולא לטובת אף אחד במדינה. תודה רבה.
יש לך בעיה עם ישראל במיטבה?
מוסי רז הוא ישראל במיטבה.
אדוני היושב-ראש, חברי חברי הכנסת, אורחים יקרים, אני רוצה לברך את יושב-ראש הכנסת על היוזמה לכינוס הכנסת בקריית-שמונה. היום ביקרנו - ביקור קצר מדי, לטעמי - בעיר. שמענו על מצוקות התושבים. אני חושבת, שממשלת ישראל צריכה לעשות כל מאמץ ולדאוג לא רק לביטחונם האישי, אלא גם לרווחתם הכלכלית והחברתית של אנשי קריית-שמונה. אני רוצה לברך את ראש הממשלה על היציאה מלבנון, אני רוצה לברך את צה"ל על היציאה מלבנון, על היציאה החלקה. אני חייבת להודות, שנדהמתי מעזות המצח של אריק שרון, יושב-ראש הליכוד. איזו עזות מצח של מי שהכניס אותנו לבוץ הלבנוני. כואב לך הלב, אתה בוכה על הציוד? אני בוכה על החיילים שנהרגו שם כל השנים.
וזה שאנחנו בחוץ, אני תמכתי שנצא מלבנון, וזה שראש הממשלה הבטיח וקיים - - -
אף חייל לא נהרג. שנים דשדשנו בבוץ הזה, שנים מיותרות. במקום לבוא היום ולברך את ראש הממשלה - זה מה שאנחנו שומעים? תתביישו לכם.
אדוני היושב-ראש, חברי חברי הכנסת, אורחים יקרים, אני רוצה לברך את יושב-ראש הכנסת על היוזמה לכינוס הכנסת בקריית-שמונה. היום ביקרנו – ביקור קצר מדי, לטעמי – בעיר. שמענו על מצוקות התושבים. אני חושבת, שממשלת ישראל צריכה לעשות כל מאמץ ולדאוג לא רק לביטחונם האישי, אלא גם לרווחתם הכלכלית והחברתית של אנשי קריית-שמונה. אני רוצה לברך את ראש הממשלה על היציאה מלבנון, אני רוצה לברך את צה"ל על היציאה מלבנון, על היציאה החלקה. אני חייבת להודות, שנדהמתי מעזות המצח של אריק שרון, יושב-ראש הליכוד. איזו עזות מצח של מי שהכניס אותנו לבוץ הלבנוני. כואב לך הלב, אתה בוכה על הציוד? אני בוכה על החיילים שנהרגו שם כל השנים.
וזה שאנחנו בחוץ, אני תמכתי שנצא מלבנון, וזה שראש הממשלה הבטיח וקיים – – –
אף חייל לא נהרג. שנים דשדשנו בבוץ הזה, שנים מיותרות. במקום לבוא היום ולברך את ראש הממשלה – זה מה שאנחנו שומעים? תתביישו לכם.
למה אתה שואל אותו שאלה כזאת בכלל?
הייתי שואלת אותך שאלה כזאת? אתה מפקפק בנאמנות שלו?
לא, הוא לא צריך לענות לך על שאלה כזאת.
אדוני היושב-ראש, חברי חברי הכנסת, שנה מלאה לכינונה של הממשלה, ואני חייבת להודות, שזאת אומנם הממשלה שאנחנו, מרצ, חברים בקואליציה שלה, אבל קשה להגיד שבמשך השנה האחרונה שבעתי נחת מפעילותה בזירות השונות, בתחום המדיני, בתחום הכלכלי-החברתי. אבל, חברי חברי הכנסת, יציאת צה"ל מלבנון, מבחינתי, עשתה את השנה הזאת. זאת הפעולה הכי חשובה שעשתה ממשלת ישראל עד היום. ב-18 השנים האחרונות דשדשנו בבוץ הלבנוני, במה שנקרא "רצועת הביטחון", שמי כמוכם יודע שאין בינה לבין ביטחון ולא כלום. צה"ל איבד ב-18 השנים האחרונות מאות חיילים, יותר ממאות פצועים. התפלאתי כששמעתי חברי כנסת ועיתונאים שקראו לזה השפלה - שהושפלנו כשנסוגונו משם. אני רוצה לומר לכם, חברי חברי הכנסת, לא רק שזאת לא היתה השפלה, אני חשבתי שזה היה יום של ניצחון. קודם כול לחיילים שנשארו בחיים, וניצחון בעיקר להורים שיודעים שהם יכולים לישון בלילה. ובעיקר, מוכרחים לומר מלה טובה בהקשר זה על ראש הממשלה, שהבטיח וקיים. אני חושבת שראש הממשלה נקט צעד אמיץ - בעברית קוראים לזה מנהיגות - הבטיח, קיים, הוציא את צה"ל - וברכות מגיעות גם לצה"ל - יציאה חלקה מלבנון. שמעתי כאן את חברי הכנסת גדעון עזרא ויורי שטרן שדיברו על מוצבים נטושים ועל דגלים מקופלים. זה באמת לא נעים לראות מוצב נטוש ולא נעים לראות את "חיזבאללה" מנופף בדגלים, או את הכפריים - כמו שראינו היום או אתמול - מתדפקים על שער "הגדר הטובה". אבל אני שואלת, חברי חברי הכנסת, למה ציפינו? ממתי יציאה משטח כבוש היא אקט מלהיב ומשמח? לדעתי, הנסיגה הזאת היא סיפור הצלחה. צה"ל פינה תוך כמה ימים יותר מעשרה מוצבים בשטח שהוא קשה, גם מבחינה גיאוגרפית, גם מבחינה דמוגרפית. צה"ל חזר הביתה בלי הרוגים ובלי פצועים. חברי חברי הכנסת, אני חושבת, שהמהלך הזה יאפשר למדינת ישראל להגן על עצמה מגבולה הריבוני, כפי שנהוג בכל העולם המתוקן. המהלך הזה, לדעתי, יקטין את החיכוך בין צה"ל ל"חיזבאללה". מי שדיבר על תפיסת רצועת הביטחון - אני חושבת שעדיין מדברים על גישה אנכרוניסטית. התפיסה הזאת מזמן מיצתה את עצמה. צבא סדיר, צבא כובש, לא יכול לנצח לוחמי גרילה במולדתם. לא הצלחנו לנצח את ה"חיזבאללה", לא נצליח לנצח אותו אם נרצה לנסות את זה שוב. מדינת ישראל, חברי חברי הכנסת, למדה שיש מגבלות לכוח הצבאי, והייתי אומרת שהיא התעוררה למציאות חדשה. לכן אני נדהמת מעזות המצח שהפגינו כאן דוברי הימין, ובעיקר מי שנקרא "אדריכל מלחמת לבנון", אריק שרון, כשדיבר על נסיגה משפילה, כשדיבר בקריית-שמונה על לבו הכואב על הציוד שנשאר שם. אני חשבתי שכואב הלב על החיילים שנהרגו שם ועל הפצועים שנפצעו שם. כנראה אין גבול לחוצפה, חברי חברי הכנסת. אריק שרון מסביר לנו מה נכון לעשות בלבנון. חברי חברי הכנסת, אני רוצה לסיים ולהגיד, שהדבר הכי נכון לעשות הוא לפתוח בערוצי הידברות, לחזור לערוץ ההידברות עם הסורים, כדי שהנסיגה מלבנון תהיה שווה את זה, כדי שיהיה שווה לכולנו שיהיה כאן שקט. תודה.
למה אתה שואל אותו שאלה כזאת בכלל?
הייתי שואלת אותך שאלה כזאת? אתה מפקפק בנאמנות שלו?
לא, הוא לא צריך לענות לך על שאלה כזאת.
אדוני היושב-ראש, חברי חברי הכנסת, שנה מלאה לכינונה של הממשלה, ואני חייבת להודות, שזאת אומנם הממשלה שאנחנו, מרצ, חברים בקואליציה שלה, אבל קשה להגיד שבמשך השנה האחרונה שבעתי נחת מפעילותה בזירות השונות, בתחום המדיני, בתחום הכלכלי-החברתי. אבל, חברי חברי הכנסת, יציאת צה"ל מלבנון, מבחינתי, עשתה את השנה הזאת. זאת הפעולה הכי חשובה שעשתה ממשלת ישראל עד היום. ב-18 השנים האחרונות דשדשנו בבוץ הלבנוני, במה שנקרא "רצועת הביטחון", שמי כמוכם יודע שאין בינה לבין ביטחון ולא כלום. צה"ל איבד ב-18 השנים האחרונות מאות חיילים, יותר ממאות פצועים. התפלאתי כששמעתי חברי כנסת ועיתונאים שקראו לזה השפלה – שהושפלנו כשנסוגונו משם. אני רוצה לומר לכם, חברי חברי הכנסת, לא רק שזאת לא היתה השפלה, אני חשבתי שזה היה יום של ניצחון. קודם כול לחיילים שנשארו בחיים, וניצחון בעיקר להורים שיודעים שהם יכולים לישון בלילה. ובעיקר, מוכרחים לומר מלה טובה בהקשר זה על ראש הממשלה, שהבטיח וקיים. אני חושבת שראש הממשלה נקט צעד אמיץ – בעברית קוראים לזה מנהיגות – הבטיח, קיים, הוציא את צה"ל – וברכות מגיעות גם לצה"ל – יציאה חלקה מלבנון. שמעתי כאן את חברי הכנסת גדעון עזרא ויורי שטרן שדיברו על מוצבים נטושים ועל דגלים מקופלים. זה באמת לא נעים לראות מוצב נטוש ולא נעים לראות את "חיזבאללה" מנופף בדגלים, או את הכפריים – כמו שראינו היום או אתמול – מתדפקים על שער "הגדר הטובה". אבל אני שואלת, חברי חברי הכנסת, למה ציפינו? ממתי יציאה משטח כבוש היא אקט מלהיב ומשמח? לדעתי, הנסיגה הזאת היא סיפור הצלחה. צה"ל פינה תוך כמה ימים יותר מעשרה מוצבים בשטח שהוא קשה, גם מבחינה גיאוגרפית, גם מבחינה דמוגרפית. צה"ל חזר הביתה בלי הרוגים ובלי פצועים. חברי חברי הכנסת, אני חושבת, שהמהלך הזה יאפשר למדינת ישראל להגן על עצמה מגבולה הריבוני, כפי שנהוג בכל העולם המתוקן. המהלך הזה, לדעתי, יקטין את החיכוך בין צה"ל ל"חיזבאללה". מי שדיבר על תפיסת רצועת הביטחון – אני חושבת שעדיין מדברים על גישה אנכרוניסטית. התפיסה הזאת מזמן מיצתה את עצמה. צבא סדיר, צבא כובש, לא יכול לנצח לוחמי גרילה במולדתם. לא הצלחנו לנצח את ה"חיזבאללה", לא נצליח לנצח אותו אם נרצה לנסות את זה שוב. מדינת ישראל, חברי חברי הכנסת, למדה שיש מגבלות לכוח הצבאי, והייתי אומרת שהיא התעוררה למציאות חדשה. לכן אני נדהמת מעזות המצח שהפגינו כאן דוברי הימין, ובעיקר מי שנקרא "אדריכל מלחמת לבנון", אריק שרון, כשדיבר על נסיגה משפילה, כשדיבר בקריית-שמונה על לבו הכואב על הציוד שנשאר שם. אני חשבתי שכואב הלב על החיילים שנהרגו שם ועל הפצועים שנפצעו שם. כנראה אין גבול לחוצפה, חברי חברי הכנסת. אריק שרון מסביר לנו מה נכון לעשות בלבנון. חברי חברי הכנסת, אני רוצה לסיים ולהגיד, שהדבר הכי נכון לעשות הוא לפתוח בערוצי הידברות, לחזור לערוץ ההידברות עם הסורים, כדי שהנסיגה מלבנון תהיה שווה את זה, כדי שיהיה שווה לכולנו שיהיה כאן שקט. תודה.
אני מבקשת להוסיף אותי להצבעה.
אני מבקשת להוסיף אותי להצבעה.
אדוני היושב-ראש, כנסת ישראל ייחדה כמה וכמה דיונים לתופעת הסחר בנשים, תופעה שקראנו לה סחר עבדים מודרני במדינת ישראל. הכנסת החליטה והצביעה בקריאה ראשונה על הקמתה של ועדת חקירה. אני רוצה לציין, שהשר לביטחון פנים, שנבצר ממנו להשתתף היום בישיבה בשל עיסוקים בוושינגטון, תומך בהקמת הוועדה. השר כינס במשרדו בשבוע שעבר ישיבה של כל זרועות המשטרה עם נציגי ארגונים חוץ-פרלמנטריים בנושא. ברשותכם, אני רוצה להביא בקצרה, על-פי חוק ועדות חקירה, את המנדט לפעולות הוועדה. ביום שלישי, 13 בחודש יוני, החליטה הכנסת על הקמת ועדת חקירה פרלמנטרית, לפי סעיף 22 לחוק-יסוד הכנסת, לבדיקת תופעת הסחר בנשים בארץ. הוועדה תשתף פעולה עם גורמים וארגונים חוץ-פרלמנטריים ואנשי מקצוע העוסקים בתיעוד התופעה ובדיווח עליה. הוועדה תבקר באתרים הרלוונטיים, תשמע עדים בעל-פה ותאסוף מחקרים וחוות דעת של מומחים וכל חומר בכתב הדרוש לה לגבש המלצותיה בנושאים אלו: 1. היקף התופעה וממדיה בישראל; 2. התנאים שבהם מוחזקות הנשים על-ידי מעבידיהן; 3. התנאים שבהם מוחזקות הנשים לצורכי חקירה בתנאי המעצר; 4. המצב החוקי בישראל לגבי סחר בבני אדם והתיקונים הנדרשים בו. הוועדה תקבע את סדרי עבודתה ודיוניה. משך כהונתה של הוועדה יהיה עד שישה חודשים. הוועדה תשתף פעולה עם גורמים וארגונים בין-לאומיים. בגמר דיוניה תכתוב הוועדה דין-וחשבון על תוצאות חקירתה והמלצותיה ותניח מסקנות על שולחן הכנסת. הכנסת מחליטה, שסמכויותיה של הוועדה יהיו כסמכויות ועדת חקירה לפי חוק ועדות חקירה, 1968. רבותי חברי הכנסת, אני רוצה לקרוא את שמות חברי הוועדה: זהבה גלאון - יושבת-ראש הוועדה, ציפי לבני, אחמד טיבי, יעל דיין, רחמים מלול, יהודית נאות, יורי שטרן, בני אלון, עבד-אלמאלכ דהאמשה, דליה רבין-פילוסוף, נחום לנגנטל, משה גפני, מרינה סולודקין, תמר גוז'נסקי, עזמי בשארה, עמיר פרץ ורומן ברונפמן; חברים מכל סיעות הבית. אני אבקש את תמיכתכם. תודה.
אני מבקשת להוסיף גם אותי.
מי זה? מי מפחיד את הציבור?
אדוני היושב-ראש, חברי חברי הכנסת, לכאורה הדיון הוא על העסקת נערים יהודים בשבת, אבל אני אומרת לכם, שהדיון הוא על דמותה של החברה הישראלית, הדיון הוא על המאבק בכפייה הדתית והדיון הוא על זכותם של נערים לבחור באיזה יום הם רוצים לעבוד, וחברי חברי הכנסת - גם ביום שבת.
אני לא אמרתי. ואני שואלת, חברי חברי הכנסת - - -
אני שואלת, חברי חברי הכנסת, מה טעם מצא לו - - -
מה טעם מצא לו שר העבודה והרווחה להגיש עשרות רבות של תלונות על העסקת בני-נוער בשבת? חוק שנחקק לפני 47 שנים, שבמקור נועד למטרות סוציאליות, למטרות של הגנה על בני-נוער - איך עושים בו עכשיו שימוש לצרכים של קידום מטרות פוליטיות, לצרכים של קידום השקפת עולם, למטרות כפייה דתית?
אדוני היושב-ראש; חבר הכנסת גפני, בבקשה, אני נותנת לך זמן על חשבוני. בבקשה.
הבנתי. חבר הכנסת גפני, אני מבינה מהר. אדוני היושב-ראש, האם במקרה פסקו 30,000 שקל קנס על "מקדונלד'ס" ועוד 50,000 שקל קנס על הבעלים בשל העסקת נערים במסעדות הרשת בשבת? האם זה היה מקרי? למה השר מצא פתאום לנכון לבקש לאכוף את החוק הזה, ולא לאכוף חוקים שעוסקים, למשל, בעבודת בני-נוער בלילה? גם החוק בדבר העסקת בני-נוער בלילה הוא חוק סוציאלי, אבל זה לא נעשה.
אבל עבודת בני-נוער בלילה לא נעשית בהכרח על-ידי ילדים יהודים, לא נעשית בשבת ולא נעשית במסעדות שבהן, רחמנא ליצלן, שלא נדע, מוכרים קציצות עם גבינה.
זה שם הסיפור, קציצות עם גבינה, מסעדות לא כשרות. אז שם אוכפים את זה? שם מחליטים לקבוע לנערים היהודים אם הם יעבדו או לא? איזה מין דבר זה?
חבר הכנסת פרץ, פתאום מוציאים מהנפטלין חוק שנחקק לפני 47 שנים?
קודם כול, אתה יודע שאני לא מתלהבת מהמשך השותפות עם ש"ס בממשלה. כלו כל הקצים. זה בשבילך.
אבל אני רוצה לשאול, אנחנו רוצים עכשיו להסיג לאחור את כל ההישגים הסוציאליים? בני-נוער הם לא אותם בני-נוער שהיו לפני 47 שנים, הם התפתחו, רוצים ללמוד, רוצים לעבוד. למי זה מפריע שהם עובדים בשבת? כך השר אלי ישי ישמור על השבת? לא השר אלי ישי שומר על השבת, ולא השבת תשמור עליו.
אני רוצה לומר לכם, רבותי חברי הכנסת; חבר הכנסת פריצקי, אני בטוחה שאתה תרצה לשמוע.
אדוני היושב-ראש, אני מוחה על הקביעה שלך. מרצ היא מפלגה נורמלית. אני מוחה על הקביעה שלך.
חברי חברי הכנסת, אנחנו צריכים להחליט לאיזו מדינה אנחנו רוצים להידמות.
האם אנחנו רוצים להסיג את עצמנו לאחור, לימי הביניים? וכדי למנוע את זה - וזה בשבילך, חבר הכנסת גפני - אני קוראת לכנסת להתאחד ולתמוך מחדש בהצעת החוק של חברת הכנסת נאות, הצעת חוק שאתם הפלתם, הצעת חוק שתאפשר לבני-נוער יהודים לעבוד בשבת, ולא להשתמש בחוק הזה לקידום מטרות פוליטיות ולקידום כפייה דתית. תודה רבה.
עם יהדות התורה היית מוכן לשבת.
אני מבקשת למחוק את זה מהפרוטוקול.
לא צריך בכלל את התשובה שלו.
אדוני היושב-ראש, חברי חברי הכנסת, הדברים של שר הבריאות בניזרי הם דוחים, הם מעליבים, הם פוגעים, הם ציניים, הם זולים, הם בעיקר עושים שימוש זול בשואה, הם מוזילים את השואה. אבל אני חושבת, שהדיון, חברי חברי הכנסת, הוא על גבולות השיח הלגיטימי. אני חייבת להגיד שהדברים האלה הם לא לרוחי. השר בניזרי משקף בורות, הוא לא למד את לקחי השואה, לא מבין שאי-אפשר למתוח קו ולעשות אנלוגיה בין מי שעומד בראש מפלגה ונבחר באורח דמוקרטי במדינה דמוקרטית, לבין מפלגה שהנחילה את הפאשיזם, שרצחה מיליוני אנשים בשם מטרה ובשם אידיאל. מדובר בבורות ומדובר בשימוש ברע האולטימטיבי. ממתי עושים שימוש ברע האולטימטיבי? כשיש חולשת הטיעון. וחולשת הטיעון זועקת לשמים. לשם מה היה צריך השר בניזרי לגייס את השואה לצרכיו? אני שואלת: לשם מה? אני רוצה להגיד לכם שזה מאוד-מאוד לא נוח לי, אבל זה גם לא נוח לי שאנחנו מנסים - ואני רוצה לומר, עם כל הדחייה שלי מהדברים שלו - להגדיר מה מותר להגיד ומה אסור להגיד. אני חושבת שצריך להוציא את הדיון על השואה מהשיח הציבורי בהקשרים פוליטיים. אבל לא יכול להיות שאנחנו לא נהיה סובלנים לגבי גבולות חופש הביטוי. לשיטתי צריך להרחיב את הגבולות של חופש הביטוי ולהיות הרבה יותר טולרנטים. זה לא לרוחי, אבל מתי אני שומרת על חופש הביטוי, כשאני שומעת דברים שאני מסכימה אתם או כשאני שומעת דברים שאני לא מסכימה אתם? אדוני היושב-ראש, אני רוצה לומר לך ולחזור ולומר, שהדברים של השר בניזרי הם דוחים, הם משפילים, הם מעליבים, אבל אני רוצה לשמור על הזכות שלו להגיד אותם גם אם זה לא מוצא חן בעיני. תודה.
לא מתוך אחריות אומרים דברים כאלה.
אני אגן על זכותך לדבר, אבל לא אסכים עם הדברים.
אתה עושה זילות של השואה כשאתה אומר את זה.
אני אמרתי לך שיש לך זכות לדבר. אבל השאלה היא אם כל זכות זה חופש ביטוי. אתה עושה זילות של השואה כשאתה מדבר כך.
סליחה, אתה תגיד לה איפה לשבת?
אדוני השר, אתה היית צריך לעלות על הבמה, ובמקום להתנצל אתה מסית.
הוותק שלך לא עושה אותך צודק יותר.
על מה יוסי שריד צריך להתנצל בפניך? הוא השווה אותך לנאצי?
הרעיון נכון, הקריקטורה אידיוטית.
אני מבקשת להסתפק בתשובת השר.
אני מבקשת להוסיף גם אותי.
גברתי היושבת-ראש, חברי חברי הכנסת, אני מתנגדת להצעת החוק המוצעת. אני חושבת שזו הצעה רעה, אני חושבת שבמדינה דמוקרטית מתוקנת לא יכול להיות שיחוקקו חוק שתפור לפי מידותיהם של אנשים, לפי מידותיהם של דיראני ועובייד. אני רוצה לומר משהו לגבי דיראני ועובייד. חברים, לרגע אני לא חושבת שמדובר בצדיקים; נהפוך הוא. אבל כאשר למדינה יש מידע על אנשים שהיא חטפה - ויש לי מה לומר על עניין החטיפה - והיא מחזיקה אותם שנים במעצר ללא משפט, ואחרי שבית-המשפט העליון קבע שלא ניתן עוד להחזיק אנשים כקלפי מיקוח וכבני ערובה, וצריך היה למצוא סידור מיוחד - פתאום הם מסוכנים לביטחון המדינה. אם הם מסוכנים לביטחון המדינה, הם עומדים למשפט בבית-המשפט המחוזי. אז עכשיו באה הממשלה ומחוקקת חוק עוקף בית-משפט, כדי לנסות ולמנוע שההחלטות שלה תיפולנה בבית-המשפט? איזו מדינה אנחנו, המדינה היחידה בעולם - במשפט הבין-לאומי יש רק שני מושגים, יש לוחם ויש אזרח. אנחנו נהיה המדינה היחידה בעולם שתמציא מונח חדש? איפה נשמע כדבר הזה?
הדמוקרטיה היחידה במזרח התיכון, שבה רמטכ"ל יכול לקבוע בצו שאדם עצור במעצר מינהלי. אתם יודעים מה, לרגע אני כבר מתגעגעת למעצרים המינהליים, לפחות שם היתה ביקורת שיפוטית אחת לחצי שנה. הרמטכ"ל יחליט שהבן-אדם עצור, אחרי חצי שנה הוא יבחן את ההחלטה שלו, וכך האיש יכול לשבת שנים על גבי שנים במעצר, והדבר היחיד שיש באפשרותו לעשות הוא לעתור לבית-המשפט רק לגבי מצב כליאתו, לא לגבי מעמדו. אני חושבת שזו הצעה שאין לה מקום. חברי חברי הכנסת, אנחנו יודעים שההצעה הזאת באה לתת מענה על מחדל שהיה כאן במשך שנים, מחדל של הממסד הביטחוני שהיה כאן במשך שנים, בניסיון או בחוסר ניסיון למצוא פתרון לבעיית השבויים והנעדרים בכלל ולבעייתו של הנווט רון ארד. אני חושבת, שהמדינה צריכה לעשות כל מאמץ, אבל כל מאמץ, כדי להביא למציאתו של רון ארד, או לפחות למצוא מידע לגבי מקומו ומה שעלה בגורלו. כל פעם שאני שומעת את אמו של רון ארד, או את חבריו, הלב פשוט נקרע. מי יכול בכלל לעמוד בדבר הזה? אבל השאלה היא: האם בדרך לפתירת בעיותיו או מצבו, או כדי לדעת איפה נמצא רון ארד, אנחנו יכולים לכופף ולרמוס כל אמת מידה של שלטון חוק? החוק הזה בא בחקיקה חפוזה. הוא בא להחיל באופן רטרואקטיבי מצב שהיה קיים. כך אנחנו רוצים להיות? למי אנחנו רוצים להידמות? אני קוראת לכם, חברי חברי הכנסת, להתנגד להצעת החוק הזאת.
אדוני היושב-ראש, חברי חברי הכנסת, אני קוראת לכם לתמוך בחוק הממוזג של חברות הכנסת דיין ולבנת ושלי.
חבר הכנסת ריבלין, אם תשמע אותי אז אולי זה יתבהר, כי חבר הכנסת אלון הסב את תשומת לבי. שני החוקים של קביעת עונשי מינימום אוחדו. גם חברות הכנסת לבנת ודיין וגם אני סברנו - - -
רגע, אולי לא. סברנו שצריך לקבוע עונש מינימום במקרים קשים של אלימות. אנחנו יודעים שמפלס האלימות עלה מדרגה, וצריך להגביר ולהעלות את רף הענישה. אני יודעת שיש חברי כנסת שלא אוהבים עונשי מינימום, וגם אני לא אוהבת עונשי מינימום, אבל בנסיבות שנוצרו, באלימות הגדולה, כשנשים כבר בוחרות להתלונן במשטרה ומוגשים כתבי אישום, ואנחנו רואים ששופטים הרבה מאוד פעמים מקלים ביחס לגברים מכים - אנחנו סברנו, שבנסיבות האלה שנוצרו בחברה הישראלית צריך לקבוע עונשי מינימום. קבענו את העונש המינימום על חמישית, ומדובר בארבע שנים, אדוני היושב-ראש, כפי שציינת.
אני חושבת שיש משהו בדבריך. כל עונש מינימום בעצם אומר שהוא בא לקבע את שיקול הדעת של השופטים. שופט יוכל לסטות ממתן עונש המינימום, אבל הוא יצטרך לנמק זאת. לצערי, היינו עדים פעמים רבות מאוד לכך ששופטים שחררו גברים מכים או גברים שהורשעו באלימות קשה, בעלים או גברים או חברים לחיים, שחררו בפטורים, וגם היינו עדים לאיזו תחושה שאולי הנשים האלה עשו פרובוקציה בכלל לאותם גברים, הן בכלל הזמינו עליהן את המכות האלה, ואנחנו יודעים שהיתה התייחסות די שוות-נפש, הייתי אומרת.
עוד משפט אחד, אולי רק משפט אחד.
אני תיכף אתייחס. חבר הכנסת ריבלין, תרשה לי, אני אגיע לסעיף הזה. חבר הכנסת טלב אלסאנע, חשוב לי לציין בפניך, שהדבר שהדהים אותנו המון פעמים הוא, שראינו שופטים מתבטאים בחריפות וכותבים פסקי-דין חריפים מאוד על גברים מכים, או על גברים אלימים, אבל בבואם לגזור עונשים - יש פער מאוד מאוד גדול בין מה שהם אמרו באופן דקלרטיבי לגזרי-הדין. אנחנו גם ראינו, לצערי, שבעבירות של רכוש גזרו פעמים רבות עונשים כבדים יותר מאשר על גברים מכים. ולכן אני חושבת שיש מקום לעונש המינימום.
או.קיי., חבר הכנסת טלב אלסאנע, אנחנו ראינו שאחרי שעבר החוק החשוב של חברת הכנסת דיין ודדי צוקר של עונשי מינימום כלפי עבירות מין, היתה לכך משמעות. יש נסיבות בחיים שעונש תפקידו להיות גם גורם מרתיע, ועד היום הענישה לא היתה גורם מרתיע. אני רוצה להתייחס לסעיף אחד שהסב אליו את תשומת לבי חבר הכנסת בני אלון, ובצדק; אני מודה שלא נתתי עליו את הדעת. חבר הכנסת רובי ריבלין, אני אשמח אם תשמע. בצדק הסב את תשומת לבי חבר הכנסת אלון להבדל בין במחדל ובין במעשה. אני מודה, אדוני היושב-ראש, שמבחינת פרוצדורה אני לא יודעת איך זה נהוג, כיוון שאנחנו הולכים לקריאה שנייה ושלישית. אני הייתי מבקשת לאשר את החוק הזה ולהכניס תיקון לגבי הסוגיה שאתה העלית, כי אני חושבת שאתה צודק. אבל כיוון שהחוק הזה הוא מקשה אחת - - -
כיוון שאני מקבלת את ההערה שלך, חבר הכנסת בני אלון, אני אתייעץ עכשיו עם חברת הכנסת דיין לגבי האופן הפרוצדורלי שבו ניתן לעשות את התיקון הזה. אני מודה לכם.
אדוני היושב-ראש, חברי חברי הכנסת, אני קוראת לכם לתמוך בהצעת חוק איסור סחר באיברים. חברי חברי הכנסת, ידוע כי בארץ יש מצוקה אמיתית של מחסור באיברים להשתלה, והמערך הרפואי עומד פעמים רבות חסר אונים שאין לו איברים. אנשים מתים, ואי-אפשר לקחת איברים להשתלה. אני חושבת, שגם בנסיבות קיצוניות וכואבות כאלה, קיימות נורמות מסוימות שחייבים לדבוק בהן. אפילו כאשר מדובר באינטרס אנושי נעלה, מוטלות מגבלות על דרך מימושו. גם במשטרים הליברליים ביותר מוגבלת חירות הפרט על-ידי איסור מכירתו לעבדות. עבדות נתפסת כנלוזה מבחינה מוסרית. מי שמבקש להצדיק מכירת איברים על מנת להציל חיים, ייאלץ להסכים בסופו של דבר לכך שאנשים ימכרו את עצמם לעבדות, כדי לממן לקרובים להם תרופות המצילות חיים. לכן מכירת איברים אינה ביטוי לחירות הפרט, אלא ביטוי לשעבודו של הפרט.
מי שמוכר איבר מגופו, עושה זאת בדרך כלל מכוחה של מצוקה כלכלית קשה. חברה שמאפשרת את הברירה בין עוני או מצוקה אחרת לבין מכירת חלקי גוף, מתעלמת מכך שבעצם לא מדובר בבחירה חופשית באמת. מי שמאפשר את זה, לא יכול לקרוא לעצמו חברה נאורה. חבר הכנסת פרוש, אני חושבת שעם מצוקת האיברים להשתלה צריך להתמודד בהרבה מאוד דרכים שיעודדו השתלות מן המת, אבל בעיקר על-ידי החינוך והגברת המודעות. לדעתי, תרומת איברים מן המת היא מעשה נאצל, שמציל חיים, אך הצד השני של זה הוא איסור על החי למכור את איבריו, כביטוי לתפיסתנו את האדם כבעל כבוד אנושי שאינו סחיר בשוק. לכן, חברי חברי הכנסת, אני קוראת לכם לתמוך בהצעה. תודה.
אדוני היושב-ראש, אדוני, חברי, השר לשעבר יוסי שריד, חבר הכנסת שריד - חבר הכנסת טל, אני מודה גם לך.
אדוני היושב-ראש, חברי חברי הכנסת, חברי השרים לשעבר, לא היה לנו קל, זו לא היתה החלטה קלה להחליט שמרצ פורשת מהממשלה. זו בוודאי לא היתה החלטה קלה לחברי השרים. מישהו אמר: בטח לא היה קל לכם "לוותר" על מנעמי השלטון. אני חשבתי: מסכנים שכמותם, עוד מנעמי שלטון כאלה - ואבדנו. המשבר הזה, שמרצ היתה בו בתוך הממשלה, מה שהיה קרוי משבר מרצ-ש"ס - לדעתי, הביא אותנו לכך, שרק מתוך אחריות ורק מתוך דאגה לגורל הממשלה הזאת ורק מתוך תחושת שותפות החלטנו שבסופו של דבר אנחנו פורשים, כי אנחנו לא יכולים להרשות לעצמנו, שהממשלה הזאת, שאהוד ברק עומד בראשותה, תדיח אותנו למקום שרצו להדיח אותנו להגיע אליו. המשבר הזה יכול היה להסתיים מזמן, לו נקט ראש הממשלה מהלכים שהיה צריך לנקוט, או הייתי אומרת - לחתוך. אבל, הוא חתך. הוא בחר, והוא בחר בש"ס. זו היתה בחירה שלו. המשבר הזה, שהתקיים לאורך כל התקופה הזאת מפני שאלי ישי היה צריך לקבע ולייצב את מעמדו כמנהיג ש"ס, והיה לו אינטרס קבוע שהמשבר הזה יתרחש או ימשיך להתקיים - אנחנו חשבנו, שאנחנו לא יכולים להיות לאורך זמן התירוץ. אנחנו לא יכולים להמשיך ולספק לאורך זמן את האליבי הזה לקיומו של המשבר. חשבנו שיש דברים שאנחנו לא יכולים להרשות לעצמנו שיקרו. אדוני היושב-ראש, ברשותך, אני רוצה לרגע לפתוח סוגריים ולומר לכנסת הזאת, שהרבה פעמים מצאנו את עצמנו, דווקא מתוך אותה תחושת אחריות לממשלה, יושבים כאן במליאה ומצביעים. ואני חוזרת ואומרת, וקשה לי להגיד את זה - בניגוד לעמדות שלנו, בניגוד למצפוננו. מצביעים בסוגיות דת ומדינה, וזה לא היה לנו קל. עשינו את זה, ועיגלנו פינות וחטפנו מהבוחרים שלנו, כי חשבנו שהממשלה הזאת חשובה לנו. לא כך נהגו חברינו האחרים בקואליציה, ובטח לא כך נהגה ש"ס. עשינו את זה, כי אנחנו ראינו את עצמנו השותפים הטבעיים והברורים של הממשלה הזאת. כל בוחרי מרצ הצביעו לראש הממשלה. ראש הממשלה בחר להישאר בקואליציה שכל הבוחרים שלה לא בחרו בו. זו בחירה, ואני מניחה שיש מאחוריה חשיבה אסטרטגית. אנחנו לא יכולנו להרשות לעצמנו, שעקרונות, שהם חשובים, ואולי השלום חשוב מכול, אבל עקרונות שהם לא פחות חשובים, כמו שקיפות ומינהל תקין - שאת העקרונות האלה אנחנו נצטרך לקפל, או לצורך העניין שר החינוך יצטרך לקפל אותם. אני מייד מסיימת.
אדוני היושב-ראש, אני סוגרת את הסוגריים.
מפני שהממשלה הזאת חשובה לנו, החלטנו לנקוט מהלך שאני חושבת שהוא כמעט חסר תקדים בפוליטיקה הישראלית - ששרים מרצונם מתפטרים מהממשלה, או מודיעים שדווקא מתוך אותה תחושת אחריות ושותפות אנחנו מתפטרים מהממשלה, ולצורך העניין אלה שרי מרצ. מרצ התפטרה מהממשלה ונשארה שותפה בקואליציה. אנחנו נעשה כל מאמץ כדי שהקואליציה הזאת תשרוד בשביל אותם תהליכים שראש הממשלה מדבר בשמם - על גודל השעה, על הנסיעה לוושינגטון, על קיום הפסגה ועל כך שאולי יהיה כאן שלום.
אם יהיה כאן שלום, ואם נראה שאנחנו הולכים לקראת זה, אני מניחה שיהיה לנו שיקול מחודש לגבי המשך ישיבתנו בממשלה. אדוני היושב-ראש, אני חייבת לסיים בנימה אישית. כמו שזה היה נראה אתמול, אחרי העברת חוק-טל, אחרי שהכנסת הזאת אישרה את חוק-טל, אני אומרת לכם שיש לי לבטים לגבי הממשלה הזאת והבחירה בראש הממשלה. אבל, הדברים האלה כמו תמיד יבואו לדיון אצלנו בסיעה.
אומנם יש לנו מדי פעם וריאנטים שונים בסיעה, אבל כל סיעת מרצ וכל הנהלת מרצ וועידת מרצ - היתה אחדות בהבנה שזה המעשה הנכון.
שתתייחס לנאומו של השר הפורש.
אדוני השר, למה ראש הממשלה לא הביא את זה בחשבון?
אני לא מבינה את המשל והנמשל.
אדוני היושב-ראש, חברי חברי הכנסת, הצעה דומה להצעה שלי עברה בשבוע שעבר. אני מבקשת את תמיכת הבית בביטול הסעיף שאוסר פרסום עניינים התלויים ועומדים בבית-המשפט. הסעיף הזה לא עומד במבחן המציאות. במלה אחרת קוראים לזה סוב-יודיצה. אני רוצה לומר, אדוני היושב-ראש, שהמשמעות של ההצעה אינה מתן היתר לעיתונות ולעיתונאים ולמתראיינים לפרסם מידע כאשר המטרה איננה לסייע לבית-המשפט ולצדדים, אלא המטרה היא שלא להביא במזיד לשיבוש עבודת המשטרה, התביעה ובית-המשפט ולעיוות הדין. לאחר ביטול האיסור יעמוד בתוקף סעיף 244 לחוק העונשין, המטיל שלוש שנות מאסר על העושה דבר בכוונה למנוע ולהכשיל הליך שיפוטי ולהביא לידי עיוות הדין.
אדוני היושב-ראש, אני חושבת שחבר הכנסת צבי הנדל דיבר דברי טעם, אלא שהם לא שייכים להצעת החוק שלי. הצעת החוק שלי מדברת על ביטול איסור הסוב-יודיצה. כל הדברים שאמרת היו דברי טעם. אני רק רוצה שתשמור אותם להצעת חוק שמתייחסת לנושא הזה. ואני מבקשת מהבית לתמוך בהצעת החוק שלי.
מה שמקובל על הכנסת מקובל עלי.
בגלל זה אפשר לבטל את זה.
אדוני היושב-ראש, חברי חברי הכנסת, אני מציעה הצעת חוק בנוגע לחוק חסינות חברי הכנסת, זכויותיהם וחובותיהם. ההצעה שלי באה לבטל את הסעיף של נסיעה חינם בתחבורה הציבורית. לפני כמה ימים קיבלו כל חברי הכנסת כרטיס לנסיעת חינם ברכבת. אני חשבתי שזאת ההזדמנות לאמץ את מסקנות הוועדה לבדיקת שכר, גמלאות ותנאים נלווים לחברי הכנסת, בראשות פרופסור אריאל רוזן-צבי, זיכרונו לברכה. המסקנות של הוועדה הוגשו בראשית 1995 ואומצו באופן גורף בידי ועדת הכנסת בשלהי הכנסת השלוש-עשרה. אחת מהמלצות הוועדה היתה לבטל את הזכות לנסיעה חינם בתחבורה הציבורית, הקבועה בסעיף 9(ב) לחוק חסינות חברי הכנסת, זכויותיהם וחובותיהם. ועדת רוזן-צבי סברה, כי מן הראוי לבטל את ההטבה הניתנת לחברי הכנסת וליישר בתחום זה קו עם עובדי השירות הציבורי. חברי חברי הכנסת, אף שהמלצת הוועדה בנושא הזה התקבלה על-ידי ועדת הכנסת, לא הספיקה הכנסת ה-13 להכניס את התיקון הנדרש בחוק, ועד היום טרם נעשה דבר. היום, לאור המלצות ועדת-גל-נור לגבי רכישת כלי רכב לחברי הכנסת, אני מציעה לתקן את חוק החסינות ברוח המלצות ועדת רוזן-צבי באופן שימנע הטבת יתר לחברי הכנסת, ובעצם כך תעביר הרשות המחוקקת מסר לציבור, שחברי הכנסת אינם נבדלים מעובדי השירות הציבורי בזכויותיהם ובחובותיהם. תודה.
אדוני היושב-ראש, חברי חברי הכנסת, בהצעת חוק העונשין (תיקון - ביטול איסור זילות בית-משפט) אני מבקשת לבטל את סעיף 255 לחוק העונשין. חברי חברי הכנסת, אין חולק באשר לצורך החיוני לשמור על כבודם של השופטים ובתי-המשפט, אך כנגד זה אין הצדקה להחמרה ביחס לפרסום פוגע בשופטים, מה שקרוי "זילות בית-המשפט", לעומת הוצאת דיבה "סתם". לי נראה שניתן להסתפק בסעיפי חוק איסור לשון הרע. חברי חברי הכנסת, אין נושא שהוא מחוץ לביקורת הלגיטימית. ביקורת עניינית על פסקי-דין היא לגיטימית, גם אם היא חריפה ונוקבת. כל זאת בתנאי שהמבקר בטוח שהוא עומד על קרקע מוצקה - מחד גיסא מבקרים, ומאידך גיסא שומרים על כבודו של המוסד המבוקר. לא ייתכן שייווצר רושם של ניסיון לסתימת פיות כשיש מצב המצריך ביקורת וגינוי, אך הדבר אסור, כי מייד מנפנפים בעבירה פלילית של זילות. אדוני היושב-ראש, מצב כזה מעורר אי-אמון ופוגע בתדמיתה של מערכת השיפוט. אדוני היושב-ראש, לטעמי, ביקורת עניינית עשויה להביא לשיפור בסדרי עשיית הצדק וגם לשיפור בתדמית. לכן אין מקום, לדעתי, לסעיף הזילות. אני מציעה לחברי הכנסת להסתפק בסעיפי חוק איסור לשון הרע הקובעים, שכאשר מתפרסמת השמצה או החשדה חסרת שחר על שופטים, דינו של עובר העבירה - שנת מאסר - -
כן, מצביעים. - - או כפי שאמר נשיא בית-המשפט העליון, השופט אהרן ברק, ברב-שיח שפורסם בעיתון "המשפט" בינואר 2000, כשהתייחס ללגיטימיות של ביקורת: "צריך כמה שאפשר לצמצם את ההגבלות והאיסורים הללו, גם אם הם נמצאים", והמשיך ואמר: "לא טוב ששופטים יזכו להגנה באמצעות המשפט הפלילי. לכן מבחינתי" - מבחינתו של השופט ברק - "אם אפשר היה לבטל את כל העבירות הללו, הייתי מבטל אותן". והוסיף השופט ברק ואמר: "כל ביקורת מבחינתי היא חוקית, כפוף להגנת 'לשון הרע'" - - - "גם מנימוקים של חופש הביטוי. אם ביקורת צריכה להיות אפקטיבית וטובה כלפי רשויות אחרות, היא ודאי צריכה להיות אפקטיבית וטובה כלפי בית-המשפט". אלו דברי השופט ברק, ואני מציעה לחברי חברי הכנסת לקבל את ההמלצה הזאת. תודה רבה.
יש לי שתי שאלות. אדוני סגן השר, מה היא המשמעות של ההפקדה בבנק הדואר? מה עושים עם הכסף הזה? לא משתמשים בזה? זה לא צובר ריבית? איזה שימוש עושים בזה? השאלה השנייה היא: האם מיידעים אותם פלסטינים שהפקידו כסף לצורך שחרור בערבות, שיש להם אפשרות לקבל את הכסף חזרה?
תודה, אדוני היושב-ראש. אדוני היושב-ראש, חברי חברי הכנסת, ציינו הדוברים לפני שבשבועות האחרונים היינו עדים להתגברות מעשי האונס, להתגברות מעשי התקיפה המינית. אני חושבת, שהנושא הזה חצה איזה רף, מפלס הברבריות עלה מדרגה. חוטפים נערות, אונסים אותן, אחר כך משליכים אותן מהמכונית. אלה דברים שחשבתי שאין להם מקום בחברה הישראלית, אין להם בכלל מקום בחברה מתוקנת. יש איזו תחושה שאנחנו עומדים חסרי אונים. אני מאוד שמחה שנשיאות הכנסת אישרה דיון בנושא, כי אני חושבת שהדרך היחידה לנסות להתמודד עם הנושא היא שבירת קשר השתיקה וקיום הדיון הציבורי. לכן כל כך חשוב, חברי חברי הכנסת, שאנחנו מקיימים את הדיון היום. אם אתם שואלים אותי, חשוב לא רק לדבר על האונס שנעשה - ואת הנקודה הזאת אני רוצה להדגיש - חשוב לדבר על הסיבות שמביאות לאונס. חברי חברי הכנסת, אני רואה שדי בטוח ואפשר לאנוס נשים, כי נשים חסרות כוח מבחינה חברתית, מבחינה פוליטית ומבחינה כלכלית ביחס לגברים. והנחיתות הזאת מביאה נשים לשתיקה. והשתיקה היא חלק בלתי נפרד מהסיבות המביאות לאונס. השתיקה היא תגובה שמגוננת מפני פגיעה נוספת, הפעם מפני פגיעת החברה שמעודדת ומאפשרת אונס. החברה מאפשרת אונס בכל האמצעים שעומדים לרשותה. החל מהתייחסות השופטים לנאנסות - ודיבר על זה חבר הכנסת מקסים לוי לפני - וכלה בטיפול בנאנסות. אני רוצה ליידע אתכם, חברי חברי הכנסת, מי שלא יודע, רק כ=%4 מהאנשים מורשעים, ואילו שאר המקרים של אונס ותקיפה מינית, המקרים האלה בכלל לא מגיעים לכלל הרשעה. מה עובר על נשים שנאנסות, איזו דרך חתחתים הן צריכות לעבור? קודם הן צריכות ללכת למשטרה, ואחר כך הן צריכות ללכת לאבו-כביר לבדיקות, ואחר כך הן צריכות ללכת לבתי-חולים - מין מצב מעוות. במקום לארגן את הכול במסגרת אינטר-דיסציפלינרית אחת בבתי-חולים, בחדרי מיון, כדי שיוכלו לבדוק את הנשים האלה. בהקשר זה אני רוצה להגיד לכם, חברי חברי הכנסת, שחבר הכנסת יובל שטייניץ ואני הגשנו הצעת חוק שבאה לארגן את הטיפול בנפגעות אונס או בנפגעות תקיפה מינית. נשים שצריכות לעבור את כל הפרוצדורה הזאת, כיוון שהפרוצדורה הזאת כל כך מורכבת ומסובכת הן ממעטות לדווח. אבל שלא יובן לא נכון. אני לא חושבת שמיעוט הדיווחים הוא רק באשמת הנשים ששותקות. המיעוט בדיווחים הוא בגלל התעלמות החברה מהתנאים שיוצרים אונס, מיחס הרשויות - - -
אדוני היושב-ראש, מיעוט הדיווחים הוא גם בגלל התעלמות החברה מהתנאים שיוצרים אונס, מיחס הרשויות, ולעתים מהיחס של המשפחה והסביבה הקרובה כלפי הנאנסת. נאנסות שמחליטות לדווח מקבלות לעתים את הדיווח כבומרנג, הן מוקעות על-ידי החברה גם כשהן כבר מספרות על אונס שבוצע בהן. אחרי שהדבר הזה מתפרסם בעיתונים הן נאבקות, הן נאלצות להיאבק במה שיוצר אונס. חברי חברי הכנסת, פומביות הדיון היא חשובה, ולכן אני רוצה לברך את הנשיאות שהחליטה להקדיש דיון לנושא הזה. לצערי, זה לא נושא כל כך אטרקטיבי, תרשו לי לומר, כנראה לא סקסי מספיק. זה לא מושך את מרבית חברי הכנסת לדון בנושא הזה. אני חושבת, שצריכה לצאת קריאה מכאן, מהכנסת, להחמיר בענישה, להגביר את האכיפה ולחוקק חקיקה מתקדמת בנושא. תודה רבה.
חבר הכנסת שטרן, אני חושבת שאתה עושה זילות של הנושא שעל סדר-היום.
יש לי שתי שאלות. אדוני סגן השר, מה היא המשמעות של ההפקדה בבנק הדואר? מה עושים עם הכסף הזה? לא משתמשים בזה? זה לא צובר ריבית? איזה שימוש עושים בזה? השאלה השנייה היא: האם מיידעים אותם פלסטינים שהפקידו כסף לצורך שחרור בערבות, שיש להם אפשרות לקבל את הכסף חזרה?
אנחנו מבקשים להעביר את הנושא להחלטתה של ועדת הכנסת.
אנחנו רוצים לראות את הסעיפים.
מה שחבר הכנסת פורז עשה מתייחס להצעות חוק ולא לוועדות חקירה.
אדוני היושב-ראש, חבר הכנסת רובי ריבלין נתן פרשנות שאינה מתאימה למקרה הזה. הכנסת קיבלה החלטה על הקמת ועדת חקירה. מהרגע שהתקבלה ההחלטה הזאת, הפרשנות של חבר הכנסת - - -
רגע, רק שנייה. מהרגע שהתקבלה החלטה זו על הקמת ועדת חקירה, זה אומר שהכנסת לא התכוונה שזה יעבור לאחת מוועדות הכנסת. לכן ההצעה של חבר הכנסת פורז אינה תופסת. אני מציעה, אדוני היושב-ראש, שבמקרה כזה של מחלוקת, העניין יעבור לוועדת הפירושים. עוד הצעה שאני מציעה. נמצא כאן היועץ המשפטי שלמה שהם. בכל הכבוד לחבר הכנסת ריבלין, אני מבקשת לשמוע את דעתו, ואחר כך אני מבקשת שזה יעבור לוועדת הפירושים, כי אנחנו לא מוכנים לתת יד לתרגילים מהסוג הזה.
חברת הכנסת חזן רוצה להציע - - -
אנחנו מבקשים להעביר את הנושא להחלטתה של ועדת הכנסת.
אנחנו רוצים לראות את הסעיפים.
מה שחבר הכנסת פורז עשה מתייחס להצעות חוק ולא לוועדות חקירה.
אדוני היושב-ראש, חבר הכנסת רובי ריבלין נתן פרשנות שאינה מתאימה למקרה הזה. הכנסת קיבלה החלטה על הקמת ועדת חקירה. מהרגע שהתקבלה ההחלטה הזאת, הפרשנות של חבר הכנסת – – –
רגע, רק שנייה. מהרגע שהתקבלה החלטה זו על הקמת ועדת חקירה, זה אומר שהכנסת לא התכוונה שזה יעבור לאחת מוועדות הכנסת. לכן ההצעה של חבר הכנסת פורז אינה תופסת. אני מציעה, אדוני היושב-ראש, שבמקרה כזה של מחלוקת, העניין יעבור לוועדת הפירושים. עוד הצעה שאני מציעה. נמצא כאן היועץ המשפטי שלמה שהם. בכל הכבוד לחבר הכנסת ריבלין, אני מבקשת לשמוע את דעתו, ואחר כך אני מבקשת שזה יעבור לוועדת הפירושים, כי אנחנו לא מוכנים לתת יד לתרגילים מהסוג הזה.
אדוני היושב-ראש, אדוני השר, חברי חברי הכנסת, אני חייבת להודות שאני נדהמת לשמוע, בעיקר את אחרון הדוברים, חבר הכנסת קליינר, שבכלל הדיון עכשיו הוא התגוללות על תוכניות רדיו ושמירה על כבודו של מנהל הרדיו, בכלל טענות על לשכת ראש הממשלה. שלא יבינו אותי לא נכון, אני לא אמורה לייצג כאן, אני לא מתכוונת לייצג כאן את לשכת ראש הממשלה. יש לה דובר, אני חושבת אחד הדוברים הכי מוצלחים, השר רמון. אני חייבת להודות שאני בכלל נדהמת מכך שזה הדיון. המצב החמור של רשות השידור היה ידוע לכול. הממשלה מינתה את האלוף במילואים ורדי, והאלוף ורדי המליץ המלצות מאוד חמורות. בין היתר הוא המליץ לפטר את שלושת המנהלים הבכירים: את המנכ"ל, את מנהל הרדיו ואת יאיר שטרן, שאני לא זוכרת כרגע מה היה התפקיד שלו. ההמלצות האלה נגנזו כמו כל שאר ההמלצות של דוחות שפורסמו בשנים האחרונות. לא רק שלא פיטרו את מנהל הרדיו, הוועד המנהל של רשות השידור האריך לפני כמה שבועות בפעם החמישית, אני חושבת, את הכהונה של מנהל הרדיו. אדם שממלא תפקיד 13 שנים, זה 13 שנים יותר מדי. מה הפעולה הראשונה של מנהל הרדיו? הטלת דופי בעובדי רשות השידור. עליהם היית צריך להגן, חבר הכנסת קליינר, ולא להשתלח באנשים שיש להם תוכניות ברדיו. מנהל הרדיו הודיע למנחם פרידמן, שהוא יושב-ראש ועד הפעולה, אני לא בטוחה שזה התפקיד שלו, הוא חבר בוועד הפעולה של העובדים, שהוא מפסיק להגיש תוכנית "צבע הכסף", תוכנית שהוא מגיש ועורך שנים. רק זה הוא עשה? לפני שנה הוא הדיח את התוכנית של משה נגבי, התוכנית "דין ודברים", התוכנית לענייני חוק ומשפט, התוכנית שבגינה משה נגבי זכה לעיטורים ולפרסים כאחת התוכניות המובילות בנושא שלטון החוק. לא שמעתי אתכם כאן עומדים ומלינים על ההחלטות האלה של מנהל הרדיו.
ככה זה נראה כשמנהל הרדיו מאשים את העובדים. שמעתי כאן קודם את המכתב שחבר הכנסת יהלום קרא, את המכתב של מנהל הרדיו, ובמקום שכל הכנסת הזאת תעמוד על הרגליים ותתקומם, אז אין אפילו לעובדים אפשרות בכלל, אין מי שישמש להם לפה. אני רוצה לנצל את ההזדמנות ולקרוא את המכתב ששלחו עובדי חטיבת החדשות. המכתב מופנה לגיל סמסונוב, יושב-ראש הוועד המנהל של רשות השידור: "אנו, עובדי חטיבת החדשות ב'קול ישראל', נדהמים לקרוא כאילו מופעלים עלינו לחצים" - אני מדברת על מכתב של מנהל הרדיו - "עד כדי מתן שוחד מצד גורמים פוליטיים כדי להשפיע על דרך עבודתנו. ברצוננו להבהיר, שמגע יומיומי, הנובע מצורכי העבודה, עם גורמים פוליטיים מכל גוני הקשת הוא לחם חוקנו - - -
חבר הכנסת הנדל. "- - - הוא לחם חוקנו מאז ומעולם, בכל הממשלות - - -
אני ממשיכה, אדוני היושב-ראש.
עוד דקה אחת. אני ממשיכה במכתב: "- - - הוא לחם חוקנו מאז ומעולם, בכל הממשלות, מימין ומשמאל, ולא נרשם שום שינוי בכך בתקופה האחרונה. אנו חוזרים ומדגישים, כי לא ניתן יד לשום ניסיון לגרור אותנו למאבקים שאינם מענייננו ולפגוע באמינות ובמעמדנו המקצועי, שעליהם גאוותנו, וגם הציבור נותן בנו אמון בזכותם. בברכה, עובדי חטיבת החדשות, 'קול ישראל'."
עוד משפט אחד, אדוני היושב-ראש, ובזה אני מסיימת. מה מנסים לעשות כאן היום חברי הכנסת? חבר הכנסת קליינר, אתם מקופחים? האם חבר הכנסת שלום, שעמד כאן קודם על הבמה, מקופח? תשאל אותו מתי לאחרונה הוא הופיע ב"קול ישראל". היום לא שמעתי רדיו. אבל אתמול שמעתי אותך ביומן הצהריים. יש דליה יאירי, שהזכרת אותה. אני לא יכולה לפתוח רדיו בלי שאני שומעת את סילבן שלום, ואני מברכת על כך. הוא מדבר נהדר. הוא מופיע נהדר, לשיטתו. במקום להגן על העובדים, אתם נותנים יד לעניין? במקום להגן עליהם, אתם נותנים יד למנהל הרדיו?
הוא נותן לה לשאול שאלות.
אדוני השר, האם נכבל העציר משאלה מס' 3 במשך 36 שעות לכיסא? פסיקת בג"ץ אוסרת את השימוש בשיטות החקירה האלה. אני חוזרת ושואלת, האם למרות החשדות נגדו הוא נכבל לכיסא במשך 36 שעות? 2. האם מנעו מהעציר שינה במשך 20 שעות? החשד שעולה אצלי, אדוני השר, הוא, שלמרות פסיקת בג"ץ שאוסרת עינויים - אלה לא שיטות חקירה מתונות. אני שואלת אם עדיין ממשיכים חוקרי השב"כ באותן שיטות פסולות.
אדוני היושב-ראש, אדוני השר, חברי חברי הכנסת, אני חייבת להודות שאני נדהמת לשמוע, בעיקר את אחרון הדוברים, חבר הכנסת קליינר, שבכלל הדיון עכשיו הוא התגוללות על תוכניות רדיו ושמירה על כבודו של מנהל הרדיו, בכלל טענות על לשכת ראש הממשלה. שלא יבינו אותי לא נכון, אני לא אמורה לייצג כאן, אני לא מתכוונת לייצג כאן את לשכת ראש הממשלה. יש לה דובר, אני חושבת אחד הדוברים הכי מוצלחים, השר רמון. אני חייבת להודות שאני בכלל נדהמת מכך שזה הדיון. המצב החמור של רשות השידור היה ידוע לכול. הממשלה מינתה את האלוף במילואים ורדי, והאלוף ורדי המליץ המלצות מאוד חמורות. בין היתר הוא המליץ לפטר את שלושת המנהלים הבכירים: את המנכ"ל, את מנהל הרדיו ואת יאיר שטרן, שאני לא זוכרת כרגע מה היה התפקיד שלו. ההמלצות האלה נגנזו כמו כל שאר ההמלצות של דוחות שפורסמו בשנים האחרונות. לא רק שלא פיטרו את מנהל הרדיו, הוועד המנהל של רשות השידור האריך לפני כמה שבועות בפעם החמישית, אני חושבת, את הכהונה של מנהל הרדיו. אדם שממלא תפקיד 13 שנים, זה 13 שנים יותר מדי. מה הפעולה הראשונה של מנהל הרדיו? הטלת דופי בעובדי רשות השידור. עליהם היית צריך להגן, חבר הכנסת קליינר, ולא להשתלח באנשים שיש להם תוכניות ברדיו. מנהל הרדיו הודיע למנחם פרידמן, שהוא יושב-ראש ועד הפעולה, אני לא בטוחה שזה התפקיד שלו, הוא חבר בוועד הפעולה של העובדים, שהוא מפסיק להגיש תוכנית "צבע הכסף", תוכנית שהוא מגיש ועורך שנים. רק זה הוא עשה? לפני שנה הוא הדיח את התוכנית של משה נגבי, התוכנית "דין ודברים", התוכנית לענייני חוק ומשפט, התוכנית שבגינה משה נגבי זכה לעיטורים ולפרסים כאחת התוכניות המובילות בנושא שלטון החוק. לא שמעתי אתכם כאן עומדים ומלינים על ההחלטות האלה של מנהל הרדיו.
ככה זה נראה כשמנהל הרדיו מאשים את העובדים. שמעתי כאן קודם את המכתב שחבר הכנסת יהלום קרא, את המכתב של מנהל הרדיו, ובמקום שכל הכנסת הזאת תעמוד על הרגליים ותתקומם, אז אין אפילו לעובדים אפשרות בכלל, אין מי שישמש להם לפה. אני רוצה לנצל את ההזדמנות ולקרוא את המכתב ששלחו עובדי חטיבת החדשות. המכתב מופנה לגיל סמסונוב, יושב-ראש הוועד המנהל של רשות השידור: "אנו, עובדי חטיבת החדשות ב'קול ישראל', נדהמים לקרוא כאילו מופעלים עלינו לחצים" – אני מדברת על מכתב של מנהל הרדיו – "עד כדי מתן שוחד מצד גורמים פוליטיים כדי להשפיע על דרך עבודתנו. ברצוננו להבהיר, שמגע יומיומי, הנובע מצורכי העבודה, עם גורמים פוליטיים מכל גוני הקשת הוא לחם חוקנו – – –
חבר הכנסת הנדל. "– – – הוא לחם חוקנו מאז ומעולם, בכל הממשלות – – –
אני ממשיכה, אדוני היושב-ראש.
עוד דקה אחת. אני ממשיכה במכתב: "– – – הוא לחם חוקנו מאז ומעולם, בכל הממשלות, מימין ומשמאל, ולא נרשם שום שינוי בכך בתקופה האחרונה. אנו חוזרים ומדגישים, כי לא ניתן יד לשום ניסיון לגרור אותנו למאבקים שאינם מענייננו ולפגוע באמינות ובמעמדנו המקצועי, שעליהם גאוותנו, וגם הציבור נותן בנו אמון בזכותם. בברכה, עובדי חטיבת החדשות, 'קול ישראל'."
עוד משפט אחד, אדוני היושב-ראש, ובזה אני מסיימת. מה מנסים לעשות כאן היום חברי הכנסת? חבר הכנסת קליינר, אתם מקופחים? האם חבר הכנסת שלום, שעמד כאן קודם על הבמה, מקופח? תשאל אותו מתי לאחרונה הוא הופיע ב"קול ישראל". היום לא שמעתי רדיו. אבל אתמול שמעתי אותך ביומן הצהריים. יש דליה יאירי, שהזכרת אותה. אני לא יכולה לפתוח רדיו בלי שאני שומעת את סילבן שלום, ואני מברכת על כך. הוא מדבר נהדר. הוא מופיע נהדר, לשיטתו. במקום להגן על העובדים, אתם נותנים יד לעניין? במקום להגן עליהם, אתם נותנים יד למנהל הרדיו?
אדוני השר, האם נכבל העציר משאלה מס' 3 במשך 36 שעות לכיסא? פסיקת בג"ץ אוסרת את השימוש בשיטות החקירה האלה. אני חוזרת ושואלת, האם למרות החשדות נגדו הוא נכבל לכיסא במשך 36 שעות? 2. האם מנעו מהעציר שינה במשך 20 שעות? החשד שעולה אצלי, אדוני השר, הוא, שלמרות פסיקת בג"ץ שאוסרת עינויים – אלה לא שיטות חקירה מתונות. אני שואלת אם עדיין ממשיכים חוקרי השב"כ באותן שיטות פסולות.
אדוני היושב-ראש, חברי חברי הכנסת - -
- - כאשר המלה ירושלים נזרקת לחלל האוויר כל פעם, ואני שומעת זאת גם כאן במליאת הכנסת, ברור שזה תום הדיון הרציונלי בכל מה שקשור לנושא הסכסוך הישראלי-הפלסטיני ומעבר לדיון בתחום המיסטי. במשך שנים טופח בתודעה הלאומית הקולקטיבית במדינת ישראל המיתוס של ירושלים. ירושלים תפחה לממדים של מיתוס, ועזרו לזה שורה של ביטויים, כל המילון, כל הרטוריקה, כל מילון המושגים שלנו: ירושלים מאוחדת לנצח נצחים, אם אשכחך ירושלים תשכח ימיני. כל הביטויים האלה שימשו במשך שנים כלי - - -
כל הביטויים האלה, חברת הכנסת לבני, שימשו כלי. כן. כל הביטויים האלה, חברי חברי הכנסת, שימשו כלי להעברת - - -
אדוני היושב-ראש, אני חוזרת ואומרת, שכל הביטויים הללו שימשו במשך השנים כלי להעברת מסר מיתי ביחס לירושלים.
אתה תיכף תשמע את המסקנה שלי, חבר הכנסת יהלום. בכלל, אני רואה את זה כאן, במליאת הכנסת - בפוליטיקה הישראלית מתנהלת מעין תחרות מי יצהיר על יותר נאמנות לירושלים. הדבר הזה בא לידי ביטוי בחוק הזה, המיותר, חסר התכלית, של חבר הכנסת מצא, שלצערי איננו כאן. וזה חוק-יסוד, לא סתם חוק. זה חוק שבא לעגן את הרחבת תחומי ירושלים והחלת המשפט והשיפוט בעיר הזאת, ואסור להעביר שטחים בעיר הזאת לשום גורם אחר. זה חוק אווילי. זה חוק שלא מביא בחשבון, שבעיר הזאת, בירושלים של מטה, לא בירושלים המטאפיזית - כשכל הביטויים האלה שימשו כלי לחזק את המיתוס של ירושלים - בעיר הזאת, בירושלים של מטה, חיים 200,000 פלסטינים. העיר הזאת מחולקת מאז 1967. העיר הזאת מחולקת לא כיוון שברק יחלק את ירושלים, אלא בגלל היחס המפלה שהיה אל תושבי השכונות במזרח העיר ובצפונה במשך 33 שנים. היחס המפלה הזה יצר את החיץ בין ירושלים המערבית לירושלים המזרחית.
חבר הכנסת מצא, ההצעה שלך היא עלבון לאינטליגנציה. לכן, אל תגיד לי שאין לי מושג. תחסוך לי התייחסות אליך.
תחסוך לי. אל תגיד לי שאין לי מושג. יש לי מושג לפחות כמו לך. חברי חברי הכנסת, אזרחי ישראל היהודים מדירים את רגליהם מירושלים המזרחית. חבר הכנסת מצא, מי שחושב שירושלים מאוחדת מרמה ומסמא עיני אחרים. זה מה שאתה עושה בהצעת החוק שלך. אתה מסמא עיני אחרים, אתה מרמה אותנו ואתה מרמה את עצמך. לגבי ירושלים צריך לעשות שינוי תודעתי. מוכרחים לעשות כאן שינוי קונספטואלי, כי רק פשרה אפשרית בעיר הזאת.
אדוני היושב-ראש, חבר הכנסת ריבלין, אין לי מחלוקת עם מי שרוצה בהמשך המצב כמו שהוא. אין לי מחלוקת אתו, כי מי שלא רוצה שלום, מביא הצעות בנוסח חבר הכנסת מצא. אבל מי שרוצה שלום, חייב לדבר במונחים של פשרה.
אדוני, תן לי זמן פציעות.
מי שרוצה שלום חייב לדבר במושגים של פשרה, ופשרה אפשרית אם תהיה ריבונות פלסטינית במזרח העיר ובצפונה.
אתה התפללת לקלנדיה ולשועפאט? אני שואלת אותך.
אני יודעת שקשה ללא מיתולוגיה. אדוני היושב-ראש, אני לא שומעת את עצמי.
אדוני היושב-ראש, אני יודעת שלחלק מחברי הכנסת כאן קשה ללא מיתולוגיה להתבשם בה. חבר הכנסת מצא צריך מיתולוגיה להתבשם בה. הוא גם רוצה לעגן את זה בחוקים אוויליים. אבל האלטרנטיבה לירושלים המטאפיזית היא ירושלים של מטה, ירושלים של ריבונות - - -
גם הסכמי אוסלו נראו בזמנו כשבירת טבו, ודעת הקהל הסתגלה אליהם הרבה יותר מהר מכפי ששיערנו. לא תהיה לכם ברירה, חברי חבר הכנסת ריבלין, תצטרכו להסתגל גם לפשרה בירושלים. ופשרה משמעה ריבונות במזרח העיר, ריבונות פלסטינית, וריבונות יהודית. אומנם, אני מודה שיש מצבים שהם בלתי הפיכים. גבעת-זאב, מעלה-אדומים, גבעון החדשה, נראה שיצטרכו להצטרף לירושלים, למה שנקרא ירושלים רבתי. מזרח העיר וצפונה יהיו חלק מהריבונות הפלסטינית. רק ככה יהיה הסכם שלום ורק ככה תהיה פשרה בירושלים.
אתה התפללת לקלנדיה ולשועפאט?
גברתי היושבת-ראש, הצעת החוק שלי, בדבר בתי-המשפט, פרסום דיוני בית-המשפט העליון - - -
גברתי היושבת-ראש, הצעת חוק פומביות הדיון קובעת, שדיוני בית-המשפט העליון בלבד יהיו פתוחים לתקשורת מוקלטת ומצולמת. אני רוצה להזכיר, שזו המערכת הציבורית האזרחית היחידה שרוב פעילותה אינו חשוף לציבור עקב האיסור להקליט ולצלם במהלך המשפט ולהפיץ מידע זה לציבור. אני רוצה להבהיר, שלא מדובר בפתיחה אוטומטית של כל דיון לפני התקשורת, אלא באימוץ דרך מתונה וזהירה, וכמו כן יישמרו עקרונות כמו פרטיותם של עדים, הגנה על קטינים, ביטחון המדינה וכו'.
חוק משפחות ברוכות ילדים לא יעבור אם תמשיך כך.
יש לנו ניסיון אתך. 18 שנים שילמנו מחיר דמים - - -
מה זה צריך להיות? לכולם נתת לדבר ולמציע לא?
אדוני היושב-ראש, אני רוצה לברך את הממשלה על הקמת ועדת חקירה, ואני רוצה לומר, שהיום, חמש שנים לרצח - - -
אדוני היושב-ראש, חברי חברי הכנסת, כשמציינים היום, או מחר ליתר דיוק, חמש שנים לרצח ראש הממשלה רבין, אני מציעה לזכור בהקשר זה את דבריו של הרוצח הנתעב יגאל עמיר, שאמר בעדותו בשב"כ שלולא גיבוי של רבנים הוא לא היה פועל. יגאל עמיר נכלא למאסר עולם, אבל אותם רבנים שהסיתו והתירו את דמו של ראש הממשלה עדיין מהלכים חופשי. אף אחד לא שפט אותם, אף אחד לא העמיד אותם לדין - -
- - ואותם רבנים ממשיכים להוציא פסקי-הלכה.
אותם רבנים ממשיכים להוציא פסקי-הלכה.
אני מקבלת את ההערה שלך, חבר הכנסת רביץ. יש קבוצה מאוד מאוד מסוימת של רבנים - ידועה, ידועה - שמוציאה פסקי-הלכה שלפיהם מסירת שטחים היא פיקוח נפש, והיא התירה את דמו של ראש הממשלה בזמנו - - -
- - - אותם רבנים ממשיכים להלך חופשי.
אתם יודעים בדיוק על מי מדובר.
אתם יודעים בדיוק על מי מדובר, והרבנים האלה לא נתנו את הדין.
אדוני היושב-ראש, מנקדות מבטו של הרוצח - אני חוזרת ואומרת: מנקודת מבטו של הרוצח, זה היה פשע מושלם, והייתי אומרת גם משתלם, משתלם בשלושה תחומים. הרוצח רצה לגדוע את תהליך אוסלו, את תהליך השלום. תהליך השלום גווע, נגדע, לא מתרומם. אני מקווה שתהיה לו תחייה. הרוצח שלל את הלגיטימיות של ראש הממשלה על זה שהוא התבסס על קולותיהם של האזרחים הערבים כשותפים לגיטימים, כחלק ממי שהיו בגוש החוסם, כשותפים לגיטימים להכרעות מדיניות, ונעשה כאן תהליך ממושך וממשיך של דה-לגיטימציה לאזרחים הערבים. ומהבחינה השלישית - אותם רבנים שהתירו את דמו של ראש הממשלה, מהלכים בינינו חופשי. ואני שואלת: האם הם לא צריכים לתת את הדין? מדוע מערכת המשפט לא מעמידה אותם לדין? למה מערכת המשפט לא באה אתם חשבון? למה הם ממשיכים ומוציאים פסקי-הלכה? יהיה עכשיו ויכוח גדול לגבי השלום, לגבי מסירת שטחים. האם אותם רבנים ימשיכו ויוציאו פסקי-הלכה ויורו לאנשים אחרים - - -
אני לא מבינה, חברי חברי הכנסת, איך התעורר הוויכוח בשאלה מהי מורשת רבין, ואיך מתעורר ויכוח סביב זכותו של מורה, שדעתו מאוד מאוד לא לטעמי, להגיד שהוא לא רוצה ללמד את מורשת רבין; איך מתעורר הוויכוח שאסור לו לומר את הדברים שלו. אני רוצה לומר, שדבריו של אותו מורה בעיני הם דברים נקלים, הם דברים בזויים, אבל אני חושבת שחייבים לעמוד על זכותו לומר אותם. הוא חושב שהוא נגד תהליך השלום, הוא חושב שהוא נגד הסכם אוסלו, אני נגד דבריו שנאמרו. אני חושבת, שאפשר לתת לו לומר אותם, והדמוקרטיה חזקה מספיק ואנחנו חזקים מספיק אם לא ניכנע לתהליך הדה-לגיטימציה המתמשך וגובר של קבוצה גדולה, גם בתוך חברי הבית הזה, שהיא נגד תהליך השלום, שהיא נגד זכותם של הערבים במדינת ישראל להשתתף בהכרעות לגיטימיות. ואם אנחנו לא נתבע את העמדתם לדין של אותם אנשים שנתנו ליגאל עמיר הכשר, אנחנו לא נעשה את עבודתנו נאמנה ואנחנו בעצמנו נחלל את מורשת רבין. תודה רבה.
אני מציעה להסתפק בדברי השר.
אדוני היושב-ראש, אדוני השר, חברי חברי הכנסת, אני שמחה על שהממשלה החליטה בסופו של דבר להקים ועדת חקירה ממלכתית. אני מצטערת על שהחליטה על כך באיחור. אני חושבת שזו היתה החלטה אווילית, להתעקש לא להקים ועדת חקירה. כאשר נפלו המניות בזמנן, הקימו ועדה לחקירת נפילת מניות הבנקים, אבל כאשר 13 אזרחים נהרגים מירי של המשטרה, מירי של כוחות הביטחון - זה לא מספיק חשוב כדי להקים ועדת חקירה? ובכלל, באיזו מדינה מתוקנת מפגינים יוצאים לרחוב כדי להפגין - נכון, אדוני השר, אני רוצה שתקשיב. אדוני השר, השר וילנאי, אני רוצה שתקשיב, כי אני רוצה להתייחס לדברים שלך: אין דבר כזה שנקרא הפגנה לא דמוקרטית. זו היתה הפגנה קשה מאוד, סגרו רחובות, סגרו כבישים, היתה תחושת מצור, תחושת ניתוק, הכול נכון. בשום מדינה מתוקנת בעולם כאשר מפגינים יוצאים לרחובות כדי להפגין והם אינם חמושים, לא יורים על מפגינים.
אל תפריע לי. לא ראיתי במדינת ישראל, כאשר חרדים הפגינו הפגנות אלימות וקשות ביותר, כשמתנחלים הפגינו, כש"זו ארצנו" סגרו את רחובות מדינת ישראל, שירו על מפגינים בלתי חמושים. זה לא לכבודה של מדינת ישראל. ולכן, חבר הכנסת גדעון עזרא, אתם יושבים כאן בספסלי הימין ומתנגדים להקמתה של ועדת חקירה, במקום להיות הראשונים שיתבעו הקמת ועדת חקירה. כך יורים באנשים?
זו הדרך, לירות באנשים? אדוני היושב-ראש, קורה כאן משהו נורא בכנסת, חברי הכנסת מהימין שותפים באופן קונסיסטנטי לדה-לגיטימציה של האזרחים הערבים ושל נציגיהם בכנסת.
כן נכון, וכל הזמן, לרבות האי-רצון להקים ועדת חקירה. אי-אפשר לעלות ולדבר כאן מעל הבמה, אדוני השר, בשם עקרונות של שוויון ומגילת העצמאות. מי שחשב שהוא יכול לעשות מהפכה אזרחית כשחמישית מאזרחי המדינה אינם מיוצגים במוסדות השלטון, אינם מהלכים בפרוזדורי השלטון, אין להם שר בממשלה, וחברי הכנסת הערבים אינם שותפים לגיטימיים להיות חלק מהממשלה, לא מהגוש החוסם, והם לא שותפים לגיטימיים למשאלי עם ולהכרעות מדיניות - אז מה בדיוק אתם רוצים? כשהזעם מתפרץ, הוא מתפרץ. שהדבר לא יובן לא נכון. אני לא באה להגן על אלה מבין ראשי הציבור הערבי שהתסיסו, שהסיתו ולא הרגיעו את הרוחות, אבל בין זה ובין לירות על אזרחים ערבים - זה לכבודה של כנסת ישראל? במקום שכל הכנסת הזאת תזדעק ותעמוד על הרגליים ותקרא להקמת ועדת חקירה ממלכתית, אתם יושבים לכם מדושני עונג, בזים לחברי הכנסת הערבים, הייתי אומרת כמעט מקללים אותם, ממשיכים במסע הדה-לגיטימציה. זה לא לכבודכם, חברי חברי הכנסת. תודה.
אתה מסית ואתה מתיר דם - - -
- - - אני מבקשת שהוא יחזור בו, הוא מסית - - -
אני מבקשת שתתנצל. זו התרת דם - - -
אל תרשה לו לדבר עד שהוא יתנצל - - -
אתה מסית, אתה מתיר דם, בגללך נהרגו אנשים - - -
נכון, צריך לעקור את ההתנחלויות - - -
אדוני היושב-ראש, נראה שידידי חבר הכנסת אליעזר כהן צ'יטה גם הפעם לא יצביע מרצ, אני לא אתפלא. אני רוצה להתריע על תופעה שמתרחשת כאן באולם המליאה זה זמן.
אנחנו נעשה לך ועדת קבלה, חבר הכנסת רובי ריבלין.
אדוני היושב-ראש, חברי כנסת נוהגים לחרף ולגדף זה את זה ולהשמיע דעות שלא מקובלות על חבריהם, הכול בגבול הלגיטימיות, גם אם לא תמיד לטעמי. הייתי אומרת שאתמול הדבר הזה עבר את גבולות חופש הביטוי. חבר הכנסת בני אלון הציג את חבר הכנסת מוסי רז ואותי במליאה כמי שנותנים הכשר לרצח, לרצח של מתנחלים. אני רוצה להזהיר, יש חריגה מגבולות חופש הביטוי, וכבר ראינו איך מלה מובילה לאצבע על ההדק, ושלא יתפלא חבר הכנסת אלון, שמי ששופך שמן על המדורה, מביא אחר כך לתבערה בדבריו הנואלים.
אדוני היושב-ראש, נראה שידידי חבר הכנסת אליעזר כהן צ'יטה גם הפעם לא יצביע מרצ, אני לא אתפלא. אני רוצה להתריע על תופעה שמתרחשת כאן באולם המליאה זה זמן.
אנחנו נעשה לך ועדת קבלה, חבר הכנסת רובי ריבלין.
אדוני היושב-ראש, חברי כנסת נוהגים לחרף ולגדף זה את זה ולהשמיע דעות שלא מקובלות על חבריהם, הכול בגבול הלגיטימיות, גם אם לא תמיד לטעמי. הייתי אומרת שאתמול הדבר הזה עבר את גבולות חופש הביטוי. חבר הכנסת בני אלון הציג את חבר הכנסת מוסי רז ואותי במליאה כמי שנותנים הכשר לרצח, לרצח של מתנחלים. אני רוצה להזהיר, יש חריגה מגבולות חופש הביטוי, וכבר ראינו איך מלה מובילה לאצבע על ההדק, ושלא יתפלא חבר הכנסת אלון, שמי ששופך שמן על המדורה, מביא אחר כך לתבערה בדבריו הנואלים.
אדוני היושב-ראש, אדוני השר, הצעת חוק השידוכים היא הצעת חוק של חבר הכנסת הירשזון ושלי, והיא נובעת מהעובדה שנושא השידוכים טרם הוסדר בחקיקה, ומכיוון שלא הוסדר בחקיקה הוא יכול להיות פרוץ, וכל מי שחפץ יכול לכנות עצמו נותן שירותי שידוכים. אני רוצה להבהיר. הצעת החוק הזאת לא באה למסד או לעגן שידוכים שנעשים על-ידי אנשים פרטיים, או כל אחד שמנסה באופן חברי לשדך אנשים. מדובר בבעלי עסק שפותחים משרדי שידוכים, כמו שאנחנו יודעים חדשים לבקרים, חלקם אני חייבת לומר הם משרדים הגונים שעושים את עבודתם נאמנה, ואכן מכירים בני או בנות זוג והם אכן פועלים בשם המטרה שלשמה הוקם משרדם. אך בעקבות תלונות שגם חבר הכנסת הירשזון וגם אני קיבלנו על משרדים שהוקמו והם מוליכים שולל את הלקוחות, גוזלים את כספם ללא מתן תמורה, גורמים גם כאב נפשי, גם כאב רגשי וגם הפסד כספי, החלטנו לחוקק הצעת חוק שבאה להגן על הלקוח שמבקש את שירותי השידוכים. לפיכך מוצע, כי נותן שירותי השידוכים יעסוק בכך רק אם הוא עומד בתנאים המוצעים לקבלת רשיון, ובכך יתאפשר לפקח על העוסקים במקצוע, ועל מנת להגן על הלקוחות, משרדי השידוכים חייבים לפעול בהגינות ובנאמנות, תוך שמירה על דיסקרטיות, כפי שמתחייב מעיסוק הנוגע ברגשות הלקוחות. אני רוצה לסיים ולומר, כשהגשנו את הצעת החוק הזאת דאגנו שהיא תהיה ברוחו של חוק-יסוד: חופש העיסוק. אני מודה שזו יכלה להיות הצעת חוק ממשלתית.
אז אני אכיר לך את החברה שלי.
אדוני היושב-ראש, אחרי מה שהעלית לכאורה בבדיחותא - - -
זו באמת סוגיה שצריך לתת עליה את הדעת. לא מתכוונים למי שרוצה להכיר בן-זוג או בת-זוג. מדובר על מי שמגדיר את עצמו כנותן שירותי שידוכים. אני חוזרת ואומרת, אדוני שר המשפטים, כיוון שאני יודעת שהממשלה מתנגדת, אני רוצה שהממשלה, מכיוון שלא מצביעים הפעם, תבחן שוב אם החוק הזה עומד בקריטריונים של חוק-יסוד: חופש העיסוק, על-פי בחינתנו ובחינת המשפטנים שסייעו לנו בהצעת החקיקה. כמו שיש חוק שמפקח על הקבלנים, צריך להיות חוק שמפקח על נותני שירותים לשדכנות, ואני חושבת שכולנו צריכים לעשות את זה כדי להשיג מטרה נאותה. תודה.
כפר-דרום זה לא "חומה ומגדל", וגם נצרים זה לא "חומה ומגדל", וזה גם לא דגניה.
אתה לא תלמד אותנו מה זה מולדת.
אתה מחלק לי ציונים, חבר הכנסת שרון?
שיחזור בו לפרוטוקול עכשיו, שיחזור בו לפרוטוקול עכשיו. מי שניהל מדיניות של כרוכיה זה אתה.
אם הוא לא יחזור בו, אני לא אאפשר לו לדבר.
גברתי היושבת-ראש, אני מבקשת שהוא יחזור בו.
למי אתה מפנה את זה בדיוק?
ואל תרים עלי אצבע מאיימת.
אדוני היושב-ראש, אדוני השר, חברי חברי הכנסת, אין דבר נתעב יותר מפיגוע שמכוון כלפי אוטובוס של ילדים. כל פיגוע הוא פיגוע נתעב, אבל טרוריסטים, מפגעים, ששמים להם למטרה אוטובוס של ילדים, הם השפלים שברוצחים. אנחנו מגנים אותם, ואנחנו תובעים מיאסר ערפאת שיעשה כל אשר הוא יכול כדי למצוא את האנשים שאחראים לכך.
אנחנו לא מוכנים לתת לכך יד. אנחנו תובעים ממנו יד חזקה כלפיהם. אני מצטערת שגם ביום כזה יש מי שעומד כאן על הבמה, חבר הכנסת מצא - שלצערי הוא יצא מהאולם; אני מודה שאני עדיין נסערת, אחרי ששמעתי אותו, ולא שמעתי אף אחד שהגיב. עומד חבר הכנסת מצא ומבחין בין דם של ילד לדם של ילד? כמה אפשר לרקוד על הדם? כמה אפשר לנצל את הבמה הזאת? כמה אפשר ברגעים כאלה לבוא ולומר שדם של ילד לא שווה לדם של ילד?
אל תפריעי לי, חברת הכנסת לבני. מי שמגנה פגיעה בילד כזה מגנה פגיעה בילד כזה. אין צידוק להריגה של ילדים. אנחנו לא צריכים להיות במעגל הדמים הזה.
אני לא מנהלת אתך דו-שיח, חבר הכנסת ריבלין. חבר הכנסת ריבלין.
ילדים שנפגעים הם ילדים שנפגעים, חבר הכנסת ריבלין.
אנחנו לא מצדיקים, אני לא מתכוונת לעמוד כאן ולהגן על ילדים שנשלחים להרוג. אנחנו נגד שימוש בילדים שילכו להרוג. אף אחד מאתנו לא צריך להצטדק כאן, ותפסיקו להעמיד אותנו במצב אפולוגטי כל הזמן. אנחנו לא צריכים להצטדק כאן.
אני לא אמרתי את זה, ואל תעוות את דברי.
אני מעולם לא אמרתי את זה, חבר הכנסת ריבלין, ואל תעוות את דברי.
אבל מה לי כי אלין על חבר הכנסת מצא, כאשר עומד יושב-ראש המפלגה שלו ליד הדוכן, יושב-ראש הליכוד, שהכניס אותנו לבוץ הלבנוני? 18 שנים דשדשנו בגינו בבוץ הלבנוני, מחיר שגבה - - -
חבר הכנסת אריק שרון הכניס אותנו לביצה הלבנונית, וראש הממשלה יצא משם באומץ גדול, אחרי מחיר דמים נורא, והשאלה היא, אדוני היושב-ראש, האם אנחנו רוצים להישאר במעגל הדמים הזה. כי יושבים כאן חברי כנסת במליאה, ועולים לדוכן, ורוצים שיהיה כאן מרחץ דמים. ואני אומרת: די. ואני אומרת - - -
אני אומרת, חבר הכנסת וקנין - גם ברגעים קשים, חבר הכנסת וקנין, גם ברגעים קשים - - -
גם ברגעים קשים כאלה, רגעים איומים, כשאנחנו רואים תמונות של ילדים שנפגעים, תמונות שאי-אפשר לשאת, גם ברגעים קשים אלה צריך להפסיק לחשוב מהבטן, ולחזור לחשוב מהראש, ולהבין שאין דרך אחרת, זולת חזרה, עם כל הקושי בכך, למשא-ומתן מדיני. כי מי שסוגר אופציות למשא-ומתן מדיני, מזמין כאן התלקחות כוללת, של כל האזור. אנחנו רוצים למנוע את זה, אנחנו רוצים למנוע את מעגל הדמים. אנחנו רוצים שיהיה כאן שלום.
אדוני היושב-ראש, אני רוצה להודות ליושב-ראש ועדת העבודה והרווחה, חבר הכנסת דוד טל, על הבאת החוק הזה לקריאה ראשונה. מדובר בחוק שמתייחס לאנשים שסובלים מהלם קרב. החוק הזה מבחין בפעם הראשונה בין הפרעות נפשיות מכל סוג לבין פגיעות נפשיות הנובעות מפוסט טראומה, לרבות מהלם קרב. אני מודה לכם.
אדוני היושב-ראש, מחר אמורה להתקיים בכיכר-ציון הפגנה גדולה של מועצת יש"ע. אני עוד זוכרת את ההפגנה הגדולה מהפעם הקודמת, ואנחנו יודעים לאן היא הובילה, לאן ההסתה שהושמעה שם הובילה. כשאני שומעת כאן, באולם המליאה, את המסיתים הראשיים, דרוקמן ובני אלון, שמאשימים אותנו בקשר עם האויב - - -
אתם המסיתים הראשיים. זה לא יעזור לכם. לא תצליחו לעשות לנו את ה"עליהום" הזה, כי כבר ראינו איך מלה הפכה לאצבע על ההדק. לא ניתן לכם לחזור על כך. לא ניתן לכם. אתם בספסלי הימין מסיתים כאן בבית הזה באופן קבוע.
לא יעזור לכם הפעם. לא יעזור לכם.
גברתי היושבת-ראש, חברי חברי הכנסת, סיעת מרצ לא תצביע בעד הפלת הממשלה היום. סיעת מרצ לא תצביע בעד הפלת הממשלה לא כי אנחנו מאוהבים בממשלה הזאת. יש לנו הרבה ביקורת עליה, החל מההתקדמות בתהליך המשא-ומתן המדיני, החל מהעובדה שבממשלה הזאת - שאני מודה שהיינו שותפים בה - הרחיבו התנחלויות. בממשלה הזאת לא אמרו למתנחלים: אתם תצטרכו לחזור הביתה. לא רק שלא אמרו להם שהם יצטרכו לחזור הביתה, לגבולות מדינת ישראל, אלא עיבו, הקימו מאחזים - אחר כך הורידו אותם - אבל עיבו, בנו. אז אנחנו לא מאוהבים בממשלה הזאת ובטח לא בכל מה שקשור לתהליכים חברתיים וכלכליים ולמצב שהידרדרנו אליו. אבל מה האלטרנטיבה שמציעים לנו מגישי החוק? האם הם מציעים לנו בחירות כשהם אומרים פיזור הכנסת? לא, רבותי, הם לא מציעים לנו בחירות, אלא מציעים לנו רמייה. זו אחיזת עיניים, כי מה שמציעים מגישי החוק הוא ממשלת אחדות לאומית. זו ממשלת אחדות לאומית שהמשמעות שלה היא דשדוש במקום, שהמשמעות שלה לא להגיע להסדר מדיני. הדבר היחיד, חברי חברי הכנסת, שיכול להציל היום את מדינת ישראל מהבוץ שהיא תקועה בו, הן ברמה המקומית והן ברמה הבין-לאומית, ולכן אנחנו לא נצביע בעד הפלת הממשלה, הוא להגיע להסדר מדיני זה או אחר - אולי לא לדבר על סוף הסכסוך - אבל להגיע להסדר מדיני, כי נשפך פה דם מיותר. לשפיכת הדם הזאת שותפים אנשים שלא מוכנים לקבל עליהם הכרעות ברורות.
מי שקורא להפלת ממשלה, מי שקורא להצביע להפיל את הממשלה - כמו טומי לפיד - מי שמתכוון להמליך את אריק שרון - שינוי, יצא המרצע מהשק. שינוי היא יותר ליכוד מליכוד, וטומי לפיד הוא המוציא והמביא. ומה מציע בכלל טומי לפיד? ממשלה עם אריק שרון, כשאריק שרון הוא ראש הממשלה, כשבקבינט יושבים אנשים שהמשמעות של הישיבה שלהם שם היא גרימה וגרירת האזור הזה למלחמה. זה מה שאתם רוצים, אנשי שינוי, להביא את אריק שרון כדי לחזק את הימין, שיש לו כאן נציגים בכנסת, כדי להביא למלחמה. אז לא. אני חוזרת ואומרת: אנחנו לא מאוהבים בממשלה הזאת ויש לנו ביקורת קשה עליה, אבל אנחנו לא ניתן יד. לנו יש אג'נדה מעבר למלחמות בחרדים, שזו האג'נדה של שינוי. אנחנו לא ניתן יד למפלגות שרוצות להוביל למלחמה. זה מה שאתם רוצים. תודה רבה.
אתה - - - למלחמה, על איזה הסכם שלום אתה מדבר.
אדוני היושב-ראש, אנחנו עדיין חלק מהרשת.
אדוני סגן השר צדק בדבריו, שאי-אפשר להרשות פתח להשתמטות. גם חברת הכנסת חזן וגם אני סבורות, שלא צריך לאפשר פתח להשתמטות. אנחנו מדברות על שוויון בשירות ולא בגיוס. אני רוצה להודות לחברת הכנסת תמר גוז'נסקי, שהפנתה את השאלה לסגן השר. אני חושבת, אדוני סגן השר, שלא נתת לה את התשובה הנכונה, וזאת הסיבה שבגינה הצענו את החוק. היום בחוק, אני חוזרת ומדגישה - - -
תודה לדוברים שאפשרו לי לדבר לפניהם. אדוני היושב-ראש, אדוני השר, בימים האחרונים, או אפילו בשעות האחרונות, נשמעים יותר ויותר דיבורים על אפשרות להקים ממשלת אחדות זו או אחרת. אחרי שראש הממשלה עמד כאן מעל דוכן הכנסת בשבוע שעבר והכריז על נכונותו ללכת לבחירות, פתאום אנחנו עדים לערוץ רב-מסלולי, הייתי אומרת, שמצד אחד אנחנו מדברים על הליכה לבחירות, ומצד שני אני שומעת שיש כל מיני אנשים, חלקם שליחים מטעם עצמם, חלקם שליחים בהסכמה שבשתיקה מצדו של ראש הממשלה, שמנסים לקיים מגעים אלו או אחרים. אני פותחת בזה, אדוני היושב-ראש, כי אני רוצה לומר שעלינו - אני מתכוונת על סיעת מרצ - זה מאוד מאוד לא מקובל. ראש הממשלה הכריז שהוא הולך לבחירות, כי הוא לא הצליח במשך זמן לכונן ממשלה שזכות הקיום שלה, מעבר לנושאים החברתיים, בנסיבות האלה שמדינת ישראל מצויה בהן, מותנית בכך שהוא יביא הסדר שלום עם הפלסטינים. אי-אפשר להמשיך ככה. אי-אפשר להמשיך כשיורים על גילה, ואי-אפשר להמשיך כשיורים על גוש-קטיף ונצרים וכפר-דרום. ידועה עמדתי שצריך לפנות את נצרים וכפר-דרום, אבל אי-אפשר להמשיך כך. ואי-אפשר שנהרגים פלסטינים ונפצעים אלפים. גם ככה אי-אפשר להמשיך. אנחנו מוכנים לתמוך בראש הממשלה, שהכריז שהוא יהיה מוכן או שיעשה מאמץ להפוך כל אבן, אנחנו מוכנים לתמוך בו אם נראה שהוא חותר לקראת תהליך מדיני, לקראת הסדר מדיני. רבות כבר דובר על היוהרה שאפיינה את ראש הממשלה כשהוא הלך לקמפ-דייוויד ורצה להשיג הכול. לו זה היה תלוי בי, אני כמובן הייתי רוצה שילכו על הסדר כולל, הכול, כל הבעיות. אבל מה לעשות, יש דברים רגישים, ויש דברים שהם אולי אינם פתירים בנסיבות כאלה. אז אני חושבת שיש דברים שאולי היה כדאי להגיד, שמכיוון שהם כל כך רגישים, אולי שווה לדחות אותם לשלבים אחרים במשא-ומתן, וללכת לקראת הפלסטינים. אני לא יודעת אם הפלסטינים יקבלו את זה, מיני-הסכם, הסכם מלא, כל הסכם שיהיה מקובל גם על הפלסטינים, ומובן שיעמוד בתנאים שקשורים לביטחונה של מדינת ישראל. אני אומרת כאן, אדוני היושב-ראש, מעל דוכן הכנסת, אם ראש הממשלה יראה נכונות ויעשה מאמץ להביא הסדר מדיני, אנחנו נתמוך בו. ואם לא, אני חושבת שמחנה השלום יצטרך לשקול להעמיד מועמד שיעשה כל מאמץ כדי שמדינת ישראל לא תידרדר וכדי שלא תהיה כאן מלחמה כוללת. תודה רבה.
אדוני היושב-ראש, אני חושבת - - -
אדוני היושב-ראש, נעשתה כאן אחת החרפות הגדולות שידעה - - -
תגן עלי, אדוני היושב-ראש?
אדוני היושב-ראש, חברי רותחים כרגע. מה שקרה כאן עכשיו זה מחטף של כמה מסיעות הבית. זאת חרפה. מה שאתם באים לעשות זה להנציח מצב שיש אזרחים סוג ב'. החיילים שמשרתים היום בצה"ל הם חיילים סוג ב', וכל מי שהיה שותף עכשיו להצעה שיושב-ראש הכנסת הקריא מנציח את המצב שיש מי שנהרג על כאלה שלא מוכנים אפילו להצביע על זה.
אנחנו דורשים הצבעה, כרגע. אנחנו רואים בהחלטת הממשלה, מבחינתנו זאת תהיה הצבעת אי-אמון בממשלה.
אדוני היושב-ראש, אני רוצה להוסיף, זאת תהיה הצבעת אי-אמון בממשלה - -
- - ובראש הממשלה. אני רוצה להדגיש, שאני מבקשת שהוא יבוא לפה וישמע את מה שקורה כאן. אדוני היושב-ראש, תדאג שראש הממשלה יבוא לפה. החרפה הזאת לא תחזור יותר.
אדוני היושב-ראש, חברי חברי הכנסת, אני רוצה להודות לכל הבית הזה, שתמך בהצעת החוק - הייתי אומרת התקדימית - שלראשונה מבחינה בין חולי נפש לבין אנשים שנפגעו בקרב, כשנשלחו לשם מטעמנו. הלומי קרב אינם חולי נפש. זו מהות ההצעה. אני רוצה להודות במיוחד ליושב-ראש ועדת העבודה, הרווחה והבריאות, חבר הכנסת דוד טל, ולכל מי שעמל ועסק בנושא הזה בוועדת העבודה והרווחה, ואני רוצה להודות גם לסגן שר הביטחון אפרים סנה, שתמך וסייע, ובעיקר לכל הבית הזה. תודה רבה.
אדוני היושב-ראש, חברי חברי הכנסת, אני רוצה להודות לכל הבית הזה, שתמך בהצעת החוק – הייתי אומרת התקדימית – שלראשונה מבחינה בין חולי נפש לבין אנשים שנפגעו בקרב, כשנשלחו לשם מטעמנו. הלומי קרב אינם חולי נפש. זו מהות ההצעה. אני רוצה להודות במיוחד ליושב-ראש ועדת העבודה, הרווחה והבריאות, חבר הכנסת דוד טל, ולכל מי שעמל ועסק בנושא הזה בוועדת העבודה והרווחה, ואני רוצה להודות גם לסגן שר הביטחון אפרים סנה, שתמך וסייע, ובעיקר לכל הבית הזה. תודה רבה.
אדוני היושב-ראש, אני רוצה להצטרף לברכות לרגל התפטרותו של חבר הכנסת נחום לנגנטל. לא אפרגן לו יותר מדי, אדוני היושב-ראש, כי זה עוד עלול להזיק לו במרכז המפד"ל, אבל אין יום מתאים יותר להתפטרות מאשר היום, אחרי שחבר הכנסת לנגנטל תמך בחוק ביבי. זה נראה לי המועד המתאים, ואנחנו מברכים אותך.
אדוני היושב-ראש, חברי חברי הכנסת, דווקא ביום כזה שאנחנו עסוקים בדברים שלכאורה עומדים ברומו של עולם, כמו פיזור הכנסת או חוק נתניהו, ביקשתי שהבית הזה יתייחס לגל הטרור שפקד את המדינה, ואני מתכוונת לכך שמתחילת השנה נרצחו 17 נשים על-ידי בעליהן.
אדוני היושב-ראש, גל טרור פקד את המדינה. 17 נשים נרצחו בידי בעליהן ובני זוגן. בוש והיכלם, חבר הכנסת זאבי, שאתה עושה דה-לגיטימציה לנושא רצח נשים במליאה הזאת. בוש והיכלם. יצא המרצע מהשק.
אדוני היושב-ראש, 17 נשים שנרצחו, אני חושבת שצריכות להביא אותנו למחשבה, שהטיפול המערכתי שהיה נהוג עד היום לא היה מספיק, ויש צורך בחשיבה מחודשת לא רק בהקצאות כספים. נכון עשה ראש הממשלה שנענה לבקשתו של שר העבודה והרווחה והקצה עכשיו 50 מיליון שקלים לטיפול בסוגיית האלימות כנגד נשים. למי שלא יודע, במדינת ישראל יש כ-200,000 נשים מוכות. יש רק 13 מקלטים ששוהות בהם בו-זמנית כ-150 נשים. יש צורך דחוף, אדוני היושב-ראש, להוציא את הגברים המכים מהבית. אבל עד שהדבר הזה יקרה, יש צורך לדאוג להבטחת הכנסה לנשים שבורחות למקלטים, לנשים שמחליטות לעשות את המאמץ ולברוח למקלטים. תודה.
גברתי היושבת-ראש, חברי חברי הכנסת, החוק המוצע כאן, המכונה גם חוק נתניהו, הוא חוק רע, הוא חוק אנטי-חוקתי והוא חוק שלא ראוי שהכנסת תחוקק. בא אזרח מודאג, כפי שהוא מכנה את עצמו, בעיני הוא נחשב אזרח מדאיג, וכנסת שלמה חוברת כדי לאפשר לו להתמודד על-ידי כך שמבזים את הכנסת, מבזים את שלטון החוק, מתנקשים בשלטון החוק. הולכים לשנות חוק-יסוד, על מנת לתפור אותו לפי מידותיו של ביבי נתניהו? בגלל איזו קוניוקטורה פוליטית מזדמנת, כי מישהו רוצה להתמודד עכשיו לראשות הממשלה? אני רוצה להזכיר לחברי הכנסת, שאותו חוק-יסוד גובש בזמנו, בין היתר, גם על-ידי ביבי נתניהו. וכשהוא לא מתאים לו אחרי כמה שנים, אז מכל סיעות הבית חוברים יחד כדי לתפור לו חוק, כדי שהוא יוכל להתמודד. אני רוצה להזכיר לכם במי מדובר. לא מדובר בעוד איזה אזרח שהחליט שהוא מתמודד, מדובר במי שהיה ראש ממשלה רע, מסוכן, שביזה את שלטון החוק, שהוריד אותו לשפל המדרגה. מי שניסה כאן לעשות את פרשת בר-און-חברון. כבר שכחנו במי מדובר? ובשביל האיש הזה אנחנו עומדים עכשיו לחוקק חוק מיוחד, כדי לאפשר לו להתמודד? בשביל האיש הזה אנחנו עומדים לשנות חוק-יסוד? איזו כנסת זו בכלל? מחר יציעו לשנות חוק על-פי מידותיו של מישהו אחר, וכל שני וחמישי הכנסת הזאת תתאים את עצמה לאדם זה או אחר, כי קוראים לו ביבי נתניהו. ביבי נתניהו היה ראש ממשלה רע, ופירטה את זה חברת הכנסת גוז'נסקי. אבל לא יכול להיות, שאדם שהתפטר, החליט שהוא נוסע - ובעיני זה לגיטימי שהוא התפטר והוא נסע ועיני אינה צרה בו - מבקש להיבחר בדרך הזאת. הוא רוצה להתמודד, יבוא כאחד האדם, ייבחר לכנסת ואחר כך יתמודד כפי שחבר כנסת יכול להתמודד בנסיבות כאלה. חברי הכנסת, אני מבקשת לומר מהדוכן, שאם החוק הזה יתקבל אני אעתור לבג"ץ, כדי לנסות ולמנוע את הביזיון הזה. תודה.
גברתי היושבת-ראש, בכל הכבוד למודי זנדברג, יושב-ראש סיעת שינוי, הוא בא לערער כאן על החלטות ועדת הכנסת. חבר הכנסת זנדברג, ציר שינוי-נתניהו לא יעבוד כאן עכשיו.
היתה החלטה של ועדת הכנסת בעניין הזה.
אדוני היושב-ראש, חברי חברי הכנסת, הצעת החוק המוצעת כאן בחקיקה חפוזה על-ידי חבר הכנסת כהן, אין לה מקום בכנסת מתוקנת. לא ייתכן שנושא שהוא בנפשה של המדינה הזאת יבוא בחקיקת בזק, כדי להסדיר בחקיקה חפוזה - אתה אומר לא לקרוא לזה השתמטות, אני אקרא לזה פטור גורף מגיוס תלמידי ישיבות כדי לשרת בצה"ל. אדוני היושב-ראש, אני בכלל לא מתלהבת מהחובה בגיוס, אני מתלהבת מהחובה בשירות. לא ייתכן שיהיה קהל שיוצא מהחובה הזאת, שלא ישרת, שלא יתרום למדינה. אדוני היושב-ראש, אם לא בגיוס לצה"ל, אז לפחות בשירות לאומי לקהילה, אפילו לקהילה שלו, אבל גם את זה חבר הכנסת כהן לא מציע. חבר הכנסת כהן מציע עכשיו פטור גורף בחקיקה חפוזה, להמשיך את המצב הקיים, ואין לזה מקום. סיעת מרצ תצביע נגד הצעת החוק הזאת. אני מקווה שחברינו בסיעת העבודה יצטרפו להצבעה שלנו נגד הצעת החוק הזאת, שאין לה מקום בכנסת מתוקנת. תודה.
אבל למה חבר הכנסת כץ מדבר עכשיו?
אדוני היושב-ראש, חברי חברי הכנסת, החוק המוצע כאן היום, המכונה חוק טל, הוא חוק רע. הוא חוק שבא לעגן בחקיקה חפוזה פטור גורף מגיוס של בחורי הישיבות לצה"ל. אני רוצה להזכיר לך, אדוני היושב-ראש, למה החוק הזה נולד, בגינו של מי הוא הגיע לעולם. החוק הזה נולד בעקבות בג"ץ שהגישו אמנון רובינשטיין וחיים אורון, ג'ומס, ממרצ. בג"ץ החליט להעביר את החוק הזה לכנסת. זה שהכנסת לא הצליחה להגיע להסכמה, זה אומר דורשני. זה אומר שהחוק הזה לא היה צריך לבוא לעולם. סיעת מרצ מתכוונת להצביע נגד החוק הרע הזה. בכלל, אנחנו סבורים, חבר הכנסת טיבי, שלא צריך לדבר על שוויון בגיוס. צריך לדבר על שוויון בשירות. שוויון בשירות, גם שירות אזרחי לטובת הקהילה. לכן החוק המוצע כאן הוא חוק רע. אנחנו נתנגד לו. אני לא יודעת, שמעתי את הדיבורים של חברי מסיעת שינוי. אני כבר ראיתי נבלות יותר גדולות שנעשו כאן, חברי, חברי הכנסת של שינוי. אבל כל אחד לסגנונו ולשיטתו. סיעת מרצ מתנגדת לחוק, כי הוא חוק רע, כי אין לו מקום, ואני מקווה שהכנסת תביע את התנגדותה.
גברתי היושבת-ראש, חברי חברי הכנסת - - -
חבר הכנסת לנגנטל, אני בטוחה שתתעניין בדברי. חברי חברי הכנסת, איזו מידה של עזות מצח נדרשת ממי שנפסל בזמנו על-ידי ועדת-כהן מלכהן כשר ביטחון לחשוב שהוא רוצה להיות עכשיו ראש ממשלה? מי שוועדת-כהן אמרה עליו, ואני מצטטת: - -
"- - תמוה הדבר ששר הביטחון לא שיתף כלל את ראש הממשלה בעניין ההחלטה של הכנסת הפלנגות למחנות". גברתי היושבת-ראש. איזו עזות מצח נדרשת ממי שבנה את ההתנחלויות, ממי שהצית את אינתיפאדת אל-אקצא, גרם לאינתיפאדה הנוכחית כשהוא עלה על הר-הבית, לחשוב שהוא רוצה להיות ראש ממשלה של כולם? אריאל שרון, שאמר על הערבים בישראל - ואני מצטטת - "יקרה לכם מה שקרה להוריכם ב-48'"; אותו אריאל שרון שאמר לגבי השלום: "אנחנו לא נאפשר הקמת מדינה פלסטינית", ו"אני לא אדבר עם ערפאת". ויש עוד הרבה ציטוטים לגבי אריאל שרון. אבל יש דבר אחד, גברתי היושבת-ראש, שלא יישכח ולא ייסלח, וככל שעוברות השנים גם הכאב לא מתעמעם. מי שהכניס אותנו לבוץ הלבנוני לפני 18 שנים, מי שבני בגין אמר עליו, "שרון הטעה את אבי", מי שבגינו דשדשנו בבוץ הזה כל כך הרבה שנים, וכל כך הרבה חיילים נהרגו - האיש הזה רוצה להיות ראש ממשלה. חברי חברי הכנסת, אני רוצה לקרוא בפניכם את מכתבו של יעקב גוטרמן, שנשלח אלי. יעקב גוטרמן הוא אביו של סמל ראשון רז גוטרמן, זיכרונו לברכה.
חבר הכנסת אדלשטיין, אני מציעה לך להקשיב היטב עכשיו, להקשיב היטב למכתבו של אב שכול, שהשנים לא עמעמו את הכאב שלו. "נחרדתי" - כותב יעקב גוטרמן - "כאשר תנועה פוליטית, מן המרכזיות בארץ, לא מצאה אדם להעמיד בראשה, זולת אריאל שרון. אני חרד שבעתיים נוכח חזיון התעתועים המריץ איש זה אל ראשות הממשלה. האיש, שביוני 1982 הטיל אלפי נערים ישראלים, חפים מחטא, אל תופת האש והמוות של מלחמת ההונאה הלאומנית בלבנון; האיש, שעט להצטלם על כתמי הדם השפוך של בני רז, ההרוג על פסגת הבופור - בטרם הודיעו לי על מותו. האיש שביטל במחי-יד את דיווחו החד-משמעי של קצין צעיר מסיירת גולני, שהודיע לו ולבגין, שנפלו שישה מחבריו. האיש הכוחני הזה, אשר זרע ביד גסה התנחלויות למכביר, כדי לשים לאל כל אפשרות לשלום ופיוס. האיש אשר הפרובוקציה הצינית שלו בהר-הבית זורעת עד היום הרס, דם ושכול - -"
"- - האיש חסר המצפון הזה, הנושא על מצחו אות קין של ועדת-כהן, רץ עתה אל ראשות הממשלה."
"המחשבה על כך מצמררת אותי ומזוויעה. כל עם נבון שמכבד את עצמו - - -"
"כל עם נבון", כותב האב השכול, "שמכבד את עצמו, היה מוקיע מנהיג אשר עולל לו טרגדיות פחותות מאלה, ומשלח היה אותו אל בית-הנכות של תולדותיו. "מתחתית השאול של השואה בפולין - -"
"- - נשאתי לכאן חלום של תקומה, אישי ולאומי, וחלומי נשזר בחלומם של יוצאי מרוקו ותוניס, עירק ומצרים, גרמניה ורומניה, וגלויות אין-ספור אחרות. חלומנו רוסק ברגל גסה בידי אריאל שרון ודומיו. כל פועלו ומעשיו של איש זה, שובל ארוך של שכול, יגון ודמעות נשרך אחריהם."
"אין לנו קיום, כבני-אדם וכעם, כי אם במציאות של שלום, שלום מיוחל, שיבוא מתוך התפייסות של פשרה, גם אם כואבת, אך אמיתית וכנה. דמותו המאיימת של אריאל שרון שוב מטילה צל קודר על אופק, שאך אור קלוש של תקווה החל מבצבץ בו."
"לו שמץ מצפון בלבו של אדם זה, מניח היה אותנו לנפשנו, לחיות בשלום את חיינו, לטוות את חוט תקוותנו, תקוות השלום למעננו, למען ילדינו ונכדינו, למען קיומה של מדינת ישראל." החתום על המכתב - "יעקב גוטרמן, אבא של סמל ראשון רז גוטרמן, שלא ישכח ולא יסלח - לעולם."
אדוני היושב-ראש, הבנים החטופים הם הבנים של כולנו, וזה אחד מהרגעים הנדירים שאני חושבת שכנסת ישראל מתאחדת מקיר לקיר בתביעה לעשות הכול כדי להחזיר את כל החטופים הביתה. אני פונה מכאן, אדוני היושב-ראש, לממשלת לבנון ולארגון ה"חיזבאללה", לעשות הכול כדי לאפשר לצלב-האדום ולארגוני זכויות האדם לבקר אצל החטופים, כדי שנשמע מהם אות חיים.
אדוני היושב-ראש, חברי חברי הכנסת, ביום הקשה הזה - - -
ביום הקשה של השכול התוגה מציפה אותי פעמיים: פעם אחת - כי אני רוצה לנצל את ההזדמנות ולהיפרד מעל הבמה מחברי הטוב - אם אני יכולה להגיע - חבר הכנסת עוזי ברעם, ופעם שנייה - כי אני צריכה להיפרד מחברי הטוב חבר הכנסת אלי גולדשמידט. שלום למשפחת גולדשמידט שיושבת כאן. אני מודה שאני נרגשת מאוד לעמוד כאן היום ולומר מילות פרידה. חבר הכנסת אלי גולדשמידט, הכרנו זה לא כבר, בקדנציה הזאת, ואני מרגישה שאנחנו חברים ותיקים, חברים טובים. יש כאן אנשים שהם חברים שלך שנים רבות, ואנשים משני עברי הדעה והדעת שמכירים אותך ומעריכים אותך. אני מודה שזה לא קל - ולא קל לי כי חבר הכנסת ויצמן שירי מפריע לי להיפרד ממך. אני מודה שזה לא קל לי, ואני יודעת שאני מדברת לא רק בשמי אלא גם בשם רבים אחרים מהבית הזה, שמביטים בהשתאות, בהערכה - מצדי לפחות, בהערכה רבה מאוד - כיצד קם אדם, מבכירי בניה של הכנסת הזאת, ועוזב בדעה צלולה, מרצון חופשי, מתוך הכרה וברירה חופשית. חבר הכנסת אלי גולדשמידט, אתה פורש, אתה עוזב לא כי לא נבחרת לכנסת בגלל רצון הבוחר, אלא אפשר לומר שאתה פורש למרות רצון הבוחר. אני יודעת כמה אנשים פנו אליך. אני יודעת כמה אנשים פנו אלי - אנשים שאתה מכיר ואנשים שלא מכירים אותך, אבל כל כך מוקירים אותך. אנשים שאמרו לי: אולי תשכנעי אותו, אולי תגידי לו. האנשים האלה מוקירים את פעילותך רבת השנים, את האינטגריטי שלך, את הסגנון שלך, את נועם הליכותיך, והדבר הזה עובר כחוט השני מהיום שנבחרת בו לכנסת לפני כעשר שנים, דרך התפקידים הבכירים ששימשת בהם, כיושב-ראש האופוזיציה, ובתפקידך החשוב הנוכחי כיושב-ראש ועדת הכספים, ואין ספק שהיית מתמנה לשר בכיר. ואתה קם, בצעד שהפתיע רבים, אפילו את הציניקנים שבינינו. הציניקנים שבינינו מחו דמעה כאשר שמעו אותך מסביר בכאב את הסיבות שהביאו לפרישתך. חבר הכנסת אלי גולדשמידט, אתה מציב סטנדרדים אחרים בפוליטיקה הישראלית, סטנדרדים אחרים לבית הזה. הבית הזה היה צריך לשמור על טובי בניו, ואתה, אלי גולדשמידט, מטובי בניו. אני מודה, שכאשר חשבתי מה לומר, וחשבתי על זה הרבה, מצאתי לנכון, ברשותכם, חברי חברי הכנסת, לקרוא קטע משיר שמבטא נכון ויפה, לטעמי כמובן, את העובדה שתמיד היית מחויב לא רק למטרה אלא גם לדרך. בכלל, כל כך הרבה מדסקסים לאחרונה את נושא הדרך: האם הדרך נכשלה, או שמא לא היתה זו הדרך. לגביך אני יכולה לומר בוודאות מוחלטת, כי כפי שאני הכרתי אותך, המטרה לא קידשה אצלך את האמצעים. אנשים לא היו רק אבני דרך בשבילך, אלא תמיד-תמיד עולם מלא שמתחשבים בו. אנשים מצאו אצלך אוזן קשבת. אני יודעת, שרבים מחברי הכנסת שיושבים פה, מצאו אצלך סימפתיה ואוזן קשבת, חברים מכל קצות הבית הזה. אני מאחלת לך, אלי, חברי, שתמשיך בדרכך החדשה, וגם בדרכך החדשה - לראות את המטרה כמגדלור וגם ללכת אליה, כפי שהלכת עד עכשיו בדרך הנכונה. חברי חברי הכנסת, בחרתי לקרוא קטע מתוך "איתקה" של המשורר קוופיס, בתרגומו של יורם ברונובסקי. זהו שיר שעושה שימוש באודיסיאה כמטאפורה לדרך בחיים, אותה דרך שכולנו מדברים עליה, אותה דרך שמדברת אל כולם. אודיסיאוס חוזר הביתה לאיתקה. אלי, היעד שלך הוא איתקה; אל תמהר להגיע, עדיף שתמצה את הדרך: "וכל הזמן חשוב על איתקה, כי ייעודך הוא להגיע שמה, אך אל לך להחיש את מסעך, מוטב שיימשך שנים רבות. שתגיע אל האי שלך זקן, עשיר בכל מה שרכשת בדרך. אל תצפה שאיתקה תעניק לך עושר, איתקה העניקה לך מסע יפה. אלמלא היא, לא היית כלל יוצא לדרך. יותר מזה היא לא תוכל לתת. והיה כי תמצאנה ענייה - לא רימתה אותך איתקה. וכאשר תשוב, ואתה חכם, רב ניסיון, תוכל אז להבין מה הן איתקות אלה." אתה תחסר לי בכנסת, אלי גולדשמידט.
אדוני היושב-ראש, חברי חברי הכנסת, הדרך להילחם באונס כתופעה חברתית, תופעה שמזמן חצתה את רף הברבריות, תופעה שמפלס האלימות בה מזמן חצה מדרגה, הדרך להילחם בה, כשאנחנו כל כך חסרי אונים, היא על-ידי שבירת קשר השתיקה וקיום הדיון הציבורי. הדיון הציבורי אינו יכול לבוא באמצעות קלטת מזעזעת בטלוויזיה, שבאופן גס, פולשני, ברוטלי ודוחה הראתה כיצד אשה נאנסת פעמיים - כיצד האשה הפכה לקורבן כפול, פעם אחת של האנס ופעם אחת של המערכת התקשורתית שבחרה להקרין את תמונת האונס, ועל-ידי כך, ניתן לומר, אולי בדרך עקיפה, שלא לומר בדרך ישירה, גיבתה את מעשה האונס, אף שאני יודעת שלא זו היתה הכוונה. חברי חברי הכנסת, שגתה, לדעתי, רשות השידור, בשידור הקלטת. יש לחתור, כדי להילחם בתופעות כאלה, תחת הסדר הקיים, שעדיין סבור ששידור מראות אונס יש בו מעין אפקט הרתעתי. נהפוך הוא, חברי חברי הכנסת. השידור שותף להבניה חברתית ותרבותית שמקפלת לתוכה נורמות וסטריאוטיפים שלפיהם גופה של האשה מותר - מותר פעמיים, פעם במעשה האונס ופעם במעשה ההקרנה. צריך להילחם במעשה האונס, בתופעה הקשה הזאת, על-ידי שבירת קשר השתיקה וקיום הדיון הציבורי, אבל חבל שהדיון הציבורי מתקיים מייד בעקבות מעשה חסר רגישות. חשוב לא רק לדבר על האונס שנעשה, אלא גם על הסיבות לאונס. חברי חברי הכנסת, הקלטת המזעזעת הטיחה בפנינו את מה שידענו זה כבר, שדי בטוח לאנוס נשים, כי נשים חסרות כוח מבחינה חברתית, מבחינה פוליטית ומבחינה כלכלית, ביחס לגברים. והנחיתות הזאת של הנשים מביאה לשתיקה, והשתיקה היא חלק בלתי נפרד מהסיבות שמביאות לאונס. השתיקה היא תגובה שמגוננת מפני פגיעה נוספת, הפעם - פגיעה מפני חברה שמעודדת ומאפשרת אונס. היא מאפשרת אונס בכל האמצעים העומדים לרשותה - החל מפסקי-דין כלפי אנסים וכלה בטיפול בנאנסות. נשים שנאנסות צריכות לעבור דרך חתחתים. אנחנו יודעים שהן צריכות ללכת למשטרה ולבתי-חולים, וכל מה שעובר עליהן. ולכן הן שותקות, ולכן הן ממעטות לדווח. מיעוט הדיווחים אינו באשמת הנשים ששותקות. מיעוט הדיווחים נובע מהתעלמות החברה מהתנאים שיוצרים אונס ומיחס הרשויות. אבל במקרה שלפנינו, כאשר נאנסת מחליטה לא לשתוק, כמו שראינו הפעם, ובחרה בצעד אמיץ - היא בחרה לדבר, היא מקבלת את הדיווח כבומרנג. היא נאלצה לצפות במעשה האונס בטלוויזיה קבל עם, אף שטושטשו פניה. אדוני היושב-ראש, חברי חברי הכנסת, אני סבורה, שמהמופקדים בתקשורת נדרשת מידה של רגישות, תבונה והבנה, שהשידור לא היה בבחינת מעשה שאמור להרתיע. השידור לא היה רק ביזוי כבודה של האשה, אלא מסר מסוכן, שקל לאנוס נשים, ואת זה צריך לעצור, ומייד.
מה עניין שמיטה להר-סיני?
אדוני היושב-ראש, ועדת החקירה שבודקת את הרג 13 האזרחים הערבים - אני לא יודעת אם הוועדה הזאת, אולי ועדת חקירה אחרת, תצטרך לבדוק את ההסתה הבלתי-פוסקת שנשמעת גם במשכן הכנסת הזה על-ידי חברי כנסת, בראשם גדעון עזרא, באופן קבוע נגד חברי הכנסת הערבים - - -
לא יכול להיות שבדמוקרטיה - - -
לא יכול להיות שבפרלמנט, בדמוקרטיה מתוקנת, יופיע חבר כנסת ויאשים חברי כנסת אחרים שהם רוצים להפיל את המדינה. איזה מין דבר זה. איך אתה, אדוני היושב-ראש, לא הגבת על זה? זאת הסתה מתמשכת, שהביאה בסופו של דבר לפרץ של רגשות שאי-אפשר לעמוד בהם, וצריך חבר הכנסת גדעון עזרא לעלות על הדוכן ולחזור בו לפרוטוקול מסוג כזה של הסתה.
אדוני היושב-ראש, ועדת החקירה שבודקת את הרג 13 האזרחים הערבים – אני לא יודעת אם הוועדה הזאת, אולי ועדת חקירה אחרת, תצטרך לבדוק את ההסתה הבלתי-פוסקת שנשמעת גם במשכן הכנסת הזה על-ידי חברי כנסת, בראשם גדעון עזרא, באופן קבוע נגד חברי הכנסת הערבים – – –
לא יכול להיות שבדמוקרטיה – – –
לא יכול להיות שבפרלמנט, בדמוקרטיה מתוקנת, יופיע חבר כנסת ויאשים חברי כנסת אחרים שהם רוצים להפיל את המדינה. איזה מין דבר זה. איך אתה, אדוני היושב-ראש, לא הגבת על זה? זאת הסתה מתמשכת, שהביאה בסופו של דבר לפרץ של רגשות שאי-אפשר לעמוד בהם, וצריך חבר הכנסת גדעון עזרא לעלות על הדוכן ולחזור בו לפרוטוקול מסוג כזה של הסתה.
כל כך רציתי כבר לענות לחבר הכנסת הנדל.
אדוני היושב-ראש, דעתי הפוליטית בעניין פינוי התנחלויות ידועה, בעניין פינוי גוש-קטיף ידועה. אני רוצה להגיד משהו שלא נובע כרגע מעמדתי הפוליטית הצרופה אלא דווקא מתוך איזו מחשבה על ביטחונם - אני מדברת כרגע על אנשי נצרים. בשבועות האחרונים או בשבועיים האחרונים אנחנו עדים לירי מרגמות על נצרים. זה מצב בלתי נסבל. אני רוצה לומר לחבר הכנסת הנדל, אני מתנגדת לישיבה של המתנחלים בגוש-קטיף, אני מתנגדת לישיבה של המתנחלים בנצרים ובכפר-דרום. אני חושבת שצריך היה לפנות אותם כבר מזמן. הם תקועים בגרון של עזה, לא לבלוע, לא להקיא. אבל יש כאן סיטואציה מטורפת. 51 משפחות, שכדי להגיע ליישוב צריכות לנסוע באוטובוס ממוגן, מכונית לפנים ומכונית מאחור. גדודים שלמים ופלוגות שלמות של חיילים נמצאים שם. יותר מתשעה חיילים נהרגו שם בימים - - -
חבר הכנסת הנדל, זה שתגיד שבע פעמים שרוקדים פה על הדם לא יחזק את הטיעון שלך. אדוני היושב-ראש, אני אומרת, שמתוך דאגה לשלומם וביטחונם של המתנחלים - - -
אדוני היושב-ראש, אני חושבת, שבנסיבות האלה חובה על הדרג הצבאי להמליץ לדרג המדיני לפנות את נצרים ואת כפר-דרום, ומייד.
במקרה של בג"ץ רמי דותן - - -
חבר הכנסת גפני עשה "צימעס" אחד גדול.
לא. אדוני היושב-ראש, חברי חברי הכנסת, אני רוצה להזכיר לכם, שיורם שקולניק רצח בדם קר ערבי כפות. בני אלון קרא לו מחבל. רצח בדם קר, לקח את החוק לידיו. יורם שקולניק הוא לא במקום בית-משפט, הוא לא במקום גורמי אכיפת החוק. ערבי כפות ששכב כשפניו אל הרצפה, בדם קר, הוא לא אחראי - - -
אמרתי, הוא בא לעשות פעולה. יכול להיות שהוא לא הספיק, יכול להיות שזה מזלנו שהוא לא הספיק. שכב על הרצפה כפות בידיו וברגליו, בדם קר ירה בו צרור. אף אחד לא נתן לו את הרשות לעשות את זה. הוא נשפט למאסר עולם. הנשיא ויצמן, אתה אמרת, חשבתי שהנשיא שוקל שיקולים ענייניים כשהוא בא לקצוב. הנשיא ויצמן, משיקולים פוליטיים נטו, קצב את עונשו פעמיים. ועדת השחרורים, שאליה ארצה להתייחס, חבר הכנסת גפני, שאני מקווה שהוא יישאר באולם - - -
ועדת השחרורים החליטה לשחררו אחרי שבע שנות מאסר. אדוני היושב-ראש, אני רוצה להזכיר לבית הזה, שאני הגשתי את העתירה הראשונה לבג"ץ בנושא הזה. העתירה השנייה הוגשה על-ידי הוועד נגד עינויים. בעתירה שהוגשה על-ידי בחודש מאי פסקו שופטי בג"ץ, שהחלטת ועדת השחרורים היתה שגויה. בבג"ץ האחרון, בשבוע שעבר קבעו השופטים, שיורם שקולניק ישוחרר. אני מודה שקשה מאוד ליישב את הסתירה בין שתי החלטות בג"ץ. אני חייבת להגיד, שיש לי יחס אמביוולנטי בנוגע לפסיקת בג"ץ. מצד אחד אני מצירה על שהרוב בבית-המשפט העליון נתן גושפנקה לזילות חיי אדם במקרה של מוסא אבו-סבאח, ואני אומרת לך, חבר הכנסת אלון, שיש כאן שדר מסוכן, שיש מי שדמו סמוק יותר, שדם של ערבי זול יותר מדמו של יהודי.
אני אתייחס לזה, ויכול להיות שתנוח דעתך. שב.
אדוני היושב-ראש, נאמנים עלי דבריו של חבר הכנסת פריצקי קודם. יש הבדל בין ביקורת מנומסת, שמעלה תהיות לגבי שיקול דעת, לבין מה שנהוג לעשות בבית הזה זה זמן רב, לתקוף שופטים לגופם ולא לגוף העניין, אבל אני שמה את זה במאמר מוסגר. אני אומרת, שהחלטת בג"ץ - - -
לא דיברתי עליך. תיכף אגיע אליך.
תיכף אגיע אליך. חכה, לאט לאט. עכשיו אני עם בני אלון. אני רוצה לומר, אדוני היושב-ראש, שהשדר של שחרורו של יורם שקולניק הוא מסוכן, כי הוא בא לומר, שרצח ערבי אינו מעשה כה נפשע ונתעב, שכן אפשר לרצוח ערבי ולצאת אחרי שבע שנות מאסר. אני חייבת להודות, שטוב לפחות שדעת המיעוט הצילה את כבוד המשפט הישראלי, אבל מה שווה דעת המיעוט כשקולה לא נשמע? אני מודה שזו נחמה קטנה.
רגע אחד, לו גמרת לשמוע אותי, אז אולי לא היית קופץ. אדוני היושב-ראש, יש גם צד חיובי בהחלטת בג"ץ, ויכול להיות, חבר הכנסת ריבלין, שלו שמעת את דברי אלה אולי לא היית קופץ כל כך מהר. הצד החיובי הוא, שבג"ץ קיבל את הטענה - וזה לחבר הכנסת גפני - שמעתה ועדת השחרורים תצטרך לשקול גם שיקולים ערכיים של חומרת העבירה, של נסיבות ביצוע העבירה ופגיעה בקדושת החיים; מה שנקרא, חבר הכנסת גפני, שיקולים של אינטרס הציבור, שיקולים של הרתעה, שהם שיקולים חשובים. כי מה זה אומר? מעכשיו ועדת השחרורים לא תהיה עוד חותמת גומי שבודקת רק התנהגות טובה ומסוכנות לעתיד; וזה הדבר החשוב בהחלטת בג"ץ. לכן כשאמרתי שאני אמביוולנטית ביחס לפסיקת בג"ץ, הצגתי את הטוב שבה והצגתי את הרע שבה. אמר השופט ברק - ופה אני עונה לך על השאלה שלך. אמר השופט ברק: לא נכון יהיה לבחון את הסוגיה הערכית, את הסוגיה המוסרית בקביעת הנורמות עכשיו דווקא במקרה של יורם שקולניק, כי המסכן הזה כבר ישב שבע שנים, ואני לא רוצה לפסוק הלכה לגביו. אני אומרת לך בתור מי שעתר לבג"ץ, שיש בזה היגיון, אף שאני לא מקבלת את העובדה שזול לרצוח ערבי ולשבת שבע שנים. חבר הכנסת גפני, בפסיקת בג"ץ במקרה של רמי דותן היתה הלכה לגבי רמי דותן, שאמרו שגם שיקולים ערכיים, נורמטיביים, מוסריים הם שיקולים רלוונטיים. אבל כאשר מדובר בכסף, כנראה שוקלים, וכשמדובר בחייו של ערבי - נו, אז אפשר לשחרר. אני רוצה להעלות עוד נקודה אחת, ברשותך, אדוני היושב-ראש. מה מטריד אותי בהחלטה של בג"ץ ומה מטריד אותי בעניין שחרורו של יורם שקולניק? זו הסמכות שבעצם ניתנת כרגע לוועדת השחרורים ומידת עירנותם של חברי ועדת השחרורים, וכבר ראינו את העירנות שלהם במקרה של שקולניק. מה תהיה עכשיו מידת עירנותם, אחרי שהכנסת קיבלה את חוק דרעי, אחרי שהשופט - - -
אדוני היושב-ראש, תן לי להסביר את הקשר. ברגע שהשופט חשין אמר שהחלטתה של ועדת השחרורים בעניין שקולניק לקתה באטימות מוסרית, אני שואלת, אחרי שאפשרנו לוועדת השחרורים בחוק דרעי - -
- - לקצוב מחצית מעונשי המאסר של אסירים, האם יהיו להם התבונה ושיקול הדעת לפסוק בעניינים הרבה יותר רגישים, אחרי שהצפנו את מדינת ישראל בפושעים מהרחוב? תודה רבה.
אדוני היושב-ראש, אני יכולה לענות?
אני קלטתי שאני באופוזיציה, לא קלטתי שאתה בקואליציה. אני לא רוצה שאתה תהיה בקואליציה.
אדוני היושב-ראש, אני בעצם באה לבקש ממליאת הכנסת להצביע שוב על הקמתה של ועדת חקירה פרלמנטרית. כזכור, הכנסת אישרה הקמתה של ועדה כזאת, אך בגלל טעות טכנית אנחנו פספסנו בארבעה ימים את המועד לחידוש הוועדה. לפי התקנון החדש של הכנסת לגבי ועדות חקירה, מליאת הכנסת צריכה לאשר להעביר את הנושא לוועדת הכנסת. אני רוצה לעדכן אתכם שהשר לביטחון פנים הודיע לי שהוא תומך בחידוש הוועדה. אני מודה לחברי הכנסת.
אדוני היושב-ראש, חברי חברי הכנסת, התכוונתי לנמק למה אנחנו צריכים לתמוך בהצעות החוק שבאות לבטל את החוק המושחת והמשחית שהתקבל כאן לפני כמה שבועות, חוק שיהפוך את מדינת ישראל לגן-עדן של פושעים. אדוני היושב-ראש, אני לא יכולה לעבור לסדר-היום כשבכנסת הזאת ננקטת בריונות, וראינו עכשיו דוגמה חיה. על הדוכן כאן עומד חבר הכנסת נסים זאב, ומעז לומר לרן כהן שהוא הקוזק הנגזל? איך אתה מעז בכלל? אתם שותפים להעברתו של חוק שאין לו תקדים במדינה מתוקנת.
חוק שבא כדי לשחרר, רטרואקטיבית, מישהו אחד מסוים, ואתם מעזים לקרוא לזה חוק לשחרור אסירים?
אדוני היושב-ראש, חברי הכנסת של ש"ס מנהלים קרב מאסף, וכשמנהלים קרב מאסף הכול כשר, אז אפשר לתקוף את חבר הכנסת רן כהן. איזו עזות מצח, חבר הכנסת נסים זאב.
איזו עזות מצח לעמוד כאן על הדוכן ולהסיט את הנושא, במקום לדבר על החוק המושחת הזה. חוק מושחת, חוק משחית.
עדיף שתשתוק, חבר הכנסת זאב. אדוני היושב-ראש, אני חשבתי, שענישה מטרתה להרתיע. אנחנו מענישים, כי אנחנו רוצים לשדר איזה שדר גם לקורבן. ומה בא החוק הזה לומר? לעשות את הענישה פלסתר? לקצר במחצית את תקופת המאסר? על מי להטיל את שיקול הדעת, על ועדת השחרורים? ראינו איזה שיקול דעת היה לוועדת השחרורים במקרה של שקולניק. זאת ועדת השחרורים שתשקול שיקולים ערכיים, שיקולים של אינטרסים של טובת הציבור? זה מה שאתם רוצים לעשות? הלכתם לכופף את ספר החוקים במדינת ישראל בגלל איש אחד בלבד, ואתה מעז לעמוד כאן על הבמה ולהטיף מוסר לחבר הכנסת כהן? איזו עזות מצח. לא יעזור לכם, הכנסת הזאת לא תיכנע לבריונות שלכם. החוקים שיבואו כאן להצבעה היום יבטלו את ההצבעה על החוק המביש והמחפיר שעבר כאן. לא יעזור לכם.
חבר הכנסת מקסים לוי, אתה צודק שזה דבר נורא, ולכן צריך לפנות אותם משם.
עד היום נשים נרצחו וגברים לא.
מה זה "הגזמה"? תראה כמה נשים נרצחו. איפה ההגזמה בדיוק? אפשר היה למנוע הרבה מהרציחות.
עד היום נשים נרצחו וגברים לא.
מה זה "הגזמה"? תראה כמה נשים נרצחו. איפה ההגזמה בדיוק? אפשר היה למנוע הרבה מהרציחות.
אדוני היושב-ראש, ההחלטה הראשונה החשובה של ראש ממשלת ישראל היתה להטיל כתר, מצור, סגר על הכפרים, על היישובים הפלסטיניים. אני מדברת בעיקר על המצור על רמאללה, על הניתוק של רמאללה והכפרים מהסביבה, על חוסר היכולת לקנות מזון, לקנות ציוד רפואי, להגיע, לחזור, ללכת. מתרצים את זה, אני מניחה שחלק מהתירוץ הזה גם נכון, כדי למנוע פיגועים, וכולנו רוצים שיימנעו פיגועים. האם יכול להיות, שמדינת ישראל, במה שנקרא צורכי ביטחון, עושה זאת על גבם של מאות אלפי אנשים שנתונים לשליטתה, שנתונים למרותה, על-ידי כך שהיא מונעת מהם מעבר, אפשרות לחיים נורמליים? איך אנחנו יכולים לקחת על עצמנו את הענישה הקולקטיבית הזאת? אם זו ההחלטה הראשונה של ראש ממשלת ישראל, לפי דעתי מי שנכנס אתו לקואליציה הוא בצרות.
חבר הכנסת גפני, אתה צודק. אנחנו רוצים להצביע אתך ובעדך.
גברתי היושבת-ראש, אנחנו מבקשים לראות בהצבעה הזאת הצבעת אי-אמון. זה חוק מחפיר מבחינתנו.
גברתי היושבת-ראש, אנחנו מבקשים לראות בהצבעה הזאת הצבעת אי-אמון. זה חוק מחפיר מבחינתנו.
אדוני היושב-ראש, אני רוצה למחות על ההחלטה הזאת, והתייחסת אליה. ביציע האורחים יושבים הלומי קרב, אנשים שנפגעו מהלם קרב, שבאו במיוחד לשמוע את השאילתא. כולנו מסדרים סדר-יום. זה לא יכול להיות שהשר איננו; יענה השר המתאם.
שיעביר את התשובה לשר המתאם. אני לא צריכה לחכות שעתיים או שלוש שעות לתשובה של שר הביטחון.
אני בעד הכרזה על הפסקה. יבוא השר המתאם ויענה.
אדוני היושב-ראש, אין שר באולם. אני מציעה שלא להמשיך את הדיון עד שיהיה שר באולם. ממשלה עם 30 שרים, אין שר אחד באולם?
אדוני היושב-ראש, ראשית אני רוצה לברך את שר הביטחון עם כניסתו לתפקידו. אני רוצה לשאול על התחקיר שפורסם ב"ידיעות אחרונות", שלפיו משרד הביטחון טיפל בהלומי הקרב בזריקות אמת. רצוני לשאול: 1. האם קיים רישום ומעקב של האנשים שטופלו בזריקת הפנטטול, ואם כן - באילו מספרים מדובר? 2. האם כל האנשים שטופלו מקבלים טיפול נפשי וסיוע כספי? 3. אילו לקחים הופקו, אם בכלל, ומה ייעשה בעניין?
אדוני השר, האם אתה תוחם את משרד הביטחון בלוח זמנים? כשעושים מחקר, אפשר לחכות שנה-שנתיים. האם לוח הזמנים יהיה מאוד מוגבל ומאוד ברור, כדי שנדע מתי תהיינה מסקנות המיפוי האלה ובכמה אנשים מדובר? אני חייבת להודות שזה די מדהים שאין רישום על אנשים שטופלו בזריקות אמת, אין רישום מי האנשים האלה. אז איך יודעים איך לטפל בהם? אני חייבת להודות שהתשובה הזאת מדהימה, אבל מה שיותר חשוב לי - אני לא הולכת לעשות חשבון על העבר - הוא העתיד: מתי אנחנו נדע מי, כמה ולמה?
אדוני היושב-ראש, חבר הכנסת טיבי רצה לברך ויצא מקלל. אני רוצה להצטרף לדבריו של חבר הכנסת טיבי, ובגלל זה ביקשתי לדבר, ולברך את חבר הכנסת לנגנטל על היוזמה הברוכה. אני חושבת שחשוב מאוד שכנסת ישראל תייחד לכך דיון. לצערי, המליאה קצת ריקה, וגם כולנו קצת התמהמהנו מפני שזו שעה שבה מתקיימות ישיבות סיעה. אני חושבת שמן הראוי שכנסת ישראל תייחד דיון לנושא כל כך חשוב של מניעת זיופים - איך מונעים את כל המרקחה החדשה הזו, של חלופות לדברים שצריך לקנות אותם בדרך המלך. יישר כוח לחבר הכנסת לנגנטל. אנחנו, סיעת מרצ, איננו מתנים את זה בנושא הבעלות על הקרקע, אף שגם לנו יש עמדה בנושא.
אדוני היושב-ראש, חברי חברי הכנסת, אני רוצה בראשית דברי להצטער על ההרג הנורא, על מותו של אזרח ישראלי בפיגוע הנורא. אני חושבת, אדוני היושב-ראש, שהגיע הזמן לשים קץ למעגל הדמים הזה, למעגל האיבה, שתובע עוד ועוד הרוגים יהודים ופלסטינים, יהודים וערבים, וצריך לעצור את זה. לכן אני נדהמת כל פעם מחדש כשאני שומעת את עמדת הממשלה כפי שהציג אותה עכשיו השר דני נוה. אני שומעת את המסר הזה: אנחנו רוצים לחזור לשולחן המשא-ומתן, אנחנו רוצים לדבר עם הפלסטינים, רק אנחנו לא נעשה את זה תחת אש. ואני שואלת, ריבונו של עולם, איך עוצרים את האש אם לא חוזרים לשולחן המשא-ומתן? איך מביאים להפסקת מעגל האיבה? אז יש הצעה חכמה, נבונה, הומנית, מוסרית, שמציע אותה חזור והצע חבר הכנסת הנדל: הורגים אותם.
אל תענה לי, חבר הכנסת הנדל. את הרעיונות האלה כבר שמענו מזמן. את העצות האלה - - -
את העצות האלה של "תנו לצה"ל לנצח", "תנו לאופציה הצבאית, הכוחנית, לנצח", את העצות האלה כבר ניסינו.
אדוני היושב-ראש, את האופציה הצבאית הזאת ניסינו כל כך הרבה שנים.
האופציה הזאת לא הובילה אותנו לשום מקום ולא תוביל אותנו לשום מקום. כי גם אם ייהרגו עוד אלפים, יצטרכו לחזור לאותה נקודת מוצא ולהתחיל בדיוק מאותו מקום, כי איזה שדר משדר עכשיו ראש הממשלה, ראש ממשלת האחדות, כפי שקרא לה השר דני נוה? מדובר באחדות ובשדר. איזה שדר הוא משדר עכשיו בביקורו בוושינגטון? מה הוא הולך לספר לאמריקנים? מה הוא הולך לספר למדינת ישראל? איזה פתרון קסם, איזה שפן הוא הולך לשלוף? יחזרו לאותה נקודה, ואין דרך אחרת זולת הפשרה; פשרה קוראים לזה. ומי שהולך להשלות את העם שהוא יעשה הסכמי ביניים מתמשכים, הוא קורא לזה, טיפין-טיפין, יחזירו פה, דונם פה ודונם שם - -
- - משלה את העם. הדבר הראשון שיחזירו, חבר הכנסת הנדל, תושב גוש-קטיף, יהיה גוש-קטיף, על אפך ועל חמתך.
חבר הכנסת הנדל, תרצה או לא תרצה, כפר-דרום - -
- - נצרים ומורג הם בתוכנית של ראש הממשלה.
אדוני היושב-ראש, היום פורסמה בעיתון "הארץ" בהבלטה ידיעה שאומרת, שראש הממשלה אריאל שרון מתכוון לפנות את שלושת היישובים שנקבתי בשמותיהם. מה זה מתכוון, אדוני היושב-ראש? אם הוא ראש ממשלה אחראי, הוא חייב לפנות את היישובים האלה, שתקועים בגרונה של עזה - לא לבלוע, לא להקיא - כמו עצם בגרון.
האנשים האלה נמצאים בסכנה, האנשים האלה חשופים לסכנה כי יורים עליהם במרגמות, וזה לא ייתכן שיורים עליהם במרגמות והם חושפים את חיילי צה"ל לסכנה.
חבר הכנסת קליינר, אומנם גם אתה באופוזיציה, אבל תרשה לאופוזיציה הראשית, הגדולה, להביע את דעתה. אחר כך נשמע גם אותך.
אדוני היושב-ראש, מי שלא אומר לעם את האמת, מי שלא אומר שיצטרכו לפנות יישובים, מסמא את עיני הציבור. מי שנוסע לוושינגטון מסמא את עיני הציבור. מי שנוסע לוושינגטון ומפריח מסרים כאן בארץ, שולח בלון ניסוי לגבי שלוש ההתנחלויות האלה, מסמא את עיני הציבור. לא צריך לומר: אני שוקל לפנות את היישובים האלה. צריך לפנות את היישובים האלה. חבר הכנסת הנדל, לדעתי - - -
לא לסיום, אדוני היושב-ראש, אתה צריך לתת לי זמן פציעות. יש מה שנקרא זמן פציעות, אדוני היושב-ראש.
אדוני היושב-ראש, לא הצלחתי להגיד משפט אחד שלם ללא הפרעה.
אדוני היושב-ראש, מי שבא לכנסת ישראל ומדבר בשם אותה אחדות מזויפת ומדבר בשם אותן ססמאות שאבד עליהן כלח - "אנחנו נמשיך", "אנחנו נשלוט" - ובמקביל מטיל כתר וסגר ועוצר ומנתק אוכלוסייה שלמה - - -
אדוני היושב-ראש, בכנסת יושבים אנשים שמחפשים אופציה כוחנית-צבאית. הצד הזה, הנדל ואלון, וקליינר כבר אמרנו? זה לא יעזור לכם.
זה לא ייתכן, חבר הכנסת הנדל. זה לא הגיוני.
אני קוראת לחבר הכנסת הנדל לחזור בו מהמלים גיס חמישי.
אדוני היושב-ראש, אני רוצה להודות לך. אני רוצה לתהות בקול רם, האם חבר הכנסת הנדל, שהוא ראש ועדת הקליטה של הכנסת, הוא גם נציגה של הממשלה במליאה הזאת. האם הוא מוסמך לדבר בשם הממשלה? ראש הממשלה, אני מבינה, נמצא בסיור מאוד מאוד חשוב בחו"ל - - -
ראש הממשלה טרח לחזור ליושב-ראש ועדת הקליטה של הכנסת כדי להזים את מה שהתפרסם אתמול בעיתון "הארץ", שהוא עומד לפנות את נצרים, את כפר-דרום ואת מורג? אם ראש הממשלה טרח לחזור לחבר הכנסת הנדל כדי לסבר את אוזנה של הכנסת שלא יהיה כדבר הזה, לא יפנו את שלושת היישובים האלה, עכשיו אני בטוחה שכך יקרה, אדוני היושב-ראש. ראש הממשלה מבין שחייבים לפנות את היישובים שתקועים בגרונה של עזה כמו עצם, לא לבלוע, לא להקיא. צריך לפנות אותם.
אדוני היושב-ראש, חברי חברי הכנסת, אני רוצה להצטרף לברכות לשלושת סגני השרים החדשים. זו ממשלה מקיר לקיר כמעט, הייתי אומרת. אדוני היושב-ראש, אתמול נרצח אסף הרשקוביץ. לפני שלושה חודשים נרצח אביו אריה הרשקוביץ מעופרה בפיגוע ירי נורא - משפחה שלמה - והמציאות הזאת של ירי ופיגועים הפכה כמעט לשגרת חיים, שגרת חיים בלתי נסבלת. מאז תחילת האינתיפאדה, בספטמבר האחרון - האינתיפאדה השנייה - אנחנו מוצאים את עצמנו יורים ונרצחים, ואז ממשלת ישראל מגיבה ויורה ופוגעת ונכנסת לשטחי ונאלצת לצאת משטחי A ומטילה כתרים ומטילה סגרים. באיזו מציאות דמים אנחנו נמצאים, שמשפחה שלמה צריכה להיפגע בצורה כל כך קשה, שאנשים נפגעים, אוכלוסייה אזרחית נפגעת. צריך לעצור את מעגל האיבה הזה וצריך לעצור את מעגל הדמים הזה. וכדי לעצור את מעגל הדמים הזה, אדוני היושב-ראש, צריך לדבר. חייבים לדבר. והפרטנר שאתו צריך לדבר הוא יושב-ראש הרשות הפלסטינית יאסר ערפאת, ואתו צריך לדבר, אדוני היושב-ראש. ואת הדבר הזה הבין גם ראש הממשלה, שבמשך חודשים חזר על המנטרה המטופשת הזאת, שלא מדברים כל עוד יש אש, כל עוד לא נפסקת האש. אני חשבתי שכדי לעצור את האש, שכדי להפסיק את מעגל הדמים הזה, צריך לדבר - - -
צריך לדבר. אדוני השר, תתרגל לזה שאתה שר.
אדוני היושב-ראש, אפילו רובי ריבלין, בממשלה שהוא יושב, מבין, שכשראש הממשלה שולח בשליחות לא נכונה את בנו עמרי שרון ליאסר ערפאת, הוא שולח אותו כי צריך לדבר. וכשהוא שולח את שמעון פרס - ואני מאוד לא אוהבת את השליחות של שמעון פרס - אבל כשהוא שולח את שמעון פרס, הוא מבין שצריך לדבר כי צריך להפסיק את האש. אני לא אוהבת את השליחות של שמעון פרס, כי הוא אומר שהוא הולך לטפל ביוזמה המצרית-ירדנית, כששני הפרמטרים העיקריים ביוזמה המצרית-ירדנית - הפסקת ההתנחלויות, הקפאת ההתנחלויות והמשא-ומתן להסדר קבע - לא מתקיימים בה. אז איזו שליחות בדיוק מקיים שמעון פרס ולמה הוא נוסע? בשביל זה, אדוני השר ריבלין, היה אפשר לשלוח גם אותך. לשליחות שהיא חישוקאית, אפשר היה לשלוח גם אותך או כל שר אחר מהליכוד, למה היה צריך לשלוח את שמעון פרס?
האמן לי, חבר הכנסת בוים, שאם תקשיב לי עד הסוף - תבין. אני בטוחה שתבין.
אדוני השר, אנחנו באופוזיציה מבינים את מה שהממשלה לא הבינה - שצריך לדבר, וצריך לדבר עם יאסר ערפאת. ולכן, יושב-ראש מרצ, יושב-ראש האופוזיציה יוסי שריד, היה השבוע בפגישה עם יאסר ערפאת - כן, וזה קשה כשיש פיגועים כאלה - אבל צריך לדבר. ואז, כשאני שומעת את דברי ההסתה שנאמרו אתמול על-ידי פנחס ולרשטיין, שיוסי שריד ויוסי ביילין הם בוגדים, כי הם מדברים עם יאסר ערפאת - ואתה, במקום להוקיע אותם, אדוני השר, אתה בא אלי בתלונות? אנחנו כבר שכחנו מאיזה מחנה יצא הרוצח כי היתה הסתה? אנחנו כבר שכחנו למי קראו בוגד ומסית? שכחנו את זה? במקום שכל המחנה הזה שיושב כאן עכשיו ומתגולל אולי עכשיו ולא מבין את מה שאני אומרת, במקום שהוא יוקיע את פנחס ולרשטיין - -
- - שמסית. אתה הטרנספריסט הראשון שהיית צריך להוקיע אותו.
אל תיכנס לדברי, חבר הכנסת אלון - -
- - אל תיכנס לדברי. אתה טרנספריסט. בזכות ובגלל המדיניות שלכם - -
אדוני היושב-ראש, החברה הישראלית משלמת מחיר של 30 שנות התנחלות. ההסתה הזאת יצאה מקרב מחנה אחד מאוד מאוד ברור, ובמקום להוקיע את זה פה, יש לך עוד מה להגיד, חבר הכנסת אלון - - -
אל תענה לי בכלל. בגלל אנשים כמוך, שלא גינו אתמול את פנחס ולרשטיין.
אני חיה במדינה הזאת אבל אתה חי מחוץ למדינה הזאת, ובגלל אנשים כמוך אנחנו משלמים מחיר כל כך כבד, כי צריך להגן על התנחלויות שאין בהן צורך - -
- - שהיה צריך לפנות אותן מזמן. וההתנחלויות האלה, בניגוד למה שאמר אתמול השר לביטחון פנים, אינן מגינות על תל-אביב; אינן מגינות על תל-אביב. אתם לא "חומה ומגדל", הייתם צריכים להתפנות משם, והייתם צריכים לגנות את ולרשטיין ודומיו.
אל תשכח איזה מחנה הוציא רוצח, רוצח של ראש ממשלה.
אדוני היושב-ראש, אני תמהה על שר התקשורת, שהוא עוד לא התרגל לתפקידו החדש. אתה לא יושב-ראש סיעת האופוזיציה. תתרגל, יושב-ראש סיעת האופוזיציה עכשיו הוא יוסי שריד. אתה עכשיו שר בממשלת ישראל. תקשיב לי עד הסוף, אחר כך תענה.
אדוני היושב-ראש, יש כאן איזו מציאות, איזה מעגל דמים שאנחנו לא מצליחים לצאת ממנו, וכדי לצאת ממנו - ואני חושבת שסביב זה כל הבית היה צריך להתאחד - כדי לצאת ממנו צריך להיות ברור שצריך לדבר, ועם מי מדברים? מדברים עם מי שנחשב אויב. עם מי מדברים?
אדוני היושב-ראש, חייבים להביא לרגיעה. אני מכירה את הדיבורים האלה: שש שנים אנחנו מדברים והנה נתנו להם הכול. מה זה הדיבורים האלה? זה טוב בשביל לשבת בכנסת. אנחנו רוצים להביא לרגיעה ואתם רוצים להביא למלחמה. יש כאן אנשים שרוצים מלחמה, ויש להם נציגים בבית הזה.
אם תיתן לי להשיב לך, אני אסביר לך.
אני מכירה אנשים בכנסת הזאת שחושבים שהדרך הנכונה להגן על מדינת ישראל - - -
אני חושבת, אדוני היושב-ראש, שכדי להביא לרגיעה צריך לעשות כמה דברים, הממשלה הזאת צריכה לעשות כמה דברים. ראשית, הגיע הזמן שראש הממשלה יתחיל קצת לדבר. בכלל, כולם כל כך מרוצים ממנו כי הוא שותק, הוא מחייך קצת כשהוא מופיע בטלוויזיה, ואז הוא שולח את שמעון פרס לדבר, ואז שמעון פרס מכריז שהנה הוא הצליח להשיג הפסקת אש ביחד עם מובארק, ולבסוף אין הפסקת אש - - -
אתה רוצה להחליף אותי, חבר הכנסת בוים?
אני שואלת אותך אם אתה רוצה להחליף אותי.
אדוני היושב-ראש, מכיוון שיש כאן ממשלה מקיר לקיר וקואליציה מקיר לקיר, נראה לי שקשה לחלק מחברי הבית להתרגל לעובדה, שעדיין נשארו אנשים ספורים שמחשיבים עצמם באופוזיציה ושמבינים שצריך להיאבק במדיניות שאתם מנסים להשליט ולהנחיל, במדיניות התוקפנית, הייתי אומרת. חשבתם שאפשר להיכנס ככה לשטחי A בעזה, ראיתם מהר מאוד שהדבר הזה לא הולך. יש מדינות בעולם, אנחנו לא יכולים לעשות את מה שאנחנו רוצים. ואנחנו כבר הבנו, שבמדיניות של כוח זה לא הולך, המדיניות הזאת לא צלחה בשום מקום. אי-אפשר להצליח בכוח, זה לא הולך, יש מגבלות לכוח הצבאי, וכל מי שקורא כאן את הססמאות המזויפות האלה: תנו לצה"ל לנצח, תנו לכוח הזרוע לנצח - זה לא עובד, הרי נצטרך לחזור לאותה נקודת מוצא. ואחרי שיישפך עוד דם ועוד דם ועוד אנשים ייהרגו וייפגעו, הרי נצטרך לחזור אל שולחן הדיונים, אפילו אריאל שרון הבין את זה. אדוני היושב-ראש, אני קוראת לבית הזה להתעשת ולהחליט שיוצאים מייד ויושבים למשא-ומתן. שר התקשורת, אדוני, אני חושבת שאם אתה לא מבסוט ממי שמייצג אותך במשא-ומתן, אולי תציע לראש הממשלה שאתה תנהל את המשא-ומתן. אבל גם אתה תבין, במוקדם או במאוחר, שחייבים לדבר. תודה רבה.
אבל הממשלה הזאת איננה שוחרת שלום.
תחזור למשא-ומתן, אדוני ראש הממשלה.
אדוני שר הבריאות, לאור הדברים שלך והסקת המסקנות המהירה שלך, האם לא כדאי או האם זו לא ההזדמנות להאיץ את חקיקת חוק איסור סחר באיברים? נראה לי שזו אחת ההשלכות המיידיות בעקבות התחקיר המקיף הזה - ואני בעלת עניין כי יש לי חוק בנושא הזה - ואני חושבת שזו ההזדמנות לקדם את זה. תודה.
אדוני היושב-ראש, זו הזדמנות לברך אותך.
אדוני שר הדתות, בעקבות החלטתך על סלילת כבישים נפרדים לנשים ולגברים במירון, ברצוני לשאול: 1. מה היא עלות סלילת הכביש במירון? 2. האם סלילת כבישים מפרידים לנשים ולגברים תמומן מתקציב המדינה? 3. האם מתוכננת סלילת כבישים נוספים בקברי צדיקים? 4. לאור דברי הרב עובדיה יוסף בנושא, האם אתה סבור שסלילת הכבישים הנפרדים תפתור את בעיית הגירושין במדינה?
אדוני היושב-ראש, אני שמעתי בתשובה הרשמית שניתנה על-ידי משרד הדתות לעיתונות, שהסיבה לסלילת הכבישים הנפרדים, או המפרידים, נבעה מכך שהרב עובדיה אמר שהוא מכיר מקרה של זוג שעלה לפני שנה לקבר והתגרש כתוצאה מזה. אדוני היושב-ראש, אני שואלת, האם לא כדאי, שהשר, שבהזדמנות זו אני מברכת אותו עם כניסתו לתפקיד, האם לא כדאי שהשר שמופקד על המשרד שבראשותו, יעסוק בפתרון בעיות שנובעות כתוצאה מהחוק בענייני נישואין וגירושין? האם לא צריך לפתור את בעייתן של העגונות ושל כל אותם אנשים שלא יכולים להינשא נישואים אזרחיים או בכל דרך אחרת? האם לא זאת המטרה של משרד הדתות?
חבר הכנסת מלול, מה זה שייך לגירושין?
אדוני היושב-ראש, לאפי אושעיה, מה עניין שמיטה להר-סיני?
אדוני היושב-ראש, אפרופו מצוות, כל פעם מחדש אנחנו מחכים לרעיון התורני, תרתי משמע, של קצין חינוך ראשי. ההחלטה של קצין חינוך ראשי לסגור את העיתון "במחנה" היא החלטה לא סבירה באורח קיצוני, היא החלטה שמעידה על תפיסת עולם מסתגרת, בדלנית. אני כבר לא תמהה על קצין חינוך ראשי, שכל יום מחדש הוא ממציא לנו הפתעות חדשות, אבל אני תמהה על חבר הכנסת זבולון אורלב, יושב-ראש ועדת החינוך של הכנסת. זה המסר שאתה משדר? אתה חושב, שאם לא יכתבו על התופעה שיש הומואים ולסביות בצה"ל, התופעה הזאת תיעלם? לא ידעו עליה? במקום לשדר פתיחות, במקום לשדר סובלנות, במקום לשדר מרחב תמרון, הצנזורה מופעלת, ועוד הכנסת, יושב-ראש ועדת החינוך שלה, נותן לזה גיבוי? אני חושבת שאין לזה מקום.
אדוני היושב-ראש, חברי חברי הכנסת, ישבתי כאן היום במליאה ושמעתי את חילופי הדברים ואת ההתנצחויות, והמלה ששלטה כאן באולם, אני חושבת שעשרות פעמים היא נשמעה מפי - הייתי אומרת - מרבית הדוברים כאן באולם, המלה הזאת היתה: שנאה. שנאה, שנאה, כל צד עם השנאה שלו. למה אני נדרשת למלה הזאת, שנאה, אדוני היושב-ראש? יכול להיות שלא הייתי מבקשת לדבר, אני נדרשת לזה כי אני מודה שהודאגתי דווקא מהדברים של חבר הכנסת האשם מחאמיד; אני בטוחה שלא לכך הוא התכוון, אבל אני אומר ממה הודאגתי. אפרופו הדיון על החפירות הארכיאולוגיות בהר-הבית הוא אמר: בגלל כל המצב הזה בהר-הבית, בגלל כל הוויכוח סביב החפירות, אני שונא ארכיאולוגיה, הוא אמר, ואני מודה שאני נדרכתי, כי אני חושבת, שבחסות או בכסות, בכסות מה שנקרא מחקר מדעי, במניפולציה הייתי אומרת פוליטית, מניפולציה פוליטית של אנשי ימין קיצונים, פונדמנטליסטים, מביאים אותנו למצב של ויכוח ארכיאולוגי על מה שקורה בהר-הבית, כן עושים שם חפירות, זה שיפוצים, זה לא שיפוצים, זה חפירות, זה לא חפירות, זה הביא למצב שחבר הכנסת האשם מחאמיד שונא ארכיאולוגיה. אני רוצה להבהיר, אדוני היושב-ראש, שלא מיניה ולא מקצתיה - - -
אדוני היושב-ראש, לי, ואני אומרת כאן באופן הכי גלוי, אין סנטימנטים לאבנים, זה לא עושה לי כלום, אבל אני מכבדת את אלה שזה חשוב להם, והמקום הזה, הר-הבית, חשוב לשלוש הדתות, ומי שלא מבין - - - אל תפריע לי, חבר הכנסת גאגולה, שמענו אותך - - -
- - - ומי שלא מבין שבמקום הזה מתחייבת פשרה, פשרה שהיא כואבת לחלק מהאנשים, אבל מתחייבת פשרה כי המקום הזה מקודש לשלוש הדתות, ומי שמנסה בכוח, הייתי אומרת, תוך ניצול כוח פוליטי, בברוטליות, כפי שגם בא לידי ביטוי כאן היום באולם המליאה, בברוטליות, בשנאה, שנאה כבר אמרתי, חזור וחזור וחזור - שנאה. אתם מחבלים; שר במדינת ישראל עומד מעל הבמה ואומר לחברי הכנסת שנבחרו באופן לגיטימי בדיוק כמוהו: מחבלים. איזו עוד מידה של שנאה אנחנו נאמץ, למה? לכמה עוד שנאה אנחנו זקוקים? אדוני היושב-ראש - - -
אם היית מאפשר לי, אולי לא הייתי זקוקה לעזרה שלך. אדוני היושב-ראש, אני מודאגת מההתלהמות שנעשית כאן, אני מודאגת מביטויים שאני חושבת שאין להם מקום. זה לא מעיד כהוא-זה על השקפתי הפוליטית, זה לא מעיד כהוא-זה על הרג מיותר שלא צריך להיות, וזה בטח לא מעיד על מה שאני חושבת, על אותם חברי כנסת בימין, על בריונות. ישב כאן קודם חבר הכנסת בוים, שאני לא רואה אותו, ודפק על השולחן, ודפק על השולחן, וצווח וצעק, וחבר הכנסת הנדל, וכל אחד בתורו. אדוני היושב-ראש, השנאה הזאת - - -
אני התייחסתי, אני לא זקוקה - - -
- - - אני לא זקוקה לעזרה שלך, אדוני היושב-ראש. אני אמרתי במפורש שיש כאן אמירות על-ידי חברי כנסת מסוימים שהן לא תמיד לרוחי, אף שאני חושבת שמה שנעשה היום בשטחים אין לו מקום וצריך לעצור את זה, והפתרון לכך הוא פוליטי, וראש ממשלה שמסרב לדבר עם יושב-ראש הרשות הפלסטינית על מנת להפסיק את האש, מביא למצב שאחר כך יושבים כאן אנשים מטעמו, בריוניו ושלוחיו, ומסוגלים לומר את מה שהם אומרים. אם שר בישראל קורא לחברי כנסת בכנסת הריבונית הזאת מחבלים - אדוני היושב-ראש, אתה לא היית יושב-ראש הישיבה, אני אומרת לך שמי שהיתה יושבת-ראש הישיבה היתה צריכה לקרוא לו ולבקש ממנו לחזור בו מדבריו, היתה צריכה להגיש תלונה לוועדת האתיקה. זה לא ייתכן. היום זה מופנה אליו, מחר זה מופנה אלי ומחרתיים אליך, אדוני היושב-ראש. יש אילו שוליים רחבים לחופש הביטוי, אני בעד לאפשר אותם, אבל כשהשוליים האלה הופכים להתרת דם - אני חושבת שאין להם מקום מאף צד, אדוני היושב-ראש, מאף צד אין להם מקום. והשנאה הזאת היא שהביאה בסופו של דבר את האשם מחאמיד לשנוא ארכיאולוגיה. אדוני היושב-ראש, הסכסוך הזה בהר-הבית, לכאורה, לכאורה מטעמים ארכיאולוגיים, ראשיתו ידועה, אך אחריתו מי ישורנה. תודה רבה.
גברתי היושבת-ראש, אדוני השר, חברי חברי הכנסת, לפני כמה חודשים העברנו בכנסת הצעת חוק של חברות הכנסת יעל דיין, לימור לבנת ושלי - הצעת חוק שקובעת עונשי מינימום לעבירות בנושא אלימות במשפחה. הצטרפה אליה הצעת חוק קודמת של עונשי מינימום לעברייני מין. השיקול היה, שעבירות כל כך קשות כמעט שלא זוכות לתגובות נאותות, דהיינו לגזרי-דין ולפסקי-דין נאותים בבתי-המשפט. אנחנו היינו ערים לעובדה, שבעבירות רכוש גזרו, לעתים, עונשים הרבה יותר כבדים מאשר בעבירות אלימות. כנסת ישראל התאחדה וקיבלה את החוק הזה, שקובע עונשי מינימום בעבירות אלימות ובעבירות מין. אנחנו מצאנו את עצמנו בסיטואציה קצת מביכה, כי ראינו שבמקרים רבים שופטים לא מטילים את עונש המינימום כפי שנקבע בחוק. במקרה מפורסם שהיה, בפסיקת בית-המשפט העליון במקרה גוטמן ראינו שנקבע עונש ובית-המשפט העליון היה רשאי להטיל חלק מהעונש או כולו כמאסר על תנאי. מצאנו שבעצם עושים את החוק פלסתר. ארגון ויצ"ו הפנה את תשומת לבנו לכך, שבתי-המשפט בעצם עוקפים את חוק המינימום על-ידי זה שהם מטילים מאסר על תנאי. כל אפקט ההרתעה, שכנסת ישראל התכוונה לו, מאבד בעצם ממשקלו. אנחנו מציעות בתיקון, שעונשי המינימום המוטלים על עברייני אלימות במשפחה ועברייני מין יחייבו מאסר בפועל "בהעדר טעמים מיוחדים". אם יש טעמים מיוחדים, מובן שהשופטים רשאים לנמק למה הם מחליטים לגזור עונש קל יותר מעונש המינימום, אך לא אם הם גוזרים מאסר על תנאי שעומד בעונש המינימום. לכן קיבלתי את הצעת השר. חברת הכנסת יעל דיין ואני נבוא בדברים עם משרד המשפטים. אחרי שהכנסת כבר התאחדה סביב עונש המינימום, ואנחנו רואים אילו עבירות קשות ואיזו אלימות קשה יש כנגד נשים, אני חושבת ששופטים חייבים לגזור עונש משמעותי. כמו שאמרתי, גברתי, ההצבעה והנמקה יהיו במועד אחר. גברתי, ברשותך, כיוון שנותרו לי כמה דקות או כמה שניות, אני רוצה לנצל את עמידתי על הבמה ולהוקיע את חבר הכנסת ישראל כץ על הביטויים הקשים שלו. גברתי היושבת-ראש, מי שקורא לחברי כנסת אחרים "עלוקות" - אני חושבת שהוא היה צריך לחזור בו.
חבר הכנסת פרוש, אתה מוצא אותי בקואליציה אתך בעניין הזה.
חבר הכנסת פרוש, לדעתי אתה מוצא את עצמך בקואליציה מוזרה. אני מסכימה אתך. אני חושבת שזה לא נכון לשום צד מהבית לקרוא, עם כל המחלוקת הפוליטית, לחבר כנסת בשם "עלוקה". לא יכול להיות שחבר הכנסת ישראל כץ עומד כאן ומסביר - נותן את הפורמט למה הכוונה ב"ערבים טובים". למה הוא מתכוון? שערבי טוב ישים תמונה של הרצל אצלו בבית? מה זו ההגדרה הזאת ל"ערבי טוב" - מי ראוי ומי לא ראוי להיות חבר כנסת?
חבר הכנסת כנעאן, אני מסכימה אתך. גברתי היושבת-ראש, בימים האחרונים נשמעו ביטויים קשים מאוד, שאינם לרוחי, מחברי כנסת בבית הזה. אני רק חושבת, שיש איזה גבול שאי-אפשר לעבור. חבר כנסת שעומד על הדוכן וקורא לחברי כנסת אחרים, במקרה זה חברי כנסת ערבים, עלוקות - אני חושבת שהוא צריך לחזור בו כאן מהדוכן. תודה.
אדוני היושב-ראש, חברי חברי הכנסת, אמר חבר הכנסת נחום לנגנטל כאן על הבמה, שיש ירושלים של מעלה ויש ירושלים של מטה. אני מסכימה אתו, כי במשך כל כך הרבה שנים טיפחו כאן את הדימוי של ירושלים של מעלה, ירושלים המטפיזית, באמצעות שורה של ביטויים, שורה של אמירות: אם אשכחך ירושלים תשכח ימיני, העיר שחוברה לה יחדיו. אני רוצה לומר לך, אדוני היושב-ראש, שהעיר הזאת אינה מאוחדת, העיר הזאת מעולם לא חוברה לה יחדיו.
מי שמדבר על ירושלים - - -
מי שמדבר, אדוני היושב-ראש, על ירושלים של מעלה, מתעלם מירושלים של מטה, מירושלים הגשמית, שחיים בה אנשים - יהודים, מוסלמים ונוצרים, והעיר הזאת יש בה כתות-כתות ודתות-דתות. מי שמדבר רק במושגים מטפיזיים, הייתי אומרת שהוא מחטיא את המטרה. הגענו למצב, ופה אני עונה לחבר הכנסת ביבי, שבמשך כל כך הרבה שנים ניסו לטפח את המיתוס של העיר המאוחדת, ואני חוזרת על זה - העיר הזאת אינה מאוחדת. העיר הזאת תצטרך להיות בירתם של יהודים ומוסלמים, העיר הזאת תצטרך לתת מענה לכל הדתות שבה, הממשלה ששולטת כרגע בעיר הזאת תצטרך להביא בחשבון שבכל פתרון פוליטי יצטרכו לדבר על חלוקת ריבונות בעיר הזאת.
אדוני חבר הכנסת ביבי, אני לא שותפה לניסיונות לטפח מיתוס מזויף, מיתוס שלא קיים, מיתוס שמשמיט את זה שבעיר הזאת חיים 200,000 פלסטינים, שבמשך שנים קיימת כלפיהם מדיניות של טרנספר שקט, מדיניות שבאה לדחוק את רגליהם משם. כמו שאני לא מוכנה שיתייחסו ככה לפלסטינים בעיר הזאת, אני לא מוכנה שיירו על תושבי גילה.
אתה רוצה לדבר במקומי, חבר הכנסת ביבי?
חבר הכנסת ביבי, אני משקפת את דעתי, אני משקפת את עמדת סיעתי. אנחנו מתנגדים לירי על תושבי גילה, אנחנו מתנגדים לירי על תושבי ירושלים בכלל בכל המקומות, יהודים וערבים כאחד. אנחנו חושבים שהפתרון כאן איננו פתרון כוחני ואינו פתרון צבאי. גם ביום הזה, שמנסים לטפח בו את ירושלים המאוחדת, צריך להזכיר שהעיר הזאת חצויה והעיר הזאת דורשת פתרון פוליטי של חלוקה.
אדוני היושב-ראש, אולי מישהו יוכל להגיד, בהמשך לשאלתה של חברת הכנסת חזן, איפה הם פינס, דיין, שוחט, רמון ובן-עמי? אני רואה את פינס פה, אבל איפה הם? אני לא שומעת אותם. מפציצים ב-16-F, יורים טילים - איפה בן-עמי ומסאלחה, יחזקאל ולנדבר? כאילו פערה האדמה את פיה ובלעה אותם. איפה הם ויצמן, בן-מנחם, אביטל, אושעיה וכבל - איפה מפלגת העבודה? אנחנו מכריזים על פרס כספי למי שימצא את מפלגת העבודה, או כאשר נשמע שהיא התעוררה מהתרדמת.
אדוני היושב-ראש, אולי מישהו יוכל להגיד, בהמשך לשאלתה של חברת הכנסת חזן, איפה הם פינס, דיין, שוחט, רמון ובן-עמי? אני רואה את פינס פה, אבל איפה הם? אני לא שומעת אותם. מפציצים ב-16-F, יורים טילים – איפה בן-עמי ומסאלחה, יחזקאל ולנדבר? כאילו פערה האדמה את פיה ובלעה אותם. איפה הם ויצמן, בן-מנחם, אביטל, אושעיה וכבל – איפה מפלגת העבודה? אנחנו מכריזים על פרס כספי למי שימצא את מפלגת העבודה, או כאשר נשמע שהיא התעוררה מהתרדמת.
אני מבקשת לראות בזה הצבעת אי-אמון.
אני מבקשת לראות בזה הצבעת אי-אמון.
גברתי היושבת-ראש, אני מודה שנדהמתי כשנכנסתי לאולם ושמעתי את חבר הכנסת ביבי מהמפד"ל יוצא בשצף קצף נגד הכינוס שהתקיים כאן היום תחת הכותרת "אהבה שווה, אירועי שבוע הגאווה במדינת ישראל, גאווה 2001". בשצף קצף הוא התקומם איך לכנסת ישראל הביאו, רחמנא ליצלן, הומואים ולסביות, איך יכול להיות כדבר הזה. אני שואלת, גברתי, איך יכול להיות כדבר הזה, שנבחרי ציבור בכנסת ישראל, הקידמה עוד לא הגיעה אליהם. הם עוד תקועים שם מעבר להרי החושך, תרתי משמע, אם אני יכולה לומר. בורות, שנאה, גזענות, דעות קדומות, סטריאוטופים עדיין נמצאים במוחם הקודח של חברי כנסת שלא מבינים שזה שלא נדבר על זה, זה לא לא יהיה. התופעה קיימת. מדובר באנשים חיים כמונו, אנשים שאוהבים. גברים שאוהבים גברים, נשים שאוהבות נשים, והכול בסדר, וזה לכבודה של הכנסת שאירוע כזה מתקיים כאן.
אדוני היושב-ראש, עליתי לכאן כדי לברך את חברות הכנסת יעל דיין וחוסניה ג'בארה על הצעת החוק הזאת. אני חושבת שזו תעודת כבוד לכנסת ישראל שתעביר הצעת חוק כזאת, שנותנת לגיטימציה להרבה מאוד נשים שחששו להתלונן, שחששו לעבור אותה דרך חתחתים שהן צריכות לעבור אחרי שהן נאנסות, אחרי שהן מותקפות, אחרי שהן מוכות. כל כך קשה לחוות את חוויית האונס פעמיים - פעם אחת כשאונסים אותך ופעם שנייה כשאת צריכה להעיד ועוד להוכיח שהיה שימוש בכוח. אני חושבת שזו הצעת חוק חשובה. ובכלל אני רוצה להגיד לך, אדוני היושב-ראש, נשבר לי - אני אומרת את זה במירב העדינות שאני יכולה לגייס - נשבר לי להתווכח כל הזמן. זה לא מכבודנו, אני חושבת, חברת הכנסת דיין, כל הזמן להתווכח עם אותו אחד שעדיין, כמו שאמרתי קודם, הקידמה לא הגיעה אליו, עדיין הוא נמצא מעבר להרי החושך. נשים נאנסות בכל חברה, לצערי, חילונית וחרדית ודתית ויהודית וערבית, ומי שלא רוצה לדבר על התופעה הזאת - היא לא תיעלם. אני חוזרת ואומרת, זה יהיה לכבודה של הכנסת אם היא תתגייס כולה ותצביע בעד החוק הזה.
בקריאה שנייה ושלישית נגיע להסכמה.
הייתי רוצה שהשר ישמע משהו.
מפני שהיתה הסכמה לא ידענו שזה לא על דעת השר - - - שחררנו את כל האנשים, כי הבנו שעכשיו מצביעים, ובהכנה לקריאה שנייה ושלישית נגיע עם השר להסכמות לגבי ההמשך. שחררנו את כל האנשים, וזה מצב קצת מביך. אין לי טענה אל השר, השר לא ידע. המערכת עשתה את העבודה הביורוקרטית רק מכוונות טובות. אם השר מוכן - - -
גברתי היושבת-ראש, אני חושבת שהחוק שהביאה היום חברת הכנסת נעמי חזן לקריאה ראשונה, הוא חוק חשוב ביותר. הוא חוק שבעצם מדבר על שוויון בין גברים לנשים, על האפשרות שגם גבר יוכל לשאת בנטל, ושגם גבר, אחרי שאשתו ילדה ואשתו רוצה לחזור לעבודה, יוכל לחנך את הילד מגיל צעיר מאוד, מינקות, שהוא חלק, שהוא נושא בנטל, שהוא אחראי והוא משתתף. אני חושבת שזו דוגמה חינוכית נהדרת. גברתי היושבת-ראש, עושה רושם שיש הסכמה בין חברת הכנסת חזן לשר. אי לכך, אני רוצה לסיים כאן את דברי ולאפשר לחברת הכנסת חזן להודיע על הסיכום. אני מקווה, שהכנסת - - -
אני מסיימת בזה שאני מאוד מקווה שאשמע עכשיו מהשר ומחברת הכנסת חזן שהם הגיעו לסיכום, ואולי בעקבות דברי השר שאר חברי הכנסת, אם אני יכולה לפנות אליהם, יקבלו את הסיכום ויוותרו על זכות הדיבור ונתמוך בהצעה שהתקבלה.
גברתי היושבת-ראש, אני מודה שנדהמתי כשנכנסתי לאולם ושמעתי את חבר הכנסת ביבי מהמפד"ל יוצא בשצף קצף נגד הכינוס שהתקיים כאן היום תחת הכותרת "אהבה שווה, אירועי שבוע הגאווה במדינת ישראל, גאווה 2001". בשצף קצף הוא התקומם איך לכנסת ישראל הביאו, רחמנא ליצלן, הומואים ולסביות, איך יכול להיות כדבר הזה. אני שואלת, גברתי, איך יכול להיות כדבר הזה, שנבחרי ציבור בכנסת ישראל, הקידמה עוד לא הגיעה אליהם. הם עוד תקועים שם מעבר להרי החושך, תרתי משמע, אם אני יכולה לומר. בורות, שנאה, גזענות, דעות קדומות, סטריאוטופים עדיין נמצאים במוחם הקודח של חברי כנסת שלא מבינים שזה שלא נדבר על זה, זה לא לא יהיה. התופעה קיימת. מדובר באנשים חיים כמונו, אנשים שאוהבים. גברים שאוהבים גברים, נשים שאוהבות נשים, והכול בסדר, וזה לכבודה של הכנסת שאירוע כזה מתקיים כאן.
אדוני היושב-ראש, חברי חברי הכנסת, הצעת החוק שלי באה לסייע לנשים ששוהות במקלט לנשים מוכות. למי שלא יודע, הרבה מאוד פעמים נשים חושבות פעמיים לפני שהן בורחות למקלט, לא מפני שהן יכולות לעמוד במכות ובאלימות שהן מנת חלקן, אלא מפני שהדבר כרוך באספקטים כלכליים. בעת השהייה שלהן במקלט כל צורכיהן מסופקים להן על-ידי המקלט. הן מקבלות 9 שקלים ליום, שזה בקושי מספיק לסיגריות, וכשהן יוצאות מהמקלט הן חסרות כול, אין להן סכום בסיסי להתחיל בו את החיים שלהן. הצעת החוק הזאת נולדה ביוזמת מסל"ן - המרכז לסיוע לנשים בנגב. אני פונה לכל חברי הכנסת לתמוך בהצעת החוק הזאת ולאפשר לנשים את המינימום של הבטחת הכנסה. תודה רבה.
אדוני היושב-ראש, אני מצטרפת לתביעתה של חברת הכנסת קולט אביטל. אני חושבת שזו תביעה נכונה. צריך לפנות ליועץ המשפטי לממשלה ולתבוע ממנו את התביעה הזאת. אני רוצה, ברשותך, אדוני היושב-ראש, להתייחס לדוח ארגון "בצלם", שפורסם בימים אלה ועוסק בפגיעה בטיפול רפואי בשל מדיניות המצור של ממשלת ישראל. אנחנו יודעים שיש כרגע אינתיפאדה בשטחים. ממשלת ישראל הכריזה על כתרים, על ענישה קולקטיבית ועל סגרים, ולא מאפשרים לאנשים לנוע ממקום למקום. אני חושבת שהדבר הזה קשה, אבל הוא קשה שבעתיים במקרים הומניטריים. כשיולדות מגיעות למחסום והן אינן יכולות לעבור, כשחולים באמבולנסים מגיעים למחסום והם אינם יכולים לעבור בשל שיקול דעת מוטעה - זה לא עומד בפסיקת בג"ץ, שאמרה שבמקרים כאלה, במקרים הומניטריים, צריך לאפשר לחולים לעבור. אני פונה מכאן, אדוני היושב-ראש, לשר הביטחון, להנחות את חיילי צה"ל, בהתאם למה שפורסם בדוח "בצלם", לאפשר במקרים כאלה למשפחות, ליולדות ולנזקקים לטיפול רפואי לעבור, ולהסיר את התלוליות ואת קוביות הבטון, מה שבכלל לא מאפשר גישה במקרים מעין אלה. תודה רבה.
אדוני היושב-ראש, אני רוצה להצטרף לדברי חברי, חבר הכנסת פינס, ולא לחזור על דברים שהוא אמר. אני רוצה להצטרף לדבריו ולקרוא לכנסת לתמוך בחוק בגרסה המוצעת, תוך התחייבות שבהמשך הדיון שיהיה בוועדת החוקה נכניס לקראת הקריאה השנייה והשלישית כמה תיקונים מתחייבים. אדוני היושב-ראש, החוק הזה נחקק בשנת 1957 והוא אינו עומד בתנאי המציאות המשתנה. אני רוצה לתת לכם שתי דוגמאות, כדי להראות את האבסורד, וכיצד הוא לא עומד בתנאי המציאות המשתנה. החוק הזה חל גם על נושאים שתלויים ועומדים בבית-המשפט וגם על ועדות חקירה. בימים אלה מתנהלת חקירה של ועדת-אור, ועדת חקירה ממלכתית של הממשלה, לבחינת הריגתם של 13 אזרחים ערבים. כל יום מתפרסם מה שקורה בוועדה ומתקיים על זה דיון ציבורי, אם היה צריך להשתמש בכדורי גומי או לא היה צריך להשתמש, אם שוטרים בידו ראיות או לא בידו ראיות, ירו או לא ירו. כל הפרסומים האלה, מי שעושה אותם ומי שמפרסם אותם עובר עבירת סוב-יודיצה. הרי זה לא הגיוני שבמהלך השנים שחלפו משנת 1957, התנאים הנוקשים שאפיינו את מה שהתחייב אז מפרסום ועדות חקירה או ממה שקורה בבתי-משפט - זה לא הגיוני שאנחנו נצטרך להמשיך לשמור עליהם, ובמציאות אנחנו לא שומרים עליהם. אדוני היושב-ראש, אני רוצה לתת דוגמה נוספת ולהזכיר את פרשת האונס בשומרת. רבותי וגברתי חברי הכנסת, אילולא התקיים הדיון הציבורי בזמנו והביקורת שנמתחה על הזיכוי, אני אומרת לכם באחריות, שייתכן שלא היה ערעור והבחורים מהאונס בשומרת היו עדיין מסתובבים חופשי. מה שאני מנסה לומר בדוגמאות האלה, וכאן אני באה לחזק את דבריו של חברי, חבר הכנסת פינס, הוא שהעיקרון הזה אינו עומד במבחן המציאות, כי כל הדיון על רמת הענישה של בתי-המשפט הוא בעצם בבחינת סוב-יודיצה. לכן, חברי חברי הכנסת, אני חושבת שכדאי לוותר על המיתוס ששופטים יושבים בבועה הרמטית, מנותקים ממה שנעשה, כאילו שהם באיזה מנזר. אני רוצה לספר לכם, שאשתו של השופט מדברת אתו ובתו של השופט מדברת אתו, והם לא יושבים בבועה סטרילית. אני חושבת שאנחנו צריכים לצפות מהשופטים, שהם עצמם ינטרלו את עצמם מהשפעות סביבתיות, ולא באמצעות חקיקה שלא נותנת מענה, כמו שאמרתי קודם, על המציאות המשתנה. נוסף על כך, חברי חברי הכנסת, גם נציגי משרד המשפטים וכל המשרדים שהיו בישיבה בוועדת החוקה אמרו שאי-אפשר לאכוף את זה, ולכן לא מעמידים לדין, וחוץ מזה, יש היום מספיק חוקים בחוק העונשין שיכולים לתת מענה על כך. אי לכך אני חוזרת וקוראת לחברי הכנסת לתמוך בחוק ולהכניס את כל הסייגים והתיקונים בקריאה השנייה והשלישית. תודה.
אנחנו התחייבנו שבדיונים לקראת הקריאה השנייה והשלישית נקבל את עמדת משרד המשפטים והממשלה ונכניס את כל התיקונים הדרושים. לא כדאי לעכב את ההצעה עכשיו.
גברתי היושבת-ראש, חברי חברי הכנסת, אני רוצה לברך את חבר הכנסת אילן גילאון על הצעת החוק החשובה, והייתי אומרת על הרגישות, על התבונה שבהצעת חוק כזאת ועל מה שנראה כל כך ברור מאליו. אני רוצה להצטרף לדברים של חברי, חבר הכנסת עסאם מח'ול. אני מצטטת את רוח דבריך. אתה אמרת: איך בכלל אנחנו נמצאים במצב שאנחנו צריכים לחוקק חוק כזה? זה כל כך מובן מאליו שחברה שמתיימרת להיות סובלנית, חושבת על האחר, חושבת על השונה, מתייחסת לפגועים. לא כולם אותו דבר ולא כולם יכולים לעשות אותו דבר. חברה כזאת היתה צריכה לבוא, הממשלה היתה צריכה לבוא, ממשלות קודמות היו צריכות לבוא ולומר: אנחנו מכירים בזה שיש אנשים עם מוגבלויות, שיש אנשים שקשה להם, שיש אנשים שהם לא כמו כולם, כי הם נכים, כי הם פגועים נפשית, והם זקוקים לתעסוקה, הם זקוקים לפרנסה, כדי להתקיים בכבוד. הממשלה מזמן היתה צריכה לחוקק חוק כזה. לכן, אני רוצה להצטרף לדבריו של חבר הכנסת זבולון אורלב. אני חושבת שהיתה לו הצעה נכונה מאוד. מדובר על מקרים כאלה של אנשים עם מוגבלויות, כשאנחנו יודעים שלא כל אחד בא ומספר את סיפורו, מאותן סיבות שתיארה קודם חברת הכנסת גוז'נסקי בתארה את סיפורו של אותו בחור נכה. רחמנא ליצלן, מה יקרה לאותו ארגון שיעסיק נכה? מה יקרה לאותו ארגון? אני כל כך מזועזעת מהדברים, ואני יודעת שזה לא חדש, אבל כל פעם כשאני שומעת את הדברים אני מזועזעת מחדש. עצם העובדה שעדיין מעסיקים יכולים לומר שחלילה נכותו של אדם עלולה לפגוע בארגון - הייתי אומרת שזו תעודת קלון לאותו ארגון, זו תעודת קלון לנו כחברה. אני חושבת שנכונים דבריו של חבר הכנסת אורלב. חבר הכנסת גילאון, אני מציעה שתאמץ זאת לקראת הקריאה השנייה והשלישית. לחשוב על מדיניות של העדפה מתקנת במקרה - זה דבר שנראה לי נכון. ושוב, ברכות. אני מקווה שכל הכנסת תתלכד ותתמוך בהצעת החוק הזאת. תודה.
אדוני סגן השר, לא התרגלת שאתה סגן שר. מה אתה מנהל ויכוחים במליאה? אתה כבר סגן שר. או שתעשן בצד או שתשב ותקשיב.
אדוני היושב-ראש, בימים האחרונים או בתקופה האחרונה אנחנו עדים לפיגועים קשים מאוד, לפגיעה במתנחלים, לאובדן חיי אדם, ואני חושבת שזו סיטואציה קשה מאוד, סיטואציה כמעט בלתי אפשרית, ואני מאוד מאוד מוטרדת. אבל אני גם מוטרדת, אדוני היושב-ראש, מהדיבורים על קיומן של התארגנויות מחתרתיות מיליטנטיות בקרב המתנחלים.
אדוני היושב-ראש, אני מוטרדת מהעובדה שעלולה לקום מחתרת יהודית חדשה מיליטנטית, מחתרת שמקדשת את הנקמה, שבעיני היא סכנה לדמוקרטיה. אדוני היושב-ראש, הרי לא מדובר כאן באיזה פרי דמיון מפותח שלי. כבר היו דברים מעולם, כבר היתה מחתרת יהודית. המתנחלים מדברים על כך בריש גלי. היתה מחתרת יהודית, היו רבנים שהסיתו ונתנו לגיטימציה לפגיעה בפלסטינים.
אני רוצה להזכיר את זה היום, אדוני היושב-ראש, בדיוק היום, כשמרגלית הר-שפי עומדת לפני שחרורה ממאסר על שתיקתה שהובילה לרצח של ראש ממשלה על-ידי טרור של יחיד.
אדוני היושב-ראש, האם אתה רוצה לומר משהו לחבר הכנסת הנדל? חבר הכנסת הנדל, אתה רוצה לחכות שאני אסיים ואז אני אתן לך על חשבוני להגיב דקה?
אדוני היושב-ראש, כשהמתנחלים אומרים בריש גלי שהם מדברים על סיום תקופת ההבלגה מבחינתם, כשהמתנחלים מפרסמים תוכניות פעולה למקרה שצה"ל ייסוג מעמדתו במסגרת הסכם מדיני עם הפלסטינים, כשבפגישה בין גורמי ביטחון לראשי המתנחלים הם אמרו שלאורך זמן הם לא יוכלו להמשיך לשמור על איפוק ולשלוט על האנשים האלה - - -
אדוני היושב-ראש, כשרבנים כמו הרב פליקס והרב דב ליאור קוראים לנקמה ממלכתית, ואני מצטטת: הנקמה היא פעולת תגמול ופעולת מנע כאחת. ואנחנו יודעים שצאן מרעיתם קורא בין השיטין ויודע בדיוק למה הם מתכוונים. ואני לא עושה הבחנה בין נקמה ממלכתית - - -
תגיד, אני צריכה שהוא יזמזם לי באוזן כל הזמן?
אדוני היושב-ראש, אני מבקשת שתיתן לי זמן פציעות. אני לא יכולה.
אדוני היושב-ראש, כשאנשי כהנא מדברים על טרור יהודי נגד ערבים, "נחדש את ימי הלח"י", אמרו אנשי כהנא בימים האחרונים, כשמופצים כרוזים בבתי-כנסת ומדברים על נקמה כמעשה חיובי וצודק מאין כמוהו, אני רוצה להזהיר, אדוני היושב-ראש, כיוון שכבר ראינו שקמה מחתרת, ראינו איך היא פעלה תחת אושיות מדינת ישראל. אני רוצה להזהיר, שעם כל הקושי, ואתם עומדים במצב קשה, וזה בכלל לא קשור כרגע לתפיסה שלי לגבי ההסדר המדיני, שבהסדר מדיני יצטרכו לפנות אתכם, כל עוד אתם שם, צריכים לעשות הכול כדי לדאוג לביטחונכם. אני חושבת שגם הרשות הפלסטינית צריכה לדאוג לכך שלא יפגעו בכם. אבל אתם לא יכולים להצמיח מקרבכם אנשים שלוקחים את החוק לידיהם באופן מאורגן ויזום. זה דבר שהחברה הישראלית לא יכולה לתת לו יד.
איך אתה משווה בין הפגנה - - -
אבל זאב סגל מתנגד לחוק כולו.
גברתי היושבת-ראש, חברי חברי הכנסת, אני רוצה לבוא ולומר מראש שאני מתנגדת לחוק המוצע כאן כולו, לכל החוק. הניסיון לחוקק חוק שמשמעו להעמיד לדין את מי שמסית לאלימות, אנחנו רואים את זה עכשיו, מבחינתי הוא בבחינת חרב פיפיות. עובדה היא השימוש הציני שעשו בחוק הזה חברי הכנסת בני אלון וטומי לפיד, שעכשיו מתדיינים שם איך לצאת מהתועבה הזאת שהם הכניסו לספר החוקים.
מנסים להכניס, אני מודה לך, גברתי. החוק הזה, אדוני שר המשפטים, החוק המוצע כאן, הפך מחוק למניעת הסתה לחוק הסתה, מחוק המבקש למנוע התרת דם לחוק המתיר דם. ולכן נכון יהיה, חברי חברי הכנסת, להתנגד לא רק לסעיף הנלוז הזה שבהצעת החוק, לא רק לסעיף שמתיר לינץ', אלא לבטל את החוק כולו.
אדוני היושב-ראש, אני רוצה לבשר לך כאן, שבסיעת מרצ - - -
גברתי היושבת-ראש, זמן פציעות לא על חשבוני. חבר הכנסת ברכה, אני בטוחה שתשמח לשמוע, שסיעת מרצ, אני יכולה לומר, רובה ככולה, למעט אולי חברת כנסת אחת, חושבת שהחוק כולו - אני מדברת על החוק כולו - מהווה החמרה מיותרת שמצמצמת את גבולות חופש הביטוי. אמרו כמה שופטים עליונים בפסק-דין ג'בארין: "דמוקרטיה חייבת להתגונן ולהגן על ערכיה". אך, רבותי חברי הכנסת, ההצעה המוצעת כאן נותנת הגדרה רחבה מדי למי שייחשב כמסית לאלימות, בכך שהיא ביטלה את הנוסח של ודאות קרובה והיא קיבלה את הנוסח, שדי באפשרות סבירה להתרחשות של אלימות כדי להביא לאישום והרשעה.
אני מודה לחבר הכנסת יהלום, בפסקה (1) אפילו לא זה. אני חושבת, שהצעה כזאת, שסוטה ממבחן הוודאות הקרובה, עלולה לפגוע בשיח הפוליטי הלגיטימי, ההכרחי והנחוץ במדינה דמוקרטית. אני רוצה לומר לכם את עמדתי העקרונית. אני חושבת, שדווקא בימים כאלה קשים צריך להשאיר שוליים רחבים לחופש הביטוי. מובן שחופש הביטוי לא יכול להיות מוחלט, הוא חייב להיבלם רק כשיש ודאות קרובה שהביטוי מוכח כקטלני, רק במקרים של חשש להתרת דם; רק במקרים שקיימת הסתה לרצח צריך להגביל את חופש הביטוי. ובנסיבות שבהן נמצאת היום החברה הישראלית, בנסיבות כל כך רגישות של מתח כל כך גדול, להכניס היום סעיף לחוק שנותן היתר להסית ציבור לבצע אלימות בבני-אדם? מה הציעו כאן חברי הכנסת בני אלון, יובל שטייניץ וטומי לפיד? הם הציעו כאן לינץ', הם הציעו משפט שדה, הם הציעו בעצם גזר-דין מוות. חברי הכנסת, במדינה מתוקנת, גם לפושעים הכי גדולים עומדת זכות ההגנה, ואתם מציעים לאנשים האלה עכשיו גזר-דין מוות. שמעתי את טומי לפיד כמה דקות קודם לכן - אני מצטערת שהוא לא מקשיב לי עכשיו - מנסה לומר שבעצם הוא רק התכוון כשמדובר על הנאצים. בכלל, כל הסמכות הזאת, כל האחריות הזאת, שאתה מייצג עכשיו את השואה ואת הנספים - - -
חבר הכנסת ברכה, אני חושבת שחבר הכנסת טומי לפיד עושה שימוש ציני וזול בזכר הנספים, אני אומרת את זה כאן כבת דור שני לשואה. אף אחד לא מינה את טומי לפיד לדבר בשם הקורבנות. אבל אני לא מתפלאה, מי שהציע להכניס מכוניות תופת לחברון, למה שלא יציע אחר כך לינץ' בשם השואה, בשם הנספים? לאף אחד אין מונופול על הנספים, לאף אחד אין הזכות הזאת והסמכות המוסרית לעמוד כאן, ברגל גסה, ליד דוכן הכנסת, ולהחליט שיש אנשים שאפשר לרמוס אותם, שאפשר לעשות להם בית-דין שדה, שאפשר לעשות להם לינץ'. והכול בזכות איזה אחריות, בזכות זה שמדברים בשם הנופלים ובשם הנספים. גם אני בת להורים יוצאי שואה, טומי לפיד, אתה לא מייצג אותם, אתה לא מייצג רבים שכמותם, ואתה מתחכם, ואתה חובר לפאשיסטים הכי גדולים שיושבים בבית הזה, ואתם מוכנים להגביל את חופש הביטוי בחסות איזו אצטלה שאתה מדבר בשם הקורבנות. גברתי חברת הכנסת חזן, גברתי היושבת-ראש, אדוני שר המשפטים, אני מציעה לבית הזה לא רק להסיר את ההסתייגויות הנלוזות האלה, לא רק - - -
גברתי היושבת-ראש, מי שהציע להכניס מכוניות תופת לחברון, שלא יעמוד כאן ויטיף מוסר למי יש רגש ולמי אין. ההסתייגות שלך היא נלוזה, היא מבעיתה, היא צריכה להבעית את הבית הזה. ההסתייגות הזאת, שבאה בעצם לומר, שיש אנשים שמותר להתיר את דמם - מי שם אותך להתיר את דמו של מישהו?
אני לא מגינה על הנאצים. אתה מעז לדבר בשם הקורבנות וחובר לבני אלון הפאשיסט וליובל שטייניץ, זה מה שאתה עושה.
אני חוזרת בי, חבר הכנסת בוים. גברתי היושבת-ראש, אני רוצה לסכם ולומר, ואת זה אני רוצה לומר לשר המשפטים - אני לא רואה אותו - אני חושבת שאנחנו צריכים להיות מאוד מאוד טולרנטים לגבי גבולות חופש הביטוי, אנחנו צריכים להגביל אותם רק במקרה אחד: כשמוכח בוודאות שהביטוי הופך לקטלני, רק כשיש ודאות קרובה להתרת דם, רק כשברור שמלה הופכת לאצבע על ההדק. רק במקרים כאלה צריך לבטל או צריך להגביל את חופש הביטוי. ואני קוראת לבית הזה להצביע נגד הצעת החוק הזאת. תודה.
זו הצעת חוק שמקעקעת - - -
למה שלא תגיד - - - ערבים? למה שלא תגיד את זה מראש.
יש יותר ממיליון אזרחים ערבים. האם אתה רוצה לגרש אותם מהכנסת?
אתה מדבר על טריף ולא על סלים.
לא מקוממת. אתה מטיף לגזענות. מטיף לגזענות - - -
השר שטרית, אתה עולה להשיב?
- - - אני מתייחסת לזה שאתה מחרחר ריב.
איך יש לך כשרון להציע הצעות חוק שכל אחת יותר גזענית מהשנייה - - -
לא עושים פה חלוקה בין פטריוטים ולא פטריוטים.
גברתי היושבת-ראש, אדוני השר, חברי חברי הכנסת, אני מגישה היום, לא להצבעה, אני רק מציגה תיקון להצעת חוק הירושה. נוכחנו לדעת שיש איזה מצב מעוות - - -
אני מודה לך. חבר הכנסת רביץ הגדיר זאת בצורה מאוד מאוד נכונה: הרצחת וגם ירשת, ואני חושבת שזה ממצה את כל הצעת החוק. אני אעשה את זה בקצרה. אנחנו היינו עדים למצב שבו נשים נרצחו בידי בני-זוגן, וזמן קצר לאחר מכן, עוד בטרם הורשע הרוצח בדין, הוא התאבד או מת בצורה אחרת. נוצר עיוות. אם הרוצח, למשל, כתב צוואה שאינה כוללת את ילדיו, יכול להיות שייווצר מצב שהילדים ינושלו מהרכוש, והרכוש של ההורה הנרצח יעבור בירושה לאותו רוצח. זאת אומרת - זו סיטואציה בלתי אפשרית. לכן, חברי חברי הכנסת, אנחנו מציעים לקבוע - ואנחנו נכניס את זה לתיקון בחוק, שמי שנאשם או נחשד - - -
בדיוק על זה אני באה לתת מענה. מי שנאשם או נחשד - כי אנחנו יודעים, חברת הכנסת נאות, שלפעמים הליך, עד להרשעה, נמשך שנים. מי שנאשם או נחשד, וכל עוד לא זוכה, על שגרם במתכוון למותו של המוריש, שהוא בן-זוגו, או שניסה לגרום למותו, ובלבד שהחלק בירושה שלו היה זכאי אילולא הוראות סעיף זה לא יימסר ליורשים עד למתן פסק-דין סופי בעניינו, וינהגו בו כפי שיקבע בית-משפט. אנחנו רוצים להעביר את זה - - -
בדיוק. בית-המשפט יחליט: לנאמנות, לפרק זמן, כי נוצר כאן באמת עוול, כמו שאמר חבר הכנסת רביץ, שאדם גם רצח את אשתו, גם ירש אותה, ובינתיים הילדים לא מקבלים את הכסף. ההליך יכול לקחת שנים. זה מצב מעוות. הצבעה תהיה בשבוע הבא. אני מודה לכם, חברי חברי הכנסת.
אדוני היושב-ראש, היו פה שלושה אנשים - - -
גברתי היושבת-ראש, אני מודה לך. גברתי סגנית השר, שר הביטחון הופיע לפני כשבוע, אולי קצת יותר, בוועדת החוץ והביטחון ודיבר בנחרצות, מה זה בנחרצות: נתתי הוראה שבתוך שבוע יפונו המאחזים, הוא אמר.
והוא הוסיף ואמר, ואני קיבלתי את זה: אני לא רוצה לעשות את זה בכוח, אני רוצה לעשות את זה בהידברות עם ראשי המתנחלים; זימנתי אלי את ראשי המתנחלים. ואני אמרתי, זה כבר כל כך הרבה זמן, זה יחכה עוד שבוע. השר היה כל כך נחרץ, אין לי ספק שבתוך שבוע המאחזים האלה ייעלמו. מעבר לזה, אני הבנתי שהדברים האלה היו בהחלטה ומתוך הסכמה עם ראש הממשלה. פתאום אני שומעת, שראש הממשלה, בביקורו בארצות-הברית, אומר שהורדת המאחזים זה בכלל פרס לטרור. ואני חשבתי, שהמאחזים הם פרס לבריונות, שהשארת המאחזים זה פרס להתנהגות של כל דאלים גבר. אני לא מבינה את זה בכלל. הרי למה הולכים להוביל אותנו? אנחנו הרי מכירים את השיטות האלה ואת הטקטיקה הזאת. מתחילים בקרוון ואחר כך עוד קרוון, ואז ממשלות ישראל לדורותיהן מלבינות את המאחזים. הרי למה הוקמו המאחזים? כל השיטה הזאת של מאחז פה ומאחז שם, דונם פה ודונם שם, ההקמה הזאת נועדה ליצור רצף טריטוריאלי בין ההתנחלויות, כדי לתקוע מקלות בגלגלי השלום. הרי לכולנו ברור, יש צורך ביישובים ובהתנחלויות נוספים? הרי גם המתנחלים מבינים שבהסדר זה או אחר יפנו אותם; על-פי חיים רמון אולי לא בהסדר. הרי האנשים האלה צריכים להתפנות משם. האנשים האלה, במאחזים האלה, שיושבים שם, כל גורמי הביטחון אומרים שלמאחזים האלה אין כל חשיבות ביטחונית, שאין להם שום חשיבות אסטרטגית. אז זה רק מרתק עוד כוחות, זה רק מביא לפיצול נוסף. האנשים האלה גוררים אותנו למלחמה מיותרת, וככל שיורידו אותם יותר מהר, לזה נחוצה מדיניות נחרצת והחלטה נחרצת. אני חושבת, שאם שר הביטחון צריך להצדיק את הישיבה שלו בממשלה הזאת, זה לפחות בשביל זה. צריך להודיע להם: רבותי, אתם חוזרים הביתה. תודה רבה.
את שחררת הודעה לעיתונות שפונה מאחז.
גברתי היושבת-ראש, לא אחת אנחנו עומדים כאן על דוכן הכנסת - חבר הכנסת כהן, אני בטוחה שהנושא של נשים מוכות מעניין אותך מאוד, אני גם יודעת שהוא מעניין אותך, ולכן אשמח מאוד לקבל את תשומת לבך - וכל פעם אנחנו מזדעקים כשנשים נרצחות. ואז הכנסת מתגייסת, כולם עולים ונואמים נאומים חוצבי להבות. וראש הממשלה, הדבר הראשון שהוא עשה כשהוא נבחר לתפקידו, כינס בכנסת קבוצה של ארגוני נשים ואת חברות הכנסת, ודיבר על החשיבות שבהגנה על נשים, ודיבר על החשיבות שבהזרמת תקציבים למקלטים לנשים מוכות. ואנחנו רואים שההבטחות הן על הקרח, גם של ראש הממשלה הקודם במקרה הזה וגם של ראש הממשלה הזה. אני רוצה להזכיר לכם, חברי חברי הכנסת, שמעריכים שבמדינת ישראל יש כ-200,000 נשים מוכות. על כל אשה שמצליחה לברוח לאחד מ-13 המקלטים בארץ, כארבע נשים נשארות בחוץ. ואלה נשים שכבר מוכנות לברוח. כולנו יודעים איזה תהליך קשה אשה צריכה לעבור עד שהיא מגיעה להכרה שהיא עוזבת את מה שקורה לה, שהיא לוקחת את הילדים שלה ובורחת. לא די שיש כל כך מעט מקלטים, גם התקציבים, אני מרשה לעצמי לומר בשפה קצת לא פרלמנטרית, התקציבים על הפנים. הבטיחו לנשים 3.6 או סכום דומה - כ-4 מיליוני שקלים מתוך סך 25 מיליון שקלים שהוקצו למאבק באלימות נגד נשים. הבטיחו כ-4 מיליוני שקלים למקלטים של נשים. לצערי, שר האוצר, ואני מעריכה אותו מאוד, אמר לפני כמה ימים, שמדובר בהבטחות בחירות פופוליסטיות, כי כשמדובר בנשים אלה הבטחות פופוליסטיות. וכאשר קמה זעקה וכל ארגוני הנשים התקבצו וזעקו את זעקתן והשמיעו את קולן, מיהר מנכ"ל משרד ראש הממשלה להבטיח העברת תקציב. אבל בינתיים, רבותי, החיים חזקים מהכול, כי מנהלות המקלטים בנו את התקציב שלהן על סמך ההבטחה שיוזרם להן כסף. ועל מה מדובר? מדובר על כבשת הרש. מה מונעים מהן, מה גוזלים מהן? הן נאלצו להתמודד עם העובדה שהן חייבות לפטר למשל עובדות סוציאליות שמטפלות בילדים ועובדות אחרות במקלטים. חברי חברי הכנסת, אני לא יודעת כמה מכם ביקרו במקלטים, אבל המצב כל כך קשה, הצפיפות כל כך קשה, הנשים נמצאות בסיר לחץ, כל כך קשה להן, הן צריכות לחשוב איך לתכנן את החיים שלהן לאחר שתצאנה מהמקלט, ומדינת ישראל לא מעבירה להן את הכסף הזה. יש כסף לדברים אחרים ולנשים במקלטים אין כסף? האם זה לא חשוב מספיק? האם מחכים שעוד נשים תירצחנה ואז עוד הפעם נאמר כמה זה נורא, ונעמוד כאן ונזעק ונקים ועדות, וועדות ביו-משרדיות?
אני פונה, גברתי היושבת-ראש, לראש הממשלה, שלפחות בנושא הזה - אני לא סומכת עליו בנושאים המדיניים, זה לא סוד, זה סוד גלוי - שיש עליו קונסנסוס מקיר לקיר, יתעשת וידאג להזרמה מהירה של הכספים. תודה.
אדוני היושב-ראש, היו פה שלושה אנשים – – –
מי שרוצה לדבר, ידבר. מי שלא רוצה, לא ידבר.
אדוני היושב-ראש, אני אחלק את הדקה לשניים. הייתי אתמול באירוע שבו התבטא השר לשעבר חיים אורון. לא היו דברים מעולם. הוא הכחיש את זה היום בכל רשת רדיו אפשרית. אני מציעה שלא להדביק לו דברים שלא נאמרו. יש מספיק דברים שהוא אומר שהוא עומד מאחוריהם. הדבר שרציתי לומר בעיקר, חברי חברי הכנסת - בשבוע שעבר נפל חוק ההסתה. הכנסת אמרה את דברה. הממשלה כנראה לא הפנימה שלכנסת ישראל היה מה להגיד נגד החוק הנורא הזה. מחר היא מביאה אותו שוב להצבעה, ושוב במתכונת של "אפשרות סבירה" - די באפשרות סבירה של הסתה כדי להעמיד אדם לדין. אני רוצה להזהיר, חברי חברי הכנסת, שאת חופש הביטוי צריך להגביל רק במקרים שיש ודאות קרובה להתרת דם, שיש קריאה לרצח, וצריך להשאיר שוליים רחבים לחופש הביטוי. לכן אני קוראת לכל חברי הכנסת להצביע מחר שוב נגד הצעת החוק המחפירה הזאת, שלא יאה לממשלה להביא אותה שוב. תודה רבה.
אדוני היושב-ראש, אני לא יכולה ברעש הזה.
אדוני היושב-ראש, אדוני שר המשפטים - -
- - אני מצטערת שהממשלה לא הפנימה שבחוק ההסתה שאתה הבאת, ונפל פעמיים, בחוק הממשלתי - בהצעה שלכם יש אפשרות סבירה תרתי משמע לפגיעה בחופש הביטוי. אני מתפלאת על הממשלה. אני מצטערת שחברי הכנסת נכנעו לתכתיב הממשלה והצביעו נגד הצעת החוק של חבר הכנסת שאול יהלום. רבותי חברי הכנסת, את חופש הביטוי יש להגביל רק במקרים של הסתה לרצח והתרת דם, וכדי להגן על הדמוקרטיה, אדוני השר, הרשות המחוקקת צריכה להסכים לחוק איסור הסתה רק במקרה של התרת דם. אני נאמנה לגישתי, שצריך להשאיר שוליים רחבים לחופש הביטוי, וכל חקיקה שהכנסת עושה, שמסתפקת באפשרות סבירה, מגבילה את חופש הביטוי שלא לצורך. היא מגבילה את חופש הביטוי, ומגבילה את השיח הפוליטי הלגיטימי במדינת ישראל, ואני מצטערת שהממשלה ושר המשפטים, שלצערי אינו מקשיב לי כרגע, אדוני היושב-ראש - - -
אני מצטערת, אדוני השר, שאתה כנציג הממשלה והממשלה כולה, לא הפנמתם את ההכרה שצריך ודאות קרובה כדי שחוק ההסתה לא יפגע בחופש הביטוי. אדוני היושב-ראש, אני לא יכולה לדבר ברעש הזה, אני נורא מצטערת.
אני לא יכולה, אני לא שומעת את עצמי, אדוני היושב-ראש.
אבל אני לא שומעת את עצמי, אני יכולה לנסות.
אדוני היושב-ראש, רק במקרים שבהם יש חשש להתרת דם - - -
אדוני היושב-ראש, רק במקרים שבהם קיימת התרת דם, צריך להגביל את חופש הביטוי, ורק במקרה של ודאות סבירה צריך להגבילו, וצריך לעשות זאת במשורה. אני קוראת לחברי הכנסת להתאחד, לחשוב פעמיים ובכל זאת להצביע בעד הצעת החוק שלי. תודה.
אדוני היושב-ראש, יש כאן הצעה של חבר הכנסת אושעיה. אם מקובל על השר, מקובל גם עלי. אני חושבת שהשר צריך להפנים - אדוני השר, אני רוצה שתקשיב ותאמר אם זה על דעתך - אני חושבת שהממשלה צריכה להפנים את ההכרה, אחרי שפעמיים התבזתה כאן במליאת הכנסת, אחרי שפעמיים החוק שלה נפל, והיא רואה שהכנסת אינה מתאחדת סביב הפרזה של אפשרות סבירה. נראה לי שנכון תעשה הממשלה אם תתאחד סביב הנוסח של ודאות קרובה. אם זה מקובל על השר, זה מקובל עלי, ואז נוכל להריץ את ההצעה הזאת. זה נראה לי הרבה יותר טוב מאשר לא כלום.
בשבוע שעבר סיכמו אתך - - -
אדוני היושב-ראש, אדוני השר, יש לי הרגשה שהמשרד שלך ענה על הצעת החוק במתכונת הקודמת שלה, כפי שהונחה על שולחן הכנסת. אדוני השר, אמרתי קודם שיש לי הרגשה שהתשובה שנתת היא לגבי ההצעה המקורית שהונחה, ואכן קיבלנו את ההערות ויש דברים בגו. גם חברת הכנסת מאור וגם אני, בשבוע שעבר, כשהתייחסנו לחוק קיבלנו את ההערות שהושמעו כאן לגבי הלקונות בהצעה שלנו, אדוני השר, ולכן הסכמנו - - -
אדוני השר, האם לקחת את זה אישית, שאתה לא מתייחס אלי?
אתה הרווחת את זה ביושר. אדוני השר, אנחנו בפעם הקודמת לא במקרה לא הבאנו את החוקים להצבעה, כי הבנו שיש בהם בעיות, וקיבלנו את ההשגות והודענו את זה מעל הדוכן. אכן המונח: חשוד, חשד, הוא בעייתי, קיבלנו את כל הסוגיה של עד הגשת כתב אישום; אנחנו עומדות על זה שיוצא צו ביניים לפחות. לכן אני מציעה, אדוני השר, אם תקבל את הצעתי, אני חושבת הצעתנו, שנעביר את החוקים עכשיו בקריאה טרומית. אין לי ספק שכל הבית הזה שותף לתחושה שנוצר כאן מצב מעוות של - כמו שאתה אמרת בפתח דבריך: הרצחת וגם ירשת. זה הגיוני? הרי החוק הזה לא נולד יש מאין, ולא מדובר רק בתקנות. אנחנו קיבלנו פניות של משפחות שעמדו בפני סיטואציה מזוויעה. בן-הזוג רצח את האשה ואחר כך הוא גם נהנה מהירושה. מכל העולמות. איזה מצב מעוות זה?
משפט אחרון. אדוני השר, אני אודה לך, אני אודה לך - - -
אני מודה לך, השרה לבנת. אני משוכנעת, אדוני השר, שאם נעביר את החוק בקריאה טרומית, אם הכנסת תתאחד להעביר את החוק בקריאה טרומית, נקבל את ההערות שלך בהמשך החקיקה, ואני חושבת שנוכל להגיע להבנה. הרי כולנו רוצים להגיע לאותו עניין. אני מודה לך.
אנחנו מביאים את הצעת החוק, משום שהממשלה אינה מטפלת בכלום.
אדוני היושב-ראש, אני מצטערת שהשר נוה יצא מהאולם. חשבתי שכאשר עולה שר בשם ממשלת ישראל להתייחס להצעות אי-אמון שהועלו כאן, להצעת אי-אמון שדיברה על הריסת בתים, אני חשבתי שיעמוד כאן שר ויגנה את הפעולה האווילית, המטומטמת, תסלחו לי, שנעשתה בירושלים.
לא, אני חוזרת עליה, מדובר בפעולה מטומטמת, ברוטלית, אווילית - - -
יכול להיות, אבל אני עומדת עליה, שיקנסו אותי.
אדוני היושב-ראש, לא דיברתי על אף אחד - - -
אמרתי, ואני חוזרת ואומרת, שבשבוע שעבר, כשנכנסו הבולדוזרים לתוך שועפאט והרסו 17 בתים, זו היתה פעולה ברוטלית, מטומטמת, שאין צידוק לעשייתה, כי עצם העשייה שלה היא החלטה לא מוסרית. בנוסף היא מצטלמת נהדר בעולם, זה ממש מה שהיינו צריכים. אני חושבת, שהיה מצופה משר בממשלת ישראל, כשהוא עולה כאן על הדוכן, שיתבטא כנגד ההחלטה הזאת שנעשתה שם, כנגד הריסת הבתים.
אל תעזור לי כשאני מדברת.
במקום זה, אדוני היושב-ראש, עומד כאן שר בממשלה מעל דוכן הכנסת - - -
לא, אין לי עוד חצי דקה, עם כל קריאות הביניים, אדוני היושב-ראש, לא.
אדוני היושב-ראש, אני מציעה שתנהל את הישיבה הזאת, מה שאתה מציע לי, תעשה את זה כשאתה אומר לאחרים, ברגע שמפריעים לי. אני מבקשת שתאפשר לי את רשות הדיבור, ואני אגיד עוד כמה משפטים. אדוני היושב-ראש, עמד כאן השר ונתן נתונים לגבי הבנייה בירושלים. אפשר לחשוב שכשהפלסטינים בונים ללא רשיון בירושלים, הם בונים את זה כהתרסה או בונים כאקט פוליטי. חשבתי, שבירושלים, ברבות השנים, לא נתנו לפלסטינים במזרח העיר רשיונות בנייה. כתוצאה מכך האנשים לא יכלו לבנות על אדמתם. אז מה עושה מדינת ישראל? מדינת ישראל הורסת באקט מינהלי, שזה בעצם אקט של ענישה. אני רוצה לתת לך נתונים, אדוני היושב-ראש, אני בטוחה שהכנסת לא יכולה לעבור לסדר-היום על דברים שאומר השר נוה, שבירושלים - ואני מצטטת - בנו 4,000 בניינים לא חוקיים. אני רוצה לומר לפרוטוקול ולכנסת, כי משנת 1987, במשך עשור, הרסו שלטונות ישראל הריסה מינהלית לפחות 2,000 בתים של פלסטינים ומאות מבנים אחרים. מדובר על בין 13,000 ל-15,000 איש פלסטינים שאיבדו את ביתם כתוצאה מאותה הריסה מינהלית. אני מציעה, אדוני היושב-ראש, שהשר יעמוד כאן, ובמקום לדבר, ובמקום להשתלח, שיחשוב איך ממשלת ישראל דואגת לפיתוח לרווחת תושבי העיר. תודה רבה.
מה אתה מחלק ציונים לחברי הכנסת?
אל תחלק ציונים - יש טובים, יש רעים.
אני בעדו, אבל אל תחלק ציונים.
לנואף מסאלחה מגיעות כל התשבחות, אבל אל תחלק ציונים.
היו שתי הצעות אי-אמון ולכן יש שתי הצבעות.
אדוני היושב-ראש, אני מצטערת שהשר נוה יצא מהאולם. חשבתי שכאשר עולה שר בשם ממשלת ישראל להתייחס להצעות אי-אמון שהועלו כאן, להצעת אי-אמון שדיברה על הריסת בתים, אני חשבתי שיעמוד כאן שר ויגנה את הפעולה האווילית, המטומטמת, תסלחו לי, שנעשתה בירושלים.
לא, אני חוזרת עליה, מדובר בפעולה מטומטמת, ברוטלית, אווילית – – –
יכול להיות, אבל אני עומדת עליה, שיקנסו אותי.
אדוני היושב-ראש, לא דיברתי על אף אחד – – –
אמרתי, ואני חוזרת ואומרת, שבשבוע שעבר, כשנכנסו הבולדוזרים לתוך שועפאט והרסו 17 בתים, זו היתה פעולה ברוטלית, מטומטמת, שאין צידוק לעשייתה, כי עצם העשייה שלה היא החלטה לא מוסרית. בנוסף היא מצטלמת נהדר בעולם, זה ממש מה שהיינו צריכים. אני חושבת, שהיה מצופה משר בממשלת ישראל, כשהוא עולה כאן על הדוכן, שיתבטא כנגד ההחלטה הזאת שנעשתה שם, כנגד הריסת הבתים.
במקום זה, אדוני היושב-ראש, עומד כאן שר בממשלה מעל דוכן הכנסת – – –
לא, אין לי עוד חצי דקה, עם כל קריאות הביניים, אדוני היושב-ראש, לא.
אדוני היושב-ראש, אני מציעה שתנהל את הישיבה הזאת, מה שאתה מציע לי, תעשה את זה כשאתה אומר לאחרים, ברגע שמפריעים לי. אני מבקשת שתאפשר לי את רשות הדיבור, ואני אגיד עוד כמה משפטים. אדוני היושב-ראש, עמד כאן השר ונתן נתונים לגבי הבנייה בירושלים. אפשר לחשוב שכשהפלסטינים בונים ללא רשיון בירושלים, הם בונים את זה כהתרסה או בונים כאקט פוליטי. חשבתי, שבירושלים, ברבות השנים, לא נתנו לפלסטינים במזרח העיר רשיונות בנייה. כתוצאה מכך האנשים לא יכלו לבנות על אדמתם. אז מה עושה מדינת ישראל? מדינת ישראל הורסת באקט מינהלי, שזה בעצם אקט של ענישה. אני רוצה לתת לך נתונים, אדוני היושב-ראש, אני בטוחה שהכנסת לא יכולה לעבור לסדר-היום על דברים שאומר השר נוה, שבירושלים – ואני מצטטת – בנו 4,000 בניינים לא חוקיים. אני רוצה לומר לפרוטוקול ולכנסת, כי משנת 1987, במשך עשור, הרסו שלטונות ישראל הריסה מינהלית לפחות 2,000 בתים של פלסטינים ומאות מבנים אחרים. מדובר על בין 13,000 ל-15,000 איש פלסטינים שאיבדו את ביתם כתוצאה מאותה הריסה מינהלית. אני מציעה, אדוני היושב-ראש, שהשר יעמוד כאן, ובמקום לדבר, ובמקום להשתלח, שיחשוב איך ממשלת ישראל דואגת לפיתוח לרווחת תושבי העיר. תודה רבה.
מה אתה מחלק ציונים לחברי הכנסת?
אל תחלק ציונים – יש טובים, יש רעים.
אני בעדו, אבל אל תחלק ציונים.
לנואף מסאלחה מגיעות כל התשבחות, אבל אל תחלק ציונים.
היו שתי הצעות אי-אמון ולכן יש שתי הצבעות.
אדוני היושב-ראש, למי שלא היה כאן מתחילת הדיון ולא שמע את חיים רמון, קצת קשה לדבר על כך עכשיו כאשר הוא איננו. כאשר שמעתי את חיים רמון מציע בפאתוס הנפלא שלו לבצע הפרדה בינינו לבין הפלסטינים, אני מודה שברגע הראשון זה נשמע רעיון נהדר. איך בכלל לא חשבתי על זה קודם. חבל שהוא נאלץ לצאת ואיננו כאן. לא חיים רמון ולא מיקי איתן. לדעתי, הרעיון הזה, שעל פניו נשמע רעיון כל כך נהדר, הוא בעצם רעיון שאיננו בר-ביצוע. זה נכון, אדוני היושב-ראש, שרעיון ההפרדה בא לתת מענה על רחשי הציבור. בכלל, ההפרדה הפכה למין משאת נפש. אני מודה שגם לי יש משאת נפש, ומשאת הנפש שלי - למרות כל הקשיים, והקשיים תוארו כאן - היא להביא להידברות מדינית גם בימים הקשים האלה. אם אנחנו והפלסטינים לא מצליחים להגיע ביחד להידברות מדינית, אז יש לעשות זאת בעזרת מעורבות בין-לאומית. אדוני היושב-ראש, חבר הכנסת לנגנטל, שמעתי אותך כאן, ואני חושבת שאתה צודק. הפרדה נדרשת. אם יהיה הסדר קבע, חייבת להיות הפרדה פוליטית. אני לא בטוחה שאני קולעת עכשיו לדעתך, אבל הפרדה פוליטית מדברת על שתי מדינות זו לצד זו.
אני יודעת. יכול להיות שבימים כל כך קשים זה נשמע כמעט מופרך לדבר על הפרדה פוליטית, אבל הפרדה כפי שהיא מוצעת כאן, אדוני היושב-ראש, עלולה להביא להסלמה, עלולה להביא להידרדרות ולהחרפת המאבק עם הפלסטינים. מעבר לכך, אדוני היושב-ראש, פתרון שלא יהיה מוסכם על שני הצדדים, אני חוזרת ומדגישה: פתרון שלא יהיה מוסכם על שני הצדדים, אלא שרק אנחנו נחליט לגביו, כמו שהוצע כאן קודם - פתרון כזה שלא תהיה לו לגיטימיות בין-לאומית, אין לו סיכוי להחזיק מעמד. איזה סוג של הפרדה? דיברו כאן על גבול. כאשר מדברים על גבול, מדברים על משהו בסדר גודל של 400-300 ק"מ. כל מי שדיבר כאן קודם וצידד בהפרדה, הביא כתנא דמסייע את כל הגורמים הביטחוניים. לא היה גורם ביטחוני שלא הביאו אותו לכאן כתנא דמסייע. הגורמים הביטחוניים אמרו, שכאשר תהיה גדר, זה יקשה על מפגעים. אבל אני כלל וכלל לא בטוחה, שגדר כזאת, גדר שאני מתנגדת לכך שתקום, גם אם היא תקום - תוכל לתת מענה או לספק הגנה מפני מפגע בודד.
אני חושבת שכן, אדוני היושב-ראש. אומר מדוע. כי גדר היישוב, הגדר המוצעת, תהפוך לגדר המערכת. ההפרדה הזאת תיצור רצועת ביטחון בדיוק כמו בלבנון, שיפגעו בה מתוכה, והחוצה יפגעו בנו. מה בכלל הרווחנו? זה דומה למודל של לבנון. אני לא מתנגדת לכך שבמקומות כמו בת-חפר או התפר שבין קלקיליה לחבלה, תקום גדר. אולי צריך לעשות איזו חציצה ביטחונית, אבל לדבר עכשיו על גבול, על גדר לאורך של 400-300 ק"מ? אומרים לי שזה יהיה לאורך קווי ה-4 ביוני 1967. אני לא מקדשת את קווי ה-4 ביוני 1967. אם זה היה אפשרי, זה דבר אחר; אבל אני ריאלית, אני יודעת שיש מצבים בלתי הפיכים. אני יודעת שיש סיטואציה בלתי הפיכה. אבל מה עם סוגיית ההתנחלויות? כאן מדובר על קווי גבול לאורך כל הגבול של 1967? הפרדה כזאת אינה אפשרית, אדוני היושב-ראש, אם לא מפנים התנחלויות. אחרת המשמעות היא סיפוח. האם אתה מעלה בדעתך, אדוני היושב-ראש, שראש ממשלה, קל וחומר אריאל שרון, יפנה היום התנחלויות, גם התנחלויות בודדות ללא תמורה, ללא הסכם? האם זה ריאלי, האם זה הגיוני?
אני שמחה שאני מכוונת לדעתך, חבר הכנסת לנגנטל.
נכון, נכון. לכן כל מי שמדבר על הפרדה ועל הצורך לתת מענה ביטחוני - וכולנו רוצים לתת מענה ביטחוני - צריך לדעת למה הכוונה. אני לא מוכנה לכך שיספחו התנחלויות. חבר הכנסת לנגנטל, אני בטוחה שתשמח לשמוע: נניח שיקימו גושי התנחלויות ויצופפו גושי התנחלויות במעלה-אדומים, בגוש-עציון ובאזור אריאל, האם גם לגביהם יצטרכו לעשות הפרדה? מה המשמעות שיש לכך? המשמעות המיידית היא, אדוני היושב-ראש, שלגבי אותם גושי התנחלויות - ונניח שאני מוכנה לקבל את גושי ההתנחלויות - יבצעו הפרדה. המשמעות המיידית היא לשים תחת השליטה הישראלית שלנו כ-100,000 פלסטינים שהיום הם תחת שליטת הרשות הפלסטינית, והם חיים היום באזור B. פתאום אני צריכה גם את 100,000 הפלסטינים האלה שיהיו תחת שליטתנו? ומה עם חברון, אדוני היושב-ראש? הרי הפרדה אינה אפשרית בחברון. אז מה נעשה על-ידי ההפרדה הזאת, נעתיק את הפיגועים מאזור כפר-סבא לאזור באר-שבע ושדרות? איפה בכלל התמונה? נשאלה כאן קודם השאלה, ומה לגבי ירושלים? הרי הפרדה בירושלים, בוודאי ובוודאי אינה אפשרית. בירושלים יש כ-200,000 פלסטינים, אז מה יעשו אתם? לכן, אדוני היושב-ראש, ובזה אני מסיימת, כולנו רוצים להביא לפתרון ביטחוני, אבל ההפרדה שמוצעת כאן תנציח דבר שיהיה הרבה יותר גרוע למדינת ישראל. ולכן, רק אופק מדיני - רק אופק מדיני יאפשר שיתוף פעולה ביטחוני לצורכי מניעת פיגועים. תודה רבה, אדוני היושב-ראש.
אדוני היושב-ראש, חברי חברי הכנסת, אני עליתי בעיקר כדי לברך את חבר הכנסת כהן על הצעת החוק הנכונה הזאת. חבר הכנסת כהן עקבי במאבקו להשוואת התנאים ולהשוואת הזכויות של אלמנות. אני חושבת שההצעה הזאת באה לתת מענה נכון לאותן נשים שהגורל התאכזר אליהן, וההצעה של חבר הכנסת כהן באה לומר, שהגורל לא יתאכזר אליהן פעמיים. אנחנו יודעים על נשים רבות שחששו להינשא, שמצאו בן זוג שהיו רוצות לחלוק עמו את חייהן, והן חוששות להינשא כי הן עלולות לאבד את קצבת השאירים. זו הצעה נכונה, זו הצעה צודקת. חבר הכנסת כהן, אני חושבת שצריך לתמוך בך, ואתה עושה עבודה נהדרת בעניין הזה. תודה רבה.
אדוני היושב-ראש, ברכות לחברת הכנסת יעל דיין המציעה ולחברות שהצטרפו להצעה או לשתי הצעות החוק האלה. החוט המקשר, הייתי אומרת, בין שתי ההצעות האלה שמונחות כאן הוא המגמה או הכוונה למנוע את הרצח הבא. אנחנו מדברים על אלימות שקיימת בעיקר, במקרה הזה, כלפי נשים, אף שהיא יכולה להיות מופנית גם כלפי גברים, אבל הניסיון המצטבר מראה שבדרך כלל אנחנו מדברים על אלימות כלפי נשים, וההצעות האלה בעצם באות לומר, שאנחנו עושים פעולה שהיא עוד נדבך אחד, ואני חוזרת ומדגישה, כדי למנוע את הרצח הבא. אולי מעבר לזה, אדוני היושב-ראש, אני חושבת, שחובתנו, כפי שזה בא לידי ביטוי בהצעות האלה, חובתנו לא לשבת בצד ולחכות שאקט האלימות הבא יהיה אקט אחד יותר מדי. אני טיפלתי בשנה האחרונה בכמה נשים שפנו אלי בעקבות הטרדות חוזרות ונשנות, הטרדות מאיימות על-ידי בני זוג שהן החליטו לשים קץ ליחסים ביניהם. אותם בני זוג לא קיבלו את רוע הגזירה, אותם בני זוג הפכו לאובססיביים, למטרידים, למאיימים. לפחות באחד המקרים החיים של אותה אשה הפכו לגיהינום, היא נאלצה לעזוב את מקום עבודתה, היא נאלצה להחליף את מקום מגוריה לעיר אחרת, והוא הגיע גם לשם. מי שלא עומד בזה, מי שלא עבר את זה - זו סיטואציה פשוט בלתי נסבלת. ההטרדה המאיימת הזאת, שחוזרת ונשנית וחוזרת ונשנית עד כדי איום בפגיעה פיזית - בניגוד למה שאמר כאן חבר הכנסת לנגנטל, מדובר עד כדי פגיעה פיזית, וחברת הכנסת דיין נתנה את הדוגמאות שמראות שזה אפשרי. אדוני היושב-ראש, חובת הדיווח, ובזה אני מסיימת, היא נחוצה, היא נחוצה כי אני חושבת שפעמים רבות עדיפה מדיניות נחרצת ומחייבת, כמו שאמרתי קודם, על מנת למנוע את הרצח הבא. תודה רבה.
אדוני היושב-ראש, כיוון שאנחנו חושבים שזה חוק מחפיר, אנחנו מבקשים לראות בהצבעה הצבעת אי-אמון.
אם תסמכו על הקדוש-ברוך-הוא במקרה הזה - אתם בצרות.
אדוני היושב-ראש, כמה זמן יש לי?
אדוני היושב-ראש, חבר הכנסת גפני, הפנייה הזאת היא אישית אליך, ואני הולכת להסביר לך. חבר הכנסת גפני, כפמיניסטית, אני מתנגדת לפורנוגרפיה. הפורנוגרפיה רואה ומציגה נשים כאובייקט מיני. הפורנוגרפיה נותנת לגיטימציה ליחס בלתי שוויוני כלפי נשים. חבר הכנסת גפני, כל הנאום הזה מופנה אליך. אבל, בפורנוגרפיה, כמו בסוגי ביטוי אחרים המעוררים סלידה - - -
חבר הכנסת איתן, אני לא שומעת את עצמי.
אדוני היושב-ראש, בפורנוגרפיה, כמו בסוגי ביטוי אחרים המעוררים סלידה, יש לדון מתוך תפיסת עולם כוללת וסולם ערכים מקיף. וסולם הערכים שלי, אדוני היושב-ראש, כולל לא רק התנגדות לפורנוגרפיה, אלא גם מאבק לקידום האשה, לשוויון חברתי - - - אדוני היושב-ראש, אני לא שומעת את עצמי, אני לא יכולה, אני לא שומעת את עצמי, אני לא מוכנה. אדוני היושב-ראש.
אדוני היושב-ראש, עם כל סלידתי מפורנוגרפיה, יש לי מחויבות לקידום מעמד האשה, לשוויון חברתי, ובד בבד, וזה מופנה לחבר הכנסת גפני, גם מחויבות לחופש הביטוי, לחופש הבחירה ולהתנגדות לצנזורה. אני, אדוני היושב-ראש, כמו שאתה יודע, עומדת בראש ועדת חקירה פרלמנטרית בנושא הסחר בנשים, ואני חושבת שזה נורא שיש סחר בנשים. אבל המאבק בפורנוגרפיה, אדוני היושב-ראש, עם כל סלידתי ממנה, לא יכול להיות באמצעות צנזורה של הרשות השלטונית. וכאן אני פונה לחברי הכנסת הדתיים והחרדים: חקיקה איננה האמצעי היחיד להיאבק בתופעה מעוררת תיעוב.
חברי חברי הכנסת, השר נוה, אני בטוחה שאתה, כאחד מתומכי חופש הביטוי, יודע שחופש הביטוי נבחן דווקא בשעה שתוכן הביטוי כולל דברים שהנפש נוקעת מהם, לא כאשר כולם מסכימים ואין מחלוקת. לכן, כאשר רוצים להגביל את חופש הביטוי צריך לעשות את זה רק אם יש זיקה ישירה בין התבטאות, בין הפרסום לבין האלימות. אני רוצה להגיד לבית הזה, שלא יהיה ספק, ההתארגנות של הלובי הדתי-חרדי נגד ערוצי הפורנוגרפיה לא נובעת, חלילה - - -
סגן השר כהן, ההתנגדות שלכם לא נובעת, חלילה, מתוך איזו מחויבות לשוויון נשים, לקידום השוויון בין המינים - - -
אדוני היושב-ראש, ההתנגדות שלי לצנזורה אינה נובעת ממאבק נגד החרדים והדתיים, שההתארגנות שלהם אין בה אמירה חברתית אלא תפיסת עולם שמרנית, מוסרנית ודתית. לו היו אומרים לי, אדוני היושב-ראש, שהצנזורה תבטל את כל זרימת המידע הפורנוגרפי, אי-אפשר ללכת יותר לווידיאומטים, אי-אפשר לצפות יותר באינטרנט, אי-אפשר לצפות בכבלים, הנה, באמצעות הצנזורה אנחנו מבטלים את הפורנוגרפיה - הייתי אומרת, ניחא, מילא. אבל הרי יודעים שכל מי שתומך עכשיו בצנזורה יודע שהוא לא הולך למגר את הפורנוגרפיה. הוא לא הולך למגר את הפורנוגרפיה.
אדוני היושב-ראש, אני מצטרפת לחבר הכנסת איתן, שהציע הצעת פשרה נכונה, וכל מי שיתמוך בכנסת הזאת בהצעת הפשרה של הלובי הדתי-החרדי נותן יד להכנסת הפורנוגרפיה הביתה. אדוני היושב-ראש - ובזה אני מסיימת - אין זה מעניינו של השלטון להכתיב לציבור במה הוא רוצה לצפות. שלטון שמכתיב לציבור מה הוא צופה, אחר כך יכתיב לו מה הוא רואה. ודבר אחרון, בפורנוגרפיה צריך להיאבק בחינוך ולא באמצעות צנזורה.
הכנסת היא לא בית-דין שדה ולא טריבונל משפטי.
אדוני היושב-ראש, כיוון שאנחנו חושבים שזה חוק מחפיר, אנחנו מבקשים לראות בהצבעה הצבעת אי-אמון.
אדוני היושב-ראש, שמעתי קודם את דברי השר נוה, ואני מודה שלא הצלחתי להבין מדבריו אם ממשלת ישראל מתכוונת למוטט את הרשות הפלסטינית.
חבר הכנסת יהלום, תקשיב. אם ממשלת ישראל מתכוונת למוטט את הרשות הפלסטינית, אני קוראת לה מכאן לעצור את המלחמה המתגלגלת, כי אני רוצה להזהיר שהכניסה של צה"ל עלולה לשאוב אותנו פנימה, עלולה לגרום לנו לאבדות מיותרות, ובסופו של דבר אנחנו נצטרך לצאת משם תחת לחץ - ודובר כאן על הלחץ - בידיים ריקות, ואנחנו נצטרך להיחשף ללחצים מדיניים. אני מציעה שאנחנו נתמסר - במרכאות או שלא במרכאות - ללחצים המדיניים, כי מה אנחנו בעצם מבקשים להשיג בכניסה לרשות הפלסטינית? מה אנחנו רוצים להשיג? האם אנחנו תוחמים את זה בזמן? האם יש לנו יעדים מוגדרים? מה בדיוק אנחנו רוצים לעשות שם? האם אנחנו פועלים רק מתוך נקמה? האם נקמה זאת תוכנית לפעולה? אני לא בטוחה. רבותי חברי הכנסת, מדובר בפורענות ידועה מראש. מדובר בפעולה של הפעלת כוח, שאין שום פעילות מדינית בצדה, ופעולה כזאת שאין פעילות מדינית בצדה, לא תביא לשום הישג.
ולכן, כל הקולות השפויים במדינת ישראל צריכים לעשות כל מאמץ כדי לעצור את המלחמה הבאה. חבר הכנסת צ'יטה, ידידי, אני רוצה להזכיר לך. אתה יודע, הזיכרון הקולקטיבי הוא קצר. בכלל, הזיכרון הקולקטיבי הוא ישות חמקנית, אפשר לעשות בו מניפולציה בהתאם למי שנמצא עכשיו בשלטון. אני רוצה להזכיר לך את מלחמת לבנון. רק 48 שעות, רק 40 קילומטר. נשארנו שם 18 שנה, התבוססנו בבוץ, זה גבה מחיר דמים מיותר.
ואני מזהירה מכאן, כדי שלא נשלם מחיר דמים מיותר, שלהיכנס זה קל. אנחנו יכולים להיכנס ולכבוש ולהפציץ ולחסל - ואנחנו יודעים לעשות את זה, ואנחנו יודעים לעשות את זה מצוין - השאלה מה המחיר המדיני, ומה המחיר בחיי אדם לשני הצדדים. אני מציעה שלא ניגרר לשם. אני לא מציעה שתהיה מלחמת לבנון נוספת. וממה זה נובע, רבותי חברי הכנסת? אני עונה לך. זה נובע בעיקר מכך שלראש הממשלה אין תוכנית מדינית, אין אופק מדיני. במשך שמונת החודשים שהממשלה הזאת קיימת, שמונה חודשים דרדרו את המצב המדיני והחברתי ואת יחסי ישראל-ארצות-הברית לשפל חסר תקדים. זה ראש הממשלה שהבטיח שלום? על איזה שלום מדובר? זה ראש הממשלה שהבטיח ביטחון? מה עושה ראש הממשלה הזה? הוא קורא לערפאת בן-לאדן, אבל הוא שולח את הבן שלו לדבר עם "בן-לאדן", כי גם ראש הממשלה הזה מבין - - -
אדוני היושב-ראש, ולסיום, טוב שלכנסת יש על מה לחשוב.
אבל לא מאפשרים לי, תעשה סדר. אדוני היושב-ראש, הדרך היחידה שממשלת ישראל תצא בה מהסבך שהיא נקלעה אליו היא לקבל את תוכניתו של הנשיא בוש להסדר ולאמץ אותה כדי למנוע שפיכות דמים מיותרת. תודה רבה.
תשעה הרוגים. מה קרה לכם?
אתה מסלף. הוא גינה את זה. מה אתם - - -
גברתי היושבת-ראש, אנשי אקרית ובירעם הם אזרחי מדינת ישראל שבזמן מלחמת השחרור נתבקשו לפנות את בתיהם, והובטח להם, מפי כל הרשויות המוסמכות, כי יוחזרו אליהם בתוך כמה ימים. כשמדברים, גברתי היושבת-ראש, על עקורי אקרית ובירעם, לא מדברים על שיבה של פליטים שברחו או גורשו מחוץ לגבולות המדינה, ולכן המתנגדים להחזרת תושבי אקרית ובירעם מנסים ללבות יצרים בוויכוח הממושך לגבי זכות השיבה. אני רוצה להזכיר, שמימין ומשמאל הכירו בתביעותיהם של עקורי אקרית ובירעם כצודקות, החל מהנהלת גח"ל ב-1972, מזכירות הקיבוץ הארצי שקיבוציהם יושבים על אדמת הכפרים, ב-1975, וכלה בהסכם הקואליציוני העבודה-מרצ, ב-1992. ב-1995 קיבלה ועדת שרים בראשותו של דוד ליבאי החלטה לפעול להחזרת העקורים. ב-1998 אימץ שר המשפטים צחי הנגבי את הסדר ליבאי. גברתי היושבת-ראש, אדוני השר, תושבי הכפרים ובני משפחתם מנהלים למעלה מ-40 שנה מאבק עיקש, פוליטי ומשפטי כדי לשוב לכפריהם. אקרית ובירעם הפכו לסמל לעוול שנגרם לערבים אזרחי מדינת ישראל. מי שמנסה לטשטש גבולות ולטעון כי ישראל כולה בנויה על חורבות כפרים ערביים, רוצה להלך עלינו אימים כי הסכר שייפתח יוביל לשיטפון של תביעות לשוב. יש להבחין, אדוני השר, בין תביעות להכרה בזכויות לבין תביעות למימושן. לעתים כל שנדרש הוא הכרתו של צד אחד בכך שאכן נגרם לצד השני עוול, מדעת או שלא מדעת. בשנות ה-70, אני רוצה להזכיר לכנסת, הגיש שמואל טולדנו דוח מפורט לממשלה, שבדק וקבע כי מקרה אקרית ובירעם הוא יוצא-דופן יחיד במינו ואין להשוותו לאחרים. טענת התקדים גם לא התקבלה בזמנה על-ידי עזר ויצמן, משה ארנס, ממשלות ישראל לדורותיהן. לכן ההחלטה של הקבינט המדיני-הביטחוני, שהתקבלה בימים אלה, שלא להיענות לתביעת העקורים, נובעת מהיסטריה מיותרת, שהתקדים של החזרת העקורים בתנאים מגבילים יהווה תקדים לזכות השיבה של הפלסטינים. אני חושבת שזו היסטריה מיותרת. אני חושבת שאפשר היה לאמץ את המודל של יוסי ביילין, של צחי הנגבי, מודל שיעשה צדק עם העקורים בלי לעשות עוול לאחרים. אני רוצה לסיים, גברתי. הצעת החוק שלי וההחלטה שעומדת על הפרק אינן הכרה בזכות השיבה ופגיעה באתוס הציוני. מדובר בהחלטה אמיצה, נכונה מבחינה פוליטית ומוסרית כאחת, שתוכיח כי מדינת ישראל מכבדת מאבק דמוקרטי לגיטימי, מקבלת החלטות משפטיות ושומרת על אמינותם של מי שהבטיחו לעקורים לפעול להחזרתם. אדוני השר, לפנינו הזדמנות נדירה להיות גם צודקים וגם חכמים. תודה.
אדוני השר, התפלאתי לשמוע שהכנסת את כל המזרח התיכון להצעת החוק של עקורי אקרית ובירעם. אני רוצה להזכיר לשר ולכנסת ישראל שגויסה להפיל את הצעת החוק, כי מדובר באזרחי מדינת ישראל שכבר מנחם בגין הבטיח להם בזמנו להחזירם. מדובר בהחלטת בג"ץ שלא כובדה. זה דבר חסר תקדים. ואתם, כנסת ישראל, מתגייסים כנגד אימוץ הצעת פשרה? לא כדאי להיות במקרה הזה גם צודק וגם חכם, אדוני השר? את כל הכנסת גייסת? זה המסר שאתה משדר? אתם מנופפים בזכות השיבה, זה המסר שאתה מעביר עכשיו לאזרחי מדינת ישראל, במקום מסר של פיוס, מסר של התנגדות? אני מקווה שהכנסת תתעשת ותתמוך בכל זאת בחוק הזה.
אדוני היושב-ראש, אני רוצה לומר בפתח דברי שמדובר רק בדיון ותשובה והצבעה יהיו במועד אחר. אני לא יודעת אם קיבלת את ההודעה - - -
תשובה והצבעה במועד אחר; זה בסיכום עם השר. הצעת החוק המוגשת היום למליאה היא הצעת חוק של חברי הכנסת אילן גילאון, אבשלום וילן, נחום לנגנטל, סופה לנדבר, דליה רבין, סילבן שלום ושלי כמובן. הצעת החוק הזאת באה להתמודד עם הבעיה של מחסור באיברים להשתלה. אנחנו יודעים שהמערך הרפואי עומד פעמים רבות חסר אונים מול מותם של אנשים רבים. יש מצוקה מאוד מאוד גדולה, אנשים חולים, אני מכירה באופן אישי אנשים חולים. אני רוצה לומר את דעתי, והיא גם דעת הוועדה, ועדת העבודה והרווחה, ובהזדמנות זאת אני רוצה להודות ליושב-ראש ועדת העבודה והרווחה, חבר הכנסת דוד טל, על המאמצים לקדם את החוק. אני רוצה לומר, שגם בנסיבות קיצוניות כאלה, כשיש מצוקה כל כך קשה ומחסור באיברים להשתלה, קיימות נורמות כלשהן שאני חושבת שחייבים לדבוק בהן. אפילו כשמדובר באינטרס אנושי נעלה יש מגבלות כלשהן על דרך מימושו, וגם במשטרים הכי ליברליים מוגבלת חירות הפרט על-ידי איסור מכירת עצמו לעבדות. מכירה כזאת נתפסת כנלוזה מבחינה מוסרית, ומי שמבקש להצדיק מכירת איברים על מנת להציל חיים יצטרך להסכים שבסופו של דבר אנשים ימכרו את עצמם לעבדות כדי לממן תרופות מצילות חיים. לכן, אדוני היושב-ראש, לטעמי, מכירת איברים אינה ביטוי לחירות הפרט; מכירת איברים היא ביטוי לשעבודו של הפרט. אנחנו יודעים את זה; פנה אלי אסיר מכלא "צלמון", שנמצא במצוקה קשה, ואמר: אני רוצה למכור איבר מגופי. ובדרך כלל מי שמציע למכור איבר מגופו עושה את זה מכוחה של מצוקה כלכלית קשה. אני חוזרת ואומרת, שחברה שמאפשרת את הברירה הזאת בין עוני או מצוקה אחרת לבין מכירת חלקי גוף ומתעלמת מכך שזה לעולם לא בחירה אמיתית, איננה חברה נאורה. אני חושבת, שעם המצוקה באיברים להשתלה צריך להתמודד בדרכים אחרות, שיעודדו השתלות מן המת, בעיקר על-ידי חינוך, על-ידי הגברת מודעות. תרומת איברים מן המת היא מעשה נאצל המציל חיים, אך צדו השני הוא איסור על החי למכור את איבריו כביטוי לתפיסתנו את האדם כבעל כבוד אנושי שאינו סחיר בשוק. אדוני השר, פשוט לא היית כאן בתחילת דברי. אני אמרתי שמדובר רק בדיון, ותשובה והצבעה במועד אחר. אני מודה לך.
יש ועדה של רופאים ורבנים.
מדובר על תרומה אלטרואיסטית.
אדוני היושב-ראש, משפחות יקרות, אני חושבת ששום פיצוי לא יהיה באמת פיצוי על הכאב, על הסבל, על האובדן ועל ההתמודדות היומיומית. כולנו כאן ממשיכים בחיים שלנו, ואתם נשארים עם הכאב היומיומי שלכם. לכן אני מצטרפת לדבריו של יוסי שריד. אנחנו עומדים על כך שהפיצוי יינתן בחקיקה. אנחנו לא רוצים שיהיה פה משא-ומתן עם הממשלה ואם היא תיענה או לא תיענה. נכון יעשה הבית כולו אם הוא יתאחד סביב ההצעה החשובה של השר רוני מילוא. כל הכנסת תתאחד על זה והפיצוי הזה יוכל להינתן רק בחקיקה. תודה.
אני מודה לך. אדוני היושב-ראש, הצעת החוק שלי היא הצעת חוק לתיקון פקודת העיתונות - - -
אדוני היושב-ראש, הצעת החוק שלי באה לתקן את פקודת העיתונות בסוגיית כשירות עורך עיתון ומינוי נאמן. לפי המצב החוקי שקיים היום, כפי שקבוע בפקודת העיתונות, יכול אדם שהורשע בעבירה פלילית להיות בעלים של עיתון ללא כל הגבלה. הסייג היחיד שמטילה הפקודה מתייחס לעורך עיתון אשר לגביו נקבע איסור כהונה בגין הרשעה בעבירה שנידון עליה למאסר של שלושה חודשים או יותר. ועדת-צדוק, שמונתה להסדיר בחקיקה מתקדמת את נושא העיתונות בכללותו, הקדישה שני פרקים בהמלצותיה לנושא כשירות בעלים ועורך של עיתון. הוועדה המליצה, כי לא יוכל להיות מוציא לאור של עיתון רב-תפוצה או בעל שליטה בעיתון רב-תפוצה, המפעיל את מלוא זכויותיו בעיתון, מי שהורשע בעבירה פלילית שיש עמה קלון, בין בהיותו נושא תפקיד זה ובין שקודם לכן. ועוד קבעה ועדת-צדוק, כי ראוי לעגן בחוק את העיקרון, שלפיו אדם שעבר עבירה שיש עמה קלון, מן הסוג הפוסל אותו מלהיות עורך עיתון, אינו כשיר לבצע תפקיד זה. אדוני היושב-ראש, מכיוון שאני לא מצליחה לשמוע את עצמי אני רוצה לסיים ולומר, שיש חשיבות בהסדרת הנושא בחוק באופן שבו בעל עבר פלילי בעבירה שיש עמה קלון לא ישמש בעל שליטה מעשית בעיתון ולא יישא בתפקיד של עורך עיתון, תפקידים שהם בעלי השפעה על מרקם החיים הדמוקרטיים. ההבנה שהגיעה אליה חברת הכנסת גוז'נסקי עם שר המשפטים מקובלת גם עלי, ואני אודה לאדוני היושב-ראש - אדוני היושב-ראש, אדוני היושב-ראש - - -
אדוני היושב-ראש, אני רוצה לסיים את דברי ולומר, שההבנות שסיכמה חברת הכנסת גוז'נסקי עם שר המשפטים מקובלות גם עלי, ואני אדחה את ההצבעה על הצעת החוק הזאת.
השר לא ידבר. השר לא ידבר.
אדוני היושב-ראש - מה אתה מתערב, חבר הכנסת פינס? יש על זה הסכמה.
אדוני היושב-ראש, החוק המוצע המבקש לקבוע עונשי מינימום על עבירות סחר בנשים מוגש על-ידי כל חברי ועדת החקירה הפרלמנטרית בנושא סחר בנשים שבראשותי. אנחנו יודעים שסחר העבדים המודרני במדינת ישראל מתרחב, ואף שלפני שנה נקבע חוק שמאפשר גזירת 16 שנות מאסר על מסרסרים בנשים ועל סרסורים, בתי-המשפט בעצם עושים את החוק פלסתר, נרקמות עסקאות טיעון והעונשים הם לקולא, הם לא מהווים הרתעה, יש עונשים מגוחכים. הצעת החוק המונחת לפניכם באה לומר, שאנשים שמסרסרים בנשים לא יוכלו עוד לצאת מזה בזול, וענישה מטרתה להרתיע. אני מוצאת חשיבות רבה בעובדה שהממשלה תומכת בחוק, ואני מדגישה שכל קידום החקיקה ייעשה בתיאום עם הממשלה. זו ההסכמה וזו ההבנה שהיתה בינינו. אני מודה לאדוני.
אדוני היושב-ראש, הצעת החוק הזאת באה למנוע מצב, הייתי אומר, מעורר פלצות, שעורכי-הדין של הסרסורים מייצגים גם את הנשים שהן קורבנות הסחר בנשים. בתיאום עם הממשלה, החלטתי להציע - עם כל חברי ועדת החקירה הפרלמנטרית בנושא סחר בנשים - שהסניגוריה הציבורית תייצג את הנשים האלה, כדי למנוע את המצב של ניגוד אינטרסים, שבאים עורכי-דין, משלמים 30,000 שקל, משחררים את הנשים, והן חוזרות לעבוד אצל הסרסורים שלהן. אני התחייבתי לממשלה שאני אקדם את ההצעה בתיאום עמה. תודה רבה.
על סמך מה אתה אומר את זה?
גברתי היושבת-ראש, ועדת החקירה הפרלמנטרית בנושא סחר בנשים שבראשותי הגישה עשר הצעות חוק על מנת לנסות להתמודד עם תופעת הסחר בנשים, מתוך איזו גישה שאנחנו רואים בנשים קורבנות, מי שזכויות האדם שלו מופרות, ואנחנו לא מתייחסים אליהן כאל עברייניות ושוהות בלתי חוקיות. מתוך מגמה להילחם בסרסורים ובמסרסרים בגופן של נשים, יזמנו את עשר הצעות החוק האלה. אני שמחה לומר, שבסיועו הרב של מזכיר הממשלה גדעון סער הממשלה הודיעה שהיא תומכת בשש הצעות חוק. אני שמחה מאוד על כך, וחברי הוועדה יציגו את הצעות החוק. תודה.
גברתי היושבת-ראש, התיקון הזה בא לקבוע, כי בעבירות סחר בבני-אדם לעיסוק בזנות תוכל המתלוננת לבקש להעיד ללא נוכחות הנאשם. זאת על מנת להגן עליה, לאפשר לה לא לחשוש מפני הנאשם שמסוגל לאיים עליה ועל בני משפחתה שנמצאים בחוץ-לארץ.
אדוני היושב-ראש, ראשית, אני רוצה להודות לך. אני משוכנעת שכל מי שנמצא כאן באולם רואה חשיבות בשירות בצה"ל. כולנו ערים לכך שהמצב הביטחוני קשה. אנחנו חושבים שצה"ל עושה תפקיד מאוד חשוב. אני לפחות לא יכולה לקבל את זה, שצה"ל, עם כל התפקידים החשובים שיש לו שעומדים על סדר-היום, לא יכול להכין את עצמו לבוא בזמן לכנסת ולהגיש הצעות כמו שצריך ובדרך הנדרשת. אני רוצה לספר למליאה, שלפני כחצי שנה באו נציגי מערכת הביטחון לוועדת החוץ והביטחון - החוק הזה נדון בוועדת החוץ והביטחון - וביקשו ארכה של שנה. הוועדה, אחרי דיון, פסקה - הייתי אומרת, כמעט בנזיפה בצה"ל - ואמרה להם: אנחנו לא מבינים למה אתם באים תמיד ברגע האחרון. תמיד באים בשם הבהילות; זה כל כך דחוף, "טראח, טראח" וכולנו מאשרים. אי-לכך, הוועדה לא אישרה את בקשת צה"ל בפעם הקודמת לאפשר הארכה של שנה ואישרה רק חצי שנה, וביקשה: יש לכם מספיק זמן להיערך. תבואו בזמן. אני קוראת בחוק, שתוקף החוק מסתיים ב-18 בדצמבר. לא מצאה זמן מערכת הביטחון, היועצים המשפטיים שלה, להכין זאת כמו שצריך ולא לבוא בשנייה האחרונה? יש כל כך הרבה דברים חשובים, פרוצדורה ומינהל תקין - זה לא מספיק חשוב. אי-לכך, עם כל ההכרה בחשיבות השירות בצה"ל, אני, ואני מקווה שחלק מחברי, נצביע נגד הצעת החוק ולא נגד צה"ל.
גברתי היושבת-ראש, הדברים שלי מכוונים למפלגת העבודה או מה שנשאר ממנה. אנחנו נמצאים בעיצומם של ימים מאוד קשים. הטרור משתולל במדינה, יש הרוגים חפים מפשע, עשרות ואולי מאות פצועים, ומפלגת העבודה יושבת בממשלה וממשיכה לתת לגיטימציה למדיניות שהיא עצמה לא שותפה לה. לא אהבתי את הישיבה שלה עד היום, אבל נטיתי לקבל את הטיעון שהם יושבים שם על מנת לרסן, על מנת למנוע הסלמה. אבל היום, אחרי שהממשלה החליטה למוטט את הרשות הפלסטינית והם נתלים בפרוצדורות, דהיינו "התקילו" אותנו, שמעתי את השר סנה אומר, לא התחשבו בבקשתנו לדחות את האמצעים הקשים נגד הרשות עוד בשבוע - אני חושבת שזה לא לכבודה של המפלגה. אני סבורה שהם צריכים לפרוש ולהקים ביחד עם מרצ, או להצטרף למרצ, להיות האופוזיציה ולפעול נגד הממשלה הזאת.
אדוני היושב-ראש, אדוני השר, חברי חברי הכנסת, סיעת מרצ מביעה בימים הקשים האלה אי-אמון בראש הממשלה ובממשלה כולה. אני שמחה שאני מכוונת לדעתך, אדוני היושב-ראש. אי-אפשר לעבור לסדר-היום אחרי הפרסום של הדוח הקשה, שמשקף קרע חברתי, דוח על העוני בישראל. אומנם, אדוני היושב-ראש, הדוח הזה מתייחס לשנת 2000. הדוח הזה מדבר על מאות אלפי משפחות עניות, מאות אלפי ילדים שסובלים מרעב. אבטלה. כל ילד רביעי במדינת ישראל גדל במשפחה ענייה. כל אדם חמישי הוא עני, כל ילד ערבי שני הוא עני. במקום 50,000 מקומות עבודה חדשים בשנה, יש 30,000 עניים חדשים. זה נכון, אדוני היושב-ראש, שהדוח הזה מתייחס לשנת 2000, שמבחינה כלכלית היתה שנה טובה. אין ספק, לנוכח המצב המדיני והביטחוני הקשה, לו התפרסם דוח שמשקף את המצב היום היינו רואים נתונים הרבה יותר מדאיגים, היינו רואים שהעוני הרבה יותר קשה. וכשאני באה לבחון אילו פתרונות כלכליים מציעה הממשלה, אני רואה שבמקום שיהיה תקציב שאמור לשקף צמיחה, שאמור להילחם באבטלה, התקציב של הממשלה הזאת, אדוני היושב-ראש, מקצץ 300 מיליון שקל מהרווחה, ובמקום להילחם באבטלה, התקציב הזה בא להילחם במובטלים. לכן התחושה שלי כל כך קשה, כי אין כאן פתח לתקווה, כי אין לי ספק שהדוח שיתפרסם בשנה הבאה יהיה הרבה יותר קשה. אבל אני רוצה לומר, אדוני היושב-ראש, שזו לא גזירת גורל שהממשלה הזאת לא זו בלבד שאינה יוצרת אטמוספירה פוליטית וצמיחה כלכלית, היא יוצרת אווירה של מלחמה. הממשלה הזאת מוליכה אותנו בשם הנקמה, בשם הכיבוש, בשם המלחמה להתמוטטות חברתית וכלכלית. הממשלה הזאת, אדוני היושב-ראש, טרם הפנימה, שתהליך מדיני הוא אקט כלכלי ראשון במעלה ומדיניות מלחמה היא אקט מובהק של התפוררות כלכלית. למדיניות הממשלה אין תוכן מדיני. לצערי, למדיניות הממשלה יש תוכן מלחמתי. אדוני היושב-ראש, אדוני השר, אני חייבת לומר, גם בהתייחס לדבריו של סגן השר גדעון עזרא בשיחה חטופה, שהלב מדמם וקשה מאוד לקבל את העובדה, שאנשים צעירים שיוצאים לבלות במדרחוב, או אנשים שנוסעים לתומם באוטובוס, אנשים חפים מפשע נהרגים ומאות נפצעים. ברור לי חד-משמעית, שהעם כולו מאוחד נגד מבצעי הפיגועים ונגד שולחיהם. אני מודה, אדוני היושב-ראש, שזה מצריך ממני הרבה כוחות נפש, דווקא ברגעים הקשים האלה, לומר, שעם כל הזעם והכאב, והזעם רב, אני חושבת, שהזעם הזה לא יכול לאפשר לממשלה לחשוב מהבטן ולא מהראש, ולפעול מהבטן ולא מהראש. מנהיגות אינה יכולה לפעול אך ורק על מנת לרצות את רצון הציבור המחפש פורקן. אמרתי את זה כבר קודם, ממשלה אינה יכולה לנהל מדיניות של נקמה, וזה מה שהממשלה הזאת עשתה בחודשיים האחרונים: סיכולים ממוקדים, שלא לומר חיסולים, כניסה ממוקדת לשטחי A, חטיפות ממוקדות ועוד טקטיקות ממוקדות אחרות. מה שהממשלה הזאת שכחה לעשות זה לחשוב בצורה ממוקדת שני צעדים קדימה, בעיקר על ההשלכות של המדיניות, של הפעולות שהיא מבצעת. אדוני היושב-ראש, אנחנו עדים לכך שראש הממשלה אריאל שרון דוחף זה זמן ליצירת דה-לגיטימציה לערפאת כדי להביא להפלתו. ראש הממשלה אריאל שרון בימים אלו אינו מנהיג, הוא מונהג. הוא מונהג על-ידי הימין בממשלתו, שרוח המלחמה והנקמה מנחה אותם ולא רוח ההנהגה, לא רוח האחריות או ראיית הדורות הבאים, או השלכות של הפעילות שלו לדורות הבאים. ובכלל, למה שרון פועל כפי שהוא פועל? הוא חייב להזים את הטענות המופנות כלפיו מימין, שהוא אינו עומד בהבטחתו להביא ביטחון, שהוא אינו נוקט יד קשה מספיק כלפי ערפאת, שבכלל הוא מושפע משמעון פרס, ממציא אוסלו, ואימתו הגדולה של ראש הממשלה שרוחו של נתניהו מרחפת מעליו. לכן, אדוני השר, אני חוששת, שראש ממשלת ישראל הוא מנהיג אובד-דרך, וכל הפעולות שלו בשנה האחרונה היו אלתורים מזדמנים. רגע אחד הוא אומר: מצאתי דרך לטפל בטרור. לפני הנסיעה שלו לארצות-הברית, כששמענו עד כמה מצבנו הכלכלי בכי רע, הוא אמר: עכשיו בכלל אפשר להתפנות לעסוק בנושאים הכלכליים, אני כבר מצאתי דרך להילחם בטרור; ויומיים אחר כך יש פיגועים. אני חוששת ששרון האמיתי יוצא מהארון בימים האלה, אותו שרון שהכרנו בימי מלחמת לבנון, וכל מה שהוא רוצה זה להביא את העימות בינינו לבין הפלסטינים להכרעה צבאית. לכן החלטת הממשלה להכריז על הרשות הפלסטינית כתומכת טרור, החלטה עמומה לכאורה, ששר הביטחון אמר עליה בוועדת החוץ והביטחון האחרונה שבכלל לא מדובר בהכרזת מלחמה, שמדובר בכלל בדקלרציה בלבד שאין לה תוקף משפטי. אני אומרת לכם כאן, חברי חברי הכנסת, שההכרזה הזאת אינה עמומה כלל וכלל. אומנם לא הכריזו מלחמה, אבל יש כאן פתח למלחמה מתגלגלת, שמפניה אני רוצה להזהיר. מדובר, חברי חברי הכנסת, בפעולות שראשיתן ידועה ואחריתן מי ישורנה. נכון שיש לנו ביקורת קשה מאוד כלפי ראש הרשות הפלסטינית יאסר ערפאת. אני חושבת שערפאת היה צריך לעצור את הטרור ולעשות מאמץ הרבה יותר גדול על מנת לעצור את הטרור. מוכרחים לומר שיאסר ערפאת עשה הרבה מאוד טעויות בשנה האחרונה והוא גרר את עמו לעברי פי-פחת ועל-ידי כך שיחק לידי הימין, על-ידי כך שיחק לידי חזיתות הסירוב בימין. והוא לא עשה מספיק כדי לחסל או כדי לסכל את הפיגועים של ה"חמאס" ו"הג'יהאד האסלאמי". אבל מי שמציע, אדוני היושב-ראש, שנחסל את ערפאת ונכבוש מחדש את השטחים, ואני חושבת שיש באפשרותנו לעשות את זה, יש לנו צבא חזק, אבל מי שמציע לעשות את זה, צריך להביא בחשבון, שהוא הולך להביא עלינו את ה"חמאס" ו"הג'יהאד", או הרבה יותר גרוע, שאולי בכלל תהיה בשטחים אנרכיה, שיהיה כאן כזה כאוס שיקומו לנו מיליציות חמושות. ואז מול מי בדיוק תעמוד ממשלת ישראל? או אולי זו בכלל כוונתו האמיתית של שרון - להחזיר את השליטה על מיליוני פלסטינים, אולי בכלל הוא רוצה להחזיר את החיילים לעזה. אני אומרת כאן, אדוני היושב-ראש, שהרשות הפלסטינית, עם כל הביקורת עליה ועם כל מגרעותיה, היא הכתובת הפורמלית הפלסטינית היחידה שיש למדינת ישראל. ערפאת הוא נציגו של העם הפלסטיני. ככל שיגברו הניסיונות שלנו למוטט אותו, או למוטט את הרשות הפלסטינית, כך אני חרדה, עלול להיווצר מצב, שגם אלה שהיום מסתייגים ממנו, עוד יתלכדו סביבו. בסרט הזה כבר היינו, חברי חברי הכנסת, אבל לצערי הזיכרון הוא ישות חמקנית. אני זוכרת שבשנת 1982 אמרו: רק 48 שעות, רק 40 קילומטר, ניכנס ללבנון, נמגר את ה"פתחלנד". נכנסנו ללבנון, מיגרנו את ה"פתחלנד", אבל מה קיבלנו במקומם? מאות הרוגים, דשדשנו בבוץ הלבנוני 18 שנה וקיבלנו את ה"חיזבאללה". מה מציע לנו היום אריאל שרון? אותו אריאל שרון מציע לנו היום את מיגור הטרור. אבל אני לא רואה שלממשלה שלו יש אסטרטגיה ברורה להילחם בטרור. ככל שעוסקים במיגור הטרור, עוסקים פחות ופחות בשאלות האמיתיות, מתחמקים מהצורך לשאת ולתת. מכיוון שאנחנו יודעים, אדוני השר, שאריאל שרון חושש משולחן המשא-ומתן, חושש מפני הרגע שהוא יצטרך להניח על שולחן המשא-ומתן תוכנית להסדר מדיני, בכל הפעולות האלה שהוא מציע עכשיו והוא עושה עכשיו בשטחים הוא מבקש לדחות את רגע ההסדר המדיני. הוא עסוק בפעולות ממוקדות כך שהוא לא מסוגל להרים את הראש ולחפש נקודה למיקוד באופק. מה הוא מציע לנו? הוא מציע לנו שנחסל את הרשות הפלסטינית ונקבל את ה"חמאס"? והיה ונחסל את הרשות הפלסטינית ונחסל את כל המפגעים, זה ימנע או יוריד את המוטיבציה של מתאבדים אחרים? אנחנו הפצצנו וחיסלנו. כולם בכלל היו פצצות מתקתקות לפי דברי שר הביטחון. הפצצנו וחיסלנו בצורה כל כך ממוקדת. זה הרתיע מתאבדים נוספים? זה הפחית את המוטיבציה שלהם? חברי חברי הכנסת, לפחות על-פי הזיכרון שלי, מעולם לא היינו בתקופה שבה המצב הכלכלי, החברתי, המדיני ותחושת הביטחון האישי היו קשים כל כך. אני רוצה, ברשותך, אדוני היושב-ראש, אם תאפשר לי שתי דקות לפני שאני מסיימת, להתייחס דווקא למפלגה שאתה בא ממנה. אני לא יכולה לדבר על הממשלה הזאת בלי לומר מלה אחת על המפלגה שלכם, על ממשלת האחדות הזאת. אומנם אני יודעת שיש ביניכם שאומרים את זה, אבל באמת הגיע הזמן לקלף אותו צלופן ורדרד ושקרי שעוטף את ממשלת האחדות הזאת. לטעמי, מפלגת העבודה לא היתה צריכה לשבת בממשלה הזאת מלכתחילה. אבל היום היא גם איבדה את הבושה. היא משמשת עלה תאנה מדיני לפעולות של הממשלה. המפלגה הזאת שלכם אינה מהווה גורם מרסן, אינה מונעת הסלמה. היא נותנת לגיטימציה למה שקורה. היא נותנת לגיטימציה לפעולות צבאיות מרחיקות לכת, והיא לא מאפשרת, מעבר לאותם אנשים שנמצאים כאן, קיומו של מחנה שלום או קיומה של אופוזיציה. לכן אני מקווה שמפלגת העבודה תפרוש מהממשלה. אני מקווה שהממשלה הזאת תעצור גם את ההידרדרות החברתית וגם את ההידרדרות הביטחונית. תודה.
ולכן, אדוני היושב-ראש, סיעת מרצ מביעה אי-אמון בממשלה, בראש הממשלה ובמדיניות הממשלה.
לא, אני חושבת שלא הקשבת - - -
הבטחתם שלום וביטחון, איפה זה?
הבטחתם שלום וביטחון - - -
אדוני היושב-ראש, חברי חברי הכנסת, אנחנו נוהגים לציין מדי שנה את יום זכויות האדם הבין-לאומי, זכויות האדם שאמורות להינתן לכל אדם באשר הוא אדם, בלי קשר לזיקתו או לזיקה של החברה שבה הוא חי. היום הייתי רוצה לומר איך, לדעתי, צריכים לשמור על זכויות האדם דווקא בימים הקשים האלה, במה שאנחנו נוהגים לקרוא עתות חירום, והימים הם מאוד מאוד קשים. הם קשים שבעתיים כרגע, כאשר פצצות חיות מתפוצצות במדרחוב, או כאשר אזרחים תמימים עולים לאוטובוס בחיפה והאוטובוס מתפוצץ, ויש תחושה קשה של הציבור שמבקש נקם, שמבקש מן הממשלה פורקן לתחושתו הקשה. מצד אחד, איך מתמודדים עם הרצון הקשה הזה לפורקן; מצד שני, איך ממשיכים לשמור ולהגן על זכויות האדם? זו לא חוכמה לשמור על זכויות האדם בעת פיוס, בעת שלום. המבחן של זכויות האדם הוא דווקא בעת קשה כזאת שאנחנו נמצאים בה כעת. דווקא בימים אלה נדרש מאתנו להתוות דרך, להראות, ולא להיות מובלים על-ידי רצון הציבור, על-ידי מה שאנחנו חושבים - לא אנחנו, הממשלה, לצורך העניין - שהממשלה חושבת שהציבור מצפה ממנה. בימים אלה, כאשר נשמעות קריאות מצד המערכת המשפטית אולי להחמיר למשל בשיטות החקירה של השב"כ, אני מודה שאני מודאגת. יש דילמה קשה לאותם גורמי ביטחון, שאומרים: איך אנחנו נגן עליכם עכשיו מפני פצצות מתקתקות? שיהיה ברור, אף אחד לא מדבר על הצורך להתמודד עם פצצות מתקתקות, אבל האם כל אותם אנשים שנהרגו בידי ממשלת ישראל באופן ממוקד כל כך, בסיכול ממוקד, שכדאי שנקרא לו בשמו האמיתי: חיסול, האם כולם היו פצצות מתקתקות? כל אחד מהם היה פצצה מתקתקת? בתקופת האינתיפאדה הראשונה במשך הרבה שנים עצרו מאות, אם לא אלפי נחקרים, והשתמשו בשיטות חקירה שאנחנו נוהגים לקרוא להן עינויים, שיטות חקירה על מנת להוציא מידע כאילו הנה מחר יש פצצה מתקתקת. האנשים האלה נעצרו, עונו ושוחררו, רובם הגדול לא הועמד כלל לדין, והם לא היו פצצה מתקתקת, אבל בשם הביטחון ובשם הצורך להגן על עצמנו היה הכשר לענות אותם. אז בא בג"ץ ובהחלטה, שלצערי לקח לו קצת זמן לקבל אותה, פסק שעינויים אינם חוקיים במדינת ישראל. אדוני היושב-ראש, אני רוצה לספר, שבשנה האחרונה סיירתי בכל מתקני החקירות של השב"כ ושאלתי את חוקרי השב"כ איך הם מצליחים אחרי פסיקת בג"ץ לחקור אנשים שהם עצרו. מסתבר שאפשר במוח ולא בכוח. אני מודה שדווקא על רקע האווירה הזאת התפלאתי מאוד לשמוע דווקא את פרקליטת המדינה וגורמים אחרים שחושבים שדווקא בחסות הימים הקשים האלה, בחסות מה שנקרא צורכי ביטחון ושיקולי ביטחון, בהזדמנות חגיגית זו כשכבר מחוקקים את חוק השב"כ - אני מברכת על חקיקת חוק השב"כ, כי אני חושבת שצריך להסדיר את תפקודו של השב"כ בחקיקה - נכניס לחוק גם את שיטות החקירה. אדוני היושב-ראש, אני רוצה לנצל את הבמה הזאת, לפנות אליך ולהזהיר, שבהזדמנות חגיגית זו לא ינסו להכניס לחקיקה שיטות שנפסלו על-ידי בג"ץ, שלא ינסו לעשות כאן חקיקות עוקפות בג"ץ. אני מקווה שהכנסת הזאת לא תיתן לזה יד, ודווקא היום, ביום זכויות האדם הבין-לאומי, הכנסת תזכור שיש כאלה שמדינת ישראל בהיותה הריבון בשטח מפירה באופן שיטתי את זכויות האדם שלהם. בימים כאלה זה קשה, אבל ממדינה כובשת נדרש שבעתיים להגן על זכויות האדם של הנכבשים. תודה.
סליחה, זה לא קשור לממשלה?
אנחנו מצרים גם על זה וגם על כך שאנחנו מפירים זכויות.
מה עם הביוב של ג'סר-א-זרקא?
הוא לא יכול לדאוג לביוב של ג'סר-א-זרקא. את סגנית שר.
לא ידעתי שזאת תהיה התשובה.
אדוני היושב-ראש, אני מוחה.
אדוני היושב-ראש, אדוני השר, בשנת 1950 עתר המורה ישראל אלדד לבג"ץ. הוא עתר לבג"ץ כי הוא פוטר מתפקידו כמורה. הוא היה מורה, הוא היה חבר בלח"י.
אלדד-שייב. הלח"י הוגדר אז כארגון טרור, ובן-גוריון הורה לפטר אותו מתפקידו וממשרתו כמורה בטענה שהוא טרוריסט ומשחית את נפש הנוער. המורה אלדד - בשנת 1950, אני מזכירה - עתר לבג"ץ, ובג"ץ ציווה להחזיר אותו לתפקידו, בטענה שאי-אפשר למנוע משרה מאדם ללא משפט על סמך הטענה שהוא מהווה סיכון ביטחוני. אני מצטטת את דברי השופט שניאור זלמן חשין: אם המורה הוא עבריין, יעמידו אותו השלטונות לדין, אך גם אם דעותיו פסולות, חייו אינם הפקר ודמו אינו מותר, ואין נועלים מפניו שערי פרנסה, ואין יורדים לחייו בדרך אדמיניסטרטיבית. חברי חברי הכנסת, אני שואלת איך ההלכה הזאת של השופט חשין לא עמדה לנגד עיניהם של מי שמינו איש שב"כ לוועדות המכרזים במשרד החינוך, על מנת לקבוע שמנהל זה או אחר כשיר לתפקידו או לא. אני חייבת לומר לכם, חברי חברי הכנסת, שאני מצטערת שחברי השרים, שולמית אלוני, אמנון רובינשטיין ויוסי שריד, לא הצליחו לבער את הנגע הזה. אני יודעת שבתקופתם - לפי דבריהם - הפעילות והמעורבות שלו שאפה לאפס, אם אני יכולה לומר את זה כך. איך זה ייתכן, שבמדינה מתוקנת, השלטון הצבאי חושב שהוא ממשיך להיות שלטון צבאי על אזרחי ישראל הערבים? אני מודה שאני חשבתי לתומי, שאנשים נבחרים לתפקידיהם על-פי כישוריהם, על-פי הוותק שלהם, על-פי היכולת שלהם, על-פי שורה של נתונים שהם אובייקטיביים לכל אזרח ואזרח. עשתה נכון ראלי סער מעיתון "הארץ", שחשפה את הדבר הזה.
בדיוק, כולם ידעו איך הזרוע הארוכה של השב"כ מגיעה גם למשרד החינוך. כולם ידעו שזה נכון לגבי אזרחי ישראל הערבים, אבל אם מדובר על הערבים, אפשר שהשב"כ יהיה גורם מכריע במינויו של אדם בשל דעותיו, או בשל זיקה פוליטית או זיקה אחרת, מה זה? הייתכן? אדוני היושב-ראש, אני חושבת שבעקבות החשיפה הזאת של מה שידענו זה כבר, חייבת להידלק אצל כולנו נורה אדומה. הדברים האלה היום נכונים לגבי אזרחי ישראל הערבים. מחר יהיה כאן מישהו אחר בשלטון. הדברים האלה אחר כך יכולים להיות נכונים לגבי אותם קיצונים יהודים מימין. מי יקבע ומי ישים את הגבול בין הדברים? זה מדאיג. לכן, אני מציעה שהדיון בנושא הזה יעבור לוועדת החינוך והתרבות. זה נושא של מערכת החינוך, ואני תובעת ששרת החינוך תתייצב בפני הוועדה ותנמק לוועדה למה נציג שב"כ צריך לשבת בוועדות מכרזים של מערכת החינוך הערבית. תודה.
אדוני היושב-ראש, חברי חברי הכנסת, אנחנו נוהגים לציין מדי שנה את יום זכויות האדם הבין-לאומי, זכויות האדם שאמורות להינתן לכל אדם באשר הוא אדם, בלי קשר לזיקתו או לזיקה של החברה שבה הוא חי. היום הייתי רוצה לומר איך, לדעתי, צריכים לשמור על זכויות האדם דווקא בימים הקשים האלה, במה שאנחנו נוהגים לקרוא עתות חירום, והימים הם מאוד מאוד קשים. הם קשים שבעתיים כרגע, כאשר פצצות חיות מתפוצצות במדרחוב, או כאשר אזרחים תמימים עולים לאוטובוס בחיפה והאוטובוס מתפוצץ, ויש תחושה קשה של הציבור שמבקש נקם, שמבקש מן הממשלה פורקן לתחושתו הקשה. מצד אחד, איך מתמודדים עם הרצון הקשה הזה לפורקן; מצד שני, איך ממשיכים לשמור ולהגן על זכויות האדם? זו לא חוכמה לשמור על זכויות האדם בעת פיוס, בעת שלום. המבחן של זכויות האדם הוא דווקא בעת קשה כזאת שאנחנו נמצאים בה כעת. דווקא בימים אלה נדרש מאתנו להתוות דרך, להראות, ולא להיות מובלים על-ידי רצון הציבור, על-ידי מה שאנחנו חושבים – לא אנחנו, הממשלה, לצורך העניין – שהממשלה חושבת שהציבור מצפה ממנה. בימים אלה, כאשר נשמעות קריאות מצד המערכת המשפטית אולי להחמיר למשל בשיטות החקירה של השב"כ, אני מודה שאני מודאגת. יש דילמה קשה לאותם גורמי ביטחון, שאומרים: איך אנחנו נגן עליכם עכשיו מפני פצצות מתקתקות? שיהיה ברור, אף אחד לא מדבר על הצורך להתמודד עם פצצות מתקתקות, אבל האם כל אותם אנשים שנהרגו בידי ממשלת ישראל באופן ממוקד כל כך, בסיכול ממוקד, שכדאי שנקרא לו בשמו האמיתי: חיסול, האם כולם היו פצצות מתקתקות? כל אחד מהם היה פצצה מתקתקת? בתקופת האינתיפאדה הראשונה במשך הרבה שנים עצרו מאות, אם לא אלפי נחקרים, והשתמשו בשיטות חקירה שאנחנו נוהגים לקרוא להן עינויים, שיטות חקירה על מנת להוציא מידע כאילו הנה מחר יש פצצה מתקתקת. האנשים האלה נעצרו, עונו ושוחררו, רובם הגדול לא הועמד כלל לדין, והם לא היו פצצה מתקתקת, אבל בשם הביטחון ובשם הצורך להגן על עצמנו היה הכשר לענות אותם. אז בא בג"ץ ובהחלטה, שלצערי לקח לו קצת זמן לקבל אותה, פסק שעינויים אינם חוקיים במדינת ישראל. אדוני היושב-ראש, אני רוצה לספר, שבשנה האחרונה סיירתי בכל מתקני החקירות של השב"כ ושאלתי את חוקרי השב"כ איך הם מצליחים אחרי פסיקת בג"ץ לחקור אנשים שהם עצרו. מסתבר שאפשר במוח ולא בכוח. אני מודה שדווקא על רקע האווירה הזאת התפלאתי מאוד לשמוע דווקא את פרקליטת המדינה וגורמים אחרים שחושבים שדווקא בחסות הימים הקשים האלה, בחסות מה שנקרא צורכי ביטחון ושיקולי ביטחון, בהזדמנות חגיגית זו כשכבר מחוקקים את חוק השב"כ – אני מברכת על חקיקת חוק השב"כ, כי אני חושבת שצריך להסדיר את תפקודו של השב"כ בחקיקה – נכניס לחוק גם את שיטות החקירה. אדוני היושב-ראש, אני רוצה לנצל את הבמה הזאת, לפנות אליך ולהזהיר, שבהזדמנות חגיגית זו לא ינסו להכניס לחקיקה שיטות שנפסלו על-ידי בג"ץ, שלא ינסו לעשות כאן חקיקות עוקפות בג"ץ. אני מקווה שהכנסת הזאת לא תיתן לזה יד, ודווקא היום, ביום זכויות האדם הבין-לאומי, הכנסת תזכור שיש כאלה שמדינת ישראל בהיותה הריבון בשטח מפירה באופן שיטתי את זכויות האדם שלהם. בימים כאלה זה קשה, אבל ממדינה כובשת נדרש שבעתיים להגן על זכויות האדם של הנכבשים. תודה.
סליחה, זה לא קשור לממשלה?
אנחנו מצרים גם על זה וגם על כך שאנחנו מפירים זכויות.
מה עם הביוב של ג'סר-א-זרקא?
הוא לא יכול לדאוג לביוב של ג'סר-א-זרקא. את סגנית שר.
לא ידעתי שזאת תהיה התשובה.
אדוני היושב-ראש, אני מוחה.
אדוני היושב-ראש, פנתה אלי אשה שסבלה שנים מהתעללות פיזית ומאלימות קשה מידי בעלה. בסופו של דבר, שירותי הרווחה הבריחו אותה מביתה, לקחו אותה למקלט לנשים מוכות, ואת בתה הגדולה, שהיתה מעל גיל 13, לקחו למשפחה אומנת, כי למקלטים אי-אפשר לקחת ילדים מעל גיל 13. היא היתה במקלט עם שני ילדיה האחרים במשך תשעה חודשים. כשהיא יצאה לחיים חדשים ושכרה דירה והתחילה מאפס, היא קיבלה ממשרד העבודה והרווחה בקשת תשלום עבור התקופה שהבת שלה שהתה במשפחת האומנה, מעל 2,500 שקל. אני שואלת, אדוני היושב-ראש, האם יש תבונה בכך שכאנחנו כבר מבריחים ילדים מהבית ומבריחים את האשה מהבית - שאנחנו דורשים תשלום עבור אותה ילדה בלי שנאמר לה קודם לכן?
- - - סגן השר צריך לבוא בדברים עם המציע.
- - - הוא לא היה צריך לענות.
אדוני היושב-ראש, חברי חברי הכנסת, נציגי העיר עכו, מתוך הזדהות עם התביעה, הייתי אומרת התביעה הזועקת לשמים להעמיד את העיר עכו בראש סדר העדיפויות הלאומי, הרשיתי לעצמי, אדוני ראש העיר, ד"ר שמריהו בירן, לקחת את מכתבך שהופנה אל חברי הכנסת, ומכיוון שאני אחרונת הדוברים, אני מרשה לעצמי לצטט ממנו קטעים נבחרים. אני חושבת שהמכתב הזה מדבר בעד עצמו. אחרי הדברים הבאמת מרגשים ונרגשים של חברי הכנסת, זה נראה לי נכון להשתמש בדברים שלך, שמשקפים, כמו שאני רואה בנייר שיצא מלשכתך, את העובדה שהעיר עכו סוחבת על גבה 5,000 שנות היסטוריה. נכון, כתוב פה שיש מה לראות. יש הרבה מה לראות. אבל כל כך כואב הלב כשיש כל כך הרבה מה לראות, ואתה כותב, אדוני ראש העיר, שבזה אחר זה נסגרים כל המפעלים הגדולים באזור התעשייה של עכו. מדובר במפעלים שהעסיקו מאות מתושבי העיר, אנשים שפוטרו והצטרפו למעגל האבטלה. למי שלא יודע, נכון לחודש אוקטובר 2001 עומדים ממדי האבטלה על %12.5. בעיר העתיקה מגיעים ממדי האבטלה לכ=%30. מדובר על מספרים עצומים בעיר כזאת. ההצטרפות למעגל האבטלה גורמת לכך שבשנים האחרונות, כך עולה ממכתבו של ראש העיר, עוזבים את עכו זוגות צעירים והאוכלוסייה החזקה משאירה את העיר עכו בידי האוכלוסייה החלשה, כי האוכלוסייה החזקה יכולה לעזוב. על מנת שעכו תוכל לבלום את התהליכים האלה ולעמוד בתחרות עם יישובי הסביבה, אני מצטרפת מתוך הזדהות עמוקה - אני חושבת שההזדהות הזאת נשמעה מצד כל חברי הבית, ימין ושמאל גם יחד, מרכז, ללא השתייכות פוליטית - להצעת החוק של חבר הכנסת יוסי שריד להוסיף את העיר עכו לרשימת היישובים הנכללים באזור עדיפות א' בתעשייה, כדי שעכו תוכל להתמודד עם יישובי הסביבה, כדי שעכו תוכל תוכל לקבל תמריצים לתעשייה ולמסחר, לבינוי ולשיכון, לחינוך, לתיירות, וכדי שתושבי העיר עכו יוכלו לצאת מהבית, יוכלו לחזור למעגל העבודה. נכון אמרה חברת הכנסת לנדבר, מאחורי כל אדם כזה, מאחורי אותם נתונים סטטיסטיים יבשים יש אנשים. הם חברים של כולנו. לכן, אדוני ראש העיר וחברי מעכו, חברי יוסי קיסוס ושאר החברים, אני מקווה שמחר כנסת ישראל תצטרף לתביעתכם, תתמוך בהעמדת העיר עכו בראש סדר העדיפויות הלאומי, ואני מקווה שמשם תתחיל הישועה. לא מספיק, אבל תתחיל. תודה.
אדוני היושב-ראש, חברי חברי הכנסת, הצעת החוק שלי לאיסור סחר באיברים נפלה לפני שבועות מספר במליאה כתוצאה מאי-הבנה. זו הצעה שכבר הוכנה לקריאה ראשונה. מדובר בהצעה שהיא זהה להצעה ממשלתית שאמורה להיות מונחת כאן בקרוב, ואני אומרת מראש, שאני מתחייבת שלא לקדם את ההצעה אלא בתיאום עם השר ובתיאום עם משרד הבריאות. ההצעה הזאת באה לאסור, למרות המצוקה - - -
אדוני היושב-ראש, אני חוזרת על תחילת דברי. אני מבקשת מהמליאה להצביע עבור הצעת החוק, ואני כמובן מתחייבת לתאם את החקיקה עם יושב-ראש ועדת העבודה והרווחה, בתיאום עם משרד הבריאות ושר הבריאות. ההצעה הזאת אוסרת סחר באיברים. לפי ההצעה הזאת, צריך לעודד השתלות מהמת, ולא לאפשר, כתוצאה ממצב של מצוקה, סחר באיברים. תודה.
אדוני היושב-ראש, הכנסת קיבלה עכשיו דוגמה, הייתי אומרת מחפירה, איך משרד הבריאות בראשותו של השר נסים דהן לא מפרגן לחקיקה פרטית ורוצה לקדם את החקיקה של המשרד. אני מתפלאת על כך. הצעת החוק שלי עברה דיונים על דיונים במשך שנה וחצי בוועדת העבודה והרווחה, על דעתם של נציגי משרד הבריאות, על דעתם של אותם נציגי ועדה ציבורית, לרבות חברי הכנסת שישבו כאן. אני מציעה, אדוני השר, שתאמר למליאה, שאתה לא מפרגן לחקיקה פרטית, שאתה רוצה להעביר את החקיקה שלך. אני חושבת שזה מחפיר, ואני מציעה לכנסת לפעול על-פי שיקול דעתה וצו מצפונה.
אדוני היושב-ראש, אני רוצה לומר בפתח דברי, שנעניתי לבקשת הממשלה לדחות את ההצבעה בשלושה חודשים - עד שהממשלה תגבש עמדה ברורה בעניין שעליו אני אמורה לדבר. הצעת החוק שלי קובעת איסור שימוש בכדורי גומי על-ידי המשטרה ועל-ידי צה"ל. אני רוצה לומר, שכדורי הגומי הורגים, ולכן יש לאסור את השימוש בהם. למי שלא יודע היום - - -
נראה לך, חבר הכנסת זנדברג, שאני אומר את דברי ולא אציע משהו חלופי? עוד לא הספקתי לנשום. תן לי לנשום שתי נשימות ובטח תקבל תשובה. למי שלא יודע, לצורך פיזור הפגנות משתמשים כוחות הביטחון, קרי צה"ל והמשטרה, בכדורי גומי. כדורי הגומי הם למעשה כדורי מתכת מצופים בשכבה דקה של גומי ופגיעתם קטלנית ואכזרית. השימוש בכדורים האלה לצורך פיזור הפגנות נובע מאיזו תפיסה של מערכת הביטחון, שכדורי הגומי קטלניים פחות מאש חיה, ולפיכך הם מתאימים לשימוש במצבים שבהם לא נשקפת סכנת חיים לאנשי כוחות הביטחון. חברי חברי הכנסת, באירועי אוקטובר 2000, שבהם נעשה שימוש רחב בכדורי הגומי על-ידי משטרת ישראל, נהרגו ארבעה אזרחים ערבים.
נהרגו 13 אזרחים. מכדורי גומי נהרגו ארבעה אזרחים ערבים. אני מודה לך על התיקון, אדוני, כי זה יכול היה להתפרש אחרת. לא צריך להיות מומחים גדולים, אדוני היושב-ראש, כדי להבין שמדובר בתחמושת קטלנית לכל דבר. לכן, הנשק הזה של כדורי הגומי אינו ראוי, לדעתי, במדינה מתוקנת, לשימוש בפיזור הפגנות, ואני הייתי מציעה לפסול אותו לאלתר. אני רוצה לומר לחברי הכנסת, שהשופט תיאודור אור, יושב-ראש ועדת החקירה הממלכתית לאירועי אוקטובר, זימן אליו לוועדה מומחים רבים שעסקו בסוגיית כדורי הגומי וקבעו שמדובר באמצעי שאיננו מדויק. מדובר באמצעי פוגעני ומסוכן, מסוכן לשימוש מיידי נגד מפגינים. מעבר לזה, כשהכניסו את כדורי הגומי לשימוש בצה"ל ובמשטרה, ידעו שמדובר לא רק באמצעי לא מדויק, שיש לו מגבלות טכניות והפיזור שלו גבוה, ידעו שהכדורים מאבדים גובה במעופם בגלל כוח הכבידה; ידעו את זה, ובכל זאת השתמשו בזה. השתמשו בזה גם ב-1998 בפיזור ההפגנות באום-אל-פחם. ידעו שהכדורים האלה קטלניים, והשתמשו בזה עכשיו באירועי אוקטובר. אני מצטטת: "יש לחקור את המרחק שממנו ירי כדורי גומי הופך קטלני", אמר השופט אור. הדברים שאני מעלה כאן הם לא יש מאין, כשאני באה לאסור שימוש בכדורי גומי. בזמן שנותר לי אני רוצה לתת למליאת הבית, אדוני היושב-ראש, כמה נתונים שנראים לי מאוד מאוד חשובים. על-פי נתוני ארגון "בצלם", באינתיפאדה האחרונה נהרגו לפחות חמישה פלסטינים מירי בכדורי גומי. כמו שציינתי קודם, באירועי אוקטובר 2000, מתוך 13 אזרחים ערבים שנהרגו, ארבעה נהרגו מכדורי גומי, ומתחילת האינתיפאדה הראשונה, דהיינו מ-1987 עד סוף יוני 2000 נרשמו 49 מקרי מוות, על-פי נתוני "בצלם" מירי כדורי גומי על-ידי חיילי צה"ל. 12 מקרי מוות נגרמו על-ידי שוטרי מג"ב. סך הכול - 61 הרוגים, מתוכם גם נשים וילדים.
חברי חברי הכנסת, המסקנה מהדברים שלי עד עכשיו היא, שהמונח הרך הזה של כדורי גומי הוא משלה ומטעה. מוכרחים לומר שמדובר בכדור פוגע וקטלני. פגיעה מכדורי גומי, גם אם מקפידים על הוראות הפתיחה באש, גורמת לפציעות חמורות, גורמת לנכויות ובמקרים אחרים למוות. שאלו בצדק גם חבר הכנסת זנדברג וגם סגן השר גדעון עזרא, מה האלטרנטיבה. קראתי את הפרוטוקולים של ועדת-אור. אני יודעת שמומחים של מערכת הביטחון ושל המשטרה הופיעו בפני הוועדה וציינו שהם מפתחים מה שנקרא כדורי אל-הרג, שהם מפתחים אמצעים אחרים. יש אמצעים אחרים לפיזור הפגנות שלא נשקפת בהם סכנת חיים לכוחות הביטחון. יש זרנוקי מים, יש גז מדמיע; עכשיו מפתחים כדורים עם אבקת פלפל. רבותי, כשכוחות הביטחון לא נמצאים בסכנת חיים - אני לא מדברת על הפגנות שיש בהן סכנת חיים, אני חושבת שאי-אפשר - - -
אני חושבת שזו שאלה טובה. גם אם מפקדים בשטח יודעים ואומרים שלא נשקפה סכנת חיים, ובכל זאת כיוון שלא היו אמצעים אחרים - בוועדת-אור הופיעו שוטרים ואמרו: זה היה זמין, זה היה זול, לא היו אמצעים אחרים.
חבר הכנסת זאב בוים, אני חושבת שצריך לחכות למסקנות ועדת-אור, אבל אם חברי הוועדה חשבו שלא צריך לחכות למסקנות הוועדה ולחשוב על אמצעים אחרים לפיזור הפגנות, וזרקו את הכפפה הזאת לרשות המחוקקת והשופטת, אני חושבת שמחובתנו להרים את הכפפה. אני רוצה לומר לבית הזה, אני הגשתי את הצעת החוק שלי בדצמבר 1999. לצערי, היא הפכה להיות אקטואלית יותר מאי-פעם בימים אלה. נכון עושה הממשלה שהיא בוחנת את ההצעה, ולכן הסכמתי לדחות את ההצבעה, כי במדינות כמו אירלנד וארצות-הברית הבינו שמדובר בכדור קטלני וביטלו את השימוש הזה לכוחות הביטחון, למשטרה ולצבא, ביטלו את השימוש בכדורי גומי. כשנמצאים בסכנת חיים יש אש חיה; כשאין סכנת חיים, רבותי חברי הכנסת, אי-אפשר להשתמש בכדורים שהוכחו בעליל כפוגעניים וכקטלניים. תודה רבה.
גברתי היושבת-ראש, מי שנכח באולם לפני דקות מספר והיה עד לפארסה שהיתה כאן, כשהאחד מכנה את השני שקרן, והתחרות היא מי יותר שקרן, אז אני מציעה לגשת למי שהממשלה קוראת לו ישר שקרן, מעניין לעניין באותו עניין. אם ממשלת ישראל הביעה מחאה נגד השידור של הריאיון עם יאסר ערפאת, מה עשתה כאן עכשיו הממשלה ומה עשו חברי הכנסת? אני רוצה לומר לכם, חברי חברי הכנסת, שנדהמתי כששמעתי, שהממשלה, הקואליציה וידידי יושב-ראש הקואליציה הביעו מחאה. חבר הכנסת ויצמן שירי, אני לא שומעת את עצמי מולך. קשה לי.
חבר הכנסת ויצמן, אני בטוחה שתזדהה עם עמדתי שמביעה פליאה על המקרתיזם במדינת ישראל, איך מדינת ישראל מתחילה לרדוף את אלה שמשדרים ריאיון עם ראש הרשות הפלסטינית.
אתה רודף את רשות השידור.
אתה מנסה לסתום את הפה למי שראיין את יאסר ערפאת.
תגיד, אתה חושב שאני מנהלת אתך דיון פה? אני באה להביע את עמדתי. לו רצו שאתה תביע את עמדתי, היית עומד כאן במקומי.
אתה תעמוד, תביע את עמדתך. תאמין לי שאני יודעת להביע את עמדתי לא רע. גברתי היושבת-ראש, העובדה שהיה מי שתקף את רשות השידור על כך שהיא קיימה ריאיון חשוב ביותר עם ראש הרשות הפלסטינית, העובדה שבכלל מישהו מעז לתקוף את זה, אני חושבת שמעידה בעיקר על רשלנותם, הייתי אומרת על המקרתיזם, של אלה שתקפו. על מה אנחנו מדברים? על ריאיון עם אדם שהוא ראש הרשות הפלסטינית.
רבותי, העם בישראל חייב לדעת - - -
העם בישראל חייב לדעת מה חושב מי שאנחנו הולכים לעשות אתו הסדרי רגיעה והסדרי שלום.
אף שר לא ירד להיפגש עם הנכים.
למה אף שר לא ירד להיפגש עם הנכים?
אם לא ידוע על פניות שהועברו לפרקליטות הצבאית, האם ידוע לצה"ל על פגיעה בעיתונאים זרים במהלך סיקור האינתיפאדה, והאם צה"ל עוסק בעניין גם ללא הפנייה של אותם עיתונאים לפרקליטות הצבאית?
האם אפשר לבקש התייחסות ספציפית במקרים שנחקרו?
לגבי מה שהגבת עכשיו. גם אם לא היתה פנייה רשמית, האם יש התייחסות לדברים שצה"ל בדק בעצמו?
אף שר לא ירד להיפגש עם הנכים.
למה אף שר לא ירד להיפגש עם הנכים?
אם לא ידוע על פניות שהועברו לפרקליטות הצבאית, האם ידוע לצה"ל על פגיעה בעיתונאים זרים במהלך סיקור האינתיפאדה, והאם צה"ל עוסק בעניין גם ללא הפנייה של אותם עיתונאים לפרקליטות הצבאית?
האם אפשר לבקש התייחסות ספציפית במקרים שנחקרו?
לגבי מה שהגבת עכשיו. גם אם לא היתה פנייה רשמית, האם יש התייחסות לדברים שצה"ל בדק בעצמו?
אדוני היושב-ראש, גברתי סגנית השר, פורסם שלנוכח המצב הביטחוני הקשה וגל המעצרים בכוונת צה"ל לפתוח מחדש את כלא "קציעות", שידוע בכינויו אנצאר-3. ברצוני לשאול: 1. האם יפתח צה"ל את אנצאר-3 מחדש? 2. אם כן - האם הוא מיועד לעצירים מינהליים? 3. בג"ץ קבע תנאי מעצר מתחייבים לגבי בית-המעצר בקציעות. האם תיושם קביעת בג"ץ בכל הנוגע לתנאי מעצר?
גברתי, אני מבינה שמדובר בעבודת מטה בלבד, ובמסגרת עבודת המטה - פשוט לא קיבלתי תשובה על שאלה 2 - האם כלא "קציעות" החדש ייועד רק לעצירים מינהליים, כמו שהיה בתקופת האינתיפאדה הראשונה?
אני שואלת אותך לגבי חוק ההסדרים.
אדוני היושב-ראש, רציתי באמת לשאול, האם בסוגיה כזאת לא מן הראוי שיהיה כאן שר? ואולי נחכה עד שיגיע השר.
אני מאוד אצטער אם השר המקשר לא ישמע את מה שיש לי להגיד, אבל אני מקבלת את דעתך. אדוני היושב-ראש, אני רוצה להתייחס להחלטה האווילית, הייתי אומרת, האווילית בעקביות שלה, שלא לאפשר לראש הרשות הפלסטינית להגיע למיסת חג המולד בבית-לחם. אני מודה שעד רגע זה לא הצלחתי להבין מה היתה התבונה שבהחלטה הזאת. את מי זה משרת? את מי באות לשרת כל ההחלטות האחרונות של ממשלת ישראל, החל בהחלטה להכריז על הרשות הפלסטינית כרשות תומכת בטרור, ואחר כך להחליט שערפאת הוא לא רלוונטי, ומרוב שהוא לא כל כך רלוונטי אנחנו לא מאפשרים לו להשתתף במיסה.
חבר הכנסת גאגולה, תתרכז.
אדוני היושב-ראש, ההחלטה הזאת של ממשלת ישראל, לטעמי היא בבחינת חרב פיפיות. מה היא השיגה? הרי היא לא הביאה לידינו את רוצחי השר זאבי. בכלל, למה צריך להעלות את הרף הזה? לא שלא צריך לדרוש את הסגרת רוצחי השר זאבי, אבל להתנות את זה בזה - מה זה עושה? קודם כול, לא הוסגרו רוצחי זאבי. מה הצלחנו לעשות? הצלחנו להוציא את ערפאת מהבדידות המזהרת שהוא היה נתון בה. קוממנו עלינו את כל העולם הנוצרי. קוממנו עלינו ראשי ממשלות ונשיאים. אבל למה אני צריכה להיתלות בנשיאים? תן לי להיתלות בנשיא קצב, תן לי להיתלות ברב הראשי לאו, תן לי להיתלות בסגן השר גדעון עזרא שלא הבין מה התבונה. אני חייבת להודות שהפעם אני מוכנה להיתלות בהם. מה התבונה הזאת למנוע מראש הרשות הפלסטינית לקיים טקס דתי, וברור לנו שמדובר גם בהפגנת כוח? אבל האם אחרי שראש הרשות הפלסטינית עושה מאמץ, נאבק ב"חמאס", נהיית שם מלחמת אחים - אני לא ראיתי אצלנו שמנסים לדכא בכוח באופן שבו זה קורה שם - מנסה למנוע טרור ופיגועים, ואנחנו בעצם באים וממשיכים לשדר לו: אנחנו נתבע ממך, אבל אנחנו נמשיך להשפיל אותך ולבזות אותך. אם זו מדיניות, אני לא יודעת מה זו מדיניות. תודה.
בסוף תסכימי עם חבר הכנסת טיבי.
אני מוחה על דבריו של השר נוה ואני מצטערת שהוא לא התנצל.
אדוני היושב-ראש, חברי חברי הכנסת, הצעת החוק שלי באה להפחית את מספר החתימות שהאופוזיציה נזקקת להן לשם כינוס המליאה בפגרה. עד היום היה נהוג שהאופוזיציה נזקקת ל-25 חתימות כדי לכנס את המליאה בפגרה.
אדוני היושב-ראש, בדרך כלל היתה לאופוזיציה הבנה והסכמה עם מי שמכהן כיושב-ראש הקואליציה, והקואליציה אישרה את הכינוס וגם נתנה חמש חתימות לאופוזיציה. לצערי, מהרגע שנבחרה הממשלה החדשה, מקיר לקיר, והכנסת הפכה, רובה ככולה, לממשלה, האופוזיציה מצאה את עצמה במצוקה. לא מדובר רק באינטרס שלנו. לצורך העניין היום זה מרצ, אבל מחר זה מפד"ל, ומחרתיים זה ש"ס. מדובר על המהות של הדמוקרטיה הפרלמנטרית. כיוון שהאופוזיציה נתקלה לאחרונה בקשיים לכנס את המליאה - - -
חבר הכנסת, לא רציתי לומר את זה, אבל אם אתה מבקש ממני אני אומר: יושב-ראש הקואליציה, חבר הכנסת זאביק בוים, מתנה את הכינוס של הכנסת בפגרה בכך שעשר החתימות שלי לא יצורפו לעשר החתימות של חברי כנסת ערבים. זו הצעה שאני לא מוכנה לקבל במהות. זה לא דמוקרטי. זה לא חלק מהמשחק הדמוקרטי. ולכן הבית הזה צריך להתגייס ולתמוך בהצעת החוק. תודה.
אדוני היושב-ראש, אני מודה לך. אני חייבת לומר שנדהמתי כששמעתי את תשובת הממשלה. אני בכלל לא מצליחה להבין כאן איך עובדת ממשלה, איך עובדת כנסת, אין הפרדת רשויות. אני אומרת לכל חברי הכנסת - תזכרו שהכדור עגול וחיים משבת לשבת, ופעם אנחנו באופוזיציה ופעם אחרים באופוזיציה - -
חבר הכנסת בן-מנחם, הטיעון שלך - - -
חבר הכנסת מצא וסגן השר בן-מנחם, זו בדיחה טובה אבל לא בעת הזאת. באמת. אני יכולה לדבר?
אדוני היושב-ראש, מה שמדהים זה שנציגי הקואליציה בן-מנחם ומצא מחייבים את האופוזיציה לנוכחות מלאה, רק שלא ראיתי את הנוכחות המלאה של הקואליציה. איפה הממשלה, איפה השרים - אז מה אתם מגלגלים את זה לפתחנו?
הכנסת הזאת צריכה לאפשר לאופוזיציה לעבוד, והממשלה אינה רשאית להתערב בעבודת הכנסת. תודה.
אדוני היושב-ראש, חברי חברי הכנסת, אם החוק הזה, חוק שירות נתוני אשראי, שאני אצביע נגדו, יעבור היום במליאה, אני קוראת מכאן לשר המשפטים להקפיא את תחולתו עד שיוסדר כל נושא הפיקוח על מאגרי המידע. חברי חברי הכנסת, אם לא יהיה פיקוח על מאגרי המידע - הסבירו לכם פה, רשימות חיוביות ורשימות שליליות, אני מציעה לכם שלא לקנות את זה, כי כל זמן שלא יהיה פיקוח על מאגרי המידע אנחנו מפקירים את הציבור בידי מפלצת מאגרי המידע. אני חוזרת ואומרת, מאחר שמשרד המשפטים עצמו התריע על הפיקוח הלקוי ביישום חוק הגנת הפרטיות, אני חושבת שלפני שמפעילים את תחולת החוק הזה, ראוי שלמשרד המשפטים - - - חבר הכנסת פרץ, אתה מתעניין במאגרי המידע? נשמע לי שאתה מאוד נלהב.
חבר הכנסת פרץ, אני בטוחה שתשמח לשמוע שמשרד המשפטים עצמו אמר שאין לו כל האמצעים הראויים להגן על חוק הגנת הפרטיות או ליישם אותו. אם הכנסת באה לחוקק חוק כזה, שנותן עכשיו בידי גופים גדולים, הייתי אומרת בידי גופים מפלצתיים כמעט, לאגור מידע על כל אדם ואדם בלי שיהיה על זה פיקוח ראוי של המדינה, אני חושבת שזה דבר לא נכון שהכנסת - - -
משרד המשפטים אמר אצלך בוועדה, שיש לו בעיה ביישום חוק הגנת הפרטיות. זה היה בוועדה שלך. רבותי חברי הכנסת, אם לא יהיה הפיקוח ההכרחי, אני חוששת שניתן יד למצב מבעית - שימו לב, שבלחיצת כפתור יתחיל לזרום מידע פרטי ואישי עצום לגופים אינטרסנטיים ולכל המרבה במחיר, ובכך אנחנו מפקירים את הציבור בידי מפלצת מאגרי המידע, שרומסת את חוק-יסוד: כבוד האדם וחירותו ואת חוק הגנת הפרטיות. דבר אחרון, חברי חברי הכנסת. שמעתי קודם את חבר הכנסת פורז אומר בצדק, שבחוק הזה יש כוונה נכונה וראויה להוזיל את מחיר האשראי בשוק על-ידי תחרות, וכן למנוע מתן אשראי למי שמהווה סיכון אשראי.
אני מסכימה אתך, חבר הכנסת משעני. אני רק אומרת, יש מגמה שאומרת, שאם החוק הזה יעבור, יוזלו מחירי האשראי ותהיה תחרות ואנשים שמהווים סיכון לא יקבלו אשראי. רבותי, אבל לא בכל מחיר. אם מדובר בחוק שפוגע בחוק-יסוד: כבוד האדם וחירותו ובחוק ההגנה על הפרטיות, וכאשר אין כלים שיבטיחו לציבור את הפיקוח הראוי, אני חושבת ששר המשפטים, השר המופקד על העניין הזה, חייב להקפיא את תחולת החוק עד שיגנו על הציבור מפני פגיעה בפרטיותו. לכן אני קוראת לחברי הכנסת, ראשית, לא לתמוך בחוק. אבל אם החוק יעבור, לבקש משר המשפטים להקפיא את תחולתו. תודה רבה.
אדוני היושב-ראש, חברי חברי הכנסת, אם החוק הזה, חוק שירות נתוני אשראי, שאני אצביע נגדו, יעבור היום במליאה, אני קוראת מכאן לשר המשפטים להקפיא את תחולתו עד שיוסדר כל נושא הפיקוח על מאגרי המידע. חברי חברי הכנסת, אם לא יהיה פיקוח על מאגרי המידע – הסבירו לכם פה, רשימות חיוביות ורשימות שליליות, אני מציעה לכם שלא לקנות את זה, כי כל זמן שלא יהיה פיקוח על מאגרי המידע אנחנו מפקירים את הציבור בידי מפלצת מאגרי המידע. אני חוזרת ואומרת, מאחר שמשרד המשפטים עצמו התריע על הפיקוח הלקוי ביישום חוק הגנת הפרטיות, אני חושבת שלפני שמפעילים את תחולת החוק הזה, ראוי שלמשרד המשפטים – – – חבר הכנסת פרץ, אתה מתעניין במאגרי המידע? נשמע לי שאתה מאוד נלהב.
חבר הכנסת פרץ, אני בטוחה שתשמח לשמוע שמשרד המשפטים עצמו אמר שאין לו כל האמצעים הראויים להגן על חוק הגנת הפרטיות או ליישם אותו. אם הכנסת באה לחוקק חוק כזה, שנותן עכשיו בידי גופים גדולים, הייתי אומרת בידי גופים מפלצתיים כמעט, לאגור מידע על כל אדם ואדם בלי שיהיה על זה פיקוח ראוי של המדינה, אני חושבת שזה דבר לא נכון שהכנסת – – –
משרד המשפטים אמר אצלך בוועדה, שיש לו בעיה ביישום חוק הגנת הפרטיות. זה היה בוועדה שלך. רבותי חברי הכנסת, אם לא יהיה הפיקוח ההכרחי, אני חוששת שניתן יד למצב מבעית – שימו לב, שבלחיצת כפתור יתחיל לזרום מידע פרטי ואישי עצום לגופים אינטרסנטיים ולכל המרבה במחיר, ובכך אנחנו מפקירים את הציבור בידי מפלצת מאגרי המידע, שרומסת את חוק-יסוד: כבוד האדם וחירותו ואת חוק הגנת הפרטיות. דבר אחרון, חברי חברי הכנסת. שמעתי קודם את חבר הכנסת פורז אומר בצדק, שבחוק הזה יש כוונה נכונה וראויה להוזיל את מחיר האשראי בשוק על-ידי תחרות, וכן למנוע מתן אשראי למי שמהווה סיכון אשראי.
אני מסכימה אתך, חבר הכנסת משעני. אני רק אומרת, יש מגמה שאומרת, שאם החוק הזה יעבור, יוזלו מחירי האשראי ותהיה תחרות ואנשים שמהווים סיכון לא יקבלו אשראי. רבותי, אבל לא בכל מחיר. אם מדובר בחוק שפוגע בחוק-יסוד: כבוד האדם וחירותו ובחוק ההגנה על הפרטיות, וכאשר אין כלים שיבטיחו לציבור את הפיקוח הראוי, אני חושבת ששר המשפטים, השר המופקד על העניין הזה, חייב להקפיא את תחולת החוק עד שיגנו על הציבור מפני פגיעה בפרטיותו. לכן אני קוראת לחברי הכנסת, ראשית, לא לתמוך בחוק. אבל אם החוק יעבור, לבקש משר המשפטים להקפיא את תחולתו. תודה רבה.
אדוני היושב-ראש, ג'וני שב משדה הקרב, נכה בכל חלקי גופו, אבל הראש שלו עובד. והראש שלו שואל שאלות ומעלה תהיות על נחיצותה של המלחמה. אתמול חשפה כרמלה מנשה ב"קול ישראל", שצה"ל אינו מאפשר להציג את ההצגה הזאת, בגלגול הנוסף שלה, בפני חיילי צה"ל. ואני תוהה, ממה חושש צה"ל? האם צה"ל חושש מזה שיהיו לנו חיילים שמביעים ספקות, ששואלים שאלות, שמעלים תהיות? ממה צה"ל חושש? אני משאירה את זה כשאלה פתוחה.
אדוני היושב-ראש, לא הצלחתי להבין למה היה צריך להעלות את הר-הבית על ראש שמחתנו. לא הצלחתי להבין מה קרה. היתה רגיעה באזור הר-הבית, היה צריך להעלות את זה מחדש על ראש שמחתנו? למה בכלל היינו צריכים להגיע למצב שפתאום השב"כ ימליץ לממשלה שאין בעיה של עליית יהודים להר-הבית? פתאום הממשלה - זה הדבר האחרון שהיה חסר לה להתעסק בזה. הדיון, אדוני, הוא לא אם ליהודים יש זכות לעלות להר-הבית. ודאי שיש להם זכות, ודאי שיש להם זכות לבקר, ודאי שיש להם זכות להתפלל. הדיון הוא על תבונה, הדיון הוא על רגישות, הדיון הוא על העיתוי. עכשיו? בעיתוי הזה? הכול כל כך שקט, אין פיגועים, אין דם מיותר? בשני הצדדים אין דם מיותר? זה מה שצריך עכשיו לעשות? לדאוג שיהודים יעלו להר-הבית? ומי מעלה את זה? מי מציע להעלות? ראש הממשלה, שחושב שיהודים צריכים לעלות להר-הבית? ראש הממשלה, שבגינו פרצה האינתיפאדה הקודמת? ראש הממשלה, שהעלייה שלו להר-הבית עשתה את הפרובוקציה, שהציתה - - -
ראש הממשלה שעשה את הפרובוקציה בספטמבר 2000, שהעלייה שלו הציתה את חבית אבק השרפה והביאה להידרדרות - ואני שומעת את קודמי על הדוכן מסביר איך בגלל ערפאת נהרגו 13 אזרחים ערבים במדינת ישראל. אני חשבתי שהמהומות פרצו אחרי שראש הממשלה עלה להר-הבית. אני בכלל כבר לא מבינה. זאת אומרת, אפשר לשכתב את ההיסטוריה, אבל פה מדובר על היסטוריה קצרת טווח, זה היה רק לפני שנה ומשהו. מי שהצית את חבית אבק השרפה בפעם הקודמת מעוניין לעשות את זה בפעם הזאת, אדוני היושב-ראש, ולכן נכון תעשה הממשלה - ויושב כאן סגן השר לביטחון פנים - תרדו מזה. הוויכוח הוא לא אם יש לנו זכות. זכות - כן. תבונה, עיתוי, רגישות - פשוט תרדו מזה, כדאי שיהיו לכם תכונות אלה.
אנחנו רוצים להתחיל בהצבעה רגילה, ובמידת הצורך נעבור להצבעה אישית.
אדוני היושב-ראש, מעכשיו אנו מבקשים הצבעות אישיות על כל הסתייגות של הקבוצה שלנו.
האם שר האוצר הניח את כל מה שכלול בבסיס התקציב בפני ועדת הכספים?
האם זה הובא למליאה אחרי שזה הובא לוועדת הכספים? אנחנו לא ראינו את זה.
אנחנו מדברים על הסכמים שהונחו בבסיס התקציב, אדוני היושב-ראש.
מעכשיו כל הסתייגות - הצבעה אישית.
אדוני היושב-ראש, אני מבקשת להודיע למליאה, שראש הממשלה נענה לבקשת סיעת מרצ.
ההידברות הסתיימה, ולפיכך אנחנו חוזרים להצבעה אלקטרונית. אנחנו נבקש הצבעה אישית רק בהסתייגויות ספציפיות מאוד, באופן ענייני. אנחנו נגיד את זה כשנגיע לשם.
אדוני היושב-ראש, מעכשיו אנו מבקשים הצבעות אישיות על כל הסתייגות של הקבוצה שלנו.
האם שר האוצר הניח את כל מה שכלול בבסיס התקציב בפני ועדת הכספים?
האם זה הובא למליאה אחרי שזה הובא לוועדת הכספים? אנחנו לא ראינו את זה.
אנחנו מדברים על הסכמים שהונחו בבסיס התקציב, אדוני היושב-ראש.
מעכשיו כל הסתייגות – הצבעה אישית.
אדוני היושב-ראש, אני מבקשת להודיע למליאה, שראש הממשלה נענה לבקשת סיעת מרצ.
ההידברות הסתיימה, ולפיכך אנחנו חוזרים להצבעה אלקטרונית. אנחנו נבקש הצבעה אישית רק בהסתייגויות ספציפיות מאוד, באופן ענייני. אנחנו נגיד את זה כשנגיע לשם.
אבל חוק, כשהוא מתקבל, אי-אפשר לגרוע ממנו.
גברתי היושבת-ראש, כשתיגמרנה ההסתייגויות בסעיף 19, אני מבקשת על סעיף 19 הצבעה שמית. הגשתי חתימות. זה סעיף שדן בסודיות ועונשין, ויש לנו מה להגיד על זה.
אדוני היושב-ראש, הצעת החוק היא הצעה משותפת לחברת הכנסת יעל דיין ולי. הצעת החוק הזאת זוכה לגיבוי הממשלה, אם אני לא טועה - נדמה לי שזה מה שנמסר לי; הצעה זו זוכה לתמיכת הממשלה. ההצעה הזאת אומרת, שבעבירות מין ובעבירות אלימות במשפחה תהיה חובת מאסר בפועל. אנחנו למדנו, שאף שהעברנו את חוק עונשי מינימום, שופטים עושים פלסתר את כוונת המחוקק. המחוקק קבע עונשי מינימום בעבירות מין ובעבירות אלימות במשפחה, ובעצם התברר לנו - בעזרת ארגון ויצ"ו, שהסב את תשומת לבנו - ששופטים גוזרים ענישה על-תנאי ובעצם לא מממשים את החוק. באה הכנסת, מחוקקת חוקים, ובתי-המשפט מפעילים שיקול דעת. אנחנו יודעים שבתי-המשפט אינם אוהבים ענישת מינימום. הם טוענים שזה מפקיע מידיהם את שיקול הדעת. אבל הענישה הזאת מטרתה היתה להרתיע. מטרתה היתה לשדר שדר חברתי, או מסר חברתי, שגברים אלימים ידעו שלא ניתן להכות נשים וגם לצאת מזה בזול. לא ניתן להכות אותן, לא ניתן לאנוס אותן, ואחר כך לקבל מאסר על-תנאי. אם זה השדר, אז כל אחד יכול לעשות את זה. אנחנו חשבנו בתיקון הזה - ואני שמחה שזה עבר פה-אחד בוועדת החוקה וגם הממשלה תומכת בכך - שעונש המאסר מטרתו להוות גורם מרתיע. משופטים נדרשת איזו מידה של מורה דרך כשהם באים לגזור עונשים על גברים מכים ועל אנסים. התפיסה שלנו, של חברת הכנסת דיין ושלי, נבעה קודם כול מכך שהתברר לנו שלנשים נגרם עוול כפול: קודם על-ידי הבעלים המכים ועל-ידי הגברים האונסים, ואחר כך על-ידי מערכת המשפט, שבקלות בלתי נסבלת, הייתי אומרת, משחררת על-תנאי אותם עבריינים. אדוני היושב-ראש - ובזה אני מסיימת - אני מקווה שמליאת הכנסת תתמוך בחוק הזה, בחוק שיעביר שדר לגברים אלימים, אני חוזרת ואומרת, שידעו שלא ניתן להכות נשים, שלא ניתן לאנוס נשים, ולצאת מזה בזול. תודה רבה.
גברתי היושבת-ראש, כשתיגמרנה ההסתייגויות בסעיף 19, אני מבקשת על סעיף 19 הצבעה שמית. הגשתי חתימות. זה סעיף שדן בסודיות ועונשין, ויש לנו מה להגיד על זה.
אדוני היושב-ראש, חברי חברי הכנסת, הצעת החוק שלי באה לבטל את הסמכות שניתנת בתקנות ההגנה לשעת-חירום מ-1945, תקנה 119, שמאפשרת להרוס בתים. התקנה הזאת מסמיכה מפקד צבאי להרוס את בתיה של עיר שלמה - - -
אדוני היושב-ראש, התקנה הזאת היא משנת 1945. הסמכות הגורפת הזאת סותרת עקרונות מוסר בסיסיים וערכים של חברה דמוקרטית. אני חושבת שהשיא שבו נעשה שימוש בתקנה הזאת היה לפני כמה שבועות ברפיח, כשצה"ל נכנס לרפיח והרס ברגל גסה את הבתים של הפלסטינים - - - אדוני היושב-ראש, אני לא שומעת אפילו את עצמי. אני לא יכולה להמשיך כך.
אני מודה לאדוני היושב-ראש.
אדוני היושב-ראש, במשך שנים הרס צה"ל בתים בגדה וברצועה. הריסת בתי מחבלים היא שיטה ידועה. הפעם ברפיח דובר בהרס שיטתי, ללא הבחנה, בפעולת נקם לשמה, בפעולה אכזרית, איומה, מיותרת, שנפגעו בה זקנים וילדים. הדרג המדיני שאישר את הפעולה הזאת, לא נותר לי לומר עליו אלא שהוא דרג אטום - מי שיכול להרוס בתים של אנשים, הריסה שגם אין אתה תועלת הרתעתית. במשך שנים, באינתיפאדה הראשונה, הרסו עשרות בתים של פלסטינים. האם פחתו פעולות האלימות של הפלסטינים כתוצאה מזה? תת-אלוף אריה שלו אומר בספרו, שאין קורלציה בין הריסות בתים לירידה באלימות. אז מה אנחנו משיגים? מה ההיגיון של פעולה כזאת? אדוני היושב-ראש, אני בוחרת לסיים את דברי בדברים שכתב יזהר סמילנסקי בשנת 1988 - "בכמה זמן הורסים בית?" יזהר סמילנסקי, בתקופת האינתיפאדה הראשונה: "בונים אותו בשנה. לפעמים במאה שנה. ויש גם בתים שעומדים מאז העולם עומד. כמה זמן נמשכת הריסת בית? פחות מזמן המחשבה אם צריך היה להורסו. פחות מזמן צלצול הטלפון שציווה להרוס. דחיפה אחת ואיננו. חור נבעה בסביבה המוכרת, ומשפחה שהיתה לה ממשות ושם וכתובת ובני-אדם מכל הגילים והיחסים - הפכה בן-רגע להיות משל: הנענשים - -
- - "וכך גם היתה המחשבה על ההריסה. היא לא ראתה לפניה בני-אדם אלא מיני מושגים מופשטים: מסיתים, מציתים, נענשים, מורתעים, וכל השאר. ואז קם המופשט והורס את הממשי. והחי הופך למושג. בלילה לא רואים לאן הלכה המשפחה שנהרסה. לא יודעים מה הם עושים כעת. ואיפה הם יושבים כעת - באיזו פינה עקורים על המיטלטלים שלהם, מתחת לשמים ריקים וכבדים. האם נרשם שם עליהם בפינה אחת משהו כעת?" אלה הם דבריו של יזהר סמילנסקי, אדוני היושב-ראש, "בכמה זמן הורסים בית?" אני קוראת לכנסת לבטל את תקנה 119, תקנה מחפירה, שמאפשרת במדינה דמוקרטית מתוקנת להרוס בתים. תודה.
אדוני היושב-ראש, אני מודה לך. חברי חברי הכנסת, אדוני סגן השר, אתמול נהרגו שישה חיילים. כמעט כל יום נהרגים חיילים, נהרגים אזרחים, אנשים נפצעים, ואני תוהה כמה משפחות עוד צריכות להיתוסף למעגל השכול, כמה אנשים עוד צריכים להיפצע וליהרג, כדי שהמנהיגות הזאת שלנו, או מי שעומד בראש ממשלת ישראל, יתעשת, יצא מהקיבעון המחשבתי שאופף אותו ויעשה מעשה נכון לטעמי. והמעשה הוא, עם כל זה שזה נשמע כמעט הזוי, להתחיל לדבר. כי צריך להביא לרגיעה, כי אי-אפשר עוד עם המתמטיקה הזאת של המוות, והיא זו שתקבע. המתמטיקה של המוות תביא אותנו כאן ללבנון. בעצם לבנון כבר כאן, אפשר לומר. לבנון כבר כאן. אנשים נהרגים על מה? על מה? כי יש לנו ראש ממשלה שביהירות מטופשת הכריז: ניצחנו בכל המלחמות וננצח גם בזו. האם זה אפשרי לנצח, כשילדים חפים מפשע הולכים לקניון לקנות פיצה ונהרגים? האם זה אפשרי לעצור אנשים שמתאבדים? שום גדר, שום חיץ ביטחוני, שום מדיניות של יד קשה לא תעצור את זה. יש רק דרך אחת לעשות את זה, והדרך הזאת היא להכיר בכך שהקונספציה המדינית הביטחונית של ראש הממשלה אריאל שרון קרסה. הציבור בישראל לא טיפש, הוא ראה את המחיר ששילמנו ביום כיפור והוא ראה את המחיר ששילמנו בלבנון, והוא לא יהיה מוכן להמשיך לשלם את המחיר הזה. זה מחיר שלא מתקבל על הדעת. זה מחיר שמי שהבטיח שלום וביטחון, הבטיח אשליות, והאשליות האלה פוקעות כבועות, ואנחנו צריכים להבין את זה שזה פוקע.
אני מצפה מראש הממשלה, חבר הכנסת שאול יהלום, שיסתכל לציבור בעיניים, שיישיר מבט נכוחה ויאמר להם שיצטרכו לפנות את ההתנחלויות, וכי אין צידוק ליהרג על כביש קרני-נצרים. 14 חיילים נהרגו לאחרונה בכביש קרני-נצרים. על מה? מי שמפקיר את החיילים שם, כדי להגן על יישובי רפאים, דמם בראשו, דמם בראשו.
אנשים נהרגים לשווא. אנחנו לא יכולים לשאת את זה יותר.
לכולנו יש ילדים בצבא, ואני רוצה לומר, שמי שמעז להסית ולהסיט את הדיון מהדבר האמיתי שהביא אותם אנשים להחליט שהם לא מוכנים לשלם יותר, והם לא מוכנים לשרת יותר תחת מה שנראה בעיניהם כפקודות בלתי חוקיות שדגל שחור מתנוסס מעליהן, והם מוכנים לשלם על כך מחיר אישי, ולשבת בכלא - ומי שאומר שההחלטה הזאת שלהם עוזרת לפלסטינים ועוזרת למתאבדים, הוא מסית נגדם. צריך לבחון מה הנסיבות שהובילו אותם קצינים - - -
- - - אותם קצינים וחיילים מובחרים להחליט - - -
צריך לראות מה הנסיבות שהובילו אותם להודיע את מה שהם הודיעו. הממשלה הזאת הביאה אותנו לעברי פי-פחת.
אדוני היושב-ראש, אם מותר לי לומר לפרוטוקול, הפעם התלבשת עלי.
אני מוכנה שהוא ישמיע את דבריו, אבל הוא מסית.
סליחה, אתה עושה הבחנה - - -
אדוני היושב-ראש, חברי חברי הכנסת, אני קוראת לחברי בכנסת להצביע נגד הצעת החוק המוצעת, הצעת חוק הידועה בשמה: הצעת חוק דיראני ועובייד. מדובר בחקיקה מתלהמת, חקיקה חסרת מעצורים. אם תתקבל הצעת החוק הזאת היא תהווה, כפי שאמרה בצדק חברתי חברת הכנסת נעמי חזן, כתם בספר החוקים בישראל. הצעת החוק ידועה יותר בשם הצעת חוק כליאתם של לוחמים בלתי חוקיים. איזה שם, איזו יצירתיות. צריך לומר בכנסת שהצעת החוק הזאת תפורה על-פי מידותיהם של מוסטפא דיראני והשיח' עובייד. היא תפורה בתפרים גסים, חברי חברי הכנסת, והמחטים שהיא נתפרה בהן פוצעות. הבסיס המשפטי שהיא מבקשת לספק להחזקתם של אותם אנשים, דיראני ועובייד, במדינת ישראל, הוא בסיס רעוע. אני רוצה להזכיר לכם, חברי חברי הכנסת, שכל חוק - כל חוק - צריך להיות חוק כללי, חוק אוניברסלי. חוק לא יכול לחול על בני-אדם מסוימים. מכיוון שהחוק הקיים במדינת ישראל איננו מאפשר להעניק לדיראני ולעובייד מעמד של שבויי מלחמה, כי הארגונים שהם השתייכו אליהם הם ארגוני טרור, הם בהחלט ארגוני טרור שאינם פועלים על-פי דיני המלחמה - באה הצעת החוק הזאת ומבקשת לספק בעצם בסיס משפטי להמשך החזקתם במדינת ישראל, להמשך החזקתם כקלפי מיקוח. למה רוצים להמשיך להחזיק אותם כקלפי מיקוח? רוצים להמשיך להחזיק אותם לצורך פדיון שבויים, פדיון חיילי צה"ל, השבויים והנעדרים, שמצויים בידי כוחות האויב. אני חושבת שזו מטרה נעלה, אדוני היושב-ראש. החזרת שבויים ונעדרים היא מטרה נעלה, וחובתה של מדינה לעשות הכול כדי להשיג את המטרה הזאת. אבל הדרך שבה הצעת החוק הזאת מבקשת להתמודד עם החזרתם של שבויים ונעדרים היא דרך שאינה מוסרית, והיא בוודאי לא חוקתית. אני רוצה להזכיר לכנסת, חברי חברי הכנסת, שמדינה דמוקרטית, האמצעים שהיא מפעילה לכל מטרה, כמו אמצעים להחזרתם של שבויים ונעדרים, ואמרתי כבר קודם שזו מטרה נעלה, על מדינה דמוקרטית, בניגוד לארגון טרור, מוטלים אילוצים; מוטלים אילוצים של מוסר, מוטלים אילוצים של צדק, מוטלים אילוצים של משפט. מדינה, אדוני היושב-ראש, לא יכולה לתקן עוול כשהיא גורמת עוול לאחר. חבר הכנסת לנגנטל, אין לי ספק שתרצה לדעת את ההבחנה הזאת. במה נבחנת מדינה דמוקרטית מתוקנת מארגון טרור? בכך היא נבחנת. אם אנחנו מגדירים את עצמנו כמדינה מתוקנת ולא כמדינת טרור ולא כארגון טרור, אנחנו צריכים להחליט ואנחנו צריכים לקבוע כאן היום בהצבעה, שלא תצמח למדינת ישראל שום תועלת מחקיקת החוק. לא רק שלא תצמח לה תועלת מחקיקת החוק, הצעת החוק הזאת מסכנת את כל הערכים שאנחנו מדברים בשמם, ערכים שבגדול אנחנו קוראים להם ערכים של זכויות אדם. הצעת החוק הזאת, אדוני היושב-ראש, מנוגדת קודם כול לחוק-יסוד: כבוד האדם וחירותו, מכיוון שהיא שוללת את חירותו ללא עילה מוצדקת. היא שוללת את זה, היא לא צריכה לתת עילה מוצדקת. היא פוגעת בזכויותיו, היא משתמשת באותו אדם, לצורך העניין דיראני ועובייד, כקלפי מיקוח. אני רוצה לקרוא בפני הכנסת דברים שכתב השופט ברק בשבתו בבית-המשפט העליון: "החזקתו של אדם כבן-ערובה, ומושג זה כולל בחובו גם החזקתם של בני-אדם כקלפי מיקוח, אסורה היא על-פי המשפט הבין-לאומי. חזקה עלינו, כי תכליתו של חוק, בין היתר, היא להגשים את הוראות המשפט הבין-לאומי ולא לעמוד בסתירה להן". לצערי, למרות הדברים הנכוחים האלה של השופט ברק אישר בית-המשפט העליון את המשך החזקתם של דיראני ועובייד במעצר מינהלי, כמובן הוא סייג את זה, כל עוד יש הוכחות ששחרורם מסכן את ביטחון המדינה. אנחנו מדברים עכשיו בשם ביטחון המדינה, אל יקל הדבר בעיניכם. אני לא מזלזלת בחשיבות ההגנה על ביטחון המדינה, אבל הצעת החוק הזאת מבקשת להרחיב את הפרצה הזאת שלא שבעתי ממנה נחת לפני דקה, את הפרצה הזאת שפתח בית-המשפט העליון לרוחב שער. מה המשמעות של החזקת בני-אדם כקלפי מיקוח, כבני-ערובה? המשמעות היא שאנחנו מחזיקים אנשים ללא עילת מעצר ראויה, ולכן ההחזקה הזאת איננה חוקתית. לכן החוק הזה, שהסבירו כאן, שיושב-ראש ועדת החוץ והביטחון הסביר כאן בכזה להט למה כנסת ישראל צריכה לתמוך בו, אני רוצה לומר לו - אני יודעת שהוא שומע אף שהוא לא יושב פה - שההצעה הזאת אינה חוקתית. כי מדינת ישראל יוצרת כאן בן-כלאיים משפטי. אין בכלל תקדים לזה. בן-כלאיים משפטי שהוא תקדימי, שהוא מסוכן. למה זה תקדימי ומסוכן? כי בעולם אנחנו לא מכירים כלל מושגים כאלה. המשפט ההומניטרי הבין-לאומי מכיר רק בשתי הבחנות - לוחמים חוקיים ומוגנים. לכן, חברי חברי הכנסת, אם יאושר החוק הזה בכנסת תהפוך מדינת ישראל למדינה הראשונה בעולם, ואמרו את זה חברתי חברת הכנסת חזן וחברי רן כהן, מדינת ישראל תהפוך למדינה היחידה בעולם שמאפשרת להחזיק בחוק בני-ערובה, מה שאסור באיסור מוחלט במשפט הבין-לאומי. לכן, ואני שוב מזכירה של דבריו של חברי רן כהן, כשמחזיקים לוחמי אויב בשבי צריך להעניק להם את המעמד של שבויי מלחמה, על כל ההגנות הנלוות אליו, אבל מה שמדינת ישראל מבקשת לעשות בהצעת החוק הזאת איננה בבחינת התנהלות של מדינה מתוקנת. מה שמדינת ישראל מבקשת לעשות בהצעת החוק הזאת זו התנהלות של ארגוני טרור, שאנחנו בשום פנים ואופן לא רוצים להידמות אליהם. הרי לא מדובר כאן, אדוני היושב-ראש, במעצר משיקולי שמירה על ביטחון המדינה. אם יחוקק החוק תחזיק מדינת ישראל במעצר בני-אדם בכלל בלי שתוטל עליה חובת ההוכחה שהם מסכנים את ביטחון המדינה, בלי להעמיד אותם למשפט, בלי לתת להם את זכותם לדין צדק. אני רוצה לספר לחברי במליאה, שכשהציג מזכיר הממשלה בישיבת ועדת החוץ והביטחון את החוק הוא ציין, שכיום נמצאים בבתי-הסוהר במדינת ישראל 13 שפוטים לבנונים שנשפטו ומרצים את תקופת מאסרם. אם יתקבל החוק הזה עכשיו, המשמעות היא שאנשים אלה שכרגע מרצים את תקופת מאסרם, כשהם יסיימו לרצות את תקופת מאסרם, באופן אוטומטי, על-פי החוק החדש הזה ניתן יהיה להאריך את מעצרם למשך שנים. כי המדינה לא צריכה להוכיח מסוכנות אינדיבידואלית כמו במקרה של אותם 13 שפוטים לבנונים. היא לא צריכה להוכיח מסוכנות. כל עוד הארגון שהם משתייכים אליו מקיים פעולות איבה כנגד מדינת ישראל, לצורך זה "חיזבאללה" או אש"ף, אנשים אלה יוכלו להיות במעצר שנים. לכן, מה שהחוק החדש הזה יוצר, החוק החדש, המיותר והמחפיר הזה, הוא סוג חדש של מעצר; לא מעצר מטעמים של הגנה על ביטחון המדינה. מדובר, חברי חברי הכנסת, במעצר אך ורק לצורכי מיקוח. אני מודעת, חברי חברי הכנסת, אי-אפשר להתעלם מזה, אנחנו נמצאים בימים כל כך קשים למדינת ישראל, ימים של טרור, ימים של פיגועים. אבל אני חושבת, שדווקא בעת הזאת, בעיקר כשתחושת הביטחון כל כך מתערערת, בעתות של לחץ, בעתות של משבר ומלחמה, הייתי מצפה מהמערכת המשפטית לעמוד כנגד הלחצים המופעלים נגדה. כי גם את המאבק בטרור, רבותי חברי הכנסת, צריך לנהל על-פי חוק, או אם אני יכולה להיתלות באילן גדול בפעם השנייה בדברי אלו, בדבריו של השופט ברק, שאמר "כשהתותחים יורים - הדין לא שותק". והגנה על זכויות אדם, חברי חברי הכנסת, נבחנת דווקא בעתות כאלה. כי ממש לא קשה לשמור על זכויות אדם בעתות של שלום, בעתות פיוס. מתי אנחנו שומרים על זכויות האדם? מתי המבחן האמיתי לערכים שמנחים אותנו? דווקא כשהאווירה קשה, חברי חברי הכנסת, דווקא כשהרוחות סוערות. דווקא אז לנו כמחוקקים אסור להיכנע ואסור להיסחף אחרי הלך הרוח. אנחנו צריכים להיות אלה שמתווים דרך. ומי שבא היום לכאן למליאה ובחסות הפיגועים ובחסות הטרור מנסה עכשיו לחוקק חוק שימשיך לאפשר להחזיק בדיראני ובעובייד במשך שנים, עושה מעשה שמדינה מתוקנת, כנסת מתוקנת, לא יכולה להרשות לעצמה. חברי חברי הכנסת, זכויות אדם אינן נדחקות מפני טרור. נהפוך הוא, חברי חברי הכנסת. מצבי חירום, ואנחנו נמצאים עכשיו במצב חירום, הם עתות המבחן שבהן נדרשת חברה נאורה להקפיד הקפדה יתירה על זכויות אדם. נכון שאנחנו הפרנו במשך שנים את זכויותיהם של דיראני ועובייד. תגידו, הם שייכים לארגון טרור, הם שייכים ל"חיזבאללה", הכול נכון. אבל מה הרווחנו מהמשך החזקתם של דיראני ועובייד? שנים אנחנו מחזיקים בהם. מה קרה בתקופה הזאת? לא שוחררו שבויים, לא הוחזרו גופות חללים לישראל, לא נמסר כל מידע מהותי על שבויים ישראלים, ולא נמנעה, לצערי, חטיפה נוספת של חיילים. לצערי, זה לא קרה. פתאום עולים כאן לדוכן ומבקשים להיתלות במדינה דמוקרטית נאורה אחרת, מבקשים להישען על ארצות-הברית ועל הצעדים שהיא נוקטת מאז 11 בספטמבר.
אני מודה לך, חבר הכנסת מח'ול. מי שמחפש להישען על ארצות-הברית, ימצא שהוא מנסה להישען על משענת קנה רצוץ. ארצות-הברית מעולם לא היתה מודל בכל מה שקשור לציות לנורמות בין-לאומיות של זכויות האדם. תראו מה שקורה בקובה עם לוחמי "אל-קאעדה". אבל אפילו אותה ארצות-הברית, שאותה אנחנו מבקרים, ושהיום כבר נשמעת גם ביקורת בתוכה - אפילו אותה ארצות-הברית לא העזה לעשות את מה שכנסת ישראל, בהינף יד מנסה היום לעשות, וזה להעביר את החוק המחפיר הזה. אדוני היושב-ראש, אני רוצה לסיים בשני משפטים.
חבר הכנסת טיבי, אני מודה לך. דווקא, חבר הכנסת טיבי, בימים כאלה של חירום, אין לי ספק שתסכים אתי, שבית-המחוקקים נדרש לשיקול דעת נבון, להתחשבות במגבלות מוסריות, וודאי שלא לחקיקה מתלהמת וחסרת מעצורים. היום קל לחוקק, אבל אחר כך יהיה קשה לתקן את הנזקים. אני מוטרדת, אדוני היושב-ראש, ואני רוצה לקבוע, שאם תעבור הצעת החוק הזאת את הליך החקיקה בכנסת, היא תהיה אחת החרפות הגדולות ביותר שנכנסו לספר החוקים בישראל. לכן אני קוראת לכנסת להצביע נגד, נגד הצעת החוק המחפירה הזאת. תודה רבה.
המלים לא חריפות, החוק חריף.
אני יודעת לבחור את המלים.
אנחנו לא מוותרים, אדוני היושב-ראש.
אני לא מבינה, כל פעם - - - חתימות?
אני לא מבינה, כל פעם – – – חתימות?
אדוני השר, בכל זאת לא קיבלנו אינדיקציה כמה היתרים ניתנו. אני לא מדברת על "מראש", על "מראש" הבנתי שלא ניתנו, אלא כמה היתרים ניתנו בדיעבד לחקירות - מה שנקרא לעינויים.
לא לוועדת משנה, אלא למליאת הוועדה, כי אנחנו חברות במליאת הוועדה. אנחנו רוצות לקבל את הנתונים האלה.
אדוני היושב-ראש, חברי חברי הכנסת - דרך אגב, איך זה שאין שר באולם?
אדוני היושב-ראש, האם זה תקין שלא עונים על הצעות לסדר-היום?
למה אנחנו מקבלים את זה? אדוני היושב-ראש, המדינה בוערת, יש כאן ממשלה מקיר לקיר, שרים וסגני שרים, ואף אחד לא מטריח את עצמו לבוא ולתת דין-וחשבון בפני הכנסת? זה ממש לא מקובל עלי.
אדוני היושב-ראש, אני רציתי להציע לך משהו, אם לא אכפת לך. אני חושבת שצריך להמשיך לקיים את הדיון עכשיו, אבל כדאי שאתה תודיע שאתה עומד על זה שיהיה כאן שר עכשיו.
לא, לא נפסיק את הדיון, אני מסכימה.
אדוני היושב-ראש, אני חושבת שזה מצב מחפיר. ככה אנחנו נראים, ככה הממשלה הזאת נראית, ככה המדיניות שלה נראית, וככה אנחנו משלמים מחיר דמים. בדיוק על ההתנהגות הזאת, בדיוק ככה אנחנו נראים.
אדוני היושב-ראש, מאז עלה ראש הממשלה הזה לשלטון, או, הייתי אומרת, מאז עלייתו להר-הבית, אנחנו עדים ללבנוניזציה של השטחים ולחדירה של לבנון גם לתוך תחומי מדינת ישראל. כל יום אנחנו מתעוררים למציאות חדשה, לפיגועים, אף אחד כבר לא יודע מאיפה זה בא לו, אנחנו נכנסים למחנות הפליטים, אנחנו מחסלים, אנחנו מחשפים, אנחנו מסכלים, ואחר כך יורים בנו ופוגעים בנו, ואין לזה סוף. אתה לא יודע לאיזה מציאות תתעורר, ואני שואלת: מה עושה ראש הממשלה הזה? איך הוא מביא שלום וביטחון? האם מדובר באותו ראש ממשלה שהבטיח לנו שלום וביטחון? במקום זה - איזו מנהיגות, קשיחות, איזו מנהיגות. יד קשה - אנחנו נכה בהם ואנחנו נראה להם. ואנחנו מראים להם. בהחלט, יש לנו צבא חזק, יודע לעשות הכול. אנחנו מראים להם אבל אנחנו גם רואים. ואנחנו משלמים מחיר דמים מיותר, גם אנחנו וגם הפלסטינים. הכאב הוא כאב גדול, על הפצועים וההרוגים שנהרגים סתם, סתם, משני הצדדים. אני מגנה כל פיגוע טרור. אבל אנחנו לא יכולים להרשות לעצמנו רק לעמוד כאן מעל הדוכן, לגנות פיגועי טרור, ובצדק, ולא לגנות את הממשלה הרעה הזאת, שבמקום שהיא תכריז עכשיו ומייד על הפסקת אש, תכריז על נכונות להידבר - היא מקשיחה את ידה, היא חושבת שבאמצעות חיסולים ובאמצעות כניסה למחנות פליטים ובאמצעות הכוח יביאו לרגיעה. אדוני היושב-ראש, זה לא עובד ככה. זה לא עבד בשום מקום בעולם. הכרעה צבאית ועימות צבאי לא פתרו את הבעיה. רק הידברות פוליטית, רק הידברות מדינית, רק הצעת אופק מדיני תביא לרגיעה. תודה רבה.
אדוני השר, בכל זאת לא קיבלנו אינדיקציה כמה היתרים ניתנו. אני לא מדברת על "מראש", על "מראש" הבנתי שלא ניתנו, אלא כמה היתרים ניתנו בדיעבד לחקירות – מה שנקרא לעינויים.
לא לוועדת משנה, אלא למליאת הוועדה, כי אנחנו חברות במליאת הוועדה. אנחנו רוצות לקבל את הנתונים האלה.
אין כבוד ליושב-ראש האופוזיציה?
אדוני היושב-ראש, האם לא נראה לך ראוי שיהיה שר באולם כאשר מדברים על מדיניות הממשלה? חבר הכנסת טיבי, אתה מנהל עכשיו גם את הכנסת. אדוני היושב-ראש, אני נאחזת בסיפא של דבריו של יושב-ראש מרצ, יושב-ראש האופוזיציה יוסי שריד: אם ערפאת לא רלוונטי, אם ערפאת הוא מה שתיאר השר נוה, למה ממשלת ישראל נסוגה מהמנטרה המטופשת שליוותה את ראש הממשלה כל החודשים האלה, שלא מדברים תחת אש? מה קרה, מה קרה שפתאום מתחילים משא-ומתן עם אותו איש שאינו רלוונטי? הוא כל כך לא רלוונטי, שעכשיו נאלצים לדבר אתו. ולמה זה קרה, אדוני היושב-ראש? זה קרה, כי הבנתי את זה, לצערי, בדרך הקשה, בדרך של מחיר דמים כבד בשני הצדדים, כשבמדינת ישראל נהרגו 350 איש על-ידי אותו ראש ממשלה שהבטיח לנו שקט כאן, הבטיח שלום וביטחון; כשנהרגו פלסטינים וכשהקיבולת היא בלתי אפשרית, כי הציבור לא יכול להכיל את זה יותר, כאשר הציבור הולך לבתי-קפה ואין ביטחון. מה חשבנו? שניכנס למחנות הפליטים ו"ננקה" אותם, כמו שאומרת העגה הצבאית, ונראה להם, אז נביא לשקט ולביטחון?
חבר הכנסת קליינר, אל תעזור לי על-פי השיטה שלך.
על-פי התפיסה שלך, היה צריך לכבוש מחדש את השטחים, אנחנו צריכים לשבת שם, נגלח אותם, נכתר אותם, נבתר אותם ונפציץ אותם עם "אפאצ'י" ועם 16-F, ואז יהיה טוב. ונהיה כל כך טוב שכל יום נהרגים כאן אנשים. אתה יודע למה נהרגים כאן אנשים כל יום?
כי חשבנו שאנחנו נוכל לעשות הכול באופן כל כך ממוקד, כל כך סטרילי. אנחנו נחסל אותם, אנחנו נפגע בהם, ולנו יהיה טוב.
אל תפריע לי, שמעתי אותך עשר דקות. אתה יודע, חבר הכנסת קליינר, האוזן סובלת הכול, שמעתי אותך עשר דקות ולא הסכמתי עם אף מלה.
אדוני היושב-ראש, אמרנו לא אחת, שהכיבוש הוא בית-החרושת הגדול ביותר לטרור. כל זמן שלא יסתיים הכיבוש, לצערי, לא יסתיים כאן הטרור. כל זמן שלא יתחילו לדבר וכל זמן שלא יציעו אופק מדיני - אין דרך אחרת להביא לרגיעה. ראש הממשלה שרון היה צריך להכריז מייד על הפסקת אש, על שביתת נשק, ואחרי סיום השלבים של טנט, להתחיל לדבר על יישום תוכנית מיצ'ל. אני רוצה לראות מה יקרה, אדוני היושב-ראש. לסיום, בכל הכבוד לשר נוה, שאיננו כאן עכשיו, אני מבקשת משרים בממשלה שלא יחלקו לנו ציונים למי מדינת ישראל יותר חשובה ולמי לא, שלא יכריזו מי רלוונטי ומי לא, שקודם כול יעסקו בהבאת רגיעה ושקט. תודה.
אין כבוד ליושב-ראש האופוזיציה?
אדוני היושב-ראש, האם לא נראה לך ראוי שיהיה שר באולם כאשר מדברים על מדיניות הממשלה? חבר הכנסת טיבי, אתה מנהל עכשיו גם את הכנסת. אדוני היושב-ראש, אני נאחזת בסיפא של דבריו של יושב-ראש מרצ, יושב-ראש האופוזיציה יוסי שריד: אם ערפאת לא רלוונטי, אם ערפאת הוא מה שתיאר השר נוה, למה ממשלת ישראל נסוגה מהמנטרה המטופשת שליוותה את ראש הממשלה כל החודשים האלה, שלא מדברים תחת אש? מה קרה, מה קרה שפתאום מתחילים משא-ומתן עם אותו איש שאינו רלוונטי? הוא כל כך לא רלוונטי, שעכשיו נאלצים לדבר אתו. ולמה זה קרה, אדוני היושב-ראש? זה קרה, כי הבנתי את זה, לצערי, בדרך הקשה, בדרך של מחיר דמים כבד בשני הצדדים, כשבמדינת ישראל נהרגו 350 איש על-ידי אותו ראש ממשלה שהבטיח לנו שקט כאן, הבטיח שלום וביטחון; כשנהרגו פלסטינים וכשהקיבולת היא בלתי אפשרית, כי הציבור לא יכול להכיל את זה יותר, כאשר הציבור הולך לבתי-קפה ואין ביטחון. מה חשבנו? שניכנס למחנות הפליטים ו"ננקה" אותם, כמו שאומרת העגה הצבאית, ונראה להם, אז נביא לשקט ולביטחון?
חבר הכנסת קליינר, אל תעזור לי על-פי השיטה שלך.
על-פי התפיסה שלך, היה צריך לכבוש מחדש את השטחים, אנחנו צריכים לשבת שם, נגלח אותם, נכתר אותם, נבתר אותם ונפציץ אותם עם "אפאצ'י" ועם 16-F, ואז יהיה טוב. ונהיה כל כך טוב שכל יום נהרגים כאן אנשים. אתה יודע למה נהרגים כאן אנשים כל יום?
כי חשבנו שאנחנו נוכל לעשות הכול באופן כל כך ממוקד, כל כך סטרילי. אנחנו נחסל אותם, אנחנו נפגע בהם, ולנו יהיה טוב.
אל תפריע לי, שמעתי אותך עשר דקות. אתה יודע, חבר הכנסת קליינר, האוזן סובלת הכול, שמעתי אותך עשר דקות ולא הסכמתי עם אף מלה.
אדוני היושב-ראש, אמרנו לא אחת, שהכיבוש הוא בית-החרושת הגדול ביותר לטרור. כל זמן שלא יסתיים הכיבוש, לצערי, לא יסתיים כאן הטרור. כל זמן שלא יתחילו לדבר וכל זמן שלא יציעו אופק מדיני – אין דרך אחרת להביא לרגיעה. ראש הממשלה שרון היה צריך להכריז מייד על הפסקת אש, על שביתת נשק, ואחרי סיום השלבים של טנט, להתחיל לדבר על יישום תוכנית מיצ'ל. אני רוצה לראות מה יקרה, אדוני היושב-ראש. לסיום, בכל הכבוד לשר נוה, שאיננו כאן עכשיו, אני מבקשת משרים בממשלה שלא יחלקו לנו ציונים למי מדינת ישראל יותר חשובה ולמי לא, שלא יכריזו מי רלוונטי ומי לא, שקודם כול יעסקו בהבאת רגיעה ושקט. תודה.
אדוני היושב-ראש, כשחשבתי שאדבר כאן מעל הדוכן ביום האשה הבין-לאומי, חשבתי שנדבר על הדברים שהם חשובים תמיד, כמו הגנה על נשים, מאבק לקידום נשים. אני מודה שעל רקע הימים הקשים האלה נזכרתי בדברים שאמר פעם עמוס עוז בריאיון. הוא אמר, שהוא היה רוצה להיות לכמה זמן אשה. הוא אמר: אני כותב כל כך הרבה על נשים, ואני רוצה לדעת מה הן באמת מרגישות. אדוני היושב-ראש, אני אומרת היום, שאני מרגישה, לאור המצב הקשה, לאור הפיגועים הקשים, שהדבר היחיד שאני רוצה לדבר עליו עכשיו הוא היכולת של הכוח הנשי לעשות מהפך, לפעול להביא לרגיעה ולהסדר. כמו שאמרתי, המצב באמת קשה. אנו עומדים כאן ושומעים ברקע דיווחים ברדיו על פיגוע, ופיגוע רודף פיגוע.
חבר הכנסת רביץ, אני בטוחה שבסוף דברי תקבל את התשובה. הטרור אינו עושה חלוקה, והוא אינו מבחין בין יהודים לערבים, בין נשים לגברים ובין צעירים למבוגרים. אני חשה, שמוכרחה לקום כאן שוב קבוצת נשים שתעשה מהפך, שתוביל לשינוי. אנו יודעים את זה וערים לזה, שכבר היו כאן במדינת ישראל פעילויות שנעשו על-ידי נשים וזכו להצלחה. אני רוצה לנצל את המעמד הזה ולהזכירן, וזה נראה לי המעמד הנכון והראוי. אני מזכירה את "אמהות נגד שתיקה" שהפכו אחר כך ל"הורים נגד שתיקה" בלבנון. אני מזכירה את "ארבע אמהות", שעשו כאן מאבק ציבורי שבסופו של דבר הוציא את צה"ל מלבנון. אני מזכירה את "בת שלום", את "רשת נשים לשלום" ואת "קואליציית השלום למען שלום צודק". אני מזכירה אותן, כי היום כשאני פותחת טלוויזיה או רדיו ושומעת את הדיונים בתקשורת, השיח הוא כל כך גברי. כל היום מראיינים רק גנרלים וגנרלים בדימוס שיושבים בכל הפאנלים. אותם אנשים שהיו אמונים על המלחמות יושבים ומסבירים לנו עכשיו מהי הדרך הנכונה כדי לנצח: איך נכבוש, איך נהרוס, איך נכתר ואיך נבתר ונצליח, כי אנחנו גנרלים. אין קול אלטרנטיבי, וכמעט לא מאפשרים לשיח אלטרנטיבי, לשיח נשים, שמביע מוסר, דאגה, אמפתיה גם לצד השני, גם לנפגעים בצד השני. הקול הזה לא נשמע. אין ביטוי לקול האנטי-מיליטריסטי. אני חושבת, שזו הזדמנות היום כאן לעמוד ולהזכיר את כל אותם ארגוני נשים ואת כל אותן נשים שנאבקות ודורשות שלום צודק. כמו שאמרתי קודם, אנחנו שותפות ופעילות ומנסות לשנות את הדיון הציבורי. אנחנו הנשים, מה לעשות, עדיין משמשות כסוכן העיקרי לחינוך של ילדים ולחינוך הדור הבא, ועל כן אנחנו יכולות לשמש מתווך מוצלח ויעיל לסוציאליזציה של הערכים הרצויים. מהם אותם ערכים רצויים? אלה ערכים שבשמם אנחנו מדברים, כמו פתרון סכסוכים באופן לא אלים, סובלנות ואמפתיה לזולת. אדוני היושב-ראש, לפני שאני מסיימת אני אומרת לך: הרבה פעמים חשבתי על זה, שלו אנחנו, הנשים, היינו שותפות לכל אותם מהלכים מדיניים, לכל אותן שיחות שלום שנוהלו רק על-ידי גברים, רק על-ידי שרים ורק על-ידי גנרלים - אולי זה היה נראה אחרת. אני חושבת, שכנסת ישראל והחברה הישראלית צריכות לקחת לדוגמה או ללמוד, למשל, מהניסיון של הטורקיות והיווניות בקפריסין, שהתאחדו לפעילות משותפת כנגד מרחץ הדמים שהתחולל שם, או מהניסיון של הנשים באירלנד, פרוטסטנטיות וקתוליות, שלא יכלו לשאת עוד את המאבק הבין-עדתי והתאחדו לפעילות שזיכתה אותן אחר כך בפרס נובל לשלום. לכן, אני קוראת כאן היום מעל הדוכן לנשים יהודיות ונשים ערביות, ישראליות ופלסטיניות, להרים קול, לפעול כל אחת בחברה שלה למען הפסקת שפיכות הדמים ולמען הפסקת הטרור. אני מקווה, שהממשלות וממשלת ישראל וראש הממשלה, שכל כך הרבה שיבחו אותו כאן בשם השלום ובשם ז'בוטינסקי, ייקח על עצמו את המשימה לדאוג לכך שנשים לא תצטרכנה לדאוג לילדיהן ולבני-הזוג שלהן, כשהן שולחות את הילדים לצבא והילדים האלה חוזרים בתור חללים ונהרגים סתם. מי ששולח ילדים למלחמות מיותרות, אין לו מקום ואינו ראוי לשמש ראש ממשלה. תודה.
אני חייבת להגיד לזכותו של חבר הכנסת אחמד טיבי. כשהוא מדבר על נשים הוא מאוד רגוע. הוא אוהב נשים.
מה יש לך להתנגד עכשיו לזה?
אני מבקשת להוסיף אותי להצבעה.
תודה, אדוני היושב-ראש. אדוני היושב-ראש, חברי הכנסת, הצעת החוק שלי נולדה מעדות למצוקה של נשים שסובלות מאלימות קשה מאוד בביתן. התברר לי שהרבה מאוד נשים לא בורחות למקלטים לנשים מוכות אף שיש חשש גדול מאוד לחייהן ולחיי ילדיהן, כי הן מפסידות הבטחת הכנסה. ואם הן כבר בורחות ומפסידות הבטחת הכנסה, הן מגיעות למקלט, הן שוהות שם כמה חודשים, וכשהן יוצאות הן בעצם מתחילות את חייהן חסרות כול. ואז אני עומדת בפני מצב שמדי פעם אני וחברותי מקבלות טלפונים ממנהלות של מקלטים: אולי את מוכנה לעזור למצוא להיא מיטה, לילד של ההיא מזרן, בגדים, סדינים. זה מצב שהוא פשוט לא הגיוני ולא ייתכן שיימשך. לנו, ככנסת, יש אינטרס גדול מאוד לדאוג לרווחתן של הנשים האלה. אנחנו מעודדים נשים לברוח למקלטים, אף שהייתי רוצה כבר להגיע למצב שאנחנו מוציאים את הגברים המכים מהבית, אבל כל עוד אנחנו לא בסיטואציה הזאת ועדיין נשים שוהות במקלטים, הצעת החוק שלי באה לקבוע, כי אשה ששהתה במקלט לנשים מוכות חודש לפחות - ואני מדגישה - ואשר לא שבה לביתה לאחר היציאה מהמקלט - ולא במקרה אני שמה דגש על זה שהיא לא שבה לביתה, כי כשנשים תקבלנה מענק והן תשובנה לביתן, את הכסף הזה ייקח הבעל המכה. לכן אני מדגישה: אשה ששוהה במקלט חודש לפחות ולא שבה לביתה לאחר היציאה מהמקלט, תהיה זכאית למענק הסתגלות בסכומים הקבועים בחוק במועד היציאה מהמקלט. להערכת משרד האוצר, מדובר בחוק שעלותו נמוכה מאוד. מדובר על כ-6 מיליוני שקלים בשנה. זה ימומן מסעיף הרזרבה בתקציב המדינה. מדובר על כמה אלפי שקלים לאשה, לרבות הילדים שלה. מדובר בסכומים קטנים מאוד - - -
מדובר על כ-150 נשים ששוהות בו זמנית ב-13 מקלטים. המספר נע בין 140 ל-150. מדובר על נשים ששוהות חודש לפחות. הסכומים האלה הם באמת מגוחכים, אבל לאותן נשים זה קריטי. זה קריטי קודם כול כדי לעודד אותן לא לשוב לבעלים המכים שלהן, כי אין להן לאן ללכת וצריך שיהיה להן איזה מענק הסתגלות כדי להתחיל את החיים מחדש. אני מבקשת מהכנסת להתאחד סביב ההצעה. תודה.
שיקול הדעת לרעיון המקלט הוא מינימום 30 יום. אשה לא תשהה במקלט עשרה ימים ותקבל מענק.
המענק הזה יינתן לנשים שלא תשובנה לביתן, אך ורק. - - - יהיו מנגנוני פיקוח מאוד מוגדרים. אשה שצריכה להתקדם מחדש בחיים, שאין לה גרוש, והיא צריכה לשכור דירה, היא צריכה לקנות בגדים, כל הדברים האלה.
אני מבקשת להוסיף אותי להצבעה.
ואחריו, אדוני היושב-ראש?
אדוני היושב-ראש, אני מודה לך. למען הסר ספק, אדוני היושב-ראש, אני מתכוונת להתנגד להצעת החוק של חבר הכנסת יגאל ביבי ולתמוך בהצעת החוק של מיקי איתן. אני רוצה לנמק ולומר: כפמיניסטית, אני מתנגדת לפורנוגרפיה. אני חושבת שפורנוגרפיה שמציגה נשים כאובייקט מיני, היא מתועבת - -
גם גברים. - - היא מעניקה לגיטימציה ליחס בלתי שוויוני כלפי נשים, לדיכוין ולאפלייתן, ועדיין אני סבורה שהדרך להילחם ולהיאבק בפורנוגרפיה אינה באמצעות חקיקה. חבר הכנסת מלול, אפשר לעמוד בראש ועדת חקירה פרלמנטרית לסחר בנשים, ועדיין להתנגד לצנזורה על פורנוגרפיה. אדוני היושב-ראש, הדיון כאן במליאה צירף שני בעלי ברית, שאני מודה שהקשר ביניהם נדיר: חוגים דתיים וחרדיים מחד גיסא וקבוצה של נשים פמיניסטיות מאידך גיסא. אני רוצה לומר, אדוני היושב-ראש, שעם כל הסלידה העמוקה מפרסומים פורנוגרפיים, נראה לי די תמוה שאותן נשים בחרו לחבור לגורמים ריאקציוניים, שההתנגדות שלהם לערוצי פורנוגרפיה אינה נובעת ממחויבות לשוויון בין המינים. ההתנגדות לערוצי הפורנוגרפיה נובעת אצלם מהשקפת עולם שמרנית, מוסרנית ודתית, שרואה את האשה כאשמה בפיתוי הגבר.
אדוני היושב-ראש, אני רוצה להזהיר, מי יהיה אחראי על מה מתועב ומה לא? מחר התוכנית "סקס והעיר הגדולה", שמשודרת בערוץ-2, לא תוכל להיות משודרת.
אדוני היושב-ראש, אני מודה לך ורוצה להזהיר: שלטון שיאמר לאזרח במה לצפות, סופו שיאמר לאזרח מה לחשוב. תודה.
אדוני היושב-ראש, אדוני ראש הממשלה, משפחות יקרות, משפחת טננבאום, משפחת אברהם, משפחת אביטן, משפחת סועאד, אני חושבת שאין דבר שכנסת ישראל מתאחדת בו מקיר לקיר, חוצה מפלגות, יותר מהדאגה לשבויים, לנעדרים, לתקווה שצריך להחזיר את כולם הביתה. צריך לעשות כל מאמץ, ולכן שמחתי מאוד לשמוע עכשיו את דברי ראש הממשלה, שלמרות הימים הקשים שאנחנו נמצאים בהם - ואלה הם ימים של טרור ופיגועים, וכולנו נוטים, וזה אנושי, לעסוק במה שמתרחש יום-יום. ולמרות הקושי הזה אומר ראש הממשלה, שממשלת ישראל עושה כל מאמץ כדי להמשיך, לתבוע ולדאוג שכולם יחזרו הביתה. אני יודעת שעושים המון, אבל גם מול קיר אטום צריך לעשות יותר, ואני באמת רוצה, בהזדמנות זו, אני מצטערת שאני צריכה לומר "לברך", אך אני רוצה לברך את היוזמה של חבר הכנסת אפי אושעיה, יושב-ראש סיעת העבודה, ליזום את הדיון הזה היום כאן בכנסת, ליזום את העצומה שחתמו עליה שרים וחברי כנסת מכל סיעות הבית, יהודים וערבים, על מנת שלא להרפות. על מנת שלא להרפות, כדי שאלחנן טננבאום, שמלאו 500 ימים לחטיפתו, ושלושת החיילים יחזרו הביתה, וכדי לעשות כל מאמץ לקבל פיסת מידע - אנחנו נאבקים בארגון טרור רצחני שאין בו מידה של אנושיות - כדי לדאוג לכך שנקבל איזו פיסת מידע, שיהיה אפשר להעביר תרופות, להעביר מכתבים, שנוכל לדעת מה קורה עם אלה שאנחנו דואגים לשלומם. אני יודעת שאנחנו עומדים כאן מעל דוכן הכנסת ואנחנו כואבים את כאבכם. אני יודעת שזה לא כמו החיים היומיומיים שאתם עוברים: הכאב, הסבל, מריטת העצבים, הדאגה - שום דבר לא ישווה להם. אף אחד מאתנו לא יכול בכלל לחוש את כאבכם. המעט שנותר לנו לעשות כאן זה לעמוד מעל הדוכן ולפנות לממשלת סוריה ולממשלת לבנון, לפנות ל"חיזבאללה" - אם זה אפשרי - ואני אומרת את זה גם בתור אמא לשני חיילים וגם כחברת כנסת. אני בטוחה שבדברים שלי אני משקפת את דעתם של כל חברי הכנסת בבית הזה: עשו מאמץ שיחזרו כולם, ונשמע מכולם. תודה.
יגאל עמיר יצא מהמחנה של ביבי.
אתם הייתם צריכים לזמן את הכנסת, ראש הממשלה היה צריך לבוא לפה.
שמעת על חוק-יסוד: הממשלה, סעיף 51?
שמעת על סעיף 51, שראש הממשלה צריך להיות כאן?
אנחנו זימנו את הכנסת - - - יוצאים למלחמה.
יגאל עמיר יצא מהמחנה של ביבי.
השר צחי הנגבי - - -. מה קורה פה?
גברתי היושבת-ראש, הודעת הסיכום של סיעת מרצ: הכנסת רושמת לעצמה את דברי יושב-ראש האופוזיציה, חבר הכנסת יוסי שריד.
גברתי היושבת-ראש, אני מבקשת שראש הממשלה יודיע לכנסת האם יש הסכמים חתומים עם הסיעות החדשות שמצטרפות לממשלה.
גברתי היושבת-ראש, אני לא דיברתי על הסכמים חתומים, אני דיברתי על הסכמים בכתב או בעל-פה. אני מבקשת לדעת מה הם ההסכמים שנחתמו או לא נחתמו עם הסיעות שמצטרפות לקואליציה.
גברתי היושבת-ראש, במכתב של סיעת המפד"ל כתוב, שסיעת המפד"ל מצטרפת לקואליציה על בסיס ההסכמים הקואליציוניים של הממשלה. במכתב של סיעת גשר גם זה לא כתוב. על בסיס מה סיעת גשר מצטרפת לממשלה?
גברתי היושבת-ראש, בכל הכבוד ליושב-ראש הקואליציה, הוא לא מנהל את הכנסת ושלא יגיד לנו במה אני צריכה לטפל ובמה לא.
גברתי, ראשית התכוונתי לזה - - -
גברתי היושבת-ראש, ראשית התכוונתי בדיוק למה שקראת עכשיו, אבל יש לי שאלה נוספת. האם סוכם במסגרת אותו הסכם שלא נחתם ולא סוכם, מי יהיו השרים שיצורפו לקבינט? זה גם סיכום בעל-פה. אנחנו מבקשים שהכנסת תדע מה היה הסיכום עם השרים המצטרפים.
גברתי היושבת-ראש, אני מבינה את התשובה של שר המשפטים. עם כל הכבוד לחבר הכנסת הנדל, אנחנו לא מתערבים בשאלה מה תעשה ועדת השרים, אבל האם זה חלק מהסיכום מי יהיו השרים שיצורפו לקבינט? יכול להיות שלא במקרה לא נחתמו דברים כתובים, כי היתה הבנה שהוסכמה בעל-פה מי יצורף לקבינט. אנחנו מבקשים לדעת, האם היה סיכום כזה, בעל-פה, או בכל דרך אחרת, בהבנה או בגלגול עיניים לשמים, ואנחנו מבקשים לקבל תשובות הרבה יותר ברורות.
גברתי היושבת-ראש, אני מבקשת שראש הממשלה יודיע לכנסת האם יש הסכמים חתומים עם הסיעות החדשות שמצטרפות לממשלה.
גברתי היושבת-ראש, אני לא דיברתי על הסכמים חתומים, אני דיברתי על הסכמים בכתב או בעל-פה. אני מבקשת לדעת מה הם ההסכמים שנחתמו או לא נחתמו עם הסיעות שמצטרפות לקואליציה.
גברתי היושבת-ראש, במכתב של סיעת המפד"ל כתוב, שסיעת המפד"ל מצטרפת לקואליציה על בסיס ההסכמים הקואליציוניים של הממשלה. במכתב של סיעת גשר גם זה לא כתוב. על בסיס מה סיעת גשר מצטרפת לממשלה?
גברתי היושבת-ראש, בכל הכבוד ליושב-ראש הקואליציה, הוא לא מנהל את הכנסת ושלא יגיד לנו במה אני צריכה לטפל ובמה לא.
גברתי, ראשית התכוונתי לזה – – –
גברתי היושבת-ראש, ראשית התכוונתי בדיוק למה שקראת עכשיו, אבל יש לי שאלה נוספת. האם סוכם במסגרת אותו הסכם שלא נחתם ולא סוכם, מי יהיו השרים שיצורפו לקבינט? זה גם סיכום בעל-פה. אנחנו מבקשים שהכנסת תדע מה היה הסיכום עם השרים המצטרפים.
גברתי היושבת-ראש, אני מבינה את התשובה של שר המשפטים. עם כל הכבוד לחבר הכנסת הנדל, אנחנו לא מתערבים בשאלה מה תעשה ועדת השרים, אבל האם זה חלק מהסיכום מי יהיו השרים שיצורפו לקבינט? יכול להיות שלא במקרה לא נחתמו דברים כתובים, כי היתה הבנה שהוסכמה בעל-פה מי יצורף לקבינט. אנחנו מבקשים לדעת, האם היה סיכום כזה, בעל-פה, או בכל דרך אחרת, בהבנה או בגלגול עיניים לשמים, ואנחנו מבקשים לקבל תשובות הרבה יותר ברורות.
אני חייבת להגן על ישראל כץ.
אל תלך, אתה תיהנה מכל רגע.
גברתי היושבת-ראש, חברי חברי הכנסת, יושבת-ראש ועדת האתיקה חברתי חברת הכנסת קולט אביטל, אני מבינה למה זקוקה ועדת האתיקה לשיניים. אני מבינה את זה. ההתלהמות כאן בכנסת בתקופה האחרונה, לפי דעתי חצתה את כל הגבולות האפשריים. חברי הכנסת מגישים חדשות לבקרים תלונות זה על זה. אני מניחה שיש תסכול-מה לוועדת האתיקה, שלא מצליחה לאכוף באופן מסיבי את הרצון שלה למתן את אותם חברי כנסת מתלהמים, מהירי חימה, עם פיוז קצר, כמו שראינו רק הבוקר בוועדת הכנסת. אני לא בטוחה שהוועדה הזאת, בראשותה של חברת הכנסת אביטל, חשה שהיא מצליחה לאכוף את הסנקציות שמטילים. אני מודה שאני מתלבטת, אני בדילמה גדולה מאוד כשאני רואה שוועדת האתיקה מציעה לשלול רשות דיבור מחבר כנסת. מאי נפקא מינה? למה אנחנו רוצים לשלול דיבור מחבר כנסת שמתלהם? ומובן שאני נגד זה. מה ההבדל בין חבר כנסת שמתלהם לבין חבר כנסת - חבל שהוא יצא מהאולם - כמו ישראל כץ, שהגיש הצעת חוק שבעיני היא גזענית ומתלהמת גם אם היא נהנית מרוב של 80 חברי כנסת? גברתי היושבת-ראש, כבר ראינו במקומות אחרים מה הן הכרעות של רוב. ביום רביעי הבא נציין את ניצחון בעלות-הברית על גרמניה הנאצית, שם ראינו איך הצליח רוב להעביר את ההצעות הכי איומות. דיבור הוא קשה, וכבר ראינו איך מלה הפכה לאצבע על ההדק. ראינו כאשר חברי כנסת פה, מהבית הזה, קראו לראש הממשלה יצחק רבין בוגד, המלים האלה קיבלו הכשר של פסקי הלכה של רבנים, שהם לא עשו דבר נגדן. המלים האלה הפכו לאצבע על ההדק. האם יש הבדל בין המלים המתלהמות האלה לבין הצעות חוק שלכאורה מקבלות אישור של כל הבית? מה ההבדל? למה שנשלול רשות דיבור, שבעיני היא המהות של הפעילות הפרלמנטרית של חברי הכנסת? למה שנשלול רשות דיבור מחבר כנסת שמתלהם ולא נטיל סנקציות על חברי כנסת שמגישים הצעות גזעניות? אני מציעה לשקול את הנקודה הזאת, כי זה לא כל כך פשוט. אני מודה שאני לא מבינה את הצביעות הזאת של חברי הכנסת. אני רואה אותם עולים על הדוכן אחד-אחד כאשר רוממות הריסון בגרונם. שמעתי קודם לכן את זאביק בוים - חבל שהוא לא נמצא כאן - ולא האמנתי למשמע אוזני. הוא אמר: "אנחנו זקוקים למכשיר מרסן". אני חשבתי שמה שאנחנו זקוקים לו הוא חברי כנסת מרוסנים, ולא לחפש מכשירים להיתלות בהם. כולם יושבים פה באיזה דיון, איזו צביעות זאת. אנחנו זקוקים למכשירים מרסנים? אנחנו זקוקים לכך שחברי כנסת מתלהמים לא יהפכו שולחנות בוועדת הכנסת. למי שלא יודע, זה מה שקרה הבוקר, חבר כנסת העיף שולחן, אותו חבר כנסת שמדבר על ריסון ועל מכשירים מרסנים. חברי כנסת ניסו להעיף בקבוק לעבר יושב-ראש הוועדה. מה קורה כאן? גברתי יושבת-ראש ועדת האתיקה, מיותר להגיד כמה הערכה אני רוחשת לך ולפועלך בוועדת האתיקה, אני יודעת כמה זה קשה כאשר חברי כנסת מתלוננים זה על זה. אני מציעה לשקול מה הסמכויות של הוועדה ואילו סנקציות אנחנו רוצים באמת להטיל על חברי הכנסת. אני חושבת, שהסנקציה המרכזית צריכה להיות של חבר הכנסת, כשהיא שמופנית כלפי עצמו. תודה רבה.
אדוני היושב-ראש, אנחנו מבקשים לראות בהצבעה הזאת הצבעת אי-אמון בראש הממשלה. אין כאן שר. ההצעה מחפירה. הדיון מחפיר. זה הכול.
חבר הכנסת גפני, הבא בחשבון - - -
אדוני היושב-ראש, אנחנו מבקשים לראות בהצבעה זו הצבעת אי-אמון בראש הממשלה.
לא, לא, זה תלוי - - - אם ערבי, אם יהודי - - -
אדוני היושב-ראש, החוק המוצע כאן, שעולה בפעם השלישית במליאת הכנסת, חוק ההסתה לאלימות וטרור, מהווה בעיני החמרה מיותרת, שמצמצמת את גבולות חופש הביטוי. ולמען הסר ספק, הרי ברור שאין מישהו בבית הזה, אם אני יכולה לדבר בשם כל חברי הכנסת - -
היה שר והוא נהיה יושב-ראש בנק.
אדוני היושב-ראש, הרי אף אחד לא חושב, שאני, שעומדת כאן עכשיו על הדוכן ומתנגדת להצעת החוק, תומכת בהסתה לאלימות ובטרור. תשאל איך מתיישבת הסתירה הזאת, ואני אשמח להסביר.
אני אשמח להסביר, אדוני היושב-ראש. הדבר המדהים בהצעת החוק הזאת, שמגיעה בפעם השלישית ומסבירים כמה היא חשובה, וחבל שאיננו כאן יושב-ראש ועדת החוקה, שהסביר כמה החוק הזה חשוב - הרי לא חסרים חוקים כנגד מסיתים במדינת ישראל. מה שחסר, אדוני היושב-ראש, זה נחישות במאבק נגד מסיתים, בעיקר, אני מדגישה, בעיקר אם הם מהימין. הבעיה היא, אדוני, היחס הרופס לחוקים הקיימים מצד מערכת אכיפת החוק. קודם מחוקקים חוקים ואחר כך לא אוכפים אותם. הרי יש חוק נגד הסתה לגזענות. למה לא מעמידים לדין אנשים שמסיתים לגזענות? אתם יודעים למה? כי יש במדינה הזאת אפליה בין דם לדם. כי כשמדובר בערבים ממהרים להגיש נגדם תלונות ולתבוע הסרת חסינות ומסירים חסינות. אבל כשמדובר בימין, אוזלת היד נחשפת במלוא ערוותה. אני אתן לכם כמה דוגמאות, רבותי. אתם יודעים שיגאל עמיר לחץ על ההדק; הוא זה שירה בראש הממשלה המנוח יצחק רבין. אבל מה עם כל אותם רבנים מסיתים, כל אלה שהוציאו פסק-דין רודף? האם היועץ המשפטי לממשלה העמיד אחד מהם לדין? הרי אנחנו יודעים איך קהל החסידים או קהל המאמינים קורא בין השיטין למה בדיוק הם התכוונו. האם העמיד היועץ המשפטי את הרבנים האלה לדין? לא. האם היועץ המשפטי לממשלה, למשל, טיפל בתלונתי או בתלונתם של אחרים נגד חבר הכנסת בני אלון, שקרא לטרנספר? רבותי, קריאה לטרנספר של אזרחים ערבים - - -
קריאה לטרנספר, אדוני היושב-ראש, היא הסתה לגזענות. יש חוק קיים, הסתה לגזענות. ניתן להעמיד לדין על הסתה לגזענות. האם העמיד היועץ המשפטי לממשלה את חבר הכנסת בני אלון לדין? לא. למה? כי יש כאן אפליה.
כי כשמדובר בימין יש קלות של התייחסות וכשמדובר בערבים לא כך הוא, וזו האפליה. לכן מציעים כאן חוק שהוא בבחינת מסך עשן, כדי לומר שחסרים חוקים ולכן לא ניתן להעמיד לדין. יש מספיק חוקים. אומר חבר הכנסת פינס - ולא האמנתי למשמע אוזני - שבוטלו עשרות כתבי אישום ואי-אפשר להעמיד לדין. חייבים את החוק הזה, כי אי-אפשר להעמיד לדין. יש מספיק חוקים קיימים. עשרות כתבי אישום בוטלו בגלל העדר חקיקה? אני שואלת. לא בגלל העדר חקיקה בוטלו עשרות כתבי אישום, אלא בגלל אוזלת ידה של המערכת הזאת. החוק הזה, שמוצע כאן עכשיו, יחול על כל מי שעומד כאן במליאה ואומר דברים. למשל, נתן כאן קודם חבר הכנסת טיבי דוגמה מצוינת לגבי חבר הכנסת הנדל. כל מי שעמד כאן במליאה ואמר שצריך להרוג משפחות של מחבלים, רבותי, החוק הזה יחול עליו. יעמידו אותו לדין? האם יעמידו מישהו מהימין לדין? לא. אבל כשיקום מישהו מהשמאל, או מהערבים, ויגיד שצריך להרוג, או אני לא יודעת מה - ואני מתנגדת לכל אמירה כזאת - אותו יעמידו לדין. אדוני היושב-ראש, אמר חבר הכנסת פינס, והוא התגאה בתיקון החדש שהוצע לחוק: כשתהיה סכנת מוות, או סכנת חבלה חמורה. זה מתוך החוק. חמורה? אני שואלת, אדוני היושב-ראש. מי בדיוק יקבע מה זה חמורה ולגבי מי זה יחול? כשיפגעו ביהודי היא תהיה חמורה וכשיפגעו בערבי, אז מה היא תהיה? קלה? מי בכלל יכול לאמוד את זה? מי יכול לכמת את המשמעות של "חמורה"? אני רוצה לומר כמה דברים עקרוניים יותר, אדוני היושב-ראש, ובזה לסיים. זה נכון, כפי שאמר בית-המשפט העליון, שדמוקרטיה חייבת להתגונן ולהגן על ערכיה. הוא אמר את זה בפסק-הדין ג'בארין. אבל ההצעה שמוצעת כאן נותנת הגדרה רחבה מדי למי שייחשב כמסית לאלימות או לטרור. בכלל, יצרו איזה ביטוי כלאיים, איזה מושג משפטי חדש - אפשרות ממשית. מה הם יעשו בעניין הזה של האפשרות הממשית? מה זה בכלל אפשרות ממשית? מי יקבע? ביטלו את הנוסח של ודאות קרובה להתרחשות של אלימות, כי מחפשים אפשרות להביא לאישום ולהרשעה. אני רוצה להזהיר, שהצעה כזאת, שסוטה ממבחן הוודאות הקרובה, עלולה לפגוע בשיח הפוליטי הלגיטימי וההכרחי במדינה דמוקרטית. חייבים להשאיר שוליים רחבים לחופש הביטוי. מובן שחופש הביטוי לא יכול להיות מוחלט. אמרה לי חברת הכנסת נאות קודם, שהיא מתנגדת להסתה ולטרור. מובן שכולנו מתנגדים. אבל חייבים להגביל את חופש הביטוי רק כשהביטוי יוכח בעליל כקטלני. ואם לא - ואם אין חשש להתרת דם, ואין ודאות קרובה לרצח, חייבים להשאיר שוליים רחבים ולא להגביל את חופש הביטוי. אדוני היושב-ראש, החוק הזה רומס ברגל גסה את חוקי-היסוד, את חופש הביטוי, ואינו אלא כלי פוליטי של הממשלה הזאת, של הכנסת, שבאה להגביל קבוצה מסוימת. לכן אני מאוד מקווה שהחוק לא יעבור. אני קוראת לכם להצביע נגד. תודה.
יש מספיק חוקים שאפשר להפעיל.
אדוני היושב-ראש, אדוני הנשיא, אורחים נכבדים, בפתח דברי אני רוצה לשלוח תנחומים למשפחות שנפגעו בפיגוע הקשה בראשון-לציון. הפיגוע בראשון-לציון מצטרף לשורה של פיגועים קשים ברחבי הארץ בכלל ובירושלים בפרט. ירושלים של הימים האלה היא עיר פגועה, שסועה, כואבת ומדממת. אני צריכה להגיד בהזדמנות הזאת כמה כולנו קשורים לירושלים, איזו משמעות מרכזית יש לה לחיי העולם היהודי, איזו חשיבות יש להיסטוריה שלה לגבי העם היהודי, לגבינו כישראלים. אבל לעתים יש לי תחושה, חברי חברי הכנסת, בעיקר כאשר אנחנו מציינים 35 שנה לאיחוד ירושלים, בעיר הקדושה הזאת, ליהודים, למוסלמים ולנוצרים, כשזורקים את המלה ירושלים לחלל האוויר יש איזו תחושה שבכך מסתיים הדיון הרציונלי בנושא, ונכנסים לתחום המיסטי. בתודעה הלאומית הקולקטיבית במדינת ישראל, טיפחנו במשך שנים תדמית של ירושלים שתפחה לממדים של מיתוס. בכלל, כל הרטוריקה ומילון המושגים ביחס לירושלים, כמו "לשנה הבאה בירושלים הבנויה", "העיר שחוברה לה יחדיו", "שלנו לנצח נצחים" - כל המושגים האלה שימשו במשך השנים כלי להעברת מסר מיתי ביחס לירושלים, שאינו מתחשב במציאות. בפוליטיקה הישראלית מתנהלת תחרות מי יצהיר יותר נאמנות לירושלים - החל בראש הממשלה וכלה בראש העיר, שרים וחברי כנסת. לעתים התחרות הפוליטית הזאת היא חסרת אחריות, בעיני, מכיוון שהיא לא מביאה בחשבון, שבירושלים של מטה, שחיים בה כ-660,000 תושבים, חיים בה גם - -
חברי חברי הכנסת, ירושלים היא עיר מחולקת. מי שמדבר על ירושלים מאוחדת לנצח נצחים, מתעלם מהאפליה שהיתה כאן בעיר הזאת כלפי התושבים הפלסטינים במזרח העיר מאז 1967; אפליה שגורמת לכך שירושלים - - -
האפליה שגורמת לכך שירושלים - - -
אדוני היושב-ראש, זו אפליה שגורמת לכך שירושלים תהיה מפוררת ומחולקת - -
- - ואזרחי ישראל היהודים ידירו את רגליהם ממזרח העיר. לכן, האלטרנטיבה לירושלים של מעלה תהיה השתחררות מהדימוי המיתולוגי של ירושלים, על מנת לאפשר לתושביה חיים נורמליים. חברי חברי הכנסת, בקמפ-דייוויד רק ה"אאוטינג" לירושלים - פתאום התברר להרבה ישראלים, שיש הבדל גדול בין אותה ירושלים, שהתפללו אליה במשך דורות רבים, לבין הכפרים ומחנות הפליטים שסופחו אליה ב-1967. לא לכפר וואלג'ה ולא לשועפאט התכוונו כששרנו "נפש יהודי הומייה". לכן, צריך לעשות לגבי ירושלים שינוי תודעתי. על מנת להגיע לשקט ולהסכם כלשהו, צריך לדבר במושגים של פשרה - והפשרה אפשרית רק כשמפסיקים להשתמש במונחים מיתולוגיים ועוברים לפרטים מעשיים. הפתרון לירושלים המטאפיזית יהיה חלוקת ריבונות בירושלים. היום, זה נראה כל כך רחוק כשיש פיגועים כאלה קשים, ובכלל קשה לנו בלי מיתולוגיה להתבשם בה. אבל, צריך לומר את זה כאן מעל דוכן הכנסת, שאין שום סיכוי להגיע אי-פעם להסדר ללא פשרה בירושלים. כן, אדוני היושב-ראש, כל ויתור בירושלים הוא ויתור כואב, בגלל המשמעות הרגשית כל כך של ירושלים לגבינו. אנחנו צריכים לשאול את עצמנו, האם יש חשיבות רגשית או היסטורית לכך שישראל תשלוט שליטה מלאה ברחוב השוק, ברובע המוסלמי, ואפילו בהר-הבית, כאשר הפלסטינים שולטים שם דה-פקטו. אדוני היושב-ראש, אני יודעת - ובזה אני מסיימת - שהיום דיבורים על ויתורים בירושלים נראים מנותקים ואפילו מפחידים. היום, זה נראה כטבו. במקום זה מציעים לנו גדרות, הפרדות ומעטפות, אבל ההגנה על תושבי ירושלים לא תושג על-ידי גדרות, אלא רק בהסדרים מדיניים ורק בפשרה. היום יש לנו ריבונות בירושלים, אבל היא ריקה מתוכן, כי איש מלבדנו איננו מכיר בה. חברי הכנסת, השאלה היא, האם הפשרה המתחייבת כל כך תושג בהסכמה הדדית ובמשא-ומתן, או לאחר סיבוב דמים נוסף? תודה רבה.
אדוני היושב-ראש, אדוני ראש הממשלה, במסגרת מלחמת ההכחשות בינך לבין מזכיר המדינה פאואל על השאלה האם אמרת שאתה מחויב למדינה פלסטינית או לא אמרת, הייתי אומרת שנדחקה לקרן זווית השאלה האמיתית שצריכה להישאל: למה אתה מתכוון כשאתה אומר מדינה פלסטינית? כשמזכיר המדינה קולין פאואל אומר מדינה פלסטינית, אנחנו יודעים בדיוק למה הוא מתכוון - למתווה קלינטון, למדינה בגבולות 1967 בתיקונים קלים. וכשאתה אומר מדינה פלסטינית, הרי ידוע לכול בעקבות "נאום לטרון", שאתה לא מתכוון ליותר מ=%42 מהשטח, מדינה שקיימת בדמיון בלבד, מדינה שלא יפורקו בה התנחלויות ולא יהיה בה רצף טריטוריאלי. למי שקרא היום את דוח ארגון "בצלם" מתברר שההתנחלויות בשטחים תופסות היום כ=%42 מהשטח, אז מה אנחנו מציעים על-פי תפיסתך? מדינה של %42? אדוני ראש הממשלה, למה אתה מתכוון כשאתה אומר לחברי מרכז הליכוד - ואני מצטטת אותך - "שלא לדון במדינה פלסטינית כדי לא להזיק לתהליכים המדיניים וכדי לאפשר לממשלה לעשות את עבודתה"? איזו עבודה בדיוק עושה הממשלה הזאת? מדובר בעבודה בעיניים, חברי חברי הכנסת. מדובר בתעתוע, במצג שווא של אופק מדיני. קודם הצלחת לתעתע בחברי מרכז הליכוד, ועכשיו אתה מבקש לתעתע גם בכנסת וגם בציבור הישראלי וגם באמריקנים. אבל מסתבר שתעתועים הם מסורת אצלך. למי ששכח אני רוצה להזכיר, שכשהקמת את תנועת שלומציון בכלל דגלת בהקמת מדינה פלסטינית; אחר כך בנית התנחלויות בשטחים; וכשבגין כיהן כראש ממשלה בכלל הכרזת ש"ירדן היא פלסטין"; ואחרי קמפ-דייוויד אתה היית האחראי לפינוי סיני וימית; ועכשיו אנחנו מתבשרים שאתה מציע מדינה פלסטינית. ואם נשתמש במלים שלך, אדוני ראש הממשלה, לאיזו יד שלך צריך להאמין, ליד ימין או אולי ליד שמאל? כשאתה מציע מדינה פלסטינית, אדוני ראש הממשלה, אתה מציע לנו בעצם פטה-מורגנה של מדינה פלסטינית - פטה-מורגנה של תקווה, של הבטחות שכבר שמענו בעבר; וחברי חברי הכנסת, כדרכם של חזיונות ותעתועים, התעתוע החדש הזה שנקרא בפיך מדינה פלסטינית, סופו להיעלם. וכך אתה ממשיך לסמא את עיני הציבור. אז זה נכון, חברי חברי הכנסת, שלעומת מופע האימים של ראש הממשלה לשעבר בנימין נתניהו במרכז הליכוד, אותו בנימין נתניהו שהפחיד את מרכז הליכוד כשהסביר בלשונו הפתלתולה כיצד אם תקום מדינה פלסטינית תהיה פגיעה במדינת ישראל - זה נכון, אדוני ראש הממשלה, שלעומתו נוצרת אשליה לרגע, שהנה יש למדינת ישראל ראש ממשלה מתון, פרגמטי, שמחויב למדינה פלסטינית. אבל אל דאגה, חברי חברי הכנסת, זו רק אשליה רגעית, וכדרכן של אשליות שפוקעות כבועות, גם האשליה הזאת תפקע ברגע המבחן הראשון. ועכשיו, אדוני ראש הממשלה , זהו רגע המבחן. מדינה פלסטינית זה רגע המבחן, כי מדינה פלסטינית זה אינטרס ישראלי. היום זה נראה אולי קשה לעיכול, כי יש כאן טרור כל כך קשה, שפוגע באנשים חפים מפשע, ובגלל העובדה שערפאת לא עצר את הטרור, וכתוצאה מכך טוענת הממשלה שאין עם מי לדבר ומערערת בקרב רבים בציבור את תחושת הביטחון, ואתה גם את שיקול הדעת. אבל ברגע המבחן, חברי חברי הכנסת, ממשלה שחושבת מהבטן במקום מהראש מובילה את החברה למציאות ביטחונית קשה, לחברה משוסעת ולכלכלה קורסת. הפתרון שלך, אדוני ראש הממשלה, כפי שהצגת אותו במרכז הליכוד, כשאמרת "את הטרור לא ננצח בנאומים ובססמאות", אלא על-ידי מבצעים כמו "חומת מגן" - הפתרון הזה לא הביא את מדינת ישראל להיות חסינה יותר מבחינה ביטחונית, חברתית או כלכלית. אם אנחנו בוחנים את מבצע "חומת מגן" ואת העובדה שהיה עוד פיגוע כל כך קשה בראשון-לציון, אנחנו מגיעים למסקנה הבלתי-נמנעת, שאת הטרור הזה לא ניתן למגר באמצעים צבאיים וכוחניים. חברי חברי הכנסת, הממשלה אינה יכולה לנהל מדיניות של נקמה גם אם זו ממשלה מקיר לקיר, כי כדי שמבצע "חומת מגן" יצליח, על-פי ההיגיון שלכם צריך עכשיו לכבוש מחדש את כל השטחים. אז אולי הגיע הזמן שתפנים, ראש הממשלה, שמלחמה אינה מדיניות, ושבשם הנקמה משיגים רק דורות נוספים של מפגעים חדורי שנאה. האם באמת מישהו מהיושבים כאן בבית הזה חושב שניתן לדכא עם שנלחם על חירותו בכוח צבאי? האם מישהו כאן בקרב יושבי הבית הזה מאמין, שעם כל החטיבות, האוגדות, הטנקים, המטוסים והדחפורים ניתן להיאבק בתשתית האנושית של הטרור? אני חוששת, ראש הממשלה, שכנראה יש דברים שלעולם לא משתנים, ואתה נותרת אותו שרון של לבנון, אותו שרון של לבנון. כל הסקרים מראים, אדוני היושב-ראש, שגם הציבור בימין מבין, שתם עידן ארץ-ישראל השלמה ומי שרוצה שקט ורגיעה צריך לחתור לפשרה ולא לחיות על החרב. ואתה עדיין ממשיך לטעון, ראש הממשלה, שההתנחלויות חשובות למדינה ושהן הביטחון של המדינה. אני אומרת לכם, חברי חברי הכנסת, שהכיבוש, ההתנחלויות והדיכוי הם בית-החרושת הגדול ביותר לייצור הטרור, לייצור המוטיבציה, המתאבדים והפיגועים, ואין בין ההתנחלויות לבין הביטחון דבר וחצי דבר.
וכשאמרת, אדוני ראש הממשלה, בוועדת החוץ והביטחון, במענה על שאלה שלי, שדין נצרים כדין תל-אביב, חבל שלא הזכרת בהזדמנות הזאת, שבנצרים, ביישוב הרפאים הזה, מתגוררות 40 משפחות, ושמאז תחילת האינתיפאדה נהרגו על הגנת נצרים 15 חיילים ו-34 - - -
17 חיילים נהרגו, מתקן אותי חבר הכנסת רן כהן. 17 חיילים נהרגו ועשרות נפצעו. יותר משתי פלוגות מאבטחות את נצרים. למי שלא יודע, רק ההגנה על כל משפחה בנצרים עולה לנו 1.5 מיליון שקל. השבוע שמעתי בוועדת החוץ והביטחון את - - -
השבוע שמעתי בוועדת החוץ והביטחון את חבר הכנסת חיים רמון טוען, שחיילים מאבטחים גם את מטעי האבוקדו של נצרים. חברי חברי הכנסת, 1.5 מיליון שקלים למשפחה. בכסף הזה היה אפשר ליישב את כל המשפחות בחזרה בישראל ועל-ידי כך להגיע לפשרה עד שיושג הסכם כלשהו, הסכם קבע, ולא הסכם ביניים ארוך טווח, כפי שאתה מציע לנו. אני מציעה לך לצאת בהקדם מכל רצועת עזה, מנצרים ומהתנחלויות מבודדות בגדה, ולבנות על-פי הצורך. אנחנו נמצאים במציאות ביטחונית קשה ביותר, יש לבנות על-פי הצורך חיץ ביטחוני מפני חדירת מפגעים, ולא גדר, כפי שיש כאלה במחנה שלך שמציעים, שתספח התנחלויות. לצערי, ראש הממשלה, אתה חושש כנראה משולחן המשא-ומתן, כי עליו צריך להניח תוכניות להסדר. אתה חושש מההקפאה של ההתנחלויות. אתה מציע לנו ועידה אזורית, כשאתה בעצם מציע לקבוע מי יהיו הנציגים הפלסטינים. אבל בינתיים אנחנו ממשיכים לשלם מחיר דמים נורא, נורא. כל יום משפחות חדשות מיתוספות למעגל השכול. חברי חברי הכנסת, השבוע התכנסה ועידת שארם.
אני מסיימת. התכנסה ועידת שארם, בניסיון להרגיע. ועידת שארם אימצה את היוזמה הסעודית. תכריז אתה, ראש הממשלה, שאתה מאמץ את היוזמה הסעודית - כל השטחים תמורת כל השלום, ולא הסדרי ביניים לנצח, כפי שאתה מציע, לא מדינה פלסטינית דמיונית. כמו שאמרת השבוע במרכז הליכוד, ראש הממשלה, אין קיצורי דרך. כל השלום תמורת כל השטחים.
היושב-ראש, אתה מוכן לקרוא אותו לסדר?
אדוני היושב-ראש, בפתח דברי אני רוצה להכריז כאן - חבר הכנסת איתן, אני רוצה שתקשיב לי היטב עכשיו - אני הולכת להכריז כאן שאני - חבר הכנסת איתן, תקשיב לי היטב עכשיו, אחרי מופע האימים שלך פה. תקשיב לי עכשיו. אני הולכת להודיע לך ולכל המליאה, שכל סיעת מרצ הולכת להצביע נגד החוק האיום הזה. כל סיעת מרצ.
זה לא מהיום. אל תפריע לי, לא הפרעתי לך.
חבר הכנסת איתן, תקשיב לי היטב, אני לא הפרעתי לך. אני התקוממתי כנגד ההסתה - - -
אני מדברת אליך. אני רוצה לדבר אליך. אתה מסית, אתה תגרום לכך שתהיה פה שפיכות דמים. אני רוצה שתדע, שדמם של אנשים שיותר, יהיה בראשך.
ועכשיו תקשיב לי היטב ואל תענה.
אתה מסית. זה מה שאתה עושה כאן עכשיו.
פני הדור כפני הכלב. אדוני היושב-ראש, אני רוצה לומר דבר אחד למליאה - - -
לא, אני מבקשת זמן פציעות, כמו הזמן של מיקי איתן.
אדוני היושב-ראש, לכאורה דמוקרטיה צריכה להגן על עצמה. מי רוצה שיהיו כאן חוקים שתומכים בטרור? מי רוצה שיהיו כאן חוקים שמסיתים? דמוקרטיה לא צריכה לאבד את עצמה לדעת. אני חושבת שהכוח והחוזק של דמוקרטיה הוא בכך שהיא מאפשרת גם אפשרות ביטוי, אם הביטוי הזה לא צורם. הזכות לבחור ולהיבחר היא חלק מהזכות לחופש הביטוי.
אל תפריע לי, שמעתי אותך. שמעתי אותך. אתה חבר כנסת מסית, אתה בונה עכשיו את הפריימריס שלך על הגב של חברי הכנסת הערבים. אתה תביא לכך שציבור שלם יחוש ניכור כלפי המדינה הזאת. ברגע שאין אפשרות לתת לחברי הכנסת להיבחר ולייצג את הציבור שלהם, אנחנו הולכים לשבר גדול.
החוק של חבר הכנסת כץ הוא חוק בעייתי. החוק הזה, הממשלה נותנת לו גיבוי וחברי כנסת מתלהמים - מדובר בחוק גזעני. החוק הזה הוא חרב פיפיות. אני רוצה להזכיר - - - שירי ויצמן, אתה מאוד מפריע לי. מילא אם אני צריכה להיאבק נגד מסית ומתלהם.
לא סיימתי, יש לי כמה דברים לומר.
אבל לא יכול להיות שאני לא אצליח לומר משפט אחד רצוף.
אני רוצה לומר לכם, שהחוק הזה, מעבר לזה שהאישור שלו הוא עיוורון פוליטי, הוא חרב פיפיות, כי הפסילה של הרשימות הערביות תוביל, מעבר לפוליטיקה של הימנעות של הציבור הערבי, היא תוביל לכך שזה יפסול גם חברי כנסת מהימין. אני מציעה שתביאו את זה בחשבון. אני רוצה להביא בפניכם כמה התבטאויות שנופלות במסגרת החוק, לרבות מושג הבגידה שלך עכשיו, חבר הכנסת מיקי איתן, שמי שלא תומך בחוק הוא בוגד במדינה. אז אותך אנחנו נתבע לפסול על-פי החוק הזה. אדוני היושב-ראש, אפי איתם: הכפרים הערביים בגליל הם כמו סרטן בגוף המדינה; גדעון עזרא: אם חיסול אביו של מחבל מתאבד המתכנן פיגוע בישראל יביא למניעת פיגוע ההתאבדות, יש לעשות זאת; בני אלון: הגיע הזמן לסתום פיות ולתת לבטא את כל הקשת של מצע מולדת של אפשרויות שונות של טרנספר. אדוני היושב-ראש, כל ההתבטאויות האלה, ועוד כהנה וכהנה, הן התבטאויות שנופלות במסגרת החוק הזה. מי שחושב, חברי הכנסת כץ ואיתן ואחרים, שהוא יציע כאן חוק, והדבר הזה יפעל רק נגד מחנה אחד, לא מביא בחשבון שהוא מתחיל בטיהור - - -
קוראים לזה טיהור. אתה נותן יד לטיהור, ככה זה מתחיל. זה מתחיל בהם, ואחר כך זה יגיע גם אליכם. תזכור תמיד, החוק הזה הוא נגד הרשימות הערביות. אתה מסית, והחוק של ישראל כץ הוא חוק שמסית והוא יגרום לשבר בחברה הישראלית.
עם כל הכבוד לחבר הכנסת לפיד, יש הסתייגות, להצביע.
עם כל הכבוד לחבר הכנסת לפיד, יש הסתייגות, להצביע.
אדוני היושב-ראש, סעיף 4 לחוק זכויות החולה קובע, כי מטפל או מוסד רפואי לא יפלו בין מטופל למטופל מטעמי דת, גזע, מין, לאום, ארץ ומוצא. אני סבורה, שראוי ונכון לכלול בחוק איסור גם מטעמי נטייה מינית. אני שמחה שהממשלה תומכת בחוק. אני קוראת לכנסת לתמוך בחוק. תודה.
אדוני היושב-ראש, רבותי השרים וסגני השרים, חברי חברי הכנסת, אנחנו עדים למצב ביטחוני קשה מאוד, לפיגועים קשים מאוד, לטרור משתולל. הפיגועים האלה הביאו את בעלי העסקים, חברות וגופים אחרים לקחת מאבטחים שיעמדו בפתח בתי-הקפה, המסעדות, וזה הביא לכך שמשרד הפנים החל לנפק רשיונות נשק, הייתי אומרת, באופן כמעט סיטוני, מה שנקרא מדיניות של אקדח לכל אזרח, שאני מודה שהיא מדאיגה אותי מאוד. נכון שהיינו עדים לאחרונה לכך שנמנע פיגוע, לפחות במקרה האחרון של המאבטח פדרמן, שפעל וירה בנהג של מכונית תופת ובאמת מנע פיגוע. אבל פדרמן פעל על-פי חושיו, על-פי האינסטינקטים שלו, והוא בטח לא פעל על-פי הנהלים.
אני אנמק. הוא פעל על-פי חושיו. ראינו לפני כמה ימים שחייל באוטובוס "אגד" בכפר-סבא, שסבר שאחד הנוסעים הוא מחבל, ירה בו בטעות. אומנם החייל פעל על-פי הוראות פתיחה באש, הוא הזהיר את האזרח שנחשד כמחבל, ירה קודם ברגליו, אבל על-פי החוק אסור היה לו לירות. חבר הכנסת אורלב, החוק איננו מסדיר את האבטחה האזרחית. הוא איננו מסדיר את כל הסוגיה של האבטחה האזרחית. אם אתה שואל אותי, למרות המצב הקשה, טוב שכך, ואני אנסה לנמק. אני חושבת, שלמרות המצב הזה, מדינת ישראל לא יכולה לאפשר לעצמה לחלק נשק באופן סיטוני ולהשאיר את שיקול הדעת לגבי הירי בידי אותם אנשים, ואני אנמק. היום כוחות הביטחון - שכוללים את המשטרה, את הצבא, את השוטרים, את הקצינים, את החיילים ואת אנשי המשמר האזרחי - עוברים אימונים והכשרה יסודית של שימוש בנשק, והם כפופים להוראות ברורות מאוד של פתיחה באש. לכן הם גם מצויים תחת פיקוח, ולכן גם מוטלת עליהם אחריות, ולהם - וזה נכון בעיני - יש סמכות להגן על אזרחי המדינה. אם מדינת ישראל מתחילה לספק עכשיו נשק באופן סיטוני לאזרחים, לכאורה ולא לכאורה לצורך הגנה עצמית, אנחנו עלולים למצוא את עצמנו במצב של ירי בלתי מבוקר, ירי שבמקרים מסוימים באמת נובע - הייתי אומרת - ממצב ביטחוני קריטי, אבל הרבה פעמים הוא יכול לנבוע מפניקה, ממדיניות, מתחושת נקמה, או מאיבוד עשתונות, ואנשים חפים מפשע עלולים להיפגע. אותם אנשים, שלכאורה אתה מפקיד בידיהם את הסמכות, אלה אותם אנשים שעומדים בפתחי הקניונים, בפתחי בתי-הקפה או המסעדות, ואין להם הוראות פתיחה באש. הוראות הפתיחה באש של המשטרה - ויושב כאן סגן השר גדעון עזרא - קובעות, שירי צריך להתבצע רק כשנשקפת סכנה של אובדן חיי אדם או חבלה מסוכנת בגופו, וההוראות האלה אומרות בדיוק מה צריך לעשות ואיך צריך להזהיר את האדם החשוד, כי קודם מזהירים אותו ואחר כך יורים. כלומר, יש סדרת הוראות, שלפיה קודם יורים באוויר, ואם לא חולפת הסכנה, יורים ברגליים, ורק אחר כך מותר לירות כדי להרוג. חברי חברי הכנסת, אני חוזרת ואומרת, נכון שאנחנו חיים בתקופה קשה ביותר ואנחנו עדים לפיגועים קשים ביותר, אבל אני חושבת שהניסיון שלנו לשלהב את ההמון, הייתי אומרת על-ידי זה שאנחנו בעצם כאילו רותמים את כל העם לאיזה מאמץ מלחמתי - זאת אומרת, כל האזרחים בכלל הופכים להיות שוטרים, מגינים ומאבטחים - הוא דבר לא נכון. אני חושבת שמאבטחים לא צריכים להחליף את המוסדות הרשמיים של הממשלה - לצורך העניין, המשטרה והמשמר האזרחי. אני חושבת, שאם רוצים למנוע פיגועים וטרור, הדרך הנכונה בסופו של דבר, על מנת ליצור תחושה של ביטחון אישי - אתם יודעים את עמדתי, אבל אני חוזרת ואומרת - תבוא רק על-ידי הידברות. תודה רבה.
אדוני היושב-ראש, דיוק הוא תכונה מאוד נחוצה בבית הזה. דברי מופנים לחבר הכנסת אליעזר כהן. היום ביקשנו חברת הכנסת קולט אביטל ואני מהמבקר לבדוק - ואני מדייקת, לא ביקשנו לבדוק את הקרבות בג'נין - האם נמנעה כניסתם של צוותי חילוץ וסיוע הומניטרי לג'נין במשך 11 יום, ונתלינו לצורך העניין באילנות גבוהים, שר הביטחון.
שר הביטחון אמר שהיתה זו טעות למנוע את כניסתם של הצוותים במשך 11 יום. זו היתה הבקשה. לגופם של הדברים שרציתי לומר - אני פונה מכאן, מהבית הזה, אל ראש עיריית ירושלים ומבקשת ממנו לשקול מחדש את ההחלטה שלו שלא לתקצב את המצעד של חברי הקהילה ההומו-לסבית, "מצעד הגאווה", שאמור להיערך ביום שישי בירושלים. נראה לי די תמוה, שראש העיר מתקצב פעולות של גופים וארגונים שונים בעירייה, ומצעד סולידי, שבא לתת ביטוי לתחושות של אנשים, לקהילה מכובדת ולגיטימית, לא זוכה לתקצובה של העירייה. אני מקווה שראש העירייה ישנה את דעתו. תודה.
אדוני היושב-ראש, אני רוצה להודות לחברי הבית שתמכו בהצעת החוק של חברת הכנסת יעל דיין ושלי, ליושב-ראש הוועדה אופיר פינס, למנהלת הוועדה, ליועצת המשפטית של הוועדה. אני רוצה לומר, שהחשיבות הגדולה שאני רואה בחוק הזה היא, שגברים אלימים, שמכים נשים ואונסים נשים, ידעו שלא ניתן יותר לעשות את זה ולצאת מזה בזול. אחד הדברים שהטרידו אותנו, ולכן חייבנו מאסר בפועל, זה שמערכת המשפט בעצם עשתה פלסתר את כוונת המחוקק, שקבע עונשי מינימום, ושחררה על-תנאי גברים מכים. עובדה היא, שמעכשיו השופטים, שלא כל כך אוהבים שמתערבים להם בשיקול הדעת, יבינו שלענישה יש גם מסר חברתי, יש שדר חברתי. השופטים יבינו שהם צריכים לשדר, אני חוזרת שוב ובזה אני מסיימת, שלא ניתן להכות, לא ניתן לאנוס נשים ולצאת מזה בזול. תודה רבה.
אדוני היושב-ראש, אני רוצה להודות לחברי הבית שתמכו בהצעת החוק של חברת הכנסת יעל דיין ושלי, ליושב-ראש הוועדה אופיר פינס, למנהלת הוועדה, ליועצת המשפטית של הוועדה. אני רוצה לומר, שהחשיבות הגדולה שאני רואה בחוק הזה היא, שגברים אלימים, שמכים נשים ואונסים נשים, ידעו שלא ניתן יותר לעשות את זה ולצאת מזה בזול. אחד הדברים שהטרידו אותנו, ולכן חייבנו מאסר בפועל, זה שמערכת המשפט בעצם עשתה פלסתר את כוונת המחוקק, שקבע עונשי מינימום, ושחררה על-תנאי גברים מכים. עובדה היא, שמעכשיו השופטים, שלא כל כך אוהבים שמתערבים להם בשיקול הדעת, יבינו שלענישה יש גם מסר חברתי, יש שדר חברתי. השופטים יבינו שהם צריכים לשדר, אני חוזרת שוב ובזה אני מסיימת, שלא ניתן להכות, לא ניתן לאנוס נשים ולצאת מזה בזול. תודה רבה.
אדוני היושב-ראש, אני מבקשת לשאול את ראש הממשלה - - -
אדוני היושב-ראש, הונח לפני יום מכתב על שולחן הכנסת, חתום על-ידי מזכיר הממשלה, ובו התחייבות או איזה הסכם עם ש"ס. אנחנו רוצים לדעת יותר פרטים, מה המשמעות של המכתב הזה?
אדוני היושב-ראש, הייתי רוצה להתייחס בדברי לדוח החדש של עמותת "סיכוי" שפורסם בימים אלה. הדוח מתייחס למעשיה של ממשלת שרון בנוגע לאזרחי ישראל הערבים. אני רוצה להזכיר לחברי הכנסת, שמדובר בראש ממשלה, שמעבר לכך שהוא הבטיח לנו כמובן שלום וביטחון, הוא הבטיח לסגור פערים בין האזרחים במדינה. ראש הממשלה שרון הבטיח כי יפעל ליישום סקר צרכים בסיסי עבור היישובים הערביים. ניתן לומר, אדוני היושב-ראש, כפי שאני רואה כאן מהדוח של עמותת "סיכוי", שאם בוחנים את נושא קידום השוויון בין יהודים לערבים, הממשלה הזאת, ממשלת שרון הרחבה, היא ממשלת המשך לשתי הממשלות שקדמו לה, ממשלת ברק והממשלה הקודמת, ומה שאומרת עמותת "סיכוי" הוא, שיש ירידה תלולה מאוד בהשקעות ביישובים הערביים. אני רוצה להזכיר לחברי הכנסת, שמאז קום המדינה אפשר לומר שהיתה נהוגה מדיניות מכוונת, כשהדגש הוא ב"מכוונת", של אפליה וקיפוח כלפי אזרחי ישראל הערבים. אדוני היושב-ראש, הבעיה של אזרחי ישראל הערבים אינה בעייתם של ערבים בלבד. היא צריכה להדיר שינה מעיניהם של כל חברי הבית הזה. בעייתם של אזרחי ישראל הערבים היא בעיה משותפת לנו, יהודים וערבים כאחד, כי נגזר עלינו גם לחיות ביחד. אנחנו צריכים להיזהר מכך, שלאחר אירועי אוקטובר 2000 אנחנו עומדים על ספו ואולי כבר לא על ספו של מדרון חלקלק ביחסי יהודים וערבים, וזה מדאיג, כי כשבמדינה מתוקנת 13 אזרחים נהרגים כתוצאה מירי של המשטרה, זה צריך להדליק נורה אדומה. הדבר הזה מצטרף לכך שגם התוכנית שיועדה למה שנקרא יישובי המגזר הערבי, אותה תוכנית שידועה בשם "תוכנית 4 המיליארדים", שנועדה לביצוע בשנים 2004-2000, התוכנית הזאת, שהוצעה על-ידי ממשלת ברק בעקבות אותם אירועי אוקטובר 2000, התוכנית הזאת, חברי חברי הכנסת, על-פי עמותת "סיכוי", התבררה כאשליה. התוכנית הזאת, שיצרה מערכת של ציפיות, כאילו מדובר באיזה סכום שעכשיו יוקצה לטובת האזרחים הערבים מעבר לתקציבים הקיימים, התוכנית הזאת, אדוני היושב-ראש, כדרכן של אשליות שפוקעות כבועות, גם היא פקעה. התברר שאין התקדמות בביצוע פיתוח ביישובים הערביים בישראל. יתירה מכך - וחבל שהשר המתאם או המקשר איננו כאן - התברר על-פי הסקר המעמיק, או התחקיר המעמיק שעשתה עמותת "סיכוי", שבחלק גדול ממשרדי הממשלה יש ירידה בהקצאה לפיתוח ביישובים הערביים, הרבה מעבר לקיצוץ הכללי בתקציב.
אני מסיימת, אדוני היושב-ראש. אני רוצה להזהיר. אני מציעה לכולם לקרוא את הדוח של עמותת "סיכוי". הדוח הזה מזהיר מפני האצת תהליך ההתנגשות בין יהודים לערבים, ולדעתי אנחנו כולנו צריכים להתייחס לזה ברצינות המרבית. תודה רבה.
אתה גזען. בכל מדינה מתקדמת היו מעמידים אותך לדין.
הוא היה טרנספריסט כל - - - וגם עכשיו הוא גזען.
למה בושה, חבר הכנסת ביבי?
מה פתאום בושה, הבושה היא שחבר כנסת בכנסת ישראל חושב שזאת בושה.
לאן הגענו, שעומד פה חבר כנסת וקורא לזה בושה וגועל נפש?
תפתח את העיניים, חבר הכנסת ביבי.
אתה תדאג ללשכה שלך, אני לא מתערבת לך בלשכה.
אני רוצה לשאול שאלה רצינית את חבר הכנסת יגאל ביבי: האם אתה יכול להתעלם מכך שיש זוגות הומואים ולסביות בקהילה הדתית והחרדית? אתה אומר שהם צריכים לקיים את אהבתם במחשכים, האם זה ימנע את התופעה? מדובר באנשים חיים.
הרי לא תמגר בצורה הזאת את התופעה. יש אנשים שיש להם רגשות, שהם אוהבים, שהם חיים ביחד ורוצים לגור ביחד, אז תעניש אותם?
זה לא אותו דבר, מה אתה משווה?
אתה תדבר ואחר כך אני אגיב על דברי כולכם.
לא, אדוני היושב-ראש. הצעה רגילה זה עשר דקות. אני מבקשת למצות את עשר הדקות, כי אני צריכה לטפל בכולם.
נו, באמת. אדוני היושב-ראש, יש גבול.
אדוני היושב-ראש, יש גבול - - -
אדוני היושב-ראש, אתה לא יכול להרשות לו לדבר כך.
- - - הוא מומחה למדיצינה. הוא מומחה למדיצינה? הוא יכול לומר מי חולה ומי לא?
אדוני היושב-ראש, חברי חברי הכנסת, חברי הכנסת ביבי, הנדל, זאב, אני רוצה שתקשיבו טוב טוב למה שיש לי להגיד לכם. אני נדהמת כל פעם מחדש, אדוני היושב-ראש, איך יוזמה של חברת מועצת עיריית תל-אביב, מיכל עדן, יוזמה ברוכה, נכונה, חשובה, לקיים מרשם נישואין אלטרנטיבי לזוגות הומו-לסבים, יוזמה שהיא ראשונית, חשובה, ברוכה, נכונה, שצריכה לזכות להכרה של הממסד, שצריכה לשמש דוגמה לשאר העיריות בארץ, זוכה כאן לחרפות, לגידופים, להבעת בורות וגישה של שנות האבן. שנות האבן, רבותי, זה מה שאתם מייצגים. תגידו, חברי הכנסת, אם לא תדברו על התופעה הזאת, היא לא תהיה? היא לא קיימת? מה זו התופעה הזאת?
שמעתי אותך. מי שצריך להוקיע אותם זה חברי כנסת כמוך שהופכים את הדת קרדום לחפור בו ומגייסים את הדת ואת הממסד הרבני האורתודוקסי לדברים הכי הכי בזויים.
אדוני היושב-ראש, אפשר לעמוד כאן מעל הדוכן ולהגיד שבע פעמים "סטייה" ושבע פעמים "חולני". זה לא יהפוך את זה ללא קיים. רבותי חברי הכנסת, בכלל אני לא מבינה, חבר הכנסת זאב, מה בהכשרה הרפואית שלך נותן לך את הזכות לעמוד כאן על הבמה ולחלק אנשים למי חולה ומי בריא? מי שם אותך בכלל לחלק ציונים למי חולה ומי בריא? מי שם אותך להגיד שהדבר הזה גורם לאיידס, ואיידס זו מחלה שהומואים מפיצים?
זה ידוע? אין לכם מושג על מה אתם מדברים.
רבותי, תתחילו לפתוח את העיניים.
אין לך מושג על מה אתה מדבר. כל מה שאתה יודע זה להביא פסוקים ולהשתמש בהם שימוש קלוקל.
אדוני היושב-ראש, מה שהיה כאן מעל הדוכן זה הפגנת בורות, חשכה, סטריאוטיפים ודעות קדומות. מאפשרים לחברי כנסת שמתיימרים לייצג את הדת, את המוסר ואת התורה - לא מבינים על מה הם מדברים. רבותי, מדובר באנשים, גברים ונשים, שבחרו לחיות על-פי הבנתם, והם אנשים אוהבים. אני רוצה להזכיר לבית הזה, שהאנשים האלה אוהבים. אז יש מי שאוהב גברים, ויש מי שאוהב נשים, וזה בסדר.
אז לך. היית צריך לעשות זאת מזמן.
אדוני היושב-ראש, לא סיימתי. אדוני היושב-ראש, ההומואים והלסביות הם חלק אינטגרלי של החברה הישראלית. הם חיים כאן. הם מקיימים חיי משפחה. הם מקיימים משק-בית משותף. הם משלמים מסים. הם משרתים בצבא. הם לוקחים חלק בחובות. חבר הכנסת ביבי, הם שירתו יחד אתך, יחד עם הבנים שלך, ומגיעות להם גם זכויות. הזכות האלמנטרית היא הזכות להינשא. אבל, מה לעשות שאנחנו חיים בחברה שמתיימרת להיות חברה מתוקנת ודמוקרטית, ואנחנו עדיין נתונים למרותו של הממסד הדתי הרבני, הרבני-האורתודוקסי?
חבר הכנסת הנדל, הממסד האורתודוקסי לא מאפשר - - -
תקשיב לי. שמעתי את מה שהיה לך להגיד והתחלחלתי. עכשיו תקשיב לי.
אדוני היושב-ראש, רק במדינת ישראל לאנשים אין הזכות לבחור באיזה אופן להינשא. יש מי שרוצה להשתמש בשירותיו של הממסד הדתי-הרבני - בבקשה. אני חושבת שצריך לאפשר כאן מסלולים אלטרנטיביים.
שמעתי אותך. שב רגע. תעשה לך רוח, ותקשיב.
אדוני היושב-ראש, כיון שאין מסלול נישואים אלטרנטיבי, נוצרה כאן יוזמה חשובה, אני חוזרת ואומרת, של מיכל עדן. זו יוזמה שאומרת: בואו וניתן לאנשים האלה גם זכויות. בואו ונעניק להם מעמד שווה. בואו ונרשום אותם. בואו ונעשה מיפוי. רבותי, אנחנו מדברים על יותר מ=%10 מהאוכלוסייה.
כן. אתם יכולים לטמון את הראש בחול. זו התנהגות של בת-יענה, שמי שטומן את הראש בחול חושב שאין אנשים שחיים ביחד.
חבר הכנסת הנדל, אני רוצה לספר לך, שזה שאתה טומן את הראש בחול ואומר: אין, אין, אתה לא יכול להתעלם מכך שיש אנשים שלא רוצים שיכתיבו להם איך לחיות ולא רוצים שייכנסו להם לחדר המיטות, אבל רוצים להיות מוכרים. הם ממלאים את כל החובות למדינה, והם מבקשים זכויות. הזכויות הן לא על-פי הממסד הדתי האורתודוקסי. אני רוצה להזכיר לך משהו, ואני בטוחה שתסכים אתי.
אבל הוא הלך, אז זה לא נורא.
אדוני היושב-ראש, אני רוצה להגיד משהו שנאמר כאן. על-פי החוק במדינת ישראל, לידועים בציבור יש מעמד ויש זכויות. אבל, רוב ההומואים והלסביות לא נכנסים תחת המושג המשפטי הזה. זוגות הטרוסקסואליים יכולים היום, למשל, לנסוע לקפריסין ולהינשא, אבל זוגות הומואים ולסביות שנישאים בנישואים אזרחיים, שתקפים במדינות אחרות, כאשר הם באים לארץ הם חותמים הסכמים.
עוד שני משפטים. הם חותמים על הסכם לחיים במעמד עורכי-דין. הם מקימים תא משפחתי ויש להם ילדים, והם לא זוכים להכרה. תגידו: זה נורמלי?
זה נורמלי שהם לא זוכים להכרה? אז על מה קמה הצעקה? שיש כאן יוזמה לרישום בעיריית תל-אביב - רישום שאין בו דרישה לתוקף משפטי ואין בו דרישה להכרה של הרבנות?
יש פה רצון להכרה אמיתית, לרישום שיצביע על מספר הזוגות ההומו-לסבים החיים בארץ ובעיקר בתל-אביב, כדי שבבוא הזמן הם יוכלו, ובצדק, לבוא ולתבוע זכויות. אז ממה אתם מפחדים? חבר הכנסת הנדל, ממה נפשך? חבר הכנסת ביבי, מה קורה? מה הפחד?
בזה אני מסיימת. אתה יודע מה היא הבושה?
הבושה היא, שיש בכנסת ישראל חברי כנסת חשוכים כמוך, שמקבלים אפשרות מעל הדוכן להשמיץ, להסית ולפגוע באזרחים - -
- - שמקיימים חובות ולא מקבלים זכויות.
אני מציעה להעביר את זה לוועדה למעמד האשה.
הוועדה לקידום מעמד האשה.
אדוני היושב-ראש, קבוצת חברי הכנסת שחתומה על החוק הזה יוצאת מנקודת הנחה, שהיום יש ניצול של בעלי-חיים בקרקסים, ואנחנו חושבים שצריך למנוע את הניצול הזה.
מדובר בבעלי-חיים, חבר הכנסת פריצקי. אני רוצה לתאר בפניכם איזה סבל ההופעה הזאת בקרקסים גורמת לבעלי-חיים: מעבירים אותם ממקום למקום בתנאים שלא הולמים את טבעם, הם לא יכולים לנוע, הם נקשרים בשלשלאות, הם מוחזקים בכלובים צרים וחשוכים. אני חייבת לציין שבעלי-החיים בקרקסים גם מהווים סכנה לציבור הצופים. לעתים פורץ בעל-חיים מן הזירה או ממתקן הכליאה, לעתים הוא תוקף את העובד שמתקרב אליו או אדם אחר. אני רוצה לפנות לשר המשפטים ולומר שאני לא מבינה למה הממשלה מתנגדת להצעת החוק הזאת. אם היא גורפת אפשר לצמצם אותה בוועדה, אבל אני חושבת שצריך להתקבל העיקרון כפי שהביע אותו השופט חשין. אדוני היושב-ראש, אני רוצה לקרוא לחברי הבית הזה ולהתייחס לדבריו של השופט חשין בפסק-דין של עמותת "תנו לחיות לחיות" נגד "מפעלי נופש חמת-גדר"; ואני מצטטת: איני מוצא כל הצדק לגרום סבל וצער לבעל-חיים מחוסר הגנה ומחוסר הישע רק כדי לבדר קהל צופים. המעשה הוא בפשטות בלתי מוסרי, וחלילה לנו מלהתירו. החיה היא יצור חי חסר ישע, וכמוהו כקטין חסר ישע. גם החיה וגם הקטין לא יוכלו להגן על עצמם ולא יוכלו לתבוע את עלבונם ולהשיב את כבודם. גם המתאכזר לבעלי-חיים חסרי הגנה, לבו יהפוך גס בקרבו וסופו שיתאכזר גם לבני-אדם. חברי חברי הכנסת, נראה לי שהכנסת צריכה לאמץ את דבריו של השופט חשין, לקבל את הצעת החוק שלי, ואם יהיה צורך - לצמצם אותה בוועדה. תודה.
למה חבר הכנסת גדעון עזרא לא הפריע לחבר הכנסת אורלב? מה קרה?
שחבר הכנסת גדעון עזרא לא יפריע. הוא לא יושב רחוק.
גברתי היושבת-ראש, חברי חברי הכנסת - אדוני השר, אני רוצה שתשמע אותי - לא מדובר כאן בהגנה על הדמוקרטיה. מדובר כאן בכרסום ראשון - - -
לא, אתה תקשיב לי עכשיו, כי אני הקשבתי לך. תקשיב לי היטב, כי מה שקורה כאן עכשיו - השימוש הציני שעשה חבר הכנסת איתן בתקנון על מנת להביא את מליאת הכנסת להסיר את חסינותו של חבר הכנסת טיבי או להגביל את חופש התנועה שלו - אני חושבת שזה מעשה ציני, זה הופך את מליאת הכנסת לבית-דין שדה. מי הפך את מליאת הכנסת לבית-דין שדה?
אדוני חבר הכנסת בוים - - -
זה שימוש ציני וניצול של התקנון.
רבותי חברי הכנסת, חברי חברי הכנסת, זה נובע בעיקר מחולשה, ואתם יודעים למה? עומד כאן השר רובי ריבלין ומסביר איך הדבר הזה נועד רק להגביל את חופש התנועה; זה לא נועד, חלילה, להדיר את רגליו של חבר הכנסת טיבי מהכנסת. באמת תודה רבה, אבל כך זה מתחיל. מה שרוצים לעשות כאן בהגבלת חופש התנועה הוא להצר את צעדיו של חבר הכנסת טיבי ולהצר את צעדיהם של שאר חברי הכנסת הערבים. השר רובי ריבלין, אתה יודע, זה סוד גלוי שחבר הכנסת טיבי - אני אומרת את זה כאן מעל הדוכן - הוא חבר שלי הרבה מאוד שנים, קרוב לשני עשורים, ויש לי לא אחת ביקורת עליו.
גברתי היושבת-ראש, אני חוזרת ואומרת - - -
חברי חברי הכנסת, אמרתי קודם ואני אומרת את זה שוב לפרוטוקול, חבר הכנסת טיבי הוא חבר שלי קרוב לשני עשורים, ואני אומרת, לא אחת יש לי ביקורת על אופן ההתבטאות שלו. לא תמיד אני מרוצה מזה. בכלל, כנסת ישראל לא תמיד מרוצה מהתבטאויות של חברי הכנסת הערבים. מה קרה, הם מאתגרים אתכם? מדובר בחבר כנסת שהוא חבר כנסת מעולה, שיודע להתבטא, שהוא רהוט, שהוא לא מתכופף, כמו שאר חברי הכנסת הערבים. מדובר בדור חדש שלא ידע את יוסף. אתם לא רגילים לזה, אז אתם מחפשים אמצעים תקנוניים - - -
אתם משתמשים באמצעים תקנוניים - - -
הימין רק מגרש. הימין לא מבין מה היא מהות הדמוקרטיה. הימין לא מבין שדמוקרטיה היא גם לתת ייצוג וביטוי למיעוט, גם בתקופה שהיא קשה, וגם כשהדברים לא נעימים לאוזן. כן, זה קשה, אבל מתי מבחנה של דמוקרטיה? דווקא בעתות משבר, דווקא כשהדברים לא נעימים לאוזן. חופש הביטוי צריך להיות רחב, אלא אם כן מדובר בהסתה או בהתרת דם. כל עוד לא מדובר בהסתה או בהתרת דם, וזה נכלל בגבולות של חופש הביטוי, אתה צריך לאפשר לחברי הכנסת להגיד את מה שהם רוצים. מי שהיום מציע להגביל את חופש התנועה של חבר הכנסת טיבי, מחר יציע הצעות קשות יותר. אלה הצעות שנועדו להדיר את רגלי חברי הכנסת הערבים מהפרלמנט. אל תצא, זה לא נעים לך לשמוע - - -
כי אתה מפריע. אז תצא, אל תקשיב. מי שלא מבין שאנחנו עומדים כאן על ספו של מדרון חלקלק ביחסי יהודים-ערבים, וכל הצעה כזאת וכל הגבלה כזאת יגרמו למתח הרבה יותר גדול - הרבה יותר גדול אם כנסת ישראל תתאחד סביב ההצעה הזאת. היום זו הצעה להגביל את החסינות של חבר הכנסת טיבי, מחר זה יהיה משהו אחר. היום זה מופנה לערבים, מחר זה יופנה לשמאל, מחרתיים נגד החרדים, וככה זה התחיל. חברי חברי הכנסת, המקרתיזם הזה מזכיר לי מקומות אחרים ומשטרים אחרים. אני מקווה שכנסת ישראל לא תיפול בפח היקוש הזה שהציב בפניה חבר הכנסת מיקי איתן. תודה.
אולי נוציא חוק שלא ייתן לו להתראיין בתקשורת?
לא, אבל חבר הכנסת הנדל מציע שלא ייתנו לו לדבר בתקשורת. קודם הוא הולך לג'נין ואחר כך הוא מתראיין.
לא, להיפך. הצבעה ראשונה רגילה והשנייה שמית.
עד שאתה עולה, אדוני השר - זה חוק צודק, חוק הוגן, הוא לא יקדם את זה אלא - - -
אבל אנשים נהרגים, מה לעשות - - -
גברתי היושבת-ראש, אדוני השר, אנחנו עדים כאן לטרור משתולל, לפיגועים קשים מאוד. תחושת חוסר האונים היא קשה מאוד. אבל גם כשהמצב כל כך קשה אני לא חושבת שאפשר לתת לרעיונות עוועים - אני לא מכירה דרך אחרת להגדיר את זה - להוביל מדיניות שהיא בעיקר מדיניות של נקם. שמעתי בקשב רב את דברי חבר הכנסת רביץ, שנתלה באילנות גדולים, נתלה במקורות - איש עוונו יישא, אדם בחטאו יומת. הנביא יחזקאל דיבר על כך שאין דבר כזה ענישה קולקטיבית. מתוך קהות חושים, מתוך שגרת מחשבה, הרי מחפשים לעשות משהו, וה"עליהום" הזה הוא הדבר הכי קל. מי שמציע עכשיו, כחלק מהמאבק בטרור הנורא - והטרור הוא נורא - לגרש משפחות של מחבלים שהתאבדו, או להרוס בתים, מה בעצם הוא מציע? ראשית, זו ענישה קולקטיבית. היא מנוגדת לחוק הבין-לאומי, היא סותרת עקרונות של מוסר.
אני אגיד על זה משהו. הרי לא עולה בדעתך שאני תומכת בדבר הזה.
אתה מבין מצוין, ואל תתערב, חבר הכנסת הנדל, וגם אל תפריע לי. הרי מדינה דמוקרטית צריכה לחשוב איך היא פועלת, מה אפקטיבי. אני רוצה לתת שני נימוקים, האחד מתחום המוסר והאחר מתחום התועלת. אם היינו אומרים שזה רק לא מוסרי, יש כאלה שיגידו: אל תבואי רק בשם המוסר. אבל אני גם רוצה להגיד משהו מתחום התועלת. בתקופת האינתיפאדה הראשונה הרסו מאות בתים, האם זה הוריד את רמת האלימות? מחקרו של תת-אלוף אריה שליו קובע, שאין מתאם בין הריסות הבתים לירידה באלימות. באותו כפר שהרסו בו בתים - האם זה הפחיד את האנשים והפחיתו פעילות אלימה? אותם מחבלים, שאני לא מבינה איך הם יכולים לחשוב שהם נוטלים חיים של אנשים אחרים, אותם מחבלים שהולכים להתאבד ומוכנים לשלם על כך בחייהם, האם תרתיע אותם המחשבה שהם ידעו שיגרשו עכשיו את בני משפחותיהם? זה נראה לכם הגיוני? הם החליטו שהם מתאבדים, אכפת להם עכשיו מהמשפחה שלהם? אלה אנשים שמוכנים לשלם את כל המחיר. אז מה אנחנו הולכים לעשות? אנחנו צריכים להיאבק בטרור הנורא הזה, הוא נורא. אנחנו צריכים להיאבק בו בדרכים חוקיות, לגיטימיות, כמו שמדינה דמוקרטית נאבקת. ואני יודעת שזה קשה, אבל חייבים לצאת משגרת המחשבה הזאת, מקהות החושים הזאת, ולא להציע הצעות שהן פופוליסטיות, שהן משרתות מדיניות של נקם ולא נותנות מענה לבעיה האמיתית של הטרור. תודה רבה, גברתי.
אדוני היושב-ראש, ההצעה להעלות את מספר ימי המילואים מ-30 ל-37 היא הצעה רעה, הצעה גרועה, שבאה לנצל את המצב הקיים ולהטיל את הנטל על קבוצה של אנשים שממילא עושה מילואים, כיוון שיש פה מצב ביטחוני מטורף. זה מצב מטורף שבו מדינה שלמה מגייסת אנשים למלחמה, מלחמה מיותרת, מלחמה שאין בה צורך, כי עכשיו החלטנו לכבוש את השטחים מחדש ולהטיל עוצר על יותר ממיליון אנשים. כשרוצים להכניס מיליון אנשים לעוצר צריך לגייס חיילים, אבל לא מספיק שהם יעשו 30 ימי מילואים, אלא מטילים עליהם לעשות 37 ימי מילואים, כי המדינה כאן השתגעה. אני קוראת לכנסת לא לקבל את ההצעה הזאת של הממשלה, כי זו הצעה רעה. אדוני היושב-ראש, מכיוון שכל חברי במרצ חושבים שזו הצעה רעה, והם בדרך לכאן, אני רוצה לבקש ממך שתאפשר להם לדבר ולומר כמה ההצעה רעה.
אדוני היושב-ראש, אתה ידוע בתור יושב-ראש סבלן.
אני מבקשת ממך לא להכריע ברגע זה. תודה.
אני רוצה לשאול, האם בג"ץ - - -
והיום אנחנו משלמים את המחיר.
אני רוצה לשאול את חבר הכנסת ליברמן, האם הצעת חוק שלו אומרת שבג"ץ - - -
יש לי עוד הערה אחת - חבר הכנסת ליברמן, אני חושבת שצריך לשמור על עצמאותו של בג"ץ, אבל - - -
לא, אני מתנגדת לזה שהיושב-ראש קשוח.
אל תדבר בשם כל ארגוני הנשים.
אל תדבר בשם ארגוני הנשים.
עם ישראל. נצח ישראל. מה עוד?
גברתי היושבת-ראש, חברי חברי הכנסת, אני רוצה לומר כאן מעל לדוכן, שאני מתכוונת להצביע נגד - נגד החוק המציע לצנזר פורנוגרפיה בחקיקה. אין חולק על כך שפורנוגרפיה היא מתועבת. היא מציגה נשים כאויבקט מיני. הפורנוגרפיה מעניקה לגיטימציה ליחס בלתי שוויוני כלפי נשים, אבל, חבר הכנסת ביבי, עם כל הסלידה שלי מפרסומי פורנוגרפיה, עם כל הסלידה שלי, אני לא אוכל לתת יד לך ולכל אותם גורמים ריאקציוניים, בעיקר בלובי הדתי-החרדי, שמבקשים להטיל צנזורה על הפורנוגרפיה.
אתם לא עושים את זה מתוך מחויבות, חלילה, לשוויון בין המינים.
אתה, חבר הכנסת ביבי, מונחה על-ידי השקפת עולם שמרנית מוסרנית דתית, שרואה באשה אשמה בפיתוי הגבר, ובכך אתה מסיר מעצמך את האחריות. אתם תהיו הראשונים לאמץ כל חקיקה אנטי-נשית. הרי אין כאן מאבק. שמעתי אותך עומד כאן על הדוכן ומטיף לכך שזה מאבק על מי הוא אדם ערכי ומי הוא אדם מוסרי. מה שיש כאן זה ניסיון לצנזר, בלי שיגדירו בדיוק מה היא פורנוגרפיה, תוכניות כמו "סקס והעיר הגדולה" ו"הכי גאים שיש".
אבל זה מה שיהיה, אין כאן הגדרה.
החוק הזה לא מגדיר מה היא פורנוגרפיה.
החוק הזה לא מגדיר מה הם גבולות ההגדרה. רבותי, אני מסכימה אתכם שצריך להיאבק בפורנוגרפיה. אני גם קראתי את החוק הזה בקפידה.
אני חושבת שצריך להיאבק בפורנוגרפיה, וקראתי את החוק שלך. אני חושבת שהדרך להיאבק בה היא לא באמצעות חקיקה מצנזרת, כי מי שמציע פה חקיקה מצנזרת, בעצם מבטא גישה פטרנליסטית, שרואה באשה קורבן חלש טעון הגנה. החקיקה המגינה שלכם, כביכול, מה שהיא תעשה זה להנציח סטריאוטיפים שקשורים למעמדה החלש של האשה. כן, חבר הכנסת מלול, אני משיבה לך. אפשר לעמוד בראש ועדת חקירה פרלמנטרית לנושא הסחר בנשים, לחשוב שפורנוגרפיה היא מתועבת, ולהתנגד לחקיקה מצנזרת. גברתי היושבת-ראש, אני מתנגדת לדרך הפעולה המוצעת. קודם כול, חקיקה היא לא חזות הכול. חקיקה בטח לא יכולה להיות האמצעי היחיד למאבק בפורנוגרפיה. מי שבכנסת הזאת רוצה להגן על כבודה של האשה, שלא ישתמש עכשיו בשתיים וחצי נשים, שכביכול מייצגות את התנועה הפמיניסטית או את ארגוני הנשים. אל תעמדו כאן ותחלקו ציונים מי פמיניסטי ומי לא. חברי חברי הכנסת, את המאבק בפורנוגרפיה צריך לנהל מתוך תפיסת עולם כוללת, מתוך סולם ערכים מקיף, שיכול לא רק להתנגד לשידורי הפורנו, אלא גם להבין שצריך לקדם נשים וצריך להיאבק למען שוויון חברתי, בד בבד עם הגנה על חופש הביטוי, חופש הבחירה והתנגדות לצנזורה. אני רוצה לסיים, גברתי היושבת-ראש, ולהזהיר את הכנסת הזאת, ואני רוצה שתשמע את זה, חבר הכנסת מלול. אני מזהירה אתכם ואומרת, שבמשטר דמוקרטי שלטון שיאמר לאזרח במה לצפות, סופו שיאמר לאזרח מה לחשוב. אני מזהירה - שימו לב, שלטון לא יכול להגיד לאזרח במה לצפות, ככה זה מתחיל, ואחר כך זה עובר ל"טנגו האחרון בפריס".
חברת הכנסת גוז'נסקי, זאת תמימות לחשוב שזה לא יפגע ב"טנגו האחרון בפריס".
הרי עליך אני לא סומכת, אין לך שום רצון להגן על נשים.
אדוני חבר הכנסת מלול, אתה דיברת בשם המחקרים. אני לא מתווכחת על המחקרים, אני רק מתווכחת על דרכי המאבק. אני חושבת שצריך להיאבק בפורנוגרפיה, אני חושבת שהיא מתועבת. אני חושבת שחקיקה מצנזרת אינה הדרך לעשות זאת. בפורנוגרפיה צריך להיאבק באופן ציבורי, באופן חינוכי. מאבק בתכנים צריך לעשות בדיון ציבורי, לא באמצעות חקיקה, לא באמצעות צנזורה. אני רוצה לשאול, חבר הכנסת מלול, אחרת במה הואילו חכמים בתקנתם? תודה רבה.
אני מורידה את הסתייגותי.
אדוני היושב-ראש, החוק שחברת הכנסת קולט אביטל ואני מציעות כאן בא לסייע לנפגעות תקיפה מינית ולנפגעות אונס. אתם יודעים שאנחנו מעודדים נשים להתלונן כנגד האנסים, כנגד התוקפים. פעמים רבות בתי-המשפט קובעים לנשים שנאנסו סכומי פיצויים, אבל הבעיה עם הקביעה הזאת היא שהם אינם קובעים תנאים, ועל-פי רוב הסכום הזה אינו משולם. אני רוצה להציע, שבעבירות של מין ואלימות ובעבירות של מין במשפחה, בית-המשפט שקובע עונש מאסר וכן מתן פיצויים לנפגעת, יקבע גם את דרכי הפיצויים, את תנאי התשלום, את המועדים ואת ברירת הקנס. אדוני היושב-ראש, בית-המשפט קובע פעמים רבות קנס שהוא פיצויים לנפגעת. הפיצויים האלה נועדו לטיפול בתוצאות התקיפה, כגון טיפול נפשי, שיקום, אבל ברגע שאין ברירת קנס ולא נקבעים תנאי ואופן התשלום, הנושא בעצם מועבר להוצאה לפועל.
אדוני היושב-ראש, נוצר פער מאוד גדול בין זמן קביעת הפיצויים ובין מועד קבלת התשלום, אם בכלל הן מקבלות את התשלום. אדוני היושב-ראש, אני רוצה להביא דוגמה שאני חושבת שהכנסת תזדעזע ממנה. כולם זוכרים את תיק האונס ברמת-השרון. נקבעו אז פיצויים בגובה של 10,000 שקל לנערה שנאנסה, וזה היה לפני למעלה משלוש שנים. אותם אנסים, אותם אשמים, סיימו לרצות את עונשם. הם שוחררו, הם שבו למעגל החיים, הם זוכים לשיקום, אבל הנערה שנאנסה ונפגעה עדיין לא קיבלה את הפיצויים שקבע בית-המשפט, ולכן היא לא עברה טיפול נפשי, טיפול שהיא כל כך זקוקה לו על מנת להשתקם. האנסים ישבו בכלא, קיבלו טיפול, והם זוכים לשיקום, אבל הנערה שנאנסה לא זוכה לשיקום. אדוני היושב-ראש, אדוני שר המשפטים, אני לא מצליחה להבין את זה, כי הממשלה כל הזמן חוזרת ואומרת שצריך להחמיר עם תוקפים ועם אנסים, וצריך לסייע לאותן נשים כדי שתתלוננה, והרי יש לנו אינטרס לסייע לנשים כדי שתתלוננה. בית-המשפט פוסק לאותן נשים פיצויים, אבל הדבר הזה לא נאכף, ומי כמוך שר המשפטים יודע, שזה מועבר להוצאה לפועל, וגם אז זה לא נאכף. הוצאה לפועל זה לא פתרון נכון לגבי נשים שנאנסו. אדוני שר המשפטים, אני חושבת שאתם הולכים לגרום למצב מעוות, שהאנסים שאנסו את הנשים האלה זוכים לשיקום ומקבלים טיפולים, ואילו הנערות האלה, אותן נשים שנאנסו, כשהאנסים האלה יוצאים מהכלא הן ממשיכות לשבת בבית, הן לא חוזרות למעגל החיים, הן לא חוזרות למעגל העבודה, והן לא מקבלות את הפיצויים שהן כל כך זקוקות להם.
אני חושבת, אדוני שר המשפטים, שיהיה נכון אם הממשלה תודיע שהיא תומכת בהצעת החוק. אני לא יודעת איך הממשלה יכולה להרשות לעצמה להתנגד להצעה שבאה להיטיב או לסייע בידי אותן נשים שנפגעו. אני מבקשת שיקול דעת מחודש, אדוני שר המשפטים. תודה.
אדוני היושב-ראש, אני מתפלאת על שר המשפטים, איך הוא אומר מה ההבדל בין העבירות האלה לעבירות האחרות. אני אסביר מה ההבדל ולצורך מה מיועד הכסף. אני רוצה שהכנסת תדע שמדובר בנשים שנאנסות, אדוני שר המשפטים, נשים שנאנסות, שמוכות, והאנסים הולכים לכלא ולא משלמים את הפיצויים שהן כל כך זקוקות להם לצורך טיפול נפשי. מה שאתם באים ואומרים: האנסים זוכים לטיפול נפשי. הדרך היחידה של האשה הזאת לקבל טיפול נפשי היא מכספי הפיצויים. ההצעה הזאת אינה יוזמה שלי. היא פרי ניסיון מתמשך של מרכזי הסיוע. הם עושים את העבודה בשטח, הם ערים לזה. הם ערים לזה שנשים שנאנסו אינן זוכות לפיצויים. אני מתפלאת על הממשלה. אני חושבת שזה יהיה, אדוני שר המשפטים, אחד הימים הקשים של הממשלה, שלא תתמוך במתן סיוע נפשי או במתן פיצויים שמגיעים לנשים האלה על-פי חוק, על-פי בית-המשפט, והן לא תוכלנה לקבל טיפול נפשי. אני קוראת לכנסת בכל זאת לתמוך באותן נשים. תודה.
מה אתה רוצה ממני עוד פעם?
אדוני היושב-ראש, רבותי השרים, חברי חברי הכנסת, ביום חמישי שעבר היתה פריצה דרמטית של החדשות.
בכנס קיסריה, כנס שדן בעניינים הכלכליים של מדינת ישראל, יושב ראש הממשלה, זחוח-מה, ואומר שיש לו תוכנית מדינית. חשבתי, מה יש לו כבר להציע? כל פעם משתמשים באותה שיטה מחדש, אדוני היושב-ראש: כשרוצים לסמא את עיני הציבור וכשכל כך רע מבחינה כלכלית, רוצים לטעת איזו תקווה כדי שהציבור יחשוב שיש לנו פרוגרמה, תוכנית מדינית. אבל אני שואלת, מה היא התוכנית המדינית. רבותי השרים, השר ריבלין, אתם יושבים בממשלה הזאת. השר ריבלין, אני בטוחה שתוכל לסבר את אוזננו ולומר לנו מה היא התוכנית המדינית החדשה של ראש הממשלה.
האם אנחנו עוד פעם מדברים על %42 מהשטח שעליו תהיה המדינה הפלסטינית, או שאולי בכלל התוכנית המדינית היא לאפשר סוף-סוף לשמעון פרס להיפגש עם שני נציגים פלסטינים? איזו התקדמות.
אתם יודעים מה התוכנית המדינית? כל זה בא כדי לסמא את עיני הציבור. אנחנו ממשיכים לשבת בשטחי A, אנחנו כבשנו את שטחי A, אנחנו כוח כובש; אנחנו לא רוצים להקים מינהל אזרחי, אבל אנחנו נקים מינהל אזרחי; אנחנו לא רוצים לחסל ולהרוג, אנחנו לא רוצים להרעיב, אבל אנחנו עושים עוצר.
חבר הכנסת הנדל, הרי אנחנו שותפים לכך, ואנחנו לא צריכים כל פעם מחדש להצטדק ולומר שמדינת ישראל צריכה להגן על שלומה וביטחונה. ראש הממשלה גורם לכך שנשלם מחיר דמים.
אנחנו נשלם על הכיבוש הזה. אני בינתיים - בינתיים, זה זמני אומנם - לא בהנהגת המדינה, אני רק חברת כנסת מהאופוזיציה.
אנחנו נשלם כיוון שכבשנו מחדש את השטחים. אנחנו נשלם על זה, החיילים שלנו יצאו עם טראומה מהשהות שם, והפלסטינים משלמים על זה. ולמה? הרי בסופו של דבר, המתווה ברור. הרי בסופו של דבר - ואמר את זה קודמי על הדוכן - הפתרון יהיה מדינה ליד מדינה, לא %42 מהשטח. המתווה יהיה מתווה קלינטון. אתם לא אוהבים את זה, אבל זה מה שיהיה.
אז עכשיו יש לכם גיבוי מבוש, הלך החוואי מחוות-השקמים ופגש את החוואי מטקסס, אז יש לכם גיבוי, אלה שני החוואים.
ככה נראית מדינת ישראל. תוכנית מדינית? השר ריבלין, אני מקווה שכשתעמוד פה תספר לנו מה היא התוכנית המדינית החדשה של ראש הממשלה.
השר ריבלין הוא נציגו של ראש הממשלה.
הוא אמר: לא תוכנית ולא בטיח.
אבל זה נאום בוש, אדוני השר, זו תוכנית מדינית?
מכובדי השר ריבלין, ההצעה לסדר-היום - - -
אדוני שר התקשורת, ההצעה לסדר-היום נקראת "התוכנית המדינית של ראש הממשלה" - - -
עומד פה השר על הדוכן ומסביר את כתבי בוש - - - אני שואלת, אדוני השר, על כך שראש הממשלה מתעתע בנו, כמו שהוא אמר בממשלה. הוא אמר בממשלה: לא תוכנית ולא בטיח, הבנו, אבל עומד כאן שר התקשורת ומתעתע בנו פעם נוספת. אני שואלת - - -
אדוני השר, אנחנו קוראים בין השיטין, אנחנו לא קוראים בפרוטוקול.
מה לגבי האנטישמיות פה, שאתם כבר עוברים לעולם?
מי אלה האנשים החזקים, חבר הכנסת קרא?
אדוני היושב-ראש, אני רוצה להודות לכל חברי הכנסת שתמכו בהצעה - בעיקר אני מרגישה חובה להודות ליושב-ראש ועדת העבודה והרווחה חבר הכנסת דוד טל, ליועצת המשפטית של הוועדה ג'ודי וסרמן, למנהלת הוועדה שירלי אברמי. החוק הזה עבר גלגולים על גלגולים. אני מאוד שמחה ואני חושבת שחוקק כאן חוק חשוב ביותר לטובתן של נשים מוכות. תודה רבה.
אדוני היושב-ראש, אני רוצה להודות לכל חברי הכנסת שתמכו בהצעה – בעיקר אני מרגישה חובה להודות ליושב-ראש ועדת העבודה והרווחה חבר הכנסת דוד טל, ליועצת המשפטית של הוועדה ג'ודי וסרמן, למנהלת הוועדה שירלי אברמי. החוק הזה עבר גלגולים על גלגולים. אני מאוד שמחה ואני חושבת שחוקק כאן חוק חשוב ביותר לטובתן של נשים מוכות. תודה רבה.
אדוני היושב-ראש, אדוני השר, כל הלהט שגייס כאן מעל הדוכן חבר הכנסת לנגנטל כדי להסביר לנו כמה החוק הוא מוסרי, לא הופך אותו למוסרי. חבר הכנסת לנגנטל, מדובר בחוק שלא רק שאינו צודק, בטח שאינו מוסרי, התכלית שלו בוודאי ובוודאי אינה ראויה. אמרה בצדק קודם חברתי חברת הכנסת מאור, אנחנו עומדים היום ביום נורא קשה, יום שיש בו פיגוע, שיש בו הרוגים, שיש בו פצועים. זה הפך לאיזו שגרת חיים קשה ואיומה. האם זה נותן צידוק לנו כמדינה לפעול כמו ארגון טרור ולנסות למנוע מבני-אדם שנפגעים כתוצאה מרשלנות לפנות לבית-משפט? אדוני השר, האם מדינת ישראל בחקיקה מונעת מאנשים לפנות לבתי-משפט? אני חושבת שמה שאתה עושה הוא שאתה מביע אי-אמון במערכת המשפט הישראלית - אי-אמון טוטלי.
חבר הכנסת הנדל, זה נכון שאנחנו נמצאים בעימות. מדינה שרוצה להסדיר בחוק ולפטור את עצמה מאחריות לנזק שנגרם לאנשים - אני רוצה לספר לכם דוגמה על נזק, וזה סיפור ששמעתי מחברי חבר הכנסת יוסי שריד. תושב פלסטיני בכפר חוסאן ישב על מרפסת ביתו, וחיילי צה"ל ירו בשכנו. שכנו נהרג מייד, והוא נפצע. לקחו אותו ל"הדסה". אף אחד לא שאל אותו אם הוא רוצה שייקחו אותו ל"הדסה". הוא שכב שם ב"קומה". הוא קיבל הודעה על תשלום של 44,000 שקל, כי הוא אושפז ב"הדסה". הוא כבר מת, אבל עכשיו אנחנו מונעים ממשפחתו אפשרות לתבוע את מדינת ישראל, כי הוא נפצע בשגגה או נפצע לא בשגגה. כל הגישה הזאת של המדינה, שאתה מייצג אותה כאן, שר המשפטים, וזוכה לכזה "גיבוי" מוסרי של חברי הכנסת - כל המטרה של המדינה כאן, ובוא ונקרא לילד בשמו, היא: כשהמדינה באה לחוקק את החוק הזה, היא רוצה לחסוך בכספי מדינה. אבל, אדוני שר המשפטים, גם מטרה כזאת לא יכולה להצדיק פגיעה כה חמורה בזכויות יסוד. זו זכות יסוד לעתור לבית-משפט ולתבוע פיצויים. למה אתם עושים את זה? כי אתם מבקשים להתנער מאחריות לרשלנות. אתם מבקשים למנוע מאנשים לעתור או מבקשים למנוע מהם גישה לבתי-משפט. חבר הכנסת לנגנטל, לא רק שזה לא מוסרי - זה חוק שמפלה בין דם לדם.
זה חוק שפוגע בזכויות אדם בסיסיות. תודה רבה.
אדוני היושב-ראש, אדוני השר, אני רוצה לדבר על מצעד הצביעות. "אמנסטי" הוא ארגון זכויות האדם הכי חשוב בעולם, ובמשך שנים ארגון "אמנסטי" ביקר את מדיניות מדינת ישראל או מדיניות צה"ל בשטחים, ביקר אותה על הפרות קשות של זכויות אדם, וזכה לקיתונות של ביקורת מצד גורמי ממשלה רשמיים, איך ארגון זכויות אדם מעז לבקר את מדיניות ישראל בשטחים. ופתאום בא ארגון "אמנסטי" ומבקר - ובצדק מבקר - את מדיניות ההתאבדות, את אותם פיגועי טרור קשים. ואז פתאום מדינת ישראל מחבקת אותו חיבוק דוב. איזו צביעות, חברי חברי הכנסת. הפיגועים, פיגועי הטרור, הם איומים. אנחנו עדים לפיגוע מאוד קשה ליד עמנואל. הם איומים, הם נוראים, אנשים שמוכנים להתאבד, להקריב את עצמם על מנת לפגוע באחרים - זה איום ונורא. אבל אסור לנו לרחוץ בניקיון כפינו, אדוני היושב-ראש. צה"ל שולט היום בשטחי A, מטיל עוצר על 3 מיליוני פלסטינים. על-פי ההיגיון הזה, בעוצר שאמור למנוע פיגועים - ולצערי, הוא לא מונע - מחויבי המציאות המשך נוכחות צה"ל בשטחים, כיבוש מחדש, הקמת המינהל האזרחי. ואז, אדוני היושב-ראש, נצטרך כנראה את ארגון "אמנסטי", שיצטרך להמשיך ולטעון כנגד הפרות זכויות האדם בשטחים. תודה.
אה, אתה מאמץ את ההצעה שלו ללכת לפרדס?
גברתי היושבת-ראש, רבותי השרים, היום צלצל אלי אסיר מכלא "חרמון", אסיר בדואי, שעלה לוועדת השחרורים לצורך ניכוי שליש. לא היתה שום סיבה - לפי דבריו בשיחת הטלפון, ואחר כך שוחחתי עם רעייתו - לא היתה שום סיבה, לדבריו, לא לשחרר אותו. אנחנו מחפשים איך להקל את המצוקה בבתי-הסוהר, והנימוק שבגינו הוא לא שוחרר הוא, שבכפר הבדואי שלו, שאני לא רוצה לנקוב בשמו, אין פיקוח.
נכון, אני יודעת את זה, אדוני השר, זו החלטה מעין שיפוטית, אי-אפשר להתערב בה. אני רק רוצה לספר בסיפור הזה את העיוות המחשבתי, אם זה הנימוק היחיד, ועל-פי הבנתי זה היה הנימוק: לא שחררו אותו כי הוא גר בכפר בדואי ואין אפשרות לפקח. כאילו כפר בדואי הוא לא חלק ממדינת ישראל. ואחר כך טוענים שיש מצוקה בבתי-הסוהר ורוצים לפתור אותה. אז מה מציעים לנו? דן יחיד. המצוקה בבתי-הסוהר, אדוני השר, היא איומה. בשבוע הבא אעלה הצעה לסדר-היום בעניין. העובדה שיותר מ-600 אסירים לנים על הרצפה בתנאים-לא-תנאים - לא ביקרתי בבתי-סוהר, ביקרתי בכל בתי-המעצר בארץ, וזו זוועה וזה מחפיר. צריך לעשות הכול על מנת להקל את מצוקתם של אותם עצירים ואסירים, אבל האם זו הדרך? האם עכשיו, כשסתמתם את בתי-הסוהר ובתי-המעצר, כי החלטתם שאתם עושים מעצרים גורפים בסיטונות של פלסטינים, כי אנחנו נמצאים במצב של עימות, בגלל זה עכשיו אנחנו צריכים להכפיף את כל החוקים של מדינת ישראל ולשנות אותם ולהעביר אותם לשיקולו של דן יחיד? אני חייבת להגיד לך, אדוני השר, צדק השר ריבלין. בזמנו, כשהשר ריבלין עמד כאן על הדוכן ונימק את החוק הידוע בשם חוק דרעי, אנחנו כמעט קרענו אותו לגזרים, עם כל הנימוקים שלא אחזור עליהם. פתאום כל אותם נימוקים שהיו נגד החוק הזה מתאימים עכשיו, כי המדינה במצוקה. פתאום משרד המשפטים תומך בחוק הזה, שקודם הוא התנגד לו, כי המדינה במצוקה ובתי-הסוהר מפוקקים. אני לא מבינה איזה משרד משפטים זה, אני לא מבינה איך, אדוני השר, ויש לי הערכה רבה לפעילות שלך, בתור שר לביטחון פנים אתה מוכן לתת יד לדבר הזה. אולי כדאי לתת הנחיות בהזדמנות חגיגית זו לוועדת השחרורים או לנציבת שירות בתי-הסוהר, שאומנם הוועדה היא ועדה מעין שיפוטית - שאם יש כפר בדואי במדינת ישראל, רצוי לראות איך אפשר לעשות כך שיהיה בו פיקוח, שאסיר לא יישאר בכלא כיוון שהוא חי בכפר בדואי. אני אתנגד לחוק.
אולי אפשר לקרוא לשרת החינוך שתהיה כאן.
מה פתאום, הבנתי שהממשלה בעד.
אדוני היושב-ראש, אדוני השר, חברי חברי הכנסת, הצעת החוק שנדונה במשך תקופה מאוד ארוכה בוועדת החוקה, חוק ומשפט, בראשותו של חבר הכנסת פינס, גיבשה הצעה מתונה, שבאה לאפשר צילומים מבית-המשפט העליון בשבתו כבג"ץ, רק בשבתו כבג"ץ, ובדיונים ספציפיים ששיקול הדעת לגביהם אולי יינתן לוועדה בבית-המשפט או לנשיא בית-המשפט לגבי השאלה אילו דיונים יצולמו. אני יודעת לצערי ששר המשפטים מתנגד לחוק הזה. אתמול הודיעו לנו, אדוני שר המשפטים - אחרת לא הייתי מעלה את הצעת החוק, ואני ממש תמהה - שהממשלה בעד, ואני רוצה להסביר למה.
אז יש בעיה בממשלה, שיד ימין לא יודעת מה יד שמאל עושה, ולא רק במקרה הזה, אלא בעיקר במה שקשור לשמאל.
בדיוק, ולא במקרה של השמאל.
בדיוק, הייתי יד ימינו של טרומפלדור. ההצעה הזאת מתגלגלת כבר הרבה זמן, אדוני, מכיוון שהסכמנו להקפיא אותה לפרק זמן. הוקמה ועדה בראשותה של השופטת דורית בייניש, שגם הופיעה בוועדת החוקה, חוק ומשפט. הוועדה הזאת אמורה בימים אלה לגבש את המלצותיה, אחרי שניתנה לה ארכה של חצי שנה ועוד חצי שנה ועוד חצי שנה. אני עוד לא יודעת מה הן המלצות הוועדה. אני מניחה שהן תהיינה המלצות חיוביות. אדוני היושב-ראש, אנחנו יודעים היום, שאפשר לבוא ולשבת בבית-המשפט ולשמוע דיונים, אבל הדבר הזה בעצם לא מאפשר נגישות לכל אחד, למשל: אם יש אדם, נניח נכה, שרוצה לשבת בביתו בנתניה ולצפות, כמו שהוא צופה במתרחש בדיונים בכנסת, באופן בלתי אמצעי במה שקורה בבית-המשפט. מערכת המשפט היא המערכת הציבורית האזרחית היחידה שפעילותה אינה חשופה לציבור, בגלל האיסור הזה להקליט ולצלם במהלך המשפטי, במהלך של בית-המשפט העליון בשבתו כבג"ץ. אני חושבת שמדובר בעיקרון מאוד מאוד חשוב, שהכנסת צריכה לאמץ. מדובר בעקרון פומביות הדיון, והעיקרון הזה מאוזן מאוד. הצעת החוק הזאת עברה המון המון שיפוצים ועדכונים. אני חושבת שזה יאפשר, למי שבאמת לא יכול להגיע בגופו לבית-המשפט, לדעת מה קורה, לדעת איך השופטים פוסקים ומה הם הנימוקים שלהם. בדרך כלל לדיונים בבג"ץ יש היבט ציבורי, היבט שמעניין את האנשים, ולכן אני חושבת שזה יהיה לכבודה של הכנסת אם היא תאמץ את ההצעה הזאת.
אדוני השר, אני מקבלת את ההצעה שלך. האם אנחנו יכולים לשקול ולהחליט, שאנחנו דוחים את זה עד אחרי הפגרה, ומעלים את זה אחרי הפגרה? זה נראה לי סביר.
אדוני השר, יש לי גם בקשה אליך. ועדת-בייניש קיבלה מנדט לחצי שנה, והיא בדיונים כבר שנה וחצי.
בבקשה, לכן אנחנו קובעים את זה לאחר הפגרה.
זה מקובל עלי שהתשובה וההצבעה יתקיימו במועד אחר.
אני מודה לאדוני היושב-ראש. אדוני השר, חברי חברי הכנסת, אני מודה שאני מתרגשת קצת, כי זו הפעם הראשונה שבה מגישה ועדת חקירה כל כך הרבה הצעות חוק, הייתי אומרת באופן סוחף. מדובר בשש פלוס אחת, בשבע הצעות חוק שנוסחו על-ידי היועצת המשפטית של הוועדה, על-ידי מיכל לוצקי, ואני מודה לה בהזדמנות זו. ההצעות האלה נבעו מתחושה שצריך להגביר גם את האכיפה וגם את הענישה כלפי אנשים שסוחרים ומסרסרים בגופן של נשים. התוצאות שקיבלנו ממערכת המשפט הן, שדי משתלם לסחור בגופן של נשים, ואחר כך לצאת מכך בזול. אנחנו עדים לעסקאות טיעון מחפירות שעושה הפרקליטות עם אותם סוחרים. אנחנו עדים לענישה קלה: אדם נכנס לכמה חודשים לכלא, או מקבל עבודות שירות ומשתחרר. היום, אני חייבת להודות, חל מהפך תודעתי ביחס לתופעה של סחר בנשים, שאני רואה סחר עבדים מודרני. למי מבין חברי הכנסת שלא יודע, מדובר בתעשייה שמגלגלת מיליון דולר בשנה.
מיליארד דולר בשנה, אני מודה לחבר הכנסת יורי שטרן, שהוא אחד החברים הפעילים בוועדה, עוד בטרם היה סגן שר ואחרי שמונה לסגן שר. באמת, יש בוועדה שיתוף פעולה נדיר של חברי כנסת מכל קצות הקשת הפוליטית. בהזדמנות זו אני רוצה להודות לכל חברי הוועדה - ליורי שטרן, ליעל דיין, לאחמד טיבי, ליאיר פרץ, לרחמים מלול. לא אשכח אותך, אחמד טיבי, תשכח ימיני אם אשכחך.
אדוני היושב-ראש, אני רוצה לומר עוד שני משפטים, ובכך אסיים: הצעת החוק החלה בהצעת חוק של חברת הכנסת יעל דיין, שלה זכות ראשונים. חברת הכנסת יעל דיין קבעה עונשי מינימום על עבירות סחר בנשים. הוועדה בראשותי הגישה הצעת חוק של עונשי מינימום; הצעה שתאפשר מתן עדות מוקדמת על-ידי הנשים הנסחרות; הצעת חוק שתאפשר עדות שלא בנוכחות הנאשם, דהיינו בדלתיים סגורות; הצעת חוק להטיל סמכות שיפוט גם על עבירות שבוצעו בחו"ל; והצעה אחרונה היא בעצם איחוד של שתי הצעות, שהסניגוריה הציבורית והסיוע המשפטי יסייעו לנשים אלה. אני קוראת לכנסת לתמוך בהצעות האלה. יש להן תמיכה ממשלתית, הממשלה שותפה למהפך הזה, למהפך התודעתי שרואה בנשים קורבנות, כמי שזכויות האדם שלהן מופרות. אני מודה לכנסת.
אדוני היושב-ראש - - - אתה לא יכול לעבור לסדר-היום. הוא לא ידבר - - -
זה לא יעבור כך. תבקש ממנו שיחזור בו.
אדוני היושב-ראש, הכנסת היתה עדה לפני כמה דקות לאחת התופעות הכי מחפירות, הכי מבישות, של מי שמתיימר להיקרא חבר הכנסת. חבר הכנסת זאב, אתה אדם בור ועם הארץ. אני רוצה לשאול אותך שאלה: אתה הומו, חבר הכנסת זאב? אני רוצה לשאול אותך, אתה עשית את זה פעם עם גבר? זה לא ענייני, חבר הכנסת זאב. לכן זה לא עניינך מה העוזרות שלי עושות. לכן זה לא עניינך לעמוד כאן על הדוכן ולהוקיע את תופעת ההומואים והלסביות. מי שם אותך? אתה מייצג כאן בערות וחשכה. פשוט תצא מן האולם ואל תצביע בעד החוק שלי. אנחנו לא רוצים שתתמוך בחוק. תלך ותפתור את הבעיות בקהילה שלך לפני שאתה מעז לעלות כאן על הדוכן ולהשמיץ את הלשכה הפרלמנטרית שלי.
אדוני היושב-ראש, חברי חברי הכנסת, אני רוצה לדבר בכינוס של הכנסת היום על אוזלת היד של רשויות אכיפת החוק בטיפולן באלימות כנגד נשים. אם אתבטא ביתר חריפות, אני יכולה כמעט לומר שרשויות אכיפת החוק אחראיות להתרת דמן של נשים, ואני אדגים למה אני מתכוונת. רק בשבוע שעבר נרצחו נשים. מתחילת השנה נרצחו עשר נשים. בשנת 2001 נרצחו 28 נשים. מה עוד צריך לקרות כדי שהמדינה הזאת תיאבק בטרור כלפי הנשים כמו שהיא נאבקת בטרור בכלל? מה צריך לקרות כדי שיחשבו שזה מאבק מספיק חשוב? אז אני יודעת שכאשר קורה טרור כזה ונשים נרצחות, כולם מזדעקים, החל בשר דני נוה, שאין לי ספק שיש לו כוונות טובות, דרך פרקליטת המדינה, וכולם באים עם הצעות חדשות, שלא שמעו עליהן. אלה הצעות מאוד נכונות. אדוני השר, אני מאוד הייתי רוצה שתקשיב לדבר הזה, אף שמפריעים לך. אדוני היושב-ראש, במדינת ישראל יש כ-200,000 נשים מוכות, זאת אומרת שאחת מכל שבע נשים היא קורבן לאלימות. על-פי נתוני המשטרה, כ-17,000 נשים הגישו תלונות במשפחה על אלימות מצד בני זוגן. מספר דומה של נשים עברו אלימות ולא דיווחו על כך למשטרה. שש מתוך עשר הנשים שנרצחו מתחילת השנה התלוננו, הגישו תלונות. חלקן התחרטו אחר כך, אנחנו מכירים את הדינמיקה. בכל זאת, המשטרה המשיכה בחקירה. אני חושבת שזה מאוד חשוב. כל פעם שקורים מעשי רצח כאלה, אדוני היושב-ראש, המדינה מזדעקת. כולם מזדעקים בכלי התקשורת, ומסבירים כמה זה נורא, ואז שולפים מהארסנל תרופת פלא חדשה כמו איזה טובע שנאחז בקש. ומה תרופת הפלא החדשה שאני שומעת עליה? היא חשובה, אני לא באה לזלזל, אבל היא רק תרופת אליל חדשה, הייתי אומרת. תרופת הפלא החדשה עכשיו היא על-פי הצעתו של השר נוה, כפי ששמעתי - הקמת מספרי חירום. יהיו מספרי חירום. נשים מוכות תוכלנה להתקשר לשם. אבל מה תרופת הפלא היותר-חדשה, אליבא דפרקליטת המדינה? - הקמת גוף להערכת מסוכנות. חשוב מאוד, אדוני היושב-ראש, שיהיה גוף להערכת מסוכנות, בתנאים אופטימליים. כשיש כסף, כשאין במה להשקיע, אז מחפשים להשקיע בגוף חדש עם מיליונים ועם משאבים. אדוני היושב-ראש, אני רוצה להגיד כאן, מעל דוכן הכנסת - בשביל מה צריך גוף להערכת מסוכנות? גבר שמכה פעם אחת הוא מסוכן. כל גבר אלים הוא מסוכן. אני לא צריכה שיקימו עכשיו גוף וישקיעו מיליונים בהערכת מסוכנות. זאת תרופת הפלא החדשה? זה יהיה המאבק בטרור נגד נשים? גברים אלימים, אדוני היושב-ראש - וזו צריכה להיות נקודת המוצא שצריכה להנחות את רשויות אכיפת החוק, את המשטרה, את הפרקליטות ואת בתי-המשפט: גברים אלימים צריכים לשבת מאחורי סורג ובריח. לצערי אני יכולה להגיד שרשויות אכיפת החוק עדיין מתייחסות בשוויון נפש לאלימות כלפי נשים. איך אני יודעת את זה, אדוני היושב-ראש? בעיקר בגלל אוזלת היד, שלא מונעת אלימות כלפי נשים. יש כמה מדדים שיכולים להראות שרשויות אכיפת החוק מתייחסות בשוויון נפש. המשטרה לא עוצרת בעלים מכים. בעל מכה צריך להיעצר. המשטרה אינה אוכפת את צווי ההרחקה נגד גברים מכים. אולי היא לא יכולה, אין לה כוח-אדם, היא מתמודדת בחזיתות נוספות. הפרקליטות עושה עסקאות טיעון עם אותם גברים מכים, ובתי-המשפט - שהם הכי גרועים, אני אומרת את זה כאן, מעל דוכן הכנסת: בתי-המשפט והשופטים עדיין לא הפנימו, שהאשה אינה קניין, שהאשה אינה רכוש של בן זוגה, שאי-אפשר להכות נשים, ואחר כך בתי-המשפט ישחררו אותם גברים מכים בזול. ענישה מטרתה להרתיע. שופטים עושים פלסתר את כוונת המחוקק. חברת הכנסת דיין ואני העברנו הצעת חוק של עונשי מינימום לעבירות של אלימות, וראינו שעדיין שופטים משחררים על-תנאי. ואז העברנו הצעת חוק שמאפשרת חובת מאסר בפועל, ואנחנו רואים שבתי-המשפט עדיין לא עוצרים עד תום ההליכים את הגברים המכים, שבתי-המשפט משחררים בערבות גברים מכים, בניגוד לפסיקת בית-המשפט העליון, שקבע שלא לשחרר גברים מכים בערבות. לכן, אדוני היושב-ראש, אין ספק שהכנסת צריכה לקרוא מכאן לעשות הכשרה לשופטים, הכשרה בתחום הזה. לפני שמקימים גוף ומשקיעים מיליונים בגוף להערכת מסוכנות אולי ישקיעו בהכשרת שופטים? אולי צריך להשקיע בכך שתהליך החקירה במשטרה יהיה הרבה יותר קצר, ואחר כך - כל תהליך הכנת התיק על-ידי התובע המשטרתי יהיה קצר יותר. אני יודעת שחבר הכנסת רן כהן מתכוון להציע הצעת חוק להקמת בתי-משפט לשיפוט מהיר בעבירות של אלימות. בזה תשקיעו את הכסף, לא בהערכת מסוכנות. אני חוזרת וקובעת: כל גבר שמכה אשה הוא מסוכן. אם צריך להשקיע במשהו, ואדוני השר, פה אני פונה אליך, צריך להשקיע במקלטים לנשים מוכות, צריך להשקיע במעונות לאותם גברים מכים, כדי להוציא אותם מהבית. צריך להשקיע בהצעת החוק של חברת הכנסת נעמי חזן ללחצני מצוקה לנשים מוכות, וצריך בעיקר, אדוני השר, לא לבטל הצעות חוק שבאות לסייע לנשים מוכות. אני העברתי כאן לפני היציאה לפגרה הצעת חוק שמאפשרת מענק הסתגלות לנשים שיוצאות ממקלטים לנשים מוכות. שמעתי שההצעה הראשונה ברפורמה של שר האוצר היא לבטל את הצעת החוק הזאת. אז אני פונה מכאן לכנסת. אני מקווה שהכנסת כולה תתאחד סביב ההצעה לזרז את החקירות והכנת התביעות נגד גברים מכים ולהחמרת הענישה של גברים מכים, להכשרת שופטים. הכנסת צריכה לתבוע שבן זוג אלים ייעצר עד תום ההליכים. הכנסת צריכה לדרוש מבתי-המשפט לא לשחרר בערבות גברים מכים. הכנסת צריכה לדרוש מהממשלה להעביר תקציבים למקלטים, להגביר את התיאום בין המערכות ולפתח תוכניות לשיקום, בעיקר כאשר הגברים המכים האלה נמצאים בבית-הסוהר. אם רק מקצת מהדברים האלה יתבצעו, ומקצת מהתקציבים האלה יגיעו לשם, אז נוכל להתחיל לומר שהתחלנו במאבק בטרור נגד נשים מוכות. תודה רבה.
אפשר לשאול אותך שאלה אחת?
אתה אומר דברים מאוד נכוחים. איך הדברים האלה מתיישבים עם ההתנהגות של הצבא, עם דברי הרמטכ"ל? - - - הצבא עושה דברים שונים לחלוטין.
הוא כפוף לך. אולי תיתן לו הוראות ברורות? - - -
אתה בסדר, אבל מה עם מפלגת העבודה?
חבר הכנסת פינס, תרשה לי רגע. אתה מציג את עמדתה של מפלגת העבודה, אני מתכוונת - - - והבעיה אינה רק קואליציונית.
ההתנהגות היא של רפובליקת בננות, זו הבעיה - - -
לא מפריעים בנאום הראשון.
האם סגן השר ידבר בשם הממשלה?
אדוני היושב-ראש, מה קורה?
כמה דוברים עוד יש ומי משיב מטעם הממשלה?
דווקא חילופי הדברים האלה יפים.
האם סגן השר ידבר בשם הממשלה?
אדוני היושב-ראש, מה קורה?
כמה דוברים עוד יש ומי משיב מטעם הממשלה?
דווקא חילופי הדברים האלה יפים.
גברתי היושבת-ראש, הכנסת דוחה את הודעת ראש הממשלה ומאמצת את הודעת יושב-ראש האופוזיציה. זאת הצעת הסיכום של מרצ. תודה.
אולי יאמצו את הצעת החוק - - -
אדוני היושב-ראש, אני רוצה להפנות מכאן קריאה ליועץ המשפטי לממשלה. דווקא עכשיו, בערב יום הזיכרון לראש הממשלה המנוח יצחק רבין, אני רוצה להזכיר ליועץ המשפטי לממשלה עד כמה הוא נהג בצורה רופסת כלפי אותם רבנים שהוציאו פסק-דין רודף, שעדיין מהלכים חופשי, שעדיין לא נתנו את הדין; אותם רבנים שיגאל עמיר אמר שהם השפיעו עליו כשהוא עשה את המעשה הנורא של רצח ראש הממשלה. חבר הכנסת יהודה גלעד, היום כשרבנים קוראים להתנגד לפינוי מאחזים - - -
אתה, חבר הכנסת גלעד, רואה אולי את חצי הכוס המלאה. אני מודה שאני רואה את חצי הכוס הריקה. אני סבורה שרבנים לא יכולים לעשות שימוש פוליטי בפסקי הלכה. עכשיו אנחנו מכבסים את הלשון ומוצאים מינוח רך למה שהם עשו ולמה שהם קראו. אני חייבת להגיד שאני נמנית עם אלה שמביעים הבנה ואמפתיה לסרבנות משני הצדדים.
הן לסרבנים מהשמאל, חבר הכנסת הנדל, והן לסרבנים מהימין.
עוד משפט אחד, אדוני היושב-ראש. כשזו סרבנות פרטית, ערכית, מצפונית של היחיד, אני מכבדת אותה. אבל כשוועד רבנים קורא - זה יכול להיות - - -
אדוני היושב-ראש. על-פי החוק היום, אשה שילדה יותר מיילוד אחד זכאית לחופשת לידה בת 14 שבועות, דהיינו שבועיים יותר מזמן החופשה שזכאית לו אשה שילדה ילד אחד. אנחנו יודעים שנשים שיולדות יותר מילד אחד באותה לידה עסוקות בתקופת הסתגלות והתאוששות. אני מציעה להאריך את התקופה הזו לשישה שבועות, אבל גם הסכמתי להגיע להבנה עם הממשלה בעניין הזה, ואני מקווה שאנחנו נסתדר.
אדוני היושב ראש, מתחייבת אני.
איזו דמגוגיה זאת, אדוני השר.
אנחנו אומרים את זה כל הזמן.
איזו דמגוגיה זאת, אדוני השר.
אנחנו אומרים את זה כל הזמן.
אדוני היושב-ראש, זה שראש הממשלה מיהר לשבח את הנשיא פוטין - - -
אתה לא יכול לענות על האי-אמון.
מה קרה? היתה פה צנזורה של היושב-ראש.
השר נוה, הבא בחשבון את מה שאמרתי.
אני שואלת, אדוני, איפה השר.
אדוני היושב-ראש, היא לא יכולה לדבר כאשר אין שר באולם.
אתה צריך לדאוג לכבודה של הכנסת.
רצוי שיהיה כאן השר נוה, כי יש לנו מה להגיד לו.
במקרה שלכם זו רק שאלה של מחיר.
אדוני היושב-ראש, חברי חברי הכנסת, אני רוצה לנצל את ההזדמנות ולמחות על כך שאין שר במליאה. דיונים שנערכים בשעה כזו הם לא מספיק חשובים לשרים. אני חושבת שאתה, אדוני היושב-ראש, בתור מי שמנהל את הדיון, היית צריך לדאוג לכבודם של חברי הכנסת ולכבודה של המליאה ולדאוג שיהיה כאן שר. למשל, אני הייתי מאוד שמחה לו היה השר דני נוה עכשיו במליאה, כי היה לי מה להגיד לו בעקבות הדברים המסיתים שלו מלפני שעות מספר, כשהוא עמד כאן על הדוכן והסית כנגד קבוצה מסוימת של חברי הבית הזה והלך. הוא עמד כאן על הבמה ובכלל התבלבלו היוצרות מי כאן המסית ומי כאן המוסת.
אני מבקשת מאדוני להעביר את מחאתי בכלל ולשר דני נוה בפרט. כאשר מדברים על בריונות וכשמדברים על הסתה, אני חושבת שהכנסת הזאת צריכה להוקיע את הרב זלמן מלמד, ראש "ועד רבני יש"ע", את מועצת יש"ע - חבר הכנסת זבולון אורלב, לא אהבת קודם את הדיבורים האלה - את מועצת יש"ע, שהיא גוף ממריד. כשרבנים הם מסיתים ועושים שימוש בפסקי הלכה מתירי דם, יש בזה משום המרדה. אבל אין לנו כבר על מי להשליך את יהבנו. אני ציפיתי שהיועץ המשפטי לממשלה מייד יעמיד לדין את הרב זלמן מלמד, ינהג בהם באותה מידה כמו שלמשל הוא נהג בחברי כנסת ערבים מהבית הזה; כמו שהוא נהג בעזמי בשארה, או כמו שהוא העמיד לדין אחרים. אבל אנחנו הרי רגילים שיש איפה ואיפה כשמדובר ביהודים או כשמדובר בערבים. אתה יודע, אדוני היושב-ראש, אני לא יודעת אם חברי הבית הזה יודעים, לפני יומיים התקיימה אזכרה למאיר כהנא. באזכרה הזו למאיר כהנא, ארגון "כך", ארגון שהוגדר כארגון טרור והוצא אל מחוץ לחוק - ומי היה שם? היה שם חבר הכנסת קליינר והיה שם חבר הכנסת דרוקמן והיו שם רבנים, וכולם היללו ופיארו את אותו ארגון טרור, ולא ראיתי - - -
עצם הנוכחות שלך שם. אתה יודע מה? או.קיי., אני חוזרת בי. עצם הנוכחות שלך שם, חבר הכנסת קליינר, נותנת לגיטימציה לארגון גזעני שהמטרה שלו מובהקת וברורה.
קיבלתי את ההערה שלך. לא ראיתי שהיועץ המשפטי בהתנהגות הרופסת שלו קרא לך. לא ראיתי שהוא קרא לך, לא ראיתי שהוא קרא לרב דרוקמן. אבל אם היה מדובר בנו או בחברי כנסת ערבים, מייד היו קוראים לנו. אני קובעת, אדוני היושב-ראש, שאותם רבנים ממרידים, מסיתים, אותם רבנים שהוציאו פסק-דין רודף, שיגאל עמיר אמר שבגינם הוא קיבל היתר לרצוח את ראש הממשלה, אותם רבנים מהלכים חופשי, מסתובבים בינינו. אני אומרת לכם, חברי חברי הכנסת, גם הרבנים האלה שנותנים גיבוי לאותם פורעים מיש"ע כנראה ימשיכו להסתובב חופשי. הם הפצצות המתקתקות המסוכנות מכולם, ועל זה אני מתריעה. תודה.
במקרה שלכם זו רק שאלה של מחיר.
זה מה שיפתור לכם את הבעיה?
זו ממש הסתה, מה שאתה עושה.
הוא לא שר. למה הוא עולה?
תמיד השבת באמצע. זה היה בליל שבת, במוצאי שבת וכו'.
אדוני היושב-ראש, חברי חברי הכנסת, אני רוצה לדבר על אלימות שמופעלת כלפי נשים, נשים שאין להן קול ואין מי שיזעק את זעקתן, אותן נשים שמובאות לכאן לארץ, שמוברחות לארץ, ליתר דיוק, לצורך עיסוק בזנות, כדי לשמש נערות ליווי. אלה נשים שלכאורה אומרים עליהן: אבל הן ידעו למה הן באו; הן ידעו שהן תבואנה לעבוד בזנות. למה אתה יוצא, חבר הכנסת זאב?
אדוני היושב-ראש, אני רוצה לדבר על אותן נשים שאומנם ידעו למה הן באו, אלא שהן לא שיוו בנפשן ולא תיארו לעצמן לאילו תנאים הן תיקלענה. הן נאנסות, הן מוכות, הן נמכרות לכל המרבה במחיר, והן הופכות להיות שפחות. הן נמכרות לצורך עיסוק בזנות, הן הופכות להיות שפחות. אדוני היושב-ראש, אנחנו מדברים על סחר עבדים מודרני, על "תעשייה" שמגלגלת כמיליארד דולר בשנה, "תעשייה" שאף אחד לא משלם עליה. מדובר על כסף שחור, על סרסורים ששולטים בגופן של נשים, והנשים האלה מוכות, והנשים האלה נאנסות, ועוד מתייחסים אליהן - אומנם יש עכשיו קצת שינוי בגישה - כאל עברייניות, כאל שוהות בלתי חוקיות. ועדת החקירה הפרלמנטרית בראשותי, חברי חברי הכנסת וחברות הכנסת, החברים בוועדה, בשיתוף פעולה עם ארגונים חוץ-פרלמנטריים, פועלים להביא לשינוי תודעתי ביחס לאותן נשים. הם פועלים לראות בהן קורבנות, מי שזכויות האדם שלהן מופרות. לכן, אנחנו העברנו שורה של הצעות חוק על מנת לדאוג לרווחתן של אותן נשים. אבל אני פונה מכאן, אדוני היושב-ראש, וקוראת ליועץ המשפטי לממשלה, שבהופיעו בפני הוועדה שלי לפני חודשים מספר - - -
חבר הכנסת לנגנטל, אין לי ספק שמעניינת אותך הפנייה שלי ליועץ המשפטי לממשלה. אני משוכנעת שגם אתה תעביר את המסר. לא להתרגש. אדוני היושב-ראש, היועץ המשפטי לממשלה, בהופיעו בפני ועדת החקירה הפרלמנטרית לעניין סחר בנשים, התחייב שבתחילת ינואר 2003 יוקם מקלט למען אותן נשים, מקלט למען אותן נשים שמוכנות להעיד כנגד הסרסורים, כנגד הסוחרים בנשים; וגם נשים שלא מוכנות להעיד - שתשהינה, שתהיינה מוגנות, שלא תאוימנה. הנשים האלה מאוימות גם עכשיו, כשהן שוהות באכסניות לכאורה מוגנות. מאיימים עליהן, מפעילים אותן. אני קוראת לממשלת ישראל - בחירות או לא בחירות - לממש את ההבטחה. אני מצטערת שהשר נוה איננו פה. זו גם התחייבות של ועדת השרים למעמד האשה. אני קוראת ליועץ המשפטי לממשלה לעמוד על המשמר ולוודא שיוקם המקלט למען אותן נשים. תודה רבה, אדוני.
אדוני היושב-ראש, מכיוון שאני משוכנעת שאהיה בכנסת הבאה והזנות לא תמוגר עד אז, נראה לי שאתה תהיה חבר בוועדה שלי גם בפעם הבאה. תודה, אדוני.
גברתי היושבת-ראש, אני מבקשת מהבית לאשר את הצעת התיקון לחוק העונשין. אומר את זה במשפט אחד: החוק בא למנוע מצב שיהיה סחר בבני-אדם למטרות ניצול, כפייה או עבדות, שימוש בנישואין לצורכי ניצול נשים. החוק זוכה לתמיכת הממשלה, ואני אשמח אם הבית יאשר אותו. תודה.
אדוני היושב-ראש, חברי הכנסת, הכנסת החליטה בישיבתה ביום 26 ביולי 2000 להעביר את הצעת חוק חובת המכרזים (עידוד נשים בעסקים), בעסקים), התשנ"ט-1999, פ/9, הצעת חברת הכנסת ענת מאור, לקריאה ראשונה. ההצעה הועברה לדיון בוועדת החוקה, חוק ומשפט ביום 6 בנובמבר 2001. הצעת החוק אושרה בקריאה ראשונה - הצעות חוק 3188 - והועברה לוועדת החוקה, חוק ומשפט ביום 14 באוקטובר 2002. יושבת-ראש הוועדה לקידום מעמד האשה, חברת הכנסת יעל דיין, ביקשה להעביר את הצעת החוק הנ"ל מוועדת החוקה, חוק ומשפט לדיון בוועדה לקידום מעמד האשה. יושב-ראש ועדת החוקה, חוק ומשפט נתן את הסכמתו לבקשה זו. ועדת הכנסת החליטה בישיבתה היום להמליץ לכנסת לשנות את החלטתה ולהעביר את הצעת החוק מוועדת החוקה, חוק ומשפט לוועדה לקידום מעמד האשה לשם הכנתה לקריאה שנייה ושלישית. אני מבקשת את אישורה של הכנסת להמלצה זו. תודה.
אדוני היושב-ראש, אדוני סגן השר, חברי חברי הכנסת, בכלא "דמון" שוהים 400 עצירים פלסטינים בשל שהייה בלתי חוקית. לקחו בית-כלא שנסגר לפני כשנה על-ידי השר שלמה בן-עמי, בהיותו השר לביטחון הפנים. "הכלא נסגר" - אני מצטטת את דבריו של שלמה בן-עמי - "בשל היותו בלתי ראוי למגורי בני-אדם, כדי שלא לומר למגורי בהמות". הכלא הזה הוא כלא ישן, התנאים בו בלתי אפשריים. בעקבות המצב הביטחוני החליטה ממשלת ישראל שהיא מרכזת את העצירים הפלסטינים בבית-מעצר אחד. בעיני זו החלטה גזענית, שמחליטים שמרכזים או מייחדים בית-כלא מטעמי מוצא, מחליטים שרק פלסטינים שוהים שם, ובשביל פלסטינים אפשר לפתוח גם בית-כלא שלא ראוי למגורי בהמות. אז אומנם קצת סיידו אותו, אבל מצטופפים שם, בבית-המעצר המחפיר הזה, אנשים שלנים על הרצפה, שאין להם אפשרות לקבל ביקורי משפחות, שאין אפשרות למשל לקבוצת "תעאיוש", אדוני סגן השר, להכניס להם קצת אוכל או בגדים, דברים אלמנטריים שכל עציר זוכה להם. אני חושבת שזה לא לכבודה של החברה הישראלית שבחצר האחורית שלה משוכנים בצפיפות, מטעמים גזעניים, עצירים שכל חטאם הוא שהייה בלתי חוקית. במקרה כזה היה צריך לקחת אותם ולהחליט שמחזירים אותם, ולא להחזיק אותם שם במשך חודשים בתנאים מחפירים וגם לא לאפשר לארגונים הומניטריים לבקר אותם. תודה רבה.
כמה אסירים מצטופפים באותו תא? מה אתה מספר לנו על טיולים? כמה אסירים לנים על הרצפה? החוק מחייב - - -
אין, אין. תשיב על השאלה שלי: כמה אסירים לנים על הרצפה? אל תספר לנו שהם יוצאים לטייל.
למה, אתה מכניס אותו לשם? מה זה? איזה מין שאלה זאת? למה אתה לא שואל את השר שנכנס איפה הוא מעדיף להיות?
זה שאנחנו נראים ככה, החברה הישראלית, שדוחפת אנשים - - -
אמרתי שמדובר בשוהים בלתי חוקיים, לא אמרתי שמדובר במחבלים.
אדוני היושב-ראש, כיוון שזה לי נאומי הראשון במליאה, אני רוצה לנצל את ההזדמנות ולברך אותך. ברכות. חבר הכנסת טל, אני מבקשת להעלות לסדר-היום את ההצעה שלי להקים ועדת חקירה פרלמנטרית בנושא הסחר בנשים. זו בעצם ועדת המשך לוועדה שפועלת כשנתיים ומביאה לידיעת הציבור את המצב הבלתי-אפשרי שנמצאות בו נשים שמוברחות למדינת ישראל לצורכי עיסוק בזנות, נשים שמשמשות שפחות מין. הייתי אומרת, שבמדינת ישראל מתחת לאפינו מתקיים סחר עבדים מודרני. אני פונה למליאה לבקש את הארכת פעילות הוועדה, כי אנחנו נמצאים רק במחצית העשייה שלנו. אני חושבת שבשני תחומים הצליחה הוועדה לגרום למהפך תודעתי,  האחד ביחס לנשים, שאנחנו לא מתייחסים אליהן עוד כאל עברייניות, כאל שוהות בלתי חוקיות, אלא כאל קורבנות, כמי שזכויות האדם שלהן מופרות. והשני - ביחס לסוחרים, לאותם סרסורים שסוחרים בגופן של נשים. אחד הדברים שהוועדה הצליחה להחדיר לתודעה הוא הצורך בהחמרה בעונשם של אותם סרסורים. הוועדה זוכה לשיתוף פעולה הן מצד הרשות המבצעת - אני רואה שנמצאים כאן גם השר וגם סגן השר לביטחון פנים, והשר מתייחס לנושא בתקיפות רבה. יש אכיפה מרובה. עדיין אין בזה די, עדיין מערכת המשפט לא הפנימה די הצורך שלא ניתן לסרסר בגופן של נשים ולצאת מזה בזול, עדיין הענישה היא לא לטעמי, הייתי אומרת. עדיין בתי-המשפט עושים פלסתר את כוונת המחוקק, דהיינו, אנחנו שחוקקנו כאן חוקים בנושא הזה - - -
חבר הכנסת פרוש, זו באמת שאלה מעניינת, ואני חושבת שהתשובה על כך נובעת מיחסם הבלתי- מתפשר למאבק בתופעה, ואני שמחה שאתה נמצא פה. אדוני היושב-ראש, אני רוצה לציין במיוחד את השרים שמשתפים פעולה עם הוועדה, השר עוזי לנדאו, השרה לימור לבנת, שעומדת בראש ועדת השרים לענייני נשים. עוד רבה הדרך ולכן אנחנו מבקשים את הארכת פעילות הוועדה. אדוני היושב-ראש, נושא אחרון, בוועדה הזאת ישבו חברים מכל סיעות הבית; הוועדה חצתה מפלגות, ימין ושמאל, דתיים וחילונים. חבר הכנסת טל, אני מגיעה אליך עכשיו, אני יודעת עד כמה הנושא הזה הוא בנפשך, אני יודעת איזה חבר כנסת חרוץ היית בכנסת הקודמת, היית יושב-ראש ועדת העבודה והרווחה, היית יושב-ראש למופת, קידמת חקיקה בשורה של תחומים בנושאים החברתיים, כל מה שקשור לפעילות בנושא נשים - - -
רגע, אל תתערב, חבר הכנסת בוים. ולכן, חבר הכנסת טל, בניגוד להערותיך, אני משוכנעת שהן נעשו רק מתוך דאגה כנה ואמיתית  לנושא, ולכן אני מזמינה אותך מעל דוכן הכנסת להיות חבר בכיר - - -
יושב-ראש - אתה צריך עוד להתחרות, אבל להיות חבר כנסת בכיר שותף ופעיל, בדיוק כמו שהיית בכנסת הקודמת.
ובבניין ציון ננוחם, אדוני. ובנימה אופטימית זו אני קוראת למליאה לתמוך בבקשה. תודה.
אדוני היושב-ראש, גברתי השרה, חברי חברי הכנסת, מה עומד מאחורי המונח עוטף-ירושלים, תהה חבר הכנסת פינס,  ואני מצטרפת לתהייתו, בעיקר לאור העובדה שלפני כמה חודשים, לאחר הפיגוע הקשה בחברון, פורסם בכלי התקשורת, כי על-פי החלטת הקבינט הביטחוני, ממשלת ישראל מתכוונת להפקיע שטחים של פלסטינים על מנת להגן או להבטיח את שלומם וביטחונם של אותם יהודים שמעוניינים להגיע לתפילה בקבר-רחל. אני רוצה לומר בצורה שאינה משתמעת לשתי פנים, אני חושבת שחייבים להבטיח את חופש הפולחן הדתי; אני חושבת שצריך לעשות הכול על מנת להגן על שלומם וביטחונם של אלה שמבקשים להתפלל בקבר-רחל. השאלה מה המחיר. השאלה אם הפקעת רצועה בשטח הפלסטיני, באזור בית-לחם, בסדר-גודל של כ-14 דונם, לא מזמן על-ידי צה"ל בשטח המוניציפלי של בית-לחם; ונוסף על כך בניית גדר הפרדה, כפי שנאמר על-ידי ראש הממשלה שרון, כפי שנאמר על-ידי שר הביטחון בזמנו, פואד, ועל-ידי ראש עיריית ירושלים – השאלה  אם שני המהלכים האלה: מצד אחד הקמת מכלאה שתשים את התושבים הפלסטינים באיזה תחום מושב -  וכאן מדובר על 500 איש שלא יוכלו לצאת, שלא יוכלו להיכנס, שיחצצו בינם לבין בית-לחם, ואם הם ירצו לצאת ממקום מגוריהם, הם יצטרכו לעשות את זה רק דרך מחסום צבאי -  האם זה, נוסף על הקמת גדר הפרדה, עומד להבטיח את שלומם וביטחונם של אותם אנשים, תוך פגיעה קשה באנשים שמתגוררים כאן שנים; האם זה מה שרוצה ממשלת ישראל במה שהיא קוראת עוטף-ירושלים; האם לזה התכוונה ממשלת ישראל, או שבעצם ממשלת ישראל צריכה לומר שבחסות אותו מונח של הגנה על שלומם וביטחונם של המתפללים – ושלומם וביטחונם מצוינים היום, יש אוטובוס ממוגן שמסיע אותם הלוך, יש אוטובוס ממוגן שמסיע אותם חזור – האם סביב המונח הזה מתכוונת ממשלת ישראל לעשות את מה שנקרא "ירושלים רבתי". אנחנו מדברים על סיפוח. למה שלא נקרא לילד בשמו? ממשלת ישראל מתכוונת להרחיב את גבולותיה המוניציפליים של ירושלים.  כמובן, לכול יש תמיד טיעון ביטחוני, הכול נובע תמיד משיקולים ביטחוניים. מה בין זה לבין הביטחון?  צריך לעשות שיקולי ביטחון, אבל האם הקמת גדר הפרדה אחרי שעושים תחום מושב לפלסטינים היא בגדר שיקולים ביטחוניים? אני אשמח לשמוע הסברים מפורטים למה בדיוק מתכוונת ממשלת ישראל  כשהיא אומרת "הגנה" וכשהיא אומרת עוטף-ירושלים. תודה רבה, אדוני.
אדוני היושב-ראש, פורסם לפני ימים מספר שנשים, בדרך כלל אמהות חד-הוריות שנמצאות במצוקה כלכלית קשה ביותר, מוכנות להציע למכירה איברים, מוכנות להציע למכירה כליה, תמורת סכום כסף, על מנת לממן את החיים שלהם, או לעתים תרופות מצילות חיים לילדים שלהן. אני חושבת שחברה שמאפשרת, או לא מעגנת בחקיקה איסור סחר באיברים ומאפשרת לאותן נשים להיכנס לאותו תחום, הייתי אומרת, שחור-אפור של ספסרות, היא לא חברה שנותנת ביטוי לחירותו של הפרט. היא בעצם חברה שמשעבדת את הפרט. אני  הגשתי הצעת חוק לאיסור סחר באיברים. הממשלה התנגדה להצעת החוק הזאת. אני קוראת מכאן לממשלת ישראל לתמוך ולקדם חקיקה שאוסרת סחר באיברים. חברה שבה האיברים הופכים להיות סחירים בשוק היא חברה, הייתי אומרת, מפגרת, שלא מכבדת את אזרחיה. תודה.
יש רעש במליאה, מה קורה?  - - -  נושא נשים - - -
אדוני היושב-ראש, אני רוצה לפתוח בברכות ליושבת-ראש החדשה של הוועדה למעמד האשה, חברת הכנסת גילה גמליאל. המון ברכות, המון הצלחה. עוד רבה הדרך עד שנגיע למצב שנשים במדינת ישראל - כפי שציינה השרה לימור לבנת - תהיינה מיוצגות בכל מוקדי הכוח, תהלכנה בפרוזדורי השלטון, ובעיקר תפעלנה למען נשים.
הפעילות למען נשים היא לא אינטרס של נשים בלבד. לדעתי, מדובר באינטרס כלל-חברתי, ואני פותחת בדברים האלה, כי אני מודה שאני מאוד-מאוד מודאגת. תקצר היריעה מלהחליט באילו נושאים להתמקד ביום האשה הבין-לאומי. אני מודה שהיום הייתי די המומה - אם אני יכולה להשתמש במלה הזאת - כשקראתי בעיתון נתונים של סקר שערך ארגון ויצ"ו, סקר שהתפרסם היום, ולטובת חברי הכנסת - אני משוכנעת שחבר הכנסת טיבי עוד לא הספיק לראות את נתוני הסקר, אז גם לטובתו של חבר הכנסת טיבי - אני רוצה להביא לידיעת חברי הכנסת את הנתונים, שבעיני הם מדהימים: 32% מהישראליות חושבות שעל-פי חוק - כשהדגש הוא: על-פי חוק - הן חייבות לספק את הצרכים המיניים של הבעל. 38% מהנשים סבורות, על-פי הסקר הזה שעשתה מינה צמח, כי זכותו של הבעל לכפות על רעייתו קיום יחסי מין והדבר אינו נחשב לאונס, ו-27% מהגברים סבורים כי זכותם להשתמש בכוח כדי לכפות על בנות זוגם לקיים יחסי מין. אני חושבת שמדובר בנתונים מזעזעים. אני שואלת את עצמי, איך יכול להיות שהיום, במדינת ישראל של שנות האלפיים, עדיין יש נשים שעושות הבחנה כל כך ברורה בין מה שקורה בתחום הציבורי לבין מה שקורה בתחום הפרטי, בתחום המשפחה. כשמדובר בתחום הציבורי, אין ספק שכולם, או כולן, שותפים לגישה שזה לא בסדר: לא ניתן לאנוס נשים, לא ניתן להכות נשים; אבל כשמדובר בתחום של יחסי משפחה, זה אולי בסדר. אני תוהה, אני מודה שהדבר הזה מטריד אותי: איך נוצרת כאן הבניה חברתית ותרבותית שמקפלת לתוכה גם נורמות וגם סטריאוטיפים -  במדינת ישראל של שנות האלפיים – שלפיהם אשה היא קניין, אשה היא רכוש בעלה ואפשר לכפות עליה קיום יחסי מין. אדוני היושב-ראש, אני שואלת - ואני חושבת שאנחנו צריכים לשאול את עצמנו - איך זה קורה שלכאורה, עם כל הקידמה, נשים - כמו שציינה את זה השרה לבנת, שהמחויבות שלה לקידום מעמד הנשים היא מהגבוהות ביותר בבית הזה - איך זה קורה שנשים עדיין חסרות גיבוי חברתי, חסרות כוח מבחינה חברתית, פוליטית וכלכלית - כמובן, הכול ביחס לגברים - איך זה שעם כל הקידמה הזאת עדיין רווחת גישה כל כך בעייתית של כפיית יחסי מין במשפחה, בכוח - וזה בסדר. איך 38% מהישראליות חושבות שזה בסדר? אני רוצה לנצל את היום הזה כאן בכנסת ולהעביר מכאן,  אדוני היושב-ראש - גם בעזרתך - שדר ברור, הייתי אומרת מסר חינוכי, לאותם גברים וגם לנשים, שהשתנו כללי המשחק ושיש קו תיחום ברור בין מה שמותר לבין מה שאסור, גם כשמדובר בתחום הפרטי, בתחום יחסי המשפחה. גם בעלים ובני זוג צריכים להבין את זה, שלא יוכלו לומר: לא ידעתי; שלא יוכלו לומר שהשתנו כללי המשחק - וזה תפקידה של הכנסת להביא לשירוש התפיסה הזאת. אנחנו מחוקקים כאן חוקים. אני רוצה לומר לכם שבתור מחוקקת אני יודעת, שחקיקה אינה חזות הכול, ושאם רוצים להביא לשינוי חברתי, רק בעזרת החוקים עצמם אי-אפשר לעשות את זה, כי חקיקה, אנחנו יודעים, מתקשה להגיב, הייתי אומרת, בגמישות על שינויים חברתיים. איך אני יודעת את זה, אדוני היושב-ראש? כי חברת הכנסת יעל דיין ואנוכי חוקקנו בכנסת הקודמת חוק מאוד-מאוד חשוב בעיני, חוק שקובע עונשי מינימום על עבירות מין ועל אלימות במשפחה ומחייב מאסר בפועל על מעשי אונס כאלה, קשים. ואנחנו רואים, אדוני היושב-ראש, שאף שהכנסת חוקקה את החוק החשוב הזה, עדיין בתי-המשפט עושים פלסתר את כוונת המחוקק, עדיין שופטים לא הפנימו שנשים אינן רכוש ואינן קניין בני זוגן ובעליהן, ויש פער מאוד-מאוד גדול בין פסקי-הדין של השופטים - שהם נשגבים, והם אומרים כמה זה לא בסדר לאנוס נשים, כמה זה לא בסדר להכות נשים - ובין גזרי-הדין, שהם עדיין קלים. אדוני היושב-ראש, אני קוראת מכאן, מהכנסת, לבתי-המשפט להפנים את העובדה שלא ניתן לאנוס נשים בתוך המשפחה ולצאת מזה בזול. תודה רבה.
זה היה גם מטעם סיעת העבודה?
האם סיעת העבודה מצטרפת לקואליציה בהודעת הסיכום?
אדוני היושב-ראש, הכנסת קיבלה את ההחלטה הזאת כאן על-ידי כל סיעות הבית, לפני שמפלגת העבודה והקואליציה החליטו שהנושא צריך להיות בוועדת הכלכלה. אני רוצה לשאול, האם בינתיים נפסקות תאונות הדרכים? האם עד ששר התחבורה ילמד את הדוח לא יהיו תאונות דרכים? השאלה שנשאלת היא - איך הכנסת תסתכל לציבור בעיניים?
אפשר לדעת מה המצב התקנוני?
אם מתקבלת הצעתו של חבר הכנסת בר-און, דהיינו - אנחנו לא מסירים אותה מסדר-היום, האם זה מעכב?
זו סמכות של היושב-ראש או שזה צריך להתנהל כפוף ל - - -
למה אדוני לא יכול לתת תשובה מבחינה תקנונית? זו שאלה מאוד כבדה שהבית צריך לעסוק בה.
מה המצב התקנוני אם הצעתו של חבר הכנסת בר-און מתקבלת?
אדוני היושב-ראש, אדוני הנשיא לשעבר, אורחים נכבדים, שרים לשעבר, חברי הכנסת לשעבר, אורחים יקרים; אדוני היושב-ראש, נפל כבוד בחלקי לעמוד כאן היום ליד הדוכן ולהיות ראשונת הדוברים בפרק המפואר שאנחנו עומדים לציין, 60 שנה להצלת יהדות בולגריה. יהדות בולגריה היא שבט נדיר ומפואר. בספר הזהב של תולדות העליות למדינת ישראל, הייתי אומרת שיהדות בולגריה רשמה דף של כבוד. בשנתיים הראשונות של המדינה עלו אליה כ-90% מיהודי בולגריה - קהילה כמעט בשלמותה. יהודי בולגריה השתרשו בארץ והגיעו לצמרת החברה והכלכלה.  טביעת האצבע שלהם ניכרת היטב בתעשייה, במסחר, ברפואה, בחקלאות, באמנות ובהתיישבות. וודאי, אדוני היושב-ראש,  שלא  ארצה לקפח את  חלקם של יוצאי בולגריה בענפי הספורט, ובעיקר בענף הכדורגל.
או.קיי. יהודי בולגריה נטמעו והתמזגו בחברה  הישראלית, אך עם זאת מוכרחים לציין שהם הצליחו לשמר את אורח החיים המיוחד שלהם. אני מכירה את זה מקרוב. יושבים בקהל ידידים רבים שלי. אורח החיים המיוחד שלהם, שפתם הציורית וכשרונותיהם שומרים על החן המיוחד שלהם. אבל  יש גם פרקים כואבים, אדוני היושב-ראש, והיום אנחנו  מציינים, כמו שאמרנו קודם, 60 שנה להצלת יהדות  בולגריה. אחד  הפרקים הכואבים הוא פרק השואה האפל. היהודים, שעד אז  נהנו משוויון זכויות מלא, פוליטי ואזרחי, מצאו את עצמם עומדים בפני החלטת הממשל הבולגרי, שהתקרב לגרמניה ולמדינות הציר ואישר את החוק שידוע כ"הצעת החוק להגנת האומה" ואת הקמתה של "נציבות לענייני יהודים ליד משרד הפנים", שתי החלטות שהגבילו את זכויות היהודים והסירו את הסמכויות מוועד הקהילות היהודיות. משם ועד ההחלטה לגרש את יהודי בולגריה, הדרך היתה קצרה. אני לא רוצה להיכנס, אדוני היושב-ראש,  לוויכוח שקיים  בשאלה מי הציל את יהודי בולגריה: האם היו אלה הקומוניסטים, שהציגו את עצמם כאחראים להצלתם, או שהיו אלה אויבי הטוטליטריזם, שרצו להציג באופן חיובי את המלך  בוריס השלישי ולהפוך אותו לדמות המפתח בהצלת היהודים. אני רוצה לנצל את ההזדמנות שאני עומדת כאן על הבמה ולציין מדינאי  אמיץ, אחד מחסידי אומות עולם, שבין שני הקטבים האלה שציינתי קודם לכן הוא כמעט נשכח. אני מדברת על סגן  יושב-ראש הפרלמנט  בסופיה, דימיטר פשב. האיש הזה דיכא את הפחד האישי שלו, והייתי אומרת בלשון קצת ציורית, עלה למדרגה האנושית העליונה של אדם שפועל על-פי צו המצפון שלו. במשטר הפרו-נאצי ששרר בבולגריה באותם ימים נוראיים, כשהגרמנים והמסייעים שלהם עסקו בהשמדת העם היהודי, עשה דימיטר פשב הכול  כדי  לסייע ליהודים להינצל ממוות. במרס  1943, החודש לפני 60 שנה, נודע לפשב על הכוונה של הממשלה לארגן משלוחי יהודים מזרחה. כסגן יושב-ראש הפרלמנט הוא פתח במאמץ פוליטי למנוע את מימוש רוע הגזירה ואילץ את שר הפנים לדחות את הגירוש. הממשלה הגיבה בזעם, הרוב בפרלמנט שנשמע לה, נשמע לממשלה, הדיח אותו מתפקידו כסגן יושב-ראש הבית. אבל גם  לאחר מכן פעל פשב שוב ושוב בהצלחה לסכל את ניסיונות  הגירוש. יוזמתו של פשב לא מנעה את גירושם של יהודי  מקדוניה ותראקיה, והם  הוסעו  למחנות ההשמדה והכבשנים. וזה פרק מאוד מצער. בדצמבר 1943 הותר ליהודים לשוב לסופיה, אדוני, וב-1944 בוטלו כל החוקים  האנטי-יהודיים. מרבית יהדות בולגריה עלתה ארצה, ובים הדמעות, אדוני היושב-ראש,  מאיר הפרק של יהודי בולגריה באור יקרות. תודה רבה.
לאן הוביל אותנו הניסיון שלכם והלקח שלכם?
אני מוותרת על זכות הדיבור שלי.
יש פה אפליה של חבר הכנסת גפני. אני רואה את זה.
חבר הכנסת גפני, אני בעדך.
אדוני היושב-ראש, אדוני השר, חברי חברי הכנסת, עדיין לא היתה אזעקת אמת, ואני מאוד מקווה שגם לא תהיה, אבל כל המדינה בלחץ. למה המדינה בלחץ? כי יש לנו מנהיגות צבאית ומדינית, שמרוב שהיא נערכה כל כך הרבה זמן - חצי שנה עשו תרחישים של אם – אז,  ואם יהיה – ככה, ואיך נכין את הציבור לאט-לאט להיערך כדי שלא ייכנסו ללחץ,  ומרוב שהם הכינו כל כך הרבה תרחישים, ברגע האמת הם הכניסו את מדינת ישראל ללחץ. לא רק שהם הכניסו את מדינת ישראל ללחץ, עכשיו, כיוון שהם מפחדים ממה שיגידו עליהם, הם גם מסרבים להוציא את מדינת ישראל מהלחץ. אדוני היושב-ראש, זה אחרי שהכינו מערך פיקוד העורף ומסביר לאומי, האלוף גלעד, ודוברת צה"ל. ואז, מה אומרים לאנשים? בהתחלה אמרו להם להצטייד בחומרי איטום, אבל אמרו להם: עדיין אל תאטמו; רק תצטיידו בחומרי איטום. אחר כך אמרו לאנשים: בעצם, תאטמו את החדרים. אחר כך אמרו להם: תכינו את הערכות, אבל עוד אל תפתחו אותן. אחר כך, בשעה 21:00,  פתאום שמעו אנשים בערוץ הראשון שאומרים להם לפתוח את הערכות. אבל באותו בית יש כמה מכשירי טלוויזיה, ומי שהיה בחדר השינה וראה את ערוץ=10, שמע שאומרים שלא לפתוח את הערכות. מי שהיה בבית אחר וראה את ערוץ=2 בכלל כבר לא הבין מה קורה.
אשיב לך. קודם אגמור את התיאור. שעתיים אחרי זה, אחרי שבערוץ=1 הודיעו ככה ובערוץ=10 הודיעו ככה, עלתה לשידור דוברת צה"ל והסבירה שבעצם צריך לפתוח את הערכות. מאז אנחנו עם הערכות בחדרים האטומים, שאומנם אומרים לנו לא לשבת בהם, אבל - אל תפרקו ואל תסירו את הניילונים, ואת כל השטויות האלה שאמרו לעם ולציבור לעשות, ועוד  לקנות ניילונים ועכשיו לא להוריד אותם. וכל זה כי  יש לנו מסבירים כל כך נפלאים שכל כך נערכו. חבר הכנסת חזן, אני מוכנה להשיב לך.
אם הם היו רואים כדורגל באותו יום, הם היו רגועים. מכיוון שהם ראו את כל הגורמים הרשמיים מופיעים בערוץ אחר ובכל ערוץ אומרים - - -
חבר הכנסת שרון, אשיב לך. הרי הבנתי את הפואנטה. אינך חושב שפניתי אליך כי לא הבנתי מראש מה תהיה השאלה. העניין הוא שהכניסו כאן ציבור שלם להיסטריה מיותרת. אם יש מצב מדאיג, תתייצב דוברת צה"ל או יתייצב המסביר הלאומי או אפילו ראש הממשלה ויגידו לעם: רבותי, שבו בחדר האטום. תלכו עם הערכות. עכשיו כולם מפחדים לקחת אחריות. לכן אנשים די מצפצפים על זה. חלק הולך עם ערכות, וחלק - לא. כך אנחנו נראים. חברי חברי הכנסת, אם כך אנחנו נראים כשזה לא זמן אמת, מה יהיה בזמן אמת? תודה רבה.
אם אלה הלקחים שהופקו, אנחנו בצרות. הופקו לקחים וכך התנהגו? אם הופקו לקחים וכך התנהגו, אנחנו בצרות, ואתה הראשון שצריך להיות מודאג, ולא לעמוד פה ולהגן על - - -
אני דואגת למה שקורה - - -
אתה לא משיב לעניין, בכל הכבוד, אדוני השר.
אני שואלת, זה שר במדינת ישראל?
תראה את השר עוזי לנדאו, הוא מתגלגל מצחוק.
- - - מה זו ההסתה הזו - - - בגלל העובדים הזרים - - -
אין קשר בין המובטלים להעסקת עובדים זרים - - -
אדוני היושב-ראש, חברי חברי הכנסת, בפתח כנס הקיץ מביעה סיעת מרצ אי-אמון בממשלה ובעומד בראשה, בראש הממשלה. סיעת מרצ אינה קונה את מצג השווא שמנסה להציג ראש הממשלה, כפי שהוא אמר אתמול בפגישתו עם קולין פאואל.
אני מודה לחבר הכנסת אריאל, שדואג לכבודה של הכנסת ולכבודי. לכבודו של השר המתאם אני אפתח מחדש. אדוני היושב-ראש, אדוני השר, חברי חברי הכנסת, כמו שאמרתי קודם לכן, סיעת מרצ מביעה אי-אמון בממשלה ובראש הממשלה. סיעת מרצ אינה קונה את מצג השווא שמנסה להציג ראש הממשלה שרון, כפי שהוא אמר אתמול בפגישתו עם קולין פאואל, ואני מצטטת: "לאחר המלחמה בעירק נפתח חלון הזדמנויות להסדר במזרח התיכון". חלון הזדמנויות, רבותי חברי הכנסת. חלון הזדמנויות? זה נשמע לנו מוכר מהשנים האחרונות. אדוני היושב-ראש, הרטוריקה לא משתנה, ובכלל, יש לי איזו תחושה של דז'ה-וו. מדובר בריטואל חוזר – מתחילה התרחשות מדינית, מגיע קולין פאואל, הוא נפגש עם ראש הממשלה שרון, אחר כך הוא נפגש עם אבו-מאזן ואולי גם שרון ייפגש עם אבו-מאזן, אחר כך שרון יטוס לארצות-הברית להיפגש עם בוש והוא יחזור מארצות-הברית והוא יצהיר הצהרות ותיווצר תחושה של התרחשות, וכל הזמן יגידו ויגידו נגד, ובממשלה אפי איתם יגיד ככה וסילבן שלום יגיד ככה, וכל הזמן תהיה תחושה שמשהו קורה. אחרי שאני שומעת את ראש הממשלה שרון אומר לקולין פאואל שההתקדמות במשא-ומתן עם הפלסטינים תלווה בצעדים ממשיים של ישראל, אני מנסה לחשוב על איזה צעדים ממשיים, לאיזה צעדים בוני אמון ראש הממשלה מתכוון; מהן אותן מחוות הומניטריות, כפי שהוא קרא להן, במרכאות או שלא במרכאות, שממשלת ישראל תעשה כלפי הפלסטינים, או במה היא תסתפק? נדהמתי, ואולי בכלל לא הייתי צריכה להתפלא, אדוני היושב-ראש, שברגע שקולין פאואל עזב, שוב הטילו סגר על עזה.
אדוני היושב-ראש, ישראל, בניגוד למחויבותה לאחר מינויו של אבו-מאזן, אינה מסיגה את כוחותיה ממרכזי הערים, אינה מסירה את הסגרים. ראש הממשלה כל כך תבע שיסולק ערפאת מקדמת הבמה וייבחר ראש ממשלה חדש. והנה, נבחר אבו-מאזן, ראש ממשלה פלסטיני שמתנגד לטרור. אומנם עדיין לא נעשו מאמצים מספקים ומספיקים של הפלסטינים להיאבק בטרור, אתמול היה רצח נוסף, אבל בכל זאת נבחרו ממשלה וראש ממשלה שחושבים שצריך לנתב את המהלכים לערוץ המדיני. איך ישראל מקדמת את פניו של אבו-מאזן? בחיסול בעזה. איך ישראל ממשיכה לקדם את פניו של אבו-מאזן? בחיסולים ממוקדים. בכלל, לא רק שהיא מחסלת, היא גם לא מסתפקת ב"הודנה" של הפלסטינים, שקוראת לפרק את ארגוני הטרור. אני מודה שאני לא מתפלאת על כך, כי יש לנו ראש ממשלה, שזה משהו סדרתי אצלו. מאז פעולות התגמול האיש הזה הוא מבעיר סדרתי. בכל פעם שיש סיכוי כלשהו להגיע לאיזה הסדר, יש לו הר-בית אחר או חדש שהוא עולה עליו. עכשיו, אחרי שהגיע לכאן קולין פאואל, אנחנו רואים שהוא ממשיך לתעתע בכולם. אם ממשלת ישראל באמת רוצה לאותת לפלסטינים שכוונותיה רציניות, קודם כול היא צריכה לפרק את המאחזים, היא צריכה להקפיא את ההתנחלויות. אני רוצה להזכיר, חברי חברי הכנסת, מדובר בראש הממשלה שאמר שדין נצרים כדין נגבה. זה ראש ממשלה שבאמת מתכוון לפרק התנחלויות? רק אתמול שמעתי התבטאות של ראש הממשלה. אני מודה שנדהמתי. זאת אומרת, לא נדהמתי רק בגלל הדמגוגיה הזולה והשימוש הציני שהוא עשה. הוא אמר אתמול לקולין פאואל: האם אתה רוצה שמתנחלות תעשינה הפלות? בכלל, כל העניין הזה של גיוס הרחם לצרכים לאומיים, ועוד רחם של מתנחלות, רחמנא ליצלן. מה יקרה אם תצטרכנה לעשות הפלות. למה צריך לעשות את הגיוס הזה כדי לתת הכשר להתנחלויות? ואיך הוא קרא להן? לא מדובר בהתנחלויות, מדובר ביישובים יהודיים. יישובים יהודיים? מדובר בחטא הקדמון, בהתנחלויות שמסמלות את הרע שבכיבוש. כל האמירות הדמגוגיות האלה, כל האמירות האלה. איך בכלל אפשר לחשוב שמדובר בראש ממשלה שמתכוון להגיע להסדר? הרי את מפת הדרכים לא במקרה לא הניחו עכשיו על השולחן, כי כל כך הרבה תיקונים רצתה ממשלת ישראל להכניס למפה הזאת, שהיה ברור שהיא תישאר עוד מפה בדרך לשום מקום. אדוני היושב-ראש, חברי חברי הכנסת, אם ראש הממשלה אומר: לא אמנע ממיטב הנוער - מדובר על מיטב הנוער  - להקים שם בית ביישובים היהודיים האלה, צריך להגיד את זה בכל מקום: קוראים לזה התנחלויות, קוראים לזה שטח כבוש, קוראים לזה מקומות שלא מאפשרים להגיע לשום הסדר להקמת מדינה פלסטינית. וכל פעם מחדש אני תוהה, כששרון מדבר בכל הראיונות ובכל ההצהרות על הקמת מדינה פלסטינית - למה בדיוק הוא מתכוון? לאותם 42% מהשטח שהוא מדבר עליהם? חברי חברי הכנסת, תעשיית השקרים של ראש הממשלה וקבוצת יחצניו מהממשלה ומהכנסת ממשיכה לעבוד שעות נוספות. ראש הממשלה, ואתו כל משווקי השקרים, לרבות חבר הכנסת הנדל, מנסים להרוויח זמן, והם קובעים שורה של תנאים שבלעדיהם הרי אין סיכוי להגיע לחידוש התהליך המדיני, בדיוק כמו שהאמריקנים מבקשים.
ראש הממשלה שרון ימשיך לתעתע בכולם. הרי הוא מציע לנו פטה-מורגנה של תקווה, פטה-מורגנה של תהליך. מדובר בתעתוע, חברי חברי הכנסת, וכדרכם של חזיונות ותעתועים, בחלוף הזמן גם התעתוע הזה ייעלם וכנראה שום דבר לא יקרה. וזו אחת הסיבות לכך שסיעת מרצ בחרה, בפתח המושב, להביע אי-אמון בממשלה ובעומד בראשה.
אדוני השר, שמעתי את ההסבר שלך. אני מבינה שעל-פי ההיגיון שלך  צה"ל צריך להישאר בשטחים לנצח, צריך להמשיך להחזיק את כולם במעצר, אף אחד לא יצא, אין יוצא ואין בא, וכך נמנע פיגועים. האם זה ההיגיון שמאחורי דבריך?
אדוני השר, אנחנו נסביר לך את הדברים.
אנחנו נגד הממשלה. כל מה שאתם עושים זה רע.
אדוני היושב-ראש, הייתי מאוד שמחה אם שר המשפטים היה נוכח באולם ושומע זאת, כי הוא צריך להתייחס.
אדוני היושב-ראש, הצעת החוק שלי באה לעשות תיקון בחוק שיפוט בתי-דין רבניים. כידוע, החוק במדינת ישראל קובע שניתן להינשא ולהתגרש רק על-פי דין תורה, על-פי מה שנקרא חוק בתי-דין רבניים. אדוני היושב-ראש, אני לא שומעת את עצמי.
אדוני היושב-ראש, כאמור, החוק במדינת ישראל קובע, שמשהוגשה תביעת גירושין, קונה בית-הדין הרבני סמכות ייחודית לדון בכל עניין שקשור לגירושין: חזקת ילדים, חלוקת רכוש, מזונות וכו'. למצב המשפטי הזה יש השלכות בלתי מתקבלות על הדעת. אנחנו מכירים סיפורים של מאות ואלפי נשים במדינת ישראל שמוצאות את עצמן מול הבעלים שלהן שמקבלים עצה מעורכי-הדין, וזה נקרא "מירוץ הסמכויות". עורכי-הדין שלהם אומרים להם:  רוצו לבתי-הדין הרבניים, תירשמו ראשונים, אתם יודעים שבתי-הדין הרבניים פוסקים לטובת הבעל. וכך מוצאות את עצמן הנשים במדינת ישראל נאלצות להתמודד עם אפליה בבית-הדין הרבני, מכיוון שכנסת ישראל - - - חברת הכנסת איציק, אני לא שומעת את עצמי. אני מודה, זה לא קרה לי.
אדוני היושב-ראש, האפליה הזאת של נשים בבית-הדין הרבני נובעת מכך שכנסת ישראל הפנימה את החוק העברי מלפני 2,000 שנה, חוק שעומד בניגוד גמור לעקרונות היסוד של המדינה. אבל יותר מכול  האפליה הזאת על-ידי הרבנים נובעת גם מהתפיסות החברתיות של אלה שיושבים בדין, אלה שפוסקים לטובת הבעל בכל מה שקשור בחלוקת רכוש. הצעת החוק שלי מתייחסת רק לסוגיות כלכליות בכל נושא הגירושין. אז זה נכון שבתקופה שבה נוצר החוק העברי אף אחד לא שמע על רעיונות כמו חופש דת וחופש מצפון ושוויון בין נשים לגברים, ולפני 2,000 שנה עליונות הגבר על האשה היתה מובנת מאליה.  אבל היום במדינת ישראל, אדוני היושב-ראש? אני מאוד מצטערת ששר המשפטים של שינוי איננו פה. במדינת ישראל של שנות האלפיים, דמוקרטיה שמחויבת לעקרונות החופש והשוויון וזכויות האזרח, האם זה מקרי, אדוני היושב-ראש, ששר המשפטים, יושב-ראש תנועת שינוי - ואני לא רואה כאן אף אחד מחברי הכנסת של שינוי - -
- - ואני אומרת לך, אף אחד, וזה לא מקרי. אה, חן רשף. וזה לא מקרי, ואתה יודע למה, אדוני היושב-ראש? כי שינוי הבטיחה לבוחרים שלה לגרום לכך שיהיו כאן נישואים אזרחיים. אני לא באה להציע נישואים אזרחיים, אני באה להציע תיקון לחוק נישואין וגירושין - תיקון שמדבר על חוק שמבוסס על כפייה דתית, על אפליה גזעית, על שוביניזם גברי, על התערבות גסה ובלתי צודקת של המדינה בחיי הפרט, בחופש המצפון. אז שר המשפטים של מדינת ישראל, שהבטיח נישואים אזרחיים, היום מתנגד לתיקון הזה? היום מתנגד לתיקון הזה? אדוני היושב-ראש, מדינת ישראל חתמה על אמנות בין-לאומיות שקוראות לביטול אפליה נגד נשים. במגילת העצמאות מופיעה התחייבות לשוויון בפני החוק. אני שואלת את שר המשפטים - האם לא הגיע הזמן לשנות את הסתירה הזאת, הבלתי-ניתנת ליישוב, בין אותן תפיסות חברתיות שבהן צמח החוק העברי הקדום לבין התפיסות שעליהן מושתתת מדינת ישראל? הצעת החוק שלי, חברי חברי הכנסת, מבקשת להפקיע מידי בתי-הדין הרבניים את כל הטיפול בסוגיות הכלכליות הכרוכות במשפטים בין בני זוג. אני רוצה להביא לידיעת הבית - רק לאחרונה פסק השופט גרניט, בפסק-דין מהפכני לדעתי, שאשה רשאית להחליט באיזה בית-משפט תידון תביעתה למזונות. ההחלטה הזאת של השופט גרניט צריכה להוות הלכה לכנסת, היתה צריכה להוות הלכה לשר המשפטים. אני מבינה שבקונסטלציה הפוליטית הנוכחית אי-אפשר לשנות את חוק נישואין וגירושין, אבל אי-אפשר לעשות צעד קטן אחד לטובת הנשים? סיעת שינוי - לאן היא בורחת, לאן ברח שר המשפטים? אני רוצה לשמוע איך ממשלת ישראל פועלת - מתנקשת באותן נשים שתלויות במזונות האלה, שתלויות בחלוקת הרכוש, שתלויות לשבט ולחסד בשרירות לבם של אותם רבנים, שאני אומרת, שתפיסת העולם שלהם נובעת מהחוק העברי הקדום, חוק שחוקק לפני 2,000 שנה. אז שר המשפטים יכול לעלות כאן על הבמה ולהתנגד לפעולה, קטנה, שהיא צעד ראשון קטן לביטול המונופול של הרבנות? צעד ראשון קטן לטובת הנשים. אני אשמח לשמוע הסברים. תודה.
מעניין למה שר המשפטים לא משיב.
הביקורת שלי עליו תקפה, שרירה וקיימת.
זה לא הוגן, אתם לא תיפגעו.
לא בעניין הזה.  הוא מתח ביקורת, אבל לא בעניין הזה.
אתה לא חבר הכנסת, אתה שר ויש לך אחריות.
אם זו היתה הצעה של גדעון סער, הייתם תומכים בזה.
אדוני היושב-ראש, אתה עכשיו יושב-ראש המליאה, אתה צריך להגן על כבודה של הכנסת. אילו היתה ההצעה של גדעון סער, שר המשפטים  היה מצביע בעד.
מי עושה פה ברדק? ברדק זה בית-זונות.
חבר הכנסת טיבי, אתה רוצה שאני אטפל בך פה ועכשיו על הדוכן? אתה רוצה את זה? תחליט.
זה לא אותו סוג תיקון. גם זמנך יגיע. אל תדאג.
אני רואה שחבר הכנסת טיבי לא רגוע, ובצדק. הוא לא רגיל שגם מציעים לו להגיש הצעה לסדר-היום והוא גם לא מגיש אותה ראשון. גם  מציעים לו, והוא גם לא מגיש אותה. חבר הכנסת טיבי, אני מציעה להירגע.
חבר הכנסת בר-און, אני חברת כנסת כמוך, מחויבת לשלום, חברה מכובדת בוועדה בראשותך.
חבר הכנסת בר-און, השלום שאני מחויבת אליו כולל מחויבות לכך שכשאנשים באים לתחומי מדינת ישראל לא זוכים לאחד מהשניים - או להיות הרוגים על-ידי דחפורים או להיות מגורשים. זה תחת הממשלה שלכם.
אני רואה שגם חבר הכנסת בר-און לא רגוע. מה קורה? עוד לא התחלתי לדבר. חכה עד שאתחיל - אוהו, מה שיהיה פה.
אדוני היושב-ראש, זה כמעט חסר תקדים, ואתה מוצא זאת רק במדינות טוטליטריות, שאנשים באים, לצורך העניין חברי ארגון סולידריות, חברות ארגון, פעילי שלום ופעילות שלום, כדי לראות ולהזדהות - אפשר להסכים עם זה ואפשר לא להסכים עם זה, אבל בדבר אחד - - -
בדבר אחד אני בטוחה: גם חברי הכנסת שלשמאלי פה, שלצורך העניין הם בימין, מחויבים לנורמות שלטוניות. גם כשמשרד הפנים מחליט לגרש - השר פורז הנאור מחליט לגרש - צריך לתת נימוק.
אני לא שומעת אותך. אני מוכנה להתייחס אליך, אבל אני לא שומעת אותך. רק במדינה טוטליטרית לא מתוקנת מגרשים אנשים ללא נימוק. רק במדינה לא מתוקנת, כשאנשים פעילי שלום באים, דחפורים הורגים אותם.
מה קרה? מה אתם קופצים? חברי הליכוד, עוד לא עליתי. אני לא מבינה מה ההתרגשות. זו רק אני, יושבת-ראש סיעת האופוזיציה הקטנה.
אפשר לצאת למזנון. אתם רגילים.
אדוני היושב-ראש, אני יודעת שבשטחים מסתובבים מתנחלים ועושים פרובוקציות ופוגרומים עם נשק; מתנחלים ומקימים מאחזים בלתי חוקיים.
אף אחד לא מגרש אותם לתחומי מדינת ישראל. באות פעילות שלום, שכל מה שהן באו לעשות - - -
אדוני היושב-ראש, זה שאני מצליחה לעורר את הימין ואת השמאל, כנראה זה מעניין.
אני חשבתי, שכאשר באות פעילות שלום לא אלימות, לא מפריעות ולא עושות כלום אלא באות להזדהות ולדווח - זו זכותן המלאה. בכל מקום של סכסוך, זה מה שנעשה. ממשלות מעודדות גופים זרים שיבואו, ואנחנו מגרשים אותם? עכשיו מבקשים מהם לחתום על תצהירים אם הם נכנסים לשטח סגור. מה זה? ממה יש לנו לפחד? ממה נפשך? חבר הכנסת בר-און, האם כסדום היינו? האם לעמורה דמינו? מה הפחד הזה? ממה נפשך? מה הן תעשינה שם? ממה אתם חוששים?
לא. ברשות היושב-ראש, הוא רוצה לשאול אותי שאלה, ואני מוכנה.
יושב-ראש ועדת הכנסת, מכובדי - כמו שאומרים אצלכם - האמריקנים הם לא מודל, לא לנורמות ולא לסטנדרדים של כיבוד זכויות אדם. מה שהם עושים לישראלים זה נורא, מה שהם עשו בעירק זה נורא - -
- - ומה שהם עשו באפגניסטן זה נורא. הם לא מודל עבורי, לא בוש ולא אחרים.
מה קרה לכם היום? איזו מקהלה. אחד, אחד. לא שומעים כלום. אחד, אחד.
הכדור הוא עגול, חיים משבת לשבת.
- - - הכול בשבע, רוני בר-און לא - - -
אדוני היושב-ראש, גברתי השרה, חברי חברי הכנסת, אנחנו עדים בימים האחרונים לגל מחודש של פיגועים, גל נורא של טרור רצחני שמיועד קודם כול כנגד האזרחים במדינת ישראל, ואני מניחה שמיועד גם לפגוע בשלטונו החדש של אבו-מאזן ולטרפד כל ניסיון להגיע להסדר בין הישראלים לפלסטינים. אבל אני מוטרדת, אדוני היושב-ראש. זה שיש אנשים ב"חמאס" וב"ג'יהאד" שמעוניינים לחבל בממשלתו של אבו-מאזן, אני יכולה להבין. אבל אני לא יכולה להבין איך ראש הממשלה נותן פרס לאותם מחבלים שמחבלים או שמנסים לחבל במשא-ומתן; איך הוא נותן להם את הפרס על-ידי זה שהוא מחליט שהוא לא נוסע לוושינגטון, הוא לא נוסע להיפגש עם הנשיא בוש. אני חשבתי שלאור העובדה שכל כך רצו כבר שאבו-מאזן ייבחר, שתהיה כאן ממשלה פלסטינית חדשה - שכבר ניפטר מערפאת, כמו שהגדיר את זה ראש הממשלה - ייתנו צ'אנס לממשלה החדשה, יתחילו לחשוב במושגים חדשים, תהיה מחשבה חדשה, יצירתית, גם מבצעית. במקום זה אני רואה שממשיכים לפעול באותם דפוסים ישנים - יש פיגוע, יש טרור, לא נוסעים לנשיא בוש. אני יכולה להבין את ראש הממשלה שרון - למה לו לנסוע לנשיא בוש? ועובדה שלא שמענו גינוי חריף בוושינגטון לכך שראש הממשלה מבטל את הפגישה השמינית שאמורה היתה לצאת לפועל. ראש הממשלה יודע שממילא לא היה מופעל עליו לחץ על-ידי הנשיא בוש. הנשיא בוש די מאפשר לראש הממשלה, הייתי אומרת, לעבוד על כולם בעיניים, אם אני יכולה להשתמש בביטוי כל כך לא פרלמנטרי. ראש הממשלה שרון יודע שהוא יכול לדבר על ויתורים מכאיבים, ועל צעדים בוני אמון, והכול דיבורים על הקרח; והעובדה שהוא אומר שהוא ימשיך להיפגש עם אבו-מאזן, כולם יודעים שמדובר בפגישות  עקרות - - -
אני יודעת שזה ממש לא חשוב על מה מדברים בפגישה. אחרי שמדברים צריך לצאת בפעולות שתכליתן להראות שממשלת ישראל מוכנה לעשות צעדים, דהיינו, להסיג את צה"ל ממרכזי הערים, והדבר המרכזי, בכלל, להתחיל לדבר על יישומה של מפת הדרכים - לפרק את המאחזים הבלתי-חוקיים ולהקפיא את ההתנחלויות. אז ראש הממשלה קיבל בזמנו את מסמך מיצ'ל שנאמר בו: צריך לפרק התנחלויות. זה היה ב-2001. היום אנחנו עומדים ב-2003, הוא קיבל את מפת הדרכים, שום דבר לא קרה מאז - -
- - והיה כאן זיני, והיה כאן טנט, והיה כאן מיצ'ל, ועכשיו היה כאן פאואל. הקפאת ההתנחלויות לא קרתה, לא תקרה, רבותי, חברי חברי הכנסת, גברתי השרה. היה כאן זיני, היה כאן טנט, היה כאן מיצ'ל, והיה גם פאואל, והוא עשה לפאואל מה שהוא עשה לשלושת קודמיו. הוא קיבל אותם, הוא יצר מראית עין של התרחשות. יש כאן בכלל ביום של התרחשות מדינית; זה יוצא וזה בא, זה נכנס וזה נפגש, ושום דבר לא קורה, ושום דבר לא יקרה, ואותן שיטות פעולה, ואותם דפוסי התנהגות, ואותם ביטולים. שרון יודע שהנשיא בוש, כרגע, אחרי שהוא גמר לעשות את הסדר החדש בעירק, לא מתכוון ללחוץ עליו. הנשיא בוש רוצה להיבחר בפעם הבאה, בעוד פחות משנה או בעוד כשנה, והוא צריך את הקול היהודי. ושרון יודע שאין לו ממה להילחץ, והוא ימשיך להגיד, כמו שהוא אמר בהתחלה ל"הארץ", שנוותר על בית-לחם, שילה ובית-אל, ואחר כך, ב"ג'רוזלם פוסט" הוא לא הובן בכלל. איזו התנהגות של ראש ממשלה, איפה הוא רצה להגיד אילו ויתורים מכאיבים הוא ייתן? ראש הממשלה לא התכוון, לא מתכוון ולא יתכוון להגיע לכל הסדר. הוא לא מתכוון להקפיא את המאחזים. הוא לא מתכוון לפרק התנחלויות, ולכן אתם יכולים לשבת כל כך זחוחים, בטוחים, צוהלים ומחייכים, כי אתה יודע, הכלבים נובחים, אדוני חבר הכנסת, והשיירה עוברת.
חבר הכנסת יתום, יש לי חדשות בשבילך, המציאות במדינת ישראל כל כך קשה שקוברים ביום, לצערי, ואת האחריות הזאת - כמה משפחות תיתוספנה למעגל השכול - צריך לקחת גם ראש הממשלה; הוא חייב לעשות הכול כדי שייפסק כאן הטרור. הפלסטינים מחויבים מצדם, אבל ראש הממשלה לא עושה שום צעד כדי שלא תיתוספנה עוד משפחות - - -
אדוני היושב-ראש, אני מודה לך, אני רוצה לסיים. צריך לעשות הכול כדי לגנות את הטרור. צריך לעשות הכול כדי שיתחדש התהליך המדיני. על-פי הניסיון שלנו עם ראש הממשלה, זה לא הולך לקרות. הוא ממשיך לעבוד על כולם בעיניים, וכך אנחנו נידונים לעוד תקופה קשה של פיגועים, ואנחנו מכים, והם מכים, ושום דבר לא יקרה כאן, לצערי. תודה רבה.
אדוני היושב-ראש, אומנם חבר הכנסת נסים זאב יש לו בקשה מיוחדת, אבל אני אדבר, ברשותך, חבר הכנסת זאב, על זילות הכנסת שנעשית על-ידי הממשלה. העובדה שיושב כאן השר עוזי לנדאו, ויש לי אליו הרבה כבוד, אני לא אומרת את זה  בציניות - - -
נכון, הוא הזדעק, הוא הוזעק לאולם המליאה, כי המליאה ריקה. שולחן ממשלה כל כך גדול, כל כך רחב, לא היה שר אחד לרפואה. אדוני היושב-ראש, אתה, שכבוד הכנסת לנגד עיניך, היית צריך לדאוג לכבודנו, לכבודם של חברי הכנסת שיושבים כאן ומעלים הצעות כל כך חשובות לסדר-היום, ואף שר אינו מכבד את הכנסת בנוכחותו.   אני חושבת שזה לא לכבודה של הכנסת, זה לא לכבודנו שבאים לכאן חברי כנסת שרוצים כל היום לעסוק בפעילות פרלמנטרית תקיפה, אופוזיציונית, אם יורשה לי לומר, ואין לנו שרים להתגולל עליהם. איך אנחנו יכולים לעבוד כך?  אדוני היושב-ראש, אנה אנחנו באים?
זה עניין פרופורציונלי, זה האיכות...
אדוני היושב-ראש, כמעט שיבחתי את צה"ל על המדיניות הנבונה החדשה שהוא אימץ לו, ופתאום מסתבר שמדובר בטעות אנוש - עד שמישהו בעל תבונה קיבל החלטה חכמה בצה"ל, שלא להתעמר באותם אנשים שמוכנים לשבת בכלא, חבר הכנסת אהוד יתום, ולשלם את המחיר, על דברים שהם מאמינים בהם. הערה נוספת - אני חושבת שהגיע הזמן שהממשלה תאמץ את הצעת החוק של חבר הכנסת ברונפמן ושלי, שמאפשרת שירות לאומי חלופי לאלה שמסיבות מצפוניות אינם יכולים לקחת חלק בפעילות צבאית, ובמקום שישבו בכלא ויתעמרו בהם שוב ושוב, הם מוכנים לתרום לחברה בפעילות לטובת הכלל. תודה.
אהוד, אני נותנת לך את הקרדיט כשר רציני. האם זה לא שטח כבוש? ראש הממשלה אמר שזה שטח כבוש.
תראה איפה אהוד ברק. תראה איפה אהוד ברק ואיפה אהוד אולמרט.
אדוני היושב-ראש, חברי חברי הכנסת, אומנם אנחנו כאן בדיון על התוכנית הכלכלית הרעה שמגישה הממשלה הזאת – חבר הכנסת מלכיאור, כמו שאני מכירה אותך, אין לי ספק שאתה תגלה עניין במה שאני הולכת לומר עכשיו.
ברור. לכן, אני צריכה את תשומת הלב שלך. הדיון אמור להיות על התוכנית הכלכלית הרעה, אבל, אדוני היושב ראש, אני רוצה לנצל את ההזדמנות שאני עומדת כאן על הבמה ולהזהיר, ברמה של אזהרה דחופה - - -
אני יודעת, אני כבר עברתי נושא, חבר הכנסת איתן, ואני חושבת שגם אתה תתעניין במה שאני אומרת. אני רוצה להזהיר מפני נושא שיכול להתגלגל ככדור שלג. ולמה אני מתכוונת? היום מתפרסמים באתר האינטרנט Ynet דברים מפי רבני יש"ע, שזועמים ומאוכזבים מהחלטת הממשלה לאשר את תוכנית מפת הדרכים. אני יכולה לקבל את זה שהם מאוכזבים, אני יכולה לקבל את זה שקשה להם. אני חייבת לומר במאמר מוסגר, שבין זה שראש הממשלה והממשלה קיבלו החלטה לאשר את תוכנית מפת הדרכים לבין זה שהיא תצא לפועל – נו, כבר אמרתי בהזדמנות אחרת, או שהפריץ ימות או שהכלב ימות, אבל משהו קורה כאן; יש כאן התרחשות.
והטרור צריך למות. אין לנו מחלוקת על זה, חבר הכנסת איתן, ואין ספק שהרשות הפלסטינית צריכה לעשות מאמץ גובר והולך להיאבק בטרור. ממשלת ישראל צריכה לסייע לה בזה. אני רוצה לומר, שאני יכולה לראות אנשים מאוכזבים, אנשים כועסים, אבל אני לא יכולה לקבל – בעיקר לאור הניסיון המצטבר שיש לנו מימי אוסלו – שוועד רבני יש"ע או חלקים ממנו אומרים, שאם התוכנית תצא לפועל הם ישקלו להוציא נגדה פסק הלכה והם יקראו לחיילים לסרב לפקודה לפנות יישובים. עכשיו אני רוצה לומר, שהרב דב ליאור, מרבני יש"ע, אמר שאסור לוותר על ארץ-ישראל מבחינה הלכתית, ומדובר על ציווי אלוהי. חברי חברי הכנסת, חבר הכנסת מלכיאור, אני קוראת את הדברים ואני מודה שאני לא מאמינה - כאילו לא למדנו שום דבר ולא שכחנו שום דבר; כאילו לא קרה דבר בישראל, לא נפל דבר בישראל. אותם רבנים - - -
נכון, אני לא צריכה להתפלא – אני ידעתי שאתה תגלה בזה עניין, חבר הכנסת מלכיאור – אבל למה אני כל כך נזעקת? כי הדבר הזה מסוכן. אנחנו מדברים על אותם רבנים – אתה נתת דוגמה מצוינת – שהתירו בזמנו את דמו של ראש הממשלה המנוח, יצחק רבין. אותם רבנים - - -
אני מודה לאדוני היושב-ראש. אני רוצה לומר שהיה חשוב שיהיה כאן שר שישמע שהרבנים האלה, שאנחנו מדברים עליהם, הם הפצצות המתקתקות המסוכנות מכולן. חברי חברי הכנסת, הפצצות האלה מתקתקות כבר שנים, ואף אחד מהרבנים האלה – וזה כל כך חמור, ולכן היום אני פונה מכאן ליועץ המשפטי לממשלה ואני מזהירה – אף אחד מהרבנים האלה שהתירו בזמנו את דמו של ראש הממשלה, לא נתן את הדין. הם הוציאו פסקי הלכה, והיום הם ממשיכים להוציא פסקי הלכה, והם מהלכים עלינו אימים, שאם ימסרו חלקים מארץ-ישראל ואם תצא לפועל תוכנית מפת הדרכים, הם יפרסמו – בכלל, הם מפרסמים הנחיות למדיניות לביטחון לאומי. מה בין עיסוק במקצוע רבנות לאסטרטגיה מדינית, ביטחונית, לאומית – אני לא מבינה. ולמה אני כל כך מודאגת? כי לאנשים האלה יש חסידים קנאים. האנשים האלה קוראים בדיוק בין השיטין ומבינים למה הרבנים שלהם מתכוונים. ולכן, על האנשים האלה, שהם מנהיגים רוחניים, מוטלת אחריות לא לתת לאנשים לשמוע הרהורים בין השיטין, אבל הם לא עושים את זה. ולמה שהם יעשו את זה? הרי אף אחד בממסד הפוליטי-המשפטי במדינת ישראל לא הפנים, כנראה, את הלקח מהטרגדיה של רצח רבין. האנשים האלה לא נתנו את הדין. חברי חברי הכנסת, אני רוצה לקרוא לכם קטע מדוח ועדת החקירה הממלכתית בראשות השופט שמגר. זה קטע מעדותו של יגאל עמיר בחקירתו הראשונה. יגאל עמיר אמר לחוקרי השב"כ כדלקמן: "ללא פסק הלכה, או פסק דין רודף, שחלו על רבין, מפי מספר רבנים שאני יודע עליהם, הייתי מתקשה לרצוח. רצח כזה חייב להיות מגובה. אם לא היה לי גב לא הייתי פועל". זה יגאל עמיר, שמסביר במפורש איך הוא קיבל גיבוי מאותם פסקי הלכה, מאותם רבנים שהיום מרשים לעצמם אולי להלך עלינו אימים שהם יוציאו שוב פסקי הלכה. האנשים האלה, אותם רבנים שגיבו את יגאל עמיר, הם, רבותי, חברי חברי הכנסת, אדוני היושב-ראש, בעיני, נושאים באחריות פלילית ומוסרית לרצח ראש הממשלה המנוח יצחק רבין, לפחות כמוהו. אבל בניגוד לעמיר, מתוך כל מיני שיקולים, הם לא נעצרו, הם לא נשפטו, והדבר הנורא הוא שהם ממשיכים להלך עלינו אימים בפסקי הלכה. חברי חברי הכנסת, אני יודעת שיש דילמה מאוד מאוד קשה בכל מה שנוגע לחופש הביטוי. אני מאלה שסבורים שצריך להשאיר לחופש הביטוי שוליים רחבים. אנשים במצוקה, הם חשים שמפעל חייהם קורס, כשהם שומעים את ראש הממשלה מדבר על "די לכיבוש" - בכלל, זו הססמה של "שלום עכשיו", די לכיבוש, ואנשים לא יכולים לחיות כל כך הרבה שנים בצורה כזאת. הם רואים לנגד עיניהם את מפעל חייהם – שאני מתנגדת לו, שבעיני הוא הנורא מכול – מפעל ההתנחלויות קורס. מותר להגיד הכול. מותר לזעוק חמס. אבל אנחנו כבר ראינו איך מלים הפכו לאצבע על ההדק ואיך בנסיבות כאלה יש מלים שמתירות דם ויש מלים שצריך לאסור אותן. מי ששידל בהצלחה כל כך רבה, הייתי אומרת, לרצוח ראש ממשלה בישראל בשל דרכו המדינית, והוא לא נענש כלל, יש סיבה להניח – ואני לא מזכירה את זה מחמת עינא בישא, ששום דבר לא יקרה וראש הממשלה ימשיך להיות בריא ושלם -  האם יש סיבה להניח שמי שניסה ועשה זאת פעם אחת, לא ישדל כעת לרצוח עוד ראש ממשלה? חברי חברי הכנסת, אני מזהירה. אני עומדת כאן ואני לא מדברת על התוכנית הכלכלית, שהיא רעה בעיני, כי אני חרדה. אני אומרת לכם שאני חרדה. אני מסיימת את דברי, אדוני היושב-ראש, ואני פונה מכאן שוב ליועץ המשפטי לממשלה. דעת הרבנים היא כשמן למדורה. חברי חברי הכנסת, מי ששופך שמן לא יוכל אחר כך לרחוץ בניקיון כפיו בטענה הנואלת שהוא לא הבעיר את המדורה. תודה רבה.
הם הוציאו כתב הלכה? אני מדברת על פסק הלכה. אחר כך זה יהיה דין רודף על ראש הממשלה.
תודה רבה לך. אני מודה לך על שקראת לי. תודה רבה לך.
היתה הצבעה כאשר ההסתייגות של רצאבי הוסרה.
ראש הממשלה - - - לא הנהלת הקואליציה שותקת.
היא משנה את דעתה בהתאם לשואל.
אדוני היושב-ראש, כיוון שאתה מעביר את השרביט, אני רוצה לוודא שהיושב-ראש שמחליף אותך ער לחוות הדעת של היועצת המשפטית של הכנסת, שניתן לאחד סעיפים רק אם פועלים על-פי סעיף 131, וזה יורד לוועדת הכנסת. שכל הכנסת תדע שלא ניתן לאחד סעיפים על-פי הרצון הקודם.
אבל הרגע שמעתי חוות דעת אחרת.
היא יושבת-ראש האופוזיציה.
זה לא המשיח. זה לא המשיח.
אני שואלת, מי הזאב ומי הכבש?
הגשתי הצעת חוק כזאת. כיוונתי לדעת גדולים.
אדוני היושב-ראש, חברי חברי הכנסת, היינו עדים לפיגוע נורא. אני חושבת ששמענו את הגינויים לזה מכל הבית. היה פיגוע נורא, ולמרות הדיבורים על שלום והניסיונות להגיע לרגיעה ולהסדר, ממשלת ישראל נאלצת להתמודד עם פיגועים קשים ואיומים. אבל איך ממשלת ישראל מתמודדת עם הפיגועים האלה? על-ידי זה שהיא מסכלת, בסיכולים לא כל כך ממוקדים – לא כך כך הצליחו לה – כל סיכוי לשלום. אבל מה הפלא ששרון נוהג כפי שהוא נוהג?  וחבר הכנסת פרוש תיאר את זה כל כך יפה. אי-אפשר להתחרות בך, חבר הכנסת פרוש. שרון  מדבר גבוהה גבוהה, וכל פעם מחדש אנחנו עדים לפער הזה שבין הרטוריקה לפרקטיקה, ליום-יום. אבל מה אני מתפלאת כשאני שומעת כאן מעל הדוכן את יושב-ראש הקואליציה, חבר הכנסת סער? כולם אצלו מקשה אחת, כולם בעד הטרור, גם אבו-מאזן. ה"פתח" וה"חמאס" ו"הג'יהאד" – או.קיי., אבל  גם אבו-מאזן? אני חשבתי ששרון אמר שאבו-מאזן ודחלאן הם בני שיח שלו. רק אתם הוא נפגש בעקבה. אם אתה עומד כאן על הדוכן ואומר מה שאתה אומר, אני תוהה את מי אתה מייצג: אתה מייצג את שרון, את העמדה הרשמית? אתה מייצג אחרים בליכוד, שלא לומר נתניהו וחבריו?  האם מה שאתה מייצג כאן מעל הדוכן זו בעצם העמדה של שרון, שרואה בדחלאן ובאבו-מאזן שותפים לטרור, ולא מסייע להם להתחיל לטפל ב"חמאס" וב"ג'יהאד האסלאמי"? הרי צריך להסיג את צה"ל ממרכזי הערים, לפתוח את הסגרים והכתרים, להוציא את חיילי צה"ל מהמקומות המטורפים האלה שהם נמצאים בהם - - -
הם גם מפנים גב וגם לא נותנים גיבוי.
ומי משלם את המחיר, אדוני היושב-ראש? משלמים את המחיר חיילי צה"ל שמגינים על מוצבים ועל מקומות שהם לא צריכים להיות בהם, מקומות שכבר מזמן היינו צריכים לפנות אותם, וכל פעם מחדש אנחנו עדים לעוד מחדלים ועוד מחדלים. אני לא הייתי כאן בדיון הקודם, סגן השר בוים, אבל היה מחדל גדול. אנחנו משלמים מחיר דמים, מקיזים דמים. כמה משפחות ישראליות ופלסטיניות עוד תצטרפנה למעגל השכול? כמה זמן עוד תקבע המתמטיקה של המוות? מה המחיר שישלמו הצד הישראלי והצד הפלסטיני על שיגיונות של ממשלה שמדברת גבוהה גבוהה, שמדברת על שלום?
אדוני סגן השר, אותה מנטרה, אוסלו? חשבתי שמפת הדרכים קצת יותר מקיפה מאוסלו. אז יש לכם עוד במה להיתלות? באוסלו עמד ראש הממשלה שלכם - - -
דרך אגב, אני כבר לא יודעת של מי אחרי ששמעתי - - -
לא, ראש הממשלה הוא הנבחר של כולנו, אבל הוא לא מייצג את המדיניות שלי, הוא לא מייצג את השקפת עולמי, וכמו ששמעתי אותך על הדוכן, הוא גם לא מייצג אותך, כי אתה הבעת עמדה הפוכה לעמדות שהביע ראש הממשלה. אם זה עוזר לך במרכז הליכוד, בבקשה. זה בטח לא מסייע לכנסת ישראל, זה לא מסייע למאבק שאתם רוצים להיאבק בטרור, זה לא מסייע לחיילי צה"ל שמשלמים את המחיר הזה שם במחסומים, וזה בטח לא מסייע למי שמדבר גבוהה גבוהה שהוא רוצה להביא שלום והסדר ולסיים את הכיבוש ומשאיר אותנו, וגם את הפלסטינים,  עם עוד חללים. תודה.
זו שערורייה שמשתמשים בתקנות לשעת-חירום כדי להפסיק שביתות.
כל שנה אומרים את זה. כל שנה מפלגת העבודה אומרת, השנה תהיה לנו תקווה.
אדוני היושב-ראש, חברי חברי הכנסת, אני חייבת לומר, שמאז שאני חברת הכנסת אני חשה כל שנה אותה אי-נוחות מכך שבשם מה שנקרא החירום - במרכאות או שלא במרכאות - באים לכנסת ישראל, ובשם החירום הזה מגייסים את כל הכנסת, הייתי אומרת באיזו עורמה - אין לי מלה אחרת אלא לקרוא לזה עורמה - כדי להאריך את תוקפם של חוקי החירום. יכול להיות שעכשיו יש תקופת חירום קשה. מה הקשר בין המצב  - כמו שקרא לזה חבר הכנסת זאב או אני לא זוכרת מי, דני יתום, שלצערי איננו כאן - שמדינת ישראל נתונה בו לבין שימוש בחוקים שהתקבלו בשנת 1948, חוקים מנדטוריים שבשום מקום, במדינה שהוציאה את המנדט הבריטי, כבר לא משתמשים בחוקים האלה? מה הקשר בכלל? איך כנסת ישראל, שצריכה לדאוג לכך שיהיו לה חוקה וחוקים נאורים, נכונים, נותנת יד כל שנה מחדש להארכת תוקפם של חוקים, שבשמם של אותם חוקים - ואני רוצה לגעת רק בנקודה אחת, חבר הכנסת יתום, רק בדוגמה קטנה - הייתי אומרת בשם נשיאת שם הביטחון לשווא, משתמשים בחוקי החירום האלה ועושים תקנות לשעת-חירום? ולמה משתמשים בתקנות לשעת-חירום האלה? בדבר הכי קשה שהיה כאן במדינה, אני חושבת - שביתה. אנשים רצו למחות - אני בכוונה לוקחת את הדוגמה הזאת, כי לדעתי היא לא שנויה במחלוקת; אנשים רצו למחות נגד התוכנית הכלכלית האיומה הזאת - וגם אתה חושב כמוני שהיא תוכנית כלכלית איומה - ופתחו בשביתה. בכל מדינה מתוקנת בעולם זכות השביתה היא זכות אלמנטרית, והרי בג"ץ אמר עליה שצריך להתייחס אליה כאל פרה קדושה. בא ביבי נתניהו ובאו אחרים והתקינו תקנות לשעת-חירום - ועכשיו בכלל הם גם מביאים חוקים כדי לאסור את זכות השביתה - נשאו את שם הביטחון לשווא, השתמשו בתקנות ההגנה האלה לשעת-חירום, הכריזו כאן מצב חירום. מה קרה? יש לנו מצב קשה מאוד מבחינה ביטחונית, אפשר היה לפתור אותו בדרכים אחרות, ובשם הדבר הזה משתמשים בתקנות האלה ואומרים חירום. וכשאומרים חירום, כל הכנסת עוברת לדום - החל מדני יתום ועד לאריה אלדד. כל הכנסת מתייצבת, וש"ס באמצע - - -
אין לי טענה לאריה אלדד, אבל אתם, דני יתום - מפלגת העבודה - איך כל שנה מאריכים את תוקף התקנות ואתם מתייצבים, עוברים לדום. ואולי השנה לא נצטרך יותר חוקי חירום, אבל כבר משנת 1948 הדבר הזה קורה. השתגענו? כנסת ישראל נותנת יד למצב מעוות שכך החקיקה שלה נראית? זה לא לכבודה של הכנסת אם היא תאשר, אדוני היושב-ראש, גם הפעם את הארכת תוקפם של החוקים האלה.
ביום י"ד בניסן התשס"ג (16 באפריל 2003): נודע לי, כי משרד הפנים מסרב להעניק אשרות שהייה לפלסטינים הומוסקסואלים המחכים למדינת מקלט בחוץ-לארץ, ובשל נטייתם המינית קיים חשש לחייהם אם יועברו לרשות הפלסטינית. רצוני לשאול: 1. האם הידיעה נכונה? 2. אם כן – האם תשתמש בסמכותך לאפשר שהייתם עד למציאת פתרון הומניטרי עבורם, ואם לא – מדוע?
אדוני יושב-ראש הכנסת, אדוני ראש הממשלה, חברי חברי הכנסת, שואלים אותנו אם נתמוך בך, בשרון החדש ובתוכניתך לקידום מפת הדרכים. ואני שואלת אותך אם מפת הדרכים עדיין קיימת, או שאולי צריך כבר להספיד אותה. כי לי נראה שמפת הדרכים, שתביא למדינה פלסטינית בגבולות 1967, עולה בלהבות. חברי חברי הכנסת, מרוב התסכול והייאוש, מרוב הרצון להיאחז בכל שביב של תקווה, נתלינו, היה מי שנתלה, בהצהרות שלך על מפת הדרכים. רצינו ועודנו רוצים להאמין באמיתות כוונותיך, ואנחנו אפילו רוצים, הייתי אומרת, לתמוך בתוכניותיך. כי כשאתה אמרת שהגיע הזמן לחלק את ארץ-ישראל, אמרנו: אמן. ואכן הגיע הזמן לחלק את ארץ-ישראל. כשאתה אמרת שהגיע הזמן לשים סוף לכיבוש, אמרנו: אמן. ואכן די לכיבוש. וכשאמרת שאי-אפשר לשלוט ב=3.5 מיליוני פלסטינים, הסכמנו אתך: אי-אפשר. אבל חשבנו שחובת ההוכחה היא עליך. אבל מהר מאוד, אדוני ראש הממשלה, פחות משבועיים, הסתבר לנו שאולי נכנסנו קצת לתרדמת חושים, שהשמחה היתה מוקדמת מדי, וכנראה אין באמת שרון חדש ובכלל לא מדובר בפריצת דרך היסטורית, ואין לנו כאן דה-גול חדש. רק לפני שבועיים, אדוני ראש הממשלה, אמרת שצריך לסיים את הכיבוש, ואחר כך חזרת בך. אמרת שצריך לפנות את בית-אל ושילה, ואחר כך חזרת בך. רק לפני שבועות מספר טענת שאבו-מאזן הוא חלופה חיובית ליאסר ערפאת, הענקת לו אשראי וראית בו בן-שיח ראוי, והשבוע אתה קורא לו: אפרוח שלא הצמיח נוצות. אדוני ראש הממשלה, אין ספק שבדבר אחד היית ונשארת עקבי. אתה ממשיך לתעתע בכולם. במשך שנים הצלחת לתעתע בציבור הישראלי, הצלחת לתעתע באמריקנים, והצלחת אפילו לתעתע במרכז הליכוד. עכשיו, למיטב הבנתי, אתה מבקש לתעתע גם בכנסת. אתה מתכוון להציג כאן היום מצג שווא של יוזמה להסדר, כי אנחנו יודעים שתעתועים זו שיטה ומסורת אצלך. אנחנו זוכרים איך כשהקמת את תנועת "שלומציון" דגלת בהקמת מדינה פלסטינית. זוכרים את "שלומציון"? אחר כך בנית בהתנחלויות, אחר כך הכרזת שירדן היא פלסטין, ואחר כך אמרת "לא" למדינת פלסטינית. אני תוהה: אתה מדבר על מפת הדרכים, מסמך שהיה צריך לתת כיוון מאוזן ליציאה ממעגל האלימות ולשיתוף פעולה ביטחוני שיביא להפסקת הטרור, ושבסופו של דבר יביא להקמת מדינה פלסטינית. עכשיו אתה אומר: "הקמת מדינה פלסטינית איננה חלום חיי" ו"מישהו מעלה על הדעת שניתן להחזיק את צה"ל בערים הפלסטיניות?" אני שואלת: מה נשאר מכל ההצהרות החגיגיות בדבר חשיבות קבלת מפת הדרכים? מה נשאר מכל החלטות הממשלה שכרגיל אינן מיושמות? מה נשאר מהתוכניות בדרך לשום מקום? חברי הכנסת שיושבים כאן יודעים, שהניסיון שלנו עם הממשלה שלך מלמד, שכל הפעולות שלך, אם אני בוחנת אותן מתחילת כהונתך ועד היום, נועדו להרוויח זמן. היינו עדים לסחבת. מדי פעם היו הצהרות חיוביות וכל מיני שיחות עקרות. תראה כמה יוזמות כבר היו כאן לפתרון הסכסוך. היו כאן יוזמת התוכנית הירדנית-המצרית, דוח-מיצ'ל, תוכנית טנט ומסמך אבו-עלא. מה לא היה כאן עד שהגענו למפת הדרכים? אני חייבת להודות שכל היוזמות האלה מובילות אותי למסקנה, שתעשיית השקרים ממשיכה לעבוד שעות נוספות גם עכשיו, עם קבלת מפת הדרכים. אני שואלת: האם כמו בלבנון אתה ממשיך שוב ושוב להוליך אותנו שולל?
אדוני יושב-ראש הכנסת, כל פעם כשנדמה שמסתמנת איזו רגיעה או איזו תקווה בכלל להתחלת תהליך מדיני, ראש הממשלה נותן אישור לעשות חיסולים ראוותניים.
כך נוהג מדינאי שפניו לשלום? כך נוהג מי - - -?
האם כך נוהג מדינאי שפניו לשלום, או כך נוהג מי שרואה הכול דרך הכוונת של הרובה? ראש הממשלה, הרי אתה יודע שבאופן הזה לא רק שלא מחסלים את הטרור, אלא מגבירים אותו. נכון, אני אומרת את זה כאן, לא רק עליך מוטל נטל ההוכחה. על הפלסטינים מוטל נטל הוכחה משמעותי מאוד - להימנע מהטרור ולמנוע אותו - ואנחנו דורשים מהפלסטינים להסיק מסקנות מאוד חמורות מכל השימוש בטרור בשנתיים האחרונות. כנראה שגם הפלסטינים הבינו, בסופו של דבר, שבכוח אף אחד מהצדדים לא ינצח, אלא רק יישפך עוד ועוד דם ויהיו עוד פיצוצים ועוד גירושים. אדוני יושב-ראש הכנסת, הטרור הפלסטיני הוא נורא. המתאבדים רוצחים אנשים חפים מפשע, והצד הפלסטיני צריך, לטעמי, להילחם בטרור ביתר נחרצות. אך, ראש הממשלה, אם מדינת ישראל איננה מסיגה את צה"ל ממרכזי ערים, אינה מסירה את הסגרים והכתרים כפי שנקבע, איך בדיוק אנחנו מצפים מהפלסטינים שיפעלו למיגור הטרור? אני רוצה להזכיר לך, ואני זוכרת את המלים, כשאתה נבחרת לראשות הממשלה, אתה הבטחת להביא שלום וביטחון. אתה הבטחת למגר את הטרור. עברו כמה שנים - מספר ההרוגים מתקרב לכ=800, והטרור, לצערי, לא מוגר. אז אתה מצפה מאבו-מאזן שבתוך שבוע או שבועיים להתמנותו לתפקידו, אחרי 32 חודשי אינתיפאדה, הוא יצליח למגר את הטרור, מה שאתה לא עשית בכמה שנים? וכשהוא החל בכך - הוא רק החל בכך - החלטת לפגוע ברנתיסי. חברי חברי הכנסת, האם זה לא מעלה תהיות - - -
האם ההחלטה לפגוע ברנתיסי לא מעלה תהיות בדבר כנותך ומחויבותך לחזון בוש ולמימושו באמצעות מפת הדרכים? הרי אתה יודע שלא ניתן לנהל מדיניות של נקמה, כי חיסול גורר חיסול ופיגוע גורר פיגוע וחוזר חלילה.
פעולות הטרור והפיגועים הקשים של הפלסטינים, פעולות הטרור הזוועתיות - - -
פעולות הטרור הזוועתיות של הפלסטינים אינן יכולות לשמש צידוק למעשיה של ממשלת ישראל. מתאבדים פלסטינים לא יכולים לשמש אליבי אולטימטיבי לחיסול התקווה לשלום פעם נוספת. לכן, אדוני ראש הממשלה, מי שהורה על חיסולו של רנתיסי ואחרים צריך לקחת עליו את האחריות להסלמה כאן. אני שואלת: עוד כמה משפחות צריכות להיתוסף למעגל השכול? עוד כמה משפחות?
אדוני ראש הממשלה, ההחלטות שלך מעלות תהיות קשות. האם אתה, אריאל שרון, באמת יכול להתאפק? האם יש לך באמת אינטרס בהצלחת התהליך? ארצה לשמוע אותך כאן היום. מה ההיגיון, כשכל פעם שיש קצת פחות טרור, נותנים הוראה לצאת ולהילחם בו חזק יותר? איך זה כל פעם כשכבר התחלנו לדבר עם מישהו, כשאתה עמדת שם בעקבה וראינו שיש נכונות לעשות משהו, גובר בך הדחף הזה לתת הוראות לחסל? חברי חברי הכנסת, אגיד לכם למה זה קורה. אני רוצה שתקשיבו היטב: אם לא יהיה טרור, אולי יצטרכו ליישם את מפת הדרכים, ואז אולי גם יהיה כאן שלום. אבל אם יהיה שלום, באמת נצטרך לעשות כמה מהלכים - לא דיבורי סרק על מהלכים ולא הורדת מאחזי "בלוף", שהיה צריך להורידם מזמן, כמו בכל מדינת חוק מתוקנת, אלא ממש ממש מהלכים של החזרת שטחים, למשל. אז, אדוני ראש הממשלה, תתייצב כאן מול כנסת ישראל ותודה בפניה, שכשאתה מדבר על מפת הדרכים אתה מציע פטה-מורגנה של מדינה פלסטינית, פטה-מורגנה של תקווה, של הבטחות שכל כך הרבה מהן שמענו בעבר. אבל - ובזה אני רוצה לסיים - אם לא מדובר בתעתוע ותתחיל לעשות ולא רק לדבר, תתחיל בצעדים ממשיים לסיום הכיבוש, וסיום הכיבוש פירושו הורדת מאחזים, פירוק התנחלויות, הוצאת צה"ל, הוצאת החיילים; לסיים אותו פירושו לדבר ולהידבר למרות המכשולים ולמרות היותם של הפלסטינים פרטנר בעייתי מאוד; לסיים אותו פירושו לדבר ולא לחסל, ליישם את מפת הדרכים. אדוני ראש הממשלה, כשנשתכנע, אולי נוכל גם אנחנו לתמוך בך. תודה רבה.
אדוני היושב-ראש, אני מבקשת רק לוודא שהבנו היטב: מסגרת ולא הסכם - זו ההודעה?
מה היה בנאום של ראש הממשלה?
אדוני היושב-ראש, אני מודה שנדהמתי ששר הפנים אברהם פורז, משינוי, מגיש לכנסת חוק שהוא גזעני במוצהר, גזעני במהותו, חוק שמפלה על בסיס אתני, חוק שמבחין בין אדם לאדם. איזה מין דבר זה שאם מחר מישהו מטייבה יינשא לאשה מנורבגיה, הוא יביא אותה לארץ והיא תקבל אזרחות, אבל אם הוא יינשא, רחמנא ליצלן, לאשה מרבת-עמון וגם היא תבוא לארץ, היא לא תוכל לקבל אזרחות? איך בכלל עולה בדעתכם להגיש הצעות חוק מעוּותות כאלה? רק היום, רק בנסיבות כאלה מטורפות של ממשלה, שהייתי אומרת שמפקירה את אזרחיה - רק ממשלה כזאת, שמפקירה את אזרחיה, יכולה להביא למליאה, לכנסת, חוק שהוא חוק גזעני.
חבר הכנסת טיבי, ידעתי שזה מה שיחזיר אותך למליאה.
אדוני היושב-ראש, מעשה הנישואים בא מאהבה, ומאהבה אנשים רוצים להביא את בני או בנות זוגם, והיא יכולה להתגורר ברמאללה והוא יכול להתגורר בשכם. חבר הכנסת טיבי, אני לא יכולה בלי הקשב שלך ושל השר, כמובן. האם ייתכן שאזרחים במדינה לא יוכלו לעשות את מעשה הנישואים, שנובע מאהבה, אלא יצטרכו לחשוב: אומנם אני אוהב את ההיא מרמאללה, אבל אולי עדיף שאנשא לזאת מאום-אל-פחם, כי היא תוכל להיות אזרחית? איזה מין דבר זה? אדוני השר, איפה נשמע כדבר הזה?
אתם, מפלגת שינוי, שדיברה על חשיבות הנישואים האזרחיים מתוך תפיסת עולם שכל איש ואשה רשאים להינשא באופן שהם בוחרים לעצמם, באופן שהם יבחרו את בני זוגם, בנות זוגם - אני לא מדברת על נישואים אזרחיים. אני מדברת על מעשה הנישואים. רק יהודים יכולים להינשא לבחירי לבם או לבחירות לבם ולהביא אותם לארץ והם יזכו לאזרחות? כשמדובר בערבים - איזה שדר אנחנו משדרים? הכול בשם מה? בשם הביטחון. נכון שמדינת ישראל צריכה להגן על שלומה וביטחונה, אבל כמה אפשר לשאת את שם הביטחון לשווא? כמה אפשר לפגוע באזרחי המדינה ולומר להם: אתה אוהב את זאת מרמאללה, אבל אתה תינשא לזאת מאום-אל-פחם? אני חושבת שזה ממש לא לכבודה של הכנסת. כשאלי ישי היה מביא הצעות כאלה, מה ציפינו ממנו? אבל השר פורז משינוי מביא את זה לכנסת ישראל? אדוני השר פורז, לאן נוליך את הבושה?
אני מסבירה לחברי מפלגת העבודה, הם לא מבינים.
זה נכון. אדוני היושב-ראש, חברי חברי הכנסת, יש לי תחושה שאנחנו חוזרים לימי ההסתה שלפני רצח ראש הממשלה המנוח יצחק רבין. כאילו לא למדנו דבר וכאילו לא שכחנו דבר. אנחנו באמת עומדים - אני מקווה - בפני תהליכים מדיניים קשים, שיחייבו - אני מקווה - מהלכים של פינוי התנחלויות ופינוי מאחזים. יש אנשים, רבנים, ועד רבני יש"ע ואחרים, כמו הרב דב ליאור ורבנים אחרים, שמרשים לעצמם לחזור על אותה הסתה, בדיוק על אותה הסתה, כמו שהיתה לפני רצח ראש הממשלה יצחק רבין. רק לפני כמה ימים קראתי בעיתון, שהרב דב ליאור קרא לטרנספר של ערבים למדינות ערב בגלל פיגועים. רבנים אחרים הוציאו פסקי הלכה, שאסור לוותר על שטחי ארץ-ישראל. ואני שואלת, מי עוקב אחרי זה? איפה היועץ המשפטי לממשלה? הרי מדובר באותם רבנים שהוציאו פסקי-דין רודף לפני רצח ראש הממשלה יצחק רבין. יגאל עמיר אמר בחקירתו בשב"כ, שלולא גיבוי של רבנים, לולא פסק-דין רודף - - -
אני מדייקת. יגאל עמיר אמר בחקירתו בשב"כ, שלולא פסקי-דין של רבנים, לולא התחושה שהיה לו גיבוי מרבנים, הוא לא היה רוצח את ראש הממשלה. מי שנתן הכשר הלכתי והוציא פסקי-דין רודף, בעצם נושא באחריות גם מוסרית וגם פלילית. אבל הרבנים האלה לא נתנו את הדין, הם ממשיכים להלך בינינו.
אדוני היושב-ראש, היום זה מאוד אקטואלי, כאשר מדברים על החנינה של יגאל עמיר: הרבנים האלה, היועץ המשפטי לממשלה לא אכף לגביהם את הדין. הרבנים האלה הם הפצצות המתקתקות המסוכנות יותר מכולן, כי יש להם חסידים, והחסידים שלהם קוראים בין השיטין בדיוק למה הם מתכוונים, וכאשר הם אומרים עכשיו שאסור לוותר על חלקי ארץ-ישראל, יש אנשים שמבינים את זה כפשוטו. אני רוצה להזהיר ולסיים: מי כמוך יודע, אדוני יושב-ראש הישיבה, שדעת רבנים היא כשמן למדורה. אני מזהירה: מי ששופך שמן למדורה, שלא יטען אחר כך את הטענה הנואלת, שהוא לא הצית את האש. אני חושבת, שהאזהרה שהשמיע כאן חבר הכנסת יצחק הרצוג לגבי ראש הממשלה הנוכחי, נכונה. כי מי שנתן פעם אחת הכשר לרצח ראש הממשלה, אין שום סיבה שלא ייתן פעם נוספת הכשר לרצח ראש ממשלה. אני חושבת, שמכאן, מכנסת ישראל, צריך להזהיר אותם רבנים שייזהרו בדבריהם, שהם כשמן למדורה. תודה רבה.
הצעת החוק שלי באה לתקן את חוק הספורט; זו הצעת החוק של חברת הכנסת אורית נוקד ושלי. כיום, שיעור הנשים המכהנות בארגוני הספורט נמוך  מ-10%. מהתקציבים, מהכספים, שמוזרמים לענפי הספורט בישראל, מוקצים לספורט נשים פחות מ-13%. חבר הכנסת רומן ברונפמן, שאומנם הוא מסיעתי, מזמזם לי באוזן. אני לא יכולה. אני רוצה להודות לשרה לבנת על התערבותה בממשלה לקידום הצעת החוק, שתאפשר ייצוג הולם של נשים בתפקידים שונים באגודות, בארגונים, בהתאחדויות ובאיגודי ספורט. הדבר יקדם הן את מעמד הנשים בספורט והן את מעמד ספורט הנשים. ההצעה הזאת הונחה בכנסת הקודמת על-ידי חברת הכנסת דיין, בשיתופם של ארגוני הנשים, שדולת הנשים, והם יושבים כאן ביציע. אני מודה לממשלה על תמיכתה.
אדוני היושב-ראש, אני מניחה שזה על דעת חברת הכנסת נוקד ועל דעתי - אנחנו מסכימות לקדם את החקיקה בהתאם למהלכים שהממשלה תציע.
אני ממש נרגשת שאתה דואג לנו.
אדוני היושב-ראש, אני נרגשת שחבר הכנסת גלעד ארדן דואג לאינטרסים של מרצ. אדוני היושב ראש - - -
סירוב הוא פעולה דמוקרטית בחברה דמוקרטית. היא בעיקר דמוקרטית, כשהמשמעות שלה היא התנגדות לדיכוי, חבר הכנסת ארדן, התנגדות לסבל, לגרימת סבל, וחברה דמוקרטית מתוקנת צריכה לאפשר בתוכה לקולות שקשה להם מבחינה מצפונית וערכית לשתף פעולה עם מה שהם חושבים שהוא בלתי קביל בעיניהם, וכשזה בלתי קביל ובלתי חוקי, נותנים על זה את הדין והולכים לכלא. אבל, אחרי שאמרתי את כל זה, חבר הכנסת ארדן, אני רוצה לומר, שלצערי, אנחנו כנראה לא חברה דמוקרטית מתוקנת, כי אני רואה כאן אפליה בוטה בהתייחסות של רשויות אכיפת החוק לסרבנות מימין ולסרבנות משמאל. כשסרבן משמאל - - -
חבר הכנסת הנדל, אם אתה צועק, תצעק מפה ואני אשיב לך. אם אתה בחוץ, תישאר בחוץ.
חבר הכנסת הנדל, סגן שרת החינוך, תתכבד אתנו, זה יהיה מאוד חינוכי. אדוני היושב-ראש, הסרבנות היא החלטה מצפונית-ערכית, בעיקר היא מעשה של הפרט, של היחיד. כשאנחנו מדברים על סרבנות משמאל, אנחנו מדברים על סרבנות בשיטת החבר מביא חבר. לא דומה הסרבנות הזאת לסרבנות של הימין, שבה ועד רבנים ממריד - ועל זה אנחנו מדברים כשאנחנו מדברים על המרדה, חבר הכנסת ארדן - ממריד, מסית ומדיח קבוצה של אנשים לסרב לפנות מאחזים.
לשיטתי, כיוון שזו תפיסת עולמי, אם בימין יש תחושה זהה, אם יש חיילים מהימין או חיילים שאמונים על האידיאולוגיה המתנחלת ויש להם בעיה נפשית לבצע עכשיו את פינוי המאחזים, אני חושבת שמן הראוי שיאפשרו להם שלא לעשות את זה. לא כי אני חושבת שיש סימטריה בין סרבנות הימין לסרבנות השמאל, אלא כי אני חושבת, שאם חייל במצוקה מבחינה אידיאולוגית, צריך לאפשר לו שלא לבצע את הפינוי, אבל הוא צריך לשלם את המחיר. ומה אנחנו רואים? שהיועץ המשפטי לממשלה, באופן שיטתי, נוקט אפליה פסולה כשמדובר בחיילים מהשמאל. ואני מספרת לכם, חברי הכנסת, שאני ביקרתי לפני כשבועיים את שלי, שהוא רופא ילדים, שסירב לשרת בשטחים ונכלא בכלא-6. ביקרתי אותו, ובאותו יום שביקרתי אותו בכלא קראתי שחיילים סירבו לפנות התנחלויות והצבא הכיר בזה ושחרר אותם. עכשיו, אני בעד שהוא יכיר בזה, אז אני בעד שהוא ישחרר אותם, אבל שישחרר גם את החיילים מהשמאל ולא יכניס אותם לכלא. מי שמסרב פקודה, יש לזה מחיר. זו פעולה בלתי חוקית והוא צריך ללכת לכלא. אני רוצה להדגיש ולומר, ואני חושבת שזה הדבר המשמעותי, שאין סימטריה. אין סימטריה עם ההסתה שנובעת מאידיאולוגיה, שהיא אנטי-דמוקרטית ואנטי-מוסרית, כמו זו של רבני יש"ע. אנחנו כבר היינו בסיפור הזה. רק לפני שנים מספר היינו עדים להסתה ממושכת ומתמשכת, לפני רצח ראש הממשלה. אנחנו היינו עדים להסתה הזאת, של קבוצה מאורגנת. ולכן, שני הסירובים האלה, הייתי אומרת, אדוני היושב-ראש, שונים עקרונית, אף שיש בימין מי שמנסה ליצור סימטריה. כי אני חוזרת ומדגישה, וזה לטובתך, חבר הכנסת סגן השרה הנדל: כשאנשי השמאל מסרבים, הם יושבים בכלא, הם משלמים את מחיר הסירוב. הם יודעים שזה מה שהם צריכים לעשות.
הם עושים את זה מתוך הכרה - -
- -  חבר הכנסת הנדל, גם אם זה לא נעים לאוזניך, מתוך הכרה בזכותם של הפלסטינים, מתוך התנגדות לכיבוש ומתוך הבנה שהמאחזים משמשים מכשול - - -
- - -  המאחזים משמשים מכשול.
אדוני היושב-ראש, מי שמסרב לפנות התנחלויות, בעצם כאילו אומר או ממשיך לתבוע לשלול מהפלסטינים את הזכות שלהם לחיות בכבוד; את הזכות להגיע להסדר מפת הדרכים שלך, של שרון - אתה יושב בממשלה הזאת. יש הוראה של הממשלה הזאת לפנות התנחלויות, לפנות מאחזים. מדובר בהתנחלויות ובמאחזים בלתי חוקיים בעליל. מי שמסרב לפנות את זה, מסרב או נותן לגיטימציה למעשה בלתי חוקי בעליל. אני רוצה לומר שאותם מתנחלים, שיש להם נציגים כאן בכנסת, לא כל כך מצליחים להתאפק, כמו שאנחנו שומעים כאן, עכשיו, אבל אני יכולה להבין את זה. אני יכולה להבין את זה, חבר הכנסת הנדל, שהמפעל שלכם, שאני התנגדתי לו כל השנים, עומד בפני קריסה.
חלום חייכם קורס. תם עידן ארץ-ישראל השלמה, אפילו אתם מבינים את זה. אבל - - -
אבל, כשאתם מסרבים - כמה זמן נשאר לי, אדוני היושב-ראש?
זאת הבעיה. אדוני היושב-ראש, הסרבנים מהימין עושים את זה בשם ערכים לאומניים טהורים; בשם הזכות לאדנות על הקרקע, שהיא זכות אתנוצנטרית, שכולכם יודעים שהיא שמורה רק ליהודים. והסרבן מהשמאל מוכן לשבת בכלא, כי הוא לא מוכן לשתף פעולה עם מה שקורה שם בשמו ומטעמו.
חבר הכנסת ארדן, אולי אני יכולה למצות את ההבדל הכי עקרוני בין סרבני השמאל לסרבני הימין: סרבני השמאל מסרבים לעשות דברים. הם מסרבים להיות כובשים. הם מסרבים להשפיל פלסטינים במחסומים, למשל. המתנחלים עושים דברים בפועל. זה ההבדל.
אל תטיף לי מוסר. זה ההבדל. אני יכולה לומר לך - - -
בסדר. אני רוצה להזכיר לך משהו, ובזה אני רוצה לסיים את דברי ואת זה תיקח אתך. אנחנו נמצאים עכשיו באמת במאבק קשה. כן תיושם מפת הדרכים, לא תיושם מפת הדרכים. המשמעות של יישום מפת הדרכים היא סיום הכיבוש, פינוי התנחלויות והסדר כאן. זה נראה עכשיו מאוד בעייתי ומאוד מופרך, ומי שמעז לצאת כנגד הכיבוש  ומסרב לקחת בזה חלק, אז אתה ממש מציע להאשים אותו בהמרדה, בהסתה. בגידה גם הוספת? זה עוד יגיע.
מאה אחוז. אני רוצה להזכיר לך, שלפני לא הרבה שנים, קרוב לשני עשורים ואולי יותר, היתה הסרבנות בארצות-הברית נגד הליך דמוקרטי. היה הליך דמוקרטי של יציאה למלחמה בווייטנם. היה הליך של סרבנות נגד הרוב המוחץ - - -
אדוני סגן השר, דווקא אני רוצה להעביר לך מסר חינוכי, נראה לי שהפואנטה הזאת, אתה צריך להיות יותר סובלני כלפיה.
אבל תקשיב: חבר הכנסת ארדן, אני קוראת לכך שמי שלא מקיים את החוק ינקטו כלפיו בדרך דומה. אם הוא צריך ללכת לכלא, ילך לכלא. אם סרבני הימין לא הולכים לכלא, גם סרבני השמאל לא צריכים. אם אלה ואלה עוברים על החוק, הם צריכים ללכת לכלא. לכן אני מזכירה לך את הדוגמה של ארצות-הברית. היה הליך דמוקרטי של יציאה למלחמה. היה רוב מוחץ בדעת הקהל, והיה מי שסירב. וכמה שנים לאחר מכן, אותו אחד שסירב לשרת בווייטנם, נבחר לנשיא ארצות-הברית. אז אני מציעה לך לזכור, שהגלגל מתהפך והחיים כאן דינמיים, ועלינו להיות הרבה יותר פתוחים לקבלת עקרונות מוסריים, מצפוניים. חברה דמוקרטית צריכה לאפשר סובלנות, פתיחות, גמישות מחשבתית ורעיונית. אל תמהר כל כך, חבר הכנסת ארדן, לחוקק חוקים ולרדוף אנשים ולהכניס אותם לכלא, אלא, בתור מפלגה כל כך גדולה, אין לכם מה לפחד. אתם כל כך הרבה אנשים בכנסת הזאת. תגלו קצת יותר הבנה ויותר פתיחות כלפי מי שיש לו מצפון. מצפון - זה שם המשחק. תודה.
אתה אל תגדיר את המרכז והשוליים.
זה עובד בשיטת חבר מביא חבר.
זה חדש, אולי תחזור על כך.
שלום, חבר הכנסת סער, הגעת?
חבר הכנסת פרוש מועמד לראשות הממשלה.
אדוני היושב-ראש, הצעת החוק שלי דומה או זהה להצעת החוק של חבר הכנסת שאול יהלום. ההצעה הזאת נולדה מתוך מצוקה של הורים שפנו אלי לאחר שנולד להם פג. מי שמכיר זאת יודע  איך המצב הזה מרתק הורים לפגייה. ההצעה באה לתת מענה על בעיה זו. אני מקבלת את התיקון שהוצע לשאול יהלום. כל התיקונים שהוצעו להצעה שלו מוחלים גם על ההצעה שלי, ואני מוכנה לקבל אותם. הדבר יחול על אחד ההורים, בתנאי שהוא אינו ההורה המאושפז, בדרך כלל זו האשה. אני חושבת שיהיה בכך תיקון נכון.
אין הצבעה, חבר הכנסת רמון.
אבל אתם הרי רוצים לשמוע אותי עד הסוף. אדוני היושב-ראש, אני מוכנה לקבל את כל הסייגים שיחולו על הצעתו של חבר הכנסת יהלום. אני חושבת שיהיה בכך תיקון נכון. תודה.
אתה רוצה לשכתב את ההיסטוריה. בזה שהוא נמנע, הוא תמך.
אדוני היושב-ראש, חברי הכנסת, אדוני השר, ההחלטה של בג"ץ לדחות את התביעה של עקורי אקרית להורות להם לשוב לכפרם וקבלת תצהירו הפוליטי של ראש הממשלה שיהיה בכך תקדים, כמו שאמר חבר הכנסת סער, שלצערי אינו באולם, שישמש לתעמולה הפלסטינית בדבר זכות השיבה ואולי יהיו עוד אזרחים ערבים ישראלים שירצו לשוב – ההחלטה הזאת של בג"ץ, אני אומרת לך, אדוני השר, היא החלטה שנותנת הכשר לעריצות הרוב. ואולי הייתי מסתכנת ואומרת שזאת גם החלטה פוליטית. כי בית-המשפט העליון אומר תמיד שחובתו להגן על ערכים, על זכויות המיעוט, להגן מפני עריצות הרוב. וכאן, הייתי אומרת, ממש ללא עוררין, בהכנעה, עבר בג"ץ לדום. קיבלו את התצהיר של ראש הממשלה, והוא נותן הכשר למי שהוציא את שד זכות השיבה מהבקבוק. אז צריך לחכות לרגע שיוציאו את השד הזה מהבקבוק. הרי אתה יודע, אדוני השר, את עמדתי. אנחנו במרצ מתנגדים לזכות השיבה, ואנחנו לא מדברים כאן על שיבת פלסטינים מחוץ לגבולות המדינה. אנחנו מדברים על אזרחי מדינת ישראל, שכל חטאם היה בכך שהם נתנו אמון במפקדי צה"ל. אנחנו מדברים על אזרחי מדינת ישראל, שכל חטאם היה שהם נתנו אמון בהחלטת בג"ץ משנת 1951. ב-1951 פסק בג"ץ לטובתם והכיר בזכותם לחזור לאדמתם. מה היה? בג"ץ פסק שהם יוכלו לחזור לאדמתם, ותוך כדי זה הרסו את כפריהם. בניגוד למה שניסו כאן לשכתב את ההיסטוריה במשך השנים, גם מימין וגם משמאל הכירו בתביעות של עקורי אקרית ובירעם כצודקות. מנחם בגין הוזכר כאן, הנהלת גח"ל, מזכירות הקיבוץ הארצי, שהקיבוצים שלו יושבים על אדמות הכפרים, ואפילו ב-1995 קבעה ועדת-ליבאי כי אין מניעה לשיבת העקורים וכי החזרה שלהם לא תהווה תקדים - מוכרחים להגיד, מוכרחים גם קצת להתייחס לסמלים. אנחנו מדברים כל כך בקלות - אז מחר כולם ירצו לחזור. אנחנו מוכרחים להביא בחשבון, שאקרית ובירעם הפכו, הייתי אומרת, לסמל לעוול שנגרם לאזרחי ישראל הערבים במשך השנים. אז מה עושה המדינה? המדינה, שהתהדרו פה בהחלטות שלה, במקום להבחין בין החלטות שהן אופרטיביות לבין הכרה בחשיבותם של סמלים – כן, יש חשיבות להכרה בסמלים - בא הקבינט הביטחוני בראשותו של שרון - השר מתן וילנאי היה השר היחיד בזמנו שהתנגד להחלטה הזאת של הקבינט, אם הבנתי נכון - וקיבל החלטה, כשחבר הכנסת גדעון סער היה מזכיר הממשלה, שגדעון סער כל כך גאה עליה, החלטה פוליטית, שאם בג"ץ יקבל את התקדים של אקרית ובירעם, יהיה כאן סכר שייפתח ויביא לשיטפון של חזרתם של פליטים וחזרתם של אנשים לכפריהם. אדוני היושב-ראש, אין כאן תקדים, יש כאן תביעה להכרה בזכויות, וגם תושבי אקרית ובירעם מכירים בעובדות החדשות שנוצרו בשטח, ואפשר היה למצוא פתרונות מגוונים, שגם היו עושים אתם צדק ולא היו גורמים עוול לאחרים. איך בג"ץ יכול לדרוש שיכבדו את פסיקותיו כשהוא עצמו מבזה אותן? 50 שנה מבזים את פסיקת בג"ץ, ולא רק שבג"ץ אינו מעניש את מי שמבזה את הפסיקה שלו, הייתי אומרת שהוא גם נותן פרס למבזה. זה לא אנושי, זה לא הגיוני. יש לי הצעת חוק שקובעת לאפשר לעקורי אקרית ובירעם לחזור לכפריהם, ואם בג"ץ לא עשה את זה, אולי תיאות הממשלה לחזור בה מהחלטתה ולאפשר להם לחזור לכפריהם. תודה רבה.
היית צריך להחזיר לפני 30 שנה - היית מחזיר אותם, לא את הילדים שלהם.
חבר הכנסת קרא, מה קרה? הוא היושב-ראש.
אף אחד לא אוהב את החוק הזה.
חבר הכנסת חזן צריך לחזור בו מלומר שיש לאמהות החד-הוריות כסף לעשות ציפורניים ואני לא יודעת מה. איזה מין אמירה זאת במליאת הכנסת?
במקום שתביא לדוגמה את מועצת יש"ע, אתה מביא לדוגמה את הנשים החד-הוריות שהן עושות ציפורניים?
אדוני היושב-ראש, אדוני ראש הממשלה, חברי חברי הכנסת, כל הדיבורים האלה על פינוי מאחזים, זה דיבור על פינוי "ישראבלוף". שיטה חדשה, מפנים מאחזים, והמאחזים לא מתפנים. אתמול, חברי חברי הכנסת, סיירה סיעת מרצ בכמה מאחזים בלתי חוקיים. כשאנחנו מסתכלים על הכסף שנשפך שם על הגנתם של המאחזים, על אחזקתם, על מימונם, אני חושבת שאפשר להבין עכשיו למה ויקי קנפו וחברותיה הקימו את המאחזים החוקיים, הלגיטימיים מול משרד ראש הממשלה. איזה סדר עדיפויות מעוות, לאן נשפך הכסף במקום לשלוח אותו לאמהות החד-הוריות. אדוני ראש הממשלה, ממשלת ישראל בראשותך מממנת את המאחזים, ואתה יושב כאן ליד שולחן הממשלה, לבד, וממשיך לשטות בכולם. אתה ממשיך לסמא את עיני הציבור. אתה התחייבת שיפונו מאחזים בלתי חוקיים, וכל מה שעשית עד היום היתה הצגה לתקשורת. זה מצטלם היטב כשמפנים מאחז, אבל האם אמרת לציבור שמדובר במאחזי דמה? הכול בלוף. אתם המצאתם פה את שיטת פינוי ה"ישראבלוף". אתם מפנים מאחזים והם חוזרים, והכול בהסכמה שבשתיקה. השתיקה הזאת מהווה מתן לגיטימציה. ועכשיו אני שומעת, שלקראת נסיעתך לארצות-הברית, אלוף פיקוד המרכז מודיע שהם מתכוונים לפנות מאחזים. עוד פעם יעשו הצגה. למה עכשיו? כדי לרצות את הנשיא האמריקני. מדובר כאן, חברי חברי הכנסת, למי שקונה את זה, ביחסי ציבור, בהצגה אחת גדולה. ומה שהכי מקומם, אדוני ראש הממשלה - אתמול, בסיור שלנו, ראינו שאחרי ועידת עקבה, באותה ועידה שדיברתם בה על פינוי מאחזים ושהולכים למפת הדרכים, הוקמה גבעה חדשה, גבעה 804. מישהו היה פעם בגבעה 804?
חמישה קרוונים ליד שבות-רחל, עזים, כמה משפחות עם תינוקות וצבא שלם שמגן עליהם. אני חושבת שצריך להגן עליהם, אני לא רוצה שהם ישבו שם, אני לא רוצה שהם ייפגעו. אחרי ועידת עקבה, ממשלה בראשותך נותנת יד להקמת גבעה חדשה, מאחז בלתי חוקי חדש? וזה אחרי שהכרזת שיפונו המאחזים הבלתי-חוקיים. הם עולים על הקרקע ואין פוצה פה ואין מצפצף, והם מקבלים שירותים של מים וחשמל, והכול מהמועצות האזוריות, והכול על חשבוננו. ואנחנו מממנים אותם, ויש כאן בריונות לאור היום, מעשה בלתי חוקי לאור היום, והכול בהסכמתך, והכול בהסכמת הממשלה שלך. עולה חברת הכנסת מלי פולישוק, שהמפלגה שלה חברה נכבדת בממשלה שלך, והיא מדברת על פינוי מאחזים. הם יושבים בממשלה שלך, ואתה מדבר על פינוי מאחזים ואתה לא מפנה אותם, כי זה תואם את השקפת עולמך. ואתה יכול לומר מהיום ועד מחר את מה שתאמר. הקמת המאחזים נועדה ליצור רצף טריטוריאלי בין ההתנחלויות, כדי להכניס מקלות בגלגלי מפת הדרכים. אתם זוכרים את מפת הדרכים? במאחזים האלה יש איזו חשיבות ביטחונית? למה הם צריכים להישאר שם? יש כאן כוונת מכוון, יש כאן אסטרטגיה ברורה, שבאה למנוע מהרשות הפלסטינית או מהישות הפלסטינית שתקום ליהנות מרציפות טריטוריאלית. יש מי שרוצה שהמדינה הפלסטינית שתקום תהיה עשויה טלאים טלאים. הרי זה היה כל רעיון ההתנחלויות. כל מעשה ההתנחלויות נועד להגשים ברבות השנים את רעיון ארץ-ישראל השלמה, לסכל כל פשרה טריטוריאלית. כל המאחזים האלה באים לעשות את הרעיון הזה, לממש את הרעיון הזה. כל ההצהרות הנשגבות שלך, איפה הן ואיפה המציאות בשטח? אני שואלת, אדוני ראש הממשלה - - -
עוד שנייה אחת. כל השנים ממשלות ישראל, צה"ל ומערכת הביטחון התעלמו מהפרות חוק של המתנחלים בשטחים. עכשיו הממשלה שלך נותנת פרס להתנהגות של כל דאלים גבר. זה פרס לאלה שעולים על הגבעות. אנחנו מממנים את הפינוי שלהם. הכסף הזה צריך ללכת לאמהות החד-הוריות, זה הכסף שצריך להיחסך. תודה רבה.
- - - אתה עושה צחוק מהכנסת.
אני אמרתי דברים קשים? הממשלה עושה דברים קשים.
- - - המאחזים הבלתי-מורשים.
למה אתם מונעים את זכות השביתה? אני לא מבינה. אתה, השר, היית צריך לבוא ולומר, שמה שהוכרע במשטרה, בדומה לצה"ל, הוא מעוות ולא נכון.
את זה אתה אמרת. אתה צריך להגן על השוטרים ועל הסוהרים.
רגע, יש פה רשומים לדיבור.
אני רוצה שיירשם בפרוטוקול שהיה פה מחטף.
ההשוואה בין המאחזים לבדואים היא השוואה צדקנית.
אדוני היושב-ראש, הייתי צריכה לשאול שאילתא בין נושא לנושא.
אדוני היושב-ראש, הדברים שלי נאמרים על דעת כל יושבי-ראש סיעות האופוזיציה, כל סיעות האופוזיציה בבית. הדברים שלי מתייחסים אליך, אדוני היושב-ראש. ברצוננו לדעת מה מתכוון אדוני לעשות לאור דבריו החמורים של השר שטרית, שאני מודה שאני באופן אישי מאוד מאוד מעריכה. אנחנו חושבים שיש כאן התבטאות חריפה וחמורה כלפי חברת הכנסת דליה איציק, יושבת-ראש סיעת העבודה, אבל ההתבטאות היא כנגד כל האופוזיציה. יש בזה מבחינתנו ניסיון לעשות דה-לגיטימציה לביקורת לגיטימית; הייתי אומרת כמעט ניסיון לסתימת פיות, על כך שהאופוזיציה מבקרת את המדיניות, שבינינו היא מדיניות כושלת, של האוצר. אני חושבת שהיושב-ראש צריך לנצל את העובדה שהשר נוכח כאן ולבקש מהשר כשהוא עולה על הבמה להתנצל על דבריו. תהיה בכך גם התנצלות כלפי חברת הכנסת איציק וגם התנצלות כלפי האופוזיציה, שחברת הכנסת איציק ייצגה אותה, לדבריה.
הוא חזר על דבריו למחרת היום.
למה, חבר הכנסת גפני, למה - - -
ההצעה מאוד טובה. חבל שהיא ירדה. זה לא פוגם באנשי המילואים. זו הצעה נכונה - - -
- - - זה לא עומד בסתירה - - -
אדוני היושב-ראש, אני רוצה להודות מאוד לחבר הכנסת אופיר פינס, שליווה את החוק הזה מתחילתו. החוק נכתב על-ידי מיכל לוצקי, היועצת המשפטית של הוועדה, והובא להכנה ולדיון בכל הקריאות בוועדת החוקה, חוק ומשפט. אני רוצה להודות לדורית ואג, מנהלת הוועדה, ולסיגל קוגוט, היועצת המשפטית של הוועדה, ולכל חברי הכנסת. רוחמה אברהם, הקואליציה אחראית. אני לא רגילה שיש רוב כזה. תודה רבה לכולם.
למה הוא מחלק ציונים - - -
אדוני היושב-ראש, אין מדינה בעולם שמכניסה לספר החוקים שלה  - - -
תוסיף לי ולרן כהן את הזמן של ג'ומס ושל אבו וילן.
למה אין שר במליאה, אדוני היושב-ראש?
אבל למה אדוני לא מקפיד שיהיה פה שר קבוע?
אנחנו רוצים שהשר יקשיב למה שיש לנו להגיד לו.
אם מחר ייכנס מפגע דרך החומה - - -
אדוני היושב-ראש, אדוני השר, חברי חברי הכנסת, אדוני יושב-ראש הוועדה, אני מצטערת שעם סיום המושב בוחרת כנסת ישראל להכתים את ספר החוקים שלה באחד החוקים שמהווים חרפה לכנסת ישראל. חרפה לכנסת ישראל. מה הזדרזה ממשלת ישראל בחקיקה מזורזת, בהפיכת סדרי עולם? מה היה החיפזון להביא חוק שלא יעמוד, בעיני, במבחן בג"ץ? חוק שהוא בלתי חוקתי בעליל, חוק שמפלה בין דם לדם, חוק שחוקק על בסיס אתני, חוק שפוגע בזכויות יסוד בסיסיות של ערך המשפחה, של הזכות לשוויון, של הזכות להתאהב. רבותי, אתם פוגעים בזכות להתאהב. אדוני היושב-ראש, שאלת קודם את חבר הכנסת רן כהן שאלה, ואני רוצה שתשמע אותי. אמרת: זה חל בכלל לגבי אנשים שנישאים להם? אדוני היושב-ראש, אני רוצה לתאר לך סיטואציה – שני אחים מנצרת, אח אחד מתאהב באשה שנולדה ברומא, הוא נישא לה ומביא אותה לארץ. אשתו זו מקבלת אזרחות וילדיו אזרחים ישראלים. אדוני היושב-ראש, אני עומדת על זה שתתרכז בדוגמה שאני נותנת לך.
אני רוצה, אדוני היושב-ראש, שתראה את גודל האבסורד, את גודל העוול; תסלח לי, אדוני היושב-ראש, על הביטוי הלא-פרלמנטרי - את גודל הטמטום. אני חוזרת על הדוגמה: שני אחים מאותו בית ומאותה משפחה נישאים לשתי נשים שונות. אח אחד נישא לאשה מרומא, שמקבלת אזרחות, ואח אחר נישא לאשה משכם, שאינה מקבלת אזרחות, וילדיו אינם אזרחים.
מאה אחוז, יצא המרצע מן השק.
יצא המרצע מן השק, חבר הכנסת חזן. אל תגידו שמדובר בבעיה ביטחונית, תגידו שמדובר בבעיה דמוגרפית.
בשם הביטחון כנסת ישראל מכשירה כל שרץ. אני חוזרת ואומרת, שצורכי ביטחון מכשירים כל עוול. אנחנו נותנים עכשיו לגיטימציה למיסוד העוול כלפי אלפי ילדים, נשים, משפחות. אני חושבת שצריך לעשות הכול כדי להגן על ביטחונה של מדינת ישראל, אבל בחוק הקיים היום יש אפשרות לשר הפנים לבחון כל מקרה ומקרה לגופו, והדברים נעשים בקפידה. ומה אנחנו באים ואומרים? אנחנו עושים החשדה קולקטיבית. אנחנו הופכים את כל האנשים שנישאים להם, אם גברים ואם נשים, למפגעים בפוטנציה. שאל אדוני קודם את חבר הכנסת זחאלקה: אתה בעד המתאבדים? הלוא עולה על הדעת שיש מישהו בעד המתאבדים? אתה בעד הגדר?
אני מדברת על כנסת ישראל עכשיו - -
- - על אותה כנסת שצריכה להרים את ידה ולהכשיר את השרץ. אדוני היושב-ראש, אתה נגד הגדר. אבל אומרים לנו ומסבירים לנו שהגדר חשובה, ומשקיעים בה מיליארדים, כי היא תמנע מפגעים וצריך לעשות כל מאמץ למנוע מפגעים. אבל אם ייכנס המפגע הבודד דרך הגדר, ובאותה מידה, אם יעשו איחוד משפחות וייכנס אותו מפגע בגלל איחוד משפחות, אז בגלל זה אנחנו אומרים עכשיו שהכול לא לגיטימי ואנחנו אומרים לאלפי אנשים, אתם לא יכולים להינשא, אתם לא יכולים להפוך לאזרחים. יש אלפי משפחות שעניינן תלוי ועומד בבג"ץ, כי המדינה לא נותנת להם אפשרות להתאחד. עכשיו יבוא חוק כזה, יחול עליהם רטרואקטיבית; חוק כזה יקרע משפחות, חוק כזה לא יאפשר לאנשים את הזכות הבסיסית לקיים משפחה, לחנך ילדים. איזו מדינה אנחנו רוצים להיות? אדוני היושב-ראש, אני חייבת לומר לך איך כל פעם מחדש בשם ההיסטריה שנוצרת כתוצאה מתקופה קשה - והיתה תקופה קשה של פיגועים קשים, אבל בשם ההיסטריה הזאת אנחנו מרשים לעצמנו לתת יד לחקיקה שהיא עוול. אני חוזרת ואומרת שהיא מיסוד העוול. חקיקה שבסופו של דבר הרי לא תשנה את המצב שקיים היום. המצב הקיים היום ממילא מאפשר לשר לבחון, ממילא מאפשר לשר לראות אחד אחד, אחד אחד. הרי מוציאים את הנשמה לאותם אנשים שנישאים. הרי אנחנו יודעים על טרגדיות איומות של משפחות אומללות בגלל הסיטואציה הזאת. אז באה עכשיו הכנסת ונותנת יד לחוק - כל פעם כשנדמה לי שהנה הגענו לתחתית המדרון המוסרי ולא ניתן להתנוול יותר, לא ניתן, כבר עשינו הכול, כל פעם מתברר, אדוני היושב-ראש, שאין גבול לעומקה של תהום זו ואין גבול, וכנראה אפשר להידרדר. זו תהיה חרפה לכנסת, שאתה עומד בראשה, אדוני היושב-ראש, שהיא מכתימה את ספר החוקים שלה בחוק גזעני, חוק בלתי חוקי. אני מודיעה כאן, מעל דוכן הכנסת, שסיעת מרצ תפנה לבג"ץ אם החוק הזה יתקבל. אתם מעמידים אותנו במצב שאנחנו צריכים לקבל ולבקש סעד מבית-המשפט העליון, כי הכנסת הזאת נותנת יד לחקיקת חוקים גזעניים, בלתי חוקיים, שפוגעים בזכויות אדם. תודה רבה.
זו שעת שאלות לחבר הכנסת טיבי?
מי אומר שאני שייכת לקבוצה שלו, אני מהקבוצה שלך.
יש לנו מכסה, אדוני היושב-ראש. אדוני היושב-ראש, סיעת מרצ מבקשת לראות בהצבעה זו בקריאה השלישית, על-פי סעיף 36(ב), הצבעת אי-אמון בממשלה.
אדוני היושב-ראש, הגשתי בקשה להצבעה אישית.
אדוני היושב-ראש, חבר הכנסת בר-און עשה שימוש לא נכון בסעיף 88(ז). הוא מבקש - - -
הבקשה של חבר הכנסת בר-און אינה תואמת את ההצעה לסדר-היום שבגינה כינסנו את הכנסת היום.
הבעיה היא במדיניות, יש מדיניות של חיסולים.
בוא נוציא אתכם מעזה, זה יהיה יותר פשוט.
מדיניות החיסולים פוליטית, די למדיניות הזאת.
אני מציעה לא להשתמש במלים האלה.
ראינו כשהמחנה האחר אמר מלה וזה הוביל - - -
בתור יושב-ראש, אדוני, אתה צריך להזהיר מהשימוש במלים האלה. המלים האלה, כמו "בגידה" - הן מסיתות.
תחזור על השטות שלך שהצעת. אתה עומד כאן על הדוכן ואומר את זה?
הבושה היא שיש חברי כנסת שמנסים לעלות ולדבר כמו שאתה מדבר.
אדוני היושב-ראש, הוא לא יעמוד כאן על הדוכן ויגיד דברים כאלה.
תעשו חשבון איך הגענו למצב הזה.
זה לא חוצפה קצת, הדיון הזה?
ככה הכנסת סותמת את הפה להצעות אחרות ולדעות אחרות. זה נותן לגיטימציה להשתלחות. הקואליציה במיטבה סותמת את הפה - - -
השיטה הזאת מוכרת. השר והחברים שלו מהקואליציה - - -
אנחנו הגשנו לפני שבועיים, עוד לפני מכתב הטייסים - - -
הוא לא השיב על השאלה של חבר הכנסת זחאלקה.
אדוני היושב-ראש, אתה אמרת שקוראים את שמות הדוברים ומי שלא באולם פוסחים עליו.
ולפני זמן מה גמרו לקרוא את כל רשימת הדוברים.
אז איך פתאום צצו כאן כל הדוברים?
למה מאשימים אותו? עומד יושב-ראש הקואליציה על הדוכן ומרשה לעצמו - - -
ראש הממשלה והקואליציה - - -
- - -  ראש הממשלה שמסית נגד השמאל - - -
- - -  רוב דמוקרטי, רוב דורסני יש לכם - - -
עד שכולם ישבו פה, אתם לא ממהרים. עד ששר האוצר ישב כאן.
היושב-ראש מושך זמן כדי שראש הממשלה יגיע לכאן. עכשיו אנחנו מבינים שחבר הכנסת סער משך זמן כדי שראש הממשלה ישיג כאן רוב.
זה לא טוב לתדמיתה של הכנסת - - -
אתה עומד כאן על הדוכן ויוצר  מצג שווא.
מה הקשר בין היהדות למשרד הדתות - - -
- - - מה זה הוצאה. גירוש - - -
אדוני היושב-ראש, חברי חברי הכנסת, שמעתי היום את נאומו של ראש הממשלה, ואני מודה שאני תוהה, איזו מידה של עזות מצח נדרשת לעמוד כאן על הדוכן ולדבר - אני מצטטת - על התקווה הגלומה בתוכנית המדינית של הממשלה. איזו תוכנית מדינית יש בדיוק לממשלה? אני מניחה שהוא דיבר על מפת הדרכים. והוא מציע לנו, הוא המשיך לעמוד כאן ולהציע לנו סבלנות, נחישות, אורך רוח. הכול דברים של ראש הממשלה, ואני תוהה, אדוני יושב-ראש הכנסת, עד מתי, כמו שנהג ראש הממשלה לומר, עד מתי? במשך שלוש שנים יש כאן ראש ממשלה וממשלה שמבקשים מאתנו אורך רוח, ויש כאן פיגועים וטרור ושפיכות דמים. ויש לנו ראש ממשלה שהבטיח שלום וביטחון,  וראש ממשלה שהבטיח למגר את הטרור, וראש ממשלה שהשתעבד ושעבד את כולנו למדיניות של אין עם מי לדבר. יש כאן ראש ממשלה שעמד כאן על הדוכן, תעתע בכנסת ומתעתע במדינה שלמה כבר שלוש שנים. ראש ממשלה שסרטט ומסרטט מצג שווא, שיש לו פתרון ויש לו תוכנית אופרטיבית למיגור הטרור. ואני מזכירה לכם, חברי חברי הכנסת, כמו במלחמת לבנון, הוא ממשיך להוליך שולל מדינה שלמה. ויש כאן מי ששכח כנראה, שכח שיש כאן ראש ממשלה שהבטיח להגיע להסדר, ובמקום להסביר היום לכנסת ולעם, כשהוא עמד כאן מעל הדוכן, למה הוא לא יישם את מפת הדרכים, ולמה הוא מסתפק רק בהצהרות במקום במעשים, הוא ממשיך במסורת ההסתה, כמו שאמרת קודם, אדוני סגן היושב-ראש, מסורת ההסתה של כיכר-ציון. חברי חברי הכנסת, הסתה היא ביטוי לפניקה. אתם יודעים, הזיכרון הקולקטיבי הוא ישות חמקנית, יש מי ששכח את ההסתות של ראש הממשלה. עכשיו, בימים האחרונים, אנחנו חוזרים ושומעים את ראש הממשלה מדבר על הבוגדנות של השמאל. מה הוא קפץ פתאום? בשבוע שעבר פורסמו הבנות ז'נבה -  מה הוא קפץ? למה הוא מסית? פתאום באה כאן תוכנית להסדר קבע ופתאום רואים בציבור הישראלי שיש עם מי לדבר. וזה אחרי שראש הממשלה טען כל הזמן שאין עם מי לדבר. אז במקום שהממשלה הזאת תיקח את ההסכם ותבחן אותו, האם הצד הפלסטיני  מוכן להתקדם להסדר קבע? וחשוב הדיבור על הסדר הקבע, כי לא מדובר כאן על עוד התחייבויות בשלבים שאינן ממומשות. מדובר על הסכם שמוכיח שיש פרטנר בצד השני, ובניגוד למה שאמר כאן ראש הממשלה על הדוכן שאין עם מי לדבר, יש עם מי לדבר. כי ראש הממשלה לא אפשר לאבו-מאזן לדבר ולפעול, וראש הממשלה כנראה גם לא יאפשר עכשיו לאבו-עלא לפעול, כי ראש הממשלה והממשלה כולה בראשותו לא מוכנים לקבל את העובדה שיש מי שמציע אלטרנטיבה להפסקת מעגל הדמים. זה שראש הממשלה והימין כולו, חברי הכנסת ושרי הימין, התקיפו כל כך את ההסכם, בעצם מעיד אולי על כך שיש  בכנסת הזאת ובממשלה הזאת מי שפוחד מסיכוי לשלום. מדובר, חברי חברי הכנסת, על סיכוי לשלום. יכול להיות שבגלל זה מתלהמים ומסיתים ומפחידים.  פתאום הבנתם, שהציבור הישראלי מבין, ששלוש שנים ניהלו כאן מדיניות של הולכת שולל, של רק כוח צבאי, ותנו לצה"ל לנצח, ואין עם מי לדבר. פתאום הציבור הישראלי מבין שזה לא עובד יותר. אמרתם, אדוני השר, לאזרחים, שאם נהיה חזקים נמגר את הטרור; הנה נהיה חזקים, נמגר את הטרור - במקום זה חיסלו ואז בא עוד פיגוע, ואז היה עוד חיסול, ורק היום היו שלושה חיסולים בעזה. כך נמשך מעגל הדמים, ובאה במקום זה אופוזיציה קונסטרוקטיבית, חברי חברי הכנסת, עם הצעה חלופית למדיניות שננקטת כאן, מדיניות של דשדוש במי אפסיים. באה תוכנית, מסמך ז'נבה הוא מודל של תוכנית לפעולה, לא מדובר כאן על מסמך רשמי בין ממשלות, יש כאן הצעה להסדר קבע, יש כאן הצעה שמוסכמת על שני הצדדים. הייחוד של ההצעה הזאת, מזה אתם מתעלמים, כל הדוברים הרשמיים של ממשלת ישראל וחברי הכנסת מהקואליציה, יש כאן הצעה שייחודה בכך שהיא מסמנת את סוף הסכסוך, שהיא אינה מותירה שום סימני שאלה, כל הפרטים סוכמו ואין לשום צד תביעות נוספות. יכלה לבוא ממשלת ישראל, יכול לבוא ראש הממשלה, לקחת את היוזמה הזאת, את הסכם ז'נבה, לבחון אותו ולאמץ אותו כמו שהוא.
אני מכירה בסמכותה ובמרותה של ממשלה נבחרת, שהיא הממשלה שלי, ואני קוראת לראש הממשלה של הכנסת הזאת, של העם הזה, לאמץ את היוזמה הזאת כי היא יוזמה דרמטית. באיזה אופן היא דרמטית, חבר הכנסת ארדן? יש כאן הכרה פלסטינית, הייתי אומרת ראשונה מסוגה, בזכותו של העם היהודי למדינה. זאת הכרה. אז במקום שתאמצו את זה, כמו שהציבור הישראלי - אתם רואים את המספרים, למרות כל ההתלהמות שלכם, אתם רואים את המספרים הגבוהים של הציבור בישראל שתומך בהסכם, כי הציבור מאס בכיבוש, כי הציבור מאס במדיניות הדמים של שרון, כי הציבור הבין שיש עם מי לדבר.
הציבור הבין, חבר הכנסת בר-און, כשאין הסדר מדיני יש אבטלה. הציבור ראה וקרא את התוצאות הכלכליות בשבוע האחרון, הוא ראה את ירידת המדד ב-0.5%, הוא ראה שזה מצביע על מיתון עמוק במשק, הוא ראה שזאת סטירת לחי לכל מה שאתם קוראים: קדושת הצמיחה. בשם קדושת הצמיחה הזאת פגעתם בקצבאות לאמהות החד-הוריות ובקצבאות הביטוח הלאומי. בשם קדושת הצמיחה פגעתם בילדים.
מי שמביא לכאן חזיונות שווא ומצג שווא ותעתועי שווא הוא ראש הממשלה. ראש הממשלה שהבטיח שלום ובינתיים הביא לנו את הקריסה החברתית הקשה ביותר שהיתה במדינת ישראל, שפוגעת בעובדים, שפוגעת בקבוצות החלשות והופכת אותן לחלשות יותר. אני חושבת שהציבור מתחיל להבין, שאי-אפשר, שכל מי שמנסה להציע איזה פתרון - מנסים להציע פתרון, מה הציעו כאן, תוכנית חלופית? מייד מואשמים בבגידה. בכלל, איזו מדינה זאת, שרודפי השלום מוקעים, וסרבני השלום מתלהמים. הייתי אומרת, חבר הכנסת בר-און, אחרי ששמעתי היום את הנאום של ראש הממשלה, שההתקפות של ראש הממשלה ושל חברי הממשלה ושל חברי הכנסת גלעד ארדן ואחרים, מעידות בעיקר על איבוד עשתונות. אם אין במסמך הזה כלום, כמו שטענתם, מה כל ההתלהמות הזאת?
הגיע הזמן שיבינו פה, בכנסת הזאת, שהידברות היא לגיטימית, שהידברות היא מחויבת המציאות, בעיקר נוכח העובדה שיש כאן ממשלה שהיא סרבנית שלום, שהיא פוגעת בציבור, שהיא פוגעת בעובדים, שהיא פוגעת באוכלוסייה, ובעיקר הגיע הזמן שיבינו שהמסמך הזה בא בעצם לומר, שאותן הבנות ז'נבה באות לחלק את ארץ-ישראל בין מדינה פלסטינית למדינת ישראל. ממה אתם נבהלים? החלוקה היא באופן שכל אחת תוכל לחיות את חייה, חיים עצמאיים. הבנות ז'נבה, או מסמך ז'נבה, הוכיחו שפשרה בין ישראל לפלסטינים היא אפשרית, וצריך לקבל את זה שאנחנו חייבים להחליט בין פשרה כואבת לבין המשך החיים על החרב. אני רוצה לסיים, אדוני היושב-ראש, ולומר, שמי שמסית כמו שהסיתו כאן בימים האחרונים כל דוברי הממשלה וכל דוברי הימין, מי שמסית כנגד הסכם ז'נבה, שיזכור שהדברים - - -
אני מסיימת, אדוני היושב-ראש. אנחנו עומדים ימים מספר לפני יום השנה השמיני להירצחו של ראש הממשלה המנוח יצחק רבין. מי שמסית – הדברים האלה שלו הם כשמן למדורה. מי ששופך שמן, לא יוכל אחר כך לרחוץ בניקיון כפיו בטענה נואלת שהוא לא הבעיר את המדורה. שימו לב. תודה, אדוני.
אתה מעלה את המלה "בגידה" בהקשר זה?
הכנסת דוחה מכול וכול את הודעת ראש הממשלה היום במליאה, שהיתה הודעה מביכה, המעידה יותר מכול על אובדן דרך גם בתחום המדיני-הביטחוני וגם בתחום החברתי-הכלכלי. הכנסת רואה בעין יפה ואוהדת את מסמך ז'נבה, ומצפה מהממשלה לבחון את המסמך לגופו, בלי הסתה נגד יוזמיו.
אדוני היושב-ראש, אתמול נהרגו בעזה 14 אזרחים ונפצעו מעל 100 איש - מעל 100 אזרחים - ואני חושבת שהכנסת הזאת חייבת לדרוש - - -
הכנסת הזאת חייבת לדרוש ועדת בדיקה בראשותו של הפצ"ר, שתפרסם את הממצאים שלה. על-פי הערכתי והבנתי, מדובר בפעולה ובמעשה שהוא בלתי חוקי בעליל - בלתי חוקי בעליל - הפצצות בלב אוכלוסייה אזרחית, ואני מודה שנדהמתי לשמוע היום את דוברת צה"ל חורצת דין באשר לחוקיות הפעולה בטרם בוצעה בדיקה ובטרם קיבלה הכנסת הסברים איך נהרגו 14 אזרחים ואיך נפצעו מעל 100 איש ואיך בפעולה ברפיח קרוב ל-2,000 איש נותרו ללא קורת גג. מה אנחנו עושים שם? מישהו צריך לתת על זה את הדין.
אדוני היושב-ראש, חברי חברי הכנסת, מדינת ישראל נאלצת להתמודד עם גל קשה מאוד של פיגועים וטרור, ואני רוצה לתהות היום במליאת הכנסת אם הדרך שבה בוחרת מדינת ישראל - באמצעות צה"ל - להתמודד עם הטרור הקשה הזה היא דרך לגיטימית ואם לא נחצה כאן קו אדום - קו אדום - בין מה שנחשב מאבק לגיטימי בטרור לבין הפעלת כוח ושימוש בפקודות שהן בלתי חוקיות בעליל.
אני לא מחכה לתשובה ממך, חבר הכנסת אדלשטיין, והתשובה שלך כמובן אינה מפתיעה. חברי חברי הכנסת, הנושא שלשמו התכנסנו היה פעולות צה"ל ברפיח, אבל הדברים מתחברים. התקיפה האווירית של חיל האוויר אתמול בעזה והפעולות של צה"ל ברפיח - בתואנה, באמתלה, באמתלה נכונה אני מניחה - למצוא אמל"ח במנהרות ברפיח, מביאות - - -
סיבה. אני מודה לאדוני סגן השר. הפעולות האלה, אני מודה, מביאות אותי למסקנה מאוד מאוד קשה, שלא בטוח - לא בטוח - שהציבור בישראל מקבל מידע אמין, מדויק ונכון לגבי מה שנעשה בשמנו ומטעמנו - בשמנו ומטעמנו - על-ידי כוחות צה"ל. יש כאן מערכת של דיסאינפורמציה - החל במסירת הנתונים וכלה במסירת הדיווח לחברי הכנסת ולמי שמופקד על מה שנעשה. אדוני היושב-ראש, כשצה"ל פעל ברפיח, אמרו: הלכנו לחפש שלוש מנהרות. הרסנו רק 20 בתים, אמר סגן שר הביטחון.
בזמן פעילות צה"ל ברפיח נהרגו שלושה פלסטינים, מעל 1,000 איש נותרו ללא קורת-גג. בזמן ההתקפה האווירית אתמול, כשדוברת צה"ל, כבר ב-10:00 - תשמע היטב, אדוני סגן השר, תשמע היטב, ב-10:00 - - -
או.קיי., אני סומכת עליך שגם תמצא אותה. אני סומכת עליך. אני רק לא בטוחה שאני סומכת על המידע שאתה מוסר לכנסת, אדוני סגן השר.
עוד שתי דקות, אדוני היושב-ראש.
אבל, אדוני היושב-ראש, תרשה לי לבחור מה נחשב הנושא לטעמי.
אדוני היושב-ראש, אתמול בשעה 10:00, אחרי שנודעו הפרטים הראשונים על ההתקפה האווירית - לפני שנחקרו הפעולות בעזה - הודיעה דוברת צה"ל שהכול כשורה, הפעולות היו חוקיות. עוד לפני שהן נחקרו, התייצבה דוברת צה"ל. לקח לה 20 שעות להתייצב ולזמן את העיתונות בעקבות לחץ בין-לאומי ובעקבות לחץ במדינת ישראל ולהציג סרט שהזכיר אותו חבר הכנסת טיבי קודם. ואני רוצה לשאול, איך אתם מסבירים את הסתירה בין העובדה שמראים סרט, שכנראה כולל תקיפה אחת, לבין העובדה שבבתי-החולים בעזה יש אנשים - עשרות אנשים - פצועים. אנשים נהרגו. איך פועלים בלב אוכלוסייה אזרחית ואחר כך מנסים להסיט את דעת הקהל בישראל ואומרים: הפעולות הן חוקיות, הן בוצעו כדין? אנשים נהרגים, אנשים נפצעים, אוכלוסייה אזרחית נפצעת. אני אומרת: צריך להיאבק בטרור. האם לא נחצה כאן קו אדום בין מה שמותר ומה שנחשב מותר במאבק בטרור, והאם ייתכן שלא מוסרים לציבור במדינת ישראל מידע אמין? האם דוברת צה"ל לא מתפקידה, בהגדרה, להביא מידע מדויק ושקוף לציבור? האם תפקידה הוא להגן על מפקדי צה"ל במקום להגן על הציבור, שהוא ידע מה קורה בשטחים? הדבר האחרון שאני אומרת - - -
האחרון. אדוני היושב-ראש, אני רוצה להביא לתשומת לבך: היום פורסם מחקר של ארגון "עיתונאים ללא גבולות". הוא מציב את מדינת ישראל בכל מה שקשור - - -
- - - הוא מציב את מדינת ישראל בכל מה שקשור לתחומי "הקו הירוק" במקום ה-44 מתוך 136 ובמקום ה-130 בשטחים. מה שקורה שם על-ידינו לא מקבל ביטוי אמיתי. אנחנו לא יודעים מה קורה שם, כי המידע שאנחנו מקבלים מצה"ל הוא לא אמין, ואני רוצה שתעמוד כאן, אדוני סגן השר, ותגיד בדיוק, לא כל יום תיתן נתונים אחרים - -
- - כמה אנשים נהרגו, מה עשינו שם.
אבל אתה צריך לשאול אותנו אם אנחנו מסכימים.
אני אשמח מאוד להקשיב לחבר הכנסת אהוד יתום, אבל תשאל אותי.
ואתה ממשיך כאן על הדוכן - - -
אבקש למחוק מהפרוטוקול את המלה "מייללים".
זה פרלמנטרי בעיניך? אמרת "מייללים".  או-הו, מי שמיילל פה.
בפיזור הפגנות, חבר הכנסת בר-און.
אדוני היושב-ראש, חבר הכנסת אפללו, הצעת החוק שלי באה לאסור שימוש בכדורי גומי, או יש לומר כדורים מצופי גומי. אני רוצה להביא לידיעת חברי הבית - יושב כאן השר גדעון עזרא - - -
אדוני היושב-ראש, אני לא מבינה על  מה המהומה, עוד לא התחלתי לדבר. אדוני היושב-ראש, אדוני השר, בדצמבר 1999 הנחתי על שולחן הכנסת הצעת חוק שבאה לאסור שימוש בכדורי גומי. כמו שאמרתי קודם, חבר הכנסת בר-און, אולי יש לומר כדורים מצופי גומי. במרס 2000, אני מזכירה לחברי הבית, כשבעה חודשים לפני פרוץ אירועי אוקטובר 2000, הזהרתי מעל דוכן הכנסת, ואני מצטטת, שכדורי הגומי הורגים ויש לאסור את השימוש בהם על-ידי צה"ל והמשטרה. התבקשתי אז על-ידי שר המשפטים לעכב את קידום החקיקה עד שהנושא ייבחן על-ידי ועדה מיוחדת. ביולי 2000 הודיעו לי מלשכת היועץ המשפטי לממשלה, המשנה ליועץ המשפטי הגברת יהודית קרפ, שהיועץ המשפטי לממשלה אינו מוצא לנכון לקדם את החקיקה, וכי הוא הנחה, אני מזכירה לחברי הבית, הוא הנחה את גורמי הביטחון לצמצם את השימוש בתחמושת הגומי לסוגיה.
אני סברתי כבר אז, חבר הכנסת חזן, שמדובר בהחלטה שגויה של היועץ המשפטי לממשלה, אחת מההחלטות השגויות שלו, החלטה בעייתית מאוד. אני סברתי שהיועץ המשפטי לממשלה נכשל בהצבת הקווים האדומים של מה מותר ומה אסור. אני חשבתי שהמינוח שנקט היועץ המשפטי לממשלה בהנחיה, לצמצם השימוש בכדורי גומי – אני סברתי שההנחיה הזאת לא סבירה, ולצערי, היא גם לא עמדה במבחן המציאות. חברי חברי הכנסת, באו אירועי אוקטובר 2000 וטפחו על פנינו. משטרת ישראל, כשהיא פיזרה הפגנות של מפגינים, אזרחי ישראל הערבים, היא השתמשה בכדורי גומי לפיזור ההפגנות. היד הקלה על ההדק שמשקפת - - - אני לא שומעת את עצמי, אדוני היושב-ראש.
אדוני היושב-ראש, אני רוצה להזכיר לחברי הבית, שבאירועי אוקטובר 2000 נהרגו אזרחי המדינה כתוצאה מהשימוש בכדורי הגומי. ועדת-אור, אני מזכירה לחברי הבית, שפרסמה את הדוח שלה, שאומץ על-ידי ממשלת ישראל, שאומץ על-ידי שר המשפטים – ועדת-אור הקדישה פרק מאוד מאוד מקיף וארוך לסוגיית השימוש בכדורי הגומי. ועדת-אור מתחה ביקורת חריפה, הדגש הוא בביקורת חריפה על המשטרה, שלא אימצה - - -
אני עכשיו מדברת, אתה תדבר בתורך. אדוני היושב-ראש, אני אצטט בדיוק מה אמרה ועדת-אור, וחברי הבית יבחנו. ועדת-אור מתחה ביקורת חריפה על המשטרה שלא אימצה את הצעת החוק שלי. אני רוצה לעדכן אתכם, חברי חברי הכנסת, שבמדינות, אולי לא מתוקנות כמו מדינת ישראל - - -
- - - רק ארצות-הברית, חבר הכנסת אפללו.
סגן השר רצון, אני רק רוצה להביא לתשומת לבך, שבמדינות אולי פחות מתוקנות ממדינת ישראל, כמו ארצות-הברית, כמו פינלנד, כבר מזמן אסרו את השימוש בכדורי גומי לפיזור הפגנות, ככה, שיהיה לך לנגד עיניך. אני רוצה לצטט כמה דברים מהוועדה, גם מחלק הביקורת וגם מחלק המסקנות.
כותבים חברי הוועדה, ואני מצטטת: מתכתובת שהומצאה לנו עולה שגורמים במשטרה התייחסו להצעה זו - דהיינו להצעת החוק שלי; כך בוטאה במכתב מפברואר 2000 עמדת אג"ם במשטרה, שהתנגד להצעת החוק. גם עמדת לשכת היועצת המשפטית למשטרה, כפי שהובאה בפני המשרד לביטחון פנים - כולם התנגדו לחוק. הכול עובר לאירועי אוקטובר 2000. אומרים חברי הוועדה: אנו סבורים שהצעת החוק הצדיקה ואולי אף חייבה בירור יסודי יותר של סיכוני ירי הגומי ואיתור מגבלותיו, כדי שעמדת המשטרה, כפי שהוצגה בפני השר לביטחון פנים, תהיה מבוססת ומושכלת יותר. למרבה הצער, כותבים חברי הוועדה, לא נוצלה הזדמנות זו לביצוע שיעורי-בית - הדגש הוא בשיעורי-בית - כנדרש, עוד לפני אירועי אוקטובר. רק לאחר האירועים, ובעקבות שאלות רבות שהופנו על-ידי הוועדה ועל-ידי אוספי החומר מטעמה, אל רבים מהקצונה הבכירה במשטרה אשר נחקרו בפניה, הוחלט במשטרה על קיום בדיקה יסודית של נושא הגומי. בפרק המסקנות של ועדת-אור, וזה אחרי הביקורת של ועדת-אור על המשטרה - בפרק המסקנות של ועדת-אור אומרים חברי הוועדה: ההחלטה והמדיניות בדבר שימוש מוגבר בגלילוני גומי נתקבלו ללא עבודת מטה ראויה לפני שהוכנס לשימוש אמצעי הגומי. גם הצעת החוק, השר גדעון עזרא, שהוגשה בנושא, לא גרמה למשטרה לבצע עבודת מטה. התנהלות המשטרה, אומרים חברי ועדת-אור, חשפה ליקוי מבני בדרך פעולתה. דומה כי ליקוי זה נובע לפחות בחלקו מכשל קונספטואלי, שלפיו אמצעי הפיזור שברשות המשטרה הם נושא טכני מקצועי ואפסנאי בלבד.
רגע, לא סיימתי. תפיסה זו היא שגויה, אומרים חברי הוועדה. לאמצעי הפיזור המופעלים השלכות מרחיקות לכת על יחסי המשטרה עם הקהל שאתו היא מתמודדת. והעיקר, מוסיפים חברי הוועדה, יש לאמצעים אלה השלכה ישירה על פגיעות בגוף ובנפש. ומסכמים חברי הוועדה בנוגע לסוגיה הזאת - ולכן אני תמהה, חברי חברי הכנסת, איך הממשלה יכולה  לעמוד פה היום על הדוכן ולהתנגד להצעת החוק -  אומרים חברי ועדת-אור, באותו דוח שהם פרסמו, שהממשלה כזכור אימצה, אשר לגלילוני הגומי, שאמצעי זה אינו ראוי לשימוש בשל הסיכונים, ועל המשטרה להוציאו משימוש. חברי ועדת-אור - - -
עוד שני משפטים, תרשה לי, אדוני היושב-ראש, זמן פציעות.
לכן השתמשתי במונח הזה, חבר הכנסת בר-און. במחצית ספטמבר 2003, אני מזכירה לחברי הבית, אמר שר המשפטים טומי לפיד, אני מצטטת: לא ייתכן שהממשלה לא תאמץ את מסקנותיה של ועדת חקירה ממלכתית. אני שואלת אתכם, חברי הכנסת, איך יכולים לבוא היום נציגי הממשלה, לעמוד כאן על הדוכן ולהתנגד להצעת חוק שוועדת-אור ביקרה את הממשלה על זה שהיא לא אימצה אותה. מי שלא מאמץ היום את הצעת חוק לאיסור שימוש בכדורי גומי, מזמין את ההרג הבא של אזרחי המדינה.
אתה דמגוג. אתה דמגוג זול.
אדוני היושב-ראש, התכוונתי לעלות לדוכן ולסבר את אוזנה של הכנסת בהבחנה בין כדורי גומי לכדורים מצופי גומי, אבל אני אוותר על ההבחנה הזאת. אני רוצה לייחד את דברי לכך שיש שר משפטים במדינת ישראל שעושה זילות מהתפקיד שלו. אתה דמגוג זול, שלא היה כדוגמתו בכנסת ישראל. אתה מעז להאשים בתביעה להרג את מי שמבקש לאמץ את המלצות ועדת-אור. אתה מעז להאשים אותו בתביעה לשימוש בכדורים חיים? זאת המסקנה? דמגוג זול היית, דמגוג זול נשארת. אתה מבייש את התפקיד. אדוני היושב-ראש, כשהכניסו בצה"ל ובמשטרה את השימוש הן בכדורי הגומי והן בכדורים מצופי הגומי, ידעו שמדובר בשימוש באמצעי לא מדויק וידעו שיש לו מגבלות טכניות וידעו שהפיזור שלו גבוה. ידעו את זה, ולמרות זאת השתמשו בו. וידעו שהכדור הזה הורג כמו כדור חי, ונהרגו ארבעה אזרחים. מי שעומד כאן היום על הדוכן, שר המשפטים, ומבקש להמשיך להתיר את השימוש בכדורי גומי, מתיר את דמם של אזרחים במדינה, מתיר את דמם. אתה, שר המשפטים, תהיה אחראי לכך שבהפגנה הבאה שבה משטרת ישראל תרשה לעצמה להפעיל יד קלה על ההדק וייהרגו בה אזרחים, אתה – דמם יהיה בראשך.
אדוני היושב-ראש, חברי חברי הכנסת, הצעת חוק הספורט (תיקון מס' 5) (ייצוג הולם), התשס"ד-2003, הוכנה ביוזמת שדולת הנשים ונוסחה על-ידי שדולת הנשים. הצטרפה ליוזמה העמותה לקידום ספורט נשים בישראל. רבים הם התומכים שניסו לעזור, שמנסים לעזור בקידום החוק החשוב הזה: חבר הכנסת מתן וילנאי, בהיותו שר התרבות והספורט, ניסה לקדם את החוק; יושב-ראש הקואליציה, חבר הכנסת גדעון סער, שערער בממשלה וניסה לקדם את החוק; חברת הכנסת גילה גמליאל. זה רק כדי לקבל את הקשב שלכם, אבל אני מפרגנת לכם על - - -
אני אגיע גם אליך: וחבר הכנסת גלעד ארדן. החוק הזה מוגש על-ידי חברת הכנסת אורית נוקד ועל-ידי, והוא בא בעצם לתקן עיוות. אנחנו יודעים שיש תת-ייצוג של נשים בכלל ובפוליטיקה בפרט. אנחנו יודעים שנשים אינן מיוצגות במוקדי הכוח, נשים אינן מהלכות בפרוזדורי השלטון ונשים גם אינן מיוצגות בהנהלות ארגוני הספורט. לחברי הכנסת שלא מודעים לכך אומר, שכיום שיעור הנשים בהנהלות ארגוני הספורט נמוך מ-10%. הדבר הזה משפיע, כמובן. יש לזה השלכות מיידיות. חבר הכנסת בר-און, מי כמוך יודע את זה - היום לא היה אחד מהליכוד שלא הזכרתי. לדעתי, אני אגיע אליך - - -
נראה לי שיש גבול למה שאני מסוגלת להוציא מעצמי.
נכון, אני אגיע אליכם, בהחלט, חברת הכנסת אתי לבני, חבר הכנסת רצאבי. בכל אופן, התת-ייצוג של הנשים בהנהלות ארגוני הספורט משפיע גם על התקציב הנמוך, הייתי אומרת - על התקציב הזעום שאותם גופים נהנים ממנו. פחות מ-13% מתקציב ענפי הספורט בישראל מוקצים לספורט נשים. זה מחפיר - יש ספורטאיות נהדרות בכדורסל, בכדורעף, באתלטיקה, בכדורגל ובכל תחום, והתקציב שהן מקבלות, והתקציב שהארגונים וההנהלות והאיגודים מקבלים, הוא זעום. התיקון לחוק אמור להביא לייצוג הולם של הנשים בתפקידים שונים - באגודות, בארגונים, בהתאחדויות ובאיגודי הספורט. הרעיון אמור לקדם את מעמד הנשים בספורט ואת מעמד ספורט הנשים. הייתי אומרת, שעל-ידי כך שכל חברי הכנסת, מימין, משמאל ומהמרכז, יתמכו בחוק הזה, הם בעצם יתקנו עיוות ויקדמו את עקרון השוויון בין המינים בתחום הספורט בישראל, כפי שהדבר בא לידי ביטוי בתחומים אחרים. אני רוצה להודות לוועדה למעמד האשה, שמקדמת את הנושא, ולחברת הכנסת גילה גמליאל. החוק הזה יגיע לוועדה להכנה לקריאה שנייה ושלישית. אני מודה על כל המאמצים, אחרי כל הניסיונות לגבש ולהגיע לחוק הולם, שייתן ייצוג הולם. תודה רבה.
מה זה להגיד "פתחנו שולחן"?  כולם התקבצו - - -
אני פותחת את הדיון. אני יוזמת הדיון, איך זה?
אני לא מסכימה לזה. אני רשומה בסדר-היום, אני לא מוכנה לזה.
לא מעניין אותי. אני עושה מה שאני מבינה.
אתם חברים בממשלה הזאת. אל מי יש לך טענה?
אתם משפיעים על מדיניות הממשלה.
מה שקרה, אדוני היושב-ראש, אני אסביר אחר כך ליושב-ראש הישיבה, אני לא אכלה את זמני על זה.
אדוני היושב-ראש, "הגויים", כמו שאומר חבר הכנסת כץ, 59% מאזרחי האיחוד האירופי דירגו את מדינת ישראל כמדינה המסוכנת לשלום העולם. 59%.
אני נפעמת. אני נפעמת, חבר הכנסת אלדד, איך הגענו למצב כזה ש-74% מאזרחי הולנד, 69% מאזרחי אוסטריה, גרמניה, דנמרק - מה קורה כאן? איך הגענו למצב הזה, אני שואלת.
יצא המרצע מן השק. חיכינו לזה, חיכינו. את מי תמצאו להאשים? אולי, חבר הכנסת אלדד, אני אתן לך גם כמה אפשרויות אחרות. אני רוצה להציע לך כמה אופציות אחרות. אולי חברי האיחוד האירופי, אנשים שיושבים בביתם, באוסטריה, באיטליה, ביוון, ורואים טלוויזיה, מה הם רואים בעידן המשודר? הם רואים את הטנקים של צה"ל מגינים על ההתנחלויות, והם רואים את המתנחלים עוקרים עצי זית, ואין דין ואין דיין - -
- - והם רואים מאחזים בלתי חוקיים, שצצים כל יום מחדש - -
- - הם רואים סגרים וכתרים, והם רואים חיסולים וגירושים.
שמעתי אותך, הבנתי. הבנתי בפעם הראשונה.
לא יכול להיות. לא יכול להיות, חבר הכנסת כץ. הבנתי אותך.
חבר הכנסת כץ, ואולי בכלל הם רואים שהממשלה שלנו, שמאשימה את האירופים באנטישמיות, הממשלה שלנו מזמינה לארץ אנשים ניאו-פאשיסטים, כמו ג'נפרנקו פיני מאיטליה, או לא אומרת כלום על ההתבטאויות של ברלוסקוני. מה אומרים לעצמם אנשים סבירים, שיושבים בבית? הם אומרים שיש כאן פיגועים איומים. מה עושה הממשלה הזאת כנגד הפיגועים? במקום שהיא תצא להידברות, במקום שהיא תסיג את צה"ל ממרכזי הערים, במקום שהיא תפתח את הכתרים והסגרים - מה הממשלה הזאת עושה? עוד כוח ועוד כוח ועוד כוח. וזה אותו ראש ממשלה שהבטיח שלום, הוא הבטיח ביטחון.
חברת הכנסת פולישוק, בשלוש השנים האחרונות הידרדר הדימוי של מדינת ישראל לשפל חסר תקדים. אתם, שיושבים בממשלה, ונותנים יד למדיניות הממשלה, אתם צריכים לבדוק איפה אתם שותפים. עומד חבר הכנסת חן על הדוכן ומסביר איך צריך לחלק את הארץ ואיך צריך להושיט יד לשלום. אתם יושבים בממשלה שמביאה אנשים, כמו תיאודורקיס, להתבטא כמו שהתבטא. זה לא צריך להדליק נורה אדומה אצלכם ואצלנו, איך הגענו למצב ש-59% מאזרחי אירופה או חברי האיחוד האירופי דואגים ואומרים כך?
חבר הכנסת אלדד, זו אמירה איומה, אבל אנחנו צריכים לשאול את עצמנו, איך הגענו למצב הזה - -
- - איך ממשלת ישראל, בראשותו של שרון ובשותפותה של שינוי, דרדרה אותנו לשפל חסר תקדים מבחינת הדימוי של ממשלת ישראל. מעולם לא היינו במצב כזה. מדינת ישראל, על כל הישגיה ועל כל יכולתה זכתה לאהדה באירופה, בארצות-הברית, בכל מדינות העולם. איך זה קרה? אני רוצה לומר למליאת הכנסת: יש לי הרבה הערכה לשר המתאם, לשר גדעון עזרא, אבל העובדה שעולה דיון חשוב כזה במליאת הכנסת, העובדה שאנחנו נחשבים למוקצים באירופה, וזה לא מביא למליאה את שר החוץ, מראה איזה דגש שמה ממשלת ישראל בקשרים שלה עם האיחוד האירופי, איזה דגש שמה ממשלת ישראל בכך שמה שהיא עושה מוביל אותנו לשפל חסר תקדים. זה צריך להדליק נורה אדומה אצל כל חברי הכנסת, חברי חברי הכנסת.
מה זאת אומרת? מה זאת הדיפרנציאציה הזאת?
זו בעיה של הסברה או של מדיניות?
ומה עם ראש הממשלה שעלה להר-הבית?
אדוני השר, אתה בממשלה אתנו. אתה מציע דיון במליאה - - -
אדוני היושב-ראש, אני רוצה להודות לכל חברי הבית על התמיכה בחוק בדבר ייצוג הולם לנשים בגופי ספורט. אני רוצה להודות מאוד ליושבת-ראש הוועדה למעמד האשה, חברת הכנסת גמליאל, שקידמה את החוק במהירות רבה. אני רוצה להודות מאוד לשרה לימור לבנת, שערערה על כך שבהתחלה לא חשבו להעביר את החוק, ובכלל על כל הפעילות שלך למען קידום נשים בכלל ובספורט בפרט. אני רוצה להודות ליועצת המשפטית של הוועדה למעמד האשה, הלית מגידו, שעזרה וסייעה לקדם את החוק שחברת הכנסת אורית נוקד ואני יזמנו. ואי-אפשר שלא להודות – אני מצטערת שיש לי כל כך הרבה ברכות – לשדולת הנשים ולעמותת קידום נשים בספורט. זו פעולה משולבת של נשים - - -
יהיו ספורטאיות, יהיה תקציב ויהיה ייצוג. אני חושבת שזה צעד ראשון לכך שלא יהיה עוד תת-ייצוג של נשים באגודות וספורטאיות באגודות הספורט. תודה רבה.
אדוני היושב-ראש, כל שנה ביום נגד האלימות כלפי נשים אנחנו שומעים הבטחות מראש הממשלה, שמגנה את התופעה ואומר כמה היא חמורה. לעתים הוא גם מסייר במקלטים לנשים מוכות, וכל פעם אנחנו שומעים אותן הבטחות, איך צריך להקצות כסף לטובת המקלטים, איך צריך לסייע בידי אותן נשים. אני רוצה לומר לראש הממשלה, שאנחנו שבעי הבטחות. תמיד יש פער כל כך גדול בין הרטוריקה הנשגבה לבין מה שקורה במציאות, לבין הפרקטיקה. מקצצים בתקציבים למקלטים לנשים מוכות, מקצצים בתגמולים לנשים השוהות במקלטים לנשים מוכות. אולי הפעם, שראש הממשלה לא יכריז הכרזות וייטב לכולנו.
אדוני היושב-ראש, אדוני יושב-ראש הכנסת, חברי וחברותי חברי הכנסת, המאבק באלימות נגד נשים הוא אינטרס כלל-חברתי, חברתי חברת הכנסת ענבל גבריאלי, והוא אינטרס של גברים ונשים גם יחד. לכן זה ביזיון היום שאין כאן אף שר ליד שולחן הממשלה ושפחות מ-10% מחברי הכנסת נמצאים כאן  במליאה והנושא הזה בכלל מדבר אליהם. כנסת ישראל, שאמורה לשמש דוגמה ומופת למאבק, מחוקקת חוקים – אני רוצה לדבר מייד על בתי-המשפט ולהתחבר לדברים שאמרה חברת הכנסת ענבל גבריאלי – אין קואליציה, אין אופוזיציה, סיעתי, סיעת מרצ, מפלגת העבודה, האיחוד הלאומי, כל סיעות הבית – בושה וחרפה. אז מה לנו כי נלין על מערכות אחרות? אני מתכוונת לייחד את מרבית דברי למערכת בתי-המשפט, שלדעתי מפקירה את גופן ואת כבודן של נשים. אבל איך אני אבוא אליה בתלונות כשכך נראית הכנסת הזאת?
אדוני היושב-ראש, יש כאן הסבר מסבר את האוזן לגבי השר איתם. זה לא לכבודה של הכנסת שאין כאן שרים, לא רק שר תורן, שאין כאן חברי כנסת. איזו צורה יש לזה בכלל? איך אנחנו יכולים לבוא בתלונות למערכות אחרות? אני רוצה לומר לחברת הכנסת גילה גמליאל, יושבת-ראש הוועדה למעמד האשה, אני חושבת שקיימת היום דיון מאוד חשוב והבאת המון אנשים מגופים ומארגונים וחברי כנסת שישבו בדיון. היה בזה שדר, זה שודר. בעיני זאת עשייה כל כך חשובה שהכנסת עושה, אבל אחר כך רואים את המליאה, אז מה לנו כי נלין? אני חושבת שהדבר הזה, אדוני יושב-ראש הכנסת, מחייב – אני לא יודעת באיזה פורום, בסיעה שלי אני אגיד את מה שאני חושבת, אבל הדבר הזה מחייב משהו.
העם שומע, אני מקווה. אדוני היושב-ראש, אני רוצה לייחד את הדקות הספורות שנותרו לי לכך שמערכת בתי-המשפט כנראה לא הפנימה את העובדה – לא הפנימה, אין לי דרך אחרת לנסח את זה – שכנסת ישראל חוקקה חוק. אני אומרת את זה לסגן השר אדרי, שחשב שהכנסת צריכה לחוקק חוק עונשי מינימום. אני מעדכנת אותו בהזדמנות זו, שבכנסת הקודמת חברת הכנסת יעל דיין ואנוכי חוקקנו חוק עונשי מינימום וחובת מאסר בפועל בכל מה שקשור לעבירות מין ולאלימות כנגד נשים, כי חשבנו שהיתה מידה גדולה של הפקרות.
אני חושבת שזאת שאלה טובה, ואני אתייחס לזה. קודם אני אתייחס באופן כללי. אנחנו חוקקנו את החוק הזה, כי מהנתונים שהגיעו לידינו הסתבר, שעל עבירות רכוש נתנו עונשים הרבה יותר חמורים מאשר על אלימות נגד נשים, על אינוס ועל מעשים מגונים, וחייבנו חובת מאסר בפועל. מסתבר לנו, לתדהמתי, שבתי-המשפט עושים את כוונת המחוקק פלסתר. כי אם רק בשבוע שעבר גזרתי שני גזירי עיתונים על כך שנגזרו עבודות שירות על מי שאנס בחורה בת 17, או עונשי מאסר על-תנאי, אז כל היום אני מתכתבת עם פרקליטת המדינה. כל דבר כזה שאני רואה, אני מתכתבת עם פרקליטת המדינה, והפרקליטות מערערת על הענישה לקולא. זה מחפיר. כנראה יש שופטים שעדיין לא הפנימו איזו דרך חתחתים עושה אשה שמחליטה להתלונן. זה כל כך קשה להתלונן, זה מעין עונש שני,  מעין מסכת אלימות שנייה. היא מתלוננת, היא עוברת שוב את כל ההליך הזה כשהיא מספרת. אנחנו שמים את מבטחנו באינסטנציה הגבוהה ביותר, בבתי-משפט, ואנחנו חושבים שמשם תבוא הישועה. ואז מה מתחוור לאותה אשה? שאותו גבר שהכה אותה או עשה בה מעשה מגונה, בסוף מקבל מאסר על-תנאי. כנראה שופטים, ואני מייד אומר משהו על שופטות, לא הפנימו או שהם שבויים בתוך מערכת ערכים, נורמות וסטריאוטיפים, שאשה היא קניין, שאשה היא רכוש של בן זוגה, שאפשר להכות נשים ולצאת מזה בזול, ושעל גנבת מכוניות מקבלים עונשים יותר כבדים. כנסת ישראל, לדעתי, צריכה לשדר שדר, אבל מה אני באה בטענות לבית-המשפט כשכנסת ישראל נראית כמו שהיא נראית? כנסת ישראל צריכה לשדר שדר. כשחקיקה עוברת בכנסת, בתי-המשפט לא יכולים לעשות כרצונם. יש מחקר מאוד מאוד ידוע, שהתפרסם לא מזמן, של רחל דון-יחיא ורינה בוגוש, שמראה, לצערי, שנשים שופטות מקילות בענישה עם גברים מכים. זאת אומרת שיש גם נשים שזה עדיין לא חלחל לתודעתן, והן חלק מאותה תפיסה חברתית, מתוך אותה הבניה חברתית שאומרת לנשים מה תפקידן ומה מקומן. עמד קודם השר איתם על הדוכן והתייחס להצעת החוק של חברת הכנסת אתי לבני. הוא פרגן לחוק, אבל הוא אמר: אנחנו מתוך התפיסה של "כבודה בת מלך פנימה". יש אנשים שלא מבינים שתפקידה של האשה ומקומה של האשה הוא לא רק בתוך המרחב הביתי, שנשים מזמן פרצו למרחב הציבורי. כל עוד הענישה לגבי גברים מכים מתייחסת לכך שבתוך המשפחה זה אפשרי, שבתא המשפחתי אפשר להכות נשים וזה בסדר, אנחנו לא ניוושע. מכאן צריכה לצאת הקריאה לבתי-המשפט ליישם את החוקים שהכנסת מחוקקת. לחבר הכנסת בר-און יש שאלה. זה רק ברשות היושב-ראש, ואם אתה מאפשר, אדוני, אני מוכנה להשיב. תודה.
אדוני היושב-ראש, קיים פער בין פסקי-דין לגזרי-דין. בפסקי-הדין הם כותבים באופן נשגב עד כמה העבירה חמורה וכמה זה נורא, ובסוף הענישה היא לקולא. שופטים מביאים בחשבון, אני מניחה, מערכת שיקולים כוללת. ענישה מטרתה להרתיע. ענישה מטרתה לשדר שדר חברתי. במדינה שבה אחת מכל שבע נשים היא אשה מוכה, ויש בה 200,000 נשים מוכות, אתה צריך לשדר שדר. אתה צריך להגיד: צריך לעצור את המגפה הזאת, זה טרור כנגד נשים. ענישה חייבת לשדר את זה, ומעבר לכך, עליה לאותת לגברים שאי-אפשר להכות נשים ולצאת מזה בזול. תודה רבה.
גירוי יצרים? זה לדבר בזהירות?  גירוי יצרים גורם לאלימות?
החוק מגדיר מה זו הטרדה מינית במפורש. יש שלוש קטגוריות.
אדוני היושב-ראש, החוק למניעת הטרדה מינית, על-פי מיטב הבנתי, עבר בוועדת החוקה, חוק ומשפט, אבל מכיוון שיש כאן הרחבת החוק והחלתו על נושא נוסף, זה יכול להידון בוועדה לקידום מעמד האשה. יש ייעוץ משפטי מלווה.
אדוני היושב-ראש, לא נעים לי לומר את זה ככה, אבל השאלה שלך מתייתרת מעצם ההגדרה כשהיא אומרת – אני מרחיבה את החוק, שזה חוק שחוקק בכנסת ישראל.
מושכלות יסוד שר המשפטים צריך לדעת - לא?
אדוני היושב-ראש, ב-23 בנובמבר 2003 דווח בכלי התקשורת, שהממשלה שחררה עשרה אסירים ירדנים. רצוני לשאול: 1. מה היא מדיניות הממשלה לגבי האסירים הירדנים? 2. מדוע הממשלה אינה משחררת, לבקשת ממשלת ירדן, ארבעה אסירים שנכלאו לפני חתימת הסכם השלום עמה?
אדוני היושב-ראש, רוצח הוא רוצח הוא רוצח, ואני תמהה שממשלת ישראל, שמקיימת קשרים עם ירדן - יש לנו הסכם שלום עמה - מפלה בין דם לדם. לטובת ה"חיזבאללה" היא משחררת אסירים עם דם על הידיים. או שיש הסכם כולל של שחרור שבויים, ואז מחליטים שמשחררים כי יש כאן משימות חשובות להביא את הגופות של החיילים ואת אלחנן טננבאום חזרה הביתה; אז אם משחררים – משחררים. האם ממשלת ישראל במודע מפלה בין דם לדם? אני מודה שאני נדהמת מהתשובה.
ראש הממשלה קם ומבטיח הבטחות.
תספר ממה אתה ברחת. ברחת - - -
אתה מחלק ציונים לחברי כנסת?
אדוני היושב-ראש, אני רוצה לשאול את שר המשפטים - מי ברח. אני רוצה להזכיר לשר המשפטים, שהגשתי הצעת חוק שקובעת, שבמקרה של גירושין, כל הנושא של חלוקת רכוש יידון בבית-דין לענייני משפחה. אתה ברחת, אתה והמפלגה שלך ברחתם מהאולם, ואתה מעז להאשים אותי בבריחה על הצבעה. אתה שהבטחת נישואים אזרחיים, בסוגיה הכי קרדינלית לנשים, בנושא גירושין, בגלל הסטטוס-קוו והישיבה עם המפד"ל בממשלה, שמרת על הכיסא שלך, ואתה מעז להטיח האשמות. אתה ברחת, ותתבייש על התשובה שלך על הדוכן עכשיו.
אולי הוא יסביר: הרי  שינוי אמרה שתתמוך בנישואים אזרחיים, איפה הייתם כאשר הצעתי את ההצעה?
אדוני היושב-ראש, חברי חברי הכנסת, רבותי השרים, כמו שאומר חבר הכנסת יהלום: בוקר אחד אני מתעורר ושומע שלראש הממשלה יש תוכנית מדינית – ואני מתפלאת ששאול יהלום מתעורר; אתם לא חברים בממשלה?
שאול יהלום התעורר. מדינית ישראל התעוררה – אתה התעוררת? מדינת ישראל התעוררה ופתאום היא שמעה שלראש הממשלה יש תוכנית. בכל פעם מחדש אני מתפלאת איך הזיכרון הקולקטיבי הוא ישות חמקנית. בכל פעם אנחנו שוכחים. אחת לכמה זמן קם ראש הממשלה – אם כתוצאה מהידרדרות במצבו בסקרים, אם כתוצאה מלחץ אמריקני, אם כתוצאה מזה שהאו"ם אימץ את תוכנית מפת הדרכים; יש עליו לחץ מכל הכיוונים, אפילו בוש ידידו הגדול כבר לוחץ עליו – מתעורר ראש הממשלה, רואה שיש כאן יוזמות: יוזמת ז'נבה, יוזמת עמי איילון, יש כאן יוזמות, השמאל מתעורר. וראש הממשלה מפריח לחלל האוויר תוכנית מדינית שתכלול – אתם שומעים טוב – ויתורים כואבים. כבר שמענו את המושג הזה ויתורים כואבים. מה אלה בדיוק הוויתורים הכואבים? נסיגה חד-צדדית? מאיפה נסיגה חד-צדדית. פינוי מאחזים? כבר פינינו מאחזים. הכול "ישראבלוף". כל פעם אנחנו מפנים מאחזי דמה, והם חוזרים ועולים מחדש. השבוע סיירתי בשטחים וראיתי את המאחזים שפורקו והוקמו, ומתעתעים כאן במדינה שלמה, וראש הממשלה שרון במשך שלוש שנים מצליח להוליך מדינה שלמה שולל בדיוק כמו שהוא הצליח להוליך אותנו שולל במלחמת לבנון. אבל מה שמדהים אותי זה שהוא מוליך אתכם באף. הוא מוליך אתכם, אתם חברים בממשלה, שאול יהלום. ראש הממשלה תמיד נבחן בהצהרות שלו. אף אחד לא בא ותובע ממנו דין-וחשבון על המעשים שלו. מה הוא עשה עד היום? איפה כל אותם ויתורים? איפה כל המחויבות למפת הדרכים? מה הוא עשה עד היום חוץ מאשר להכניס אותנו לבוץ, חוץ מאשר לא לגרום לכך שיהיה כאן הסדר, שיהיה כאן שקט. אז הוא מבטיח הבטחות. קודם שיעשה פעולה פשוטה, שיסיג את צה"ל ממרכזי הערים, שיסיר את המחסומים, שיסיר את הסגרים, שנראה שיש כאן צעדים ממשיים, כמו שהוא קרא לזה - צעדים ממשיים. אבל יש צעדים ממשיים, והם מוצעים על-ידינו. הם מוצעים על-ידי המחנה השפוי במדינת ישראל, שבא והראה שבניגוד למנטרה הזאת שאין עם מי לדבר ואי-אפשר לסמוך על אף אחד, פתאום יש כאן הצעה, ואני מציעה לראש הממשלה לאמץ את הסכם ז'נבה. יש כאן הצעה שאומרת שיש עם מי לדבר ויש פרטנר, ואפשר לנסות להגיע להסדר כולל, ואין תביעות נוספות, ותהיה הכרה מצד הפלסטינים בזכותו של העם היהודי למדינה, ותהיה הכרה מצדנו, שבסופו של דבר רק מדינה ליד מדינה היא אפשרית. וכל עוד זה לא יהיה, אז כל פעם שתתעורר בבוקר, ואני מאחלת לך כל בוקר להתעורר, תתבע מראש הממשלה שכשהוא אומר, צעדים כואבים או ויתורים כואבים וצעדים, שיסביר למה הוא מתכוון.
אני לא מבינה, אנחנו רוצים שחיילים ייהרגו?
גם חבר הכנסת חזן אופוזיציה. היום כולם אופוזיציה לראש הממשלה.
שאול יהלום אופוזיציה לראש הממשלה, אריה אלדד אופוזיציה לראש ממשלה. מה קורה פה?
מה אתה אומר על ההצעה של חבר הכנסת יחיאל חזן, החבר של אחמד ומוחמד, שאמר לחסל, לחסל, לחסל.
אדוני היושב-ראש, לא הבנתי מה הוא אמר.
לא, - - - 40 חתימות - - -
אדוני היושב-ראש, אדוני השר, חברי חברי הכנסת, יוזמת ז'נבה באה להציע לשני העמים מתווה כולל להסדר קבע. יוזמת ז'נבה גרמה לפרץ של יוזמות. פתאום אנחנו רואים שכל אדם שני - - - נכנס עכשיו למליאה חבר הכנסת עמרי שרון, שהיה בלונדון, וחברי כנסת אחרים מצאו את עצמם במדריד, ומי יכול כבר לעקוב אחרי כל המסלולים של הנסיעות של כל חברי הכנסת. למה אני מציינת זאת?
אדוני היושב-ראש, חבר הכנסת שרון, אני מודה שאתה די מפתיע אותי. לחשוב שחשבת שצריך להיפגש עם פלסטינים טרום הסכם ז'נבה? ימות המשיח. אולי בכלל נהיה עדים כאן למשהו שקורה, למשהו שזז, שלא רק נוסעים ללונדון הלוך-חזור, אלא שמשהו זז.
חבר הכנסת שרון, אם אני מקבלת מכאן, עכשיו, כאן, מעל הדוכן, התחייבות ממך שאתה ממשיך לנסוע כדי לקדם את השלום, כדי לקדם את מה שהבנות ז'נבה ניסו לומר - אני אומר לך: סע. סע לשלום וגם חזור בשלום.
חבר הכנסת שרון, אי-אפשר לומר על קריאות הביניים שלך שהן היו מיותרות. הן היו מרתקות.
הן היו מעניינות, והן נרשמו בפרוטוקול. זה זמן פציעות, וזה לא על חשבוני. אני משוכנעת - - -
חברי חברי הכנסת, בואו ונדבר על מה מדברים. בעיני, הדבר הכי חשוב בהסכם ז'נבה הוא, שההבנות האלה הוכיחו שיש עם מי לדבר אחרי שלוש שנים שמכניסים לנו כאן את המנטרה הזאת ש"אין פרטנר" ו"אין עם מי לדבר", וכל מה שהציעו לנו כאן זה מדיניות של דמים, הצהרות ללא כיסוי והבטחות. יש לנו כאן ראש ממשלה שכל פעם יש לו תוכנית אחרת. פה הוא תומך במפת הדרכים, אחר כך הוא אומר שהוא יישם אותה ואחר כך הוא אומר שיהיו ויתורים כואבים ומכאיבים, ובעצם שום דבר לא קורה. בא הסכם ז'נבה או באו הבנות ז'נבה ורואים והראו שיש עם מי לדבר. חתמו על הסכם, הסכם כולל, הסכם לפתרון קבע, הסכם שיוציא את שני העמים האלה מהמצוקה הזאת, ממעגל הדמים. בעיני, זה הדבר הכי חשוב. אני לא מבינה על מה הזדעקו כולם. מה קפצו כולם? מה כל הביקורת הזאת? מה ההסתה מימין ומכל הכיוונים? אדוני היושב-ראש, אני רוצה לנצל את ההזדמנות שאני על הדוכן - הגדילו לעשות אותם רבנים מעמותת "פיקוח נפש". אני חושבת שזו אחת החרפות הכי גדולות במדינת ישראל שיש כאן קבוצה של רבנים, שבאופן עקבי מסיתה כנגד כל מי שמנסה להביא הסכם. הם הסיתו בזמנם נגד הסכם אוסלו. הם הסיתו נגד ראש הממשלה המנוח יצחק רבין ולא נתנו את הדין, כי היה יועץ משפטי לממשלה שחשב שרבנים לא מעמידים לדין. אז למה שלא יסיתו עכשיו? אני מזהירה אותם ואני מזהירה את אלה שמנסים להתגולל על מנסחי ההסכם ועל מי שתומך בהסכם, שייזהרו מהסתה, ובמקום להסית כדאי שיתחילו לדבר. אולי זה יביא שלום בסופו של דבר. תודה רבה.
יש לי רק בעיה אחת, שאתה מסכים עם גדעון סער.
אז אנחנו בצרה אם המחנה שלנו מסכים אתך יותר.
למה לא יישמתם את מפת הדרכים?
איך אתה שומר על מדינת ישראל?
לא מעניין אותי, מה אתם עשיתם במפת הדרכים. מה עשיתם?
מה עשיתם לאבו-מאזן ומה תעשו לאבו-עלא?
שתקתי. איך זה יכול להיות?
להבין שיש פה ממשלה שמוליכה את העם שולל.
הוא עלב בנו. הוא אמר שהשמאל מביא שואה.
אני מבקשת דיון במליאה. אתה צריך לקרוא אותו לסדר, שהוא לא יגיד שאנחנו מביאים שואה.
הרופאים הם לא שותפים לדבר עבירה? רופאים שנוסעים לחוץ-לארץ - - -
אדוני השר, ראשית אני מברכת על ההצעה. יש לי שאלת הבהרה בנוגע לפיצוי - - -
ואחר כך בסעיף 26. בסעיף 26 - מה הכוונה בתרומה רק של תאגיד שהכיר בו השר? האם  חוץ מהעניין של האובדן,  האם יש דרך כלשהי שהמשרד מעודד תמורה תמורת התרומה? תמורה כספית, אני מתכוונת. האם זה לא סעיף שבא בעצם לומר שאנחנו מעודדים תרומה כספית תמורת התרומה?
אז אין מצב של תמרוץ כספי מעבר לעניין של - - -
אדוני היושב-ראש, אדוני השר - ברכות, אדוני השר, על הצעת החוק שמשרדך מביא. החל בזה קודמך בתפקיד, שר הבריאות לשעבר, היושב-ראש של הישיבה כרגע, חבר הכנסת דהן, שניסה לקדם את עידוד תרומות האיברים מחד גיסא ואת איסור הסחר באיברים מאידך גיסא.
בכל זאת, אדוני השר, תרשה לי. אני רוצה לנצל את ההזדמנות שאני עומדת כאן, ליד הדוכן, ולעשות מה שעשו כאן חברי קודם לכן, ולמי שלא צפה בהם קודם לכן, למי שעדיין אין כרטיס "אדי", אני חושבת שזאת ההזדמנות. מי שרואה לנגד עיניו את החשיבות בהצלת חיים, זאת ההזדמנות למלא את כרטיס "אדי". אדוני השר, קראתי ביומיים האחרונים בעיתון "הארץ", שבמדינת ישראל ממתינים כ-450 חולים להשתלות כליה, ורק כ-160 השתלות נעשות בארץ. משך ההמתנה הוא ארוך, כשלוש-ארבע שנים. באמת אנחנו מוצאים את עצמנו מול נתונים מאוד מדאיגים, אבל מה שמדאיג אותי ביותר - נגע בזה קלות חבר הכנסת נסים זאב – שעל-פי הפרסומים ב"הארץ", כמחצית ממושתלי הכליה הישראלים בשנים האחרונות קנו כליה בחו"ל, כשהדגש הוא מאדם חי, באופן לא חוקי, ועברו את הניתוח בחו"ל. אין ספק, אני מקבלת את ההערה של יושב-ראש הישיבה, חבר הכנסת דהן, שזה נושא שצריך לדון בו וללבן אותו בוועדה. זה נושא מרכזי בעיני, הסנקציה של המתווכים - ומתווכים זו מלה עדינה - של המסרסרים באיברים חיים. כמובן, הכול לצורך מטרה נאצלת בסופו של דבר, הצלת חיים, אבל יש מי שמתפרנס מזה, וצריך יהיה לתת על זה את הדעת. אני רוצה לומר שזה נכון וזה ידוע, ואני מכירה את זה מקרוב, שיש בארץ מצוקה אמיתית של מחסור באיברים להשתלה, ואני גם שמעתי את זה מהמון רופאים, איך המון פעמים המערך הרפואי עומד חסר אונים מול מותם של אנשים רבים. אבל, חבר הכנסת רביץ, אני מתייחסת לדברים שלך כאן, מה שאני אומרת זה בתגובה על דברים שאמרת. אני מבינה את הכאב, בעיקר כשהדברים מגיעים לפתחך, ואני מכירה את זה מקרוב. אני חושבת שגם בנסיבות קיצוניות וכואבות כאלה - כי זה נסיבות קיצוניות כשזה מגיע אליך - קיימות נורמות שחייבים לדבוק בהן. גם כשמדובר באינטרס אנושי נעלה, יש מגבלות על דרך המימוש. לכן, בעיני תמריץ כספי למתן תרומות הוא מאוד בעייתי. אני לא מדברת על התגמול הכספי על אובדן כושר השתכרות, שזה נראה לי נכון וחיוני לעשות. צדק בעיני חבר הכנסת ברכה. הוא אמר שמדובר בסוג מסוים של עבדות. אני יודעת שמי שמוכר איבר מגופו, עושה את זה בעיקר בגלל מצוקה כלכלית קשה. שמענו לאחרונה על אמהות חד-הוריות שנקלעו למצוקה איומה, עם כל הקיצוצים והכול, והציעו את הכליה שלהן למכירה. אף אחד לא עושה את זה מתוך חופש, מתוך בחירה חופשית. אנשים עושים את זה כי הם נקלעו לנסיבות חיים, וזה המוצא האחרון שנותר בידיהם - למכור את האיבר שלהם, ולצורך העניין למכור את הכליה, על מנת לגייס כסף. למה זה כל כך מטריד אותי, חבר הכנסת רביץ? כי מי שמוכן להצדיק מכירת איברים בעודו בחיים, על מנת להציל חיים, אנחנו יכולים להגיע למצב שהוא יכול להסכים לכך - ואני קצת מקצינה כדי לסבר את האוזן - שאנשים ימכרו את עצמם לעבדות, למשל, כי הם יצטרכו לממן תרופות לקרובים שלהם, על מנת להציל חיים. לדברים האלה אין סוף ואין גבול. לכן, לטעמי, להבנתי, מכירת איברים היא לא ביטוי לחירות הפרט. אין כאן עניין של חירות. זה ביטוי לשעבוד של הפרט. יש כאן שעבוד מתוך מצוקה. אדוני היושב-ראש, זה מדאיג אותי - חברה שמאפשרת את הבחירה הזאת בין עוני ומצוקה אחרת לבין מכירת חלקי גוף, ומתעלמת מכך שזו לא בחירה חופשית אמיתית. במדינת ישראל, שבה כבוד האדם הוא ערך חוקתי, אסור לנו בכלל להפוך את חלקי הגוף לחפצים סחירים, לסחורה עוברת לסוחר, כאילו מדובר על איזה חפץ בשוק, שהוא רק עניין של מרבה במחיר. צריך להתמודד עם המצוקה. המצוקה היא איומה, ויש מצוקה, ואתה נתת פתרון, וחברים אחרים נתנו פתרונות. תרומת איברים היא מעשה נאצל בעיני, מעשה נאצל אמיתי, שמציל חיים. אבל איסור למכור איברים מבטא בעיני תפיסה שאדם הוא בעל כבוד אנושי, שאינו סחיר בשוק. ואני חוזרת ואומרת, כיוון שהכבוד האנושי אינו סחיר בשוק, אחת הדרכים היא לחתום על כרטיס "אדי". תודה רבה, אדוני.
הוא לחץ על היועץ המשפטי לממשלה - - -
לא צריך לבטל את המועצה הזאת?
כשאני אעלה אני אגיד על מה אני מגינה.
תשתמש בטיעונים רלוונטיים - - -
בשם הרוב הזה שאתה מייצג - - - ככה הנאצים עלו לשלטון - - - אז אל תשתמש ברוב - - -
מזמן לא השתמשתם ברוב שלכם לצורך חקיקה.
אדוני היושב-ראש, חברי חברי הכנסת, בג'נין היה קרב קשה ביותר.
אדוני היושב-ראש, אדוני סגן השר, בג'נין היה קרב קשה ביותר, וקרב מיותר, שנהרגו בו אנשים חפים מפשע, חיילים ופלסטינים. והכאב הוא כאב, והשכול הוא שכול.
אדוני היושב-ראש, אני חוזרת על דברי. אסון "פארק", כמו שאמרת, היה אסון נורא. ולא בטוח שזה היה בתבונה, ואני אומרת את זה גם בתור אמא של מי שהיה חייל שם בזמן הזה, בכל התקופה הזאת. ואני יודעת, אדוני היושב-ראש, שהכאב של המשפחות הוא נורא, ואי-אפשר להתמודד עם הכאב של המשפחות השכולות.
וגם הכאב בצד השני, ולאף אחד אין מונופול על כאב, הוא כאב נורא. אני חושבת שאני היחידה, בניגוד לכל חברי הכנסת שדיברו כאן, שגם ראתה את הסרט. הוויכוח עכשיו הוא: האם במדינה המתיימרת להיקרא מדינה דמוקרטית מתוקנת ראוי ונכון להקרין סרט, שבעיני הוא סרט קשה ובעייתי ביותר; בתור מי שראתה את הסרט וחולקת על הפעילות של צה"ל בג'נין, אני חושבת שמדובר בסרט בעייתי.
עכשיו אני מדברת, תקשיב לי ותשמע מה זה בעייתי.
תקשיב לי אז תשמע, אל תקפוץ. אני אסביר, אם תיתן לי לסבר את אוזנך.
אני לא אומרת אמירות ולא מפרטת. אני אסביר למה הכוונה "בעייתי". אני לא אתחמק, האמן לי. רואים בסרט מראות מאוד-מאוד קשים, רואים בסרט מראות של הרס, של זוועה שנעשתה בשמנו ומטעמנו. ורואים בסרט גם דברים שהם בעייתיים ביותר, כי יש אינטרפרטציות ויש אנשים שמדברים על דברים שנעשו, שבעיני לא מתקבלים על הדעת. אני אומרת לך את זה בתור מי שראתה את הסרט. אבל אי-אפשר להתעלם מתמונות הזוועה וההרס, וזה נעשה שם, ומזה אי-אפשר להתעלם. מותר למתוח ביקורת על החלטות בג"ץ, לא פעם אני מותחת ביקורת. אבל הכנסת התאחדה והשפיעה על היועץ המשפטי לממשלה לערער על החלטת בג"ץ. אני בטוחה שיש כאן ציבורים, והמשפחות השכולות בפרט, שקשה להם. נורא קשה כשמקרינים דברים כאלה, אבל עם כל ההבנה והכאב, הדרך להתמודד עם האמיתות האלה בסרט היא לערער על החלטת בג"ץ או לתת לציבור לשפוט? הציבור, שידיר את רגליו מבתי-הקולנוע. ולא באמצעות ערעור נוסף לבית-המשפט. היום שמעתי בישיבת ועדת החוקה, חוק ומשפט איך בג"ץ – אמרו כאן אנשים - עם כל הביקורת, עדיין נותר המבצר האחרון. אנחנו מדברים כאן על חוקים בשם רוממות חופש הביטוי.
בעיני זו אחת החרפות, שהיועץ המשפטי לממשלה פונה. הרי פונים לערעור נוסף במקרים נדירים שבנדירים.
אני רוצה להגיד. אדוני היושב-ראש, כשיועץ משפטי מבקש מבית-משפט דיון נוסף, זה צריך להיעשות במשורה. זה במקרים נדירים.
על זה אני רוצה לדבר, חבר הכנסת בר-און.
לא, לא, לא, שום 30 שניות. פה זמן פציעות.
אדוני היושב-ראש, אני מודה לאדוני. אני רק אומרת שלא הצלחתי לומר שני משפטים רצופים בלי שהיו פה קריאות ביניים.
אני חושבת שיועץ משפטי לממשלה צריך לפנות במקרים נדירים לבית-משפט. מתי הוא צריך לעשות את זה, חבר הכנסת בר-און? אם הוא חושב שנגרם עוול משווע או אם נקבעה הלכה חדשה. החלטת בג"ץ בעניין "ג'נין ג'נין" לא קבעה הלכה חדשה. אין שום חידוש עקרוני. יש אישור של המובן מאליו. מדובר בערכים שנקבעו כאן כבר בשנות ה-50, מאז החלטת תקדים "קול העם".
חבר הכנסת בר-און, בעיני צדקה השופטת דורנר – עם כל הביקורת על הסרט, והיא לגיטימית – ואני מצטטת מדבריה: "משמעותו של חופש הביטוי היא כי אסור לשלטון להגביל את האפשרות להשמיע ולשמוע דעות בפומבי". מה שנעשה כאן זה ניסיון להגביל לשמוע דעות, גם אם הן דעות שצורמות את אוזני. הדרך הנכונה להתמודד עם זה היא לא על-ידי זה שמערערים שוב לעליון. הדרך הנכונה להתמודד עם זה היא, קודם כול, לבטל את הצנזורה על סרטים, בדומה לביטול הצנזורה על מחזות. זה אנכרוניסטי שבמדינה מתוקנת, שמתיימרת להיקרא דמוקרטית, עדיין יש צנזורה על סרטים. הדרך להיאבק בזה היא דרך ציבורית, שהציבור לא ילך לבית-הקולנוע אם הוא חושב שהסרט גורם עוול, שהוא לא יצפה בסרט. מי שירצה, ילך. אבל מה שנעשה כאן עכשיו, והניסיון של סתימת הפיות, והניסיון – ואני מצטערת שיושב-ראש הקואליציה לא נמצא כאן - - -
אני מצטערת שכשאין טיעונים רלוונטיים עומדים כאן על הדוכן ומשתלחים בחברי כנסת וקוראים לנו שמאל הזוי וסהרורי, וניאו-נאצים, וכל מיני דברים שנשמעו כאן, ולא הביעו על זה מחאה. ראינו אילו גופים עלו לשלטון בשם הרוב, אז אל תדברו בשם הרוב. יש לכם 85 איש שחתמו. הרוב הזה לא משפיע עלינו.
אדוני היושב-ראש, משפט אחרון. אני באמת חושבת שבנסיבות עדינות כאלה צריך לעשות איזון בין זכויות. אין ספק בזה שצריך לעשות איזון בין זכויות. רק שבעיני ההחלטה של בית-המשפט העליון – בעניין הזה אני מקבלת את עמדת בית-המשפט – להציב את חופש הביטוי והיצירה האמנותית כזכות חוקתית בעלת מעמד-על, יש לה חשיבות גדולה ביותר. יש לזה חשיבות לגבינו,  לגבי דמותנו כחברה דמוקרטית, עם השלכות רחבות שלא עכשיו הזמן לפרט אותן. באיזונים האלה - אני בוחרת את חופש הביטוי ואת חופש היצירה האמנותית.
לא. האמת תמיד צריכה להיות נר לרגלינו. הדרך להגשת תביעת דיבה פתוחה. בהחלט.
שמעתי מצוין. אני שואלת, האם לא היה הרס בג'נין?
- - - צריכים להיכנס לשם מלכתחילה.
אני מגינה על חופש הביטוי.
ככה זה מתחיל. קודם יסתמו לנו את הפה, אחר כך תעמידו אותנו לדין - - -
אל תחלק לציוני ולא-ציוני - - -
מתחת ביקורת על החלטת בית-המשפט להקרין את הסרט.
אדוני היושב-ראש, אני רוצה להודות לך על האפשרות להניח את הדוח על שולחן חברי הכנסת, על ההצעה שלך. אין ספק שהדבר מעיד על החשיבות שאתה רואה בממצאי הסקר שהוכן על-ידי מרכז המידע והמחקר של הכנסת. ממצאי הסקר, שלפיהם הציבור בישראל, על אף כל הפעילות של הכנסת ושל רשויות השלטון, עדיין לא רואה בתופעת הסחר בנשים פגיעה בזכויות אדם או הפרה שלהן, הם מדאיגים בעיני. מתייחסים לזה במידת מה של סלחנות. יש כאן, בעיני, עיוורון של הציבור הישראלי בסוגיות יסוד כמו כבוד האדם וחירותו, כבודן וחירותן של נשים, זכויות יסודיות כמו הזכות לחירות וזכות הנשים לאוטונומיה. הדבר הזה מצריך, כמו שאמר אדוני - ואני רוצה שוב להודות לך - פעולה הרבה יותר עמוקה; ליצור את הזיקה והקשר בין זנות לאלימות. זנות היא אלימות נגד נשים, היא לא בחירה חופשית. הכנסת צריכה להמשיך במאבקה ולהביא לתודעת הציבור שזנות היא הפרה בוטה של זכויות אדם. תודה רבה.
אדוני היושב-ראש, אדוני השר, חברי חברי הכנסת, מבחן היחס לזכויות האדם אינו בנאומים ובהכרזות. אני מתכוונת לייחד את דברי הקצרים כאן לסוגיה: איך שומרים על זכויות אדם; האם בכלל ניתן לשמור על זכויות אדם; האם מדינת ישראל, כשהיא נמצאת במצב כזה קשה - של עימות מתמשך, של פיגועי טרור, ולאור פגיעה כל כך קשה בתחושת הביטחון האישי, כשהמדינה חשה שהיא דמוקרטיה מתגוננת - איך ניתן לדבר, אדוני היושב-ראש, על זכויות אדם. במדינת ישראל אנשים נהרגים כתוצאה מטרור קשה, אנשים חפים מפשע. איך במצב של אילוצי המשבר הביטחוני, כשמצד אחד יש כיבוש וצה"ל נמצא בשטחים, ויש כאן פיגועים איומים ונוראיים - איך שומרים על המרקם הדמוקרטי של מדינת ישראל, איך שומרים על האיזון הנכון. אני מוטרדת בסוגיה הזאת, והתשובה לטעמי היא, שלזכויות האדם יש ערך כלשהו רק אם שומרים עליהן בעת משבר. גם במלחמה לא הכול מותר, ויש מעשים שאסור לעשות בכל הנסיבות. העובדה שהפלסטינים מפירים זכויות אדם, ובשום שלב, אני חוזרת ומדגישה - בשום שלב לא ניתן להצדיק טרור ופגיעה באנשים חפים מפשע - אבל העובדה שהפלסטינים מפירים זכויות אדם ונלחמים בישראל אינה נותנת אליבי, אני חוזרת ואומרת - אינה נותנת אליבי להפרות נרחבות של זכויות מצדנו. זכויות האדם, כתב פעם מי שהיה נשיאו של בית-המשפט העליון בארצות-הברית ארל וורן, "מחייבות להילחם למענן כל יום מחדש". בתחום זכויות האדם, שאינן רק זכויות האזרח, ואני מדגישה, שאינן רק זכויות האזרח, אלא גם  זכויות של אדם באשר הוא נתון לשלטון הישראלי, אסור שהרטוריקה תגבר על הפרקטיקה. כל נושא תפקיד מטעם מדינת ישראל, כפי שכתב בשעתו השופט חיים כהן, זיכרונו לברכה, נושא עמו באמתחתו את שלטון החוק לכל אשר ילך בישראל ובשטחים. הדברים מחייבים את מדינת ישראל, חברי חברי הכנסת, בעיקר על רקע הימים הקשים האלה. לא קשה לשמור על זכויות האדם בשעת שלום, בשעת פיוס. המבחן האמיתי, אדוני היושב-ראש - כפי שאני רואה אותו, דווקא של הערכים המנחים אותנו - הוא בשעה שהאווירה קשה, הזעם רב, כשהרוחות סוערות ונשפך כאן דם של אנשים חפים מפשע. זה הרגע לבחון אם זכויות האדם צריכות להידחק מפני טרור. אני אומרת שנהפוך הוא. מצבי חירום הם עתות המבחן שבהן נדרשת חברה נאורה להקפדה יתירה על זכויות האדם. חברי חברי הכנסת, כיוון שאני שומעת כאן את הדיונים לא אחת, גם את המאבק בטרור יש לנהל על-פי חוק, כדברי השופט ברק: כשהתותחים יורים - הדין לא שותק. הגנה על זכויות יסוד אלה נבחנת  דווקא בעתות כאלה. אני אומרת זאת בעיקר למערכת המשפטית, שלא תמיד עומדת מול לחצים המופעלים עליה. אני חוזרת ואומרת: הטרור הפלסטיני הוא נורא, הוא רוצח אזרחים חפים מפשע ללא כל אבחנה. אבל כל פעם כשנדמה שהגענו לתחתית המדרון המוסרי ולא ניתן להתנבל יותר, עולה איזו הצעה חדשה שממחישה שאין גבול לעומקה של התהום הזאת. ואסביר למה אני מתכוונת: עוצר, גירושים, סגר, מעצרים מינהליים, הריסות בתים, חיסולים ממוקדים, פגיעה בתשתיות - כל הדברים האלה שלא מאפשרים לאנשים חופש מעבר, חופש תנועה; כל מה שלא מאפשר לאנשים לחיות גם אם הם לא אזרחי המדינה. לטרור אין פתרון צבאי, והניסיון להרחיב את גבולות המגרש הצבאי איננו רק חסר תוחלת, הוא גם עומד בניגוד מפורש ללקח שאומות העולם ביקשו להפיק ממראות השואה, ואת גבולותיו של המגרש הזה מסרטטות מאז 1945 זכויות האדם. תודה רבה.
על מי אתה מדבר, יהודים או ערבים?
אז מדובר על אלפים, זה לא עשרות או מאות. ביניהם נועם פדרמן.
זכויות אינן מוקנות על-ידי חובות.
הוא גם לא ידע על נוסיראת.
טוב שיש עוד גדעון לוי אחד.
הבעיה היא גדעון לוי, או המדיניות של צה"ל?
בגלל המדיניות של הממשלה שלך, שאתה - - -
אדוני היושב-ראש, חברי חברי הכנסת, אדוני השר, עצרת האו"ם החליטה להעביר את נושא הגדר או לבקש חוות דעת בנושא הגדר, לגבי חוקיות הגדר, מבית-הדין הבין-לאומי לצדק בהאג. הגדר הזאת, שלכאורה הוקמה לצורכי ביטחון, הפכה לגדר אפרטהייד, גדר שתנציח את הכיבוש. תוואי הגדר הנוכחי, חבר הכנסת סלומינסקי, לא רק שאין בו מענה ביטחוני, לא רק שהעלות הכלכלית שלו מטורפת, תוואי הגדר הזה מוכר אשליה ביטחונית, הגדר הזאת הופכת להיות גדר מספחת. החטא הקדמון הוא במעשי הכיבוש ובניית ההתנחלויות.
הגדר הזאת, לטעמי, לא תיתן מענה למפגע הבודד. הניסיון להיאחז בגדר הזאת הוא כמו של טובע שנאחז בקש. אבל הוחלט על גדר. אם היו מקימים אותה בתוואי של גבולות 1967 ומפנים את ההתנחלויות ולא מספחים אלפי פלסטינים - 200,000 פלסטינים בשטח B, שעכשיו יהפכו להיות אזרחי מדינת ישראל ויחיו במובלעות - אם היו עושים את זה, הייתי אומרת שלגדר הזאת יש הצדקה.
אני מדברת על שני דברים: הדבר הראשון, אני מפקפקת ביעילות של הגדר הזאת מבחינה ביטחונית, אבל אני מקבלת את זה. לצורך העובדה, חברי במרצ חושבים שצריך גדר ביטחונית שתיתן מענה - חציצה ביטחונית. בהנחה שמחליטים שצריך גדר ביטחונית, היא צריכה להיות במקומות שייחשבו מקומות ביטחוניים בגבולות 1967. אם ייקחו אותה לגבולות 1967 - - -
בעיני, כן. בעיני, כן. בעיני זה גבול - - -
חבר הכנסת סלומינסקי, גבולות 1967 - - -
חבר הכנסת סלומינסקי, גבולות 1967, פלוס מינוס, הם גבולות ביטחון וגבולות שלום. אבל מה עושה הגדר הזאת, שבשמה כולם מתייצבים פה, גם ממפלגת העבודה וגם מהימין – בכלל, בעיני מפלגת העבודה אשמה בעניין הזה, ובכלל כולם ביחד, כל מי שתומך בה. הגדר הזאת גרמה לאלפי פלסטינים להיות כלואים בגטאות, הגדר הזאת גרמה להפרדה בין פלסטינים לבני משפחותיהם, הגדר הזאת גרמה להפקעת אדמות, להקמת מחסומים.
חבר הכנסת סלומינסקי - - -
ואני מפתח-תקווה, אני יודעת.
חבר הכנסת סלומינסקי, אני רוצה שתבין אחת ולתמיד: לא אני ולא החברים שלי לא עובדים אצלך ולא עובדים אצלכם, ולא צריכים לעמוד כאן כל יום ולקבל תעודת יושר והכשר על זה שאנחנו מגנים את הטרור. אחת ולתמיד: אנחנו מגנים את הטרור, אנחנו חושבים שצריך לעשות הכול נגד הטרור, אבל אנחנו חושבים שלא צריך לעשות גדר.
אבל אני לא יכולה להגיד משפט אחד רצוף.
אני רוצה להגיד למה תגרום הגדר הזאת. היא תגרום לכך ש-75,000 פלסטינים ימצאו את עצמם כלואים במובלעות, היא תגרום לכך ש-100,000 תושבי השכונות שמצפון לירושלים ינותקו מעירם, ואחר כך אנחנו מתפלאים שיש כאן הרס ויש כאן שנאה, ואחר כך אנחנו מתפלאים שהאו"ם מקבל החלטה ומציע לבית-הדין הבין-לאומי לצדק בהאג לקבוע אם אנחנו מפירים את הדברים שנחשבים ללא-לגיטימיים מבחינה בין-לאומית. הממשלה הזאת גוררת אותנו להאג, הממשלה הזאת צריכה לבוא בטענות רק לעצמה. תודה רבה, אדוני.
אדוני היושב-ראש, אדוני ראש הממשלה, חברי חברי הכנסת, הפליג המחוקק הישראלי בעוצמת החסינות שנתן לחבריו. לדעתי, זאת עוצמה שלא מוכרת בכלל בכל המדינות שיש בהן משטר פרלמנטרי. אם היו שועים להצעתי, או להצעת החוק שלי, היינו מבטלים את החסינות הדיונית לחברי הכנסת, למעט במקרים של מעצר. החסינות הדיונית הניתנת לחברי הכנסת כאן היא מעל לכל היגיון וסבירות. והראיה היא הפארסה שהתחוללה בוועדת הכנסת. הייתי שותפה בשנים האחרונות לבקשות לנטילת חסינות. זו סיטואציה מאוד קשה. כשמבקשים הסרת חסינות של חבר לכנסת, עמית לכנסת, לאו דווקא חבר למפלגה או לסיעה, זו סיטואציה מאוד קשה. אני מצאתי את עצמי רואה שחברי הכנסת בכלל פועלים כטריבונל שיפוטי. הם בוחנים את חומר הראיות, הם בוחנים את חומרת העבירה, כאילו בג"ץ לא פסק מזמן שבכלל לא ניתן לחברי הכנסת לשקול את חומרת העבירה ואת חומר הראיות. חברי הכנסת נדרשים לדבר אחד בלבד, לבחון אם היועץ המשפטי לממשלה רודף רדיפה פוליטית את מושא הבקשה להסרת החסינות. לא היה מתפקידנו לבחון את חומר הראיות, ולא עמדנו בזה. חברי כנסת מסוימים לא עמדו בזה, זה כנראה היה מעל ומעבר ליכולתם. פעלו כאן שיקולים ואינטרסים, גם אישיים וגם פוליטיים וגם חברתיים, ושמור לי ואשמור לך. זו סיטואציה שהיא בלתי אפשרית, היא בלתי תקינה, היא לא נכונה. לכן המסקנה לאור מה שקרה - הקשבתי בקשב רב בדיונים בוועדה לדבריו של יושב-ראש ועדת הכנסת, חבר הכנסת רוני בר-און. בטענה של "החיפזון מהשטן", או - לא עושים דברים עכשיו, כי הדעת אולי קלה, כי יש אווירה ציבורית, ואנחנו נכנעים לאווירה הציבורית, ויש "עליהום" על הכנסת.
יכול להיות. אני מכירה, דרך אגב, כמה שמתאימים לתואר, אבל אנחנו לא - - -
גם אני לא מדברת על חברי כנסת. אדוני היושב-ראש, אף אחד הוא לא מלאך, ומחברי ועדת הכנסת נדרשו תכונות של מלאך. אדוני היושב-ראש, אתה יודע מה, גם מלאכים, זה לא מה שהיה פעם. אני רוצה לחזור לדבריו של חבר הכנסת בר-און. הוא אמר, אי-אפשר לעשות דברים עכשיו, תחת לחץ, כי יש עכשיו "עליהום" ציבורי, וביקורת מוצדקת או לא מוצדקת, זה לא חשוב כרגע; לדעתי מוצדקת, הרווחנו אותה בדין. הכנסת התנהגה בשתי ההצעות האחרונות להסרת חסינות בצורה הכי מחפירה שראיתי, הכי מבזה את כבוד הכנסת. יכול להיות שלא צריך לעשות דברים בלחץ, אבל אם הדברים נכונים, ונכונים אסטרטגית, לדעתי זה לא פוגע בתפקוד הכנסת, אנחנו לא מתפרקים מנכסינו. אנחנו אומרים שאנחנו קשובים לביקורת, אנחנו לא מוכנים לתת יד לכאלה מתוכנו שפועלים בניגוד לאינטרס של הכנסת, ואנחנו אומרים, ועדה ציבורית - כפי שנקבע בזמנו בהמלצות ועדת-נסים - תיקח את זה. אם אתה שואל אותי, אם אני הייתי רוצה שזה יהיה חזות הכול, וככה יהיה הפתרון - לא. אני הייתי רוצה לבטל את החסינות הדיונית, ויש לנו ויכוח על זה. אם ירשה אדוני, אשמח לענות.
אדוני, יושב-ראש ועדת הכנסת, אתה מעלה שאלה רצינית - - -
תודה לך, אדוני. אני עונה לחבר הכנסת בר-און, ובזה אני מסיימת את דברי. חבר הכנסת בר-און, אני בכוונה עונה קצת באופן כזה: מה עניין שמיטה להר-סיני. הנושא של חבר הכנסת שעניינו תלוי ועומד צריך להיות נדון בדרכים הרגילות כל עוד החקיקה הזאת לא הסתיימה. החקיקה הזאת צריכה ללכת בציר מקביל. זה יהיה הדבר הנכון, שכנסת ישראל תצביע היום על הפקעת החסינות מידיה והעברתה לגורם חיצוני. תודה רבה.
אדוני היושב-ראש, מדובר בהצעת חוק שהיא תיקון לחוק זכויות החולה. ההצעה באה לאסור הפליה מחמת נטייה מינית במערכת הבריאות. היום יש מצב קצת לא הגיוני. אני אתן דוגמה אחת כדי לסבר את האוזן. אם אשה ובת-זוגה באות לחדר לידה - אשה צריכה ללדת - והיא מבקשת שבת-זוגה - או בן-זוגה, כיוון שהם לא נשואים - תיכנס או ייכנס לחדר הלידה, היום הוא לא יכול לעשות את זה. היא לא יכולה לעשות את זה, הוא לא יכול לעשות את זה.
לא נותנים. אם אתה לא בן-זוג רשמי, היום - - -
חברת הכנסת כהן, חברת הכנסת כהן - - -
חברת הכנסת כהן, אני רוצה את תשומת לבך. חברת הכנסת כהן, הרי לא עולה בדעתך שהתעוררתי בוקר אחד וחשבתי: איך נעשה שיפור במערכת הבריאות. הרי הדברים האלה באים כתוצאה מפניות חוזרות ונשנות של הרבה מאוד אנשים. למשל, אני אתן לך דוגמה: לאחרונה, באחד הפיגועים האחרונים נפגע אדם, והוא ביקש שיודיעו לבן-זוגו שהוא נפגע, אבל לא הודיעו לבן-זוגו. הוא כבר לא מדבר עם הוריו קרוב לעשר שנים, אבל הודיעו להוריו, כי  ככה זה רשום, וככה החוק. מה שאני מנסה לומר: הדבר הזה חל לא רק על זוגות חד-מיניים. הדבר הזה חל גם על זוגות שבחרו שלא להינשא מטעמים עקרוניים. זה דבר שמצריך תיקון, זה נראה לי הגיוני, ואני קוראת לכנסת לתמוך בזה. תודה.
אדוני היושב-ראש, שר המשפטים ברח. אדוני היושב-ראש - - -
אני צריכה שקט, אדוני היושב-ראש.
אדוני היושב-ראש, אני מצטערת ששר המשפטים ברח, כי אם הוא לא היה בורח מהחדר הזה עכשיו, אחרי שהוא השתלח כאן, הוא היה שומע אותי אומרת לו שמדובר בשר עם הפה הכי מלוכלך בממשלה הזאת, ואם אני שלגייה, אז הוא המכשפה והוא התפוח עם הרעל, והוא השר שמפיץ כל כך הרבה רעל וארס ותרעלה ושנאה. שר המשפטים טומי לפיד הוא שר מסית ומדיח, הוא בכלל שר לכל עת, אדם לכל עת, אדם בלי דעות, הוא שונא, הוא מסכסך. מדובר בשר שהוא שכיר חרב להגן על כל התועבות של הממשלה הזאת, שר שהוא נגד הציבור ושר שהוא נגד העובדים, והוא עומד כאן על הבמה הזאת ומכשיר את השרץ. אוי למפלגה, אדוני היושב-ראש, שזה מנהיגה, ואוי לממשלה ואוי למדינה שזה שר המשפטים שלה.
אדוני היושב-ראש, אדוני השר, חברי חברי הכנסת, כל כך צודק חבר הכנסת יצחק כהן. הזמן פועל לרעתנו. הוא פעל לרעתנו. עכשיו, שבוע בערך אחרי שנשיא סוריה בשאר אסד הפתיע - הפתיע את ישראל - בקריאתו לחידוש המשא-ומתן לשלום בין שתי המדינות, ואני אומרת "הפתיע" כי ההסכם בזמנו או השיחות בזמנן נכנסו לקיפאון מאז מותו של הנשיא חאפז אסד באביב 2000. הוא הפתיע אותנו. חבר הכנסת יצחק כהן, איך פועלת הממשלה בתגובה על הצעתו של נשיא סוריה בשאר אסד? איך היא פועלת? האם היא מקבלת אותו בזרועות פתוחות? מה זה משנה בכלל, אם הוא הצהיר את ההצהרה שלו כי הוא בלחץ ומשום שהוא חושש שסוריה היא הבאה בתור אחרי עירק? מה זה משנה מהי הסיבה שלו בדיוק? איך פועלת ממשלת ישראל, ומה התגובה המעשית ההולמת של ממשלת ישראל על יוזמת הנשיא אסד? ממשלת ישראל מאשרת אתמול - אתה צודק, 300 מיליון שקל זה יותר מרבע מיליארד שקל; איך פועלת ממשלת ישראל? איך היא קובעת עובדות בשטח? איך היא כובשת כל פעם מחדש? ממשלת ישראל מודיעה על תוכנית חסרת תקדים בהיקפה. ממשלת ישראל, עכשיו, ערב סיכוי למשא-ומתן כלשהו, מודיעה על עיבוי ההתיישבות בגולן. אנחנו מכירים את השיטות האלה. קובעים עובדות בשטח, עוד לפני שמתחילים במשא-ומתן עם הסורים. אדוני היושב-ראש, אני הייתי רואה בזה סיכול ממוקד של היוזמה הסורית,  סיכול ממוקד של כל ניסיון הידברות עם הסורים. למה זה? למה כל היהירות הזאת וההתרברבות הזאת? שמעתי היום את שר החקלאות ישראל כץ גאה בפרובוקציה כזאת, והוא אומר: "אסד יראה מחלונות ביתו את רמת-הגולן הישראלית מלבלבת ופורחת". אסד יראה איזה חזון יש לשר ישראל כץ. אדוני היושב-ראש, זה במקום לבדוק ברצינות, עם האמריקנים, את האפשרות לחידוש השיחות עם סוריה, בדיקה רצינית ובדיקה שתשים את הערוץ הסורי במקביל לערוץ ההידברות הפלסטיני. אני מכירה את כל אלה. למשל, שר החוץ סילבן שלום מה זה התלהב מהיוזמה של הנשיא אסד, ואמר: צריך לבדוק אותה. אבל שרון, למשל, לא מאמין לאסד. בכלל אין תיאום בין העמדות בתוך הממשלה. יש מי שרוצה להשתמש בערוץ הסורי כתחליף לערוץ הפלסטיני, למסמס את הערוץ הפלסטיני - אין פרטנר ואין עם מי לדבר ואולי נדבר עם הסורים. אני חושבת שאפשר לעשות את שני הדברים האלה במקביל. אבל, ממשלת ישראל, כיוון שהיא יודעת בדיוק מה המחיר שיידרש ממנה כדי להגיע להסדר עם הסורים, והמחיר ידוע, והזכיר זאת קודם חבר הכנסת כהן, והמחיר הזה ידוע לביבי, והמחיר הזה היה ידוע לברק, וכולנו יודעים שאם באמת רוצים הסדר עם הסורים, אם מדינת ישראל תצטרך לסגת נסיגה מלאה, ומדובר על נסיגה מלאה, מרמת-הגולן, תוך פינוי כל היישובים וכל המפעלים שהקימה ישראל ברמת-הגולן - אז במקום לעשות את זה, כשיודעים שזה המחיר, אנחנו מודיעים אתמול על השקעה של 300 מיליון בעיבוי. הרי אפשר לסגת מהגולן. הכול כמובן עם סידורי ביטחון הולמים ועם הבטחה שיפורקו ארגוני הטרור והתשתית הצבאית של ה"חיזבאללה" ותהיה נורמליזציה ביחסים של ישראל עם ביירות ודמשק. אדוני היושב-ראש, במקום שממשלת ישראל תבחן את היוזמה הסורית ברצינות, כל פעם מחדש הזמן פועל לרעתנו. כל פעם מחדש בכל ערוץ אפשרי ממשלת ישראל מסכלת כל ניסיון להידברות. אדוני, תודה.
לא יבקשו לפסול אותו כמו את עזמי בשארה?
אבל אתם יודעים מה הוויתורים. הרי אתם יודעים על מה צריך לוותר.
רגע, אני רוצה לשאול אותך משהו, אדוני השר.
מה זה שווה? אני רוצה לדעת מה עם פיתוח הכפר. אני רוצה שהוא יענה מעל הדוכן. למה רק אתמול הם אישרו לפתח את הגולן? זה לא תנאים מוקדמים? - - -
למה אתה עושה להם הנחות? הם שותפים, והם מכשירים את השרץ, כולל טומי לפיד - - -
במקרה היא לא הכתובת - - -
אדוני היושב-ראש, רבותי חברי הכנסת, בהצעת התקציב לשנת 2004 כלולים קיצוצים משמעותיים ביותר בשירותים החברתיים ובמערכת הקצבאות. היא פוגעת בשכבות החלשות ממילא, ואחת השכבות החלשות שאני ארצה להתייחס אליה, אחת השכבות החלשות שהקיצוצים בשירותים החברתיים מגדילים את העול עליה היא קבוצת הנשים – הדברים שלי מעל דוכן זה מיוחדים כרגע לקבוצת הנשים. חברי חברי הכנסת, כשיום הלימודים מתקצר בגלל חוסר תקציב, יום העבודה של הנשים מתארך. נשים צריכות להסתדר עם דרישות מקום העבודה שלהן, והן צריכות להסתדר גם עם הצורך לטפל בילדים. כולם יודעים שכשתקופת האשפוז מתקצרת בגלל העדר משאבים, הנטל נופל על נשים. הן המטפלות בכל אותם חולים, גם אם הן עובדות מחוץ לבית. כל הצעדים האלה של הממשלה, והמדיניות הכלכלית המוצעת, כפי שהובאה בקול תרועה רמה כאילו מדובר בהצלה של מדינת ישראל, פוגעים באפשרויות התעסוקה של נשים. הממשלה הזאת, במדיניות שלה, סוגרת את שער הכניסה של הנשים לשוק העבודה, ובעיקר לשירותים הציבוריים, כי כמו שכולם יודעים, השירותים הציבוריים נתמכים על-ידי תקציב המדינה, וכשהתקציבים של השירותים האלה מקוצצים, המשמעות של זה, חברי חברי הכנסת, היא פחות מקומות עבודה לנשים. אנחנו הנשים – ולא רק הנשים, אבל לצורך העניין הנשים – נאבקות כדי שיותר ויותר נשים תצאנה למעגל העבודה, כדי שיותר ויותר נשים תוכלנה לממש את עצמן, כדי שיותר נשים תוכלנה לעשות קריירה נוסף על היותן נשים, אמהות, רעיות, מטפלות ומסייעות. זאת ההשקפה שמנחה אותנו – שהיום, בישראל של 2004, המימוש של הנשיות הוא לא רק בהיות הנשים אמהות, או רק בהיותן רעיות, אלא בהיותן כוח יצרני פעיל בשוק העבודה, בכך שנשים תהיינה  מחוץ למעגל הביתי, בכך שהן תתפוסנה מקום במרחב הציבורי, תהיינה מיוצגות במוקדי הכוח, בשלטון, במקומות הראויים להן. זאת השאיפה שלנו, ולכך אנחנו פועלים. בא התקציב הזה, שהממשלה הניחה על השולחן, ואנחנו רואים שהוא חסם לפני הנשים. לא רק שהוא לא בא ליישם את הרצון שנשים תהלכנה בפרוזדורי השלטון ותהיינה מיוצגות במוקדי הכוח, הוא חוסם את שערי הכניסה של נשים לשוק העבודה. כשאנחנו רואים את רשימת הקיצוצים ורשימת הפגיעות, אנחנו נדהמים. ואולם, חבר הכנסת טל, אני משוכנעת שיעניין אותך לשמוע, ואולי אפילו את חבר הכנסת רצאבי, במה הממשלה אינה מקצצת בתקציב 2004 – סעיף קטן כזה, שמגלה לנגד עיני במה הממשלה אינה מקצצת. ובכן, היא אינה מקצצת בגוף מאוד-מאוד מיותר וחסר חשיבות בעיני: המועצה הציבורית לדמוגרפיה. תשאלו, מה זאת המועצה הציבורית לדמוגרפיה? איך זה שבספר התקציב, לאחר כל הקיצוצים, מוגדר סכום של כ-230,000 ש"ח לשנת 2004 לתקציב לפעילות המועצה הציבורית לדמוגרפיה? מהו הדבר הזה בכלל? מי צריך את הגוף המיותר הזה, שהוא גוף גזעני במוצהר? למה כשעושים קיצוצים כאלה, שיש להם השלכות כל כך קשות וכל כך פוגעניות ומיידיות, שפוגעות מיידית במצבן של הנשים במדינת ישראל, ממשיכים לתקצב גוף שלטעמי אין לו מקום במדינה מתוקנת? גוף שכל ייעודו – ואת זה אני רוצה שתשמעו, חברי חברי הכנסת – כל ייעודו של הגוף הזה הוא עידוד הילודה והתנגדות להפלות. רק כדי לסבר את האוזן, אני מדברת כמובן על עידוד הילודה והתנגדות להפלות של נשים יהודיות בלבד, לא של נשים בכלל, רחמנא ליצלן. מדובר בעידוד הילודה ובהתנגדות להפלות של נשים יהודיות בלבד. חברי חברי הכנסת, 230,000 ש"ח, ומדובר בגוף שסדר-היום שלו ומטרותיו נובעים מהרצון לגייס את הרחם של הנשים היהודיות למטרות לאומיות. הרחם בשירות המדינה. רחם הנשים בשירות המדינה. גוף כזה, שלא נוגעים בו במסגרת הקיצוצים, הוא גזעני במוצהר. לא רק שהוא מפלה ופוגע לרעה בנשים ערביות ולא יהודיות – הוא קודם כול פוגע בנשים, וזה כשמקצצים בקצבאות הרווחה, וכשלא מאפשרים אשפוז, וכשכל הנטל נופל על נשים, וכשאין מקומות תעסוקה לנשים, וכשאנחנו רוצים שנשים תצאנה מהמרחב הביתי ותפרוצנה למרחב הציבורי ותעשינה קריירה ותתפוסנה מקומות עבודה בתפקידים בכירים בשוק העבודה. אבל מה הפלא, אדוני היושב-ראש, שאין מקצצים בתקציב המועצה הציבורית לדמוגרפיה, כשרק לפני שבועיים שמענו את שר האוצר בנימין נתניהו – אותו שר אוצר שהיה אמור לבוא בתוכנית הקיצוצים הזאת ולהגיד: את 230,000 השקל האלה אני מבטל, אני מוריד מייד, אנחנו עושים כאלה קיצוצים ומקצצים, והשמנים, והרזים, ומי נושא על גבו את מי – אז מה הפלא שלא מקצצים בתקציב המועצה הציבורית הציבורית לדמוגרפיה, כששמענו את שר האוצר נתניהו, רק לפני כמה שבועות, עומד בכנס הרצלייה ובנאום גזעני מדבר על הסכנה הדמוגרפית. שומו שמים לאן נגיע – תהיה כאן סכנה דמוגרפית. נשים ערביות הן נשים יולדות, והנשים היהודיות, שמעתן על זה, יש בהן גם כאלה שמבקשות לעשות הפלה, ולא ניתן, כי יש כאן סכנה דמוגרפית, וצריך גוף שכל ייעודו הוא עידוד הילודה של נשים יהודיות בלבד והתנגדות להפלות של נשים יהודיות. אז מה הפלא שחברו יחד שר האוצר בנימין נתניהו ושר הרווחה אורלב, שזו תפיסת עולמו, שצריך לעודד שנשים יהודיות תלדנה? אדוני היושב-ראש, חברי חברי הכנסת, פעילות המועצה הציבורית לדמוגרפיה דוחקת בנשים – אני חוזרת ומדגישה – דוחקת בנשים לראות באמהות בלבד ייעוד חברתי ודרך טבעית למימוש עצמי, כאילו כל המימוש של הנשים הוא באמהות. הן תלדנה והן תהיינה אמהות והן תהיינה רעיות, ואחר כך הן תדאגנה להורים שלהן – זה הייעוד של הנשים היום במדינת ישראל 2004, ולצורך זה מחזיקים מועצה, שזאת העלות שלה, ולא מקצצים אותה כשיש קיצוץ כל כך משמעותי וכל כך תובעני בנשים. לכן, ההחלטה הזאת, שלא לקצץ בתקציב המועצה הציבורית לדמוגרפיה, ולאפשר פעילות של גוף כזה, שהוא גזעני במוצהר – בעיני ההחלטה הזאת חותרת תחת התפיסה הבסיסית שצריכה היום, בשנת 2004, להנחות את השלטון בישראל בכל הקשור לזכותן של הנשים על גופן וזכותן להחליט החלטות עצמאיות ואישיות בכל הקשור להבאת ילדים לעולם, ובמקביל גם בכל הקשור לזכותן להחליט אם לבצע או לא לבצע הפלות. מי שמאפשר היום בכנסת הזאת, שצריכה להרים יד נגד גזירות כל כך פוגעניות בנשים, שיש להן השלכות מיידיות כל כך קשות על נשים, מי שמבקש להמשיך לקיים את פעילותה של המועצה הציבורית לדמוגרפיה, מועצה שהוקמה בתקופתו של השר בניזרי ויושבים בה אנשים שדנים, והולכים וחוזרים, מבקש לגייס את הנשים היהודיות לתפקיד ולדני בשירות השאיפה הקולקטיבית של מדינת ישראל. זה אומר שנשים יהודיות הן נשים ולדניות במימוש הרעיון של המלחמה בסכנה הדמוגרפית, כפי שהצהיר עליה השר נתניהו. אנחנו הנשים נועדנו לא לעשות קריירה, לא להיות מיוצגות במוקדי הכוח, לא להלך בפרוזדורי השלטון, לא לתפוס את העמדות הבכירות, לא לצאת לעבודה ולעשות קריירה – אלא ללדת. כך נתפסת האשה. זה מימוש הנשיות בישראל של 2004. תלדי בנים, לא תעשי הפלות, ואנחנו נתקצב את הגופים שיסייעו לך ויעזרו לך – כי ללדת זו משימה לאומית, כי פעילות המועצה הציבורית לדמוגרפיה הופכת את הנשים לרחם להשכיר. חברי חברי הכנסת, הפעילות הזאת של המועצה הציבורית לדמוגרפיה, בעיני היא המשך ישיר למדיניות הכלכלית של הממשלה. יד אחת מקצצת בקצבאות האמהות החד-הוריות ובקצבאות לילדים, והיד השנייה מנסה לרתום את הנשים היהודיות במדינה לטובת אינטרס שהוא קבוצתי אתני. מדובר באינטרס קבוצתי אתני – יש כאן סכנה, סכנה. הנשים הערביות תלדנה יותר מהנשים היהודיות, ואתן, הנשים היהודיות, צריכות להתגייס לשירות המדינה, ולצורך הגיוס הזה אנחנו מתקצבים את המועצה הציבורית לדמוגרפיה. אדוני היושב-ראש, במקום שהממשלה הזאת תתקצב גוף שעוסק בעידוד לידות, הייתי מציעה לה להעביר את הכספים המיועדים לכך לשיפור תנאי חייהם של אלפי ילדים שכבר נולדו, ילדים שחיים מתחת לקו העוני ושהממשלה הזאת פוגעת בהם. הייתי מצפה משר האוצר ומשר הרווחה, כמי שמופקד על רווחתם של אותן נשים ושל אותם ילדים שכבר חיים מתחת לקו העוני, לאפשר לנשים במדינת ישראל, אזרחיות המדינה, לממש את זכותן לגדל את ילדיהן בביטחון כלכלי ללא קשר לסדר-היום הדמוגרפי. ובהזדמנות חגיגית זו, חברי חברי הכנסת, אני קוראת לכולכם להתגייס ולבטל לאלתר את פעילות המועצה הציבורית לדמוגרפיה. בישראל 2004 אין מקום לגוף כזה, שמעודד ילודה, מעודד הימנעות מהפלות ומעודד נשים יהודיות ללדת בשירות האינטרס הקולקטיבי היהודי, בשירות מדינת ישראל. הנשים כרחם להשכיר. אין לזה מקום במדינה מתוקנת. תודה, אדוני היושב-ראש.
כן, אם נשאר לי זמן, אדוני היושב-ראש. חבר הכנסת טל, בכבוד.
אדוני היושב-ראש, כאשר חבר הכנסת טל דיבר, אומנם התכוננתי לנאומי הבא, אבל יש לי חלוקת קשב והקשבתי בעיון רב לדבריך. אני חייבת לומר, שאני חותמת בשתי ידי על דבריך על כך שמדינת ישראל רוצה לסגור את בית-החולים "אברבנאל". לא ייתכן שמקום שיש בו חוסים, אנשים פגועים, אנשים שנפגעו והם זקוקים לעזרה, לא ייתכן שתבוא הממשלה הזאת ובאבחה, בהינף יד תחתום ותבטל. אנשים פגועים בנפשם ייזרקו לרחוב ולא יהיה מי שיסייע בידם. חבר הכנסת טל, כל המדיניות של הממשלה הזאת, שפוגעת בשכבות החלשות והופכת אותן למוחלשות יותר, היא מדיניות שאני לא יכולה לתת לה יד. חבר הכנסת טל, אני יודעת שאנחנו באופוזיציה לא נצליח כנראה להכניע את השלטון הזה, שנהנה מקואליציה דורסנית ואטומה. אין לי דרך אחרת להגדיר את זה, אבל מי שרוצה לסגור את בית-החולים "אברבנאל" מנהל מדיניות אטומה. אין לי דרך אחרת להגדיר את זה - אטומה ופוגעת. אבל מי שגם ממשיך באותו הינף קולמוס לחתום על כך שממשיכים לתקצב את המועצה הציבורית לדמוגרפיה, כדי שיותר נשים יהודיות תלדנה, הוא אטום, ואין לי דרך אחרת להגדיר את זה. תודה רבה, אדוני היושב-ראש.
האם זה שר המשפטים? מה זה הרמה הזאת?
אדוני היושב-ראש, אנחנו מבקשים לדעת מה הבטיחו לחבר הכנסת אפללו, שהוא משך את ההסתייגות שלו.
מובטלים, קוראים לזה - - -
אם הכול כל כך טוב, למה הכול כל כך רע?
גברתי היושבת-ראש, אדוני ראש הממשלה, חברי השרים וחברי הכנסת, כל פעם מחדש אנחנו מזדעזעים כאשר נרצחת עוד אשה במדינת ישראל. כל פעם אנחנו נדהמים מהנתונים שמצביעים על כך שיש במדינת ישראל מעל 200,000 נשים מוכות, ויש גברים מכים שמוצא נגדם צו הרחקה מהבית והם מפירים את צו ההרחקה, מגיעים חזרה לבית בנות-זוגם, מפירים את הצו, מכים אותן, ולעתים רוצחים אותן. גברתי היושבת-ראש, הצעת החוק לעניין התקנת לחצני מצוקה נועדה לתת תחושת ביטחון אישית, תחושת הגנה לנשים שחשות מאוימות מפני אותם גברים מכים, שהוצא נגדם צו הרחקה. ניתנת להן תחושת ביטחון שהן יכולות ללחוץ על הלחצן ותבוא הממשלה ויבוא מישהו להגן עליהן. הצעת החוק הזאת הונחה על-ידי חברתי, חברת הכנסת נעמי חזן. בהציגה את ההצעה הזאת כאן, לפני מליאת הכנסת, התחייב ראש הממשלה שההצעה תעבור. במסגרת סיוריו במקלטים לנשים מוכות אמר ראש הממשלה, ובמליאה, שמדובר בהצעה חשובה שצריכה לעבור. אני מודה שנדהמתי לשמוע שהממשלה כנראה מתנגדת להצעת החוק הזאת. הממשלה סיכמה החלטה, שאחראי לה השר נוה, שהממשלה תחל בפיילוט - - -
ואכן מתחילים. ראשית, אני רוצה לברך על הפיילוט, אני רק לא יכולה להבין את ההיגיון: למה נשים בנתניה - ששם מתחיל הפיילוט - למה נשים בנתניה זקוקות יותר להגנה מנשים בפתח-תקווה, בחיפה ובדימונה, למשל? אם הממשלה מתייחסת לנושא ברצינות ואם הממשלה סבורה שצריך להגן על אותן נשים, אז כל הנשים זקוקות להגנה. אני קוראת לממשלה לשקול שוב את עמדתה בעניין הזה ולתמוך בהצעת החוק. תודה רבה.
גברתי היושבת-ראש וחברי הכנסת, זכות השתיקה היא זכות יסוד. ההצעות שלי ושל חבר הכנסת פינס אינן באות לבטל את זכות היסוד הזאת לכלל הציבור. ההצעה הזאת באה בעקבות דיון מאוד מקיף ומעמיק בוועדת החוקה, שכפי שציין חבר הכנסת פינס, קיבלה החלטה בעניין זכות השתיקה. היה דיון מקיף. ההצעה הזאת באה לצמצם את זכות השתיקה למי שנקראים נבחרי הציבור. אני חושבת שאנחנו צריכים לעשות הבחנה מאוד ברורה בין שמירת זכות השתיקה, שהיא זכות יסוד, לבין התנאים למילוי תפקידים ציבוריים. מי שמבקש למלא תפקיד ציבורי, יש עליו חובות. הוא לא כאחד האדם. אם הוא נקרא לחקירה פלילית, הוא לא יכול לאחוז במקל בשני קצותיו. הוא יכול להשתמש בזכות השתיקה, אני מכבדת את זה, אבל הוא לא יוכל להמשיך ולכהן כנבחר ציבור. הצעת החוק הזאת באה לומר, שאם נבחר ציבור יבחר לנקוט את זכות השתיקה, תחול עליו סנקציה, הוא לא יוכל להמשיך בתפקידו ויהיה עליו לפרוש. איש הציבור יצטרך להחליט. חברי חברי הכנסת, זה אנחנו. האם אנחנו מוותרים על זכות השתיקה, או שאנחנו מוותרים על תפקידנו, אם אנחנו שרים ואם אנחנו חברי הכנסת. אני מודה שנדהמתי מתשובת הממשלה לחבר הכנסת פינס. אני הייתי משוכנעת ששר המשפטים, נציג שינוי בממשלה - שר המשפטים, לצערי, לא שומע את הדברים. אתה השר הממונה על הנורמות ועל הרף של ההתנהגות הציבורית של נבחרי ציבור. במקום לבוא למליאה בימים אלה ולהודיע שהממשלה תומכת במה שנקרא צמצום זכות השתיקה לנבחרי ציבור, הממשלה מתחמקת. הממשלה אומרת שהיא לא תתמוך בחוק הזה. איזו דוגמה ואיזה מופת משמש שר המשפטים, היום, על רקע כל הדברים שמתרחשים? שר המשפטים נתן גיבוי לראש הממשלה שפיטר את חברת הכנסת נעמי בלומנטל כשרה, כיוון שהיא שמרה על זכות השתיקה. איפה אתה היום? אתה עסוק בשיחה עם ביבי נתניהו, כי מה זה חברי כנסת מהאופוזיציה שבאים לכאן. חוסר הנימוס האלמנטרי של שר המשפטים. אני הייתי מצפה שתקשיב לדברים שאני אומרת. זו דוגמה לשר בממשלת ישראל.
שר המשפטים בממשלת ישראל, שהיה צריך להציב רף ונורמות ציבוריות להתנהגות נאותה של נבחרי ציבור ולתנאים למילוי תפקידים של נבחרי ציבור, בחר גם הפעם, כמו תמיד, להתחמק מהתמודדות עם שאלות קרדינליות שעומדות על הפרק. גברתי היושבת-ראש, זה לא יהיה לכבודה של הכנסת אם היא לא תאמר לציבור, שזכות השתיקה כזכות יסוד - כן; נבחרי ציבור שמבקשים לשמור על זכות השתיקה, יצטרכו לפרוש מתפקידם.
אנחנו נשמע את העמדה של שר המשפטים. אני מודה שאני הבנתי מדבריו של חבר הכנסת פינס שהממשלה לא תתמוך בחוק, ואני תוהה אם זו הנורמה ששר המשפטים צריך להציב לכנסת, אם זו הנורמה ששר המשפטים צריך להציב לציבור - האם חבר כנסת, שר או נבחר ציבור יכול לאחוז במקל משני קצותיו, גם לשמור על זכות השתיקה וגם לכהן בתפקידו כשר או כחבר כנסת? לי נראה שהתשובה היא לא.
אני לא הסכמתי. אף אחד לא בא אתי בדברים.
בשבילך אני חברת הכנסת גלאון.
לא, יש כאן הפגנה. יש כאן קואליציה שהמומה - - -
לא נגדי. אנחנו המומים מכך שאנשים הצביעו נגד שוויון. מה קרה? במה השוויון מפחיד?
אדוני היושב-ראש, הצעת החוק שלי מדברת על סגירת מקומות בעבירות סרסרות וסחר בבני-אדם. אני אומרת מראש, שהסכמתי לכל התיקונים של הממשלה, הסכמתי לכל ההצעות. ההצעה הזאת באה בעצם לאפשר למשטרה לסגור אותם מכוני ליווי. המשטרה מנהלת מאבק בסחר בנשים במכוני ליווי. הם סוגרים אחד, ואלה ממשיכים לצמוח כפטריות לאחר הגשם. החוק הזה בא לתת מענה למאבק בתופעת הסחר בנשים. החוק הזה בא בדומה לחוק שמאפשר לסגור מועדוני הימורים. אנחנו אומרים לציבור ולאותם משתמשים: דעו לכם, שמי שיפעיל מכוני ליווי, הם ייסגרו ואתם תיתנו על כך את הדין. תודה רבה.
אדוני היושב-ראש, תבקש ממנו שיחזור בו. הצבעה מס' 18 בעד ההצעה להעביר את הצעת החוק לדיון מוקדם בוועדה – 20 בעד ההצעה להסיר מסדר-היום את הצעת החוק – 2 נמנעים - 2 ההצעה להעביר את הצעת חוק למניעת הטרדה מינית (תיקון – ניצול תלמידים), התשס"ד-2004, לדיון מוקדם בוועדה לקידום מעמד האשה נתקבלה.
אדוני היושב-ראש, רבותי השרים, חברי חברי הכנסת, אין ספק שחובה על מדינת ישראל להגן על אזרחיה ולשמור על שלומם. גדר, כמענה ביטחוני, יכולה היתה להיות רעיון נכון ביסודו. אבל, בתוואי המוצע - דיבר על זה קודם חבר הכנסת ליבוביץ - הגדר הזאת הופכת לנטל ביטחוני. הגדר הזאת, חברי, חברי הכנסת, בתוואי הזה, מוכרת אשליה ביטחונית. מדובר במדינה מגדרת, מדובר בגדר מספחת, ואחר כך אנחנו מתפלאים למה כל העולם נגדנו. אני מזכירה לכם, שהחטא הקדמון היה במעשה הכיבוש, בבניית ההתנחלויות, אבל עכשיו מיתוסף על החטא הזה עוד פשע: עכשיו אנחנו מקימים גדר, והשילוב הזה בין גדר לבין ההתנחלויות לא יאפשר בשום שלב להגיע להסדר. מי שמציע את הקמת הגדר בתוואי הזה אינו מעוניין בהסדר. עכשיו, פתאום אנחנו שומעים ששר המשפטים התעורר, הוא מודאג, מה יהיה בבית-הדין הבין-לאומי בהאג. איפה הוא היה כל השנה? עכשיו הוא רוצה לרחוץ בניקיון כפיו? הוא ישב שנה שלמה בממשלה שעשתה את התוואי הזה, שקבעה את התוואי הזה. עכשיו אומרים לנו כי פרקליטת המדינה מאוד מוטרדת מזה שהיא לא תוכל להגן על עמדת המדינה בבג"ץ, לא יוכלו להגן על הגדר בבית-הדין הבין-לאומי בהאג, אז אולי נעשה דיון ונעשה עוד דיון. מדובר בדיונים עקרים, חברי, חברי הכנסת, שום דבר לא יצא מהדיונים האלה חוץ מלסמא את עיני הציבור. זה בדיוק כמו עם עניין המאחזים. כל כך הרבה ישיבות קיימו בממשלה, והנה, מפנים מאחזים ומפנים מאחזים. לא ראיתי שפינו ולו מאחז אחד. מי שחושב שהגדר הזאת נשארת ברציונל הראשוני שלה, גדר שאמורה להפריד בין פלסטינים לישראלים, טועה. על-פי התוואי הנוכחי, הגדר הזאת מפרידה בין הפלסטינים לבין עצמם ובין הפלסטינים לבין אדמותיהם. הגדר הזאת היא גדר אפרטהייד. הגדר הזאת פוגעת בזכויות אדם בסיסיות, בזכות לתנועה, בזכות לפרנסה, בזכות לבריאות, בזכות לחינוך, כי רובו המכריע של התוואי אינו עובר לאורך "הקו הירוק". יש אנשים שרוצים, שאם כבר תהיה גדר, שתעבור לאורך התוואי של "הקו הירוק", אך הגדר הזאת, בתוואי הנוכחי, עוברת בתוך הגדה המערבית. הגדר הזאת מספחת מאות אלפי פלסטינים. 160,000 פלסטינים יישארו כלואים במובלעות שיוצרת הגדר עצמה. הגדר הזאת מקיפה יישובים שלמים ומנתקת אותם מסביבתם. ועוד 17,000 פלסטינים צפויים להתגורר בין הגדר לבין "הקו הירוק". פתאום נוצר להם מרחב תפר. הרעיון בבניית הגדר היה, איך מקיפים את מירב ההתנחלויות בגדר. השיקול הזה, של הקפת ההתנחלויות בגדר, במקום להגיד, אנחנו מפנים התנחלויות, מחזירים אותן, מקימים את הגדר לאורך "הקו הירוק" - גם את זה אני לא בטוחה שאני אוהבת, אבל אם גדר, אז לאורך "הקו הירוק". השיקול הזה הכתיב חריגות עמוקות של תוואי הגדר מ"הקו הירוק" לתוך השטח הפלסטיני.
לצורך כך, אלפי פלסטינים סופחו לישראל. משפט אחרון: אנחנו יכולים להקיף את עצמנו בגדר הזאת, גם בירושלים. אבל הגדר הזאת לא תצליח להסתיר את העובדה, שמאחורי החומה הכיבוש נמשך. הכיבוש וההתנחלויות הם המוטיבציה לטרור. תודה רבה.
לא, אתה לא נותן לאורי אריאל?
אבל הוא אמר עלי דברים חמורים, ואתה היית צריך לנזוף בו.
אתה, בתור היושב-ראש. זה לא בסדר. לא תיתן לי ציונים. תעיר לו על זה.
אני לא רוצה לשמוע במה אתה מאמין, וזה לא מעניין אותי במה אתה מאמין.
אדוני היושב-ראש, אומנם אני מחויכת קמעה, אבל אני רותחת. לא ייתכן שבכנסת ישראל יעלה שר, מי שמכונה שר התיירות, ויחלק כאן ציונים לחברי הכנסת, במקרה הזה לי. לא ייתכן ששר התיירות יאמר מה  הוא משוש חיי, ולא ייתכן שהוא יחלק את הכנסת לפטריוטים ולמי שאינם פטריוטים. מי שמתנגד לגדר הוא פטריוט לא פחות גדול מהשר הטרנספריסט והגזען שיושב - - -
פאשיסט, טרנספריסט, גזען כבר אמרנו.
אדוני היושב-ראש, אני חושבת שחובתך היתה, כששמעת את השר על הדוכן, להעיר לו. ומכיוון שלא הערת לו,  ואתה יודע שיש לי הרבה כבוד והערכה אליך, אני עומדת על דברי שהשר הזה הוא פאשיסט, הוא טרנספריסט, הוא גזען, ובגללו החברה הישראלית משלמת את המחיר של ההתנחלויות, ובגללו החברה הישראלית זקוקה עכשיו לגדר. אבל לאיזו גדר היא זקוקה, לגדר שמקיפה התנחלויות. אנחנו משלמים את המחיר הזה. ההתנחלויות מסמלות את המארה שבכיבוש, ושר התיירות הוא הדגם, הסמל של הישראלי המכוער, שמסמל את הכיבוש בהתגלמותו. משפט אחרון, אדוני היושב-ראש, הייתי בסין לפני כחודש, וביקרנו, חבר הכנסת טיבי ואני ואחרים בחומה הסינית. אמר לנו נציג משרד החוץ, שכמה זמן קודם לכן ביקר שם השר נתניהו והוא אמר לו: איך אתם הישראלים לא לומדים מלקחי העולם. החומה הסינית, בנו אותה כנגד המונגולים, ובסופו של דבר גם היא, גם החומה הסינית, גם הגדר הזאת, לתשומת לבו של שר התיירות, לא עזרה, והמונגולים פלשו והמונגולים ניצחו. חומות לא נותנות ביטחון. חומה כזאת, בתוואי הזה, לא תיתן ביטחון, אבל אולי היא תגן על - - -
אדוני היושב-ראש, אדוני ראש הממשלה, רבותי השרים, חברי חברי הכנסת, בדומה להצעת החוק של חבר הכנסת טיבי, הצעת החוק שלי מדברת על החלת אמנת ז’נבה, בעצם על אשרור אמנת ז’נבה - החלת אמנת ז’נבה בחוק הישראלי. מדינת ישראל חתמה על הצטרפות לאמנת ז’נבה בשנת 1950, לפני יותר מ-50 שנה.
חבר הכנסת ארדן, אמנת ז’נבה, בניגוד להסכמי ז’נבה, שגם עליהם אנחנו מברכים, מורכבת מארבע אמנות המעניקות הגנה אלמנטרית לקורבנות המלחמה.
חבר הכנסת ארדן, אמנת ז’נבה מעניקה הגנה אלמנטרית לקורבנות המלחמה, הן לכוחות המזוינים והן לאזרחים בימי מלחמה, לרבות אזרחים במה שנקרא השטח המוחזק. אנחנו מתכוונים לאמנת ז'נבה הרביעית. מדינת ישראל הצהירה לפני למעלה מ-50 שנה, שהיא מקבלת על עצמה את הוראות אמנת ז'נבה, ובכך האמנה מחייבת את המדינה במישור הבין-לאומי. זה מדהים, חברי חברי הכנסת, שעד היום, יותר מ-50 שנה אחרי ההצטרפות, לא נקבע תוקף של חוק לאמנות אלה, והאמנה לא אושררה בידי מדינת ישראל. צאו וחשבו, חברי חברי הכנסת,  מה היה קורה לו אישרה מדינת ישראל את אמנת ז'נבה הרביעית. למשל, אדוני ראש הממשלה וואדוני שר המשפטים, לא היינו מתמודדים עכשיו עם החרפה שבהתייצבות לפני בית-הדין הבין-לאומי בהאג. אם מדינת ישראל היתה מאשררת את אמנת ז'נבה ובית-המשפט העליון היה דן בכל נושא הגדר, לא היינו נדרשים לחרפה שאנחנו מפקירים את החיילים שלנו ואת המפקדים להיות מובאים בפני בתי-דין בעולם. למשל, בית-המשפט לא היה מאשר גירושים. למשל, בית-המשפט לא היה מאשר חיסולים ממוקדים, ובעיקר, בית-המשפט לא היה נותן להקים חלק גדול מההתנחלויות, אותן התנחלויות שנבנו על קרקעות פרטיות שהופקעו מהפלסטינים. כל קללת ההתנחלויות היתה נחסכת לו היו מאמצים את ארבע אמנות ז'נבה. אבל הדבר הכי מחפיר - - -
השר אלון, תחסוך לי ויכוח. אם לא הספיק לך, אני מוכנה להוסיף לך, ותאמין לי, תרוויח את זה ביושר.
אדוני היושב-ראש, לא רק שבגין אי-אשרורה של אמנת ז'נבה מנהלת הממשלה מדיניות מופקרת,  יש לה גם שרים מופקרים. עומד כאן קודם חברי, חבר הכנסת אחמד טיבי על הבמה, ואומר שהוא גינה את הפיגוע ב"מקסים". יושב כאן שר ואומר "אבו-עלי"? איך אתה מעז בכלל? יושב כאן שר שאחראי לכיבוש, אחראי להתנחלויות. איך אתה לא מתבייש?
מאה אחוז, שיהיה על חשבוני.
אני חוזרת ואומרת, שלא רק המדיניות שהממשלה מנהלת היא מדיניות מופקרת, חלק משריה הם שרים מופקרים, שיש להם לשון משתלחת - - -
אדוני היושב-ראש, ראשי המדינה נקטו כל השנים לשון כפולה, והייתי אומרת דו-פרצופית. מדינת ישראל הצהירה בכל הפורומים הבין-לאומיים, שאף שהאמנה אינה מחייבת אותה, היא תכבד את ההוראות ההומניטריות. אבל ראינו שכל פעם שזה הגיע לבג"ץ, הפרקליטות הסתתרה מאחורי הטענה שהכנסת – אנחנו מדברים על הכנסת -  לא נתנה לזה תוקף חוקי, ולכן זה לא מחייב את צה"ל ולא את השלטון הישראלי. דהיינו, חברי חברי הכנסת, בית-המשפט העליון קבע, וחזר וקבע, שכל עוד האמנות הן יצירת משפט בין-לאומי הסכמי ולא מנהגי, אין לאמנות אפשרות אכיפה בבית-המשפט הישראלי, והעותרים לבג"ץ אינם יכולים להתבסס בטיעוניהם על אמנת ז'נבה. אני לא מצליחה להבין ממה חששה הפרקליטות, ממה חששה כנסת ישראל, ממה חששו שרי המשפטים למיניהם. הרי הניסיון מוכיח שאין סתירה בין קיום האמנות לבין צורכי הביטחון וניהול מלחמה והשלטת חוק וסדר בשטחים. לכן זו הזדמנות שהצעת החוק הזאת, שמטרתה להביא לקליטתן של אמנות ז'נבה במשפט הישראלי הפנימי, תאושר היום על-ידי כנסת ישראל, ובכך יינתן מעמד משפטי אכיף בחוק הישראלי לנורמות האלמנטריות שהן נורמות בסיסיות ומקובלות. הנורמות האלה -  ששאל סגן השרה הנדל מי אימץ אותן – הנורמות האלה, לידיעתך,  אומצו על-ידי למעלה מ-140 מדינות בכל העולם.
בחקיקה. 140 מדינות בכל העולם, לא רק קיבלו את האמנה, לא רק הצהירו, אלא אשררו אותה. זה יהיה לכבודה של כנסת ישראל אם תאשרר את האמנה הזאת. תודה.
אדוני היושב-ראש, מי שמבקש למנוע את קליטתן של אמנות ז'נבה בחוק הישראלי מבקש להמשיך ולהכשיר את השרץ, להמשיך את הכיבוש. אדוני שר המשפטים, הדברים שלך בעצם באים לתת יד להמשך הכיבוש, להמשך הדיכוי, להמשך קיום ההתנחלויות. הכיבוש והדיכוי וההתנחלויות הם המוטיבציה לטרור. מי שרוצה לגרום - - -
מי שמבקש להדביר את הטרור, וכולנו שותפים לרצון להדביר את הטרור, צריך לתת יד קודם כול להדברת הכיבוש, דהיינו, לסיום הכיבוש. מי שמבקש למנוע את  - - -
מה קרה, חברי חברי הכנסת? על מה קפצתם, על מה התלהבתם? ששמים לכם את המראה לנגד העיניים? מה קרה? ההתנחלויות הן שורש כל רע. ההתנחלויות מסמלות את המארה שבכיבוש, ונציגי המתנחלים שיושבים כאן, בכנסת, מסמלים את המארה שבכיבוש. מי שמונע את קליטתן של אמנות ז'נבה בחוק, מבקש להמשיך ולהכשיר את קיומן של ההתנחלויות. אני לא יודעת אם ההצעה של מנכ"ל משרד ראש הממשלה ומועצת יש"ע היא על דעתו של ראש הממשלה, אבל מי שמבקש לפנות שבע התנחלויות מבודדות - ואני כמובן תומכת בפינוין של התנחלויות מבודדות, אבל הוא מבקש לחוקק חוק שימנע את פינוין של שאר ההתנחלויות, אלא אם כן 75 חברי כנסת יתמכו בכך; הוא מבקש להמשיך ולקיים את מפעל ההתנחלויות. הוא מבקש לעשות סיכול ממוקד לכל הסדר עתידי ומבקש להמשיך ולהנציח את הכיבוש. אם הממשלה הזאת מתנגדת לקליטתן של אמנות ז'נבה בחוק הישראלי, תאמר בריש גלי: אנחנו רוצים להמשיך את הכיבוש. אנחנו לא רוצים להגיע להסדר. זה מה שאנחנו רוצים. הממשלה הזאת רוצה את המשך הכיבוש.
אז למה אתה חושב שאנחנו - - -
בהרמת יד, בשביל חבר הכנסת זאב.
הגעתי למסקנה של אופיר פינס.
אדוני היושב-ראש, גברתי השרה, חברי חברי הכנסת, חבר הכנסת אלדד, חבר הכנסת כהן; חבר הכנסת אלדד, אני רוצה שתקשיב לי. אבות אכלו בוסר ושיני בנים תקהינה?  איזה מין טיעון זה, כשאתה בא לדבר על מתן הפרס ליגאל תומרקין? יש לי מה לומר על מתן הפרס, אבל איזה מין טיעון זה בכלל? אתה הראשון שאסור היה לו לעמוד על הדוכן ולדבר בשם אבות. אתה הראשון. מי כמוך יודע, מי כמוך סבל - -
להבדיל אלף אלפי הבדלות. - - כשניסו לנדות את אביך, ופגעו בך באופן הזה. מי כמוך יודע את זה, ואתה הראשון שהיה צריך להזדעק.
אל תפריע לי. ההבחנה הזאת היא הבחנה מסיתה וגזענית ולא לכבודה של הכנסת זאת. ובעיני, הדברים האלה לא פחות חמורים מאותן התבטאויות של יגאל תומרקין, שאתם יוצאים נגדן.
אני יכולה לעשות כאן הכול, כאשר אני עומדת על הדוכן. אל תפריע לי.
אדוני היושב-ראש, לא על זה רציתי לדבר, רק חשבתי שאי-אפשר להישאר אדישים לנוכח מה שהיה כאן. לא הכול מותר. לא הכול מותר, ואני רוצה לעשות הבחנה מאוד ברורה בין האמן לאמנות שלו. אני מודה שקטונתי בכלל מלהיכנס לכישורים האמנותיים של יגאל תומרקין. אפילו קטונתי מלהביע דעה. אם ועדת הפרס חשבה שמבחינת הכישורים האמנותיים שלו הוא ראוי לקבל את הפרס, אין לי ספק שהיא צדקה. אדוני היושב-ראש, אינני  חושבת, וזה הדבר המרכזי, שחברי כנסת ופוליטיקאים צריכים להחליט החלטות מי ראוי לקבל פרס. לא הכנסת, ואם יורשה לי, גם לא חברתי השרה לימור לבנת. אני בכלל לא חושבת שצריכה להיכנס פוליטיזיציה לכל הנושא הזה של פרס ישראל, אלא אנשים צריכים לקבל פרס על-פי ההישגים שלהם בתחום מסוים, ואני לא מדברת כרגע על מפעל חיים.
תרשה לי, חבר הכנסת כהן. אדוני היושב-ראש, כשאדם מקבל פרס על תחום מקצועי ספציפי, כמו במקרה הזה, על האמנות שלו, ואני מדגישה, לא על מפעל חיים – מה שצריך לקבוע אלו ההישגים בתחום המקצועי ולא דברים חיצוניים. אלא אם כן, חברי חברי הכנסת, לנגד עיניה של ועדת הפרס לא עמדו ממצאים או דברים שקשורים לאמן, ואני לא מדברת בתחום חופש הביטוי, גם אם הביטוי הוא בוטה. האמן יגאל תומרקין התבטא התבטאויות חמורות, בוטות, שאולי הן לא לרוחי, אבל כל עוד הן בתחום חופש הביטוי - ואני מציעה להותיר לחופש הביטוי שוליים רחבים כל עוד הם אינם מתירי דם ולא קוראים לאלימות - אני עושה את ההבחנה. אם מדובר בדברים שהייתי אומרת שהם חמורים, שמהווים לא רק עבירה על החוק אלא סותרים את אותם ערכים בסיסיים של החברה שבשמם מעניקים פרסים, כמו למשל – ואני לא מדברת על התבטאויות אלימות נגד הציבור בכלל, או הציבור למגזריו, וגם לא על התבטאויות אלימות נגד נשים. אני מדברת על מה שלכאורה נתפס כאלימות כנגד נשים, וכנגד יגאל תומרקין היו חשדות מאוד כבדים שהגיעו לכדי כתב אישום, שבוטל אחר כך, על אלימות נגד רעייתו. כתב האישום בוטל, אני לא יודעת מאילו טעמים - - -
אני לא יודעת, אני לא רוצה להיכנס לזה, זה לא מענייני. מה שאני רוצה לומר, וזה גם לא תפקידה של הכנסת לקבוע - - -
חבר הכנסת כהן,  אתה מפריע לי. מה קרה היום? אני לא חושבת שזה מתפקידה של הכנסת לקבוע. אבל השאלה שצריכה להישאל בכנסת היא, האם מדינת ישראל צריכה לחלוק כבוד לאדם שנהג לכאורה, ואני אומרת לכאורה, באופן אלים, או עשה מעשים  - - -
עוד שני משפטים, אדוני. - - -  או עשה מעשים שסותרים את הערכים הבסיסיים של כבוד האדם והדמוקרטיה. לכן, אדוני היושב-ראש, אני לא מחווה דעה כי אני לא יודעת אם זה עמד לנגד עיני הוועדה. אני  חושבת שמה שהכנסת צריכה להחליט, ושוב, אני חוזרת ומדגישה, אני לא מתערבת ואני מכבדת את החלטת ועדת הפרס, אבל אני חושבת שהכנסת צריכה לקרוא לוועדת הפרס - הייתי שמחה אם, כמובן, השרה היתה עושה זאת -  לדון פעם נוספת בנושא מתן הפרס ליגאל תומרקין, כשהיא מביאה בחשבון את מה שאמרתי קודם לכן. יש קו אדום, שאני קוראת לו אלימות, אלימות ממשית, לא בדיבור, אלימות ממשית, ואת הקו האדום הזה אי-אפשר לעבור, וזה צריך להיות לנגד עיניה של ועדת הפרס. תודה רבה.
בעניין הבג"ץ של שניצר - - -
אדוני היושב-ראש, הקשבתי בקשב רב לדברי השרה. אני חושבת שזה לא עניין של ימין ושמאל. בנקודה כזאת הכנסת צריכה להתאחד מאחורי עמדת השרה. אני חושבת שהיא פועלת בדרך הכי נכונה. היא ענתה על כל טענות חברי הכנסת שיושבים כאן, הטענות הרציניות של כולם. אני חושבת שאנחנו צריכים לקבל את עמדת השרה. זו פעולה נכונה.
מה עם זכות האשה על גופה, שמעת על הנושא הזה? - - -
ככה תילחם בבעיה הדמוגרפית, כשאתה מונע - - -?
אתה בא להחזיר אותנו לימי הביניים?
מה קרה? מה שהוא מדבר - - -
הוא מחזיר אותנו לימי הביניים.
למה שר הרווחה לא עונה על זה? למה שר הבריאות לא עונה על זה?
אבל השר שייך לוועדות הרפואיות, והוא צריך להגן על הוועדות הרפואיות. אדוני השר, חבר הכנסת נסים זאב אומר שבוועדות הרפואיות יושבות - - -
אין "בסך הכול". אלה הצעות שלא ראוי - - -
גברתי היושבת-ראש, אדוני השר, חברי חברי הכנסת, אני מצטערת - - -
עוד לא התחלתי לדבר. אני מצטערת על שחברת הכנסת  יצאה מכאן, כי רציתי לאפשר לה לנצל את הבמה ולהסביר למה בדיוק היא התכוונה כשהיא אמרה שחברת הכנסת גלאון שייכת ללהקת המעודדות. בנסיבות אחרות הייתי מסתכלת על זה דווקא ברוח טובה. אם למשל אני מעודדת את קבוצת "הפועל פתח-תקווה" - שאנחנו מאוהדיה - זה נשמע לא רע; או למשל, אם היא היתה מתכוונת שאני מעודדת זמר או זמרת אהובים עלי - גם זה היה נשמע לא רע, אף שאני לא מאלה. אני חייבת להודות שהייתי לאחרונה בהופעה של יוסי בנאי, הופעה מדהימה, וכל הזמן עודדתי אותו ומחאתי כפיים - אבל אני מניחה שהיא לא התכוונה לזה, והדברים שלה מאוד חמורים בעיני. הם מאוד חמורים בעיני, כי כשהם נאמרים בקונטקסט, בדיון רציני על פיגועים - יש באמירה כזאת ממד של הסתה. אך מכיוון שאני משוכנעת שחברת הכנסת  לא עלה בדעתה להסית, אי-אפשר בכלל לייחס לה מחשבה כזאת, ואולי זו רק היתה ככה איזו החלקת לשון - התחלק לה, החליק לה, כמו שאומרים - אז אני מוכנה לתת לה את האפשרות לבוא ולסבר את אוזני המליאה, למה התכוונה חברת הכנסת אברהם כשהיא דיברה על להקת המעודדות. וחוץ מזה עוד משהו. אני סוליסטית, גברתי היושבת-ראש, אני לא שייכת ללהקה. אם אני מעודדת - אני מעודדת כמו שצריך, אני לא צריכה להיות בלהקה. תודה.
גברתי היושבת-ראש, אדוני השר, חברי חברי הכנסת, במוסף "הארץ" האחרון, תחת הכותרת "אויבים בשמאל" חושף אביב לביא איך השב"כ משתמש בסמכותו להפחדה ולרדיפה על רקע פוליטי, כשהדגש הוא על רקע פוליטי. וצדק חבר הכנסת מח'ול, קודם זה התחיל עם הערבים, אז שתקו, כי הערבים באים, בודקים אותם, כולם חשודים בפוטנציה. ועכשיו, כשזה הגיע לפעילים שפועלים פעולה פוליטית לגיטימית, פעילים בשמאל - הדבר הזה, דרך אגב, צריך לחול על שמאל וימין גם יחד, בעיני - לא ייתכן. לא ייתכן שאנשים מגיעים לשדה התעופה והם מוצאים את עצמם חשודים בפעילות עוינת. לא ייתכן שהם רואים שהשמות שלהם מופיעים ברשימות שחורות, הם ומלוויהם - כפי שמתאר אביב לביא - מעוכבים בשדות התעופה, עורכים עליהם חיפושים, חפציהם מוחרמים והם מוזמנים לבירור במשטרה, שמתגלה אחר כך כחקירת שב"כ. למיטב הבנתי מדובר בטרטור של אנשים ללא כל יסוד, רק בשל השתייכותם לתנועה פוליטית - תנועה פוליטית לגיטימית; תנועה פוליטית לגיטימית, אבל שאינה מוצאת חן, כנראה, בעיני השלטון. וממתי חברות בארגון פוליטי - ואני חוזרת שוב: מימין ומשמאל - ממתי חברות בארגון פוליטי לגיטימי יכולה להוות עילה להטרדה, לטרטור? אם יש נגד מישהו, גברתי היושבת-ראש, נגד מישהו מאותם פעילי שלום, ראיות כלשהן לפעילות בלתי חוקית, אני חושבת שצריך לעצור אותם ולחקור אותם. אבל לא ייתכן שהם פתאום ימצאו שהשמות שלהם מופיעים ברשימות שחורות, וכל פעם שהם באים לשדה התעופה הם יטורטרו, הם יושפלו ויוחשדו רק בשל פעילותם הפוליטית. וחמור יותר - אני לא יודעת אם ניתן לעשות מדרג של חומרה, אבל חמור יותר בעיני - שמעבר לטרטור החמור מדובר כאן בניסיון להפחדה. אנשים באים לשדה התעופה ואומרים להם שהם מוזמנים לחקירת משטרה. מגיעים למשטרה ומתברר להם שזו חקירת שב"כ. ממתי זה? אני זוכרת שרק לפני זמן מה עבר בכנסת חוק השב"כ, שקיבע עיקרון מאוד-מאוד חשוב: "השירות" – דהיינו, השב"כ - "מופקד על שמירת ביטחון המדינה וסדרי המשטר הדמוקרטי ומוסדותיו". ומסתבר שהשב"כ פועל בניגוד לרוח החוק, בניגוד לרוח החוק שהוא תבע שייקבע. ביטחון המדינה? איך המנטרה הזאת הופכת להיות כסות לטרטור, לניסיון להפחדה, לניסיון להשפלה? לא רק שלא נשקפת שום סכנה לביטחון המדינה מאותם פעילי שמאל, ולא רק שהשב"כ במקרה הזה אינו מגן על הביטחון - אני קובעת, אדוני השר, אינו מגן על הביטחון - אני אומרת כאן מעל הדוכן - - -
עוד שני משפטים, ברשותך. אותו שירות שמזמן אנשים בשם הביטחון, פוגע בסדרי המשטר הדמוקרטי במקום להגן עליהם. אם יש אנשים שהדעות שלהם אינן נראות לשלטון והוא נוהג בדרך הזאת, אני חושבת שזה מחזיר אותנו לימים האפלים של שנות ה-50, כשהטמינו - אני מציעה לכולם לזכור - מיקרופונים במשרדי מפ"ם וחרות. ואני שואלת, אדוני השר: האם אנחנו חוזרים לשנות ה-50? האם אנחנו רוצים להיות שם?
סליחה. את זה עוד לא שמעתי.
הוא אמר לי: את לא מאמינה במה שאת אומרת.
אתה מאמין במה שאתה הולך להגיד, השר גדעון עזרא?
אז מה קורה עם כל אלה שבאים לשדה התעופה ומדכאים אותם?
רציתי שהנושא יעבור לוועדת חוקה.
ממיטת חוליו? שאני אבין, ממיטת חוליו?
למה לא בוחרים סגני שרים גם על-פי איזה פרמטרים אחרים? אדוני היושב-ראש, אדוני סגן השר, לא הצלחתי להבין: כל פעם כשראש הממשלה מכריז שהנה הוא הולך לתוכנית מדינית, והוא מדבר גבוהה גבוהה, והנה הוא מסיים את הכיבוש, והנה הוא מגרש את ערפאת, והנה הוא מפנה מאחזים, והנה הוא מפנה 17 התנחלויות  - כל פעם שהוא מכריז את אחת ההכרזות האלה, למשל כשהוא מקבל את מפת הדרכים, איך אנחנו רואים שההכרזה הזאת  מתממשת? - על-ידי פעולה נגד הפלסטינים, בדרך כלל בעזה. בשבוע שעבר זה היה חיסול. חבר הכנסת פינס-פז, קוראים לזה חיסול ממוקד. שום סיכול. זו לשון מכובסת למדיניות של הרג. זה חיסול ממוקד, שבו נהרג נער בן 13, או הייתי אומרת, ילד בן 13. היום, 14 הרוגים ו-50 פצועים באזור רפיח בסג'עייה. מה אנחנו מחפשים שם? למה אנחנו צריכים להיכנס אחרי שיצאנו משם? רק אמרנו שאנחנו מפנים את עזה, את ההתנחלויות בעזה, אז אנחנו נכנסים לתוך העיר עזה? מה אבד לנו שם? מי שרוצה להילחם בטרור, מי שרוצה להילחם נגד חופרי מנהרות ומי שרוצה להילחם נגד העברות נשק, צריך לעשות זאת מתוך גבולה של מדינת ישראל. אנחנו מסכנים חיילים לשווא בכניסה שלנו לעזה. אנחנו הורגים. אין דרך אחרת לנסח זאת. היום נהרגו 14 אנשים. אין כבר ערך לחיי אדם? אין ערך לחיי אדם? איזו זילות של חיי אדם קורית כאן? עולם כמנהגו נוהג. היום היתה רעידת אדמה, וכולנו עסקנו באמת בבעיות הפרטיות שלנו כי הנה הבית חרב. אף אחד כבר לא מתרגש: עוד פלסטיני הרוג, אז נהרג ילד בן 13. מישהו מזדעק על זה? מה זה כשנהרג ילד בן 13, כשהיום נהרגו 14? איך בכלל אפשר לכמת זאת? איך בכלל אפשר לספור את מחיר הדמים הזה שאנחנו משלמים והפלסטינים משלמים? כבר היום אנחנו שומעים על תגובה מצד ה"חמאס", שהם יגיבו. צדק חברי חבר הכנסת טיבי. פיגוע מביא חיסול, ואחרי כל חיסול יש פיגוע. צריך להפסיק את מעגל הדמים הזה. המדיניות הזאת, שמנהלת ממשלת ישראל, היא מדיניות מטופשת, שתביא עוד דם, עוד דם ועוד דם.
זה מזין אותו. הוא היה פוחת.
אדוני היושב-ראש, אדוני  ראש הממשלה, אני שואלת אותך, עד מתי, ראש הממשלה, עד מתי, עד מתי תמשיך לתעתע במדינה שלמה? שמעתי אותך מודיע שאתה הולך לפנות את רצועת-עזה, אבל כמובן לא הודעת מהי התוכנית השלמה שלך לשלום. בכלל, אני חייבת לשתף אתכם, חברי חברי הכנסת, זה משהו ייחודי לדמוקרטיה הישראלית: תוכניתו המדינית של ראש הממשלה היא סוד כמוס. לא רק חברי הממשלה לא יודעים מהי תוכניתו של ראש הממשלה, לא רק חברי הקבינט לא יודעים מהי תוכניתו של ראש הממשלה - -
- - תוכניתו המדינית המלאה של ראש הממשלה גם לא הובאה לידיעת חברי הכנסת. יש לי הרגשה, אדוני ראש הממשלה, שתוכניתך המדינית היא סוד כמוס אפילו מעצמך. אולי זו בכלל תוכנית שאתה לא מגלה אותה לעצמך, אחרת אני לא מצליחה להבין איך אחרי שלוש שנים בשלטון אתה אומר שאתה הולך לפנות 17 התנחלויות ברצועת-עזה במסגרת מה שנקרא - - -
אתה מודיע, אדוני ראש הממשלה, שאתה הולך לפנות 17 התנחלויות ברצועת-עזה במסגרת מה שנקרא תוכנית ההתנתקות. אני מודה שתוכנית ההתנתקות היחידה שאני רואה בינתיים היא ההתנתקות של הממשלה מהציבור. אדוני ראש הממשלה, במשך שלוש שנים הצלחת להוליך שולל מדינה שלמה. מה עשית חוץ  מלהצהיר הצהרות? אני רוצה להזכיר לכם, חברי חברי הכנסת – יום אחד אתה מסיים את הכיבוש, יום אחד אתה מגרש את ערפאת, יום אחד אתה מפנה מאחזים, והנה אתה עושה ויתורים כואבים, ואחר כך אתה עושה ויתורים חד-צדדיים, ועכשיו אנחנו שומעים שאתה מפנה את רצועת-עזה, ויחד עם רעיון העיוועים של משאל עם - אני אומרת לך, אדוני ראש הממשלה, אין שום צורך במשאל עם. אני לא זוכרת שכשיצאת למלחמה עשית משאל עם, לא זכור לי שעשית משאל עם. אבל כשאני בוחנת מה עשית עד היום, מה יישמת מכל ההצהרות הנשגבות שלך, אני חייבת להודות שאני עומדת נוכח מציאות עגומה, כי התוצאה היא לא כלום. לא פינית מאחזים, ולא יישמת את מפת הדרכים, ויש לי יסוד סביר להניח שכנראה גם לא תפנה את 17 ההתנחלויות. אז אתה רוצה שנאמין לך, אחרי שאנחנו סוקרים מה עשית כאן בשלוש השנים האחרונות? כמו תמיד, אתה נשאר ברמת ההצהרות. אתה באמת חושב - אולי חבר הכנסת סגן השר זאביק בוים, שאני מבינה שהוא מאוד מסיח את דעתך כרגע, אולי זאביק בוים מאמין שתהיה מוכן לוותר ושאתה רוצה לוותר על חלקי ארץ-ישראל, כפי שאתה קורא לזה. אתה ראש הממשלה שאמר שדין נצרים כדין נגבה - - -
אני לא מאמינה לו לכלום. אדוני היושב-ראש, אני חושבת שראש הממשלה ממשיך להוליך שולל מדינה שלמה, בדיוק כמו שהוא עשה בלבנון. קודם הוא הציג מצג שווא לכנסת, אחר כך הוא עשה את זה לאמריקנים, ולוועידת הליכוד, ועכשיו הוא מתעתע בציבור. ואדוני היושב-ראש, אתה יודע למה? כי הוא רוצה להרוויח זמן. כל מה שראש הממשלה עושה זה כדי להרוויח זמן. אנחנו חושבים, חברי חברי הכנסת, שצריך לנסות להגיע להסדר עם הפלסטינים, שזאת הדרך הנכונה. אבל במענה על שאלתך, אם הוא יפנה את רצועת-עזה, מובן שאנחנו נתמוך. אבל זה לא יקרה, ואני שואלת – כמה זמן נמשיך להקיז זה את דמו של זה? אם ראש הממשלה באמת רוצה להמשיך לשמור על ארץ-ישראל השלמה, שיתייצב כאן – הוא עולה אחרי לדוכן – שיתייצב באומץ ויגיד לעם, ושיפסיק לבוא לנו בכל יום שני ורביעי עם הצעות חדשות להתנתקות, עם הצעות למשאל עם. מי זקוק לאבן הריחיים הזאת על צווארו בדמות משאל העם? אדוני ראש הממשלה, הספיק לנו מההצהרות שלך, ואתה יודע מה? אתה אומנם לא מקשיב, אבל הספיק לנו גם ממך.
אבל מה עשית בשנה האחרונה, ראש הממשלה?
- - - ליושב-ראש הסוכנות - - -
גברתי, יש פה דיון בין חבר הכנסת ג'מאל זחאלקה לבין - - -
גברתי היושבת-ראש, היום התפרסמו בעיתון "הארץ", על-ידי הכתב ארנון רגולר, דבריו של ראש כוח המשקיפים הבין-לאומי בחברון, ואני מצטטת: ראש כוח המשקיפים בחברון אומר ש"פעולות המתנחלים והצבא באזור H-2 בחברון יוצרות מצב בלתי הפיך". לדבריו: "במובן מסוים מתבצע שם טיהור - אם המצב יימשך עוד כמה שנים, התוצאה תהיה שלא יישארו שם פלסטינים. זה נס שהם הצליחו להישאר עד כה". אלה דבריו של ראש כוח המשקיפים הבין-לאומי בחברון. לדבריו, פעולת המתנחלים והמגבלות שהצבא מטיל גרמו ליותר ויותר פלסטינים לעזוב את חברון. למי שלא יודע, חברי חברי הכנסת, המתנחלים בחברון יוצאים כמעט מדי לילה, פוגעים במי שגר לידם, שוברים חלונות, גורמים נזקים, ולמעשה כופים על הפלסטינים לעזוב את האזור. ואני שואלת: חברי השרים, ידידי, חברי - הטוב אפילו, הייתי אומרת - השר פריצקי, איך זה שהממשלה והצבא, ששולט בשטח, נותן לקבוצה הקנאית בחברון להשתולל ולעשות ככל העולה על רוחה? איך זה בעיר, שמתגוררים בה 120,000 פלסטינים לצד 530 בריונים - בריונים - נותנים להם לעשות ככל העולה על רוחם? אין מה להתפלא על דבריו של ראש כוח המשקיפים הבין-לאומי. הרי מדובר בכרוניקה של בריונות שידועה כבר 30 שנה, מהיום שלוינגר הגיע לחברון. אז זה נכון שאלה המחדלים של ממשלות ישראל לדורותיהן - לדורותיהן - וטעה יצחק רבין המנוח, שאחרי הטבח של ברוך גולדשטיין בחברון הוא לא פינה את הקבוצה הקנאית, המטורפת, הפונדמנטליסטית הזאת, ומייד. הוא טעה. ודוח ועדת-שמגר הזהיר - הזהיר - מפני המשך הבריונות וההשתוללות. ממשלת רבין לא עשתה את זה, אבל ממדי הבריונות שאליהם הגיעו הבריונים בחברון  לא הגיעו אף פעם, בשום תקופה, לאלה של היום, אלא בתקופת הממשלה הזאת. הקבוצה הזאת, בעיני היא מסמלת את הרע שבכיבוש. הם פגע רע, המתנחלים האלה בחברון. פעמיים בשנה, בחול המועד סוכות ובפסח, הם מארחים אלפי מבקרים, סוגרים 120,000 פלסטינים בעוצר, ואז למה לא? חברון מאז ומתמיד. הרי חברון מאז ומתמיד הפכה עם השנים לסמל של מדיניות ההתנחלות בשטחים, על כל כיעורה ועל כל אלימותה. אני רוצה להזכיר שוב למי ששכח לרגע במי מדובר, מי הם תושבי חברון. אדוני השר פריצקי, יושב בה גרעין פאשיסטי, של אנשים שאוחזים באמונות גזעניות מחרידות. אנשים שלא מכירים במרותו של השלטון הנבחר בישראל - בלי שום קשר לשאלה מי זה השלטון. זה שלכם, זה שלנו, הם לא מכירים במהותו. הם עושים פוגרומים בשוק - - -
אני מסיימת. גברתי היושבת-ראש, תרשי לי, בדיוק כמו שאפשרת לחבר הכנסת קודם  לגלוש, אני מבקשת עוד חצי דקה. האנשים האלה, חבר הכנסת אריאל, שאני מתפלאת שאתה נותן להם גיבוי - -
- - עושים פוגרומים. כשתנהל את הישיבה תגיד מה עבר ומה לא עבר.
מדובר בקבוצת אנשים שרומסים באלימות סחורות של פלסטינים, משליטים אווירה של טרור, הופכים דוכנים, עושים פוגרומים, אנשים שמקדשים את זכרו של ברוך גולדשטיין, שמהללים ומשבחים את יגאל עמיר, ושום דבר לא נעשה. אני קוראת לממשלת ישראל להעמיד אותם על מקומם ולעצור אותם, ומייד. תודה.
אם הכול כל כך טוב, למה הכול כל כך רע?
אדוני היושב-ראש, אדוני השר, מישהו צריך לתת את הדין על מחדלי הקמת הגדר, מישהו צריך לתת את הדין על כך שהגענו לבית-הדין הבין-לאומי בהאג, ומדינת ישראל ברוב טמטומה - לא ראיתי טמטום יותר גדול מזה - אם כבר הגענו לשם, ולצערי הגענו לשם, לא טרחה לשלוח אנשים שיעמדו בבית-הדין וידברו. כך אנחנו נראים, כך אנחנו בונים את הגדר, וכך אנחנו מגינים על עצמנו.
מי החברים שלי, אני אגיד, חברת הכנסת פולישוק, והגישה הזאת - - -
הגישה הפאשיסטית הזאת, הייתי אומרת - -
אני מדברת עכשיו, תקשיבי לי היטב. - - שמי שמוחה נגד מדיניות של ממשלה הוא פושע או משתף פעולה, נשמעת כאן. שומו שמים - משתף פעולה. לא קצת הרחקת לכת, חבר הכנסת אלדד? אני לא רואה אותו, אבל אני שומעת גם אותך, אז אני אומרת, שאם בארזים - אני כבר לא מתפלאת. מותר למחות נגד מדיניות הממשלה. אני בחרתי לעשות את זה כאן. מדיניות הממשלה הובילה אותנו להאג. הדיון בהאג הוא לא על הגדר, וכל מי שמנסה לסמא את עיני הציבור ולהגיד שהדיון בהאג הוא על הגדר, חוטא. הדיון בהאג הוא על תוואי הגדר. הגדר הזאת היתה אמורה לתת מענה ביטחוני, אדוני השר, ומדינה צריכה לעשות הכול על מנת להגן על אזרחיה, אבל הגדר הזאת, בתוואי שלה, במתכונת שלה, הפכה לנטל ביטחוני. זו גדר אפרטהייד, זו גדר מדינית, זו גדר שמספחת. כל הרציונל של הקמת הגדר, אדוני השר, היה כדי להפריד בין פלסטינים לישראלים. מה הגדר הזאת עושה? מפרידה בין פלסטינים לפלסטינים, מספחת שטחים, מספחת התנחלויות, פוגעת בזכויות אדם, לא נותנת חופש תנועה, לא נותנת לאנשים, לילדים לנסוע לבית-הספר, לא נותנת לאנשים לעבור ממקום למקום. מה הרווחתם? את זה שהגענו להאג. איזו מדיניות, איזה טמטום, איזו ממשלה. והכול, הכול למה? כי רצינו לשמור על ההתנחלויות ולספח את ההתנחלויות, וגידרנו את ההתנחלויות, ויצרנו מובלעות. אנחנו, שמתנגדים לזכות השיבה, פתאום סיפחנו 160,000 פלסטינים ועוד 17,000 פלסטינים במרחב התפר. מה נעשה אתם? נהפוך אותם עכשיו לאזרחי מדינת ישראל? מה בדיוק רצינו לעשות? החטא הקדמון היה במעשי הכיבוש, החטא הקדמון היה במעשי ההתנחלות. עכשיו הוספנו על החטא הזה עוד פשע, וזה הפשע של הגדר בתוואי הנוכחי. והגדר וההתנחלות ביחד ימנעו כל סיכוי להגיע אי-פעם להסדר. איך אני יודעת שזה טמטום? כי אתם מזיזים את תוואי הגדר. לא מספיק שכל קילומטר גדר עולה כ-10 מיליוני שקלים, עכשיו אתם מזיזים באזור בקה-א-שרקיה - 50 מיליון שקלים. אתם מעלים את מחירי התרופות, מעלים את מחירי הלחם. לזה יש לכם כסף. איזו מדינה? איזו ממשלה? וכל מי שמוחה נגד מדיניות הממשלה, עושה את זה בדין. תודה, אדוני.
מי המשיב? משיב השר עזרא? כי בלוח כתוב שהשר סילבן שלום משיב.
לא לקואליציה, זה אישי, לחברים.
יש כאלה שאתה לא רוצה לדעת מה אני חושבת עליהם.
למה אתם בממשלה? אני יכולה להבין למה אתם בממשלה?
- - - בוואלג'ה. מתי היית בוואלג'ה? וואלג'ה מופרדת ממילא.
אבל למה לא חשבו על זה מלכתחילה?
תגיד את זה בממשלה, לא בכנסת.
ברגע שהשר ביקש שלא לדון בזה כרגע, עד שהדיון יסתיים בהאג - נניח שאני מסכימה, יש בזה נניח היגיון - טכנית, זה לא אפשרי. אם מסירים את הנושא מסדר-היום, כדי להעלות אותו מחדש צריך עוד פעם עשרה חברי כנסת או 15 חברי כנסת כדי להעלות הצעה. עוד פעם צריך להיות דיון. לכן, לדעתי, צריך להעביר את הנושא לדיון במליאה. כשהדיון בהאג יסתיים, המזכירות תקבע מועד. ברגע שאתה אומר להסיר מסדר-היום - טכנית זה לא אפשרי.
רגע, רגע, רגע. מה אני, אוויר?
אדוני היושב-ראש, אדוני ראש הממשלה, אני רוצה לנצל את ההזדמנות שאני על הדוכן כדי לפנות לראש הממשלה ולקרוא לו להקים ועדת בדיקה או ועדת חקירה למחדלי הקמת הגדר. איך הגענו למצב שהגדר הזאת, שהיתה אמורה להיות נכס ביטחוני, הפכה לנטל ביטחוני, לנטל מדיני, כשכל העולם מוקיע אותנו? ואיך הצלחתם ליצור "ספין", שבהאג מדברים על הגדר? לא מדברים בהאג על הגדר, לא דיברו בהאג על הגדר. בהאג דיברו על תוואי הגדר. איך הגענו למצב שהקימו גדר בבקה-אל-שרקיה ואחר כך פינו אותה? כמה מיליונים אפשר היה לחסוך מכל הקיצוצים? כמה מיליונים אפשר היה לחסוך מהעלאת מחיר הלחם? איך עכשיו, באזור מבשרת-ירושלים, אתם מקימים גדר, ובית-המשפט העליון, בשבתו כבג"ץ - - -
בית-המשפט העליון, בשבתו כבג"ץ, מוציא צו עיכוב להקמת הגדר למשך שבוע, ושר הביטחון מרשה לעצמו לגלגל את האחריות לפיגועים לפתחו של בג"ץ - ואתה יושב ואתה לא מעיר לו, שר הביטחון בממשלה שלך, שאחראי יחד אתך להקמת התוואי הזה. אם אתם מחליטים להקים גדר שתשמש כמגן, תקימו אותה על "הקו הירוק", אל תקימו אותה פה ותזיזו אותה לשם - - -
חבר הכנסת אפללו, אתה יושב - אדוני היושב-ראש, אני לא שומעת  את עצמי - - -
זמן פציעות זה ברשות היושב-ראש.
חבר הכנסת אפללו, אתה יושב בוועדה - - -
יושבים חברי כנסת מסיעת הליכוד בוועדת הכספים ומייללים, מבכים מרה, על הקיצוצים - ואתם מתנגדים לקיצוצים. כל קילומטר גדר שמזיזים, ומזיזים בחזרה, כמה זה עולה?
זה לא אכפת לכם. אין לך למי לבוא בטענות. מה עם ראש הממשלה? מה עם שר הביטחון?
מה עם הכסף הזה? למה צריך להוציא כספים מיותרים? למה אין תמונה מלכתחילה? ואיפה שינוי, שישבה בממשלה? שרי שינוי, שהיו שותפים להקמת הגדר הזאת, ולתוואי שלה, פתאום היום מייללים שצריך להזיז את התוואי. כולכם שותפים, אתם האחראים הגדולים למחדלי הקמת הגדר. צריכה לקום כאן ועדת בדיקה - -
- -  איך הגענו למצב הזה, שגדר, שהיתה אמורה להיות נכס ביטחוני - -
- - הפכה לנטל ביטחוני ומדיני? תודה רבה.
אדוני היושב-ראש, חברי חברי הכנסת, דוח מחלקת המדינה האמריקנית שפורסם לפני כשבוע משקף את מה שידענו זה כבר ב-30 ומשהו השנים האחרונות, אבל בשנות האינתיפאדה האחרונות בוודאי יותר מתמיד: מדינת ישראל מפירה זכויות אדם. אנחנו נמצאים בתקופה קשה של טרור, של פיגועים, של ימים קשים מאוד. אבל גם בימים קשים כאלה מדינה נדרשת לשמור על סטנדרטים ונורמות מינימליים של זכויות אדם. התנהגות ממשלת ישראל בשטחים, שזוכה לגיבוי מסיבי קבוע של הממשל האמריקני, מפירה את תנאי המחיה הבסיסיים ביותר: אין חופש תנועה, אין חופש מעבר, יש כתרים ויש סגרים ויש חיסולים ממוקדים ויש מעצרים מינהליים ויש הריסות בתים ויש גירוש, ותקצר היריעה מלמנות את מה שעושה ישראל בשטחים תחת הממשלה הזאת, בחסותם ובגיבוים של שר המשפטים ושרי שינוי בממשלה, שנותנים לגיטימציה לכל פשע שמתבצע כאן. אני חוזרת ואומרת, יש כאן טרור קשה, אבל במה מותר כוחה של מדינה מכוחו של ארגון טרור? בדיוק בזה שהיא לא נוקטת שיטות שנוקטים ארגוני טרור. אני מודה שאני מסכימה כל כך עם חבר הכנסת ברכה לגבי הצביעות של הממשל האמריקני. כולם אומרים לנו, מה את רוצה, שלא ישימו במעצרים מינהליים? תראי מה קורה בגוואנטאנמו, אצל הממשל האמריקני. אז אני אומרת כאן, מעל דוכן הכנסת, שהממשל האמריקני לא מהווה מודל. הוא לא מהווה מודל למצב זכויות אדם. הוא לא נותן לנו וו להיתלות בו כמי שיצר סטנדרטים ונורמות להגנה על זכויות האדם. הממשל האמריקני תחת ממשלו של בוש - - -
אדוני חבר הכנסת, אני חברת כנסת בכנסת ישראל. אני בוחנת, ותפקידי לבחון ולבקר את פעילותה של הרשות המבצעת, קרי, ממשלת ישראל. העובדה שאחרים מפירים זכויות אדם לא מונעת ממני להמשיך ולבקר את ממשלת ישראל שהיא מפירה זכויות אדם. וזה שאומרים לי: גם האמריקנים עושים את זה - הם עשו את זה בעירק, הם עשו את זה באפגניסטן, הם לקחו שבויים, הם שמים אותם במעצר מינהלי - לא נותנת לגיטימציה להפרות זכויות אדם. השאלה היא למי אתה רוצה להידמות. למי אתה רוצה להידמות? למדינות העולם השלישי? הפכנו לרפובליקת בננות בכל מה שקורה בנושא הזה של הגנה על זכויות אדם. ולמה אני מוטרדת? כי מה שקורה שם כבר לא מטריד אותנו כאן, כי מדובר על פלסטינים.
אני מסיימת, אדוני. זה נכון, יש טרור, אבל אם אנחנו חפצי חיים ואנחנו רוצים לשמור על צלם אנוש, ואנחנו רוצים לומר:  מדינת ישראל אינה מפירה זכויות אדם, כי אלה הנורמות והסטנדרטים שקבענו לנו, כי כל אדם נברא בצלם, אז אנחנו היינו צריכים ליצור את הסטנדרטים ולא להמשיך ולנהוג בשטחים כמו שאנחנו נוהגים כיום. תודה רבה.
אדוני היושב-ראש, נרצה לשמוע התייחסות של השר לסיפור של חבר הכנסת זחאלקה על החמור.
השר חצוף. השר הזה הוא גזען.
מה זה מרתיע. ממתי זה מרתיע? הרסתם כל כך הרבה בתים.
זה היה מצע שינוי. זה היה מצע שינוי.
אתה השמש של שרון בממשלה הזאת. אתה עבד נרצע לנושא הזה.
רק לידיעתך - התמונות של - - -
התמונות של גרבוז תלויות בחדר הישיבות - - -
תדרוש פנייה ישירה ליושב-ראש - - -
אז מה, נעשה סימטריה עכשיו?
גברתי היושבת-ראש, ניסיון הפגיעה בחבר הכנסת מח'ול והכוונה לפגוע בשאר חברי הכנסת הערבים הוא פרי באושים של הסתה מתמשכת נגד חברי הכנסת הערבים, לרבות בבית הזה, לרבות עכשיו, שקיבלה את תרגומה - - -
אל תפריע לי, חבר הכנסת בנלולו.
- - - שקיבלה את תרגומה בניסיון להצר את צעדיהם של חברי הכנסת, בניסיון לפסול רשימות לכנסת, והיה מי שהחליט לתרגם את זה לפעילות מעשית, חבלנית, פלילית. כל מי שעומד כאן בבית הזה ומנסה לייחס לאותו גולן, שהוא מעורער בנפשו, אולי מטורף, יש כאן איזה מעשה של איזה אחד קצת פסיכי, במלים עממיות, מגלגל את האחריות ממנו, מקל ראש בכך שעלול להיות כאן הרצח הבא. אנחנו כבר למודי ניסיון. אני מציעה לכל חברי הבית הזה לחשוב פעמיים לפני שהם מסיתים, לפני ששרים עולים על הדוכן ומרשים לעצמם להכריז על חברי כנסת ערבים שהם בני-מוות. זה דבר שהכנסת לא יכולה לעבור עליו לסדר-היום. במקום שכל הבית הזה יעמוד כאן ויתאחד, אז כל אחד יש לו, כן – אבל, תתביישו.
הוא סגן שר ויש לו הזדמנות אחר כך לעלות לדוכן. למה הוא מפריע לו?
אתה יכול אחר כך לעלות לדוכן.
תוציאי אותו. אל תפני אלי.
תעירי לסגן השר על החוצפה שלו.
את מנהלת את הישיבה, את צריכה לטפל בו.
לא נמאס לך, חבר הכנסת בנלולו?
גברתי היושבת-ראש, את יודעת מה הפגם? אתם זוכרים את הפגם הזה שדובר בו? הפגם הזה שזאביק בוים משמש סגן שר הביטחון. זה פגם. זה פגם כשיש סגן שר ביטחון שהוא גס-רוח - - -
אל תענה לי עכשיו, אתה תעלה פה לדוכן ותגיד מה שאתה רוצה. הספיק לנו ממך. גס-רוח, מזלזל ובוטה, אבל מה הפלא שאתה סגן שר הביטחון, אם זאת הטרמינולוגיה ששגורה ונותנת לגיטימציה היום במערכת הצבאית? אם המפקד היוצא של כוחות צה"ל ברצועה אומר - וזה ציטוט - "אנחנו מנצחים בעימות הזה כל יום"? כל הזמן זה מה שאתם רוצים. אתם רוצים לנצח, אתם רוצים לנצח בעזה.
גברתי היושבת-ראש, אם את לא תשתיקי אותו עכשיו, הדיון הזה לא יתקיים. תשתיקי אותו, כי הוא יעלה לכאן וידבר בתורו.
אבל לי הם מפריעים. גברתי היושבת-ראש, עוד ניצחון כזה ואבדנו. איך התרגלנו לשגרה הזאת של המוות, לכך שאחת לכמה זמן צה"ל נכנס לרצועה, נהרגים 10-15 פלסטינים, ביניהם ילדים, עשרות פצועים. מי סופר את זה? למי אכפת? איך התרגלנו לשגרת המוות הזאת, ועל מה זה מעיד? על אדישות מוסרית, על קהות-חושים ועל טמטום. מה בדיוק אנחנו משיגים בזה שאנחנו רוצים לנצח כל יום? מה בדיוק אנחנו משיגים כשאנחנו מביאים את העימות ללב האוכלוסייה הפלסטינית? ואחר כך אנחנו אומרים שאנחנו מתעמתים עם מי שמשתמש בילדים, ואנחנו מביאים את המלחמה לשם. אין ספק שצה"ל צריך לעשות הכול כדי להגן על עצמו. מה שאנחנו עושים זה לא מגננה וזה לא הגנה, זה שלב התקפי של צבא שמחפש להיכנס בהם. מי שיודע שהוא יורה טילים בלב אוכלוסייה אזרחית, צריך להביא בחשבון שנהרגים ילדים.
ומי שמכניס טנקים, צריך להביא בחשבון שנהרגים ילדים. מי שפועל באופן הזה, צריך להביא את זה בחשבון, אבל כבר לאף אחד לא אכפת, כבר התקהינו, כבר לאף אחד לא אכפת. המדיניות הזאת מעלה בי חשש, גברתי, שהצבא מנסה לאותת לדרג המדיני על התנגדותו ליציאה חד-צדדית. הצבא, באופן שבו הוא פועל היום ברצועה - אני תוהה אם הוא בא לטרפד את מדיניות ההתנתקות של ראש הממשלה. לא שאני רואה שראש הממשלה מתנתק, בשלב זה הכול דיבורים - בכלל, בדיבורים הוא גדול - אבל הפעילות הזאת, אני לא מבינה מה התועלת שבה, למעט זה שהיא זורעת עוד מוטיבציה לנקם, להרס ולטרור. מתי נפסיק להקיז זה את דמו של זה? מתי יבין צה"ל שהוא לא יכול לפעול באופן הזה שהוא נכנס, מכה, הורג ויוצא? זה לא משרת את האינטרסים של אף אחד, זה משאיר עוד אנשים, עוד חללים, עוד פגועים ועוד פצועים, וכולנו משלמים את המחיר.
מה זו הדמגוגיה הזאת? איזו דמגוגיה זולה. בסדר, תמשיך.
סתם אמרתי שאתה לא ראוי להיות סגן שר הביטחון? זאת האינטליגנציה שלך - - -
מי שיורה טילים לעבר אוכלוסייה אזרחית. תדייק בציטוט.
אתה שמעת אותי תומכת בזה? מה זו הדמגוגיה הזאת?
אתה יודע בדיוק על מה מדובר ואין לך תשובות טובות, אז אתה עושה מניפולציה על מה שאני אומרת.
אותך אני כבר לא אשכנע - - -
אבל התשובות שלך לא מצחיקות אותנו בכלל - - -
שלוש שנים אתה מוליך אותנו שולל.
מאה אחוז, אבל שלוש שנים הוא מוליך אותנו שולל.
גברתי היושבת-ראש, אדוני, ראש הממשלה, בשבוע שעבר נרצחו שתי נשים במדינת ישראל. כל המדינה "עמדה על הרגליים", השרים הוקיעו את התופעה, וחלק גדול מרשויות אכיפת החוק אמרו, שלו היו לנשים האלה לחצני מצוקה, ניתן היה למנוע את רצח שלהן. אבל, איך תמיד אנחנו כל כך יודעים להגיד את הדברים הנכונים בתיאוריה, שכמה זה נורא שיש טרור נגד נשים. כשהדבר הזה מגיע למימוש בפרקטיקה, אז הממשלה מתנגדת בתואנה שיש פיילוט. גברתי היושבת-ראש, אני מקבלת את העובדה שיש פיילוט, וזה דבר חשוב בעיני. אני פונה לראש הממשלה: הצעת החוק הזאת מוגשת בקריאה טרומית. אני חושבת שנכון תעשה הממשלה אם היא תתמוך בה בקריאה הטרומית, כעדות לכך או כמסר לכך, שיש חשיבות גדולה לזה שאפשר למנוע רצח נשים על-ידי התקנת לחצני מצוקה. ההצעה הזאת תוקפא בוועדה עד סיום הפיילוט. אני חושבת שזה יהיה נכון שהממשלה והכנסת יתמכו בחוק הזה, כדי שהן לא יצטרכו להסביר בפעם הבאה, כשאשה תירצח, למה הממשלה מנעה התקנת לחצני מצוקה בביתה של אותה אשה שהיתה מועדת להירצח. תודה רבה.
אני ביקשתי להעביר את ההצעה לוועדה ולהקפיא אותה שם עד אחרי הפיילוט. אני רוצה שסגן השר יעלה להסביר למה הם מתנגדים.
אני מתחייבת להקפיא בוועדה עד גמר הפיילוט.
סליחה, חבר הכנסת טיבי, מי השר שאמור לענות לך?
אדוני יושב-ראש הישיבה, אתה צריך לדאוג לכבודה של הכנסת.
צריך לעשות הפסקה ולחפש אותו.
אדוני היושב-ראש, שאל נכון חבר הכנסת טיבי לגבי כבודה של הכנסת. לא יכול להיות שמתקיים דיון בנושא פגישתו או ביטול פגישתו של ראש הממשלה עם ראש הממשלה הפלסטיני, ואף שר ואף נציג ממשלה לא טורח להיות כאן במליאה. זה לא רק זלזול בכבודה של הכנסת, זה מראה בדיוק מה חושבים נציגי הממשלה על ביטול הפגישה. זה הזלזול, זו ההתייחסות, כך אנחנו נראים, לצערי. אני לא בטוחה שאני מסכימה עם חבר הכנסת טיבי שהביע קורת-רוח, הייתי אומרת, על ביטול הפגישה, כי הוא אמר - ממילא, על מה ידברו. פגישות רק לשם הפגישות, רק לשם התמונות, הן בעלות ערך, אומנם מינימלי, אבל לפגישות יש דינמיקה. לצערי, באמת, הניסיון עד היום מראה ומוכיח שלא יצא שום דבר מהפגישות האלה, ולא יצא שום דבר מההתחייבויות של ראש הממשלה, וכל פעם אנחנו שומעים: הנה, יש תוכנית חדשה, הנה יש מפת דרכים. ואחר כך מתנתקים. בהתחלה מתנתקים ברצועה, ואולי אחר כך מעוד ערים והתנחלויות בגדה, וכל פעם אנחנו חוזרים לאותו מקום, והמקום הוא, וצריך להגיד את זה באופן ברור, ואמר את זה קודם חבר הכנסת טיבי: המקום הוא מדיניות של נקמה. ממשלת ישראל מקיימת מדיניות של נקמה. היה פיגוע איום ונורא באשדוד. יושב כאן בנלולו, בן העיר. היה פיגוע איום ונורא, איום ונורא, ואני שואלת: איך נעשה שייפסק מעגל הדמים? מה צריך לעשות כדי שנפסיק להקיז זה את דמו של זה? מה צריך לעשות אם לא להיפגש ולדבר, גם מה שנקרא - במרכאות או לא במרכאות - תחת אש. איך מפסיקים את האש אם לא מדברים כדי להפסיק את האש? אני לא מכירה דרך אחרת. אז אנחנו יכולים עוד פעם להיכנס בכוח, ואנחנו יכולים לחסל בחיסול ממוקד ולגבש תוכניות ולפלוש מחדש לרצועה, ולחסל ולהרוג, ואנחנו טובים בזה כי יש לנו הכוח. אבל מה, לאן זה יוביל? לאן זה יוביל, אני שואלת אותך, חבר הכנסת בנלולו, אני מפנה את זה אליך, כי אתה נציג המפלגה השלטת. איך נגמור עם זה? איך נוכל ללכת לבטח לקניון ולבלות במקומות הבילוי, כשכל הזמן מרחף מעלינו האיום הזה של הטרור, ורק מי שעומד בראש המדינה יכול לנסות להביא לסיום הדבר הזה. אז זה נכון שראש הממשלה אבו-עלא הוא ראש ממשלה מוחלש. הוא ראש ממשלה שהישות שלו - לצערי, היא ישות כבושה. ואיזו מוטיבציה יש לו בדיוק?  כל הזמן אנחנו אומרים: למה הוא לא פועל, ולמה הוא לא ממגר את הטרור. איזו מוטיבציה בדיוק יש כשכל פעם  קורה עוד משהו ועוד משהו? אני חושבת שהפנייה צריכה להיות לראש הממשלה, לומר לו: תפסיק לספר לנו סיפורים, ותפסיק למכור לנו תוכניות. פה אתה מתנתק, ופה אתה יוצא ופה אתה בעיקר נכנס. ואתה נכנס בהם, אין דרך אחרת להגדיר את זה. אתה נכנס בפלסטינים, כי אתה רוצה ליצור בוקה ומבולקה, ואתה מקבל אותן הנחות של כל מיני קציני צבא, בדימוס ולא בדימוס, שאם רוצים לצאת קודם צריך להיכנס לשם כדי לעשות קצת סדר. איזה מין גישה זו בכלל? אני מודה שאני חרדה. אני חרדה כי קודם כול – כך נראית הכנסת הזאת, בשעה הזאת, שאין בה שר, ואין משיב, ואין עונה. אז אל מי אנחנו מדברים, אדוני היושב-ראש? תודה רבה.
זה הדבר שמשפיע על הכול, מזה נגזר הכול.
אדוני היושב-ראש, כנסת נכבדה, גברתי יושבת-ראש הוועדה לקידום מעמד האשה, חברת הכנסת גילה גמליאל, אני רוצה להצטער על שהשר שהשיב בשם הממשלה, השר אולמרט, השיב ויצא.
נמצא כאן השר גדעון עזרא, שאני מכבדת אותו מאוד. תמיד הוא נמצא, מקשיב בקשב רב ועונה. לא תמיד אני מסכימה עם מה שהוא עונה, אבל הוא מתייחס בכבוד רב לכנסת. אני לא מדברת רק על פרוצדורה, על העובדה שהשר המשיב יצא. אני רוצה להתייחס לדבריו, והדברים שלו בעיני משקפים את חוסר ההבנה המוחלט, המוחלט, למצבן של הנשים בחברה הישראלית. מאוד יפה לעמוד כאן על הבמה ולדבר על נשים בשוק העבודה – דברים חשובים – כמה נשים מופלות בשכר, על כך שצריך לשפר את מצבן או את סביבת העבודה של נשים, אבל הדברים באים ונאמרים מתוך עמדה פטרונית, מתוך עמדה שלא מביאה בחשבון דבר אחד בסיסי, שדיברה עליו בפתח דבריה יושבת-ראש הוועדה לקידום מעמד האשה - העובדה שנשים אינן מיוצגות במוקדי הכוח, העובדה שנשים אינן מהלכות בפרוזדורי השלטון, היא המשפיעה והיא המשליכה על מצבן הנחות של נשים בחברה הישראלית בתחומים השונים, לרבות בשוק התעסוקה. העמידה הזאת כאן, על הדוכן, של השר המתאם שיש לו 80 תיקים והוא עוד אומר בכבוד והדר שהוא לקח על עצמו לתאם בין כל משרדי הממשלה את העובדה שלנשים תהיה סביבת עבודה תומכת בהתחשב בנורמות החברתיות, כאילו מדובר רק על בעיה של רלטיביזם תרבותי וחברתי, משקפת את הבעיה המהותית של מי שעומד בראש הפירמידה הזאת ולא מבין שעד שנשים לא תפרוצנה את מה שנקרא תקרת הזכוכית ועד שלא תהיינה מחצית מחברי הכנסת נשים, אנחנו נידונים לכך שמעמדן של הנשים בחברה הישראלית יישאר נמוך. לא התכוונתי בכלל לומר את הדברים האלה, אבל חשבתי שאני לא יכולה לעלות על הדוכן בלי להתייחס לדבריו. חברותי שנאמו כאן אמרו דברים נכוחים, חשובים ונכונים, אבל חשבתי שאני לא יכולה שלא להתייחס לכך שעולה לכאן שר בשם ממשלת ישראל ואלה הדברים שלו לכנסת ישראל ביום האשה הבין-לאומי. בשביל מה הבאנו אותו לכאן? בשביל מה זה מה שהוא השיב בשם הממשלה? הדברים האלה בשם ממשלת ישראל מכתימים, מכפישים ומחפירים – מתוך כוונות טובות – כשהם משקפים פטרוניות ואיזו עמדה לא נכונה ובטח לא ראויה לכבוד הבית הזה ביום הזה.
חבר הכנסת שלגי, מכיוון שאתה אומר את זה בפעם השנייה וענו לך על זה קודם לכן, העיסוק בעניינן של נשים בחברה הישראלית אינו עניינן של נשים בלבד. מדובר באינטרס כלל-חברתי, ואם הממשלה בחרה לשלוח שר זה בסדר, רק שידבר לעניין. זאת כל הבקשה.
נכון. אדוני היושב-ראש, ברשותך, במעט הזמן שנותר לי אני רוצה לגעת בדברים שרציתי לומר היום. הבאתי לכאן כמה גזירי עיתון שגזרתי בשבועות האחרונים: "מחיר האונס – גט לאשה. גבר חרדי שהואשם באונס אשתו שבועות ספורים לאחר שנישא לה, ירצה רק שישה חודשי מאסר ועבודות שירות בתמורה להסכמתו למתן גט". זאת עסקת טיעון. "רק עבודות שירות למורשע במעשים מגונים, צעיר שביצע מעשי סדום ומעשים מגונים בנערים שהדריך"; "שישה חודשי עבודות שירות למורשע באונס".
אדוני חבר הכנסת בר-און, זה חשוב ונכון, אבל מה עניין שמיטה להר-סיני? מה עניין שמיטה להר-סיני? למה בחרתי לציין את זה? נורא חשוב לעסוק בכל הדברים שנאמרו כאן על מעמדן ומצבן של נשים, אבל הבעיה המרכזית בעיני היא, שגם ביום האשה הבין-לאומי אנחנו נאלצים לדבר על כך שנשים מוכות, שנשים נרצחות, והבעיה הגדולה יותר היא שמערכת בתי-המשפט עדיין לא הפנימה את העובדה שהכנסת הזאת חוקקה חוק עונשי מינימום וחובת מאסר בפועל על עבירות מין ואלימות במשפחה, חוק של חברת הכנסת דיין ושלי. לא ייתכן שבתי-המשפט, שצריכים לשדר שדר חברתי שאומר שגופן של נשים וכבודן של נשים אינם הפקר ושענישה באה להתרות ולהתוות דרך - לא הפנימו אותם שופטים שנשים אינן קניין, שנשים אינן רכוש בני זוגן, שאי-אפשר להכות נשים ולצאת מזה בזול. שופטים עדיין שבויים באיזו תפיסה שמקפלת בתוכה נורמות וסטריאוטיפים, אותם נורמות וסטריאוטיפים שדיבר עליהם השר אולמרט, שאשה היא קניין ואפשר להכות אותה ואחר כך לצאת בענישה קלה. הכנסת מחוקקת חוקים ועל בתי-המשפט ליישם את החוקים האלה. בתי-משפט שלא מיישמים חוקים מפקירים את כבודן וגופן של נשים. תודה.
תגיד במיקרופון שזה החוק הראשון.
אדוני היושב-ראש, אני רוצה להודות ליושב-ראש הוועדה, חבר הכנסת שאול יהלום, שקידם את החוק המשותף שלנו. הייתי אומרת שהוא "תיקתק" את החוק בעזרת היועצת המשפטית של הוועדה, ג'ודי וסרמן. אני רוצה להודות בעיקר לאותם הורים לפגים ולפגות שפנו אלי - ואני מניחה שגם לחבר הכנסת יהלום - והסבו את תשומת לבנו לכך שדובר באפליה שהקשתה עליהם. אין ספק שהחוק הזה הוא נדבך נוסף וחשוב בהגנה על זכויותיהם של הורים לילדים, בהתחשב בקשיי היום-יום ובהתחשב בצורך לגדל ולתחזק וגם לצאת לעבודה. תודה רבה.
נרשמתי, מתי אני? אני במציעים במקום ג'ומס.
קראנו בעיתונים את הצעת החוק.
אדוני השר, רבותי השרים, חברי חברי הכנסת, ההצעה הזאת, שהשר עזרא אמר שהיא עוד לא התגבשה, היא בתהליכי גיבוש, רק כל כך הרבה שמענו עליה - כבר יש לנו ניסיון רע עם הממשלה הזאת ועם הדברים שהיא מביאה. אם ההצעה הזאת במתכונת זו או אחרת, כפי שדווח עליה בתקופה האחרונה בכלי התקשורת, תובא בפני הכנסת לאישור הכנסת, זה יהיה הניסיון החמור ביותר שעשתה ממשלה, ניסיון לסיכול ממוקד של העובדים, ככה אני מתייחסת לזה. סיכול ממוקד של העובדים.
חבר הכנסת אלי אפללו, כמי שיש לו בכל זאת איזו רגישות חברתית, היית צריך להיות מחוץ לאולם הזה, לא היית צריך בכלל להשמיע כאן את דברך, והיית צריך להתבייש בשם ממשלה שבאה לפגוע בזכויות יסוד אלמנטריות של עובדים, זכויות שהוכרו מכוח חוק-יסוד: כבוד האדם וחירותו, זכויות שהוכרו בפסיקה של בג"ץ במשך שנים בבית-המשפט העליון. באה הממשלה, כי למישהו לא נוח. כן, הרבה פעמים גם לי היה מאוד לא נוח כשהיתה שביתה ולא פינו את הזבל, אז מפני שלא נוח ממשלה מתגייסת במלוא כוחה ופוגעת בזכות האלמנטרית שמוכרת בכל העולם, שבג"ץ קבע עליה - זה ציטוט מבג"ץ -  שהיא בבחינת פרה קדושה? אז למה, כי יש פה ממשלה - - -
בג"ץ קבע שזכות השביתה היא זכות יסוד, היא בבחינת פרה קדושה, ובאה הממשלה שפוגעת - - -
אל תפריע לי. כשתדבר - דבר בתורך.
כן. בג"ץ קבע, אני מצטטת, אני אראה לך את זה.
אני לא זוכרת, אני מצטטת לך.
חבר הכנסת דורון, בדבר אחד אל תפקפק - - -
אז יגעת ולא מצאת. לא עשית עבודה מספיק יסודית. בג"ץ קבע - - -
אל תתווכח אתי בכלל כשאני מעלה את זה. הרי אני לא ממציאה. עולה בדעתך שאני אומרת משהו שלא קיים? בסדר, אל תתווכח. עוד לא הרווחת את זה, בשביל להתווכח, תאמין לי.
ממש לא. אדוני היושב-ראש, אני חוזרת, בשביל הפרוטוקול ובשביל חבר הכנסת חמי דורון, שצריך ללמוד עוד כמה דברים, שבג"ץ קבע על זכות השביתה, שהיא זכות יסוד והיא בבחינת – ציטוט - פרה קדושה. הממשלה הזאת, שפוגעת בעובדים כל היום, שמקצצת ומקצצת בכבשת הרש, הולכת לעשות את הפגיעה הקשה ביותר ולפגוע בזכות יסוד אלמנטרית. היא מגבילה, ואם לא תעשו ככה - אתם רוצים לאיים על העובדים? לא מספיק מה שאתם עושים בממשלה הזאת, עכשיו גם לאיים על העובדים? שאנשים יחששו לעשות את הדבר האלמנטרי, שזה זכות המחאה? ואיך מוחים אם לא בשביתה? איך מביאים לידי ביטוי מחאה? איזו ממשלה, אלוהים. טוב, לאלוהים אני לא נזקקת ברגעים אלה, אני לא יודעת מאיפה הבאתי אותו. לא זה מה שיעזור לנו כרגע. אני אומרת שראוי ונכון שהממשלה הזאת תמשוך חזרה כל הצעה שבאה לפגוע בציבור הגדול במדינת ישראל, ציבור העובדים, שרוצה לממש את הזכויות שלו, ורוצה לעשות זאת בכבוד. תודה רבה.
למה קנטרניות? זה לגיטימי.
כי זה חוק מאוד בעייתי, ולכן ההסתייגויות לו הן לגיטימיות.
גברתי היושבת-ראש, אדוני ראש הממשלה, שרים, חברי כנסת, חברות כנסת, העיקרון נכון, העיקרון שצריך לדאוג לכך שעצירים ואסירים לא יחיו בתנאים משפילים ומחפירים. אנחנו יודעים איזו צפיפות יש היום בבתי-מעצר. אנחנו מדברים על מצוקת הצפיפות בבתי-הכלא. צריך לברך על כך שקיים רצון להקל את מצוקת הצפיפות בבתי-הכלא. אלא שאני תוהה, האם הדרך המוצעת – או אני לא תוהה, אני קובעת שהדרך שהוצגה על-ידי יושב-ראש הוועדה, דרך שמבקשים ראשי שירות בתי-הסוהר, משרד האוצר והמשרד לביטחון פנים להעביר כאן היום במליאת הכנסת, בעיני איננה הדרך הנכונה. מדובר בהצעת חוק שצריך להתנגד לה, כשהעיקרון המרכזי שמנחה אותי – חבר הכנסת שטרן, אתה ניהלת את ישיבות הוועדה, לצערי לא הייתי בכל הישיבות, אבל קראתי באופן קבוע את הפרוטוקולים של הישיבות – הוא עיקרון אחד, והוא שאסור ששלילת חירותו של אדם תהיה עניין לרווח פרטי, ובזה מדובר. והעניין הזה מתמצת - - -
סליחה, אבל אני עכשיו ברשות דיבור. אני שמעתי אותך.
אני קראתי את החוק, חבר הכנסת שטרן, והעובדה שהמשרד לביטחון פנים מסיר מעצמו את האחריות לגורלם של האסירים ומעביר אותה ליזמים פרטיים, זה דבר שצריך להדאיג את כנסת ישראל.
ההחלטה שהתקבלה, בעיני, היא החלטה שמסירה אחריות.
בסדר, העובדה שראית את זה באנגליה עוד לא עושה את זה טוב. מייד אני אגיד משהו על האנגלים ועל האמריקנים.
גברתי היושבת-ראש, בעיני, הפרטת בתי-הסוהר היא פגיעה בוטה – וצריך לומר את זה כאן – בדמוקרטיה, בעקרונות הדמוקרטיה, בעקרונות שלטון החוק ובצדק החברתי. ההחלטה של הממשלה  להפריט בתי-סוהר – ואמרו את זה קודמי, גם חבר הכנסת ברכה, גם חבר הכנסת אורון וגם חבר הכנסת ברונפמן – היא נדבך נוסף בהתפרקות המדינה מהאחריות החברתית שלה ומהמחויבות שלה כלפי אזרחיה. די, כבר אין אחריות חברתית, כבר לא אכפת לנו מהחלשים, כל יום אנחנו פוגעים בעוד מישהו, והפעם באמת בקבוצה שהיא הקבוצה שנמצאת במצוקה הכי גדולה. זו קבוצה שאין לה אפשרות לבחור. היא לא יכולה לבחור בין בתי-סוהר, היא צריכה ללכת לבית-סוהר, וזה בית-הסוהר שייעדו לה. שלא נדע, אבל זה מאוד לא נעים להיות בבית-סוהר. כשמעניקים למדינה אחריות על סמכויות כליאה, שזו סמכות מאוד מאוד קיצונית, מעניקים אותה למדינה מתוך איזו הבנה שלמדינה ולגורמים שפועלים בשמה, לשלוחי המדינה, אין אינטרסים משלהם כשהם מטילים עונשים או כשהם מוציאים אותם לפועל. מה שברור, שהמדינה – כך אני נוטה להאמין, כך אני מאמינה - בשיקולי כליאה והטלת עונש, העיקרון היחיד שמנחה אותה או האינטרס היחיד שמנחה אותה, הוא העיקרון הציבורי של הגנה על החברה. שמעתי קודם את השר שטרית. כשבאים ומציעים להפריט בתי-סוהר, בהגדרה אנחנו מכניסים שיקולים של רווח פרטי. על איזה תהליך של הפרטה מדובר כשאנחנו מדברים על פגיעה בשכבות החלשות? אבל מי צריך להתפלא בכלל שאנחנו מדברים עכשיו על הפרטה שפוגעת בשכבות החלשות? כל התיאורים שהובאו קודם, של מה שהמדינה עושה לאורך זמן, מאז נכנסה הממשלה הזאת לתפקידה, הם של פגיעה בשכבות החלשות. אבל מה שעושים עכשיו זה לא רק שפוגעים בשכבות החלשות, אלא עכשיו נותנים לבעלי הון להגדיל את הונם על-ידי התעשרות על חשבון מצוקתם של אותם אסירים, וזה כבר שיא השיאים בעיני. עד היום רק קיצצו וקיצצו וקיצצו, אבל עכשיו גם יש כאלה שנותנים להם להתעשר מהעובדה שאנשים הולכים לבית סוהר-וצריכים לשלם את חובם לחברה. אדוני השר, אני מודה שהקשבתי לך בקשב רב, וגם קראתי את הדברים שאמרת בוועדה. העובדה שנותנים אפשרות לגופים פרטיים להעניש - ואל תטעו, חברי חברי הכנסת, אלה גופים שבראש מעייניהם יש רק שיקולים של רווח והפסד, רק שיקולים של רווח והפסד - העובדה הזאת תביא לכך ששיקולי רווח פרטי יתערבבו בשיקולי ענישה לגיטימיים והם יגברו עליהם. זה יהיה השיקול. מעבירים את סמכויות הענישה והכליאה הציבוריים לידיו של גורם פרטי עם כוונות רווח? זה לא צריך להעלות אצלכם, חברי הכנסת, שאלות מוסריות קשות? זה לא צריך להעלות שאלות מוסריות קשות? האם ליזם פרטי יהיה בכלל אינטרס לשקם אסירים, או שהוא ירצה לוודא, למשל, שיהיו לו בכלא יותר קליינטים? אני לא מבינה, לא נותנים את הדעת על זה?
התגמול הוא בעצם העובדה – ואני עונה כאן לחבר הכנסת בייגה שוחט - שיש להפרטה איזו פופולריות גוברת בעולם. יש הפרטה של בתי-סוהר באנגליה והפרטה של בתי-סוהר בארצות-הברית, אבל למרות הפופולריות הזאת, חבר הכנסת שוחט, אף מדינה לא הצליחה לקבוע אם ההפרטה היתה מהלך מוצלח. ולמה לא הצליחו לקבוע – ואלה דברים שקראתי ממומחים שעסקו בנושא הזה - כי יש קושי מאוד מאוד גדול לבודד ולבקר את המשתנים הרבים שמשפיעים גם על ההשלכות הכלכליות והחברתיות שכרוכות בהפרטה מהסוג הזה. אז מה עושים? מעבירים את סמכות הענישה והכליאה הציבורית לידיו של גורם פרטי עם כוונות רווח. העונש וההרחקה מהציבור הופכים למקור רווח, ובכלל לא ברור – וזה בוודאות, למשל בארצות-הברית, חבר הכנסת שוחט - אם הפרטת בתי-הכלא הביאה לאורך זמן לחיסכון תקציבי משמעותי למדינה. הפריטו, ובכלל לא בטוח שמדובר בחיסכון תקציבי משמעותי למדינה. כשמוסד שמספק שירות חברתי, כמו בתי-סוהר, מועבר מניהול ציבורי שאינו למטרת רווח לניהול פרטי שהוא למטרת רווח, בהכרח – וזה בהגדרה, ואתה יודע את זה יותר טוב ממני - מיתוסף למאזן שלו סעיף הוצאה שלא היה בו קודם, וזה סעיף של רווח לחברה המנהלת, אחרת זה לא עובד, אחרת אין לה אינטרס, ואני מודה שזה מטריד אותי.
מייד אדבר על הפיקוח, זו הסתייגות מאוד חשובה. כדי שבית-סוהר פרטי יעלה למדינה פחות מבית- סוהר ציבורי - הרי למה בסופו של דבר המדינה רוצה להקים את זה? - החברה שמנהלת אותו חייבת לחסוך בהוצאות תפעוליות במידה כזאת שגם תאפשר לה להרוויח וגם תאפשר לחסוך כסף למדינה. על חשבון מה זה בא? מישהו עושה את זה לשם שמים? חיסכון כזה יכול לבוא רק על חשבון איכות השירות שיספק אותו בית-סוהר.
אני לא יודעת אם מדובר ביעילות רבה יותר.
אז עכשיו אני רוצה לדבר על החיסכון מהיבט אחר. מדובר כל הזמן על חיסכון. עכשיו אני רוצה להשתמש בנייר עמדה שקיבלתי שמציג כמה בעיות. אני חושבת שחברי הכנסת, בבואם להצביע, גם אם הם מצביעים בעד החוק, צריכים להתייחס להסתייגויות שהוצגו, גם על-ידי ארגוני זכויות אדם, גם על-ידי קרימינולוגים וגם על-ידי שורה של חברי כנסת שהשתתפו בישיבות ועדת הפנים ואיכות הסביבה, שהיו ישיבות ארוכות ומקיפות. אני מתייחסת לעניין הפגיעה, רווח והפסד, על חשבון מי. הדוגמה היא מארצות-הברית, ואני רוצה להביא את זה לתשומת לבכם. בארצות-הברית פועלת תעשיית בתי-הסוהר הפרטיים כבר 20 שנה. בשל הלובי שלהם, שנועד להבטיח להם אספקה קבועה של אסירים – אני רוצה שהכנסת תדע את זה - בקליפורניה יושבים היום קטינים על גנבת כובע או קסטת וידיאו במאסר עולם, בכלא של בגירים. אז אני מציעה שלא נשלה את עצמנו. קודם מכניסים חברות פרטיות ונותנים להן להפעיל בתי-סוהר פרטיים, אחר כך זה יוביל לדבר הבא, ואחר כך נמצא את עצמנו עומדים כאן בכנסת כולנו ושואלים איך גרמנו למצב הזה. הפרטנו בתי-סוהר, כי יש עניין של רווח והפסד ויש תועלת והמדינה במצוקה, אבל מה יקרה בסוף? את מי יכניסו לשם? אז יכניסו קטינים שגנבו קלטת וידיאו עכשיו לבתי-כלא עם בגירים? למצב הזה נרצה להביא? ויהיה מי שיחוקק את החוקים האלה ויהיה לובי, כי מי שהתגייס בישיבות האלה של ועדת הפנים ואיכות הסביבה והביא את כל מרכיבי הקואליציה - חבר הכנסת חמי דורון משינוי, שישב בישיבות הוועדה והתנגד בתוקף רב לחקיקה הזאת בגלל נימוקים משכנעים וכבדי משקל, ברגע האחרון של ההצבעה הפעילו עליו משמעת קואליציונית, וחבר הכנסת רשף חן החליף אותו, כי הקואליציה יכולה להעביר חוקים. וקואליציה ברוב דורסני אחר כך תחוקק גם חוקים שיביאו לכך שאנשים יושבים בבתי-כלא ומשלמים מחיר שהמדינה לא התכוונה שהם ישלמו אותו מלכתחילה. דבר נוסף שאני רוצה להביא לתשומת לבה של הכנסת: אף שבאופן רשמי המשרד לביטחון פנים, שהופיע בישיבות הוועדה, סירב לחשוף את פרטי החברות האמריקניות שמתמודדות למכרז - אותו מכרז של הקמת בתי-סוהר - בריאיון עיתונאי נחשפו שמות של שתיים מתוך שלוש החברות המתמודדות. אני רוצה שתדעו שלחברות האלה יש היסטוריה בבתי-הכלא שהן מנהלות בארצות-הברית. אמר את זה קודם גם  חבר הכנסת ברכה – למשל, היו מקרי אונס המוניים בין כותלי בתי-הסוהר, הן של אסירות, הן של סוהרות, באותם בתי-סוהר שהן מנהלות; היתה בריחה המונית של כ-500 אסירים מבית-סוהר אחד; והקימו בתי-סוהר שנחשבו למאורות סמים. פתאום הדבר הזה נהיה הרבה יותר גרוע. יש לנו כאן בתי-סוהר שהמדינה מנהלת. אני לא שמעתי, אני מודה שלא שמעתי, ואני מקווה גם שאני לא אשמע, שהיו מקרים כאלה של אונס של אסירות, של סוהרות, בבתי-כלא.
אז איך אתה מסביר את זה, אדוני השר? הרי לא מדובר כאן באיזו המצאה, מדובר על מחקרים ועל סטטיסטיקות שהובאו גם לוועדה מפי אנשים ומומחים, ויושבים כאן גם במליאה מומחים ממכללת רמת-גן, עורך-הדין אביב וסרמן, מרצה במכללת רמת-גן, אנשים שבדקו את העניין.
לא מדובר על מקרים קיצוניים.
וטוב  לא יצא מזה.  טוב לא יצא - אני מזהירה את הכנסת.
לא, אתה לא נותן לי תחמושת, אתה לא תנא דמסייע, אדוני השר, במקרה הזה, אתה רק משכנע אותי יותר ויותר שאני צריכה להיות מודאגת. אבל אני הייתי מודאגת מלכתחילה. אני רוצה שחברי הכנסת, שרובם הגדול אינו נוכח כאן באולם, יהיו מודאגים כמוני. אני ממשיכה להסב את תשומת לבכם - שלא תאמרו שלא ידעתם ותדעו על מה אתם מצביעים.
חבר הכנסת פינס, כיוון שאני יודעת שאתה מתנגד לחוק התנגדות נחרצת, ואתה יודע לנסח את זה באופן  רהוט וברור, אני נותנת לך כמה נימוקים שאחר כך תוכל לפתח אותם.
אני אסכם, גברתי היושבת-ראש. רציתי לומר שמדובר בהצעת חוק מאוד-מאוד בעייתית, מסוג ההצעות האלה שראשיתן ידועה ואחריתן מי ישורנה. אני מזהירה את הכנסת, את חברי הכנסת שמצביעים בעד ההצעה הזאת, שייקחו על עצמם את האחריות של מה שיהיה בבתי-הסוהר, אבל מי שבסופו של דבר מחליט שהוא מצביע בעד ההצעה, אני מבקשת שישקול להצביע בעד ההסתייגויות. כולן נכונות, כולן חשובות, והן רק ישפרו את ההצעה. תודה רבה.
אנחנו הצבענו לחבר הכנסת קרא, והליכוד - - -
סלח לי, אני שואלת את ראש הממשלה - - -
אדוני היושב-ראש, אדוני השר, חברי חברי הכנסת, החיסול של השיח' יאסין בעזה חיסל כל סיכוי להסדר מדיני כלשהו. אני שואלת, כמה זמן נמשיך במדיניות הנקם הזאת של ממשלת ישראל - הם פוגעים בנו, ואנחנו פוגעים בהם, וחוזר חלילה. כמה זמן נמשיך להקיז זה דמו של זה? במה החיסול הזה שיפר את כוח ההרתעה של מדינת ישראל? מה שהחיסול הזה עשה, הוא גרם לפגיעה בביטחון אזרחי מדינת ישראל. היום אזרחי המדינה חשים מאוימים, ומי שלקח אחריות על החיסול הזה, יצטרך להישיר מבט אל אותם הורים, אל אותן אמהות, בעיניים, ולקחת אחריות על הפיגוע הבא, כי ככה זה קורה כאן. אתה יודע את זה, השר.
אל תפריע לי, אני שמעתי שאתה עולה לדבר אחרי. מישהו צריך להפסיק את מעגל הדמים הזה. הרי מה עשינו עכשיו, אם קודם היו 3,000 שהידים שמוכנים להתאבד, עכשיו יהיו 30,000 שהידים שמוכנים להתאבד. איחדתם את כולם. מה בדיוק עשיתם?
הניסיון המר מלמד, לצערי, שאנחנו יודעים איך החיסולים האלה מתחילים, ואנחנו יודעים איך הם נגמרים, ואנחנו יודעים מי משלם את המחיר, ואתם מוגנים, והציבור שנוסע באוטובוס הוא ציבור פגיע. אתם מפקירים את ביטחון אזרחי מדינת ישראל בפיגוע הזה. אתם תצטרכו להסתכל לציבור בעיניים ולהגיד משום מה היה הטמטום הזה בפעולה הזאת. מדובר בפעולה שהיא פעולה של טמטום, מעבר לכל הדברים שאנחנו אומרים עליה.
לך אני לא משיבה. אולי אני אגיד את זה מעל הדוכן, אותך אני לא סופרת. אני אגיד את זה פה, אותך אני לא סופרת.
אני ברשות דיבור, אדוני היושב-ראש, וחבר כנסת גזען כמו חבר הכנסת , שהצביע בעד הצעת החוק של איוב קרא ולא בעד הצעת החוק של עסאם מח'ול, הוא חבר כנסת גזען, ואל תפריע לי, ואל תיכנס לדברי. אתה גזען, ואתה מאשר פה מדיניות פאשיסטית של הממשלה הזאת. זה מה שעשיתם כאן. אז אותך אני לא סופרת, אני אומרת את זה מעל הדוכן פעם שנייה.
אתה לא יודע מה הוא אמר לי קודם באולם, אני הייתי מאוד עדינה. ממש לא, אני לא סופרת חברי כנסת גזענים.
מאוד עדינה לעומת מה שהוא אמר. אתה, אדוני היושב-ראש, היית צריך להגן עלי אחרי מה שהוא אמר עלי. אני לא אחזור בי.
אדוני היושב-ראש, הבית הזה ומוסדותיו ידועים ופתוחים, ומי שרוצה להתלונן לוועדת האתיקה, מוזמן לעשות את זה. אני לא חוזרת בי.
מעשה גבורה זה להיכנס לעזה ולחסל את השיח' יאסין, זה מעשה גבורה של ממשלה - - -
חבר הכנסת מרגי, בכל הכבוד - - -
אני רוצה לסכם ולומר, שבכל הכבוד לחבר הכנסת מרגי, אחת ולתמיד אני אגיד גם לך: אני גם אצלך לא עובדת, ואני לא אעמוד כאן כל פעם על הדוכן ואצטדק שאנחנו מגנים כל פיגוע.
אבל אני לא יכולה שהוא נכנס לדברי, אני נורא מצטערת.
לא, אבל הוא נכנס לדברי, אני לא מצליחה להגיד משפט אחד רצוף.
אדוני היושב-ראש, ממשלה שעשתה את החיסול הזה בעזה, צריכה לקחת אחריות למה שיהיה כאן. הדרך היחידה למנוע את הפיגועים ולמנוע את הטרור והדרך היחידה לחסל את ארגוני הטרור היא בהצעת הסדר מדיני. את זה הממשלה הזאת לא מנסה, את זה הממשלה הזאת לא עושה.
החיילים לא נהרגים בלבנון, זה לא שווה את זה?
שבת שלום. זאת התשובה שלך לחבר הכנסת - - -
גם אצלך אני לא עובדת, אני מודיעה לך.
לא שאלת אותי. צריך לשאול.
אין לך בושה לחזור על מה שאמרת?
אדוני היושב-ראש, אדוני ראש הממשלה, חברי חברי הכנסת, סיעת מרצ-יחד זימנה את הדיון הזה, כי סברנו שכשראש הממשלה חוזר מפגישה עם הנשיא בוש על הבנות כל כך חשובות לגבי תוכנית הינתקות, לגבי עיקרון כל כך חשוב מבחינתנו של יציאה מרצועת-עזה ומכמה התנחלויות בצפון השומרון, מן הראוי שכנסת ישראל תקבל דיווח על מה הן ההבנות ומה הושג, ושלא נסתפק בכך שהדבר יובא ויגולגל לפתחם של חברי הליכוד. עם כל ההערכה שאני רוחשת לחברי הליכוד, בעיני זה מהלך בלתי תקין שחברי הליכוד יצטרכו להכריע במשאל מתפקדים שאלה אם מדינת ישראל או אם ממשלת ישראל או כנסת ישראל יקבלו החלטה על יציאה מרצועת-עזה על מה שנקרא: תוכנית ההינתקות. אני שמחה שהכנסת זומנה. אני שמחה שראש הממשלה יבוא ויציג בפני הכנסת. זה מאוד מפריע.
סיעת מרצ-יחד חושבת שהעיקרון של יציאה מעזה הוא עיקרון נכון. גם אם מדובר ביציאה חד-צדדית, אנחנו רואים בכך מנוף לזה שבעתיד זה יהיה תקדים ליציאה גם מהגדה. כך אנחנו רואים את זה. אנחנו היינו רוצים שזה ייעשה בהסכם. אנחנו חושבים שכל הסדר שלום היה צריך להיעשות בהסכם. אבל, משראש הממשלה החליט, ואני מקווה שכנסת ישראל תחליט שיצאו, וכמובן שהכול תלוי במשאל מתפקדי הליכוד, אני רוצה בהזדמנות זו, אדוני ראש הממשלה, לבקש ממך גם כאן היום הבהרה מעל דוכן הכנסת: היום אני קוראת נתונים, שלפי סקר שעשו בין מתפקדי הליכוד יש כמעט תיקו בין אלה שסבורים שצריכים לצאת מעזה לבין אלה שסבורים שלא צריך לצאת מעזה. מה יעשה ראש הממשלה אם חברי המרכז יחליטו? אני מקווה שהם יחליטו על יציאה מעזה, וזה הדבר הנכון. אבל, אני שואלת: מה יעשה ראש הממשלה אם חברי הליכוד יחליטו שהם מתנגדים ליציאה מעזה? האם יעמוד פה ראש הממשלה וימשיך בהחלטה וימשיך במחויבות שהוא נתן לנשיא בוש?
או.קיי., אם הם תומכים בתוכנית. אדוני היושב-ראש, התוכנית מדברת על יציאה מעזה.
בין השאר, היא מדברת על יציאה מעזה ומארבע התנחלויות בצפון השומרון, ההתנחלויות המבודדות. אבל, אני שואלת את ראש הממשלה: מה הוא יעשה - ומחמת עינא בישא אני כמעט לא מזכירה את זה - והיה וחברי הליכוד יחליטו שהם לא תומכים בתוכנית הזאת? מה יעשה ראש הממשלה? האם הוא יתפטר? האם הוא ימשיך במחויבות שלו לנשיא בוש? זה היה קבל עם ועולם, והוא הכריז שישראל תצא מעזה. אנחנו, כמובן, תומכים ביציאה בעזה. אנחנו רואים בזה צעד ראשון לסיום הכיבוש. החטא הקדמון הוא הכיבוש, וההתנחלויות מסמלות את המירע שבכיבוש, ולכן צריך לפנות את רצועת-עזה. צריך להוציא את החיילים מעזה. אנחנו לא רוצים שייהרגו יותר חיילים: לא על נצרים ולא על שום מקום אחר. צריך להוציא את האזרחים מעזה. אבל, אדוני היושב-ראש, איך הדבר הזה יקרה? האם תוכל להציג בפני הכנסת את פרטי התוכנית? האם תוכל להציג בפני הכנסת את ההבנות עם הנשיא בוש? או אולי תוכל להבהיר לנו מהן ההבהרות של פאואל על התוכנית של בוש או על ההבנות של בוש? אני חושבת, שכנסת ישראל בעיקר צריכה להבין מהן ההבנות שלך עם השרים שלך בממשלה. מה המשמעות של זה שהבטחת לנתניהו שלא יהיה פינוי יישובים לפני שתושלם הקמת הגדר? ומה עם ההתחייבות שלך לשרת החינוך לימור לבנת לגבי הקמת גושי ההתיישבות? ואיך הגדר תקיף את גושי ההתיישבות? ומה יהיה אורך הגדר? מה יהיה לוח-הזמנים לביצוע? כמה זמן בעצם יקח להתנתק מרצועת-עזה ומאותן התנחלויות? סגן שר הביטחון זאב בוים אמר, שעד שיתחילו לבנות את הגדר ועד שיעבירו חוק בכנסת, כל הדבר יקח לפחות שנה וחצי עד שנתיים. שנה וחצי עד שנתיים? כלומר, כנסת ישראל אמורה לבוא לכאן בעוד כשבועיים, אחרי שראש הממשלה, בהנחה שהוא יקבל את גיבוי הליכוד - כשבכלל, בעיני, מדובר בתהליך מעוּות שלוקחים את האחריות מכנסת ישראל ומגלגלים זאת לפתחה של מפלגה זו או אחרת או לפתחו של העם כולו. הכנסת היא ריבונית, והיא קיבלה את הכוח שלה מהעם. אנחנו דמוקרטיה פרלמנטרית וייצוגית. בעיני, כל הרעיון הזה הוא רעיון עיוועים. אבל, בהנחה שתקבל את גיבוי הליכוד, מה יהיה לוח-הזמנים לביצוע? אנחנו נצטרך להצביע עכשיו על מה? על תוכנית שתתבצע בעוד כשנתיים או שנתיים וחצי? אדוני ראש הממשלה, אני אומרת לך מראש שאנחנו תומכים בתוכנית ההינתקות. אנחנו תומכים בעיקרון של יציאה מעזה. אבל - ואני רוצה להבהיר את התנאים - בתנאי שלא יהיו עליה חישוקים וכל הדברים שציינתי קודם. בעיני, כל המחויבויות שלך לשרים הן חישוקים בעיקר כשמדובר על לוח-זמנים כל כך רחב. מה יקרה בזמן הזה? אתה מחסל. נתתם הוראה לחסל את רנתיסי ואת השיח' יאסין, ואתמול נהרגו עשרה פלסטינים בעזה, והיום נהרגו שלושה פלסטינים ליד טול-כרם.
יהיה כאן טרור. אנחנו יודעים שטרור מוביל טרור. יהיה כאן טרור.
אדוני ראש הממשלה, אנחנו יודעים שכל חיסול כזה מוביל לחיסול שכנגד. נוצר כאן מעגל דמים. נוצר כאן מעגל של נקמה. אנחנו נהרגים, הם הורגים בנו, ואנחנו הורגים בהם. מה יקרה בזמן הזה? אדוני היושב-ראש, אני חוששת שכשאנחנו הורגים ואנחנו נהרגים, בפרק הזמן הזה של השנתיים אנחנו עלולים למצוא את עצמנו - -
- - אדוני ראש הממשלה, מול טרור שיוצא מעזה, ואז יבוא ראש הממשלה ויאמר: "איך אפשר לצאת מעזה כשיש כאן טרור כזה?" ואז  נמצא את עצמנו אולי גם במבצעים מתגלגלים בנוסח "גיאות ושפל" ובנוסח "חומת מגן". איך אפשר להינתק מעזה כשיש כאן טרור? אנחנו הורגים בהם, הם מפגעים בנו, ואנחנו הורגים בהם. יש טרור. איך אפשר לצאת? אני חייבת להודות, ואני אומרת זאת במידה של כאב, שאני נורא רוצה לקוות ולהאמין שאתה באמת מתכוון לצאת. אני הייתי רוצה שתצא בהסכם. אתה הצלחת להחדיר כאן לתודעה הציבורית במשך שנים שאין פרטנר ואין עם מי לדבר. אני חושבת שצריך לצאת בהסכם. אני  חושבת שצריך היה להגיע להבנות ולהסדר, כמו שהגיעו אליהם בזמנם ברק וקלינטון. אבל, אתה ובוש הלכתם להבנות אחרות. אני רוצה להאמין שאתה באמת רוצה לצאת. אני בוחנת אותך רק על סמך הניסיון המצטבר אתך. הניסיון המצטבר אתך מראה לנו שאתה כל הזמן מפזר מסך עשן של התרחשות מדינית, ושום דבר לא קורה. אני זוכרת שרק לפני שנה היתה ההתכנסות בעקבה, קיבלת את מפת הדרכים והכנסתם את 14 ההסתייגויות. הבטחת לפנות מאחזים והבטחת להסיר סגרים ומחסומים - ושום דבר לא קרה. אז, אדוני ראש הממשלה, אני שואלת: כמה זמן תמשיך לתעתע בנו? כמה זמן תמשיך להציג מצג שווא של התרחשות מדינית? אם עכשיו לוח-הזמנים שאתה קובע לתוכנית ההינתקות ייקח מעל שנתיים, איך אני יכולה לסמוך על כך שמה שאתה מתכוון לעשות זה באמת יציאה, שזה צעד ראשון להסדר כולל, או שבעצם התוכנית האמיתית שלך - כי הרי אנחנו יוצאים מעזה אבל אנחנו משאירים את השליטה, בסופו של דבר, בידינו, ואנחנו יוצרים מעין "בנטוסטנים", כמו בדרום-אפריקה, אנחנו משאירים את ציר פילדלפי בידינו - איך אני יכולה לסמוך על זה שאתה עכשיו בעצם מדבר על כך שצריך לצאת מעזה? זה חשוב. עצם הדיבור על זה חשוב. עצם ההחדרה של הרעיון שמתנתקים ושמפנים התנחלויות חשוב. אבל, איך אני יכולה להיות בטוחה שאתה מוכן לשלם עכשיו את המחיר של היציאה מעזה לא על מנת לספח שטחים בגדה, לא על מנת לספח את הגדה ולהשאיר את המטורפים של קריית-ארבע וחברון בידינו, מה שקולע בעצם לתוכנית הראשונה שלך - -
- - של מדינה פלסטינית על 40% מהשטח.
בהחלט. אדוני היושב-ראש - - -
אדוני היושב-ראש, אני רוצה להאמין שראש הממשלה כשהוא מכריז שהוא יצא מעזה הוא עושה בכך צעד ראשון, בעיקר כשיהיה לו זמן בעת הזאת להגיע לשיחות, להגיע להבנה. לא מאוחר, תמיד עוד אפשר, כיוון שיש לך כל כך מרחב של זמן. אני באמת רוצה לקוות שאתה באמת מתכוון לצאת מעזה ושלא תרצה בזמן הזה לנטרל את הרשות הפלסטינית, ובעצם תרצה ליצור מעין הסכם ביניים ארוך-טווח. אנחנו כולנו, אדוני היושב-ראש, תומכים בעיקרון של יציאה מרצועת-עזה. אנחנו תומכים בעיקרון של  סיום הכיבוש. אנחנו לא רוצים, אדוני ראש הממשלה, שתביא לנו הצעה לכנסת שממסמסת את התהליך. אנחנו לא רוצים שתביא לנו הצעה שמספחת שטחים. אנחנו רוצים שתצא, ושתצא משם כמה שיותר מהר. תודה רבה.
האם תתפטר אם הליכוד לא יאשר את התוכנית?
למה ראש הממשלה לא הגיע לכנסת?
מה זה שני פותחים? היו שישה, ואני הייתי ביניהם.
גברתי היושבת-ראש, אדוני השר, חברי חברי הכנסת, החטא הקדמון היה בפנייה למתפקדי הליכוד. ראש ממשלה שמבזה את הכנסת, שמדלג מעל הממשלה והכנסת וחושב שמתפקדים של מפלגה - דרך אגב, כל מפלגה, גם אם היה מדובר במפלגה שלי - צריכים להכריע הכרעות גורליות, הייתי אומרת, ראש ממשלה כזה, שפונה למפלגה שלו, ושמתנתק מהמפלגה שלו כשהיא מביעה בו אי-אמון, ראש ממשלה כזה היה צריך לעוף הביתה. היה צריך להתפטר בו ביום וללכת. והיה עושה טובה גדולה לכל הכנסת. וללכת. לא ייתכן, פשוט לא ייתכן - - -
לא ייתכן שראש הממשלה לא רק פנה למתפקדי הליכוד, אלא אתמול הוא מופיע בכנסת אחרי הצבעה כזאת ולא טורח לבוא ולמסור הודעה לכנסת והולך שוב לסיעת הליכוד בכנסת. כך מתנהלת מדינת ישראל – דרך בוחרי הליכוד. ואני אומרת זאת בהרבה כבוד והערכה למתפקדי הליכוד, גם אם אני לא מסכימה עם כולם.
מי כמוך יודע, חבר הכנסת בנלולו, שאתה אפילו נחמד. אתה יודע שאני חושבת כך.
אדוני סגן השרה, מי שניצח בליכוד אלה הפייגלינים. הפייגלינים ניצחו בליכוד.
לא יעזור לך. אני יודעת שהיית במתנגדים. לא יעזור לך, הפייגלינים כשם קוד ניצחו. לא שהתלהבתי מתוכנית ההתנתקות. אני מקבלת את העיקרון.
אני מקבלת את העיקרון - - -
מרצ מקבלת את העיקרון שצריך לפנות התנחלויות. אנחנו תומכים בעיקרון - - -
על זה בוכה הנביא. על זה בוכה הנביא, שלא הצלחתי.
גברתי היושבת-ראש, הוא כבר ניצח. תן למפסידים לדבר. גברתי היושבת-ראש, אנחנו תומכים בעיקרון של פינוי התנחלויות. חשבתי שתוכנית ההתנתקות הזאת היא תוכנית רעה, היא תוכנית שמתעתעת בעם, היא תוכנית שבאה לומר שאנחנו מפנים את עזה, אבל במקביל אנחנו מגשימים את החלום הגדול של אריאל שרון – מדינה פלסטינית על 40% מהשטח. מותחים גדר, כמו שהוא הבטיח לנתניהו, מאריאל לרעננה. זו תוכנית מספחת, זו תוכנית שמטרתה להמשיך את השליטה בשטחים. אבל חשבתי שהעיקרון של יציאה מעזה והדיבור על פינוי התנחלויות הוא נכון. הייתי מעדיפה, ואני חושבת שזה הדבר שאתם צריכים לתבוע, שהכול ייעשה בהסכם. צריך לדבר, עם כל הקושי שתגידו: עם מי? אני מכירה את הדיבורים עוד לפני שתתחיל. אני מכירה את הדיבורים. צריך להתחיל לדבר. אין הסדרים, חבר הכנסת בנלולו.
אני מכירה את זה. נניח שהייתם מחליטים להתנתק, הייתם מחליטים להתנתק ללא תמורה. איזה חוסר היגיון זה.
אני מסיימת, אבל יש פה - - -
זו יושבת-ראש הוועדה למעמד האשה.
לא, אני בעד ההתנתקות אבל נגד התוכנית המוצעת.
הכנסת מאוכזבת מתוצאות המשאל בקרב מתפקדי הליכוד. התוצאות מוכיחות שרק הליכוד לא יכול. הן גם מוכיחות שהליכוד חזר להיות מפלגת ימין לאומנית וקיצונית, שאינה מבטאת את רצונותיהם של אזרחי המדינה ברובם המכריע. הכנסת קוראת לראש הממשלה להתפטר עם התמוטטות תוכניתו המדינית, וקוראת לבחירות חדשות בהקדם, כדי להתאים את הכנסת החדשה לעמדות הציבור הרחב. הכנסת קוראת לממשלה להתחיל בפינוי ההתנחלויות ברצועת-עזה ובגדה המערבית, ולהסיר אגב כך את המכשולים העיקריים בדרך להסדר. הכנסת מעדיפה יוזמות מדיניות - - - היו"ר נסים דהן: חבר הכנסת רוני בר-און, אני עדיין לא קיבלתי הודעה שכבודו מונה לשר.
הכנסת מעדיפה יוזמות מדיניות שבאות בהידברות ובהסכמה עם הרשות הפלסטינית, ולא באופן חד-צדדי. הכנסת קוראת לפינוי מוחלט ומיידי של רצועת-עזה, שמלכתחילה אסור היה להקים בה התנחלויות. הכנסת סבורה, שגרסה מכווצת של תוכנית ההתנתקות היא בלתי רצויה, ומוטב לה שלא תבוא לעולם כלל. היו"ר נסים דהן: הצעה לסיכום של סיעת בל"ד יקרא חבר הכנסת טאהא.
אדוני היושב-ראש, חברי חברי הכנסת, אני מתנגדת להצעת החוק. אני חושבת שמדובר בעוד הצעה שבאה לאפשר לממשלה להימנע מלתת דין-וחשבון על הנסיעות, על הטיסות של השרים שלה. הממשלה הזאת רוצה שידעו על הדברים האלה רק לאחר מעשה, ואז מי ישים לכך לב בכלל. אנחנו כאופוזיציה חושבים שזאת דרך התנהלות לא נכונה של הממשלה, שזה מחפיר שהממשלה מביאה הצעה כזאת, או שחבר כנסת מביא והממשלה תומכת. אבל מה יש לי להלין על הצעות של חבר כנסת שמביא את זה בתמיכת הממשלה, כשאני רואה מה קורה בממשלה היום, ואני לא מצליחה להבין מה העמדה של הממשלה הזאת. האם הממשלה הזאת תומכת בתוכנית ההינתקות, האם הממשלה הזאת מתנגדת לתוכנית ההינתקות - - -
אני שואלת את שינוי בממשלה. היום שמעתי שהשר לפיד אמר שהממשלה הזאת הגיעה למבוי סתום. והשר לפיד, כמו שהוא יודע, תמיד, כשזה בטלוויזיה הוא חכם גדול, אז הוא מצהיר:  תוך שלושה שבועות לא נהיה שם; אם לא תובא התוכנית שלנו לא נהיה שם. איך אתם מצליחים, השר לפיד, לעשות שימוש בסיטואציה מאוד ייחודית - קוראים לזה גם קרחת וגם תלתלים. ללכת עם ולהרגיש בלי. אין לי דרך אחרת להגדיר את זה. נוח לכם לשבת בממשלה, נוח לכם שלא ידעו לאן אתם נוסעים, מתי אתם חוזרים, נוח לכם להצהיר הצהרות. במה אתם תומכים? איך אתם נותנים יד למדיניות של ממשלה שיש בה גורמים שהצביעו נגד העמדה ונגד התוכנית של ראש הממשלה? לא שהתלהבתי מהתוכנית של ראש הממשלה – אני לא מאמינה לו. לא האמנתי לו. מדובר בראש ממשלה שאין לו זכות למשול יותר, אחרי שהוא התנתק מהמפלגה שלו, אבל שינוי תמיד נהנית מכל העולמות. היא תומכת בראש הממשלה אבל מדברת נגד המדיניות שלו; היא תומכת בנסיעות שרים לחוץ-לארץ וגם תומכת בכך שלא ידווחו על זה לכנסת. האם כך צריכה להיראות הכנסת? זה בוודאי לא לכבודנו. תודה.
אז איך חבר הכנסת גפני ישאל איפה אולמרט - - -
אדוני היושב-ראש, אני רוצה לבקש ממך להחיל גם עלי את הכלל שהחלת היום על חבר הכנסת פרוש. אודה לך אם תאפשר לי, כיוון שעליתי לדוכן - - -
אדוני היושב-ראש, החוק של חבר הכנסת עמרי שרון וההסכמה שלו ל-72 שעות - בעיני היא הסכמה לא עניינית. 72 שעות הן הרבה זמן, חבר הכנסת עמרי שרון, והרבה זמן, זה לאפשר לצה"ל לפעול בעזה על מנת לאתר את הגופות. זה הרבה זמן. אדוני היושב-ראש, היה אתמול הרג נורא בעזה, הרג נורא - - -
אני מקבלת את ההצעה שלך, אדוני היושב-ראש.
אדוני היושב-ראש, רבותי השרים, חברי חברי הכנסת, אני מתחלחלת לנוכח המחשבה שאולי בבתי-הכלא בישראל נמקים אנשים על לא עוול בכפם. נמקים אנשים, כי הסיבה היחידה להרשעתם היא עדויות שלהם ללא כל ראיות, שחזורים שלהם ללא כל ראיות והודאות שהוצאו בכפייה - באלימות, באיומים, בלחץ או במעצר. אדוני היושב-ראש, אני מתחלחלת מכך שבמדינת ישראל המתוקנת - או המתוקנת לכאורה - דבר כזה יכול לקרות. הפרשה של שלושת הצעירים מכפר-כנא צריכה לעורר אצלנו תמרור אדום, צריכה לשמש נורת אזהרה - וכבר אמר כאן קודם חבר הכנסת רצאבי, הוא הזכיר את הפרשות המפורסמות: מע"ץ וברנס, שהמקרה שלו הוא המפורסם ביותר, שבמשך 30 שנה טען שהוא חף מפשע; אנחנו זוכרים את פרשת סולמי, ועוד פרשות שבהן אנשים הודו. ואיך אנשים מודים, איך זה קורה, ואיך זה קורה שחוקרים מצליחים להוציא הודאות? אתה יודע איך זה קורה, אדוני היושב-ראש? זה קורה כי בתי-המשפט מרשים לחוקרי משטרה להוציא הודאות בכפייה, וחוקרי משטרה לא נותנים על כך את הדין. לא עמד שוטר לדין על כך שהוצאו הודאות בכפייה. ואז יש תמריץ - אפשר להשתמש במעצר כשיטת איומים. מעצר - אני הבנתי שנועד למנוע שיבוש חקירה. באיזו קלות עוצרים היום אנשים במדינת ישראל? אולי עכשיו פחות, כי אין מקום בבתי-המעצר. העובדה שניתן להשתמש במעצר ככלי לאיומים פוגעת בכבודו ובנפשו של האדם; העובדה שאפשר להוציא ראיות מאוד מדאיגה - המשטרה, אין לה תמריץ לעשות עבודה, לחפש ראיות תומכות, אפשר להוציא עדויות רק על סמך העדות של הנאשם. לפיכך, אדוני היושב-ראש, ראשית אני רוצה לומר שאני תומכת בהצעתו של חבר הכנסת רצאבי. הדבר הזה מצריך ועדת בדיקה חיצונית. אני בכלל לא אוהבת שגופים חוקרים את עצמם - אומנם יש כאן מח"ש, אבל המשטרה, כשמדובר בשוטרים, יש כאן פרשה מאוד-מאוד עדינה; ונשאלת גם השאלה איך בתי-המשפט ואיך הפרקליטות, איך כולם נתנו לכך גיבוי. אבל בנוסף, אני רוצה להציע לאמץ את ההמלצות של מי שעמד בראש ועדת בדיקה, בראש ועדת-גולדברג. השופט גולדברג הציע לפני כמה שנים - קרוב לעשור אולי - שבחקירות יוכל החשוד לבקש את נוכחותו של עורך-דין, שיהיה שם על מנת שימנע אפשרות כזאת שתביא אנשים להודות בפשעים שהם לא ביצעו. לצערי, המלצות ועדת-גולדברג לא יושמו, כי המשטרה התנגדה להן. אני מזכירה לכם - מדובר על מבקר המדינה דהיום, השופט גולדברג. ההמלצות האלה מיושמות למשל באנגליה, בעקבות הפרשות המפורסמות של המחתרת האירית, שלוחמים אירים הודו, או טרוריסטים אירים הודו, בביצוע פשעים שהם לא ביצעו. אנגליה הזדעקה, הדבר הזה נגמר. אין עוד חקירות ללא נוכחות עורך-דין. ואני מציעה גם עוד דבר, אדוני היושב-ראש. אני מציעה לאמץ - - -
בזה אני מסיימת. אני מציעה לאמץ את המודל האמריקני, שאומר שהודאות שהוצאו בכפייה, גם אם ההודאות האלה אומרות שבסופו של דבר האדם היה אשם, אבל ההודאות האלה הוצאו בכפייה ובאיומים - ההודאות האלה לא תהיינה קבילות; מה שנקרא "פירות העץ האסור", הודאות מורעלות. ההודאות האלה לא תהיינה קבילות. אני מציעה לכנסת ישראל לאמץ את ההמלצות האלה. תודה.
אדוני היושב-ראש, חברי חברי הכנסת, היום היינו עדים לשתיקת הכבשים. יושבת כאן מפלגת שלטון ושותקת.
יושבת כאן מפלגת שלטון ושותקת, ואין לה בושה, כשלא משלמים משכורות לעובדי רשויות מקומיות, לעובדי מועצות דתיות, לעובדות במקוואות, לעובדים סוציאליים - -
- - ולמורים. ואתם שותקים. זה הדבר שבחרתם לעשות לאורך כל הדרך. אתם מתנגדים לכך שחבר הכנסת אופיר פינס-פז ואני הצענו שלא תוכלו לאחוז במקל בשני קצותיו. אי-אפשר שנבחר ציבור גם ישתוק בחקירה וגם ימשיך בתפקידו. אז במקום לתמוך בחוק  הזה, במקום לקום ולמחות ביחד עם חברי הכנסת הדתיים והחרדים - מה, זה רק עניין של דתיים וחרדים? הדאגה לעובדים זה רק עניין של דתיים ושל חרדים? חבר הכנסת אפללו, אם במפלגה שלך לא היו משלמים לעובדי המפלגה שלך, לא היית קם ומזדהה? ואתה שותק, וכל השורה שלך שותקת, וכל השרים כאן שותקים, כי אתם כבשים. כבשים. שיות פועות. כשזה נוגע לאנשים שלכם, אתם קופצים. איך אתה ישן בשקט? איך אתה ישן בשקט כשעובדי מועצות דתיות, כשעובדות במקוואות לא מקבלות משכורת ואין להן איך לקנות אוכל ואיך לקנות מחברות. והכנסת הזאת שותקת? זו חרפה. הליכוד ושינוי והאיחוד הלאומי והמפד"ל - כולכם שותקים. ככה אתם נראים. ככה אתם נראים כשאתם מתנגדים לכך שלא תוכלו גם לשתוק בחקירה וגם להישאר בתפקיד של נבחר ציבור. מחפיר. תתביישו לכם.
הממשלה שלך אחראית לזה. הממשלה שלך אחראית לששת הארונות האלה.
אנחנו לא צריכים ממך תעודת יושר. איזו חוצפה זאת.
אתה מצדיק את סברה ושתילה - number 2. סברה ושתילה.
עכשיו נשמע – שטח פתוח, תקלה, טעות. מה?
גברתי היושבת-ראש, צבא שנותן פקודות לירות פגזים, לירות טילים, לעבר הפגנה של אזרחים שמרביתם תלמידים, נותן פקודה בלתי חוקית בעליל, שדגל שחור מתנוסס מעליה, וחיילים שמקבלים פקודה בלתי חוקית בעליל צריכים לסרב למלא פקודה כזאת. זו פקודה שהרגה היום 20-23. סגן שר הביטחון זאביק בוים, זה ממש לא משנה לאותם אנשים מה יהיה התחקיר ובעוד כמה ימים. העובדה היא שיש עשרות פצועים ומעל 20 הרוגים. העובדה הזאת צריכה להדיר שינה מעיניך, ולא שתעמוד כאן על הדוכן ותסביר, עם כל החברים שלך, שהיה ירי לשטח פתוח, ואולי היו חמושים, ששלחו ילדים קדימה. יש יותר מ-20 הרוגים. כנסת ישראל צריכה להזדעזע. זה מה שקורה כשמכניסים את צה"ל לעזה, ותהיה שם הסלמה והסלמה והסלמה. צאו משם כמה שיותר מהר.
אדוני היושב-ראש, אני מצטערת שהיום נתת לגיטימציה לדה-לגיטימציה של הכנסת. אם הרמטכ"ל רוצה לומר משהו לרשות המחוקקת, יש לו שר הביטחון, שיבוא ויתכבד ויאמר מעל לבמה. אתה התנהגת היום כמו ברפובליקת בננות. איזה מין דבר זה שהרמטכ"ל מבקר את הרשות המחוקקת? חשבתי שתפקידה של הרשות המחוקקת הוא לבקר את פעולות הרשות המבצעת. אפשר להתווכח על הטונים, על הנימות. אתה קורא פה מעל דוכן הכנסת את מכתב הרמטכ"ל? זה חסר תקדים, זה לא נשמע וזה לא היה יאה.
גברתי היושבת-ראש, במדינה דמוקרטית מתוקנת לא עוצרים אדם במעצר פתאומי ולא מאפשרים לו להיפגש עם עורך-דין במשך כמה וכמה שעות, קל וחומר כשהאדם הזה הוא עיתונאי, קל וחומר כשאנחנו מדינה שמתיימרת להיקרא מדינה דמוקרטית, אם אני יכולה להיתלות באילנות גבוהים ממני, כפי שאמרה גברתי כרגע. מדינה דמוקרטית לא מתנהגת ככה. אני מודה שיש לי השגות על שיקול הדעת של היכולת שלנו לאזן בין מה שנקרא נימוקים או צרכים ביטחוניים לבין הגנה על ערכים דמוקרטים בסיסיים, כמו חופש העיתונות. אני לא ראיתי מדינה מתוקנת שמרשה לעצמה לעצור עיתונאי. זה חסר תקדים. לא היה דבר כזה במדינת ישראל עד היום - מדינה שעוצרת עיתונאים ואינה מאפשרת להם להיפגש עם עורכי-דינם.
אני לא רוצה להידמות למדינות העולם השלישי. חברת הכנסת אברהם, את צודקת. רק ברפובליקות בננות, רק במדינות העולם השלישי עוצרים עיתונאים ולא מגינים על הערכים הבסיסיים האלה.
לא נתתי לו קומפלימנט, וגם לא הגדרתי אותו.
אדוני השר, היועץ המשפטי לממשלה לא אישר לעצור אותו.
הייתם עוצרים את הבישוף, בכלל הייתם יוצרים תקרית בין-לאומית.
אמרת פה "ריגול". ריגול, ריגול, מה ריגול?
אולי תבקש מסגן השר לשתוק.
אתה מאיים פה, מספר סיפורים על ריגול, חסמב"ה לא התנהלה כך.
את האישור של מני מזוז הוא לא קיבל.
אדוני השר, יש לי שאלה שמורכבת משתי שאלות. למה היועץ המשפטי לממשלה התנגד לזה? אם כל מה שאתה מתאר הוא נכון, למה שחררו אותו?
היועץ המשפטי לא אישר לכם מעצר מינהלי.
השר ביקש ועדה, אז אי-אפשר להסיר.
מה, אתם נגד השר? את זה עוד לא ראיתי. הקואליציה נגד השר?
חיים רמון, אתה עושה את מלאכתו של ראש הממשלה.
אדוני היושב-ראש, אני חייבת להודות שאני במבוכה. שמעתי כאן היום את נציגי מפלגת העבודה עומדים על הדוכן - - -
מפלגת העבודה. שמעת עליה? ותהיתי. תהיתי. ההיית או חלמתי חלום. עומדת מפלגת העבודה כאן על הדוכן - - -
חבר הכנסת עמרי שרון, ממה אתה חרד? ממה אתה חרד?
חבר הכנסת שרון, יושב לצדך חבר הכנסת גפני. ממה אתה חרד? עמד פה חיים רמון - - -
אדוני היושב-ראש, תגן עלי.
אדוני היושב-ראש, אתמול קיבלה הממשלה החלטה על מה שנקרא הינתקות. הינתקות בעוד תשעה חודשים. אני לא מזלזלת בחשיבות העובדה שהממשלה בראשותו של איש ימין, אריאל שרון, מקבלת החלטה על הינתקות. אני לא מזלזלת בהחלטות דקלרטיביות. אני רוצה לראות שאכן הממשלה הזאת תבצע את ההינתקות. אם היא תבצע הינתקות, אנחנו נתמוך כמובן בתוכנית הינתקות. אבל תוכנית שנשענת על כרעי תרנגולת שמרטו לה את הנוצות? עם מה נשארתם? עם מה? עם איזו כרבולת מרוטה של פשרה עלובה? ועל זה מפלגת העבודה מזדעקת, היום מסירה את הצעת האי-אמון, עומדת על הדוכן ומסבירה - חשבתי שאני לא שומעת - מסבירה איזו ממשלה נפלאה. הם כבר שכחו - - -
הם כבר שכחו - חבר הכנסת ליבוביץ, זה טובל ושרץ בידו. טובל ושרץ בידו.
אדוני היושב-ראש, האם אדוני חושב שהוא יכול להגן עלי, אדוני?
אדוני היושב-ראש, אני חוזרת ואומרת: יש חשיבות גדולה מאוד להצהרות על הינתקות. היינו כמובן מעדיפים שזה יהיה בהסדר. יש חשיבות גדולה מאוד. רק אני יודעת שהדבר היחיד שהממשלה הזאת נסוגה ממנו, זה מהתוכניות שלה עצמה. קודם היתה לה תוכנית פינוי בבת-אחת, ואז היא נסוגה ממנה כי היה משאל מתפקדי הליכוד, ואחר כך היתה תוכנית נסיגה בשלבים וגם ממנה היא נסוגה, ועכשיו יש תוכנית לסגת בעוד תשעה חודשים. אני אומרת: אם הממשלה תיסוג, אנחנו נתמוך בה. אבל מה שאני לא יכולה להבין זה את מפלגת העבודה. בהזדמנות הראשונה שניתנה להם, בהזדמנות הראשונה - איפה הם? איפה הם בכלל? - הם קפצו על העגלה, שמא הם יפספסו את הרכבת. מה הבטיחו להם, אדוני ראש הממשלה, אני תוהה: מה הבטחת לשמעון פרס? באיזה תפקיד הוא כבר לא היה? אין דבר יותר נורא בעיני מהעובדה שמפלגת העבודה מוכנה לשבת בממשלה שלך, לתת לך גיבוי מקיר לקיר, כששום דבר עוד לא קרה. אני בוחנת אותך, אני מודה, רק על סמך הניסיון המצטבר. והניסיון המצטבר אתך הוא שהבטחת הבטחות. אני עוד זוכרת איזו ועידה כינסת בטאבה על מפת הדרכים, ואיך הכנסתם 14 תיקונים, ושום דבר לא קרה.
עקבה, עקבה, סליחה. טאבה זה אנחנו. נכון, נכון. סליחה. עקבה, עקבה. אדוני ראש הממשלה, אני מאוד מקווה שאתה מתכוון ליישם את התוכנית שלך. אנחנו נבחן את התוכנית שלך, איך היא מתקדמת. הצהרות יש להן חשיבות, אבל בלי מעשה בצדן, בלי יישום, הן נשארות הצהרות על הנייר. אז אני מודה שאני לא הולכת שבי אחרי ההצהרות שלך, אבל מפלגת העבודה? ואחר כך הם דורשים זכות קיום? מבחינתנו אופוזיציה היא זו שעומדת עם סטופר ביד ומוודאת שאכן אתה יוצא. וכך נעשה ונוודא שאתה יוצא. תודה רבה.
מה זה? מה זה? כשאתם עושים את זה, זה לא תרגיל?
אדוני היושב-ראש, מדובר בהצעה ראשונה שמתייחסת לאיסור הסחר בבני-אדם כהצעה שעומדת בפני עצמה ולא במסגרת תיקון לחוק העונשין שאסר לעסוק בזנות או שהתייחס לאיסור עיסוק בזנות כעבירה פלילית. החוק הזה חשוב, כי הוא מרחיב את תחולת העבירה. עד היום אפשר המחוקק למי שסוחר בבני-אדם למטרות ניצול וכפייה ענישת מקסימום של 16 שנות מאסר וענישת מינימום של ארבע שנות מאסר וחובת מאסר בפועל. החוק הזה מרחיב את תחולת העבירה. בארץ סוחרים בבני-אדם לא רק לצורך עיסוק בזנות. קונים, מוכרים, מחזיקים בכפייה ומנצלים. מי שיעסיק עובדים זרים, למשל, ויעשה בהם את השימוש הזה, העבירה הזאת תחול גם לגביו. ההצעה הזאת מהפכנית, כי היא מכילה גם אפשרות של מאבק כלכלי, חילוט רכוש, וגם מתן אשרות שהייה ואשרות עבודה לנשים, לקורבנות. ההצעה הזאת תאפשר מאבק - - -
הגענו להבנה עם הממשלה. יכול להיות שיש דברים שהורדנו שם במסגרת ההבנות עם הממשלה.
אני מסכימה אתך, אבל הייתי צריכה להתפשר. ההצעה הזאת תעניק כלים לשיפור המאבק בסוחרים, בסחר בנשים, תיתן מענה לקורבנות ותתאים את החקיקה הישראלית לאמנות הבין-לאומיות.
- - - יש לי שאלה, האם שר המשפטים לא היה צריך להיות כאן, כי הוא השר המשיב? האם זה לא מעניין אותו לשמוע מה אומרים חברי הכנסת - - -
אדוני היושב-ראש, אדוני השר, חברי חברי הכנסת, אני רוצה להתייחס לאספקט אחד בלבד בהמלצות ועדת-אור, שלצערי לא קיבל ביטוי בהמלצות ועדת-לפיד, ולכן ועדת-לפיד, אולי עדיף שלא היתה קמה, כי אם שר המשפטים, העומד בראש משרד המשפטים, לא תבע מהגוף שמופקד על חקירות שוטרים למצות את החקירות כפי שהמליצה ועדת-אור, כפי שהגישה את ההמלצות שלה לפני כתשעה חודשים, בספטמבר 2003, ואני מזכירה למי שלא זוכר - הוועדה המליצה על פתיחתן של עשר חקירות פליליות בעשרה מקרים שבהם ירו שוטרים אש חיה או קליעים מצופי גומי. שוטרים ירו באש חיה באירועים האלה - ולגביהם הוועדה המליצה – ונהרגו בה תשעה מ-13 ההרוגים ואחרים נפצעו. אני מזכירה לחברי הכנסת: 13 אזרחים ערבים נהרגו במהלך אירועי אוקטובר 2000, ואני תוהה איך שר משפטים במדינת ישראל מגיש המלצות של ועדה שעוסקות בשורה של נושאים, חלקם על דעתי, וחלקם לא על דעתי, או רובם לא על דעתי. איך ייתכן שלא מיישמים את הדוח או את המלצות ועדת-אור, ואני מזכירה שוב, ואני חוזרת ואומרת, ועדה שקבעה שצריך למצות את הדין הפלילי עם המפקדים והשוטרים שהרגו 13 אזרחים, חברי חברי הכנסת - אזרחים בלתי חמושים. איך ייתכן, שכארבע שנים אחרי הירי, מח"ש, ושר המשפטים עומד בראש הגוף הזה, טרם פתחה בחקירת האירועים? ועכשיו בכלל אני שומעת שהיא לא פתחה בחקירת האירועים כי היא מבקשת לנתח את הגופות.
קראתי את הדוח כמו שצריך, האמן לי. אני חשבתי שניתוח עושים כשלא ברורה סיבת המוות. הרי אין מחלוקת על כך שאותם אזרחים נהרגו מירי של שוטרים. מה יבדקו בנתיחה? הרי ידוע מאיזה סוג קליע אותם אזרחים נורו, וברור שהירי כלפי האזרחים שנהרגו נעשה בניגוד להוראות.
מייד אגיע לזה. ברור שכאשר עושים נתיחת גופות רוצים לבדוק, בדרך כלל, ממה נהרגו. כאן קבעה הוועדה, שהירי נעשה בניגוד להוראות, הירי נעשה לפלג הגוף העליון של האנשים שנהרגו. ועכשיו אומרים, והעיר חבר הכנסת זחאלקה בצדק, שבארבע מהגופות נעשתה נתיחה ועדיין מח"ש לא התחילה לפעול לאיסוף ראיות, לאיסוף עדויות. אני חשבתי שעיסוק בנתיחת גופות צריך להיות השלב האחרון ולא השלב הראשון. אפשר להגיש, אדוני שר המשפטים, שורה של המלצות, והיו כאן השגות על ההמלצות. יש דבר אחד שאי-אפשר להתווכח עליו. אני לא מדברת עכשיו על מדיניות מכוונת של אפליה וקיפוח שהיו כאן במשך 50 שנים כלפי אזרחי ישראל הערבים. אני מדברת על כך, שאזרחים נהרגו מירי של שוטרים, ואין דין ואין דיין ואין פוצה פה ואין מצפצף. וזה חמור.
אדוני היושב-ראש, אני מאוד מקווה שבסופו של התהליך ראש הממשלה אכן יבצע את תוכנית ההתנתקות ואכן יפנה את ההתנחלויות מרצועת-עזה וכמה התנחלויות מצפון-השומרון. אז תעלה כמובן שאלת הפיצויים לאותם אנשים, המתנחלים שגרים בהתנחלויות. אני חושבת, שאלה שהלכו לשם, בשם ממשלות ישראל לדורותיהן, זקוקים לפיצוי ולסיוע ברגע הפינוי. חלקם הלכו לשם בשם ממשלות ישראל, חלקם הלכו לשם בשם אידיאולוגיה משיחית מטורפת, וחלקם הלכו כי חיפשו דיור זול. כל האנשים האלה, היה ותתבצע תוכנית ההתנתקות, יצטרכו להתנתק מבתיהם. לא היתה קבוצת לחץ במדינת ישראל שזכתה להטבות כמו אנשי ההתנחלויות. עם כל הביקורת, אני בהחלט חושבת, שאם הולכים למהלך כזה של התנתקות ופינוי, המדינה צריכה לסייע בידי אותם אנשים ולספק להם דיור חלופי צנוע, כאשר הדגש הוא על הצנוע ועל גבולות "הקו הירוק". אני לא יכולה לחשוב על מצב שבו המדינה קורסת, עיירות הפיתוח קורסות, אין כסף, אין תמיכה, ועכשיו ייתנו סכומים מטורפים, ואולי יהיה  מי שירצה להמיר את הסכומים האלה בדירה ביהודה ושומרון. מפעל ההתנחלויות הוא החטא הקדמון, בעיני. הוא היה הרסני לחברה הישראלית. מי שישב שם זכה להקלות, זכה לפטורים. אף יישוב בישראל לא זכה למה שזכו לו המתנחלים בהתנחלויות. המדינה מוכת אבטלה, אבל להתנחלויות תמיד היה כסף. אם אכן הולכים לפנות אותם, אני רוצה לפנות לממשלת ישראל ולומר: צריך לסייע בידי האנשים, צריך לספק להם דיור צנוע, אבל אל תעשו את המעשה הברוטלי, שגובל בוונדליזם, אל תהרסו את הבתים בהתנחלויות. הספיק לנו שראינו איך קרסו הבתים בימית. שמעתי קודם את חבר הכנסת הרצוג מדבר על התמיכה ועל הסיוע הנפשי, ואני חושבת שהוא מאוד צודק. זו טראומה קשה לעקור ממקום מגורים. מה יעשו האנשים האלה? איך הם יחושו כאשר הם יראו את בתיהם קורסים? אני חושבת שמי שמציע הצעה כזאת גורר את כל המדינה לוונדליזם ברוטלי, וכי זו הצעה שראוי לה שלא תהיה, כמובן, אם וכאשר תתקיים תוכנית ההתנתקות.
אדוני היושב-ראש, אני מודה שאני לא מבינה, אחרי ששמעתי את הסברו של שר המשפטים, מה השתנה מלפני שנה ושבוע, כמו שאמר חבר הכנסת בר-און? מה השתנה? אני רוצה להגיד לבית הזה, שאם תתקבל ההצעה של חבר הכנסת בר-און למינוי שופט חוקר או ועדה ציבורית, או איך שלא יקראו לזה, זו תהיה הודעה רשמית וגלויה על קבורתו, קבורת חמור, של מה שנקרא מבחן בוזגלו, של מה שנקרא עקרון השוויון בפני החוק. אני חשבתי שאחד המאפיינים הבסיסיים של מדינת חוק מתוקנת הוא עקרון השוויון בפני החוק וכן שלא נוהגים איפה ואיפה בחשודים. אז אומר חבר הכנסת בר-און, החוק הזה יחול על מי שלגביו חל עקרון השימוע. גם עקרון השימוע הוא עיקרון מפלה, אז במקום לצמצם אותו עוד מרחיבים אותו? אני מסתכלת על ההצעה של חבר הכנסת בר-און על שרים, על חברי כנסת, מחר יהיה רמטכ"ל, יהיו ראשי ערים, האם זה יחול גם עליהם? אדוני, שר המשפטים, מכיוון שהתעוררה בעיה, ושמעתי שאתה אומר שהיועץ המשפטי לממשלה תומך בזה, אולי היועץ המשפטי לממשלה סבור שהנטל הכבד שמונח על כתפיו להכריע אם יתגבש כנגד ראש ממשלה, שרים או חברי כנסת סיכוי סביר להרשעה, שמחייב כתב-אישום - אם הנטל הזה גדול עליו, והוא רוצה שיסירו את הנטל הזה ממנו, זה לא על-ידי הצעה כזאת של מינוי שופט חוקר או ועדה ציבורית או איך שלא יקראו לזה. אם באמת אתה רוצה למצוא פתרון לעניין הזה ואתה רוצה להסיר את הנטל מכתפי היועץ המשפטי לממשלה, הדרך הנכונה היא, בעיקר אחרי שראינו את ההתנהלות של היועץ המשפטי לממשלה בפרשה האחרונה של ראש הממשלה - ואתה היית צריך ליזום את זה כהצעת חוק ממשלתית, כמי שמנסה להשכין שקט, כמו שאמרת, בין הפרקליטות למוסד היועץ המשפטי לממשלה - הדרך הנכונה היא לתבוע להפריד את תפקיד היועץ המשפטי לממשלה מתפקיד פרקליט המדינה. יש כאן מצב בלתי הגיוני, שהיועץ משמש מצד אחד ראש התביעה הכללית. יש לו הסמכות העליונה להחליט בנוגע לכתבי-אישום נגד אישים בכירים. מצד שני, הוא משמש עורך-דינה של הממשלה והיועץ שלה, שמייצג אותה בבתי-המשפט. זה מצב לא תקין. יש כאן ניגוד עניינים מובנה. יועץ, במקרה הזה היועץ הזה, או כל יועץ אחר, צריך לייצג גם את שלטון החוק וגם את הממשלה ואת שריה, וזה כנראה גדול עליו, וזה בטח גדול על היועץ הזה. אני חושבת, אדוני שר המשפטים, שזה ממש לא לכבודה של הכנסת שאתה בא לכאן שבוע אחר שבוע ואומר: נאשר הצעות חוק ואחר כך נראה אם הממשלה תתמוך בזה.
אני מודה לחברי חבר הכנסת אורון. יש כאן מהלך לא תקין, איך הממשלה שהתנגדה לפני שנה לחוקים, כשמדובר בחוקים של חברי קואליציה, שבאים לתת מענה קוניונקטורלי מזדמן, נותנת עכשיו תמיכה לזה. זה מביך, זה לא ראוי, זה לא לכבודה של הכנסת.
אדוני היושב-ראש, אני רוצה לומר שההבנות שהתקבלו עם חבר הכנסת בריזון מקובלות גם עלי, הסכמתי להן, אני אומרת את זה מראש. הצעת החוק הזאת באה לתקן איזה עיוות, והעיוות הוא שרק ילד נטול יכולת, המשפחה היתה יכולה לקבל בעבורו נקודת זיכוי או זיכוי בגינו במס הכנסה. ההצעה הזאת באה לומר שתהיה התחשבות גם בהורה או בבן-זוג נטולי יכולת, שיאפשרו למשפחה להסתדר. אני חושבת שהעובדה שהממשלה תומכת בהצעת החוק הזאת היא החלטה נכונה, ואני מודה על כך.
זאת המשמעות של הדברים - - -
- - - אתה לא איש פוליטי - - -
הוא צריך למסור את התוכן ולא את הנוסח.
גברתי היושבת-ראש, הפרשנות שלך איננה נכונה, תוכן זה לא נוסח ההודעה. הוא צריך למסור את התוכן ולא את הנוסח. גברתי היושבת-ראש, הפרשנות שלך איננה נכונה.
גברתי היושבת-ראש, האיש הכי שפל-קומה, הכי נמוך-קומה בפרשת שרון, או שנקרא לה פרשת מזוז--ארבל, הוא שר המשפטים. בשום מדינה מתוקנת לא היית נשאר שר המשפטים יום אחד. תגיד, מה, שחטת כבש, עשית סולחה, מה זה העניין בין מזוז לפרקליטות? זה עניינו של כל הציבור בישראל, ואתה ניסית לרבע את המעגל, כי הדבר היחיד שמעניין אותך זה להמשיך ולכהן בתפקיד שנכשלת בו. נכשלת בו מכל הבחינות. אין דבר כזה שיועץ משפטי לממשלה אומר שסומנה מטרה, מאשים את הפרקליטות בתפירת תיק פלילי לראש ממשלה, ואתה ממשיך לשבת זחוח, מחייך מאוזן לאוזן ומטיל דופי בחברי הכנסת ומאשים אותם שזה פוליטי. ומה אתה, נחתת מהמאדים? כל מה שמעניין אותך זה לשבת בממשלה ולהיות שר. אתה מבזה את שלטון החוק, אתה מבזה את הכנסת, ומזמן לא היית צריך להיות שם.
לא, זה לא פורים, אבל אתה מוצא את התחפושות הכי טובות.
למה לא "אלימות נגד נשים"?
אדוני היושב-ראש, חברי חברי הכנסת, שמעתי את דברי חברי, וכל פעם מחדש אני תוהה איך אנחנו עוד יכולים להביע זעזוע כשעוד אשה נרצחת, ומה כבר לא אמרנו ומה כבר לא עשינו, וכנגד מה כבר לא התרענו ומה כבר לא חוקקנו, וכל פעם מחדש אנחנו מזדעזעים כשיש כאן טרור - ואין לי דרך אחרת להגדיר את זה. מדובר על טרור כנגד נשים. אשה שנרצחת היא אשה שחשופה לטרור. אדוני היושב-ראש, במדינת ישראל יש כ-200,000 נשים מוכות, זו הערכה. יש 13 מקלטים, יש כ-130 נשים במקלטים - זה כלום, זה מעט. אנחנו רוצים לעודד נשים שתברחנה מהבית כשהן חשופות לאלימות, שהן לא תישארנה שם. היינו מעדיפים כמובן שיוציאו את הגברים, אבל כרגע זה המצב, אין מסגרות לגברים מכים. אנחנו מעודדים נשים לברוח מהבית, ואנחנו רוצים לסייע בידי אותן נשים שתלכנה למקלטים ותפתחנה אחר כך בחיים חדשים. וכל פעם מחדש אנחנו מדברים על תקציבים. אז לא רק שאין תקציבים למקלטים, עוד מקצצים בתקציביהם. אדוני היושב-ראש, אני רוצה להפנות את תשומת לבך. נדהמתי לשמוע השבוע - נדהמתי לשמוע -  לגבי חוק שעבר כאן בכנסת, שחוקק על-ידי, שנקרא תגמולים לנשים שעוזבות מקלטים; מדובר על כ-8,000 שקל לאשה שעוזבת מקלט, שהיא היתה אמורה לקבל. במסגרת חוק ההסדרים, התקציב הזה - התגמול - קוצץ ל-4,000 שקל. ופתאום השבוע הסתבר לי שמישהו "נרדם בשמירה" במשרד הרווחה, ומנובמבר 2003 - זו היתה הוראת שעה לשנה - בכלל לא האריכו את הוראת השעה. את משרד הרווחה ממש לא מעניין שבאות נשים שרצו לצאת מהמקלט, שידעו שמגיע להן עכשיו סכום כסף, והוא לא מגיע. אז איך אנחנו נעודד? הממשלה עומדת כאן ומביעה אמפתיה, ושמעתי לא אחת את ראש הממשלה הולך למקלטים לנשים מוכות ואומר שצריך לתקצב תקציבים, וכשזה מגיע לכך שאנחנו רוצים לסייע בידי אותן נשים, שהן לא תחזורנה למעגל האלימות, שהן תוכלנה להתחיל בדרך חדשה וברגל חדשה - אז מסתבר לנו שהממשלה הזאת פוגעת ברגל גסה באותן נשים. אני רוצה לומר לך, חברת הכנסת אברהם - אני חושבת שציינת כל כך נכון את הבעיות שעומדות על הפרק. אני לא בטוחה שאחת הבעיות היא בחינת החקיקה. יש חקיקה מאוד מתקדמת, מאוד מקיפה, הבעיה היא באכיפה. בתי-המשפט אינם מיישמים את כוונת המחוקק; מערכת אכיפת החוק אינה מיישמת את כוונת המחוקק. דווקא בעניין המשטרה יש לי להגיד דברים טובים, המשטרה מתייחסת - אני חייבת לומר את זה - עם כל עשרות אלפי התלונות, ברצינות רבה לתלונות. ברצינות רבה. הבעיה היא בבתי-המשפט, הבעיה היא בתקציבים. הבעיה היא בכך שחקיקה בלבד לא יכולה לתת מענה על בעיה חברתית. חוק הוא גמלוני, הוא אטי, עד שמגיעים לאיזה שינוי. הבעיה היא בדרישה, ביישום, במאבק חברתי, במודעות, בתקציבים. עד שלא יהיו תקציבים ועד שלא תהיה מודעות, אנחנו לבד כאן נמשיך לעלות על הבמה, נמשיך לעלות על הדוכן, נתריע, ולצערי נמצא את עצמנו במצב שעוד פעם אשה נרצחה במדינת ישראל. תודה.
החוק שלי עבר. יש לי חוק כזה, בתי-המשפט מצפצפים.
לא צריך לזכור, אי-אפשר - - -
אדוני היושב-ראש, יש היום איזו אנומליה בכך שזוגות ישראלים ממוצא יהודי או מנועי חיתון מחליטים להינשא בנישואין אזרחיים בקפריסין, בנישואי פרגוואי או בכל מקום אחר. הנישואין האלה מוכרים בארץ, האנשים האלה נרשמים במשרד הפנים כזוג נשוי לכל דבר ועניין, אלא שהגירושין הם בסמכותו הבלעדית של בית-הדין הרבני. עד היום נקבע שאשה שנישאה לבעלה בנישואים אזרחיים אינה זכאית - הדגש הוא ב"אינה זכאית" - לקבל ממנו מזונות במקרה של פרידה, סכסוך או גירושין. זה מצב מעוּות. אשה שנישאה על-פי ההלכה ועומדת להתגרש מבעלה זכאית לקבל דמי מזונות כל עוד הם נשואים, כל עוד היו נשואים, והחובה של הבעל היא לפרנס את אשתו בהתאם ליכולתו, בהתחשב ברמת החיים וכו'. בעצם, הצעת החוק הזאת באה להרחיב את חובת המזונות. ההצעה הזאת באה לתקן את החוק לתיקון דיני המשפחה (מזונות). ההצעה הזאת באה להבטיח את ביטחונם הכלכלי של מי שנישאו בנישואים אזרחיים. יש כאן מצב מעוּות. נשים שנישאו בנישואים אזרחיים בעצם על-פי החוק היום אינן יכולות לקבל מזונות כשהן מתגרשות. אני רוצה להסב את תשומת לב הכנסת לפסק-דין תקדימי של בית-המשפט העליון שניתן לפני שבועות מספר. לפני כשלושה שבועות קבע בית-המשפט העליון, כי חלה חובת תשלום מזונות לאשה גם אם היא נישאה בנישואין אזרחיים. יותר מזה - המסקנה המעשית מפסק-הדין של בית-המשפט היא, שייתכנו מצבים שבהם גם הגבר יהיה זכאי לדרוש מזונות מהאשה. השיקולים שהנחו את בית-המשפט לקבוע כי החובה למזונות תהיה מעתה הדדית הם מכוח עקרון תום הלב שבדיני החוזים ומשיקולי ההגינות ותחושת הצדק, ולא מתוך ההגדרה של בני-הזוג כנשואים. בית-המשפט קבע קביעה שנראית לי הכי הגיונית, שלא יכול להיות שעם הפירוד בעצם מנותקת המחויבות הכלכלית של בני-הזוג האחד לשני, ובמקום שאחד נזקק לתמיכתו של האחר, הוא זכאי לקבל את התמיכה הזאת. אדוני היושב-ראש, גם לאור השלכות הפסיקה הזאת, חשבתי שהפתרון ההולם לזוגות שלא רוצים להתחתן במסגרת דתית, גם מתוך זה שהם מנועי חיתון - אני מזכירה לכנסת שיש בארץ 250,000 זוגות מנועי חיתון, והם אינם יכולים להינשא בארץ ולכן הם נאלצים להינשא בנישואים אזרחיים. הם נוסעים לקפריסין או למקום אחר, וחשבתי שיהיה נכון שהכנסת תגיד שבמדינה מתוקנת אנשים, שמשום שהם מנועי חיתון -  זה לא בא להכיר בנישואים אזרחיים, זה לא בא למנוע את הבכורה שקיימת כרגע או את המונופול של הנישואים הדתיים. אני לא מצליחה להבין. אני פונה לשר המשפטים, מי שעומד בראש ועדת השרים לענייני חקיקה, וגם לראש הממשלה: אני לא מצליחה להבין איך הכנסת יכולה - אני מניחה שזה רק משיקולים קואליציוניים; בטח מפני שהמפד"ל הטילה וטו על ההצעה הזאת - להתנגד לזה שאני באה ואומרת, שאשה שנישאה בנישואים אזרחיים תהיה זכאית למזונות. זה לא הגיוני שכשאנשים מתגרשים הם יהיו זכאים למזונות, אם גבר ואם אשה? זה לא בא להגיד עכשיו שזה מחליף את הנישואים הדתיים. זה בא מתוך הסכמי ממון, דיני חוזים, ולא מתוקף נישואים. איך ממשלת ישראל בעצם מונעת אפשרות מזוגות שנישאו בנישואים אזרחיים, בבואם להתגרש, לקבל מזונות? איך ממשלת ישראל לא מאמצת את פסיקת בג"ץ שסבר שבהפעלת חובת המזונות צריך לחול עקרון השוויון הנגזר מעקרון תום הלב? איך אתם מרשים לעצמכם להפקיר אלפי נשים שתישארנה ללא מזונות? לא באים לתקן כאן שום חוק. איך אתם מרשים לעצמכם לא להתייחס לכפפה שזרק בג"ץ לכנסת ולהפקירן לרחוב? ממשלה או מפלגה שדיברה על נישואים אזרחיים, כשלא באים להגיד כאן שעכשיו יהיו כאן נישואים אזרחיים אלא רק לאפשר למי שנישא בנישואים אזרחיים את הדבר האלמנטרי, שיהיו לו מזונות כשהם מתגרשים. אני לא מצליחה להבין איך אתם יכולים להסביר שאתם מתנגדים לזה. תודה רבה.
אדוני היושב-ראש, חברי חברי הכנסת, אדוני סגן השר, ההצעה שלנו לסדר-היום הוגשה לפני שידענו שהיום תהיה הכרעה בבג"ץ, הכרעה חשובה. הייתי אומרת שבג"ץ עדיין נותר המעוז האחרון בהגנה על הדמוקרטיה, ובעיקר הייתי אומרת שהוא הבליט, בהחלטה החשובה והנכונה שלו, את העובדה שיש כאן ממשלה מופקרת - אין לי דרך אחרת להגדיר את זה - שמפקירה את ביטחון אזרחיה ומפקירה את הפלסטינים.
אני אסביר. אדוני סגן השר, ממשלת ישראל החליטה, מטעמיה – אני לא רוצה כרגע להתווכח על הנחיצות של הגדר, יש לי מה להגיד גם על זה - שהיא מקימה גדר. ההחלטה להקים אותה בתוואי הזה, היה ידוע לכול שזאת החלטה פוליטית. זאת היתה גדר מדינית פוליטית מספחת שבאה לספח שטחים, לקבוע עובדות בשטח, לענוש בענישה קולקטיבית אלפי או מאות אלפי אנשים שלא היתה להם בכלל זכות מעבר ממקום למקום, והם היו צריכים לחיות במובלעות שגם אותן היה צריך לגדר. אני כבר לא מדברת על המיליונים, על האווילות ועל הטמטום שבהקמת הגדר בתוואי הזה, אלא אני מדברת על זה שבעוד כשבועיים אמורה להתפרסם החלטת בית-הדין הבין-לאומי בהאג, ולולא החלטת בג"ץ הזאת - - -
לא, אדוני סגן השר אדרי, העובדה שמדינת ישראל בטמטומה הביאה לכך שהנושא נדון בבית-הדין הבין-לאומי בהאג היתה צריכה להביא אתכם, חברי הממשלה וסגני שרים בממשלה, לכך שתקיימו דיון על התבונה או על חוסר התבונה של הממשלה הזאת. זה חוסר תבונה שמעמיד אותנו לביקורת חסרת תקדים בעולם על המדיניות של ממשלת ישראל, שבונה גדרות, כשבמדינות העולם מנתצים חומות, כשמבינים שמגיעים להסדר בהידברות. אם אתה רוצה להקים חומה ביטחונית, יש לי גם מה להגיד על הביטחון.
אדוני סגן השר, הרי אתה תעלה לדוכן, וכמו שאני מכירה אותך, אתה די יודע לדבר.
הוא לא יכול להתאפק, אני מכירה אותו, זה קורה לו. אדוני סגן השר, יש לי מה להגיד על הגדר כמענה על הצרכים הפסיכולוגיים ולא הביטחוניים של הציבור הישראלי. והגדר הזאת, לא בטוח שהיא תמנע את המפגע הבודד שיחליט שהוא מתאבד, אבל אני לא נכנסת לזה. אם החלטנו שצריך גדר, נניח שהחלטנו שצריך גדר - - -
מה שקורה לסגן השר זה שהוא לא הפנים שהוא סגן שר. הוא לא הפנים שהוא סגן שר, הוא חושב שהוא חבר כנסת והוא מתדיין אתי עכשיו. אתה סגן שר, תפנים, כמו שאומרים. אדוני היושב-ראש, גם אם צריך גדר, ונניח שאני מקבלת את זה, ורוב החברה הישראלית מקבלת את זה שצריך גדר, הגדר הזאת היתה צריכה להיות, אם כבר, בתוואי של "הקו הירוק". מיליארדים הוצאתם, מי משלם את המחיר הזה? מיליארדים, ואיזה נזק הגדר הזאת עושה בתחום המדיני, בתחום הביטחוני, בתחום הבין-לאומי, וטוב שבא בג"ץ. אתה יודע למה בא בג"ץ והחליט את ההחלטה הזאת? כי במקרה הזה היתה פעולה משותפת של ישראלים ופלסטינים. ואני מנסה לחשוב מה היה לולא היתה פעולה משותפת של ישראלים ופלסטינים ממבשרת-ציון, ממבשרת-ירושלים, שהחליטו שכך זה לא ייתכן. אני מנסה לחשוב בעצב מה היה קורה אז. תודה.
אדוני היושב-ראש, אנחנו מבקשים להביע אי-אמון בממשלה בשל ההתנהלות שלה בסוגיית הגדר, בסוגיית תוואי הגדר. בג"ץ פסל בתוואי של גדר ההפרדה 30 ק"מ מתוך 40 ק"מ, בין מכבים לגבעת-זאב. השופטים קבעו, שעל המדינה להציג תוואי חלופי. אדוני היושב-ראש, ההתנהלות, או הייתי אומרת המחדל של התנהלות הממשלה בסוגיית תוואי הגדר הביאה את ישראל לבית-הדין הבין-לאומי בהאג. הכנסת התגבשה סביב החלטה, או המדינה חושבת שהיא צריכה לעשות הכול, חובתה לעשות הכול, על מנת להגן על אזרחיה ולשמור על שלומם. מההיבט הזה, אולי גדר כמענה ביטחוני היתה יכולה להיות רעיון נכון ביסודו. חברי חברי הכנסת, הגדר בתוואי הנוכחי הפכה מנכס ביטחוני, ממענה ביטחוני, לנטל ביטחוני, נטל שפגע ויפגע, אנחנו עוד נראה מה יחליט בית-הדין הבין-לאומי בהאג, שיפגע קשה במעמדה הבין-לאומי של ישראל. זה תוואי שבג"ץ אמר עליו שהוא לא מאזן בין השיקולים הביטחוניים וההומניטריים כיאות; תוואי שאינו מידתי, תוואי שפוגע בפלסטינים, בזכויות התושבים, פוגע בזכות שלהם למעבר לאדמות החקלאיות שלהם. הוא פוגע בחופש התנועה; תוואי שגרם לכך שעשרות אלפי עצים נעקרו, שנפגעה פרנסת החקלאים הפלסטינים, ובעצם, התוואי, ביוהרה שבה הוא נבנה על-ידי מערכת הביטחון, כאילו מדובר כאן באיזה מערב פרוע, יש כאן איזה שריף שקובע תוואי, שיכול לעשות ככל העולה על רוחו. התוואי הזה בעצם גם לא מאפשר לפלסטינים גישה לשירותים רפואיים ולבתי-ספר. אדוני היושב-ראש, אני מודה שהבנתי או כולנו הבנו ממי שעמד כאן ליד הדוכן במשך חודשים והסביר למה הגדר נחוצה. הרציונל של הקמת הגדר היה הפרדה בין ישראלים לפלסטינים. זה היה הרציונל. אבל מה הבנו בסופו של דבר? שהגדר הזאת, בתוואי הזה, כפי שהיא נבנתה, בעצם באה להפריד בין פלסטינים לפלסטינים. היא יצרה מובלעות, גרמה לסיפוח של פלסטינים. עכשיו אנחנו צריכים 160,000 פלסטינים, שיהפכו להיות אזרחי מדינת ישראל? אדוני היושב-ראש, לו היו אומרים שמקימים גדר בגבולות "הקו הירוק", שבעצם הגדר הזאת, מעבר לכך שהיא אמורה לתת מענה ביטחוני, תסרטט או תסמן גם קו גבול, היינו אומרים שאנחנו, הסיעות שאני מדברת בשמן, מעדיפות שכל הסדר מדיני יהיה מלווה במשא-ומתן ובהסדר, אבל אם לא, לפחות מקבעים את הגדר על הגבול, על "הקו הירוק". הגדר הזאת, כולנו יודעים שהממשלה שהורתה על בנייתה בעצם רצתה לקבוע גדר פוליטית, גדר מספחת, גדר שבאה לשרת את האינטרסים של הממשלה הזאת. החטא הקדמון, אדוני היושב-ראש, היה במעשה הכיבוש ובניית ההתנחלויות. עכשיו אנחנו רואים, שעל החטא הקדמון מיתוסף עוד פשע, והוא הקמת הגדר בתוואי הנוכחי, כשהמרכיב המרכזי בבניית הגדר בתוואי הזה היה כיצד מקיפים את מירב ההתנחלויות בגדר. המרכיב הזה הכתיב חריגות עמוקות. היום שמעתי את חברי, חבר הכנסת רן כהן, מסביר בוועדה לביקורת המדינה, בדיון עם המבקר, איך שמו את התוואי של הגדר על החלונות של בית-סוריק. את הגדר שמו ממש על החלונות של התושבים הפלסטינים. זאת אומרת, השיקול לא היה רק שיקול של הגנה, וכולנו שותפים לצורך להגן, אלא בעיקר שיקול סיפוח כמה שיותר שטחים וגרימה לכך שיהיה לנו שטח רחב יותר. אם זה פוגע במקרה בכמה פלסטינים, או נפגעות הזכויות של הפלסטינים, מערכת הביטחון - - -
אני לא יודעת אם אין אפשרות אחרת, אני רק יודעת שבג"ץ קבע, שהגדר, באופן שבו היא נבנתה, לא הביאה בחשבון זכויות אלמנטריות של תושבים פלסטינים, והייתי אומרת שהדבר המרכזי שעולה מפסק-הדין של בג"ץ, וזאת בעצם הגישה הכוללת שמאפיינת את פסק-הדין הזה, שהביטחון חשוב, אבל הוא לא מלת קסם, ואי-אפשר להלך אימים יותר בשם הביטחון, על מנת לקבע גבולות מדיניים. אני חושבת שהעובדה שבג"ץ שמע באופן כל כך נחרץ וברור את העמדה של האלופים מהמועצה לשלום ולביטחון, האלוף דני רוטשילד ואחרים, ובג"ץ התחשב במפות שהם הציגו - שאול אריאלי ואחרים - שאמרו שאפשר להשיג אותו ביטחון שמערכת הביטחון רוצה להגיע אליו ולא על-ידי כך שבעצם אמורים לספח שטחים למדינת ישראל. אדוני היושב-ראש, אני חושבת שפרויקט הגדר בא להיות המורשת החשובה ביותר של שרון כראש ממשלה עד שתתבצע תוכנית ההתנתקות. אנחנו גם זוכרים שהוא התנגד לגדר, אבל אחר כך, כמו שהוא יודע לעשות כל דבר, באיזו בולדוזריות כזאת, אז עושים גדר. ראש הממשלה שרון רוצה כמובן שהגדר תחבר לישראל את מה שנקרא אזור הביטחון המערבי, שצמוד ל"קו הירוק", ובעצם באופן הזה הוא ירחיב את המותניים הצרים של המדינה בשרון ובפרוזדור ירושלים. בסוף, לכולם ברור שאם זה מה שיקרה, ככה יורחבו המותניים, באופן הזה הגדר תעצב את הגבול המזרחי של מדינת ישראל.
אדוני היושב-ראש, אני רוצה לסיים ולומר, שברגע שהגדר מוקמת בתוך השטח הפלסטיני, אי-אפשר לומר שמדובר בגדר ביטחונית. גדר כזאת היא גדר של הנצחת הכיבוש. אנחנו עוד לא התחלנו לדבר בכלל על עוטף ירושלים, עוטף חברון והגדה המזרחית. כל מדינת ישראל תהיה עטופה בחומה. אדוני היושב-ראש, הגדר לא תצליח להסתיר את העובדה שמאחורי החומה הכיבוש נמשך. וכל עוד הכיבוש נמשך, לא יהיה אפשר לומר שרק בעזרת הגדר נלחמים בטרור. הכיבוש, הדיכוי וההתנחלויות הם בית-החרושת הכי גדול לטרור. עד שלא יסתיים הכיבוש ולא תפורקנה ההתנחלויות, לצערי, רק גדר לא תסייע בהדברת הטרור. תודה.
אדוני היושב-ראש, הדברים החמורים שמיוחסים לחברי מועצת העיר באשקלון הם דברים מסיתים, וכמעט הייתי אומרת: פני הדור כפני הכלב; אבל אז חשבתי שזה עלול להעליב את הכלבים. מה לנו כי נלין על חברי מועצת העיר אם כאן, בכנסת ישראל, יש שרים שמסיתים נגד אזרחי ישראל הערבים? ואז באים חברי מועצת העיר, אבל גם משינוי, מהליכוד וממפלגות אחרות. זה מדהים. אני הייתי מצפה מראש העיר - - -
כשאתה תהיה ברשות דיבור, אתה תגיד מה שאתה אומר.
אני הייתי מציעה לראש העיר בכלל לא לחכות לשר גדעון עזרא. אני חושבת שהשר גדעון עזרא דיבר דברים נכוחים. הוא היה  צריך לקום מייד, להתנער ולומר שלא ייתכן שבעירו תהיינה התבטאויות כאלה על-ידי מי שנבחרו על-ידי הציבור. זה מחפיר, ואנחנו קוראים לחברי מועצת העיר לחזור בהם ומייד ולקיים את הדיון בוועדה.
אדוני היושב-ראש, עצם העובדה ששרים בממשלת ישראל מתווכחים בינם לבינם, ומטילים על-ידי כך מורא על ציבור האזרחים בישראל, מתווכחים מי יבצע את הליך הפינוי שאנחנו עוד לא רואים שהוא מתבצע, אבל בהנחה שהוא מתבצע, עצם העובדה שהשרים מנסים לגלגל האחד לפתחו של השני את ההחלטה מי יבצע את הפינוי, מראה שאין כאן כוונה אמיתית לפנות. גם אם יש כוונה, מנסים לזרוע פחד ואימה בקרב האזרחים על המשמעויות של הפינוי. אי-אפשר לטעות בי ולומר שאני חושבת שצריכה להיות התנחלות יהודית ברצועת-עזה. אבל, אני בהחלט יכולה להבין, שכשעוקרים אנשים מביתם אחרי הרבה שנים, מבית שהם לא היו צריכים להיות בו מלכתחילה, אבל כשאנשים רואים לנגד עיניהם את מפעל חייהם קורס, אני יכולה להבין את הקושי. אבל, כשממשלה נבחרת בישראל מחליטה החלטה, אנשים צריכים לקבל אותה. התפקיד הזה צריך להתבצע על-ידי חיילי צה"ל. חיילי צה"ל הם הריבון בשטח, הם השולטים בשטח, והם צריכים לוודא שהפינוי יתבצע כהלכה. אני פונה מכאן לשר הביטחון ואומרת, שאם יש חיילים שמעשה הפינוי קשה להם, אני חושבת שצריך להתחשב בהם. אני חושבת שהחיילים האלה צריכים לבוא למפקדים שלהם ולומר שהם לא יכולים לעשות את מעשה הפינוי. לא יקרה כלום לצה"ל אם הוא יתחשב בחיילים האלה ויגיד שיש חיילים אחרים. צה"ל הוא גדול, הוא חזק, מדינת ישראל היא חזקה. חבר הכנסת הנדל, חברת הכנסת פינקלשטיין ואחרים, אני הייתי מצפה ממנהיגי המתנחלים, אתם צריכים לדאוג לכך, שאם תהיה ממשלה שתחליט שהיא מבצעת פינוי, שאנשים שאתם אתם בקשר ומקשיבים לכם יעשו את זה כפי שנדרש, ללא אלימות, שיקומו ויצאו מהבתים, ולא יעמידו את חיילי צה"ל בכלל במעשה הפינוי.
אני צריכה לדאוג לכך שמי שעומד כאן ומהלך אימים על מה שיקרה עם מעשה הפינוי, צריך לדאוג לכך שהאנשים שהם היו בקשר אידיאולוגי, דתי, רגשי אתם, יפנו את הבתים שלהם בלי להתעמת עם חיילי צה"ל. חיילי צה"ל הם הבנים של כולנו, ועליכם האחריות ועליכם החובה שההליך הזה יתרחש כמו שצריך. אני אומרת לך את זה, חבר הכנסת הנדל, לפני שאתה עולה לדוכן, תתחיל להפנים את הדברים האלה. תודה רבה.
אדוני היושב-ראש, חברי חברי הכנסת, אני רוצה בפתח דברי להביע זעזוע עמוק מהרצח  של שופט במדינת ישראל. אני חושבת שנפל דבר. זה מעשה חסר תקדים,  בעיני הוא מסמל פגיעה באושיות המשפט, בשלטון החוק, והייתי אומרת - במרקם העדין של הדמוקרטיה במדינת ישראל. זה עוד לא היה כאן, ולצערי, כל פעם מחדש אנחנו מתוודעים למשהו שעוד לא היה כאן. זה מדאיג, זה מפחיד, ואני מקווה שתהיה חקירה מהירה וממצה ומי שאחראי לרצח הנורא הזה ייתפס ויעמוד לדין במהרה. אדוני היושב-ראש, במעבר חד מדי, לצערי, אני רוצה לומר שסיעת יחד תצביע נגד מינוים של חבר הכנסת שלגי והשר זנדברג - - -
אדוני היושב-ראש, סיעת יחד תצביע נגד מינוים של שלגי וזנדברג, ולא בגלל - כמו שאמר קודמי - לא משום שהם לא בחורים טובים. הדיון אינו על בחורים טובים או מי בחור טוב. אני מודה שבמידה מסוימת לבי לבי על שינוי, אילו מינויים מבוזים אלה. הרי כולם יודעים שכנראה המינויים האלה לא יארכו יותר משבועיים. הכנסת תצא לפגרה ואחרי הפגרה כנראה תיכון כאן ממשלה חדשה. אז מה להיטות היתר הזאת לדרוש עכשיו תיקים ולרוץ לממשלה? ואם תישארו בממשלה, אני מסופקת. אני מודה שלבי לבי עליכם, אתם המפלגה שהיתה, כמו שאמר לי יוסי שריד קודם, השפחה החרופה של הממשלה הזאת. להכשיר כל שרץ הייתם מוכנים, להכשיר את השחיתויות של ראש הממשלה. אתם יושבים בממשלה שמכשירה את השחיתויות של ראש הממשלה. אתם יושבים בממשלה שבה תמורת הכיסאות שלכם והרצון להיות מיניסטרים, בעצם בגדתם בהבטחות הכי בסיסיות שלכם לבוחרים. איפה התמיכה שלכם בנישואים אזרחיים? חברי הכנסת ברונפמן ופינס העלו את חוק נישואים אזרחיים - איפה הייתם? הועלו כאן חוקים גם על-ידי וגם על-ידי חברי כנסת אחרים שבאים לשפר את מעמדם של נשים ופסולי חיתון, כל נפגעי חוק נישואים וגירושים, כל נפגעי המונופול של הרבנות על נישואים - איפה הייתם? הייתם פה והצבעתם נגד, חבר הכנסת בריזון, כן כן.
אני יכולה לספר לך איך הצבעתם נגד חוקים שלי שבאים לסייע לנשים שמתגרשות.
אז על אופיר פינס, אבל על חוקים אחרים - איפה ההבטחה שלכם לבוחרים? ישבתם בממשלה הזאת שנתנה לגיטימציה והכשר לפעולות שנעשו בשטחים, לרבות הקמת הגדר. באיזה שלב נזכר שר המשפטים למחות נגד תוואי הגדר? האם לא הממשלה שהוא חבר בה, וחבר בקבינט, קיבלה החלטות הן על תוואי הגדר והן על פעולות של חיסולים וסיכולים - אותה לשון נקייה? אתם הכשרתם כל שרץ, ועכשיו מתעללים בכם, הייתי אומרת מפרפרים אתכם. איך מתייחסים אליכם? אני רק רואה את איבוד העשתונות של שר המשפטים כשהוא רץ סמוק לחיים מערוץ למשנהו ומנסה להסביר למה אתם שותפים חיוניים לממשלה. אתם המפלגה הכי גזענית שהיתה כאן בכנסת. הכי גזענית, כן, חבר הכנסת בריזון. אתם מוכנים לפסול אנשים רק בשל השתייכותם העדתית - - -
או.קיי. אתם הוצאתם בימים האחרונים את השד העדתי מהבקבוק. אתם מנפנפים בו, תתביישו לכם. זה הסיכוי שלכם להמשיך ולשרוד בממשלה כשאתם מנפנפים בשד העדתי? אני מודה שאני מתמלאת רחמים עליכם בימים אלה. איך הולכים למנות שרים - חברי כנסת ישרי דרך, אנשים הגונים, הולכים להיות שרים, כשהם יודעים מראש שהם יהיו שרים לשבועיים, שרים על-תנאי. אוי לממשלה ואוי לשריה.  תודה רבה.
אדוני היושב-ראש, אני מודה לך מאוד. אני מתנצלת. פורסם, כי תנאי ההמתנה בבית-הנתיבות ביריחו קשים. רצוני לשאול: 1. כמה אנשים, בממוצע ליום, יכולים לעבור במסוף? 2. כמה אנשים מגיעים אל המסוף בפועל? 3. מה הוא זמן ההמתנה הממוצע לאדם? 4. האם יש חדר המתנה, ואם כן - אילו שירותים ניתנים בו? 5. האם חדר ההמתנה ערוך ללינה במקרה של המתנה ארוכה?
אדוני סגן השר, כידוע היציאה דרך הגשר היא האפשרות היחידה של פלסטינים לצאת היום מהגדה המערבית ובכלל. על-פי הבנתי, משטרת הגבולות מווסתת את המעבר של האוטובוסים מאתר ההמתנה ביריחו לגשר, ומכיוון שמשטרת הגבולות מווסתת, ולא מדובר רק על העדר כוח-אדם בצד הירדני, יוצא שמאות אנשים לנים באתר ההמתנה יומיים, שלושה, ישנים על הרצפה. אדוני סגן השר, עד השעה 16:00  הם יכולים ללון באתר ההמתנה כי הוא ממוזג, אבל מ-16:00 עד למחרת בבוקר הם לנים על הרצפה, תחת השמש או בקור של הלילה. הדבר הזה קשור גם למשטרת הגבולות. האם אתה יכול להגיד, האם יש קשר למשטרת הגבולות? איך מווסתים את האוטובוסים? יוצאים חמישה אוטובוסים ביום, אז ודאי שזה מותיר עשרות אנשים או מאות אנשים, אבל מי אחראי לוויסות?
אדוני היושב-ראש, שרים, חברי הכנסת, אני מודה שלכאורה, כששומעים את ההצעה של חבר הכנסת בר-און, היא נראית ראויה, היא נראית נכונה. מי לא רואה בפרסומות המבישות האלה, שיש בהן רמיזות מיניות, דבר מבחיל, מסר מיני שפוגע בנשים, שעושה אובייקטיזציה של נשים, שמתייחס אליהן כאל חפץ מיני? כולנו רואים את זה מאותה נקודת מוצא. הוויכוח, חבר הכנסת בר-און - ולכן אני מודה שנדהמתי כשאני רואה שיש כאן עמדה של הממשלה לתמוך בחוק הזה – הוויכוח הוא על דרכי הפעולה, לא על התחושה שמדובר בפרסומות פוגעות, מעליבות, שאין להן מקום. ולגבי דרכי הפעולה, האם זה תקין, האם זה סביר שממשלה תורה לאזרח במה לצפות? האם אפשר לעשות צנזורה בחקיקה גם כשמדובר בדברים דוחים, משפילים? שנייה אחת, חבר הכנסת בר-און. תראה, במצב כזה צריך לעשות איזונים. מי תהיה הוועדה שתקבע מה ראוי לצפייה ומה לא ראוי לצפייה? בפרסומות הדוחות האלה צריך להיאבק באמצעים ציבוריים, חינוכיים, בתקנות אתיקה. לא יכול להיות - - -
שנייה אחת. אל תפריע לי. לא יכול להיות שמדינה תגיד לאזרח במה לצפות. אני לא שומעת את עצמי, מה אתה קופץ? גברתי היושבת-ראש, אני יכולה לקבל את הגנתך?
חבר הכנסת שטייניץ, אני בטוחה שאם תתרכז גם אתה תסכים בסופו של דבר. חבר הכנסת שטייניץ, יש כאן איזון בין מה שנקרא חופש הביטוי, גם אם הביטוי נחות ופוגעני, לבין מה שאתה עושה בחקיקה. מדינה שתורה לאזרח במה לצפות, בסופו של דבר תורה לו מה לחשוב. זה מסוכן. ולכן, ההצעה של חבר הכנסת בר-און, שהיא נכונה וראויה במהות שלה, אינה יכולה לבוא בחקיקה. צריך לאמץ את התפיסה שרוצה להיאבק בפרסומות פוגעניות, שמציגות את גוף האשה כחפץ, ככלי שניתן לסחור בו, צריך להיאבק בזה לא באמצעות חקיקה. היום אלה הפרסומות של רוני בר-און, מחר אלה תהיינה תוכניות כמו "סקס והעיר הגדולה". מי יקבע מה המדרג? מי שם מישהו להחליט בעבורנו במה לצפות? זו הצעה לא נכונה, ואני מקווה שהממשלה תשקול מחדש את עמדתה.
הוא כבר ענה לשר, הוא לא יכול לענות עוד הפעם.
אדוני היושב-ראש, חברי חברי הכנסת, לפני כשנה חוקקה כנסת ישראל את אחת החרפות המבישות ביותר, שמכתימות את ספר החוקים. חוק האזרחות תוקן באופן שמטיל מגבלות דרקוניות על חופש הנישואים של אזרחי ישראל הערבים. אדוני היושב-ראש, בכסות של עילה ביטחונית מחשידים, מאשימים ומענישים באופן קולקטיבי את כל אזרחי ישראל הערבים והופכים אוכלוסייה שלמה למפגעים בפוטנציה.
אדוני יודע שאפשר לספור את המקרים האלה מקסימום על שתי ידיים, וזה לא חל על המקרים האלה.
אדוני היושב-ראש, בעצם היום מתברר לנו מה שידענו כבר אז, אבל מתברר לנו שהנימוק הביטחוני שעמד מאחורי חקיקת החוק כהוראת שעה לשנה היה בעצם כסות לעמדה פוליטית גזענית, כסות שנועדה להכשיר את החוק תוך כדי הטלת מורא ופחד.
חבר הכנסת יתום, אם זה נימוק ביטחוני, מה השתנה? בשנה שעברה אמרו לנו שיש סיבות ביטחוניות שבגינן עושים הוראת שעה לשנה. אז אם יש סיבות ביטחוניות להוראת שעה לשנה, למה באים עכשיו ומבקשים להאריך את החוק רק בחצי שנה? למה לא מאריכים אותו בשנתיים, אם יש סכנה ביטחונית? אנחנו הרי יודעים שהחוק הזה מיועד נגד אזרחי ישראל הערבים, כמו שאמרתי קודם, וגם אם יש פלסטינים שמפגעים ומואשמים בטרור, ויש פלסטינים שמפירים זכויות אדם, האם זה נותן לנו אליבי כמדינה להפרה כל כך בוטה של זכויות יסוד? אדוני היושב-ראש, חשבתי שמושכלות יסוד הם שזכויות אדם אינן יכולות להינגף מפני טרור, ודווקא עתות חירום הן העתות שבהן מדינה וחברה דמוקרטיות נמדדות. אבל, רק לפני כמה דקות שמענו את שר המשפטים מכשיר את השרץ של חוק הכניסה לישראל, וגם השרץ הזה לצערי כנראה יוכשר כאן. אני זוכרת שהשר פורז עמד כאן על הדוכן לפני שנה ונתן את כל הנימוקים הביטחוניים למה צריך את החוק הזה. פתאום שמעתי שבישיבת הממשלה הוא הסביר, שהחוק הזה יחוקק לחצי שנה ויקימו ועדה שתנסה לגבש הקלות. למה צריך לגבש הקלות? אם יש שיקולים ביטחוניים כל כך כבדי משקל, למה צריך לגבש הקלות? אדוני היושב-ראש, מה קרה פתאום שהנימוק הביטחוני אינו תקף? אז כמו תמיד, המרצע יוצא מן השק ובסוף מתברר - - -
סגן השר מיכי רצון, זה לא מצחיק. אנחנו יודעים שהנימוק הביטחוני בעצם נועד לטשטש את השיקול האמיתי שמאחורי החוק. בואו נקרא לילד בשמו, זה השיקול הדמוגרפי. תודו שיש כאן כוונה מוצהרת למנוע את גידול האוכלוסייה הערבית בתוך מדינת ישראל, מתוך רצון לשמור על אופיה היהודי של המדינה.
אני רוצה לומר, שאף אחד כמובן אינו חולק על זכותנו, אני מתכוונת לזכותו של העם היהודי למדינה משלו, אבל מטרה ראויה זו, ככל שתהיה, האם המטרה הראויה הזאת יכולה להכשיר את כל האמצעים?
אדוני היושב-ראש, השיקולים הפופוליסטיים הגזעניים האלה לא יוכלו להכשיר את השרץ, כשמדובר כאן בהצעה שהיא בלתי חוקית, שלא תעמוד בשום ביקורת שיפוטית. חבר הכנסת ברונפמן, חברי כנסת אחרים ואני עתרנו לבג"ץ. אני שואלת עד היכן אפשר להוליך את החרפה. אני מקווה שאולי ראש הממשלה ייתן תשובה על שאלה כזאת. אני קוראת לבטל את החוק, לא להאריך את תוקפו בחצי שנה. תודה רבה.
אני סומכת עליה. לא יכול להיות שסגן שר יגיד - - -
בטח שאני אגיד - - - אתה צריך להגיד לו - - -
הוא אמר לה: אל תקפצי - - -
למה לחצי שנה? אתם פוחדים מהאמריקנים?
למה צריך - - -? מה העניין? למה אי-אפשר לגמור זאת היום?
אדוני היושב-ראש, למה לא יכולים להגיע להבנה עד יום רביעי?
- - - אתה לא מנהל את הישיבה - - -
אתה לא מנהל את - - - הכנסת - - -
אתה לא מנהל את הכנסת - - -
אדוני היושב-ראש, אני מבקשת להגיד משפט אחד. קרה כאן משהו שהוא לא מקובל, שבאים שני שרים בממשלה, אחרי שיש הבנה, ומגיעים לאי-הבנות ביניהם. לו היה מדובר, אני אומרת לך, בחוק של חבר כנסת מהקואליציה, חבר הכנסת סער, יושב-ראש הקואליציה, היה דואג שביום רביעי תהיה הצבעה, לפני שיוצאים לפגרה. אבל כשמדובר בחוק של חבר כנסת מהאופוזיציה, אז אפשר לעשות חגיגה. אם יושב-ראש הקואליציה חושב שהוא מנהל את הכנסת - אז תן לו. אני חושבת שזה לא תקין. זה פשוט לא תקין.
אדוני היושב-ראש, חברי הכנסת, הצעת החוק שלי באה לאסור הפליה של מטופלים בשל נטייתם המינית. התיקון הזה הוא במסגרת חוק זכויות החולה. למי שלא מודע, היום חוק זכויות החולה, סעיף 4, לא חל במפורש או לא אוסר במפורש הפליה בשל נטייה מינית. אנחנו חושבים שכל אדם זכאי ליחס זהה, ללא קשר לנטייתו המינית, ועל-פי הסעיף היום אפשר היה לפרש אותו שהוא בא למנוע הפליה בין קבוצות, כשהנושא של נטייה מינית לא נכלל בו. כיוון שזה הסעיף האחרון על סדר-היום, אני חוסכת לכנסת את מתן הדוגמאות במה מדובר. כיוון שהממשלה תומכת, אני מבקשת מהכנסת לתמוך. אני מודה לכם. תודה רבה.
לצערי, אתה לא מכיר את החוק. אם היית קורא, היית מתייחס לסעיף 4 בחוק.
אדוני היושב-ראש, חברי חברי הכנסת, ירי של טילי "קסאם" על שדרות הוא בלתי נסבל. הרג של אנשים חפים מפשע הוא בלתי נסבל. אני אולי מסכימה עם חבר הכנסת חן שמדינה צריכה להגן על עצמה, אבל האם מה שמדינת ישראל עושה נקרא הגנה? מה שמדינת ישראל עושה זה ניהול מדיניות של נקמה, מדיניות חסרת תוחלת, שגורמת ליותר ויותר נפגעים, לשני הצדדים, דרך אגב. אולי יהיו כאן ניצחונות קצרי טווח, ניצחונות פירוס כאלה, אבל לטווח הארוך - האם זה מה שישפר את כוח ההרתעה של צה"ל? גירשנו ופוצצנו והפצצנו וביתרנו והרסנו. האם זה שיפר את כוח ההרתעה של צה"ל? האם אין טילי "קסאם"? חבר הכנסת חן, הכיבוש והדיכוי וההתנחלויות הם בית-החרושת הכי גדול למוטיבציה לטרור, ומי שלא מבין את זה וחושב שבאמצעים צבאיים, אם ניכנס ונכסח אותם ונהרוג אותם ונגרש אותם - מה כבר לא עשינו? - זה יהיה הפתרון, הוא טועה, הוא מטעה והוא נותן מענה לצרכים הפסיכולוגיים של הציבור, של הציבור ששרוי כאן בפניקה, ובצדק, כי זה בלתי נסבל שמחר יכול ליפול טיל "קסאם" בעיר שילדים חיים בה או בכל מקום אחר. זה בלתי נסבל.
המדיניות שצה"ל מציע היא לא מדיניות נכונה. הפתרון, בסופו של דבר, הוא רק - - -
מחר בבוקר - רק פתרון מדיני, לא צעדים חד-צדדיים. אם הם יהיו חד-צדדיים, נקבל אותם ונתמוך בהם. הפתרון הוא פתרון מדיני.
שנייה אחת, חבר הכנסת חן. אני רוצה קודם לכן לומר, שאין ספק שצבא שנשלח לבצע מדיניות של נקמה, מוצא את עצמו במצב של קצינים ומפקדים שעושים מעשה שהוא פשע; פשע שדגל שחור מתנופף מעליו, אם זה מה שנעשה.
אם מפקד עושה וידוא הריגה בילדה, זה פשע; אין דרך להגדיר את זה. זה מה שהנסיבות האלה מאפשרות.
אם זה נכון שהמפקד עשה וידוא הריגה. אני חושבת שהצבא לא צריך לחקור את עצמו, אבל אם זה נכון שמפקד עשה וידוא הריגה, זה פשע. זה דבר שצריך להתריע מפניו. אדוני היושב-ראש, אני חוזרת ואומרת שדגל שחור מתנוסס מעל פעולות כאלה. מה אנחנו מלמדים את החיילים שלנו? לאן אנחנו שולחים אותם? במה מותר ארגון כמו צבא מארגון טרור? למה אנחנו מחנכים את הילדים שלנו? לאיזה סטנדרטים? יש אמות מידה של צבא. אחרת הכול פרוץ והכול פתוח. אדוני היושב-ראש, במענה לחבר הכנסת חן ולסיכום, אני מעלה חשש שמי שנכנס עכשיו לרצועה וגורם למה שהוא גורם שם, להרג של עשרות אנשים, אם זה לא כבר מאות, ומאות פצועים, רוצה להביא למצב של מרחץ דמים, רוצה להביא למצב של כאוס. בינתיים הוא מדבר על הינתקות, מציג מצג שווא של התרחשות מדינית, התרחשות קואליציונית והתרחשות בין-לאומית, ובסוף יהיה שם כזה מרחץ דמים וכזה כאוס, ואז יגידו: איך אפשר לצאת מעזה? איך אפשר להשאיר את עזה לכל המיליציות האלה? אי-אפשר לבצע בעצם את התוכנית הזאת, כי אין על מי לסמוך, כי הכול פרוץ, כי הכול מרחץ דמים. אני מזהירה, חברי חברי הכנסת, שימו לב שגם התרחיש הזה עוד אפשרי. תודה רבה.
כך אנשים הובאו למשפט על הרג אנשים חפים מפשע?
אתם רוצים את מוסטפא דודין.
אדוני היושב-ראש, חברי חברי הכנסת, אכן קואליציה מוזרה היא קואליציית ההתנתקות - אני מודה. לא שזו חברה רעה כל כך, למשל באותה קואליציה עם חבר הכנסת בר-און. בימים אחרים זה אולי היה משעשע. אני מודה שזה לא פשוט וזה לא קל, ואני יודעת שזה לא קל לאנשים כמו חבר הכנסת בר-און, וזה גם לא קל לי - אני מודה – אף  שאני תומכת בהתנתקות. כל סיעת יחד תומכת בתוכנית ההתנתקות. מובן שהיינו מעדיפים שזו תהיה הינתקות בהידברות, מובן שהיינו מעדיפים נסיגה בהסדר. אנחנו חרדים מאוד, ולא חושבים שצעדים חד-צדדיים הם צעדים נכונים, אבל למרות זאת ובכל זאת, בגלל החשיבות שיש לכך שראש הממשלה אומר שהוא יפנה יישובים, יפנה התנחלויות, ויש לזה משמעות לעתיד לגבי הגדה המערבית וסיום הכיבוש בגדה המערבית, אנחנו אומרים: כן, אנחנו נתמוך בהינתקות. זה לא בלב קל, כי אנחנו עושים הבחנה מאוד ברורה בין תמיכה בתוכנית ההינתקות - ושלא יובן לא נכון, אנחנו לא תומכים בממשלת שרון. אנחנו עדיין סבורים שמדובר בממשלה רעה, ממשלה שמדברת על הינתקות ובינתיים ממשיכה להפציץ בעזה. אז אני רוצה לעשות את ההבחנה. תמיכה בהינתקות - כן, וזה חשוב, אבל אני רוצה לייחד את עיקר דברי למי שהולכים להיות מפונים, ואני רוצה להזהיר ולהזכיר. רבותי חברי הכנסת, חברי חברי הכנסת, מפעל ההתנחלויות מסמל את המירע שבכיבוש. אני רוצה להזכיר לכולם: הכיבוש והדיכוי וההתנחלויות הם בית-חרושת והמוטיבציה הכי גדולה לטרור. ואני רוצה להזכיר לכם: היו תקופות שבנצרים ישבו 12 איש, ומי שהלך לעבות ולחזק את נצרים אמר שהוא הולך לעשות את זה כדי למנוע את הנסיגה והפינוי בעתיד. אז אותם אנשים, ואני יכולה להבין ללבם, שרואים את מפעל חייהם קורס לנגד עיניהם - זה קשה. אנשים בנו בתים - זה קשה. הם לא היו צריכים להיות שם מלכתחילה. חלקם הלכו לשם בעידודן של ממשלות בישראל, חלקם הלכו לשם מטעמים אחרים, אבל היום, ביום דין וביום פקודה, הם צריכים לקום, להתייצב ולקבל את מרותה של ממשלה נבחרת. לא יכול להיות שיהיה כאן קומץ סהרורי ומטורף שמנסה להטריף מדינה שלמה, שמוכן שחיילים ייהרגו על קדושת אדמת עזה, לשלוח חיילים - אופיר פינס יצא מכאן, שמעתי אותו מספר שהבן שלו קיבל היום צו גיוס והוא לא יצטרך לשרת את עם ישראל ברצועת-עזה. אני רוצה להסב את תשומת לבו של חבר הכנסת פינס לכך שלא משרתים את עם ישראל ברצועת-עזה; משרתים אך ורק את המתנחלים ברצועת-עזה, ואני לא רוצה שחיילים ואזרחים וילדים ונשים ייהרגו סתם. כל חייל שנהרג, עם כל כאב הלב, חייל שנהרג על אדמתה של רצועת-עזה - 7,000 איש שיושבים בתוך לב לבה של אוכלוסייה פלסטינית, מיליון ו-300,000 פלסטינים, זה כמו עצם בגרון, לא לבלוע ולא להקיא, ואין להם מה לחפש שם. וכשקמה ממשלה, וקם ראש ממשלה בישראל מהימין, אז אני רוצה קודם כול לומר: ההחלטה היא חשובה ותקדימית והיסטורית, אבל שרון הוא לא דה-גול, בואו נזכור את זה. אני מאוד מודאגת מכך ששרון רוצה לפנות את עזה כדי להעמיק ולחזק את השליטה בגדה, כי התפיסה שלו שתהיה מדינה פלסטינית ללא רצף טריטוריאלי - משהו כמו הבנטוסטנים, 58% מהשטח, בנטוסטנים בדרום-אפריקה - אני חרדה מזה ואני עומדת עם האצבע על הדופק. אבל כן, ברגע שיש ראש ממשלה שאומר שצריך להינתק, לא יכול להיות שיהיה כאן קומץ, קומץ שעושה רעש, זה נכון, קומץ שמנסה להשפיע ולחסום. כל עוד זה נעשה בדרכים דמוקרטיות, זכותו המלאה להפגין על ביתו, אבל זה בית שלא היה צריך להיות שם מלכתחילה. שאנשים יבינו את המסר - אנחנו נתמוך בתוכנית ההתנתקות, אנחנו נעמוד עם האצבע על הדופק לראות שהיא אכן מיושמת, שראש הממשלה לא ימצא תירוצים כמו שהוא עשה עד עכשיו; חבל שהוא נזכר באיחור רב כל כך. אנחנו נהיה שם, אנחנו נתמוך, ואני קוראת למתנחלים - די, תפסיקו. תקומו, תצאו ביום פקודה כשיקראו לכם. תודה רבה, אדוני.
אדוני היושב-ראש, חברי חברי הכנסת, סיעת יחד תמכה בתוכנית ההתנתקות, זאת לא היתה התוכנית הכי מועדפת עלינו, כידוע, אנחנו היינו מעדיפים התנתקות בהידברות, בנסיגה, נסיגה בהסדר, אבל מכיוון שזאת היתה התוכנית המוצעת היחידה שהונחה על סדר-היום על-ידי ראש הממשלה, אנחנו תמכנו בה כי חשבנו שזה חשוב, שזה ראשוני, שזה תקדימי שממשלה בישראל, בעיקר בראשותו של מי שנקרא אבי ההתנחלויות, מפנה התנחלויות בעזה. הייתי מעדיפה כמובן שזה יהיה כבר עכשיו גם בגדה, אבל  מבחינתנו זה איזה אות, איזה סימן, איזה וו ראשוני להיתלות בו - כשנוצר תקדים של פינוי יישובים, הפינוי הזה יחול גם בגדה. לכן תמכנו בתוכנית ההתנתקות. לכן גם, אדוני היושב-ראש, אנחנו נתמוך בתוכנית פינוי-פיצוי כפי שהיא מובאת עכשיו לכנסת, ואנחנו לא נתמוך בתקציב המדינה. אנחנו חושבים שזה תקציב רע, תקציב בעייתי, שפוגע בשכבות החלשות, שהופך אותן למוחלשות יותר. אנחנו כן נתמוך בתקציב הפיצוי למתנחלים, כי אנחנו חושבים שאנשים שאמורים להיות מפונים מביתם צריכים לקבל על כך פיצוי. אחרי שאמרתי את כל זה, ארצה למתוח ביקורת - על מה בדיוק אנחנו מפצים את המתנחלים שיפונו מעזה. אין ספק שתוכנית הפיצוי צריכה להביא בחשבון שני מרכיבים. המרכיב הראשון הוא שימור רמת החיים של המתנחלים. המרכיב השני, שחשוב כמובן לא פחות, אולי חשוב יותר - שימור מסגרת תקציב המדינה. חבר הכנסת פינס, מכיוון שראיתי שהיית עסוק, הודעתי שאנחנו בתקציב המדינה לא נתמוך, אבל אנחנו נתמוך בפינוי-פיצוי. נשאלת השאלה - - -
רציתי להביא לריכוז ולקשב, חבר הכנסת פינס.
אדוני היושב-ראש, רציתי את תשומת לבו של חבר הכנסת פינס, כי אחרי שאמרתי את כל זה אני רוצה לשאול, על מה בדיוק אנחנו מפצים את המתנחלים שיפונו מעזה? זה אחרי שאמרתי שצריך לפצות אותם. אני רוצה להזכיר למי שצופה בנו ולמי שהולך לתמוך בתוכנית הזאת, שבמשך שנים המתנחלים שיושבים ברצועת-עזה הסבו נזק למדינת ישראל בשל ישיבתם שם. מדינת ישראל שילמה מחיר כלכלי, הדגש כרגע על כלכלי, מחיר כלכלי  כבד, ואני גם מציעה לא לשכוח כמה דם נשפך בעזה, דם של האנשים שיושבים שם ונהרגו, דם של חיילים שיושבים שם על הגנתם, דם מיותר, כסף מיותר, של אנשים שהלכו לשם, חלקם בשל החלטות של ממשלות ישראל לדורותיהן וחלקם במחטף כתוצאה מהחלטה פרטיזנית, פיראטית פרטית שלהם. כולם, כל מי שיושב שם היום, כל המתנחלים ברצועת-עזה, יודעים שהם יושבים בשטח שהוא שנוי במחלוקת מבחינה מדינית והם ידעו שיבוא יום והם יצטרכו להתפנות משם. חברי חברי הכנסת, הממשלה קיבלה החלטה פוליטית לפנות את המתנחלים מרצועת-עזה. כמו שאמרתי קודם, תמכנו בהחלטה הזאת; היינו מעדיפים שזאת תהיה התנתקות בהידברות, אך תמכנו בהחלטה. ומהרגע שתמכנו בהחלטה, אני חושבת שאנחנו  צריכים לדאוג שהאנשים שיושבים שם יהיה להם דיור חלופי, יהיה להם הסדר חלופי, אבל הדיור החלופי צריך להיות בתחומי "הקו הירוק". אין לי שום עניין לתמוך במתנחלים ושהמדינה תיתן כסף למתנחלים שיצאו מרצועת-עזה ויעברו  לגור ביהודה ובשומרון. זה נראה לי שיא השיאים והאבסורד. אני חושבת שבזה צריך לשים דגש, לוודא ולדאוג שאותו פיצוי שאנחנו הולכים להצביע בעבורו - נעשה את זה, לא בלב קל אבל מתוך ידיעה שמדובר באנשים שרואים את מפעל חייהם קורס לנגד עיניהם. עם כל הביקורת שלי על המפעל הזה - יש לי ביקורת קשה, אמרתי קודם, האנשים  האלה גרמו נזק כבד למדינת ישראל - האנשים האלה רואים את מפעל חייהם קורס לנגד עיניהם, הולכים לפנות אותם, אני יכולה להבין את זה, אני מגלה אמפתיה לזה. אבל, עם כל האמפתיה אני מציעה לזכור: מפעל ההתנחלויות, המפעל הזה שכרגע קורס לנגד עיניהם, מפעל ההתנחלויות מסמל את המירע שבכיבוש. חברי חברי הכנסת, לא היה בתולדות המדינה מפעל הרסני ולא מוסרי כמו מפעל ההתנחלויות בכלל ובעזה בפרט. אנחנו מדברים כרגע על עזה. אנחנו יודעים בדיוק למה ממשלות ישראל הקימו את ההתנחלויות, זה היה מתוך רצון ומגמה לסכל כל אפשרות עתידית להסדר. אני מציעה לזכור, שההתנחלויות האלה יושבות על אדמה פלסטינית, אדמה שנגזלה מידי הפלסטינים. והכסף שהוזרם לשם ברבות השנים, עשרות מיליונים, אולי מיליארדים, אני לא יודעת, חבר הכנסת אופיר פינס, לכמת את זה - - -
אני מודה לך. הכסף שהוזרם לשם בא על חשבון החברה הישראלית שיושבת בתחומי מדינת ישראל. זה  בא על חשבון הקבוצות המוחלשות, זה בא על חשבון עיירות הפיתוח, זה בא על חשבון אזרחי ישראל הערבים, זה בא על  חשבון כל אותם מגזרים בחברה הישראלית שנאנקים תחת הגזירות, ואילו המתנחלים ברצועת-עזה זכו להקלות, זכו לפטורים, זכו להגנה ולאבטחה מטעם המדינה, אבטחה והגנה שאף אחד בתוך "הקו הירוק", בתחומי מדינת ישראל, לא זוכה לה, כי היתה כאן ממשלה שחשבה שצריך לחזק את המפעל הזה, שהמפעל הזה חשוב כי הוא ימנע הסדר, כי זה ימנע רצף טריטוריאלי. מפעל ההתנחלויות ברצועת-עזה הוא כמו עצם בגרון, לא לבלוע, לא להקיא. בתוך מיליון וחצי פלסטינים או מיליון ו-300,000 פלסטינים ברצועת-עזה, כ-1,500 בתי-אב יושבים שם שנים, מקבלים תקציב בלתי מוגבל. בעוד אנחנו קורסים, האנשים האלה המשיכו להיות ממומנים על-ידי המדינה. אדוני היושב-ראש, תוכנית ההתנתקות מעזה בהחלט תשים קץ להזרמת הכספים המיותרים להתנחלויות, בזה אין ספק. לכן אתמוך בתוכנית הזאת המוצעת לפיצוי. אין ספק שלמדינה יש אחריות כלפי אזרחיה. מדינה או ממשלה שהחליטה לפנות מתנחלים צריכה לדאוג לרווחתם. זה לא קל לי אבל אני אומרת את זה: צריך לדאוג לרווחתם. אבל צריך להביא בחשבון את הסכומים שיידרשו עכשיו לפינוי בעזה, כי יבוא יום, אומנם עכשיו מדובר בהינתקות חד-צדדית, אומנם עכשיו מדובר בצעדים ללא הסדר עם הצד הפלסטיני, אבל יבוא יום, אני מאמינה, שיהיה פינוי גם בגדה, יבוא יום שיהיה הסדר בגדה, והתקדים שיהיה בעזה יחול כנראה גם בגדה. לכן, מכיוון שברצועת-עזה יש כ-1,500 משקי בית, צריך לדאוג להם, אבל צריך לדאוג שגובה הפיצוי יהיה סביר, שהפיצוי יהיה רק לאלה שיעברו לחיות בתחומי מדינת ישראל. חברי חברי הכנסת, בעיקר צריך לדאוג שהם יצאו משם, וכמה שיותר מהר. תודה, אדוני היושב-ראש.
ברכות, גילה. הצבעה מס' 11 בעד החוק - 31 נגד - אין נמנעים - אין חוק מגבלות על חזרתו של עבריין מין לסביבת נפגע העבירה, התשס"ה-2004, נתקבל.
אדוני היושב-ראש, שוב אנחנו עדים להסתה פרועה, מתלהמת, נגד ראש הממשלה, כאילו לא נלמד דבר, כאילו לא נשכח דבר וכאילו רק לפני כמה זמן לא היינו עדים להירצחו של ראש ממשלה בישראל. יש כנראה מי ששכח, יש כנראה מי שמבקש לשכוח ויש כנראה מי שמבקש להשכיח, והכול משום  שיש כאן מערכת רופסת של אכיפת החוק במדינת ישראל. אני מאלה שמאמינים שצריך להשאיר שוליים רחבים ביותר לחופש הביטוי, אבל לא יכול להיות שישתמשו כאן במלים שמשחררות נצרה, מלים שנאמרות על-ידי אנשים שיש להם מעמד בקרב המאזינים שלהם. יש רבנים שפוסקים פסקי הלכה שמאיימים - מלים משחררות נצרה. אדוני היושב-ראש, כבר ראינו איך מלים תורגמו לאצבע על ההדק. אנחנו ראינו שאותם רבנים, שבזמנו הוציאו פסקי דין רודף ופסקי הלכה נגד ראש הממשלה המנוח יצחק רבין, ממשיכים להסית גם הפעם, וכותבים ואומרים דברים שהאוזן מתחלחלת לשמעם, ויש מי שיושב בראשות אכיפת החוק וחושב שהמלים האלה הן במסגרת גבולות חופש הביטוי, כאילו שלא ראינו שנרצח ראש ממשלה בישראל. אדוני היושב-ראש, הרבנים האלה - שהם אחראים להירצחו של ראש הממשלה, שבזמנו הוציאו פסקי דין רודף, ועדיין ממשיכים להלך בינינו בלי לתת על כך את הדין, הרבנים האלה, שיש להם חסידים שקוראים בין השיטין למה מתכוונים אותם רבנים - הם הפצצות המתקתקות המסוכנות מכולן. חברי חברי הכנסת, בעיקר חברי הכנסת מהימין, שהדבר נוגע להם כרגע כי הם עומדים לפנות התנחלויות, ואני מבינה שזה לא קל, אם אתם לא תקומו ותעצרו את אותם אנשים, כולם, כל מי שלא עצר וכל מי שאמר, יהיה שותף למעשה הבא, שאני מקווה שלא יקרה. תודה רבה.
אדוני היושב-ראש, אדוני השר, חברי חברי הכנסת, יושב-ראש הרשות הפלסטינית יאסר ערפאת, ששוכב על ערש דווי, הוא סמל לעם הפלסטיני. אי-אפשר לקחת את זה ממנו. אנחנו יכולים לאהוב אותו, אנחנו יכולים לא לאהוב אותו. ערפאת עשה הרבה מאוד משגים וטעויות, בעיקר בשנים האחרונות, בעיקר בכך שהוא לא עצר את דרך הטרור, אבל ערפאת היה, נשאר ויישאר, לדאבון לבם של כמה מהאנשים כאן, סמל של העם הפלסטיני, ועם סמל קשה להתווכח. אפשר להיות עדים לסגנון כסגנונו של חבר הכנסת נסים זאב או אחרים, של שמחה לאיד. חבר הכנסת זאב, גם כשערפאת ילך לעולמו, התביעה לשחרור לאומי של העם הפלסטיני לא תימוג. לא תימוג. התביעה תישאר כי יש כאן עם שערפאת העלה את עניינו במשך השנים בדרך טובה יותר או בדרך טובה פחות, בדרך שגרמה לנו נזק, אבל התביעה הזאת לא תימוג והיא קיימת. עד שלא תהיינה כאן שתי מדינות, התביעה הזאת תמשיך לעלות, גם אם לא יהיה זה ערפאת שיעלה אותה. אני מציעה ברגעים מסוימים לגלות קצת נדיבות של מנצחים. אפשר להתגולל ואפשר להשתולל. נכון, ערפאת עשה משגים. עדיין אני חושבת שהמשגה הגדול של ממשלת שרון היה, גם בימים הקשים של הטרור, לא לדבר עם ערפאת, כי ערפאת היה הראש והראשון הנבחר של הפלסטינים. מי שמצפה עכשיו שפתאום יהיו לנו כאן מנהיגים נחמדים - אנחנו מחפשים מנהיגים נחמדים ונוחים לנו, העניינים ישתנו - הוא טועה, הוא מטעה, והוא יוצר אווירה לא נוחה. אני רוצה, אדוני היושב-ראש, להתייחס לסוגיית הקבורה של ערפאת. אני חייבת להקדים ולומר, אני אדם חילוני ולא מעניין אותי מה יקרה אתי אחרי מותי, אבל יש אנשים שזה חשוב להם. זה חשוב להם, לפלסטינים, היכן ייקבר ערפאת, ומדינת ישראל, דווקא ברגע הזה, של ראש ממשלה שמשדר שהוא רוצה להינתק, דווקא ברגע הזה ראש הממשלה צריך היה לגלות נדיבות ורצון טוב, מתוך רצון למחווה ולפיוס, ולומר  לפלסטינים שהוא יאפשר את קבורתו של ערפאת בירושלים. זו דרך למנוע פיגועים, זו דרך למנוע טרור, זו דרך לשדר למנהיגות הפלסטינית המתונה שיש עם מי לדבר ברגעים האלה, זה הצעד הראשון שלנו להתחיל לדבר. אם ראש הממשלה רוצה להביא למתינות ולמיתון הרוחות בשטחים ולרגיעה, זו הדרך שלו לשדר את זה. הוא יכול לגלות אורך רוח, הוא יכול לגלות נדיבות, והוא יכול לאותת לעם הפלסטיני, שאולי יש כאן ממשלה שבכל זאת מוכנה להידבר, שבכל זאת מוכנה להבין שגם אם ערפאת ילך לעולמו – אני חוזרת ואומרת – התביעה של העם הפלסטיני למדינה לא תלך. תודה רבה.
הבאתם מעצרים מינהליים מאנגליה, הורסים בתים על-פי החוקים המנדטוריים של אנגליה. לא הכול טוב באנגליה.
תודה, אדוני יושב-ראש הכנסת. אני רוצה להודות ליושב-ראש ועדת העבודה והרווחה, חבר הכנסת שאול יהלום, ליועצת המשפטית של הוועדה, למנהלת הוועדה ולכל סגל הוועדה על קידום ההצעה שבאה לאסור אפליה במערכת הבריאות מטעמים של נטייה מינית. אני רואה בזה צעד ראשון, חשוב ונוסף במאבק הכולל לשינוי החקיקה שתאסור אפליה מטעמי נטייה מינית בכל התחומים. תודה רבה.
אדוני היושב-ראש, חברי חברי הכנסת, צודקת קודמתי על הדוכן, מגיע לנו חיים נורמליים, אבל למה מגיע לנו אתכם? למה מגיע לנו אתכם, הליברלים משינוי? אדוני היושב-ראש, אם ליברליות משמעה הסתה – כדאי שישמע שר המשפטים מה שיש לי להגיד לו – אם ליברליות משמעה הסתה, אם ליברליות משמעה דמוניזציה, אם ליברליות משמעה וולגריזציה, אם ליברליות משמעה ליבוי יצרים, אכן, זכיתם בתואר. אתם, הליברלים של שינוי, שבימים שהולך לעולמו מנהיג של עם, ועם כל הביקורת עליו, מתלהמים כמו שעשה שר המשפטים - - -
אני לא זוכרת הסתה יותר פרועה, יותר גסת רוח, הייתי אומרת אפילו בהמית, שעושה דמוניזציה לעם שלם, כמו שעשה שר המשפטים הליברלי משינוי.
כן, אני חוזרת בי, לפרוטוקול.
אדוני היושב-ראש, אכן כולם מדברים על העידן החדש לאחר מותו של יושב-ראש הרשות הפלסטינית יאסר ערפאת. העידן החדש הזה תלוי בראש ובראשונה בהתנהגותה של ממשלת ישראל שהיא הריבון בשטח, ויש כאן אולי פתח לתקווה חדשה. לכן, אני מציעה לראש ממשלת ישראל: אנחנו, מהשמאל - כן, אנחנו מהשמאל; אנחנו גאים שאנחנו מהשמאל - מציעים לראש ממשלת ישראל לא להתאהב בתוכניות של עצמו. אנחנו תמכנו בתוכנית ההינתקות החד-צדדית, לא כי חשבנו שהיא תוכנית טובה. אני חושבת כמו כל הציבור שלא חשב שהיא תוכנית טובה, אבל חשב שאי-אפשר להמשיך ולהישאר שם ולהמשיך לשלם את מחיר הדמים המיותר הזה, שבגלל השנים הארוכות שנשארו שם שילמו את המחיר. אבל, יש כאן פתח לתקופה חדשה. זאת ההזדמנות אולי לדבר על הינתקות בהידברות. צריך לאותת שיש אופק מדיני. צריך לאותת שצריך לדבר. אין דבר יותר טוב מלדבר. אדוני היושב-ראש, ראש הממשלה שרון קבע לוחות-זמנים מפורשים, שאני מודה שאני לא אוהבת אותם. עד ספטמבר 2005 יש עוד כל כך הרבה זמן, אבל עד ספטמבר 2005 הוא יכול למצות תהליך של הידברות. כשאני מדברת על הידברות, אינני מתכוונת למה שמתכוונים חוגי הימין, להידברות לצורך מסמוס התהליך, אלא אני מדברת על הידברות כדי להגיע להסכמה. הדבר הזה יועיל, בראש ובראשונה, לאינטרסים של מדינת ישראל.
אל תפריעי לי עכשיו. שמעתי אותך. כדי לתת כוח ויוקרה למנהיגות הפלסטינית החדשה שקמה, וזה לא פשוט עכשיו לעמוד בראש הרשות הפלסטינית עם כל מה שקורה שם, ממשלת ישראל צריכה דבר ראשון לנקוט שורת פעולות שיאפשרו סוג של הידברות ויאפשרו גם לאבו-מאזן יכולת לתפקד. צה"ל צריך לצאת ממרכזי הערים. צריך לפתוח את הסגרים והכתרים. צריך להוציא את כוחות צה"ל מהרצועה. זה מצב בלתי מתקבל על הדעת שכך ממשיכים החיים בלי חופש תנועה וכל מה שקורה שם בשטחים. איך אנחנו יכולים לבוא בטענות עם אותו דיבור ישן ומיושן, שאינו משתנה, של שרון? עד עכשיו היה "אין פרטנר". לא אהבנו את המנטרה הזאת - "אין פרטנר". עכשיו, מת הצידוק "אין פרטנר", אז עכשיו חוזרים אל הצידוק: קודם שהוא יעשה סדר, קודם שהוא ישקיט את הטרור. איך בדיוק אנחנו רוצים לבקש מאללה ירחמו - איך אומרים?
בדיוק, ייבדל לחיים ארוכים. איך אנחנו רוצים - אם אנחנו לא נאפשר לו את הדברים המינימליים האלה?
אדוני היושב-ראש, זהו אינטרס, בראש ובראשונה, של ממשלת ישראל להביא להסדר ולרגיעה ולבצע את תוכנית ההינתקות, רצוי בהידברות. תוכנית ההינתקות תביא לחיבור עם מפת הדרכים, שתוביל בסופו של דבר למה שאנחנו היינו רוצים וחושבים שצריך להיות - שתהיה כאן מדינה פלסטינית לצד מדינת ישראל. זאת ההזדמנות עכשיו. אסור לנו להחמיץ הזדמנויות. אני מציעה לא לחזור על הטעויות. אני זוכרת איך ממשלת שרון נהגה - ואין לי דרך אחרת לקרוא לזה - בקמצנות כלפי ממשלתו הקודמת של אבו-מאזן. את כל המחוות של שחרור האסירים שעשו ל"חיזבאללה" לא עשו לאבו-מאזן. אני מציעה: יותר רוחב לב, יותר פתיחות ויותר הידברות. זהו אינטרס שלנו. להוציא את צה"ל מהרצועה, להוציא את המתנחלים מגוש-קטיף ומרצועת-עזה, לעשות זאת בצורה חלקה, להעביר את האחריות והשליטה לפלסטינים בהתערבות המצרים, כדי שהכול ייעשה כמו שצריך. אחרת, אינני רוצה להמשיך ולחשוד בראש הממשלה שרון, שבעצם תוכניתו הגדולה היא לצאת  מרצועת-עזה ולהפוך את הגדה לבנטוסטנים, לעשות מין מדינה פלסטינית ללא רצף טריטוריאלי על משהו כמו 50% ומשהו מהשטח. אני רוצה לקוות ולהאמין, שמי שאמר "הינתקות חד-צדדית" כי הוא אמר שאין פרטנר, עכשיו אין לו כבר צידוק ואין לו במה להיתלות - שעכשיו ומייד, כשהוא חוזר לישיבת הממשלה ביום ראשון, הוא צריך להכריז שהוא מתחיל בהידברות עם ההנהגה הפלסטינית הנבחרת הקיימת כרגע, ולאפשר כמובן בחירות לתושבי - - -
אני מוכנה לשמוע אותו בהרבה הזדמנויות. הוא יכול גם לבוא לכנסת. אין לי בעיה עם זה.
אינני חייבת לשמוע אותו אישית. אדוני היושב-ראש, אני רוצה להגיד לך משהו במאמר מוסגר.
גם אני חושבת כך. דרך אגב, חשבתי על זה מזמן.
חבר הכנסת אלון, אני רוצה שתשמע גם אתה. לדעתי, אין תקדים לכך שמדינה דמוקרטית ומתוקנת נוהגת ומפעילה סממנים של משטרים פאשיסטיים כמו ממשלות ישראל, דרך אגב, לדורותיהן. פותחים כל יום ראשון את ישיבת הממשלה בצילום הזה של ישיבת הממשלה וקוראים את ההודעה הזאת. מה זה?
אני עובדת על זה. אדוני היושב-ראש, דרך זה אני רוצה לשמוע איך ראש הממשלה פונה להנהגה הפלסטינית ומכריז על תהליך של הידברות. תודה רבה.
גם זה כבר מיתוס שהופרך, ואי-אפשר לדבר כל הזמן על ההבדלים הטבעיים בין נשים לגברים, זה כבר לא "פוליטיקלי קורקט". היום מדברים על הבניה חברתית.
ודאי שאנחנו מדברים על האלימות. כבר לא מדברים כך. זה דיבור אנכרוניסטי. היום מדברים על הבדלים חברתיים כתוצאה מהבניה חברתית-תרבותית.
אתה נותן לגיטימציה לקונספט של עליונות הגברים על הנשים, כבר לא מדברים כך היום.
לא מספיק, כי אין מספיק מקלטים.
כל אחד יכול להגיד כל שטות?
מאיפה אתה אוסף את השטויות האלה?
לך יש בעיה שאתה עומד ואומר את זה.
אדוני היושב-ראש, אני משמשת כיושבת-ראש ועדת החקירה הפרלמנטרית בנושא הסחר בנשים. ככזאת הגשתי הצעת חוק שבאה לייעל את התנהלות מערכת בתי-המשפט, שהיום דנה בתיקים של סחר בנשים בהרכב של שלושה שופטים. בגלל העומס המוטל על בתי-המשפט נוצר מצב מגוחך, שאין באפשרות בתי-המשפט לכנס הרכבים של שלושה שופטים, מה שגורם להאטה, או – בלשון קצת לא פרלמנטרית – להפקרתן של אותן נשים הממתינות למתן עדות, משום שמערכת בתי-המשפט איננה ערוכה כפי שצריך. הצעת החוק הזאת באה לאפשר לשופט שהוא דן יחיד לדון בתיקי סחר בנשים, על מנת לקצר, לייעל ולטפל כנדרש בקורבנות הסחר בנשים, וכמובן באותם עבריינים שסוחרים ומסרסרים בגופן של נשים. תודה.
אדוני היושב-ראש, הממשלה מסכימה, אני הגעתי אתה להבנה שאני אצטרך להמתין לקידום החוק במשך שלושה חודשים, והסכמתי.
כן, אני מודיעה את זה לצורכי הפרוטוקול. אדוני היושב-ראש, התיקון הזה הוא תיקון לחוק נפגעי עבירה. היום בהליכים משמעתיים בשירות המדינה, נפגעי עבירה או נפגעות עבירה - הזכויות שלהם הן לא בהתאם להליך הפלילי, כפי שנהוג בעבירות האלה בהליך הפלילי, למשל: מימוש זכויות כמו הזכות לקבלת מידע לגבי ההליך ומהלכו, זכות עיון במסמכי בית-משפט, זכות לנוכחות בדיון יחד עם מלווה ועוד כל מיני דברים וזכויות שמוקנים בהליך הפלילי. החוק הזה יאפשר להחיל אותן גם בהליך המשמעתי. תודה רבה.
אדוני היושב-ראש, חברי חברי הכנסת, גברתי השרה, החוק שאני מציגה היום לקריאה ראשונה נדון בוועדת החוקה, חוק ומשפט. החוק בא לאפשר למשטרת ישראל לסגור מקומות, בתי-בושת, שעוסקים בהן בסחר בנשים ובסרסרות בנשים. עד היום היה איזה תירוץ למשטרת ישראל. אנחנו רואים בתי-בושת פתוחים תחת כל עץ רענן, ומשטרת ישראל אמרה שבעצם אין לה כלים חוקיים לסגור את אותם מקומות, בדומה למשל למועדוני הימורים, לאותם מועדוני קזינו, שהחוק נתן בידי המשטרה אמצעים חוקיים על מנת לסגור אותם. החוק הזה בא לאפשר סגירת אותם מקומות שבהם נעשית פעילות של עבירות שבספר החוקים נחשבות עבירות חמורות, כמו סחר בנשים וסרסרות. אולי עוד משפט אחד, אני חושבת שיותר לא יהיו תירוצים למשטרת ישראל לכך שאותם בתי-בושת ממשיכים לפעול. תודה רבה.
אולי תחסוך לנו הפעם את מה שיש לך להגיד. קודם הוא אמר: אין אלימות נגד נשים.
תודה רבה לכולם. הצבעה מס' 5 בעד ההצעה להעביר את הצעת החוק לוועדה – 12 נגד – אין נמנעים – אין ההצעה להעביר את הצעת חוק העונשין (תיקון מס' 83) (צווי הפסקת שימוש למקום המשמש לביצוע עבירות זנות), התשס"ה-2004, לוועדת החוקה, חוק ומשפט נתקבלה.
זאת ההצעה הכי גזענית שהוגשה לנו.
אני לא יודעת למה היושב-ראש נתן לך להעלות את הצעת החוק הזאת ואיך הייעוץ המשפטי נתן.
תודה, אדוני. חברי חברי הכנסת, הצעת החוק שהניח חבר הכנסת צבי הנדל, אם היא תתקבל היום בכנסת, זאת תהיה אחת החרפות הגדולות שתיכנס לספר החוקים הישראלי. אחת החרפות הגדולות - -
- - ואולי חרפה גדולה ממנה, שממשלת ישראל מגלגלת החלטה כל כך משמעותית לפתחה של הכנסת, ולא קובעת עמדה ברורה ונחרצת - -
אדוני היושב-ראש, כמו שאמר שר המשפטים, זה חוק שיכפיש את ישראל בעולם כמדינת אפרטהייד. זה חוק גזעני במוצהר, שכל מטרתו באה לעקוף את פסיקת בג"ץ, מה שידוע כבג"ץ קציר, פסק-הדין בעניינו של קעדאן. מדובר בחוק שמנסה - - -
הצעת החוק הזאת – מה קרה? מה החשש הגדול? מה החשש הגדול, חבר הכנסת ארדן?
אדוני היושב-ראש, אני חוזרת ואומרת, מדובר בהצעה גזענית, שמטרתה לעקוף את פסיקת בג"ץ, שכבר קבעה במפורש שאופיה היהודי של המדינה לא יכול להוות הכשר להפרדה ולאפליה על בסיס לאומני. אני מזכירה לכולם שבית-המשפט העליון בארצות-הברית, כבר לפני 50 שנה, דחה - דחה - את מה שנקרא שונה אבל שווה, והיום בא חבר הכנסת הנדל - בגיבוי ממשלה. העובדה שהממשלה מאפשרת חופש הצבעה אומרת, שהממשלה מגבה הצעת חוק גזענית שבאה על-ידי חבר כנסת שכל האג'נדה של המפלגה שלו היא אג'נדה של אפרטהייד. ואם חברי הכנסת היום ייתנו לכך יד - הם ייתנו יד לאחת החרפות, אני חוזרת ואומרת, שתכתים את ספר החוקים הישראלי. אני קוראת לחברי הכנסת להתגבר על הפחדים הקמאיים ולהתגבר על החששות, וההמונים לא מציפים אתכם כרגע, ותחדלו ותחשבו לפני שאתם מצביעים. תודה רבה.
אדוני היושב-ראש, מטרתה של הצעת החוק לתיקון פקודת מס הכנסה (זיכוי וניכוי בגין הוצאות טיפול בילדים) היא לגרום לכך שהחברה הישראלית תוכל לנצל את המשאב האנושי המשמעותי שכרגע אינו מנוצל, וזה המשאב האנושי והאיכותי של עבודת נשים. אנחנו יודעים שהיום נשים רבות אינן יוצאות לעבודה כיוון שהנטל הכלכלי שכרוך בכך שצריך לשלוח עוד ילד ועוד ילד או למעון או למטפלת הוא עצום, ובסופו של דבר הנטל נופל על הנשים. הן אלה שנשארות בבית, וכך החברה הישראלית אינה מנצלת את כוח-האדם האיכותי העומד לרשותה. הצעת החוק הזאת באה לאפשר לאשה שהיא אם לילדים לבחור באחד משני מסלולים חלופיים שאני רוצה להציג בקצרה: מסלול ראשון הוא, שהיא תוכל לקבל נקודות זיכוי בגין הוצאות הטיפול בילדים, והמסלול השני הוא ניכוי סכומים שישולמו בעבור מעון לילדים. אני מאוד מקווה ששר האוצר והכנסת יקבלו את ההצעה הזאת, והכנסת תתרום בכך צעד נוסף וחשוב לשילובן של נשים בחברה הישראלית בשוק העבודה ולקידום מעמדן של נשים בכלל. תודה רבה.
אתה יכול לדבר בנושא אחר בינתיים.
אדוני היושב-ראש, אדוני השר, חברי חברי הכנסת, כשאני שומעת את חברי הכנסת שעומדים כאן על הדוכן ומדברים, ואני שומעת את הדברים של נציגי הממשלה הרשמיים, אני אומרת לך, אדוני היושב-ראש, שלדעתי מנחם בגין היה מתהפך בקברו לו היה שומע את יורשיו מדברים באופן שבו הם מדברים כשיוצא נשיא סורי וקורא לממשלת ישראל לחדש את המשא-ומתן. אני אומרת לך שהוא היה מתהפך בקברו. הזכיר קודם חבר הכנסת חיים רמון את מנחם בגין. אין לי היכולת התיאטרלית המדהימה הזאת של חבר הכנסת חיים רמון, אבל מנחם בגין אמר ב-1981, כשעבר חוק סיפוח רמת-הגולן: אם יהיה נשיא סורי שיהיה מוכן להידברות ולמשא-ומתן, אנחנו נפתח אתו במשא-ומתן, וגם החוק הזה לא ימנע בעדנו את המשא-ומתן להסדר עם הסורים. כל פעם מופתעים במדינת ישראל, וזאת לא הפעם הראשונה ולא הפעם השנייה, אולי השלישית שיש נשיא סורי, אסד הבן, שמציע הידברות ומשא-ומתן ישיר. אז מתחילים אצלנו לבדוק בציציות, כמו שאני שומעת עכשיו: מה עומד מאחורי הכוונות שלו? האם הדברים שלו מיועדים רק לקהילה הבין-לאומית? אילו הישגים הוא רוצה להשיג? האם הוא רוצה לנצל עכשיו את הבוקה ומבולקה, או את העובדה שממשלת ישראל תיתלה בזה שהיא פותחת בהידברות או פותחת בתוכנית ההתנתקות, ואי-אפשר כמובן לעשות שני דברים בו-זמנית בשני ערוצים, גם בערוץ הפלסטיני וגם בערוץ הסורי? את כל התירוצים האלה אנחנו יודעים. אני רק יודעת דבר אחד. אנחנו מתנהגים, הייתי אומרת, באיזה זלזול, באיזו פשטות חסרת תחכום, הייתי קוראת לה, בתשובות האלה שלנו. אז שמענו את ראש הממשלה, שמענו את שר החוץ, שמענו את שר האוצר, ולא מזמן אפילו שמעתי את שר החקלאות ישראל כץ, איך הוא והממשלה מאשרים כספים חסרי תקדים, עכשיו, לפיתוח רמת-הגולן, ובאיזו התרברבות שמעתי אותו עומד ואומר, שר החקלאות, שנשיא סוריה אסד יפתח את החלון ויראה את הבתים והעצים פורחים ומלבלבים ברמת-הגולן. פרובוקציה מתגרה כזאת. זה רציני? זו ממשלה רצינית? אני יודעת, אדוני שר החוץ, שהזמן פועל לרעתנו. אני רוצה להזכיר לך שגולדה מאיר, ראש הממשלה, זיכרונה לברכה, קיבלה הצעה מהנשיא סאדאת, באמצעות נחום גולדמן, לגבי סיני. והיא גלגלה אותו – תסלחו לי על הביטוי הלא-פרלמנטרי - מכל המדרגות, התייחסה אליו בזלזול. סאדאת לא הציע משא-ומתן, הוא ביקש את סיני. הוא לא הציע משא-ומתן. אני מציעה לראות את ההבדל. ביקש את סיני, גלגלה אותו מכל המדרגות, פרצה מלחמת יום כיפור, מדינת ישראל שילמה מחיר דמים כבד, ובסופו של דבר החזרנו את כל סיני. אני מציעה להפיק לקחים מהדברים האלה. בסופו של דבר, מי שמשלם את המחיר זה אנחנו, זה מדינת ישראל, כיוון שיש ממשלת ישראל, ממשלה סרבנית שעונה תשובות סרבניות. המחיר ידוע, חברי חברי הכנסת, אדוני שר החוץ. המחיר ידוע. ישראל תצטרך לרדת מרמת-הגולן, לפנות יישובים, תוך כדי הסדרי ביטחון, תוך כדי זה שהסורים ימשיכו את הטרור ויהיו ערבויות בין-לאומיות. המחיר ידוע. תתחילו לעשות אותו, ויפה שעה אחת קודם. תודה רבה.
תודה רבה. אדוני היושב-ראש, חברי חברי הכנסת, לזכויות אדם יש ערך כלשהו רק אם שומרים עליהן בשעת משבר. לא קשה לשמור על זכויות אדם בעת שלום, בעת פיוס. זה מאוד מאוד פופולרי לדבר על המושג זכויות אדם, זו רטוריקה  נעימה, היא אוניברסלית. צדק היושב-ראש, זכויות אדם הן אוניברסליות, ואנחנו נמצאים בתקופה קשה של טרור, אדוני היושב-ראש, אבל זכויות אדם אינן יכולות להידחק מפני טרור. דווקא מצבי חירום הם עתות המבחן שבהן נבחן המושג של זכויות האדם: האם מדינה בתקופה קשה של טרור מסוגלת, יכולה לנהוג באופן שזכויות האדם מגבילות ומסרטטות את תחום הפעולה שמותר למדינה לפעול בו. זכויות האדם אמורות לסרטט את הגבולות האלה. הקשבתי לדברים שלך בקשב רב, אדוני היושב-ראש. נכון, יש כאן טרור קשה, השאלה אם אלה שפועלים נגדנו באופן כל כך קשה נותנים אליבי וצידוק לנו כמדינה להפר זכויות אדם של אחרים. ואז נשאלת השאלה במה מותר גוף כמו מדינה מארגון טרור. אנחנו לא יכולים להרשות לעצמנו לנהוג באופן הזה.
אדוני היושב-ראש, מדינה צריכה להגן על עצמה, אבל גם במלחמה לא הכול מותר. אני רוצה לגעת בנקודה אחת. אני  מודה שהתחבטתי. תקצר היריעה מלפרט את התחומים שאני חושבת שיש בהם הפרות זכויות אדם קשות, הן בתוך תחומי מדינת ישראל והן בשטחים הכבושים, דברים שנעשים שם בשמנו ומטעמנו, והחלטתי להתרכז בנושא שאני מודה שהוא מדיר שינה מעיני. אני מדברת על הריסות בתים. לא מדובר בזכות לחיים, שכמובן היא הזכות הקדושה והעליונה. זה מדיר שינה מעיני שמשתמשים בהריסות בתים כשיטת ענישה, כפעולת נקם לשמה. אין לי דרך אחרת להגדיר אותה. מדובר בפעולה אכזרית, חסרת היגיון, אלימה, שפוגעת באנשים ובילדים, במשפחות שלא היו קשורות לפעולה שנעשתה, ולכן יש בה משום ענישה קולקטיבית, פעולת עונשין קולקטיבית. אני מדברת על מה שקורה בחודשים האחרונים ברפיח, ברצועת-עזה.
אני מכירה את הגישה הזאת, חבר הכנסת יתום. במשך שנים הרס צה"ל בתים בגדה וברצועה. הריסת בתי מחבלים היא שיטה ידועה, אבל עכשיו אנחנו עדים להרס שיטתי חסר הבחנה, הרס של מאות בתים, שמותיר אלפי אנשים ללא קורת-גג, בגשם, בקור, בימים הקשים האלה. אני חושבת שזו פעולה שאיננה מתקבלת על הדעת ואסורה מבחינה מוסרית, כמובן, אבל בטח אין תועלת בצדה. כל המחקרים מראים שאין בכך הרתעה. זו ענישה שאין בה ממד של הרתעה. האם משפחה שהרסו את ביתה, זה לא יחדד אצלה את מוטיב השנאה? מה, זה ירתיע אותה עכשיו מלפעול, או מישהו מבני המשפחה מלפעול כנגד? הייתי רוצה להתייחס לדברים שאמר השופט אגרנט בריאיון ל"כל העיר" ב-1990. הדברים שלו כל כך חזקים בעיני. שאלו את השופט אגרנט אם הריסות בתים זה חוקי. הוא אמר: "זה לא חשוב אם זה חוקי, מה שחשוב שזה לא אנושי". השופט חשין, אומנם בדעת מיעוט בבג"ץ, ואני מצטערת לומר שכאשר הדברים באים לדיון בבג"ץ, בנושאים ביטחוניים בכלל, אבל בסוגיה הזאת הנקודתית של הריסות בתים, כל העתירות שהוגשו לבג"ץ - אני אומרת את זה במידה גדולה של צער, במידה גדולה של ביקורת על בג"ץ – בג"ץ מקבל באופן אוטומטי את עמדת מערכת הביטחון כשהוא שומע את הנימוקים: צורכי ביטחון, נימוקי ביטחון. בעניין הזה בג"ץ מכשיר כל שרץ. בג"ץ מאפשר לצה"ל פעולות שאין בהן הרתעה, פעולות שהן פעולות ענישה. השופט חשין, בדעת מיעוט, אמר בבג"ץ לא אחת - אומנם זו דעת מיעוט, אבל אני חושבת שחשוב שהיא תישמע: "הפעלת הסמכות להרוס בתים סותרת עקרונות יסוד של משפט ומוסר". רבותי, מדובר על משפט ומוסר. אני רוצה לסיים ולקרוא שיר שכתב הסופר ס' יזהר, יזהר סמילנסקי, בשנת 1988, באינתיפאדה הראשונה, כשהחלו להשתמש בהריסות בתים כשיטת ענישה. אני חשבתי אז שזה לא אמיתי שזה קורה. לא תיארתי לעצמי שברבות השנים זו תהיה השיטה שצה"ל נוקט. גם מפר את הוראות הדין הבין-לאומי, גם פוגע באופן שיש בו קהות חושים ושגרת מחשבה. כל כך התרגלנו לשגרת המחשבה הזאת. מה הכי קל? יורים טילים על שדרות, שזה נורא. ילדים נהרגים בשדרות, וזה נורא. מה הדבר הכי קל לעשות? טראח - לגלח בתים בעזה, טראח - לגלח בתים בציר פילדלפי. השיטה הזאת בלתי מתקבלת על הדעת. מישהו מוכרח לעצור. אני רוצה לסיים את דברי ולקרוא בפני מליאת הכנסת את הדברים שכתב הסופר ס' יזהר ביוני 1988. שואל ס' יזהר: בכמה זמן הורסים בית? וכך הוא אומר: "בונים אותו בשנה. לפעמים במאה שנה/ ויש גם בתים שעומדים מאז העולם עומד./ כמה זמן נמשכת הריסת בית?/ פחות מזמן המחשבה אם היה צריך להורסו?/ פחות מזמן צלצול הטלפון שציווה להרוס.// דחיפה אחת ואיננו./ חור נבעה בסביבה המוכרת, ומשפחה שהיתה לה ממשות ושם וכתובת,/ ובני-אדם מכל הגילים והיחסים - הפכה בן-רגע להיות משל: הנענשים.// וכך גם היתה המחשבה על ההריסה./ היא לא ראתה לפניה בני-אדם, אלא מיני מושגים מופשטים: מסיתים, מציתים,/ נענשים, מורתעים וכל השאר./ ואז קם המופשט והורס את הממשי./ והחי הופך למושג.// בלילה לא רואים לאן הלכה המשפחה שנהרסה./ לא יודעים מה הם עושים כעת./ ואיפה הם יושבים כעת - / באיזו פינה עקורים על המיטלטלים שלהם,/ מתחת לשמים ריקים וכבדים.// האם נרשם שם עליהם בפינה אחת משהו כעת?" אדוני, תודה רבה.
חבר הכנסת רוני בר-און, אני מצטערת.
אדוני היושב-ראש, חברי חברי הכנסת, אני שמחה שחבר הכנסת חזן ואני חברנו יחד לקדם הצעת חוק חשובה ביותר, שבאה להגן על זכויות העובד במסגרת יחסי עובד-מעביד. ההצעה הזאת באה להגביל למינימום את האפשרות לכפות בדיקת פוליגרף, ואם זה היה תלוי בי, הייתי מבטלת לחלוטין את השימוש בפוליגרף במסגרת יחסי עובד-מעביד. כפי שאמר חבר הכנסת חזן, במדינת ישראל נערכות בין 25,000 ל-30,000 בדיקות פוליגרף. זה מספר עצום. אני מדגישה את המספר הזה, כי הבדיקה במכשיר לא הוכחה כאמינה. הבדיקה הזאת מעמידה בסכנה את כבודם ופרטיותם של הנבדקים. אנו שומעים שיותר ויותר חברות עסקיות משתמשות בפוליגרף לאיתור מדליפים כדבר שבשגרה. אני מדברת על חברות גדולות כמו "שופרסל", "סלקום" ו"ברק". הם שלחו איומים לעובדים, שהם ישלחו אותם להיבדק בפוליגרף, כי הם רצו לאתר ולגלות מדליפים בחברה. כאשר מעביד שולח איום לעובדים, גם אם זה איום מרומז, זה יוצר אווירה ואפקט של פחד בחברה. זה יוצר תחושה לא נוחה, בעיקר לאותו עובד שרוצה לסרב להיבדק במכונת הפוליגרף, כי הוא משוכנע בחפותו. אדוני היושב-ראש, האם עובד יכול לסרב לעבור בדיקת פוליגרף? באופן רשמי הוא יכול, אבל אנחנו יודעים שהסירוב הזה יכול לשמש למעבידים עילה לפיטורים, גם אם הם לא אומרים שהם מפטרים אותו בגלל העילה הזאת. לכן חברנו יחד, חבר הכנסת חזן ואני, כדי לא לאפשר למעבידים להשתמש בבדיקת הפוליגרף בשני תחומים - כחלק מתהליך הרתעה וכחלק מתהליך של קבלה לעבודה. היום אנחנו יודעים שיותר ויותר חברות, על מנת לגייס עובדים, שולחות את העובד לבדיקת פוליגרף ושואלים אותו שאלות שהן לא רלוונטיות כלל לתפקיד. אני יודעת על אחת מרשתות העיתונים הגדולות והמובילות במדינת ישראל, שרצתה לשכור את שירותיו של עיתונאי ושאלה אותו שאלות שאין להן קשר ליכולת המוכחת שלו כעיתונאי. אנשים בנסיבות כאלה של לחץ ופחד עונים על דברים שאחר כך יכולים להשתמש בהם לצורך פיטורים או לצורך רכילות בהקשרים אחרים, והדבר הזה הוא בעייתי. אדוני היושב-ראש, אני אומרת לך כאן בפני חברי הכנסת, שאם היו מחברים אותי לבדיקת פוליגרף, אני הייתי גם מודה ברצח ארלוזורוב. זו סיטואציה מלחיצה. מכיוון שחבר הכנסת חזן ואני חשבנו שהחיוב לעבור בדיקת פוליגרף מהווה פגיעה בזכותו של העובד לפרטיות ועומד גם בניגוד לחוק-יסוד: כבוד האדם וחירותו, ביקשנו לאסור לחלוטין את השימוש בפוליגרף. ההצעה שהתקבלה בוועדה, וזוכה לגיבוי ממשלתי, אוסרת לחלוטין על מעביד לבקש או לדרוש ממועמד לעבודה להיבדק בפוליגרף, אבל היא לא חלה על כוחות הביטחון.
הצעת החוק שלי, כפי שאני הנחתי אותה, אוסרת לחלוטין שימוש בפוליגרף במסגרת יחסי עובד-מעביד, הן בקבלה לעבודה והן לצורכי הרתעה.
אני רציתי לאסור זאת לחלוטין. אני טוענת שאין כאן בחירה חופשית. אין דבר כזה שעובד מסכים. זו סיטואציה לא אמיתית.
צריך הרבה כוח והרבה מעמד. בדרך כלל עובד לא מסוגל לעשות את הבחירה הזאת. ההצעה הזאת קבעה נסיבות מיוחדות שבהן רשאי המעביד לבקש מהעובד להיבדק בפוליגרף. ההצעה מטילה חובה על המעביד לעשות שימוש בסירוב רק בנסיבות מאוד מיוחדות, כאשר יש חשש מאוד ודאי. אני מודה שאם זה היה תלוי בי, בכלל לא הייתי משאירה את הסייג הזה. זה הסייג של הממשלה. חבר הכנסת פריצקי, אני חוזרת אליך, כי אני חושבת שזה יעניין אותך. ההצעה חייבה אותנו להפקיע את השימוש בכפייה מידי כוחות הביטחון. אני רוצה להסב את תשומת לבה של הוועדה לסיפור האחרון שהיה עם תת-אלוף שמואל זכאי. כולכם זוכרים שתת-אלוף זכאי נדרש לעבור בדיקת פוליגרף, ובעקבות הפרשה הזאת, שר הביטחון קבע שמעכשיו בדיקות של קצינים יותנו בהמלצת הרמטכ"ל ובאישור שר הביטחון. אני אומרת שיש כאן מצב בלתי מתקבל על הדעת. לנו, במסגרת גיבוש הצעת החוק, אמרו: הצעת החוק שלכם לא תחול על כוחות הביטחון, כי זה רגיש, ואתם לא יכולים להתערב לנו. היום בא השר וקובע תקנה, שזה יחול על כוחות הביטחון באישור הרמטכ"ל ובאישור שר הביטחון. חברי חברי הכנסת, אני חושבת שכל עוד אנחנו נמצאים בתהליך של חקיקה – זאת קריאה ראשונה, הכנה לקריאה שנייה ושלישית - החוק הזה צריך לחול גם על כוחות הביטחון. החוק הזה הוא חוק חשוב במסגרת יחסי עובד-מעביד. אני אומרת שעדיף שהחוק הזה יהיה כוללני לחלוטין כמו בארצות-הברית ויאסור לחלוטין שימוש בפוליגרף במסגרת יחסי עובד-מעביד. זה הרע במיעוטו. עדיין הרע במיעוטו הזה הוא חשוב. הוא עומד בקריטריונים של חוק-יסוד: כבוד האדם וחירותו. אני מציעה לכל מי שתומך בפוליגרף לזכור, שהכלי הזה לא הוכח כמהימן ואמין, כקביל בעדויות בבית-משפט. אם הוא לא הוכח כקביל שם, אני חושבת שראוי לזכור מה המשמעות של זה במרחב איום ובאפקט של פחד, שמנסים ליצור בסביבת עבודה. תודה רבה, אדוני.
תודה. אדוני היושב-ראש, חברי הכנסת, הצעת החוק שלי באה לאסור פרסום בדבר עבר מיני של נפגע עבירת מין או אלימות. הצעת החוק הזאת היא תיקון לחוק הגנת הפרטיות. היום חוק זכויות נפגעי עבירה אוסר לתשאל קורבנות על פרטים בעברם המיני, הן במהלך חקירה משטרתית הן בעת מתן עדות בבית-המשפט, מתוך גישה שהשאלות האלה אינן רלוונטיות לעבירה. מה שקיים בחוק זכויות נפגעי עבירה, לצערי, אינו חל על כלי התקשורת. פעמים רבות אנחנו עדים לכך שכלי התקשורת מפרסמים את הפרטים האלה, שקשורים לעברן המיני של נפגעות, נשים נאנסות או מוכות, ובעצם הדבר הזה גורם למעין אונס שני של אותם קורבנות על-ידי התקשורת. לא מספיק שהן צריכות להעיד בבית-משפט, לאחר כל הטראומה שהן חוו, פתאום הן מוצאות את שמן ואת עברן מפורסמים ומרוחים בכלי התקשורת. הפרסום הזה, מעבר לכך שהוא פוגע בנשים, הוא גובל גם בשיבוש הליכי משפט, ואני טוענת שהוא עלול גם לפגוע ולפגום באובייקטיביות של החוקרים ושל השופטים. חברי חברי הכנסת, אני קוראת לכם לתמוך בהצעה. נראה לי לא תקין שממשלה שתומכת באיסור פרסום שם חשוד, ממשלה שאוסרת לפרסם שמות של חשודים, לא מוכנה להגן על הקורבנות. זכויות החשודים גוברות על זכויות הקורבנות. אני חושבת שזה מצב לא תקין, ואני קוראת לחברי הכנסת לאמץ את התקנות של מועצת העיתונות, שסמכה את ידיה על החוק הזה. תודה רבה. אני קוראת לחברי הכנסת לתמוך בהצעה.
אדוני היושב-ראש, ראשית אני רוצה לסבר את אוזנם של חברי הכנסת והשרים. אומנם לכאורה יש מענה בחוק, אבל החוק לא עונה על הצורך של אותן נשים שלא למצוא את עצמן חשופות בכלי התקשורת. אני יודעת שזאת עמדת הממשלה, אבל הממשלה אינה אוכפת את החוקים הקיימים, ולכן היה צריך לעזור לחוקים הקיימים. אני שמחה שהקואליציה נתנה חופש הצבעה בעניין הזה. תודה רבה.
אדוני היושב-ראש, פינוי התנחלויות מעזה, אני מניחה שזה קשה לאנשים. אין לי ספק שזה קשה לאנשים שהולכים לפנות אותם, אבל פינוי התנחלויות זה לא הליכה לתאי גזים, בכל הכבוד.
אני תיכף אטפל בוולרשטיין. תאמין לי, אני אגיע אליו.
תרשה לי, חבר הכנסת יהלום, לשיטתי, לקשור את הקשר.
אדוני היושב-ראש, אני חוזרת ואומרת, שעם כל ההבנה לכאבם של אנשים, שאני חושבת שלא היו צריכים להיות שם, ההחלטה לפנות התנחלויות אין משמעה החלטה על הליכה לתאי גזים. אני אומרת את זה כבת לניצולי שואה, אבל לא רק. אני אומרת את זה כי מדובר כאן באסטרטגיה של קבוצה של אנשים. לא מדובר כאן במחאה לגיטימית, מדובר כאן באסטרטגיה של שימוש בסמלים נאציים בדיוק כמו בתקופה שקדמה להסתה לרצח ראש הממשלה יצחק רבין. אני זוכרת שהלבישו את רבין במדי אס.אס., אני זוכרת שדיברו על ממשלת יודנראט.
מה קרה? מה קרה, חבר הכנסת יהלום?
תקשיבו, תקשיבו גם למה שקשה לכם לשמוע. מי שנותן לגיטימציה לענידת טלאי כתום, נותן - - -
האם אני יכולה להגיד שני משפטים רצופים?
חבר הכנסת יהלום, האם אני יכולה להגיד שני משפטים רצופים?
אדוני היושב-ראש, מי שנותן לגיטימציה לכך – ושמחתי לשמוע שהיו כאן חברי כנסת שהוקיעו והתנערו מהשימוש בענידת הטלאי הכתום – נותן לגיטימציה לחזרת התקופה שקדמה להסתה לרצח ראש הממשלה, ואני מקשרת את זה, חבר הכנסת יהלום, עם הדברים של פנחס ולרשטיין.
פנחס ולרשטיין יצר את האווירה. הוא לא דיבר על התנגדות פסיבית, חבר הכנסת יהלום. זה בראש שלך.
אתה חושב שאני יכולה להגיד שני משפטים רצופים ואחר כך תגיב? שניים רצופים.
פנחס ולרשטיין קרא להפרת חוק בריש גלי, קוראים לזה "המרדה". פנחס ולרשטיין הוא נבחר ציבור, זה כבר לא הגבולות הלגיטימיים של חופש הביטוי וזה לא הרצון של הפרט לסרב ולהחליט כרצונו. אני עושה בדיוק את ההבחנה. הוא נבחר ציבור, שמקבל גיבוי של רבנים, שמקבל גיבוי של מועצת יש"ע, וקורא להפרת חוק. אני לא מתפלאת על פנחס ולרשטיין, אני מתפלאת על היועץ המשפטי לממשלה. היועץ המשפטי לממשלה אמר שהוא יבדוק. מה בדיוק יש כאן לבדוק בדברים של פנחס ולרשטיין? האם יש כאן ראיות חסויות? הכול גלוי, הכול נאמר תחת כל עץ רענן. זה המשך למדיניות החידלון ומדיניות האי-אכיפה של היועץ המשפטי לממשלה, או של היועצים לדורותיהם, שהרשו את ההשתוללות הזאת, חסרת הרסן, של מועצת יש"ע, שהובילה אחר כך ללגיטימציה לענידת טלאי כתום. תודה רבה.
לא, נסים זאב דיבר במקומו של אופיר פינס.
צריך להבהיר את הדברים ליושב-ראש האופוזיציה.
אנחנו נחליף אותו, נעיף אותו.
אדוני היושב-ראש, אני אומרת מראש שהסכמתי להתניה של הממשלה להמתין עם ההצעה אחרי הקריאה הטרומית שלושה חודשים. הצעת החוק היא תיקון לחוק טיפול בחולי נפש (קביעת בית-משפט כשירות לשחרור). על-פי החוק היום, אם בית-המשפט קובע שנאשם הוא בלתי שפוי ומוציא לגביו צו אשפוז שלילי, הוועדה או הגוף שמשחרר אותו הוא הוועדה הפסיכיאטרית בבתי-החולים, הוועדה הרפואית. אותו אדם לא חוזר לבית-המשפט ששלח אותו לאותו אשפוז. יש כאן איזה מצב בלתי תקין. אנחנו היינו עדים לאחרונה למספר מקרי רצח מזעזעים, גם בדיר-חנא, גם באזור אשדוד. אנשים שאושפזו אחרי החלטה של בית-משפט שהם אינם כשירים לעמוד למשפט, שוחררו ואחר כך רצחו את בנות זוגם או את בני משפחתם. ההצעה הזאת באה לאזן בין זכויות הקורבן לזכויות הנאשם. ההצעה הזאת אומרת, שבית-המשפט שהיה אחראי להוראת אשפוזו של הנאשם יהיה אחראי גם לשחרורו, זאת אומרת, אחרי שהוועדה הרפואית תקבע שהוא כשיר לשחרור, זה יחזור לאותה ערכאה שהחליטה על אשפוזו. תודה רבה.
אתה מחזיר אותי לרשימה, אדוני היושב-ראש?
אדוני היושב-ראש, אדוני השר, חברי חברי הכנסת, אני חושבת שזו ההזדמנות לשלוח ברכות ליושב-ראש הרשות הנבחר, שאמור להיכנס לתפקידו. אני חושבת שזה הזמן לשלוח ברכות גם מכנסת ישראל וגם מממשלת ישראל – הייתי רוצה שההצהרה של ראש הממשלה או הברכות של ראש הממשלה לא יישארו ברמת הרטוריקה. לצערנו, יש לנו זיכרון ארוך, אומנם מדובר בזמן קצר, אבל יש לנו זיכרון ארוך, ואנחנו זוכרים את הכהונה הראשונה של אבו-מאזן, ואיך ראש הממשלה עשה הכול, אבל הכול, על מנת לפגוע במעמדו. אנחנו זוכרים את ההתבטאויות, הייתי אומרת הבוטות, כמו "אפרוח  מרוט נוצות" - - -
אני חושבת שזה אינטרס של ממשלת ישראל שיושב-ראש הרשות הנבחר יוכל להצליח בתפקידו, כדי להגיע להסדר משותף בין ישראל לרשות הפלסטינית, להעצים אותו על מנת שהוא יוכל - כפי שרוצה מרבית הציבור - להיאבק בחזיתות הסירוב ובפיגועי הטרור. זה לא יקרה מעצמו – ומי שיש לו ציפייה שזה יקרה מעצמו ומחר בבוקר אבו-מאזן יתחיל להיאבק בארגוני הטרור, ואנחנו נשב ונמתין ונמשיך להתנות את התנאים שהותנו אז, כמו "לא מנהלים משא-ומתן תחת אש", כל אותן אמירות לא חכמות. אני מקווה שלא נשגה, שממשלת ישראל לא תשגה והיא לא תחזור על הטעויות שהיא עשתה. אני רוצה לייחד את אחרית דברי, אדוני היושב-ראש, לדבר נקודתי, אבל זו ההזדמנות לעשות עם זה משהו. ביום הבחירות ביקרה במחסומים, ביוזמת חבר הכנסת ברונפמן, קבוצה של חברי כנסת - אני רואה כאן את חבר הכנסת מצנע ואחרים, בהם הייתי גם אני. אני חייבת לציין - לפחות ממה שראו עיני - שהכול עבר "פיקס פוקס", הכול עבר חלק. אנשים יכלו לעבור ממקום למקום, היחס של החיילים במחסום היה מכובד. תהיתי, הרי זה יכול להיות גם אחרת.
זה יכול להיות אחרת. זה אומר, שעם קצת רצון וקצת יכולת אפשר לעשות כל כך הרבה, כדי לא לחזור לאותה מציאות - - -
אדוני היושב-ראש, אני רוצה לנצל את ההזדמנות הזאת ולדבר על משהו שלנו נראה כל כך חסר חשיבות, אבל הוא כל כך משמעותי לחיי היום-יום של הפלסטינים. חיי היום-יום של הפלסטינים הם בלתי נסבלים. אין דרך אחרת להגדיר את זה במובן של חופש התנועה, חופש המעבר וההשפלה והשעות הארוכות שהם נאלצים להמתין במחסומים. ראינו שזה יכול להיות אחרת, וזה עבר כל כך נכון וכל כך חלק. אם לממשלת ישראל יש  אינטרס להעצים את שלטונו של אבו-מאזן, היא צריכה לאפשר  - אני לא קוראת לזה מחווה, כי בעיני זו לא מחווה, זה דבר שמתבקש כמובן מאליו - את חיי היום-יום שיהיו נסבלים, כדי שאבו-מאזן גם יוכל להראות הישגים. צריך להמשיך ולהסיג את צה"ל ממרכזי הערים. צריך לפתוח את המחסומים ולאפשר לפלסטינים להתחיל לחיות בכבוד. תודה רבה.
אני חושבת שמה שוועדת החינוך החליטה זה נושא ראוי בפני עצמו, אבל מה זה שייך לחוק ועדות חקירה? את צריכה להציג הסתייגות.
את טועה. הסתייגות שהגשת מרשה לך לדבר לגופו של החוק עצמו. מה שהחלטת בוועדת החינוך, אני חושבת שאת צריכה לכבד אותו מעבר למה שאת עכשיו "גונבת".
אדוני היושב-ראש, דילגת עלי.
בסדר שלי אני מופיעה אחרי שמו של חבר הכנסת - - -
אדוני היושב-ראש, אני מודה לך, ואני לא רוצה להיכנס לוויכוח בין שני עוקרי ההרים האלה, אבל אני מודה ליושב-ראש הכנסת, שאפשר לי.
אדוני היושב-ראש, אני מתנגדת - - -
אדוני היושב-ראש, אני מתנגדת לתיקון המוצע בחוק, תיקון לחוק ועדות חקירה, ואני מתנגדת לשיטת העבודה של הממשלה, שבאה בחופזה, כמה ימים לפני שפרסום הדוח אמור להיכנס לתוקף, ומבקשת לשנות את החוק. יש לי הרגשה, אדוני היושב-ראש, ששוב נושאים את שם הביטחון לשווא. לכאורה, בשם הביטחון, מבקשים למנוע את זכות הציבור לדעת. ואדוני היושב-ראש – זכות הציבור לדעת, כי כך קבעה ועדת-אגרנט כבר בשנת 1973, כשהאווירה היתה חמורה וחמה מבחינה ביטחונית הרבה יותר מאשר היום. הוועדה החליטה אז, בשנת 1973, שאחרי 30 שנה אין סיבה שהדברים יהיו סודיים. ועכשיו, בא גוף פוליטי, קרי הממשלה, ורצה למנות גוף פוליטי, להסמיך גוף פוליטי, את ועדת השרים. בכלל לצנזר את הדוח. אז זה נכון שבמסגרת הדיונים בוועדת החוקה של הכנסת, אחרי שיושב-ראש הוועדה ואחרים התרעמו על כך שהממשלה מבקשת להסמיך גוף פוליטי, אחרי שוועדת-אגרנט, שהיא גוף שיפוטי, קבעה מה יפורסם ומה לא - אז זה נכון ששינו את ההצעה המקורית וביקשו להקים עכשיו ועדה, שראש הממשלה ימנה ועדה ציבורית בראשות שופט בדימוס, שתקבע אם יש להאריך את תוקפן של הגבלות הפרסום שקבעה ועדת החקירה. עדיין, אדוני היושב-ראש, עם כל התיקון הזה, אני מתנגדת, כי התיקון הזה יחול עכשיו על פרסום כל דוחות ועדות החקירה, ובכלל ועדות החקירה הופכות להיות מין מסמך שיפוטי שלא בהכרח יש לו תוקף. אנחנו כבר יודעים שגם בתי-המשפט, כשזה מגיע למה שנקרא "ביטחון המדינה", איך בתי-המשפט מתכופפים כשהם שומעים את צמד המלים "צורכי ביטחון". למה זה כל כך תמוה? כי בית-המשפט כבר אמר בזמנו, שדווקא בנושאים ביטחוניים האינטרס של הציבור לדעת על מחדלים וטעויות חשוב יותר מאשר בכל תחום אחר. ממה פוחדת הממשלה? יש צנזורה, והצנזורה רשאית לצנזר מה שפוגע בביטחון המדינה, וגם אם הדוח הזה, דוח ועדת-אגרנט, יתפרסם, עדיין הצנזורה יכולה לצנזר, ולכן מקנן בי החשש, אדוני היושב-ראש, עם כל זה שאני מודה שאני כבר לא שומעת את עצמי - - -
לא היה מזיק אם היית משתיק את המדברים במליאה.
גם בגללך. אדוני היושב-ראש, מקנן בי החשש, שהמניע לבקש את עיכוב פרסום דוח ועדת-אגרנט אינו מניע ביטחוני, אלא מניע פוליטי. מקנן בי החשש, למשל, שאולי כתבו על ראש הממשלה הנוכחי דברים לא סימפתיים בדוח הזה. רק לפני כמה זמן קראנו בעיתון "הארץ", שראש הממשלה ביקש לצנזר את המחקר של צה"ל על מלחמת יום כיפור; שהכניסו תיקונים במחקר הזה; אולי עכשיו ראש הממשלה חושש, והוא ביקש גם לצנזר, כתוצאה מכך, את דוח ועדת-אגרנט.
אדוני היושב-ראש, אין שום מקום לשינוי במצב הקיים. דוח ועדת-אגרנט נכתב ונמסר לממשלה לפיקדון, והממשלה חייבת לפרסם אותו. מי שרוצה למנוע הישנות מחדל כמו מחדל מלחמת יום הכיפורים, צריך לדאוג שמידע כזה לא יצונזר וייעלם מעיני הציבור. אני מאוד מודאגת, כי בשנה הבאה, בעוד שנתיים, צריך לפרסם את דוח ועדת-כהן, ואז אולי בכלל ראש הממשלה, שהוא אותו ראש ממשלה, יבקש גם לצנזר את דוח ועדת-כהן. מי שמבקש לצנזר בשם הביטחון נושא את שם הביטחון לשווא, ובסוף יגרום נזק דווקא לביטחון, אדוני היושב-ראש. אני מאוד חוששת, ואני חוזרת ואומרת את זה, שאולי מישהו בממשלה, החל בראש הממשלה, מבקר להסתיר משהו שאנחנו לא יודעים. אם מצפונו היה נקי - -
- - והרקורד שלו נקי, ראש הממשלה צריך להיות הראשון שיהיה מעוניין שהדוח הזה יפורסם, ולא לתת הוראות לממשלה להגיש כאן תיקונים לחוק, שבעצם גורמים לנו נזק יותר גדול. ודבר אחרון, אדוני היושב-ראש - - -
דבר אחרון. לא מדובר רק בפרסום הדוח, מדובר גם בחשיפה של כל הפרוטוקולים והעדויות. היתה ביקורת מאוד קשה על ועדת-אגרנט, אני רוצה לדעת - - -
אני רוצה לדעת, אדוני היושב-ראש, האם ועדת-אגרנט עשתה חסד בזמנה עם הדרג המדיני. אני רוצה לדעת, האם המסקנות של ועדת-אגרנט היו מבוססות על העדויות, והאם הביקורת בזמנה על הוועדה, הביקורת שטענה שהוועדה מחפה על הדרג המדיני, האם היא היתה מוצדקת. אני חושבת שצריך לאפשר לכל אחד מחברי הכנסת ולכל אדם לשפוט באופן ישיר מתוך העדויות מה האחריות של ראש הממשלה דהיום, מה האחריות של כל הגורמים אז, הרמטכ"ל ושר הביטחון, למחדל מלחמת יום כיפור. ומי שייתן היום יד לחיקוקו של החוק הזה, יהיה שותף לאותו מחדל. תודה רבה.
אני מודה לאדוני, ואני מצטרפת לברכות שלך לסגנית השר.
בעקבות ההצעה להרוס מבנים באזורים שיפונו לאחר ההתנתקות, רצוני לשאול: 1. אילו מבנים ייהרסו – בתי-מגורים, בתי-כנסת, מבני ציבור? 2. האם הריסתם נועדה למנוע חזרת מפונים או השתלטות פליטים? 3. האם יש המלצות פנימיות שלא להורסם? 4. כיצד תואמה השליטה עליהם מול הרשות ונציגים בין-לאומיים?
אדוני היושב-ראש, האומנם? אין לי טענה לסגנית השר, אבל יש לי טענה על נוסח התשובות. זה מצחיק בעיני, אם לא לומר מעליב, ואם לא לומר אפילו מבזה את הכנסת. אנחנו שומעים הודעות סותרות שיוצאות מישיבות ממשלה, מתוך דיונים בממשלה, לרבות הדלפות רחבות בעיתונים, הודעות סותרות. הודעה אחת דיברה על כך שיש כוונה להרוס את כל המבנים בגוש-קטיף לאחר הפינוי, בדומה לימית. הודעה אחרת, כעבור זמן, אמרה שאולי יש מחשבה נוספת, ובכלל הכוונה עכשיו היא לא להרוס, אלא לתאם עם הרשות הפלסטינית או עם גורם בין-לאומי.
אדוני היושב-ראש, יש לי כמובן עמדה מאוד ברורה בעניין הזה. אני חושבת שלא צריך להרוס. ממשלת ישראל, שיש לה תוכנית כל כך מקיפה להינתקות, שיש לה כאן חקיקה כל כך מקיפה על ההינתקות, אין לה מענה כל כך ראשוני? האם "אין תשובה" זה המענה?
אז עוד משפט אחד ברשותו של אדוני: אני רוצה לבקש מסגנית השר את הדבר הבא. אני לא רוצה לקרוא בעיתון מה תהיה ההחלטה. אם ביום ראשון תתכנס ממשלת ישראל ותקבל, נניח, החלטה בעניין, אני אקרא על זה בעיתון? אני חושבת שחובתה של הכנסת לקבל מידע קודם ומוקדם. לכן, ברשותו של אדוני, אני אשמח אם אדוני ייעץ לי אם זאת הדרך הנכונה לעשות. מה אדוני מייעץ לי, איך הממשלה צריכה לנהוג מול הכנסת כדי שאני לא אקרא על זה בעיתון?
אדוני היושב-ראש, חברי חברי הכנסת, דוח עורכת-הדין טליה ששון על ההתנחלויות הבלתי-חוקיות בשטחים חושף את מה שידענו זה כבר, שממשלות ישראל אפשרו להתנחלויות לא חוקיות לעלות על הקרקע ולהתבסס במשך שנים, תוך עצימת עיניים ותוך שימוש בשיטות של סיוע מתחת לשולחן. זאת היתה שיטה קבועה וממוסדת של אספקת שירותים ותחזוקה שוטפת למאחזים שהמדינה לא אישרה את הקמתם, וכולם היו שותפים. כולם היו מעורבים - החל ממשרד הביטחון, צה"ל, המינהל האזרחי, המשטרה, משרדי התשתיות, החינוך, התעשייה והמסחר, האוצר, השיכון, הדתות. כולם, כולם היו מעורבים, לרבות המועצות המקומיות והאזוריות ביהודה ושומרון. כל הדרגים, אדוני היושב-ראש, התעלמו מהפרות חוק של המתנחלים, מתנחלים שהשתלטו על קרקעות פרטיות ועל אדמות מדינה. על-פי דוח-ששון, הוקמו 120 מאחזים בלתי חוקיים, מה שידענו מכבר, רק דוח-ששון מאגד בעצם את הכול תחת קורת-גג אחת. 120 מאחזים בלתי חוקיים, תוך עקיפת חוקי התכנון והבנייה ותוך עקיפת תוכניות המיתאר, תוך התעלמות מרישוי הקרקעות ותוך כדי הרחבה לא חוקית של התנחלויות קיימות. גם אחרי שהיועצים המשפטיים לממשלה לדורותיהם הורו להפסיק להעביר תקציבים להתנחלויות, השיטה המשיכה לפעול כרגיל. שרי הממשלה, ממשלות ישראל, המשיכו לצפצף על החוק ואפשרו לגורמים המקצועיים הכפופים להם לתקצב החלטות בלתי חוקיות, אומרת טליה ששון, תוך הפעלת לוליינות - הדגש הוא על לוליינות - מינהלית וחוקית. הדוח של טליה ששון חושף את השיטה הזאת, השיטה למימון בינוי מאחזים בלתי חוקיים באמצעות תמיכות כפולות. באמצעות הממשלה, באמצעות הרשויות המקומיות, מממנים דברים לא חוקיים. אני אומרת, כולם, כל הגורמים - ברשויות המקומיות וברשויות בכלל, ברשויות אכיפת החוק - העלימו עין מהחוק כשהם תקצבו את השכונות ואת המאחזים הבלתי-חוקיים. הם לא בדקו את החוקיות של הפרויקטים המתוקצבים, הם לא בדקו את חוקיות תוכניות המיתאר, את מצבן החוקי והקרקעי ואת היתרי הבנייה. אני מודה שנדהמתי לשמוע, או ליתר דיוק לקרוא על-פי מה שהתפרסם, שמה שעומדת עורכת-הדין ששון להמליץ הוא בעצם על שינוי דינים ונהלים, לרבות שינוי תוכניות מיתאר, כדי למנוע הקמת מאחזים והמשך התמיכה בהם. אני ממש לא מבינה למה צריך לדבר על שינוי מערך החקיקה. למה? משום שיש ממשלה רופסת וצבא שמתקשה לפנות, צריך עכשיו לשנות את מערך החקיקה? אדוני היושב-ראש, ניתן לפנות מאחזים בלתי חוקיים במסגרת החוק הנוהג בשטח, חוק התכנון והבנייה הירדני. ניתן להכריז על האזור כשטח צבאי סגור ולפנות התנחלויות או מאחזים בלתי חוקיים.
אדוני היושב-ראש, תרשה לי עוד דקה. יש כאן בכלל התנהגות של הקוזק הנגזל: גם הפקיעו אדמות, גם הקימו מאחזים בלתי חוקיים, ועכשיו רוצים לשנות את החוקים. אני קוראת ליועץ המשפטי לממשלה להורות על חקירה פלילית נגד הגורמים הממלכתיים שנתנו יד לפעילות הבלתי-חוקית שנחשפת בדוח-ששון. ללא הטלת אחריות אישית יצטרף גם דוח-ששון לשורה ארוכה של דוחות שהעלו אבק ולא הביאו לשום שינוי בהפקרות הבריונית והפלילית של בנייה בלתי חוקית בשטחים. תודה רבה.
אתה צודק, אין לך מחלוקת אתי.
אדוני היושב-ראש, ההצעה לצמצם את זכות השתיקה של חשודים היא הצעה שפוגעת בזכות חוקתית, זכות יסוד, ואני מציעה לא לעשות זאת. אבל, ואת זה אני רוצה לומר, בתחילת שנת 2004 גם חבר הכנסת פינס וגם אני הבאנו למליאת הכנסת הצעה להגביל את זכות השתיקה של נבחרי ציבור. סברנו שלא ניתן לאחוז במקל בשתי קצותיו. נבחר ציבור שיבקש לשתוק בחקירה יצטרך לוותר על תפקידו - או שיחליט לשתוק. אם הוא רוצה לשתוק, אני מכבדת את זה, אבל יצטרך לוותר על תפקידו. שר המשפטים דאז, יוסף לפיד, עמד על הדוכן, בשצף קצף תקף אותנו, והמליאה הסירה את הנושא מסדר-היום. אני חושבת שבמקום שבמשרד המשפטים יתעסקו בהצעות משטרה שעומדות לפגוע בזכויות של נחקרים וחשודים, כפי שאמרו כבר שני קודמי, ואני מזדהה אתם, עדיף שיתעסקו במקום שבאמת יש בעיה בזכות השתיקה, וזו זכות השתיקה של נבחרי ציבור. תודה.
איך הממשלה מתערבת בעניינים פרלמנטריים?
בתי-המשפט לא מיישמים את זה.
- - - אחזקת רכב, שעות נוספות.
גברתי היושבת-ראש, גברתי השרה, חברי וחברותי חברי הכנסת, רציתי לפתוח בצרור ברכות, אבל, לצערי, אין לי אלא לומר: צורה לנו, לכנסת ישראל, צורה לנו. אם אנחנו, ביום שמציינים את יום האשה הבין-לאומי, כשהכנסת בעצם צריכה לשמש מודל, שיקוף לציבור של מה שעושה בית-הנבחרים, אם זאת הנוכחות של חברי הכנסת באולם – לא שרים, לא ראש הממשלה, לא חברי כנסת, ואם כבר יש חברי כנסת, אז הם מדברים על פוליטיקה פנימית, על ההתנתקות כן או לא – אז אני חושבת שצורה לנו. כמעט הייתי אומרת: פני הדור כפני הכלב, אבל, אחר כך חשבתי שזה יעליב את הכלבים, אז אני גם לא משתמשת במשפט הזה. אני אומרת את זה, כי אם כך אנחנו נראים, אז מה לנו כי נלין? מה לנו כי נלין אחר כך על השיח הציבורי, שעושה שימוש בגוף הנשים כאובייקט לצרכים פוליטיים? כל הכבוד, חבר הכנסת פריצקי, וגם לך, חבר הכנסת בריזון. אני טורחת לציין אתכם. האם אני מפריעה לכם, חברי הכנסת רצון, כחלון וגמליאל?
תיכף אגיע לעניין הזה. אני רוצה לדבר על השיח הציבורי שמרשה לעצמו להפוך את גוף האשה לאובייקט לצרכים פוליטיים. אם מכאן, מהכנסת, לא תצא קריאה שדבר כזה הוא בלתי מתקבל על הדעת, נמשיך למצוא את עצמנו כחפץ, ככלי שאפשר להשתמש בו. אני אתן רק כמה דוגמאות. החלטתי שביום הזה, שבו מציינים את יום האשה הבין-לאומי, אנחנו לא יכולים רק לעמוד כאן ולשמוח. אז אומנם חברי וחברותי שדיברו קודם לכן עדיין דיברו על הדברים הקבועים, שהם חשובים ואני לא מזלזלת בהם, ואני חושבת שבכל הזדמנות צריך להזכיר אותם – על העדר שוויון, על העדר ייצוג הולם, על פערים כל כך גדולים בשכר בין נשים לגברים. אבל, חברי חברי הכנסת, אם שופט בישראל אומר ש"כוסית" זה בסדר, אם שופט בישראל חושב שאפשר להתייחס לגוף האשה דרך איבר המין שלה - - -
אדוני, זאת לא תהיה המלה הנתעבת היחידה שתשמע כאן עכשיו. אם חברים – לא חברים שלי – חברים שמנהלים מאבק נגד ההתנתקות במועצת יש"ע, כמו חנן פורת ופנחס ולרשטיין, אומרים על החלטה לגיטימית של ממשלה נבחרת בישראל "עושים בנו מעשה אונס", אז הם נותנים לגיטימציה והם מגמדים ועושים זילות של מעשה האונס.
חבר הכנסת פריצקי, תירגע, כי בינתיים לצערי אונסים נשים. מחדירים איבר אדם או חפץ לאיבר מינן. זה נקרא אונס, שעושים את זה להן בניגוד לרצונן. לעתים אונס קבוצתי ולעתים אונס יחיד לאשה בניגוד לרצונה. הופכים אותה לחפץ. אז אם האנשים האלה מדברים על תוכנית ההתנתקות במונחים של "עושים בנו מעשה אונס", הייתי רוצה לראות, חס וחלילה – אני לא מאחלת את זה לאף אחד משונאי ולאף אחד מידידי – אם הבת שלו או אם אשתו היו נאנסות, אם הוא היה מעז להשתמש במשפט הזה. ולא ראיתי אף אחד מהימין, גם מהמורדים וגם מהתומכים, שאמר להם משהו. ברגע שיש כאן שתיקה, יש כאן מתן לגיטימציה.
תסלחי לי, גברתי השרה. גם אם את לא אוהבת את זה, תסלחי לי. את תחליטי באילו דברים את מתמקדת, ואני מכבדת את הדברים שאת מתמקדת בהם, ואני ארשה לעצמי להחליט באילו דברים אני מתמקדת.
אני שומעת ואני לא מסכימה.
אני חושבת שדווקא ביום האשה צריך לציין, שלא ניתן לעשות שימוש בגוף האשה לצרכים פוליטיים, ומי שלא מסכים לזה – יש כאן בעיה.
אם נתניהו אומר, שאם אמהות חד-הוריות בחרו להתגרש, עליהן לשאת בתוצאות, יש כאן בעיה בשימוש בנשים ואיך מתייחסים לנשים. ואם פרופסור משיח, מיילד וגינקולוג ידוע, שעוסק בהפריות, אומר שאם נשים לא ילדו עד אחרי גיל 45 הן כנראה נשים מופרעות, אז הופכים אותנו, את הנשים, או ליולדות או לאלה שצריכות להשתמש ברחם שלהן לסיפוק הצרכים של המדינה, ואם הן לא עושות את זה, הן לא בסדר. ואם הן מתגרשות, הן לא בסדר, כי אז הן נמצאות במצב כלכלי קשה. כך מתייחסים לנשים – לגוף שלהן, לאיברי המין שלהן, לצערי, ונותנים לכך לגיטימציה. כל עוד אנחנו, כנסת ישראל, לא נשרש את הביטויים האלה מהשיח הציבורי, אין שום סיבה לעלות אחר כך פה ולדבר על ייצוג נשים ועל פערים בשכר. מי שלא מנסה לשרש אמירות כאלה מהשיח הציבורי, שלא יבוא אחר כך בטענות שמטרידים נשים, שפוגעים בנשים. יוצרים אווירה שמאפשרת את זה. אני מציעה לחשוב על ההיבט הזה, גם אם זה לא ממש נוח לכמה אנשים ביום האשה הבין-לאומי. גם זה היבט שמתייחס לנשים. תודה רבה.
ראיתי אותך בטלוויזיה, ותהיתי איך לא הזמינו אותי.
גברתי היושבת-ראש, שוב ושוב, ולא בפעם הראשונה, מדינת ישראל קיבלה גושפנקה רשמית לכך שהיא מפירה זכויות אדם.
כל שנה מחדש. התמרור הזה לא מאותת לאף אחד, בשום מקום, בשום שלב, בשום תחום. שוב ושוב אותם תחומים, שוב ושוב אותם נושאים. מפירים זכויות אדם של פלסטינים בשטחים, עוצרים במעצרים מינהליים אלפי אנשים בלא שמגישים נגדם כתב אישום, מפירים את זכויותיהם הבסיסיות של ילדים אזרחי ישראל הערבים בכך שהמדינה עדיין מפלה בצורה ממוסדת ומבנית ילדים ערבים לעומת ילדים יהודים. אז אני שואלת: עד לאן נוליך את החרפה? איך אחרי 50 שנה שבהן היתה כאן אפליה מובנית ומכוונת נגד אזרחי ישראל הערבים, הדבר הזה נמשך ובא לידי ביטוי בעיקר בהקצאות שניתנות לילדים ערבים לעומת ההקצאות שניתנות לילדים יהודים? אנחנו חיים באותה מדינה, ואזרח ערבי ישראלי הוא אזרח ישראלי בדיוק כמו אזרח יהודי ישראלי. אני לא מבינה למה עדיין צריכה להיות אפליה, למה לא משרשים את האפליה הזאת ולמה אנחנו צריכים לקבל את הציונים המחפירים האלה. הדבר האחרון, גברתי, בעיני זו חרפה וזה כתם על החברה הישראלית שבתחומה מתקיים ציד אדם; אין דרך אחרת להגדיר את זה. הרדיפה של מינהלת ההגירה ומשטרת ישראל אחרי העובדים הזרים, האופן הברוטלי שבו תופסים אותם, מכים אותם, מגרשים אותם, כולאים אותם במתקני משמורת - מדובר בציד אדם. איזו מדינה אנחנו רוצים להיות? איך נוכל להמשיך ולהסתכל על עצמנו במראה ולומר לעצמנו - אנחנו כל כך אוהבים להתגאות שאנחנו מדינה נאורה, דמוקרטית, מתוקנת. אני אומרת לך, גברתי, אנחנו לא. תודה.
אדוני היושב-ראש, השר מבקש ממני רק להציג, והתשובה וההצבעה יהיו בשבוע הבא. זה אפשרי?
אדוני היושב-ראש, הצעת החוק שלי לבדיקה גנטית להורות בעת היריון באה לתקן את הצעת חוק מידע גנטי. ההצעה שלי מבקשת לעשות בדיקה גנטית להורות בעובר. היום, בית-דין לענייני משפחה יכול להורות על בדיקת רקמות לתינוק, על מנת להוכיח אבהות, בעיקר לצורכי משרד הפנים. מטרת הבדיקה הגנטית היא להוכיח את קשר הדם הקיים בדרך כלל בין האב לבין התינוק. הבעיה היא, שבהרבה מאוד מקרים אנחנו מוצאים שאבות, לכאורה אבות, מתכחשים לאבהותם. ההצעה הזאת באה לאפשר בדיקת רקמות כבר בזמן ההיריון, כדי שכאשר התינוק ייוולד, המעמד שלו יוסדר בחוק והוא יוכל להירשם מייד במרשם האוכלוסין כאזרח ישראלי; כמובן אם בדיקת האבהות הוכיחה קשר אבהות ואכן אבי היילוד הוא אזרח ישראלי.
לא. זה תיקון לחוק המידע הגנטי. אדוני היושב-ראש, בדרך כלל, נכון להיום, עושים את הבדיקה הזאת אחרי שהתינוק נולד, וזו בדיקה מאוד קשה. כך אומרים: ממילא האשה בהיריון וממילא עושים לה בדיקת מי שפיר - אין כבר הבדל בבדיקה, ולכן אחר כך לא צריך לעשות עוד הפעם בדיקה פולשנית.
הצעת החוק מעגנת את קריאתה של הפסיקה בנדון. בבית-המשפט התיר השופט גלובינסקי, שופט בית-המשפט לענייני משפחה במחוז חיפה, ביצוע בדיקת רקמות בעובר.
לא. אדוני היושב-ראש, זו בדיקה מאוד נקודתית. היום, כשאשה תובעת בן-זוג בבית-משפט ואומרת: אני רוצה להוכיח שהוא האב, שולחים את האב לעשות בדיקת רקמות. ואז עושים בדיקה לתינוק אחרי שהוא נולד.
לעתים זה לוקח שנים. בתי-המשפט כבר אמרו שלעתים זה לוקח שנים ובינתיים התינוק לא רשום ולא מוסדר.
לא אני רוצה. בתי-המשפט פסקו הלכה והרימו את הכפפה למחוקק.
אדוני היושב-ראש, אני מכירה את התזה שעומדת מאחורי דברי חבר הכנסת בר-און. הרי לא נולדתי או באתי לעולם אתמול. ההצעה הזאת לא באה לקבע הלכות בעניין לידה ובעניין מי שמוכר כוולד; ההצעה הזאת באה למנוע את המצב שבו תינוקות לא נרשמים במשך שנים לעתים, משום שהורים מתחמקים מבדיקת רקמות. במקום לעשות את כל ההצקה הזאת לתינוק ואת כל הבדיקות הקשות, אומרים: ממילא מבצעים באשה בדיקת מי שפיר; בהזדמנות הזאת יבדקו גם את העניין הזה. אני רוצה לציין, שגם בבית-המשפט לענייני משפחה במחוז תל-אביב, בפסק-דין תקדימי שניתן בתחילת חודש אוגוסט 2004 על-ידי השופט נתן נחמני, הוחלט כי בדיקת רקמות להוכחת אבהות תתבצע כבר בזמן ההיריון, ולא לאחר הלידה, כנהוג עד כה. השופט קבע בעתירה שהגישו בני-זוג תושבי תל-אביב - האב אזרח ישראלי והאם אזרחית סינית - כי "אין כל פגיעה בעובר, בהוריו, בחוק ובמדינה אם תיערך הבדיקה עוד טרם הלידה". אדוני היושב-ראש, בהסכמה עם שר הבריאות נוה, אני דוחה את התשובה ואת ההצבעה לשבוע הבא. תודה רבה.
אדוני היושב-ראש, הצעת החוק שלי היא תיקון לחוק הבטחת הכנסה. אני יודעת שכל חברי הכנסת יודעים, כי זכותם של הורים במשפחות חד-הוריות לקבל היום גמלת הבטחת הכנסה היא בלתי אפשרית - למעשה, גמלת הבטחת הכנסה נשללת מהם בשל העובדה שהם לומדים במוסדות לימודים שונים שנקבעו בתקנות. האיסור הזה מונע מהזכאים ללמוד במוסדות שונים, כדוגמת אוניברסיטאות, מוסדות על-תיכוניים, מוסדות להשלמת השכלה תיכונית וכיוצא באלה. פעמים רבות הלימודים האלה מהווים תנאי שבלעדיו אותם הורים במשפחות חד-הוריות לא יכולים להשתלב במעגל העבודה. לכן, הצעת החוק שלי מציעה, כי לא תישלל זכותם של הורים במשפחות חד-הוריות, שלהם ילדים עד גיל שנתיים, לגמלת הבטחת הכנסה, בשל העובדה שהם לומדים במוסדות האמורים. אדוני היושב-ראש, האם חבר הכנסת שטרן כבר דיבר לפני? חבר הכנסת שטרן עדכן אותי, ומחובתי לומר זאת, שהוא הגיע להבנה עם הממשלה בעניין הזה, ולפיה מעבירים את הצעת החוק וממתינים עם קידומה עד חודש מאי.
להעביר את הצעת החוק בקריאה טרומית ולהמתין עד חודש מאי.
חבר הכנסת סער, אל תקפוץ במקום שבו אתה לא צריך לקפוץ.
אני אומרת את מה שאמר לי חבר הכנסת שטרן - הוא עצמו נכנס. אני רק רוצה לעדכן את אדוני השר: יש הבנה שלפיה החוק יעבור בקריאה טרומית, הוא לא יקודם עד חודש מאי, ולאחר מכן אתם תציעו הצעה למלגות.
גברתי היושבת-ראש, חברי חבר הכנסת שאול יהלום, שותפי להצעת החוק הזאת, סיבר את האוזן לגבי כל המשמעויות הכספיות והחישוביות הנוגעות למספר השבועות שהחוק הזה בא לאפשר להורי פגים. מדובר בחופשת לידה גם להורי פגים שאושפזו פחות מ-12 שבועות. אמר חבר הכנסת יהלום, ואני רוצה להוסיף ולחזק – ההצעה הזאת נועדה לאפשר להורים של פגים להאריך את חופשת הלידה שלהם, כדי לסייע להם, לתת להם אפשרות להיות עם התינוק בבית-החולים ואחר כך לאחר שחרורו. היום, במקרה שבו הרך הנולד נדרש לאשפוז לתקופה שעולה על שבועיים, ניתן להאריך את חופשת הלידה לתקופה של עד שמונה שבועות, אבל אנחנו יודעים שהרבה מאוד פעמים יש מצבים שיילודים מאושפזים פחות משבועיים, ואז ההורים נקלעים למצב שחופשת הלידה לא מוארכת. אני חושבת שהצעת החוק הזאת תסייע למרבית ההורים שזקוקים להארכת חופשת הלידה בשל האשפוז של ילדם התינוק. אנחנו כבר יודעים, וזה הוכח בכל המחקרים, ששהות של הורים לצד הפג משפרת את סיכויי הישרדותו, משפרת את גדילתו, משפרת את טיב חייו בהמשך. לכן יש כאן חשיבות מאוד גדולה להארכת חופשת הלידה. כמו שנאמר, הממשלה, לאחר התנגדות ראשונית, התרצתה והחליטה לתמוך בחוק הזה, כי זה חוק נכון, זה חוק הוגן, זה חוק שבעצם יאפשר הקניית זכאות מדורגת. אני מבקשת מחברי הכנסת לתמוך בחוק. תודה רבה, גברתי.
זה בדרך כלל נשים. החוק אפשר גם וגם, ומתברר שהנשים מנצלות את זה, והגברים כמעט ולא. החוק קיים אבל לא מנוצל.
אדוני היושב-ראש, מדובר באחד הפרקים היותר-מפוארים שהכנסת רשמה לזכותה. אני עליתי לדוכן בעיקר כדי לברך, קודם כול, את יושב-ראש הוועדה, שעמל בנושא הזה, את כל האנשים שיושבים כאן במליאה, אבל בעיקר להודות לחברי חבר הכנסת לשעבר אילן גילאון, שיזם את החוק יחד עם יואב קריים וחברים אחרים, והגענו לרגע הזה. תודה רבה.
אדוני היושב-ראש, אני מודה לך על התמיכה, על הגיבוי ועל האפשרות לקיים את פעילות ועדת החקירה הפרלמנטרית. חברי חברי הכנסת, אדוני ראש הממשלה, הדוח המסכם של פעילות ועדת החקירה הפרלמנטרית מונח לפניכם. ועדת החקירה סיימה את פעולתה אחרי ארבע שנות פעילות, והיא החלה, מחודשים אלו, לשמש כוועדת משנה, ועדת מעקב קבועה של הכנסת, למאבק בתופעת הסחר בבני-אדם ולמיגורה. אני רוצה לנצל את ההזדמנות ולהודות לכל חברי הוועדה, ובמיוחד לחברת הכנסת מרינה סולודקין על פעילותה בוועדה ותרומתה לפעילות הוועדה ולמסקנות שגיבשנו. אני לא רוצה לייגע אתכם. המסקנות מונחות לפניכם. שיתוף הפעולה של חברי הכנסת עם חברי הרשות המבצעת וארגוני זכויות אדם הביא לכך שהוועדה הניחה 17 הצעות חוק על שולחן הכנסת, כמחציתן עברו וחלקן נמצאות בהליך חקיקה. פעילות הוועדה והחוקים בעצם שיפרו ושדרגו את מעמדה המפוקפק, הייתי אומרת, לצערי, עדיין, של מדינת ישראל בדוח הממשל האמריקני, שסוקר את מצב הסחר בנשים, הסחר בבני-אדם במדינות העולם. החוק המקיף, שאנחנו מחוקקים כרגע, בעצם ירחיב את תחולת העבירה ויחול גם על כל מי שקונה בני-אדם וסוחר בהם, או כולא בני-אדם לא רק לצורך עיסוק בזנות, אלא גם נניח כעובדים זרים - זה ייחשב לעבירה שהעונש עליה יהיה 16 שנות מאסר. אדוני היושב-ראש, אני רוצה להודות לך. הכול מונח לפניכם. אין ספק שחל מהפך תודעתי ביחס לנשים הנסחרות. אין ספק שחלה החמרה בענישה. עדיין ארוכה הדרך, ובכוחות משותפים נמשיך. תודה רבה.
גברתי היושבת-ראש, אני רוצה להודות לחברי הכנסת על התמיכה בהצעה, ולחבר הכנסת מיכאל איתן, שקידם את החוק הזה; כל החוקים שקשורים במאבק בסחר בנשים מקודמים בוועדה שלו. אני רוצה להודות לצוות הוועדה; לעורך-הדין אייל זנדברג, שקידם את החוק. היו על זה הרבה "שפצורים" והרבה שינויים, ואני שמחה שהגענו למצב שיש עוד כלי ועוד נדבך במאבק בסחר בבני-אדם, בסחר בנשים. אני חושבת שלמשטרה לא יהיו יותר תירוצים, כששואלים אותם למה בתי-הבושת פתוחים תחת כל עץ רענן והם אומרים: אין בידינו כלים לסגור את בתי-הבושת. אני חושבת שיותר לא יהיו בידם תירוצים. זה חוק חשוב, ואני מודה שוב ליושב-ראש הוועדה. תודה רבה, גברתי.
אדוני היושב-ראש, יש לי הצעה טובה. לא כדאי שזה יאושר ביחד?
אדוני היושב-ראש, אני מודה לך, ואני אומרת מראש, שאני מסכימה לסיכום שהושג בינך לבין חבר הכנסת לוי וסגן ראש הממשלה - הסיכום הזה יחול גם עלי.
אני מודה לאדוני. ממלא-מקום ראש הממשלה - סליחה, אדוני. אני רוצה לחדד נקודה אחת בלבד, אדוני היושב-ראש. אין ספק שחברי הכנסת רשאים במסגרת החסינות המהותית שלהם לבקר במקומות - החסינות חלה רק בתחומי מדינת ישראל, אבל לצערי אנחנו מתנהגים לא כל כך כמו מדינה נורמלית במובן הזה שחלק מהאנשים שמצביעים לכנסת חיים במקומות שאינם נכללים במסגרת מדינת ישראל הפורמלית. אין בהצעה שלנו כל רצון לספח שטחים עכשיו, לפחות מבחינתי, אבל אין ספק שאם חבר הכנסת לוי וחברים אחרים מבקשים לבקר את מה שנקרא צאן מרעיתם, לא  הגיוני שהם לא יוכלו, במסגרת החסינות המהותית שלהם - - -
נכון, החסינות המהותית, בוודאי, ולכן הם יכולים להגיע גם לשם. אני רוצה להוסיף נדבך אחד בלבד. כמו שאני תומכת בזכותם של חברי הכנסת מהימין, לצורך העניין, אבל זה רלוונטי להגיע למקומות האלה, אני חושבת שבנסיבות מסוימות, אם אני או חברי בשמאל רוצים למלא את תפקידם הפרלמנטרי כהלכה, צריך שיתאפשר להם להגיע למקומות שהם מה שנקרא מחוץ לשטחי מדינת ישראל. למשל, בשבוע הבא - אני רוצה להביא לתשומת לבה של הכנסת - יתקיים כנס של האינטרנציונל הסוציאליסטי, כנס בין-לאומי, ברמאללה.  ידוע לי שיש קבוצה גדולה של חברי הכנסת שמבקשת להגיע לשם. בדרך כלל הנוהל היום הוא, שחבר הכנסת שמבקש להגיע למקומות האלה - רמאללה, בית-לחם וכל מקום אחר -  נדרש לפנות לשר הביטחון על מנת לקבל את אישורו. בלי שום קשר לסימפתיה זו או אחרת, זה  נראה לי לא תקין שחברי הכנסת יהיו נתונים לשרירות לבו של שר הביטחון, שמטעמים אלו או אחרים יקבע שקיימת סכנה וחברי הכנסת לא יוכלו לבקר באזור. ולכן נראה לי, שבמה שקשור לחסינות המהותית של חברי הכנסת, כיוון שוועדת הכנסת - אדוני יושב-ראש ועדת הכנסת, חבר הכנסת רוני בר-און, הייתי רוצה שתקשיב - אני חושבת שמכיוון שוועדת הכנסת היא גוף מעין-שיפוטי וועדת הכנסת היא הוועדה שדנה בחסינות חברי הכנסת, אני סבורה שאם שר הביטחון חושב שנשקפת לי סכנה זו או אחרת, הוא יצטרך לבוא לוועדת הכנסת ולנמק בפני חברי הוועדה, מדוע הוא אוסר עלי או על חברי לבקר במקומות אלו. והיה וועדת הכנסת תשתכנע, כמו במסגרת הליך הסרת חסינות, להבדיל, שיש נימוקים רציניים, ועדת הכנסת תאסור זאת עלי. ואם לא יהיה כך, הייתי רוצה שמה שמתאפשר מימין יתאפשר לשמאל. חברי הכנסת שיש להם פעילות שחורגת משטחי תחומה של מדינת ישראל, צריך לאפשר למלא את פעילותם כיאות. אני מודה לך, אדוני היושב-ראש, והכלל שהוחל על חבר הכנסת יצחק לוי יוחל גם עלי. תודה.
אדוני היושב-ראש, יש טעויות שאסור לעשות, אפילו לא בצחוק.
כל אחד והפרשנות שלו. אני ממתינה.
אדוני היושב-ראש, הערה קצרה - אני חושבת שנכון אתה עושה שאתה דואג למעמדה של הכנסת בדברים שהצגת. אבל אם אתה מתרכז בשרה, מי אני.
אדוני היושב-ראש, ברשותך, הערה קצרצרה. אני חושבת שנכון עשית בדברים שאמרת. אני חושבת שזה משקף את הכנסת כולה. אבל אני רוצה להעיר הערה לגבי הפרוצדורה, שבעיני היא פרוצדורה לא נכונה, ואנחנו עדים לה חדשות לבקרים. באים היום ומדברים על נושא – גם אם זה נושא שאינו שנוי במחלוקת, קל וחומר אם אלו נושאים ששנויים במחלוקת – ומפצלים את ההצבעה. אומרים: היום תדונו ונצביע ביום רביעי. כשהקואליציה מתכנסת פה, ויש לה רוב.
אדוני היושב-ראש, כיוון  שאני ערה לנוהל הזה, אני יודעת שכשזה שירת אותנו אולי זה היה לנו נוח, אבל אני חושבת שזה נוהל לא נכון. אולי בהזדמנות הזאת אי-אפשר לשנות את הנוהל, כי אנחנו עומדים בסיטואציה מסוימת. אני מניחה שנגיע כאן להסדר כלשהו, אבל נראה לי שיעשה נכון היושב-ראש, בלי קשר לדיון עכשיו, אם יודיע שזה נוהל שפוגע בעבודת הכנסת. יש לי רוב – אז אני מביא את הנושא לדיון.
איפה שר הפנים? זה לא חוק של שר הפנים?
אבל את החוקים הקודמים בנושא הזה הביאו שרי הפנים.
אדוני היושב-ראש, הצעת חוק האזרחות והכניסה לישראל, כפי שמוגשת היום לכנסת, בניגוד לדברים שאמרה שרת המשפטים, בכל הכבוד הראוי, לא רק שאינה משנה את אופי החוק, לא רק שאינה משנה את מטרתו ואת ההשלכות הקשות שלו על אזרחי ישראל הערבים, בראש ובראשונה, לא רק שהחוק אינו מרוכך כפי שנאמר כאן - החוק הזה ממשיך להיות אחת החרפות שמכתימות את ספר החוקים, אחת החרפות שבכלל לא היתה צריכה להיות מובאת לכאן. אני רוצה להתייחס לדבריה של שרת המשפטים. נכון ששרת המשפטים יכולה בכל עת לעלות לדוכן – אדוני שר התיירות, ברשותך.
בצדק, יש לך כל הסיבות. אדוני היושב-ראש, נכון ששרת המשפטים יכולה בכל עת לעלות ולהציג את החוק, אבל אני רוצה לתהות בקול רם, איפה שר הפנים אופיר פינס? האם הוא חושב שבכך שהוא לא יבוא למליאה ובכך שהוא יתנגד לסעיף זה או אחר או שהיתה לו מחלוקת זו או אחרת לגבי תיקונים בחוק - האם זה פוטר אותו מכך שהוא נותן יד לחוק גזעני? מה יאמר אופיר פינס לאותם 30,000 מתפקדי מפלגת העבודה החדשים מקרב אזרחי - - -
לא, זה לא העניין. בעיני זו חרפה ששר הפנים לא מופיע במליאה ולא עולה ואומר שהוא מתנגד לחוק. אבל לא במקרה הוא לא כאן, כי הוא לא מתנגד לחוק. הוא הציע תיקונים קטנים לחוק. אני חושבת שמכיוון שמדובר בחוק שמפלה בין אזרחים, בחוק ששולל זכויות יסוד על בסיס לאום, בחוק מפלה על בסיס אתני ופוגע בערך השוויון, חברי חברי הכנסת, חברי רומן ברונפמן ואני עתרנו בשם סיעת מרצ-יחד לבג"ץ בנושא הזה. היה והחוק הזה יעבור שוב, אנחנו נעתור שוב. הדבר המדהים כאן הוא, שעולה שרת המשפטים וממשיכה עם הדמגוגיה הזאת שיש לנו בעיות ביטחוניות. הרי אנחנו כבר יודעים שיצא המרצע מהשק. קודם נימקו את החוק הזה בכסות של הילה ביטחונית, עכשיו בכלל מתברר שרשת ההסוואה הזאת מחוררת, שהחוק הזה כולו נועד להיות מכשיר לבלימת מה שנקרא הסכנה הדמוגרפית. חברי חברי הכנסת, שלא יטעו אתכם. בשם הסכנה הדמוגרפית, בשם שמירת טהרת העם היהודי נוסח האורתודוקסיה הפנאטית, הכנסת הזאת, או ליתר דיוק הממשלה הזאת, מכשירה כל שרץ. אני מקווה שהכנסת הזאת לא תיתן יד לזה. מנסים להצדיק את החוק בכך שכאילו מדובר בנורמה מקובלת בקרב מדינות ריבוניות, לרבות המדינות הנאורות שבהן. רבותי, זו אינה נורמה מקובלת. מדובר כאן בנורמה שהולכת ליצור שני סוגי אזרחים: אזרחים סוג א', כאשר מדובר ביהודים, ואזרחים סוג ב', כשמדובר בערבים. לכן, חברי חברי הכנסת, מדובר בנוהג פסול. אני קוראת לממשלה למשוך את החוק המחפיר והגזעני שמכתים את ספר החוקים של מדינת ישראל, ולכנסת - לא לתת יד לחוק כזה. תודה, אדוני.
אדוני היושב-ראש, רציתי להסב את תשומת לבך, שכיוון שכל ההסתייגויות לחוק הזה, כל העמוד הזה של המסתייגים, זה שלי, דהיינו של קבוצת מרצ וחבר הכנסת אריה אלדד, והוא איננו - אני רוצה לומר  שאני מוותרת על הדיבור בהסתייגויות ואנחנו נרצה רק להצביע.
גברתי היושבת-ראש, ביקורו של ראש הממשלה שרון בארצות-הברית, שזכה לתמיכה כל כך נרחבת בקרב יהדות ארצות-הברית ובקרב ארגון אייפא"ק, מדליק אצלי נורה אדומה ומעלה שאלות מאוד מאוד קשות לגבי כוונותיו של ראש הממשלה לגבי הסדר הקבע. מה שעשה ראש הממשלה לאבו-מאזן בכותרת אחת בעיתון הוגדר "הרג אותו ברכות". יש כאן ניסיון מצטבר ומתמשך של ראש הממשלה, במקום לבצר את מעמדו של אבו-מאזן, שעושה מאמצים להיאבק בטרור - לגמד ולקצץ בכנפיו של יושב-ראש הרשות הפלסטינית. ראש הממשלה שרון רוצה לחזור לאותה תקופה שבה כינה את היושב-ראש אבו-מאזן "אפרוח מרוט נוצות". אני חושבת שזו תהיה טעות גדולה מבחינתו של ראש הממשלה. אני חושבת שזו טעות שלנו, של החברה הישראלית, כשכולנו עכשיו כל כך מתלהבים מתוכנית ההינתקות ותומכים בה, שאנחנו קצת מפספסים או קצת לא שמים לב שבעצם ראש הממשלה, בדרישות שהוא הציב לאבו-מאזן, אומר לו: לא יהיה דיון על הסדר הקבע כל זמן שלא יתמלאו כך וכך תנאים. מדובר בתנאים שאין סיכוי שהם יתמלאו באופן שראש הממשלה מציב. כן, כולנו שותפים לתביעה לחיסול הטרור. השאלה, האם הצעדים האופרטיביים שראש הממשלה מציע הם הצעדים שמאפשרים לאבו-מאזן להמשיך לשלוט. העובדה שהחזיתות השונות וארגוני הסירוב יהיו חלק מהפרלמנט הפלסטיני, הם יהיו חלק מהדיאלוג המדיני, האם אין בכך מאבק בטרור? האם אין בכך סמל ואיתות לכך שמפרקים את הארגונים האלה מהרצון שלהם לעסוק בטרור ומכניסים אותם למעגל ההתדיינות המדינית? חברי חברי הכנסת, תהיה זו טעות, הייתי אומרת גם מבחינתנו, למחוא כפיים לראש הממשלה. יחס, סימפתיה אישית, חיבה של יהדות ארצות-הברית לראש הממשלה – כן. תמיכה בו על המאבק שלו לתוכנית ההינתקות – כן. אזהרה ותמרור אדום גדול לגבי ההשלכות של הדיבורים שלו וההצהרות שלו על העתיד של יהודה ושומרון, בקיצור מה שנקרא הגדה המערבית והסדר הקבע. תודה רבה.
אדוני היושב-ראש, אדוני ראש הממשלה, חברי חברי הכנסת, אני לא מבינה איזה טעם מצאה ועדת המשנה לעניין חקיקת סמכויות שעת-חירום להאריך – או לבוא לכנסת בתביעה להאריך – את תוקף הצו בשנה. אני רוצה להזכיר לאדוני היושב-ראש, שבתקופתו כיושב-ראש הוועדה הוא לא אִפשר לממשלה להאריך או לבקש הארכה של יותר מחצי שנה. אני מדברת על יושב-ראש הישיבה, חבר הכנסת חמי דורון. אני חושבת שכך היה נכון לעשות. אילו היה הדבר תלוי בי - אני בכלל חושבת שמדינה מתוקנת אינה צריכה להתבסס על חוקי חירום; מדינה מתוקנת צריכה להתאים את החוקים שלה ואת הצרכים שלה על-פי הנורמות והחקיקה שהכנסת קבעה, ולא להישען על חקיקה שנובעת, או שאימצה לתוכה את חוקי המנדט הבריטי ואימצה לתוכה את הסמכויות היותר מתועבות שהמנדט הבריטי השתמש בהן בארץ. נכון שהממשלה, בהופיעה לפני הוועדה – אני חברה בוועדת המשנה - הראתה שורה של הישגים ושורה של ניסיונות להמיר את החקיקה שמתבססת על חקיקת חירום לחקיקה אזרחית רגילה, ונכון וטוב שכך נעשה, ואני מברכת על כך. אלה חוקים שונים שקשורים בעבודת נוער, בשיט ובחקלאות, שאין קשר בינם לבין חקיקת חירום, שאין קשר בינם לבין העובדה שאפשר להפעיל נגדם סמכויות חירום או להשתמש בסמכויות כאלה. אבל, אני רוצה להזהיר, חברי חברי הכנסת: העובדה שכל החוקים הביטחוניים ממשיכים להסתמך על אותן סמכויות שעת-חירום, סעיף 45, היא לא לכבודה של הכנסת. אם מדינה חושבת, אדוני ראש הממשלה, שהיא צריכה את הכלי הזה של מעצרים מינהליים, שאני באופן אישי מתנגדת לו - אני מתנגדת שיפעילו אותו על יהודים, אני מתנגדת שיפעילו אותו על ערבים – אבל אם מדינה חושבת שהיא צריכה את הכלי הזה – שבעיני הוא כלי מתועב, שבעיני הוא כלי שאינו עומד בתנאים האלמנטריים של ביקורת שיפוטית – אבל אם המדינה חושבת שהיא צריכה את זה לצרכים שלה, תבוא המדינה ותחוקק חוק של מעצרים מינהליים, ולא תשתמש בחקיקה שהיתה נכונה לפני 50 שנה. אז בהזדמנות הזאת, אם כבר עושים סדר, היה כדאי שיעשו סדר בכול. מדינת ישראל אינה צריכה להסתמך על חקיקת חירום, ולכן אני קוראת לחברי חברי הכנסת להצביע נגד החוק. תודה רבה. אדוני היושב-ראש, ברשותך, אני רק רוצה לשאול אם ההצבעה היא לחוד: גומרים את הדיון בחוק סמכויות שעת-חירום ומצביעים - - -
אדוני היושב-ראש, נשמעה כאן אנחה עכשיו, ואני לא יודעת אם זה בגלל הרשימה או לגופו של החוק.
אדוני היושב-ראש, אנחנו עדים למהלך מאוד מוזר, שלא לומר מחפיר. החוק שאנחנו דנים בו, חוק האזרחות, אמרנו עליו לא אחת שהוא חוק גזעני, חוק בלתי חוקתי בעליל, חוק שמפלה בין אזרחים ושולל זכויות יסוד על בסיס לאום, חוק שמפלה על בסיס אתני, חוק שפוגע בערך השוויון, חוק שהוא חרפה בספר החוקים הישראלי. בעקבות חקיקת החוק הזה עתרו גופים וחברי כנסת, ובהם חברי רומן ברונפמן ואני, לבג"ץ, ובמסגרת הדיונים בבג"ץ, בבית-המשפט העליון, התחייבה המדינה כל פעם מחדש שמדובר בהוראת השעה. החוק הזה נחקק כהוראת שעה, ובכל פעם בג"ץ נתן ארכה למדינה לחוקק חוק, כדי שזה לא יהיה בבחינת הוראת שעה. הממשלה דנה בחוק הזה, ובשבוע שעבר התייצבה כאן ליד הדוכן שרת המשפטים, לא שר הפנים, והגישה בפני הכנסת הצעת החוק, שלדבריה – כמובן לא להבנתי ולא לטעמי – זאת הצעה מרוככת. הכנסת הזאת היתה אמורה לקדם את החוק הזה ולחוקק את החוק הזה שהציגה שרת המשפטים, מכיוון שהוראת השעה אמורה לפוג מחר. אני מודה שנדהמנו, אדוני היושב-ראש, מכך שאחרי שעלתה שרת המשפטים ואחרי שהיא הציגה לכנסת את החוק, באה היום הממשלה בהליך חפוז ומציגה בפני הכנסת בקשה להארכת הוראת השעה. אומנם מדברים על הארכת הוראת השעה בשלושה חודשים, עד חודש אוגוסט, אבל אני רוצה להזכיר לכנסת הזאת, אדוני היושב-ראש, שזאת הפעם השלישית מאז נחקק החוק הזה שמבקשים להאריך את הוראת השעה. זה מדהים שהממשלה הזאת מבצעת פעולות כלאחר יד, בזריזות מדהימה, ללא כל הפעלת שיקול דעת – זה מתוך הטיעונים שלנו לבג"ץ, שנגיש היום, אחרי שהחוק הזה – אני מקווה שהוא לא יעבור – יעבור. אדוני היושב-ראש, יש כאן התעלמות צינית וגורפת מהחלטות בג"ץ. בית-המשפט לא הוציא צו ביניים, כי בשעתו אמרה לו המדינה שמדובר בהוראת שעה קצרה. יש כאן רמייה של בג"ץ, יש כאן זלזול בכנסת, יש כאן זלזול ופגיעה קשה מאוד בציבור. אי-לכך, אדוני היושב-ראש, אני חושבת שנכון תעשה כנסת ישראל אם תדחה את בקשת הממשלה להוראת שעה נוספת. תודה רבה.
אדוני היושב-ראש, אני רוצה להודות ליושב-ראש ועדת הרווחה, חבר הכנסת שאול יהלום, שקידם ובעצם הוציא אל הפועל את חוק עבודת נשים - קראנו לו בשפה שלנו פג-פגה - חוק משותף שלנו שהוא נתן לו קדימה בעבודת הוועדה. זו גם ההזדמנות להודות, ברשותך, חבר הכנסת יהלום, אני לא יודעת לקרוא לחבר הכנסת סער במלרע. אצלי הוא גדעון סער. אני לא יודעת להגיד גדעון סער.
חבר הכנסת גדעון סער, אנחנו מודים גם לך. אדוני היושב-ראש, זאת ההזדמנות גם להודות למנהלת הוועדה, ליועצת המשפטית לוועדה, לכל הנושאים ונותנים במלאכה בוועדה, בועדת הרווחה, ושוב - תודה רבה.
אדוני היושב-ראש, אדוני ראש הממשלה, חברי חברי הכנסת, סיעת מרצ יזמה את הדיון היום בנושא השחיתות הפוליטית. מרוב שאנחנו כל כך עסוקים בהתנתקות אנחנו לא כל כך מתייחסים לסכנה הקשה ביותר שאורבת ונשקפת לדמוקרטיה הישראלית, והיא השחיתות הפוליטית. אני רוצה להבהיר בצורה ברורה, חבר הכנסת הנדל. זה נכון שסיעת מרצ תומכת בהתנתקות,  אבל ודאי שאנחנו לא תומכים בהתנהלות הקלוקלת והמקלקלת, ההתנהלות המשחיתה של הממשלה, שאתה, אדוני ראש הממשלה, עומד בראשה. חברי חברי הכנסת, אין יותר מורא מפני החוק, יש שחיקה והתערערות של שלטון החוק, שערורייה רודפת שערורייה, והמאבק הפוליטי על השלטון הופך להיות חסר רסן ומגבלות. הממשלה בראשותך, אדוני ראש הממשלה, מקימה מחדש את סדום ועמורה. חברי חברי הכנסת, הפרס על השחיתות קורץ, ובגדול. כבר נאמר שכוח משחית, כוח מוחלט משחית לחלוטין. לכן, אדוני ראש הממשלה, המבחן של מדינה מתוקנת אינו בקיומה או אי-קיומה של שחיתות. המבחן של מדינה מתוקנת הוא אם קיימים במדינה מנגנוניים אפקטיביים לביעור השחיתות ואם המנגנונים האלה מתפקדים. חברי חברי הכנסת, השחיתות הפוליטית משתוללת באין מפריע. היא גלויה, כולם רואים את זה, אי-אפשר לפספס את זה. אני מתכוונת בעיקר לשלושה תחומים מרכזיים שבהם השחיתות הזאת באה לידי ביטוי: בטובות הנאה ומינויים פוליטיים, במימון ותחזוק שלטוני של מאחזים בלתי חוקיים ובהצבת המחוקקים מעל החוק. השחיתות הפוליטית הזאת, שאני מתכוונת להתייחס אליה, משתוללת באין מפריע. היא משתוללת משום שמנגנוני הריסון והבקרה, אותם מנגנונים שהיו אמורים להיאבק בשחיתות, המנגנונים האלה קרסו. אני מתכוונת לאגף החקירות במשטרה, למוסד היועץ המשפטי לממשלה, למבקר המדינה ולבית-המשפט. חברי חברי הכנסת, אלה שאחראים  לשחיתות המתעצמת ונותנים לה יד, הם גם אלו שאחראים להשחתה הטוטלית, הייתי אומרת להשחתה הזדונית, של המנגנונים שנועדו להיאבק בשחיתות. נכבש כאן יעד אחר יעד, מבצר אחר מבצר של שלטון החוק. המכנה המשותף, אדוני יושב-ראש הכנסת, של שלושת התחומים שאתייחס אליהם בדברי הוא השחיתות של הפוליטיקאים, שנעשית בריש גלי, והשחתה של הפוליטיקאים את מנגנוני הריסון והבקרה. התחום הראשון שאגע בו, חברי חברי הכנסת, הוא טובות הנאה ומינויים פוליטיים. אדוני ראש הממשלה, בחרתי לפתוח בך, כי המעמד מחייב, והצמרת מקרינה בהכרח על סביבתה. מנהיג – קבע בג"ץ בזמנו - חייב להקרין יושר ויושרה. אבל, לצערי, הקביעה הזאת של בג"ץ אינה מתקיימת. בשנים האחרונות נחשפנו לעוד ועוד פרשות של קבלת טובות הנאה לך, ראש הממשלה, ולמשפחתך; טובות הנאה שניתנו לך מצד גורמים אינטרסנטיים, שרצו ליהנות מהמנעמים שיכולה להעניק להם השררה. אני לא נכנסת לשאלה שבה נחלק בית-המשפט העליון, האם היה או לא היה בטובות ההנאה האלה משום עבירה פלילית, אבל מבחינה ציבורית אין ספק שטובות ההנאה האלה מראות ריקבון שלטוני עמוק, ריקבון שפושה בכול. אדוני ראש הממשלה, אומנם אתה לא מקשיב, אתה מתייחס לשרת המשפטים, אבל אני רוצה לומר לך, כשטובות הנאה כאלה של ראש ממשלה עוברות ללא סנקציה, קשה לצפות אחר כך משרים או מעובדי ציבור בכל הדרגים שלא יתפתו אף הם ל"מתת המושחת", כלשונו של בג"ץ. אני מזכירה לך, אדוני ראש הממשלה, שבממשלתך מכהנים שרים שמבקר המדינה הצביע על שחיתות שלהם במינויים פוליטיים, שרים שנחשדו בשחיתות עוד כשכיהנו בממשלות קודמות, והיועץ המשפטי לממשלה, שידע על המינויים הפוליטיים, לא עשה דבר עד שמבקר המדינה הכריח אותו לפתוח בחקירה.
אני רוצה לקרוא בפני הבית את הדברים שאמר השופט אליעזר גולדברג לקראת הפרסום של הדוח האחרון שלו כמבקר המדינה, ומדובר בדברים נוקבים ונכוחים. אמר השופט גולדברג: "השחיתות השלטונית היא הסכנה הגדולה ביותר למדינת ישראל, יותר מכל סכנה אחרת. אני מודאג מהניסיון להפוך את שירות המדינה לפוליטי" – את זה אומר המבקר גולדברג ולא אני. אז אם טובות הנאה, חברי חברי הכנסת, ומינויים פוליטיים מתקבלים בסלחנות, ואף מזכים בפרס ובקידום פוליטי, זה גורם  לא רק לכך שיש מינויים פוליטיים, אלא שבממשלה הזאת מתקבלות גם החלטות משחיתות. אני מדברת על שרים שעוברים על החוק בנושאים שבתחומי אחריותם. חברי חברי הכנסת, זה התחום השני שאני מתכוונת לגעת בו. אני מדברת על מימון ותחזוק שלטוני של מאחזים בלתי חוקיים. אני מזכירה לחברי הכנסת, שראש הממשלה הוא זה שביקש מעורכת-הדין טליה ששון לכתוב דוח בנושא המאחזים, והדוח הזה חשף כיצד עובדי ציבור במשרדי ממשלה, משני עברי "הקו הירוק", צפצפו על שלטון החוק והצמיחו 120 מאחזים בלתי חוקיים. אני בטוחה, אדוני ראש הממשלה, שבכלל לא היית זקוק לדוח הזה ושום ממצא בו לא היה חדש עבורך, אבל מתברר לנו שכל הדרגים היו שותפים להפרות החוק של המתנחלים, שהשתלטו על קרקעות פרטיות ועל אדמות מדינה. גם אחרי שיועצים משפטיים לממשלה הורו להם להפסיק להעביר תקציבים למאחזים הבלתי-חוקיים, חברי חברי הכנסת, השיטה ממשיכה לפעול כרגיל. שרי ממשלה המשיכו וממשיכים לצפצף על החוק ומאפשרים לגורמים המקצועיים הכפופים להם לתקצב החלטות בלתי חוקיות, כשהם מפעילים לוליינות מינהלית וחוקית, על-פי שיטות שאתה, אדוני ראש הממשלה, היית אביהן מולידן. אז אני אומרת לך, אדוני ראש הממשלה, אין דוגמה מובהקת יותר לשחיתות ולהפרת אמונים פלילית מצד עובד ציבור, מכך שעובד ציבור לוקח את כספי משלם המסים ומפנה אותם לפעילות בלתי חוקית. אני מזכירה לכם, חברי חברי הכנסת, עברו שלושה חודשים מאז פרסמה עורכת-הדין טליה ששון את דוח המאחזים הבלתי-חוקיים, ועד היום היועץ המשפטי לממשלה לא העמיד לדין אף לא אחד מהמעורבים במימון הפעילות הבלתי-חוקית. אז מה הפלא, חברי חברי הכנסת, שהזרמת הכספים למאחזים הבלתי- חוקיים נמשכת, מה הפלא? ועכשיו, חברי חברי הכנסת, אני רוצה לגעת בתחום השלישי שאני מתכוונת להתייחס אליו, וזה מה שקורה כאן, בבית הזה. אני מדברת על הצבת המחוקקים מעל לחוק. קודם דיברתי עליך, ראש הממשלה, על השרים בממשלתך, על הפקידות הבכירה, ועכשיו אני מתכוונת להתייחס לפוליטיקאים שמשתמשים בחוק חסינות חברי הכנסת כאמצעי נוסף שמאפשר להם להציב את עצמם מעל לחוק. בזמנו נתן המחוקק קרדיט לחברי הכנסת שהם יהיו מסוגלים להתעלות מעל לשיקול הפוליטי, ולשקול רק את השיקול של תום לבו של היועץ המשפטי לממשלה בבואו לבקש הסרת חסינות. אבל, חברי חברי הכנסת, מסתבר שזה היה אשראי רציני מדי. העובדה שחברי הכנסת דחו את בקשות היועץ המשפטי לממשלה להסרת חסינות היא אחת מנקודות השפל המבישות בתולדות הפרלמנטריזם הישראלי.
חברי הכנסת מבזים את היועץ המשפטי לממשלה ואת הכנסת עצמה. חברי הכנסת מבזים את הכנסת בכך שהם מציבים את חבריה מעל לחוק שהם חוקקו לאזרחים מהשורה.
אני לא מתכוונת להשיב, אני התעמתתי עם חבר הכנסת היום בוועדה. עמדתי ידועה וברורה. חברי הכנסת נטלו לעצמם כאן רשות שלא עומדת לרשותם.
כשחברי הכנסת רואים שהיועץ המשפטי לממשלה מודיע שהוא אינו מעמיד לדין את ראש הממשלה, שהוא אינו מעמיד לדין אף אחד מאלה שהזרימו תקציבים למאחזים הבלתי-חוקיים, אז מה הפלא שכשהוא בא לבקש הסרת חסינות, חברי הכנסת מתייחסים אליו בזלזול ובביטול? חברי הכנסת פגעו, לטעמי, פגיעה אנושה ביותר במראית פני השוויון בפני החוק. זה בעיני ביטוי לאפקט המשחית של החסינות על שלטון החוק בכלל ועל טוהר המידות הציבוריות בפרט. לכן, אני ממליצה שבהזדמנות הראשונה יוציאו את הסרת החסינות מחוץ לכנסת ויפקידו אותה בידי ועדת ציבורית. אדוני היושב-ראש, אחרי שסקרתי שלושה ממוקדי השחיתות הפוליטית אני שואלת אתכם, חברי חברי הכנסת, איזו דוגמה נותנות הממשלה והכנסת לציבור, כשהציבור עד לניצול ציני ומשולח רסן של מוסדות השלטון, כשהציבור עד לסלחנות של התביעה הכללית, סלחנות שמביאה לשחיקת הנורמות של הצמרת השלטונית והשירות הציבורי כולו? אז מה הפלא שאנחנו עדים להתערערות האמון בטיב השיקולים של רשויות אכיפת החוק ובטוהר השיקולים של רשויות אכיפת החוק? מדובר בשחיקה מתמשכת, בהתערערות מזדחלת של היחס לרשויות האכיפה, שבעיני היא קטלנית לשלטון החוק. התחושה הציבורית היא שהמערכת כולה מדשדשת ומתבוססת במי אפסיים. אך הבעיה, אדוני היושב-ראש, היא לא רק ההתבוססות במי האפסיים. הבעיה אינה רק בהתעצמות השחיתות, בשחיתות המשתוללת, כפי שתיארתי קודם. הבעיה היא בעיקר בהשחתה הטוטלית, בהשחתה הזדונית ובהיחלשות המנגנונים שנועדו להיאבק בשחיתות. חברי חברי הכנסת, יש מנגנונים מרסנים. יש משטרה, ויש יועץ משפטי לממשלה, ויש מבקר מדינה, ויש בית-משפט. שלטון תמיד משחית, אבל השאלה היא, האם המנגנונים והנוגדנים האלה קיימים כדי להילחם בשחיתות? אני קובעת, אדוני היושב-ראש, שכל המנגנונים נחלשו, שכל המנגנונים האלה קרסו, על-ידי אותם פוליטיקאים שאחראים לשחיתות. הדברים האלו קרו בעיקר, אדוני ראש הממשלה, לא רק אבל בעיקר במהלך הקדנציה שלך, וזאת כתוצאה מפוליטיזציה ברורה. אנחנו רואים שיש כאן סירוס שיטתי של המנגנונים והנוגדנים, כל אותן מערכות בקרה שנועדו להילחם בשחיתות. החולשה הזאת נובעת מבחישה מושחתת של הדרגים הפוליטיים במינוי גורמי האכיפה. אדוני היושב-ראש, אני אביא ארבע דוגמאות בקצרה ואני אסיים.
אני אעשה זאת ממש בקצרה. אדוני היושב-ראש, איך אפשר לדבר ברצינות על מלחמה בשחיתות כשמדיחים את ראש אגף החקירות במשטרה ומגישים את ראשו על מגש של כסף לרגל כינוס מרכז הליכוד? איך אפשר לדבר על מלחמה בשחיתות כשבוחרים יועץ משפטי לממשלה שיודע שחרב הדחה תונף מעל ראשו אם הוא יקבל החלטות לא נכונות? ואיך עשו פיחות במעמד מבקר המדינה כשבחרו מבקר מדינה שהוא לא שופט עליון? אולי חיכו שיהיה כאן מועמד לא נשכני, או מבקר לא נשכני. הדבר האחרון הוא הניסיון לפגוע בבית-המשפט העליון, הניסיון לשנות את שיטת המינויים בבית-המשפט העליון על-ידי הצעות חוק שמבקשות להביא לפוליטיזציה הן בדרכי המינוי והן בדרכי העבודה של הוועדה לבחירת שופטים. לכן, חברי חברי הכנסת, אני מוטרדת מכך שיעד אחר יעד, מבצר אחר מבצר נכבשים להם, וכך קורס לו שלטון החוק. אם אנחנו רוצים לחזק את מנגנוני אכיפת החוק, את המשטרה, את היועץ המשפטי לממשלה, את מבקר המדינה ואת בית-המשפט העליון, זה מחייב את כל חברי הכנסת להתעלות מעל האינטרסים הפוליטיים קצרי הטווח ולהיאבק בשחיתות, אחרת לא נוכל לדבר על עצמנו כעל מדינה מתוקנת ולא נוכל לדבר על עצמנו כעל מי שמבקשים להציל את הדמוקרטיה. תודה, אדוני.
אני לא אמרתי את זה, אני מבקשת שתדייק במה שאמרתי. אמרתי שמביאים לפיחות במעמדו של המבקר ברגע שלא בחרו שופט עליון. אני מבקשת לדייק.
אני לא דיברתי מלה אחת על חברי כנסת מהליכוד.
אדוני היושב-ראש, אדוני השר, הייתי אומרת שהדבר המרכזי שנלמד מביקורה של קונדוליסה רייס בארץ הוא, שעצם הביקור שלה נתן גושפנקה או לגיטימציה רשמית לכך שלאחר הנסיגה יהיה בגוש-קטיף ונדליזם, הרס לשמו של בתים, ואת השרץ הזה באה להכשיר הגברת רייס. הגברת רייס אמרה בביקורה כאן, שהדבר המרכזי בעיניה – מעבר לשאלת התיאום - הוא כמובן השמירה על ביטחונם של המתנחלים וכוחות הביטחון בזמן הנסיגה והפינוי. אין ספק שזה צריך לקרות. אבל איך אפשר היה להגיע למסקנה כל כך מעוותת? יכולים להסביר לי את כל ההסברים. הנה, יהרסו עכשיו, שם גרו רק 8,000 מתנחלים, יש 1.3 מיליון פלסטינים, יהרסו עכשיו, או ישראל או גורם בין-לאומי, ישלמו לפלסטינים ויקימו בתים כדי לשכן בהם את האנשים שזקוקים לבתים. אני אומרת לכם, שבעיני זה איום ונורא. מדווחים גם שהפלסטינים הסכימו. איזו ברירה נותרה לפלסטינים, אני לא יודעת. ואם הם הסכימו  מרצון - קשה לי לראות שיש כאן הסכמה מרצון, אבל אז הביקורת שלי היא הן על הפלסטינים, הן על ממשלת ישראל והן על מזכירת המדינה שנתנה לכך הכשר, לגיטימציה. אני רוצה שתחשבו על התמונות שתהיינה בכלי התקשורת כשיראו שהורסים בתים. למה אנשים שמפנים אותם – גם כך כל תהליך הפינוי הוא קשה – למה הם צריכים לראות את כל הבתים נהרסים, מה המשמעות של זה, איזה מסר זה לילדים? אני מבינה שאולי חלק מהמתנחלים מעדיפים שהבתים האלה ייהרסו, ובלבד שפלסטינים לא ייכנסו לגור בבתים האלה. אני אומרת לכם, מדינה שמאפשרת הריסה כזאת היא מדינה שנותנת הכשר, באמצעות מזכירת המדינה האמריקנית, לוונדליזם, להרס, שהוא לא ראוי והוא לא לשמו. תודה רבה.
חבל שהשרה איננה. אני צריכה להגיד ולהתחייב שזה בתיאום.
אדוני היושב-ראש, חברת הכנסת אתי לבני תגיד - - -
הדבר הכי גרוע בעולם זה פאשיסטים צבועים.
מי לימד אותך את הטמטום הזה? - - -
לך לטלוויזיה, תסביר את ההבדל בין אונס לבין יחסים בהסכמה.
גברתי היושבת-ראש, חברי חברי הכנסת, במרס 2001 התקבל בכנסת הזאת חוק זכויות נפגעי עבירה. חלק גדול מסעיפי החוק הזה נכנסו לתוקף. החוק הזה הוא מאוד מאוד משמעותי בהגנה על זכויותיהן של נפגעות עבירה - ומדובר בדרך כלל על נפגעות עבירה. החוק המקורי מעניק כל מיני זכויות לנפגעי/נפגעות עבירה בהליך הפלילי. למשל, מי שלא יודע, הוא מאפשר לנפגעים לקבל מידע על ההליך הפלילי ועל מהלכו, הוא מאפשר זכות עיון במסמכי בית-המשפט, הוא מאפשר הגבלות מסוימות על חקירתו של נפגע עבירות מין, לבוא לבית-משפט בנוכחות מלווה וכהנה וכהנה. מסתבר שהתיקונים החשובים האלה במסגרת החוק - - -
מסתבר שהחוק החשוב הזה והזכויות שהוחלו במסגרת חוק זכויות נפגעי עבירה בהליך הפלילי לא הוחלו על נפגעי עבירה בהליכים משמעתיים בשירות המדינה. הנושא הזה הגיע לאב בית-הדין למשמעת של שירות המדינה, עורך-הדין יוסף תלרז, והוא המליץ במסגרת החלטה שלו לקבוע, שהזכויות האלה שמוחלות בהליך הפלילי, תוחלנה גם בהליך המשמעתי, במסגרת שירות המדינה. אני חושבת שזו המלצה מאוד נכונה. ועדת החוקה המליצה לקבל את ההמלצה הזאת. אני קוראת לחברי חברי הכנסת להחיל את הזכויות של נפגעי עבירה בהליך הפלילי גם על ההליך המשמעתי. תודה רבה, גברתי.
אדוני, אפשר ככה, בדקה התשעים, כשרואים שאין רוב, להחליט שמסירים מסדר-היום?
אדוני היושב-ראש, ברשותך, עברתם קודם על סדר-היום, ויושבי-ראש הוועדות לא היו. אמרו שנושאים לא עולים על סדר-היום ולכן שחררנו את האנשים. למשל על חוק מפגשי אסיר--עורך-דין דילגתם, ואמרתם שזה לא עולה. שחררנו את האנשים כי אמרתם שזה לא עולה.
אתה לא היית כאן, אז אל תקפוץ. אל תקפוץ. אני לא מנהלת אתך דיון. אני מנהלת דיון - -
- - אל תקפוץ  ואל תבלבל את המוח. אני מנהלת דיון עם יושב-ראש הישיבה.
יושב-ראש הישיבה אמר. בכל הכבוד לך, חבר הכנסת סער, אתה לא מנהל את הישיבה.
אדוני היושב-ראש, כיוון שאמרת שהנושאים לא עולים על סדר-היום, כי יושבי-ראש הוועדות אינם - - -
אדוני היושב-ראש, שחבר הכנסת סער ישב, אני לא מנהלת אתו דיון. שלא יקפוץ.
חוזרים אחורה לסדר-היום? אני רוצה להבין.
אין בעיה, אבל למה הוא ירד? לא צלצלו.
הקואליציה גונבת כאן הצבעה, וזאת חרפה לכנסת.
ראיתם מה יש לכם בסדר-היום. ראיתם מה שקורה כאן.
רגע, אדוני, הוא עונה לשתינו. זאת אותה הצעה. זאת אומרת, גם אני הגשתי.
תודה, אדוני. אבל זה לא פתוח.
תודה. אדוני היושב-ראש, חברי הכנסת, אני חושבת שיש חשיבות מאוד מאוד גדולה לכך שילדים שבנסיבות אחרות אולי היו נזרקים לרחוב, מוצאים מענה, מחסה, מענה הולם, הייתי אומרת, אצל משפחות האומנה. והרבה מאוד ילדים ממשיכים להיות סמוכים על שולחנה של משפחת האומנה, כי בעצם זו המשפחה היחידה שיש להם גם אחרי שהם מגיעים לגיל 18. הרעיון הוא באמת לאפשר למשפחות תשלום עד הגיע הילדים האלה לגיל 21, כדי לאפשר להם לא להיזרק חזרה לרחוב. אני שמחה שהממשלה תומכת בחוק הזה. זה חוק נכון. לא מדובר על הרבה ילדים, אבל אלה שמדובר בהם, להם ולמשפחות האלה זו הצלה גדולה. תודה.
אדוני היושב-ראש, לאור המצב הכלכלי הקשה במשק ולאור המצב של קריסת מפעלים, הרבה מאוד פעמים העובדים השכירים מוצאים את עצמם האחרונים לדעת שהמקום שהם עובדים בו פשט את הרגל, ובטח שהם לא יקבלו משכורות, ובטח שהם לא יודעים מתי לפנות לביטוח הלאומי, ובטח הם לא יקבלו פיצויים על שנות העבודה הרבות. הרבה פעמים הם גם לא יודעים שאת המקום מנהל כונס נכסים. לכן, ההצעה באה לבקש שמעביד שפושט את הרגל יודיע על כך לעובדים שלו, אם בעל-פה ואם בכתב. זה נראה לי אלמנטרי, שהם לא ימצאו את עצמם מופתעים וקוראים בעיתונים שהמקום שהם עבדו בו שנים רבות פשט את הרגל. תודה רבה.
סגן השר רביץ מבקש להחשיב את קולו.
אדוני היושב-ראש, חברי חברי הכנסת, אני חושבת שהדבר הנכון שהכנסת היתה צריכה לעשות, להוציא את החסינות מחוץ לכנסת, לאור הניסיון שצברנו כאן בשנים האחרונות בהתנהגות ועדת הכנסת. בזמנו נתנו אשראי גדול מאוד למחוקק, אבל לצערי האשראי שניתן לא עמד במבחן המציאות. אם זה היה תלוי בי, אדוני היושב-ראש - הנחתי הצעת חוק כזאת, הייתי שמחה לו היתה עוברת, אבל אני יודעת שאין לה סיכוי, לצמצם את החסינות הדיונית, למעט במקרים של מעצר. החסינות הדיונית, אין אח ורע בעולם הפרלמנטרי לחסינות כפי שיש לחברי הכנסת במדינת ישראל. אני  חושבת שצריך לצמצם אותה. במקום זאת, שמעתי את הלהט הרב בדבריהם של ידידי הטובים, יושב-ראש ועדת הכנסת ויושב-ראש ועדת החוקה, וגם הלהט הזה לא יצליח להסתיר את העובדה, שבחוק הזה מכניסים זאב בכסות של כבש, אין לי דרך אחרת להגדיר את זה. כי מה? לכאורה, על פניה חלק מההצעה היא הצעה נכונה. הסעיף שמדבר על כך שלא היועץ המשפטי לממשלה ייזום דיון בוועדת הכנסת בבקשה להסרת חסינות, אלא חבר הכנסת שיבקש לחסות בצל החסינות יעשה את זה. כל הנושא של היפוך הנטל הופך את חבר הכנסת לשווה לאזרח מן השורה, וזאת הצעה חיובית. וגם כל הנושא של המליאה, יש על זה מחלוקת, אני לא משוכנעת, דרך אגב, שאם הנושא עולה למליאה, מראית עין, שקיפות, אני חושבת שזה יעשה פארסה גדולה יותר, לפחות בוועדה - אני לא נהרגת על זה.
אני יכולה לקבל את זה, אני לא מתלהבת מזה, אבל אני לא נהרגת על הסעיף הזה. אני רוצה להתייחס לסעיף אחד בלבד, או לסוגיה אחת בלבד, שהיא בעיני הסוגיה המהותית, וזו סוגיית העילות, העילות שבגינן ניתן  להסיר חסינות. הבעיה המשמעותית בחוק הזה היא בעילות שנוספו. הציג קודם חבר הכנסת בר-און את שתי העילות שהיו עד היום, ושתי העילות האלה שהיו עד היום, חבר הכנסת רוני בר-און, היו כי בג"ץ הגדיר בצורה מאוד מאוד ברורה בפסיקה את מרחב השיקולים של חברי הכנסת בבואם לדון בהסרת חסינות; לא כמו שאמרת - בצורה מבולבלת, פסקי-דין סותרים, הייתי אומרת שהוא הגדיר את זה בצורה מאוד מאוד ברורה. שתי העילות, שמצויות גם כרגע, שתי העילות הראשונות, א' וב', הן עילות שאני תומכת בהן, שאם חבר הכנסת עבר עבירה במסגרת מילוי  תפקידו הציבורי - כמובן לא נראה לי שיש על זה מחלוקת; או שכתב האישום שהוגש הוא לא בתום לב, שיש כאן הפליה, התאנות, כמו שנאמר - מובן שאין על זה מחלוקת. הבעיה היא בשני הסעיפים הנוספים, לא בשני הסעיפים שנותרו על כנם. בעצם, מה שעושה הצעת החוק, היא מרחיבה את הסמכות של ועדת הכנסת והמליאה לסרב להסיר חסינות. אם ההצעה הזאת תתקבל, שתי העילות האלה שקודם הוצגו תתקבלנה, יוצא שחברי הכנסת קובעים מדיניות  תביעה לעצמם. כי הם בעצם באופן הזה, בעיני, פוגעים בשוויון בפני החוק. היועץ המשפטי לממשלה מחליט על העמדה לדין של כל אזרח. בעצם ברגע שמוסיפים את שתי העילות החדשות האלה, הכנסת הופכת את עצמה לערכאת ערעור על היועץ המשפטי לממשלה. זה בטח, חבר הכנסת בר-און, סותר את פסיקת בג"ץ בעניין גורלובסקי, ותיכף אגע בה במלה. אני שואלת, אדוני היושב-ראש, וחבל שחבר הכנסת איתן לא שומע, מה הטעם להוסיף עילות חדשות אם ועדת הכנסת אינה מקיימת את העילות הקיימות? היא לא מקיימת את העילות הקיימות. שמעתי קודם את חבר הכנסת איתן אומר בלהט: יש פינג-פונג, יש התדיינות, אם ההחלטה של הכנסת לא מקובלת, ילכו לבית-המשפט. אני רוצה להזכיר לחבר הכנסת איתן, שבית-המשפט קבע הלכה או זרק כפפה לכנסת, וחבר הכנסת איתן היה הראשון שצפצף על החלטת בית-המשפט. אז בשביל מה אתה עוד הפעם אומר שאני אלך לבית-המשפט? אין טעם ללכת לבית-המשפט.
אדוני היושב-ראש, אני מכירה את העמדה של חבר הכנסת ברכה. היא לא זרה לי. אני חולקת על מקצתה.
אני חושבת שאפשר היה לתת מענה לזה אם היו מבטלים את החסינות הדיונית, למעט במקרים של מעצר. אבל אני רוצה עכשיו, ברשותך, להתווכח - - -
אני רוצה להתווכח, ברשותך, בשתי הדקות שנותרו לי על שני הסעיפים שהם הבעייתיים בעיני. אני חושבת שעם כל כברת הדרך שהתקדמנו, שני הסעיפים האלה בעצם הם בבחינת חרב פיפיות והם מעקרים את החוק מתוכן, ולכן לא אוכל לתמוך בהם. אני מדברת בעיקר על סעיף ג', שמדבר על כך שאם חבר הכנסת נענש על-ידי ועדת האתיקה, אלא אם כן יהיו שלושת התנאים המצטברים - אני רוצה לומר שאם הסעיף הזה יתקבל וייקחו את זה לוועדת האתיקה, זה בעצם יחסום כל אפשרות של העמדה לדין. אני רוצה לתת דוגמה קטנה ואולי להגיד משפט מקדים, ברשותך, אדוני היושב-ראש. אמרתי את זה בדיון בוועדת האתיקה ואני אומרת את זה גם כאן מעל דוכן המליאה. חשבתי שההחלטה להסיר את החסינות של חבר הכנסת גורלובסקי היתה החלטה שגויה. אבל מכיוון שלא התרשמתי שהיועץ המשפטי לממשלה רודף - - -
אני  יודעת, חבר הכנסת הנדל. תשמע את כל דברי. אבל מכיוון שלא התרשמתי שהיועץ המשפטי לממשלה מתאנה או רודף רדיפה פוליטית, והוא בא לוועדה, לא היתה לי ברירה והצבעתי בעד הסרת החסינות. אני רוצה לומר למה המקרה הזה לא דומה לדוגמה שאני הולכת לתת עכשיו, גם אם חבר הכנסת בר-און מדבר על שלושת התנאים המצטברים. למשל, אתן דוגמה - רוצים שחברי הכנסת יצביעו בעד חוק מסוים. אני מקווה שחס וחלילה, אפילו מחמת עינא בישא אני אומרת את זה, שלא יקרה, לא היה, לא קרה, לא יקרה, ומישהו משכנע חבר כנסת, נותן לו איזה צ'ופר, להצביע בעד חוק מסוים. זה היה בכנסת, זה היה במסגרת מילוי תפקידו. ילכו לוועדת האתיקה. אם היועץ המשפטי לממשלה ירצה להגיש כתב אישום, נניח על שוחד, על שוחד לכאורה, חבר הכנסת יוכל להתנגד להסרת החסינות. הסעיף הזה נותן לו גושפנקה. כבר התנהל הליך. שלושת התנאים המצטברים - - -
תרשה לי, חבר הכנסת בר-און.
תאמין לי, חבר הכנסת בר-און, אתה יודע שאני מעריכה אותך, אבל הדוגמה שלי לא מופרכת. עוד דוגמה אחת, אדוני, תרשה לי עוד שנייה אחת. לגבי הסעיף האחרון, הטיעון שזה למען ציבור הבוחרים. יבוא חבר כנסת ויגיד: הפעולה שעשיתי היא למען ציבור הבוחרים.
למען ייצוג ציבור הבוחרים.
ייצוג ציבור הבוחרים. אני רוצה לתת את הדוגמה הבאה שעלתה בדעתי, חבר הכנסת בר-און, אולי היא לא הדוגמה הכי מוצלחת אבל היא אפשרית. חבר כנסת יכול לכהן כסגן שר, למשל. הוא יכול להחליט שהוא מעביר תקציב מסוים נניח למשהו שמשרת את האינטרסים של המפלגה שלו, ואז הוא יטען: מה זאת אומרת, זה שירת את ציבור הבוחרים שלי, אני עשיתי את זה בהכרה, בצורה ברורה, זה חלק מתפיסת התפקיד שלי, למה אני כאן, למה אני בתפקיד הזה, למה אני סגן שר, למה אני מעביר את הכסף מהקייטנות הכלליות לקייטנות של המפלגה שלי. זה ציבור הבוחרים.
בוועדת האתיקה - לא. זה סעיף ד'. זה ציבור הבוחרים. הסעיף הזה יכשיר - - -
אני מסיימת. אדוני היושב-ראש, אם תתקבלנה העילות החדשות, הכנסת בעצם אומרת שהיא מבטלת את הפרשנות שבג"ץ העניק לסמכות ועדת הכנסת, שמבוססת על תפיסות יסוד של הדמוקרטיה, ולפיהן הכנסת אינה יכולה לפעול כתחליף ליועץ המשפטי לממשלה ולבית-המשפט. אני חוזרת ואומרת, תפקידה של ועדת הכנסת הוא לא להיות תחליף לבית-המשפט או ליועץ המשפטי לממשלה.
למה בית-המשפט העליון - - -
לא מסכימה, אבל מוותרת על זכות הדיבור.
אדוני, תחזור בך מהמלה "שקרנים".
אני מציעה לך שתחזור בך. אני אטפל בך - - -
שאול, חשבתי שאתה נגד החוק. שמעתי אותך ברדיו.
הם החמירו את ההצעה הממשלתית. לזה נתת יד.
אבל התקבלה הגרסה המחמירה של החברים שלך מהליכוד, בניגוד לדעת - - -
אבל מה זה משנה אם תציג את דעתך. זה מה שהתקבל. זה מה שהתקבל. מה שאתה - - -
לא יכול. לא יכול לתבוע - - -
לפלסטינים יש מדינה? אני רוצה להבין.
אני מדברת בשם כל הסיעה שלי.
גם מי שבא, אתה אומר שהוא לא מבין.
מי כאן הנבל? תסביר כאן מי הנבל.
נכון, אבל פה יש חוק פעולות איבה - - -
אדוני היושב-ראש, חברי חברי הכנסת, יושב-ראש ועדת החוקה, ידידי חבר הכנסת מיקי איתן - היום אני עצבנית כלפיך. אתה לא יכול לעמוד כאן על הדוכן - אתה לא יכול לעמוד כאן על הדוכן  ולקרוא לנו שקרנים, גם אם העמדה שלנו, לצורך העניין - שלי, היא לא לרוחך. ולכן, עד סוף הדיון יש עוד הרבה זמן, אני מציעה לך לשקול לחזור בך. אתה יכול להגיד הרבה דברים, אתה יכול לחלוק עלי בהרבה דברים, ואנחנו בני-פלוגתא. אתה לא יכול להגיד לי שקרנית, בטח לא על דברים שאני מוכיחה, והוכחו כאן עכשיו, שאני צודקת. ואני חוזרת ואומרת, חבר הכנסת איתן - החוק הזה הוא חוק שמפלה בין דם לדם. ועכשיו, לפני שאדבר לגופו של החוק, יש לי כמה דברים להגיד לך. אני אומרת את זה לך - דווקא - - -
אדוני היושב-ראש, דווקא כיוון שיש לי הערכה כל כך גדולה לחבר הכנסת איתן - אני חושבת שאתה נפלת לפח היקוש שטמנו לך, ואולי הלכת לשם בעיניים עצומות בכוונה. ואולי הדברים שלי עכשיו, לפני שאני מדברת לגופו של החוק - חבר הכנסת אלון מפריע לי.
אדוני היושב-ראש, אתה יודע? לפני כמה ימים קראתי בעיתון, ראיתי בטלוויזיה שבארצות-הברית הרשיעו את אדגר ריי קילן. אדגר ריי קילן הוא אדם בן 80 שהרשיעו אותו בהריגה על כך שהוא היה שותף לרציחתם של שלושה פעילי זכויות אזרח שחורים במיסיסיפי. היום, כל כך הרבה שנים אחרי, בעצם ההרשעה הזאת אומרת שמיסיסיפי בוערת והאיש הזה יבלה בכלא. אני לא חושבת שאנחנו צריכים להיות שמחים לאידו של אדם בן 80. אבל הלקח שלי מכך ששולחים היום בן-אדם לכלא, 50 שנה או לא יודעת כמה שנים אחרי הפרשה הזאת, שהיתה בשנות ה-60, הלקח שלי מכך אומר שלזיכרון יש ערך. ואני אומרת את זה בהקשר של החוק הזה. לזיכרון הזה יש ערך, כי החוק הזה הוא עוול היסטורי שלא ישכחו ולא יסלחו. אני מזכירה לכם, כי אני אומרת שמדינת ישראל ממהרת לסלוח, חוששת לחקור, מבקשת לקבור תרתי משמע, גם את המתים אבל גם את התביעות שלהם. ואת זה אני אומרת לכם, חברים, הרבה שנים אחרי, מיסיסיפי תמשיך לבעור, ואת זה, אדוני, יושב-ראש ועדת החוקה, חבר הכנסת מיקי איתן, לצערי, אני חושבת שיזכרו לך. כי הפרשה הזאת, פרשת מיסיסיפי, היא סמל לפצע שסירב להגליד בנפש האמריקנית. כי מה זה אומר? מה זה אומר עלינו? ואני עושה כאן השוואה. מה זה אומר עלינו? שלא נותנים יד לאורך זמן לגזענות, ולא רק לגזענות, אלא למעשים שהגזענות יוצרת, למעשים איומים. וזה אומר שיש עוצמה לזיכרון וזה אומר שהעובדה שאנשים נושאים בלבם פצע מדמם, זה לא יישכח, זה לא ייסלח, כי הפצעים האלה מדממים, ידממו שנים. כי אומרים להם עכשיו, וזה אני עונה לחבר הכנסת שאול יהלום: לא רק שנפצעת בתאונת דרכים, חבר הכנסת שאול יהלום, לא רק במקרה שחצית כביש באזור, שעכשיו מכריזים עליו שהוא אזור עימות, גם עכשיו מוציאים תעודה שזה מסגרת אזור עימות. לא מספיק שהלכת, ולא מספיק שנדרסת בשוגג, אתה גם רוצה? אתה מהין? אתה מעז בכלל לבקש פיצויים על זה שנדרסת? תתבייש לך בכלל איך אתה מעז לבקש פיצויים. מייד אנחנו מכריזים שזה אזור עימות. רטרואקטיבית, חבר הכנסת מיקי איתן. ולמה? כי ברוב חוצפתה ממשלת ישראל, על-ידי שליחיה ממשרד המשפטים והפרקליטות, ישבו בלי בושה -  מעולם לא ראיתי נציגות כל כך לא משפטית, כל כך פוליטית בוועדת החוקה, שמסבירה לנו: רחמנא ליצלן, אתם יודעים כמה תביעות של פלסטינים יש בבתי-המשפט בישראל? איך בכלל נתמודד עם זה? מייד נשנה כאן את כל הנורמות ואת כל החוקים שהכנסת הזאת חוקקה. הכנסת הזאת תמיד אמרה: אנחנו לא עושים חקיקה רטרואקטיבית, אנחנו לא עושים חקיקה לגופם של אנשים. אבל כשבאים נציגי משרד המשפטים הישראלי והפרקליטות ומסבירים: הפלסטינים החצופים האלה, מה הם רוצים? הם רוצים אחרי שפגענו בהם, אחרי שהיתה ביזה, אחרי שהיה ירי ברשלנות, אחרי שהיתה פגיעה בשוגג, הם גם רוצים עכשיו כסף על זה? איזה חוצפה? אין גבול לחוצפה הזאת, להיות גם פלסטיני, גם פצוע וגם לנסות להיות צודק ולתבוע, זה כבר יש גבול לחוצפה. עכשיו אני רוצה לומר לכם משהו, חברי חברי הכנסת. אמרו כבר קודמי לפני, שזה חוק שמכתים את ספר החוקים, זה חוק לא צודק, חוק לא מוסרי, ואני מוסיפה שתכליתו ודאי שאינה ראויה. מה הממשלה מבקשת עכשיו? הממשלה מבקשת חסינות גורפת מתביעות של פלסטינים. אני מזכירה, הרי לא מדובר כאן בניסיון לחסום תביעות בגין נזקים שגרמו כוחות הביטחון בפעולות המבצעיות שלהם. למי שלא יודע, חברי חברי הכנסת, בשנת 2002 כבר היה תיקון לחוק הזה, שהגבילו מאוד את אפשרות התביעה בגין נזיקין שנגרמו בשטחים כתוצאה מפעולות טרור, כתוצאה מפעולות של לוחמה בטרור, דיכוי, פעולות שנעשו בתנאי סיכון. כבר אז היה מי שאמר שזה תיקון שהוא בלתי חוקתי. כבר היה אז מי שהזהיר. אבל מה שעכשיו עשו זה הוספת חטא על פשע. כי מה ההצעה הנוכחית הזאת מבקשת לעשות? שמעתי את חבר הכנסת איתן עומד כאן על הבמה ומסביר את הדברים שנוח לו להסביר. אבל דבר אחד לא הסברת, חבר הכנסת איתן, לא אמרת שההצעה הזאת היא תיקון להצעה הזאת שכבר התקבלה, שעכשיו ההצעה הזאת מבקשת גם לפטור את המדינה מלפצות פלסטינים, בין השאר, אני אומרת בין השאר, על נזקים מביזה, מירי רשלני, מהתעללות במחסומים. סיפרו כאן חברי חברי הכנסת על ילדים שישבו באקראי, ונפגעו באקראי ובשוגג. אני, דרך אגב, לא מאשימה את כוחות הביטחון שהם פוגעים במזיד. אני לא מאשימה, אבל קורים דברים באקראי ובשוגג. אז עכשיו האנשים האלה ילכו לבית-משפט, הם יצטרכו ללכת לוועדת חריגים. וכשכבר ילכו לשם יגידו: כמה תביעות יש לנו? אנחנו מוציאים להם תעודה, שר הביטחון יוציא להם תעודה, ואז הוא גם יגיד שזה רטרואקטיבי. אני חוזרת ואומרת ומדגישה ואומרת - - -
אני שמעתי אותך, לא היו לך הסברים.
אדוני היושב-ראש, שר הביטחון יכול בכל רגע נתון, וזה אולי הדבר המהותי, להכריז שהמקום שאותו ילד או אותה ילדה נפגעו בו, הוא אזור עימות. הוא יכול להכריז את זה רטרואקטיבית. אז זה לא ניסיון להפלות בין דם לדם? אני חושבת שזאת הצעה שהיה ראוי לגנוז אותה. זאת הצעה שנותנת חסינות למעשים של המדינה, חסינות למעשים שנעשו שלא כדין; הדגש הוא במעשים שנעשו שלא כדין. אתם יודעים מה ההצעה הזאת תעשה? ההצעה הזאת תגרום לכך שאלפי פלסטינים יתבעו את מדינת ישראל בחו"ל. אתם תגרמו לכך שאנשים יפנו לבתי-המשפט במדינות באירופה, בארצות-הברית, ויתחילו לתבוע את מדינת ישראל. כל מה שרציתם למנוע, שלא יוציאו את קלונה של מדינת ישראל, שלא יספרו עלינו ברבים, עכשיו כל הדברים האלה יתנהלו שם. והדבר הזה יהיה בתקשורת ויחגגו עלינו, ומיקי איתן יצטרך להסביר שלא נכון, שהוא ניסה למתן. אני רוצה לספר לכם, למי שלא היה בוועדה, מה היה. תשמע, אדוני היושב-ראש, אתה לא ישבת בוועדה. חבר הכנסת איתן, שאני אומרת כאן על הדוכן שהוא איש הגון, מצא את עצמו במלכוד. באה נציגת משרד המשפטים, הביאה לו חוק, הוא היה צריך לנסות לתמרן, הוא ניסה להביא שינויים. היה סעיף בחוק הזה שאמר "פעיל בארגון טרור או חבר בארגון טרור". רצה מיקי איתן, חבר הכנסת איתן, ואני אומרת את זה לשבחו, בכל זאת למתן. אבל באו החברים שלו מהליכוד, חבר הכנסת סער ואחרים מהממשלה וכפו עליו להכניס סעיף של חבר. עכשיו אני רוצה להגיד לכם, מה זה חבר מביא חבר? חבר הכנסת זאב, אתה היית לידי. במציאות הפלסטינית אנחנו יודעים שכולם חברים בארגונים. הפלסטינים משתייכים לארגונים.
אני רק רוצה להראות את האבסורד ואת הפח היקוש שטמנו לך. אתה חושב שבכסות הזאת של הסעיפים האלה, של ההסתייגויות שאתה מגיש, אתה יכול לזכך את המצפון או להשקיט את המצפון? לא, זה לא יכסה על הבושה הגדולה, על החוק המבזה את מדינת ישראל. זה חוק שמבזה את מדינת ישראל. זה חוק מחפיר. זה כתם על ספר החוקים. בכלל, היום אנחנו בסיטואציה - אני גם אעלה בסעיף הבא, אז אני אשמור את הלהט הזה לסעיף הבא. אבל הרצף הזה שבאים שני חוקים כאלה, חוק פיצויי נזיקין וחוק האזרחות ביחד, זה אחד הימים היותר שחורים של כנסת ישראל, אם היא תאשר אותם. אז יושב חבר הכנסת איתן ומנסה לשכנע את חבריו בוועדה להסתפק בסעיף – פעיל. אבל חברים שלו? הנאמנים למדינת ישראל, הנאמנים לזכויות האדם, אותם אנשים שבאים בשם ז'בוטינסקי, מה הם אמרו?
בוודאי. התכוונתי לחוק הבא, עכשיו אני מבלה בחוק הזה. אני רוצה למצות את הנקודה הזאת, חבר הכנסת איתן מנסה לשכנע את ועדת החוקה שצריך לתמוך בסעיף שהוא מתון לכאורה, שאומר – פעיל. באים החברים שלו ביחד עם הממשלה, מה פתאום פעיל? ג'ומס ידידי, אתה יודע שאצל הפלסטינים כולם חברים בארגונים. או שאתה ב"פתח" או שאתה ב"חזית העממית", כולם חברים בארגון.
נכון. עכשיו תראה מה קורה: חבר הכנסת רצון וחבר הכנסת איתן וחבר הכנסת סער  וכל מיני חברי כנסת מהליכוד נוסעים להם לחו"ל ונפגשים לדיונים עם חברים פלסטינים, שהם חברים כי הם בארגונים. הם יושבים אתם בחו"ל. נניח, שאותו חבר שמיקי איתן יושב אתו בחו"ל או מיכי רצון יושב אתו בחו"ל במקרה חזר לרמאללה, לבית-לחם, ונפגע בשוגג והוא חבר. הוא גם חבר שלהם, הוא גם חבר בארגון והוא גם נפגע בשוגג. החבר המסכן הזה, החוצפה הזאת של להיות פלסטיני, להיות חבר, להיפגע בשוגג וגם לרצות לתבוע פיצויים כדי לאפשר לקבל טיפול רפואי - זה כבר עובר כל גבול. גם לרצות להיות פלסטיני, גם לרצות להיות חבר, גם לרצות להיות חבר של מיקי איתן וגם לקבל טיפול רפואי על-ידי ממשלת ישראל – חוצפה כזאת עוד לא היתה. חברים, חברי חברי הכנסת, אין גבול לחוצפה, אין גבול לבושה, וחבל, חבר הכנסת איתן, שאתה נתת יד. אני חוזרת ומזכירה לך: מיסיסיפי בוערת והיא תבער עוד הרבה זמן. תודה רבה.
אני שומעת אותך. אני פשוט לא מאמינה למשמע אוזני. אתה הכי גרוע שמכשיר את השרץ. לפחות אתן - - -
אבל אז עוד לא התעצבנתי על - - -
מיקי, אתה רואה מה עשו לך החברים שלך?
מצביעים על כל ההסתייגויות.
אם היא מטול-כרם, היא לא באה.
אדוני היושב-ראש, אני מודה שהיום, הצירוף הזה של שני החוקים - החוק הקודם, חוק שאוסר לתבוע פיצויי נזיקין, והחוק הזה, ביחד - שני החוקים האלה, שיעברו כאן, להערכתי, חוק אחד כבר עבר והחוק השני כנראה גם יעבור - הם, בעיני, בסוף המושב, כתם בספר החוקים שחוקקה הכנסת. זו אחת החרפות היותר גדולות. איך הכנסת הזאת הופכת לקבלן ביצוע של הממשלה, בלי לשאול, בלי לערער. כל האגף הזה, שאיננו עכשיו, יבוא אחר כך כנשוך-נחש, מהר מהר מהר - להצביע ולתת גושפנקה לחוק שכבר נאמר כאן קודם על-ידי אחרים לפני שהוא חוק גזעני, חוק שמפלה בין אזרחים, ובעיקר, חוק ששולל זכויות על בסיס של לאום. עכשיו, אני רוצה להגיד לך משהו באופן אישי, אדוני היושב-ראש, באופן אישי ובאופן ציבורי. שמעתי שהשבוע התכנסה סיעת הליכוד בכנסת והחליטה לאפשר, או לתמוך או לחוקק חוק, שבינתיים נפל, של חבר הכנסת אליעזר כהן, שייתן זכות הצבעה ליורדים בחו"ל. לישראלים - - -
נפל, נפל. אני יודעת. אבל רגע. חבר הכנסת אהוד יתום, הרי אתה מכיר אותי, אתה יודע שאני לא באה היום לספר לכנסת ישראל על חוק שנפל, לולא היתה לי נקודה. אנחנו לא מצלמים פה את האחוריים של ההיסטוריה עכשיו, תסלח לי. אבל, סיעת הליכוד חשבה שזה יהיה לגיטימי לתת זכות בחירה להשפיע על מה שיקרה פה במדינה - אני מדברת על גורלה של מדינה - לאנשים שנחשבים אזרחים. מי נחשב אזרח – אזרח הוא גם אדם שירד מהארץ לפני 20, 30 שנה, לא חי כאן, לא משתתף בהכרעות כאן, לא נושא בחובות - -
- - לא משלם מסים, לא שותף בקהילה, אך ברגע שאחד, הוא או רעייתו, אזרח, אז הבן שייוולד לו בארצות-הברית, שמעולם לא ביקר פה, גם הוא יהיה אזרח ויוכל להשפיע על גורל המדינה בהכרעה הפוליטית הכי חשובה במדינת ישראל. ולזה כנסת ישראל כמעט נתנה יד, הפלנו את החוק הזה על חודם של שני קולות. כשמדובר ביהודים, תראו באיזו קלות אפשר להיות אזרח, להשפיע על מה שקורה כאן במדינת ישראל. אך כשמדובר באזרחים, אבל הם לא יהודים, אז מנסים למנוע מהם את הדבר, בעיני, הכי משמעותי, את הזכות לחיי משפחה, את הזכות לאהוב, את הזכות להינשא ואת הזכות להחליט ולבחור היכן לחיות. אמר את זה חבר הכנסת אורון, מזמן אנו כבר לא מדברים על סיבות ביטחוניות. כל הזמן ניסו להצדיק את החוק הזה בכסות של עילה ביטחונית. למה זה היה חמור גם בכסות הזאת של העילה הביטחונית – כי מחשידים ומענישים קולקטיבית את אזרחי ישראל הערבים, כולם נהיו עכשיו מפגעים בפוטנציה, אבל אפילו הכסות הביטחונית הזאת כבר אין בה צורך. אין כבר בושה. כבר בכלל לא מדברים על כסות ביטחונית. אני שומעת את המועצה לביטחון לאומי ואני שומעת שרים בממשלה ואני שומעת חברי כנסת - המרצע יצא מהשק, וכולם אומרים: אנו חוששים פה מהסכנה הדמוגרפית. החוק הזה לא נועד לתכלית ראויה. שמעתי שניסו לעשות פה תיקונים אלה או אחרים, התיקונים האלה הם לעג לרש. כל תיקון לא יהפוך אותו למידתי. החוק הזה היה, החוק הזה נשאר, החוק הזה יישאר לא מידתי, החוק הזה פוגע אנושות בערך השוויון של אזרחי ישראל הערבים. אני מזכירה לכל חברי הכנסת, כל אחד, רוממות השוויון בגרונו, שוויון זה ערך מרכזי, השוויון הוא ערך בעל מעמד חוקתי במדינת ישראל, אבל כשמדובר באזרחים שהם ערבים, הערך הזה כבר לא חל עליהם. אני חושבת שדווקא עתות חירום הן רגעי המבחן לחברה שמנסה להחשיב עצמה דמוקרטית. אני כבר לא בטוחה שאנו יכולים להגדיר את עצמנו באופן הזה, כשאנו באופן כל כך בוטה פוגעים בקבוצה של אזרחים שמהווים חמישית מאזרחי המדינה. אדוני היושב-ראש, אני מודה שכל פעם יש לי התחושה הזאת, שהנה, בחוק הקודם חשבתי שכבר אי-אפשר להתנוול יותר, שכבר הגענו לתחתית המדרון המוסרי. לא עולה על הדעת שום דבר שאפשר לעשות. כל פעם מחדש אני עולה כאן על הדוכן ומגלה שאין גבול לתחתית המדרון המוסרי, אין גבול לתהום הזאת שאנו נמצאים בה. אנחנו לא על ספו של מדרון. התנוולנו, אנחנו מתנוולים, והכנסת הזאת נותנת יד לאחת הנבלות היותר גדולות, שמכתימות את ספר החוקים הישראלי.
אה. הנה, חבר הכנסת אורון פה. הוא יהיה אחרי?
אדוני היושב-ראש, ועדת הכנסת, שקיבלה החלטה לשנות את הרכב הוועדה שהציע יוזם ההצעה, חבר הכנסת אריה אלדד, ומביאה למליאת הכנסת עכשיו את הרעיון, או את ההצעה, להסיר מסדר-היום את ההצעה להקים ועדת חקירה, מבקשת לקבור את ההצעה הזאת קבורת חמור. ואני שואלת למה, ממה מפחדים כאן. ממה בדיוק חוששים חברי ועדת הכנסת, ואולי חברי מליאת הכנסת? מה עלולים פתאום לגלות כאן?
כן. שמעתי - כן, כן. ממה בדיוק חוששים? אדוני היושב-ראש, הבעיה היא - אמרתי את זה כבר בדיונים קודמים - הבעיה היא לא השחיתות, הבעיה היא שכל שלטון מושחת. הבעיה היא אם השלטון שומר על אותם מנגנונים שאמורים לבלום את השחיתות, אותם מנגנונים אפקטיביים, שיישארו אפקטיביים. ואני לא בטוחה שאני יכולה לומר שהשלטון שומר על המנגנונים האלה. מה מבקשת הכנסת לעשות? - בניגוד למה שאמר כאן אפרים סנה. אמר אפרים סנה: תקום ועדת חקירה של שופטי ישראל. חבר הכנסת אפרים סנה, מי שצריך לחקור זה רשויות אכיפת החוק. אבל תפקידה של ועדה כזאת, כפי שהציע חבר הכנסת אריה אלדד, הוא להמריץ את רשויות אכיפת החוק. אני לא חושבת שאריה אלדד התכוון לפעול במקומן, הוא התכוון להמריץ אותן. ולכן, ועדה כזאת נדרשת, וזה נכון שהכנסת תעשה את זה. עכשיו, הוועדה הזאת שתקום – אני מקווה שהיא תקום - לא צריכה לחקור פרשות שנחקרות על-ידי המשטרה, היא לא צריכה לפעול במקום המשטרה, בוודאי כל עוד החקירה לא הסתיימה. אבל, הכנסת חוששת מכך שתקום ועדה שתצביע על כמה רעות חולות? ממה בדיוק חוששים? מה חוששים שעלולים לגלות כאן? וקשה להגיד שאריה אלדד ואני נמצאים באותו צד של המתרס מבחינה פוליטית. אני רוצה לומר לכם, חברי חברי הכנסת, כנסת היא לא במקום משטרה, כנסת היא לא במקום בית-משפט. אבל תפקידם של חברי הכנסת הוא לפקח על הרשויות, תפקידם של חברי הכנסת לפקח על הביצוע של הרשויות. ומי שהיום מבקש לקבור קבורת חמור את ההצעה להקים ועדת חקירה בראשותו של חבר הכנסת אריה אלדד, הוא מפחד. ואני שואלת, אדוני היושב-ראש, ובזה אני מסיימת: ממה הם מפחדים? אני שואלת: ממה הם מפחדים? תודה.
- - - בית-המשפט הישראלי - - -
לא ראיתי שהוצאת אל מחוץ לחוק את אלה שפיזרו את הנינג'ות על הכבישים.
לא שמעתי אותך אומר שביקשת להוציא מחוץ לחוק את כל אותן מחתרות יהודיות. אתה נותן לגיטימציה למחתרות - - -
אני לא מדברת על זה. אני לא שמעתי אותך קורא להוציא מחוץ לחוק את אותן קבוצות מחתרתיות - - -
אני לא חושבת שצריך להעמיד לדין - - - אי-אפשר להעמיד לדין אנשים ישרים.
אדוני היושב-ראש, גברתי השרה, חברי חברי הכנסת, סוגיית הריגתם של אזרחי ישראל הערבים איננה בעייתם של הערבים בלבד, אף שלצערי זאת ההתייחסות. אנחנו מדברים כאן על מדינה מתוקנת, שבכל פעם מחדש מראה שיש צדק ליהודים ויש צדק אחר לערבים. היום, גברתי שרת המשפטים, כשלה כל מערכת רשויות האכיפה במדינת ישראל. היועץ המשפטי לממשלה, מר מזוז, פרקליט המדינה ערן שנדר, ראש מח"ש, עורך-הדין שבירו, בחוצפתם היום – אין לי דרך אחרת להגדיר את זה – הסתערו על מי שמעז לבקר את החלטת מח"ש שלא להעמיד לדין או להגיש כתבי מחילה; לא רק שלא הגישו כתבי אישום, הגישו כתבי מחילה לכל מי שהיה שותף בהרג, לכל מי שהיה שותף בהריגת 13 אזרחים ערבים. אז כשמדובר באזרחים ערבים, אין מספיק ראיות. אדוני היושב-ראש, אילו חקרו ירי שקשור להריגת אזרחים יהודים – אני צריכה להגיד משפט מקדים - לא היינו מגיעים למצב הזה בכלל. כשמפזרים הפגנות של יהודים לא משתמשים בכדורי גומי, לא משתמשים באש חיה, ובטח שלא משתמשים בצלפים כדי להרוג אזרחים שמפגינים, גם אם מדובר בהפגנות אלימות. כן, היו הפגנות אלימות. היתה ועדה מכובדת, בראשות השופט העליון אור, שקבעה שהיה ירי לא מוצדק וצריך לפתוח בחקירה ולהעמיד לדין.
ציינה שמות ושמות משפחה. בא ראש מח"ש וקובע שאין די ראיות. אדוני היושב-ראש, ההחלטה של מח"ש היא סטירת לחי מצלצלת לוועדת-אור, מה גם שהשופט אור אמר שלא נעשה מספיק ובזמן כדי לחקור את האירועים. לקח להם שנתיים. פרקליט המדינה, מי ששימש ראש מח"ש, מי שאחראי לכך שבשנתיים שעברו לא חקרו את האירועים, יושב היום במסיבת העיתונאים יחד עם היועץ המשפטי לממשלה ומגן על ההחלטה שלו? איזו התנהגות זאת? היד שעשתה היא היד שהיום מסתערת? עורך-הדין שבירו, כשפרסם את הדוח, אמר: אני יודע שיהיו כמה טרמפיסטים, אנשי ציבור, פוליטיקאים, שבטח יבקרו את הדוח. זה היה עוד לפני ששמענו את הממצאים החמורים. מדובר בפקיד, בעובד ציבור, שמותח ביקורת מראש על נבחרי הציבור שאולי יהיה להם מה להגיד ומה לא להגיד על הדוח. איזה מין מערכת זאת? לאן הגענו? יושבים פקידים שמגינים, מטייחים – ראשי אגודת הטייחים. פעם עוד היו מתביישים, פעם היו יורים ובוכים ואחר כך מתביישים, מתבכיינים. היום אין בושה, כבר לא מתבכיינים, כבר קובעים בריש גלי. אדוני היושב-ראש, זה לא שאין די ראיות כשעובדים על-פי סדר הדין הפלילי. קובעים שבמדינת ישראל לגיטימי להרוג אזרחים שהם ערבים, ואין מי שנותן על כך את הדין. זה המסר היום. יושבת הקבוצה הזאת במסיבת העיתונאים היום ותוקפת את ההסתערות של נבחרי הציבור ומסתערת על כך שיש מי שלא מקבל שאלה לא דברי אלוהים חיים. מדובר בשערורייה, מדובר במסמוס החקירה, מדובר באי-מיצוי ההחלטות של ועדת-אור. גברתי השרה, פניתי אלייך במכתב. אמרתי שיכול מאוד להיות שצריך לשנות את חוק ועדות חקירה, כך שאם ועדת חקירה המליצה המלצות אישיות, פרסונליות, ההמלצות האלה צריכות להיות מחייבות, כדי שלא נגיע לפארסה הזאת, שמקימים ועדה על ועדה ושמים ללעג ולקלס החלטות של ועדה שישבה על המדוכה. הוועדה הזאת, שישבה על המדוכה, קבעה לא רק שהיו גורמי עומק שהביאו להתפרצות; היא קבעה המלצות אישיות, פרסונליות, והיום בא הטריומווירט הזה – מזוז, שנדר ושבירו – ועשו צחוק מוועדת-אור. ישבו כאילו מדובר בחבורה של פוליטיקאים שתוקפים אנשים שנמצאים כאן, בבית הזה, כדי לשמור על מעמדם של האזרחים במדינה ועל כבודם של אזרחים ערבים. איך קורה דבר כזה? יש הרוגים, נעשתה עבירה, יש אשמים, אבל אין די ראיות? איך הגענו למצב הזה בכלל? אני חוזרת: יש הרוגים, נעשתה עבירה, יודעים שמות ושמות משפחה, אבל אין די ראיות. אני מכירה את כל הסיבות; אמרו: תנתחו, תוציאו, לא תוציאו, נשלח מכתב – עברו שנתיים, השופט אור קבע שעברו שנתיים ולא נעשה דבר. אדוני היושב-ראש, מסיבת העיתונאים קוממה אותי בגלל תכניה. חשבתי היום שבמסיבת העיתונאים הזאת ננעץ המסמר האחרון בארון הקבורה של דוח ועדת-אור, ולצערי גם בארונות הקבורה של האזרחים שנהרגו במהומות הקשות האלה. איך יכול להיות שאנחנו מעבירים מסר כזה לאזרחי המדינה? כל מרקם היחסים בינינו, בין היהודים לערבים במדינה, כל כך שביר, כל כך שברירי, איזה מסר אנחנו מעבירים עכשיו – שאפשר להרוג ואין מי שנותן על כך את הדין? למה שבפעם הבאה שוטרים יחשבו פעמיים? הם לא יחשבו פעמיים, הם יודעים שיהיה מי שייתן להם כתבי מחילה, שכל המערכת מתגייסת. לא שמעתי אף שר אחד בממשלת ישראל שאומר דבר על דוח מח"ש, כי מדובר בערבים. אדוני היושב-ראש, בוא נודה על האמת: תראה מי יושב כאן במליאה עכשיו, את מי זה מעניין.
סליחה, חבר הכנסת טל, אתה צודק, אבל תסתכל על 120 חברי הכנסת – לא שרים בממשלה, לא ראש הממשלה ולא סגניו.
ברור, היא תשיב. לא שמעתי אף אחד מהם מתראיין, אף אחד מהם אומר דבר וחצי דבר.
אני מביעה עכשיו אי-אמון מוחלט במערכת אכיפת החוק. ממש אין לי אמון במערכת היום. ועדת-אור דיברה על גזענות קשה שפשתה במשטרת ישראל. הגזענות הזאת פשתה במח"ש, ברשויות התביעה. אתה יודע מה הבעיה של גזענים? שהם לא יודעים שהם כאלה, והם מעמידים פני תמימים, פני חסודים ופני צדיקים. ועדת-אור קבעה שגזענות פשתה במשטרת ישראל; ועדת-אור קבלה על תרבות הטיוח והשקר במשטרת ישראל, ומח"ש נתנה לה גושפנקה. עכשיו גם פרקליט המדינה, היועץ המשפטי לממשלה, ואני מניחה שגם שרת המשפטים, לפי הערת אגב שלה, נותנים לזה גושפנקה. אוי למדינה שנוהגת בצדק שונה כשמדובר בדם יהודי וכשמדובר בדם ערבי. תודה רבה.
מה זה התפרעות? מי התפרע - - -
ביקורת לגיטימית זו לא התפרעות - - -
מבקר המדינה קבע לפני שלושה שבועות שמח"ש היא גוף כושל - אולי מבקר המדינה התפרע - - -
ועדת-אור קבעה את זה, תסלחי לי, לא אני - - -
תפני את זה לשופט אור - - -
בינתיים הרגו רק ערבים. לא הורגים ערכים, הרגו ערבים.
אדוני היושב-ראש, חברי חברי הכנסת, הצעת החוק מבקשת לתקן את חוק הגנת הפרטיות ולקבוע שלא יפורסם עבר מיני של מתלונן או מתלוננת בעבירות מין ואלימות. ההצעה הזאת באה לתקן מצב מעוות. אומנם החוק להגנת הפרטיות אוסר לפרסם דברים שקשורים בצנעת חייו של האדם, אבל להרבה מאוד נשים שהיו קורבן להתעללות ולעבירות מין התברר שהשמות שלהן והעבר המיני שלהן מרוחים בכלי התקשורת. אם אשה נניח נאנסה, באחד מכלי התקשורת נכתב: זה כבר ידוע, יש לה עבר, היא יצאה עם הרבה גברים. אלה דברים שפוגעים בצנעת הפרט, הם לא רלוונטיים, בוודאי לא רלוונטיים לתהליך המשפט. זה גם משבש את החקירה. זה פוגע בכל המהלך התקין של החקירה והמשפט. לכן ההצעה הזאת באה בעצם לומר, שעבר מיני - זה לא רלוונטי, שאסור לפגוע באותה מתלוננת. אשה שבוחרת להתלונן עוברת דרך חתחתים מאוד מאוד קשה. ההחלטה להתלונן איננה החלטה פשוטה, האשה עוברת מעין "אונס שני", כך נוהגים לקרוא לכל התהליך הזה שבו היא צריכה לספר ולשחזר מה עבר עליה. אם נשים תדענה שמחר הן תמצאנה את שמן ואת עברן המיני מרוחים בכלי התקשורת, הן לא תתלוננה. הכנסת הזאת רוצה לעודד נשים להתלונן, רוצה לעודד הוקעה של תופעה חברתית, ובעיקר רוצה לתת מענה כדי שאותן נשים – לא רק נשים, גם גברים, אבל לצורך העניין, כיוון שהתופעה חמורה יותר אצל נשים - תתלוננה. אני רוצה להתמודד עם טיעון אחד שאני שומעת לא אחת, ואמר אותו גם אחד מחברי הכנסת: למה צריך להגן על אותן נשים. יש נשים שמתלוננות תלונות שווא, ואם הן מתלוננות הן צריכות לדעת ששמן יהיה מרוח בכלי התקשורת. אני רוצה להשיב על הטענה הזאת ולומר שבדרך כלל, בדרך כלל, תלונות השווא הן שוליות שבשוליות. יש דרך לטפל בתלונות שווא. אם מתברר שאשה התלוננה תלונת שווא, החוק מאפשר להעמיד אותה לדין. אבל אם רוצים להוקיע את תלונות השווא, לא צריך לפגוע בנשים שהן נפגעות אמיתיות, ישירות ומיידיות, שאותן אנחנו רוצים לעודד להתלונן. הסיכוי שהן תתלוננה תלוי בזה שהן תדענה שזכויותיהן לא תיפגענה, שהן תדענה שהן מוגנות - ושהכנסת הזאת תיתן להן היום הגנה. אני מבקשת את תמיכת חברי הכנסת בהגנה על אותן נשים, כדי שתדענה שעברן המיני, בדומה לצנעת חייהן האחרים, לא יפורסמו, וכך הן תישמרנה מכל משמר. תודה רבה.
זה קיים ממילא, האופציה הזאת קיימת.
אדוני היושב-ראש, בשם סיעות מרצ, חד"ש-תע"ל, רע"ם ובל"ד, אנחנו מבקשים לראות בהצבעה הצבעת אי-אמון בממשלה.
אני מזכירה לאדוני שצריך מכתב מראש הממשלה.
זאב בוים אפילו לא התמנה לשר, קל וחומר שאין לו מעמד של ראש ממשלה. היו"ר עבד-אלמאלכ דהאמשה: חברי הכנסת, תנוח דעתכם, לא ביקשתי עזרה מאף אחד, שבו בשקט. אני יודע ממי לקבל את העזרה. שבו בשקט, ואני מבקש לא לדבר, לא במיקרופון ולא בשום אמצעי אחר. אנחנו מבררים בעיה תקנונית ונדע איך לחזור אליכם עם הפתרון. אנחנו מכירים קצת את הנהלים ואת התקנון ויש לנו גם קצת ניסיון בהצבעות האלה, ואם נצטרך עזרה נפנה אליכם. תודה.
אדוני היושב-ראש, חברי חברי הכנסת, אני חושבת שכולם הזדעזעו כשראו את התמונות הקשות למראה של סגן-אלוף בצה"ל לבוש מדים, עם פנס מתחת לעין, כולו מוכה, חבול, מושפל. פשוט דבר שלא מתקבל על הדעת. לא מתקבל על הדעת שתהיה כאן קבוצה בריונית, אלימה, מופרעת, מתפרעת, שנוהגת בשטחי הגדה כבתוך שלה, פוגעת בפלסטינים – כמו שאמר קודם חבר הכנסת אחמד טיבי - ועכשיו היא פגעה בקצין, בסגן-אלוף בצה"ל. הדבר הזה קורה, חברי חברי הכנסת, מפני שבמשך תקופה ארוכה החבורה הזאת קיבלה לגיטימציה, או הייתי אומרת שקיבלה התייחסות של עצימת עין. היא קיבלה לגיטימציה למדיניות של כל דאלים גבר. חבורה מופקרת, בריונית, שהקימה לה מדינה משלה בשטחי הגדה, מקימה מאחזים, מפרקת מאחזים, עושה מה שהיא רוצה. הדבר הכי חמור שהם עשו – אני לא יודעת אם הכי חמור, אבל הדבר שבא לידי ביטוי באופן כל כך קשה ובוטה בתמונות הקשות שראינו, כשעומד סגן-אלוף בצה"ל ומסביר איך חבורה של בריונים הכתה חיילים, הכתה קצינים, ניפצה זגוגיות, פגעה בגלגלי המכוניות, שרפה. שום דבר לא חדש, רק הפעם מה שהיה חדש הוא שהם הרשו לעצמם לעשות את זה לקצין בצה"ל, ואז  כולם הזדעקו, וכולם צעקו: איך ייתכן שפוגעים כך בקציני צבא, אולי בכלל לא נגייס אותם לצה"ל, לא ניתן להם פרס. כל מגלגלי העיניים האלה נתנו להם במשך שנים לגיטימציה, אפשרו לגידולי הפרא האלה לפרוח ולצמוח, ועכשיו אנחנו אוכלים את פירות הבאושים של כל התקופה הזאת, של מי שניסה להיאחז בגדה ולהקים מאחזים בדרך לא חוקית, וקיבל לגיטימציה ממשלתית, והרבה פעמים לגיטימציה מחברי כנסת שמגלגלים עיניים. הרטוריקה היא תמיד נשגבה – זה נורא לפגוע בחיילים -  אבל הפרקטיקה היא גיבוי. עד שלא יתנערו כולם ויפעלו ביד קשה נגד אותה קבוצה, אנחנו לא נוכל לקרוא לעצמנו מדינה מתוקנת. תודה, אדוני.
אתה כבר מספר שתיים בסקר, לאן אתה רוצה להגיע? אתה לא צריך את זה כבר, די.
כמה רחוק אתה רוצה להגיע? אתה מספר שתיים בסקר.
שלום גם לך. מאיפה באת? מה קרה?
גמרת עם שרון להיכנס בו? התחלת עם מרצ?
גברתי היושבת-ראש, חברי חברי הכנסת, מדובר בהצעת חוק שלי, שאני מקדמת אותה במשך שנה ארוכה בוועדת החוקה של הכנסת, וזו ההזדמנות להודות ליושב-ראש ועדת החוקה, חבר הכנסת איתן, ליועצת המשפטית שמלווה את הצעת החוק וכמובן לחברי הוועדה. חברי חברי הכנסת, מדובר בהצעה מהפכנית, היא מהפכנית במובן הזה שעד היום המחוקק או החקיקה שהתייחסה לאיסור סחר בבני-אדם, התייחסה בעיקר לאיסור סחר לצורכי עיסוק בזנות. הסתבר לנו במדינת ישראל, לצערנו, שבתוככי מדינת ישראל מתקיים סחר עבדים מודרני שאינו רק לצורך עיסוק בזנות, ולכן הצעת החוק הזאת מרחיבה את תחולת העבירה והחוק הזה יחול גם על סחר בבני-אדם למטרת עבודה בכפייה, על סחר בנטילת איבר מאיברי הגוף, דהיינו, סחר באיברים, על סחר בהולדת ילד ונטילתו, דהיינו, בכל מה שקשור לפונדקאות בצורה של סחר, שגורמים למישהי ללדת ילד ומוכרים את הילד - לצערנו אנו עדים לתופעה כזאת - וכמובן עבירת מין. חשבנו שיש צורך גדול מאוד להרחיב את העבירה, כי ישראל גונתה בעולם גם על-ידי האמריקנים וגם על-ידי גופים אחרים, שבעצם מנצלים כאן אנשים, בעיקר עובדים זרים, משתמשים בהם כאילו הם עבדים. זה דבר שחברה מתוקנת לא יכולה לעבור עליו לסדר-היום. על-פי החוק המוצע, העונש המרבי למעורבים בעבירת הסחר בבני-אדם והעסקתם בתנאי עבדות יהיה בין 16 ל-20 שנות מאסר. אני רוצה להביא רק שתי דוגמאות מה יכלול החוק. זה חוק מאוד רחב, חוק מאוד מהפכני. החוק הזה מאוד חשוב לממשלת ישראל, בעיקר כי הוא יתאים את החקיקה הישראלית לחקיקה הבין-לאומית. מדינת ישראל חתמה על אמנות, אבל היא לא יכולה לאשרר את האמנות האלה, מכיוון שאין התאמה בין החקיקה הישראלית לחקיקה הבין-לאומית. זה יסייע למדינת ישראל גם במישור הבין-לאומי. אני רוצה להביא, ברשותכם, שתי דוגמאות קצרות. כמו שאמרתי קודם, החוק יאפשר להטיל בין 16 ל-20 שנות מאסר על כל מי שסוחר באדם למטרות של עבדות, החוק יאפשר חילוט רכוש שקשור לעבירת הסחר בבני-אדם, וכן יאפשר להטיל קנסות על מורשעים בסחר בבני-אדם; את הקנסות האלה יעבירו להגנה על קורבנות הסחר. זו מהפכה מאוד משמעותית. גברתי היושבת-ראש, סיכמתי עם שר האוצר שהחוק יעבור כמו שהוא בקריאה ראשונה. לגבי סעיפים 28 ו-29 בחוק, שנוגעים לכל מה שקשור לאשרות שהייה ואשרות עבודה, אני אתאם אותם בהמשך החקיקה עם הממשלה. החוק שיעבור לא יחול על שני הסעיפים האלה, יש לנו הבנה, נצטרך כנראה לשנות באופן לא מהותי את הסעיף. התחייבתי בפני האוצר שאני אגיד כאן במליאה שהוא מסכים שהחוק יעבור בתנאי שסעיפים, אני מדגישה, 28 ו-29 יידונו בהמשך בוועדת החוקה. אני אבקש את תמיכתכם. אני מודה לך, גברתי. תודה רבה.
אדוני היושב-ראש, לפני שבועיים פורסמה כתבה בעיתון "הארץ", ואני מצטטת ממנה רק משפט אחד: "חברת 'פרי הגליל' ביקשה לאסור פנסיונר בגלל חוב של 659 שקלים". אני שואלת אתכם, חברי חברי הכנסת, איזו ממשלה יכולה להתנגד לחוק? איזו ממשלה שאין בה חמלה יכולה להתנגד לחוק שאומר שלא לאסור חייבים שלא יכולים לשלם את חובם?
אדוני היושב-ראש, אני אומרת לך את זה בדם לבי, אני מתכוונת לזה. לא יכול להיות שמדינת ישראל תהיה המדינה המערבית היחידה שאוסרת חייבים שלא יכולים לשלם את חובם. אדוני היושב-ראש, כ-700 איש בשנה אחת היו במעצר, לפחות לילה אחד, בגין אי-תשלום חוב. אני לא מדברת על האנשים בעלי ההון שפושטים רגל, והם ממילא גם לא הולכים לכלא. 650 שקלים היה פנסיונר חייב לחברת "פרי הגליל"; 900 שקלים היתה אשה חייבת לחברת "פלאפון". על זה צריך ללכת לכלא? איך אפשר לשלול חירותו של אדם שנקלע למצוקה קשה ורוצים לשלוח אותו לכלא?
אני אציע חלופות, אדוני. אבל אני חושבת שכדאי לסבר את האוזן ולומר שהשימוש בצווי מאסר נמצא במגמת עלייה. הגשתי שאילתא וקיבלתי לאחרונה תשובה. יש גידול של כמעט פי-שניים בצווי מאסר לחייבים - ב-2004 הוצאו למעלה מ-20,000 פקודות מאסר. אלה מספרים מטורפים. אדוני שאל, ובצדק, אם זאת הדרך היחידה של ההוצאה לפועל להתמודד עם חייבים.
נכון. אני טוענת, אדוני היושב-ראש, שדרכי ההתמודדות לא תקינות ולא יעילות. החוק הזה שמאפשר מאסר חייבים נעשה בזמנו על-ידי הלובי החזק של הבנקים. חברי חברי הכנסת, מדובר בפגיעה קשה מאוד בזכויות האזרח. גם במדינה מתוקנת יש קווים אדומים. לא שוללים חירותו של אדם אלא אם כן הוא ביצע עבירה פלילית. אני חושבת, אדוני היושב-ראש, שמאסר הוא תגובה לא אנושית, לא מוסרית, וגם הנתונים שהצגתי בפניך עכשיו מראים  שגביית החובות לא משתפרת משמעותית. שיעורי הגבייה של ההוצאה לפועל נחשבים לנמוכים ביותר. ובמי פוגעים? פוגעים באנשים המסכנים באמת. אדוני היושב-ראש, אני שואלת: אנשים שאין להם באמת, כשיכניסו אותם לבית-סוהר, פתאום יהיה להם כסף לשלם? מי שאין לו כסף ממילא לא ישלם. אז מי ישלם את המחיר? אלה שחייבים 650 שקל? 900 שקל? אשה צלצלה אלי, היא נשלחה למאסר, היה לה חוב של 900 שקלים לאחת מחברות המכשירים הסלולריים. הוא תפח ל-900 שקל והיא היתה צריכה ללכת לכלא. אני יודעת שכל חברי הכנסת יודעים, יש כאן משבר כלכלי קשה והחובות הביאו לפתיחה של יותר ויותר תיקים בהוצאה לפועל ולהוצאה מוגברת של צווי מאסר. בדרך כלל החובות מתחילים בסכומים פעוטים, הם תופחים בשל ריביות, אגרות, הצמדות, תשלומי שכר טרחה לעורכי-הדין של הנושים, ואחר כך הם באמת מצטברים לסכומים גבוהים בהרבה מהסכומים המקוריים. מדהים אותי שחוב של כמה מאות שקלים יכול להוביל לתא המעצר. אני לא רוצה לדבר על כל הפרוצדורה, על איך נכנסים לכלא. אני רוצה להציע, אדוני היושב-ראש - מה שמדהים גם, שמחמירים עם אנשים שחייבים כסף יותר מאשר עם עבריינים. חוק המעצרים קובע שאדם צריך להיות מובא בפני שופט 24 שעות ממועד מעצרו. אדם שחייב להוצאה לפועל יכול להיות מובא אחרי 48 שעות. מה זה הדבר הזה? מה זה הדבר הזה?
מה זה הדבר הזה? אדוני היושב-ראש, 48 שעות הוא צריך להיות במעצר? זה פשוט לא מתקבל על הדעת.
נכון, אני מגיעה לפתרונות.
במקום שההוצאה לפועל תתמקד באותם כמה אלפי חייבים שבאמת חייבים הרבה כסף, ויש כמה אלפי חייבים שחייבים הרבה מאוד כסף, והם מתחמקים מלשלם את הכסף, אז מה עושה ההוצאה לפועל? היא נטפלת לאותם מאות אלפים, שפיתו אותם לקחת אשראי או שבגלל המצב הכלכלי שלהם הם נקלעו למצוקה. למה שהבנקים לא יגבילו את מתן האשראי, כמו למשל בארצות-הברית? יש כאן הפקרות ממש מטורפת בתחום הזה. לבי לבי על אלה שלא משלמים להם, אני משתתפת בצערם, אבל הממשלה, במקום להתנגד לחוק היתה יכולה להגיד: חברים, במקום מאסר, במקום שלילת חירות, בואו ננקוט חלופות לצווי מעצר. אפשר להגביל אשראי ושיקים לחייבים, אפשר לעשות צווי עיכוב יציאה מהארץ. לשלוח אנשים לכלא – אני עוד שומעת את הזעקה של האשה שצלצלה אלי, שהיתה צריכה לשבת בכלא 48 שעות, היא לא מובאת בפני שופט, על 900 ש"ח חוב, והממשלה הזאת מדברת על חמלה. אני כבר לא יודעת אם יש לי טענות לממשלה הזאת, אבל סיעת שינוי – שמעתי את חבר הכנסת רשף חן מזדעק כאן מעל הדוכן לפני כמה ימים על שקיצצו בתקציב משרד הרווחה. כאב לו הלב, איך הוא הזדעק, איך קיצצו בתקציב משרד הרווחה - על אותם מסכנים ששולחים אותם לכלא על 600 שקל אתה אומר לי, כן, שישלחו אותם? זה מה שסיעת שינוי רוצה לשדר? חמלה זה דבר שכדאי שיהיה לך built-in. חבל לי שהממשלה מתנגדת להצעה הזאת, אבל אתם יכולים להתנגד לזה. אתם שולחים אנשים לכלא, אתם דואגים לבעלי ההון, כי בעלי ההון הגדולים שפושטים רגל, אליהם לא נטפלים. אבל, שזה יהיה על ראשכם ועל ראשה של הממשלה הזאת, ששולחת אנשים לכלא בגין חוב של 600 ש"ח. ממשלה שלא בוחרת חלופות אחרות למאסר ומתנגדת להצעת החוק שלי, חלופות למאסר - הגבלת אשראי בבנקים לחייבים, צווי עיכוב יציאה מהארץ, יש חלופות למאסר. לא שוללים חירות של אדם בגלל 600 ש"ח, ומי שלא יתמוך בחוק שלי, מאפשר למדינה לשלוח אנשים לכלא, ומי שעושה את זה, כדאי שיחשוב איך הוא ישן בלילה.
אני לא בשעת שאלות ותשובות אתך. שב. אדוני צודק. אדוני היושב-ראש, קודם כול, לבי לבי על אלה שלא משלמים להם. אני בעד לנקוט צעדים מאוד משמעותיים נגד אלה שלא משלמים.
שלוש פעמים אמרתי. אם לא הבנת, לא תבין בפעם הרביעית. יש דרכים, תעבירו את החוק בקריאה טרומית, בואו נחשוב על חלופות למאסר. אני חוזרת ומסכמת: חברה ששולחת אנשים לכלא ושוללת חירות בגין חובות קטנים, שתפחו לחובות גדולים, היא חברה שאין בה חמלה.
אדוני היושב-ראש, אני רוצה להעיר הערה לא לגופו של החוק, כי לא נראה לי ששיקולים ענייניים מנחים כאן חלק מהאנשים, ואני רוצה להצביע על האבסורד שבו מתנהלת החקיקה בממשלה הזאת. הנחתי את החוק הזה כאן לפני יותר מחצי שנה. משרד הבריאות ושר הבריאות תמכו. כל המומחים תמכו. בדקו את החוק רבנים, מומחים לרפואה, כולם תמכו בחוק. הממשלה תמכה בחוק, ואז בא חבר הכנסת גפני, שהוא חבר בקואליציה, והטיל וטו על החוק. כולם חושבים שזה חוק נכון. כולם חושבים שזה חוק שבא לתרום לילד, שמעמדו יוסדר, שאפשר לחסוך את זה מהזמן שלאחר הלידה. מדובר בדרך כלל על נשים לא נשואות. החוק נכון. חבר הכנסת גפני הטיל וטו על החוק, והוא אפילו לא בא למליאה להצביע על הווטו שלו. הקואליציה מחזיקה את שר הבריאות ואת החוק הזה כבני-ערובה כבר יותר מחצי שנה, ומתנגדת לחוק הזה כי יש מישהו שהטיל על זה וטו, אף שכולם חושבים שזה חוק ראוי. אני שואלת אתכם, חברי חברי הכנסת, מה אתם עושים? תודה.
אדוני היושב-ראש, חברי חברי הכנסת, סיעת מרצ סבורה שהכנסת הזאת צריכה להתפזר, ולהתפזר כמה שיותר מהר. הכנסת הזאת מיצתה את ימיה, בוודאי הממשלה הזאת מיצתה את ימיה. היא כיהנה כמה ימים יותר מדי. אבל אני רוצה להזהיר. הדבר שהכי מדאיג אותי, ואני לא מבינה בכלל מאיפה החוצפה הזאת של כל אלה שטענו ששרון הוא מושחת והוא לא יכול להישאר בשלטון – כל אלה עכשיו מבקשים להאריך את פרק הזמן שהממשלה הזאת, ממשלת המעבר, תמשיך לכהן, כי אולי תהיה להם הזדמנות לעשות איזו פעולה פרלמנטרית.
ברור, אדוני היושב-ראש, אבל בינתיים הכנסת הופכת לכנסת מסורסת, כיוון שזאת ממשלת מעבר שאין עליה פיקוח. הכנסת איננה יכולה לפקח על ממשלת מעבר. בתקופה הזאת ראש הממשלה יכול לעשות ככל העולה על רוחו. אם בתקופת שלטונו באופן מסודר השחיתות הרקיעה שחקים, עכשיו זאת בכלל תהיה חגיגת שחיתות. הוא יכול למנות את כל אלה שפרשו אתו, כל אותם 11 או 12. הוא יכול למנות את כולם לשרים, הוא יכול למנות את כולם לסגני שרים, הוא יכול להעניק תקציבים, הוא יכול לשנות סדרי ממשל ושלטון, והכנסת הזאת לא תוכל לפקח עליו, הכנסת הזאת לא תוכל לומר את דברה. זאת תהיה כנסת מסורסת. לכן, אדוני היושב-ראש, סיעת מרצ חושבת שעבר זמנה של הכנסת הזאת. אנחנו התביישנו ואנחנו מתביישים, ואנחנו מתביישים שבעתיים שכל אלה שרוצים להרוויח זמן מוכנים לתת לאותה ממשלת מעבר לכהן כמה שיותר זמן, כדי להגשים את יעדיהם. אדוני היושב-ראש, איזו ממשלה רעה זו היתה. אנחנו אומנם תמכנו בתוכנית ההתנתקות, חשבנו שזאת היתה פעולה חשובה ביותר. אבל איזו ממשלה זו היתה - ממשלה ללא חמלה, שלא חסה על נשים ולא חסה על גמלאים ולא חסה על נכים ולא חסה על ילדים, והאלימות השתוללה ברחובות. אדוני היושב-ראש, אני לא יודעת אם אמרתי פעם "פני הדור כפני הכלב", אבל אולי אני לא רוצה לומר את זה כי זה מעליב את הכלבים. אתה יודע למה? כאשר ממשלה בריונית - הבריונות משתוללת ברחובות. האלימות הזאת שאנחנו עדים לה ברחובות, גם של הילדים ושל הנערים, זה הכול שיקוף של פני הממשלה. הממשלה הזאת צריכה ללכת, הכנסת הזאת צריכה ללכת.
נכון, זה מבייש את הכלבים, אז אולי אני לא צריכה להגיד את זה. זה מעליב את הכלבים.
אני מבקשת לדייק, אדוני היושב-ראש. אנחנו, גם עד 1999 היינו מפלגה פלורליסטית, שהיו בה כאלה שחשבו שאין פתרון בלי חלוקה. היום רבים יותר הגיעו למסקנה הזאת - - -
גם המהלך של ראש הממשלה שרון בא מתוך הבנה שאי-אפשר עוד להחזיק בכל חבלי ארץ-ישראל, שצריכים ללכת למהלך של פשרה, פחות דם תמורת דמים. צריך ללכת לדבר הזה. אדוני היושב-ראש, הכנסת הזאת צריכה להתפזר. סיעת מרצ חושבת שהחוק לפיזור הכנסת צריך להגיע לוועדת החוקה. צריך לקבוע תאריך בהסכמה, כמה שיותר מוקדם. אנחנו נתמוך בכל תאריך כזה, כמובן מתוך סיכום עם כל חלקי הבית. אני מסכמת, תודה, אדוני, הכנסת - שתלך כמה שיותר מהר. תודה.
תעשו את זה לא ב-08:30, אז אולי יגיעו - - -
אני מציעה לך לא לנזוף בחברי הכנסת.
לא, לא. לקריאה שנייה ושלישית.
אדוני היושב-ראש, חברי חברי הכנסת, מעריכים שיש כ-200,000 נשים מוכות במדינת ישראל. מעריכים שבעשור האחרון נרצחו על רקע מגדרי, על רקע היותן נשים, כ-200  נשים. במדינת ישראל כל אשה שלישית נאנסת, וכל אשה חמישית חשופה או קורבן לגילוי עריות. זו אינה מדינה מתוקנת. במדינה כזאת, שאלו הם הנתונים בה, המדינה צריכה לקחת אחריות לתופעה החברתית הזאת. מדובר בתופעה חברתית קשה. מה זה אומר לקחת אחריות? ההצהרות של השרים ושל כל מי שנוגע בעניין הן תמיד נפלאות, הן נשגבות. מדובר ברטוריקה נשגבה. אבל תמיד, לצערי, כשאנחנו באים לבדוק את הפרקטיקה, אנחנו רואים איזה פער יש בין הרטוריקה הנשגבה לפרקטיקה. אני רוצה לגעת היום רק בנקודה אחת, אדוני,  ואני רוצה לנצל את ההזדמנות שדווקא אתה, אדוני, חבר הכנסת נסים דהן, משמש ראש הישיבה. אני רוצה לדבר היום על ממשלה אכזרית שמקצצת בתקציבים למרכזים לנפגעי תקיפה מינית בבתי-חולים. בעיקר אני  מדברת על בית-החולים "וולפסון" ובית-החולים "בני ציון", שאתה היית אחראי להקמת המרכז בו. אני רוצה לספר לחברי הבית, שבשנת 2002 הוקם המרכז הראשון, שמאגד תחת קורת-גג אחת, בבית-החולים "וולפסון", מרכז לנפגעי תקיפה מינית, כדי למנוע מאותן נשים – נשים וגברים, אבל אני מדברת בגדול בנשים – שעוברות מסכת כל כך קשה של פגיעה ותקיפה, את כל הטרטור הזה: הן היו צריכות לפנות למשטרה, אחר כך למכון לרפואה משפטית באבו-כביר, ואחר כך למרכזי הסיוע ולבתי-חולים. כל הטרטור הזה, כל דרך החתחתים הזאת היתה מעין "אונס שני". בא ד"ר רוטמנטש מבית-החולים "וולפסון" והציע לאגד את הכול תחת קורת-גג אחת, כדי למנוע את ההתעללות ואת מסכת האיומים הביורוקרטית הזאת. שר הבריאות דאז, רוני מילוא, נענה לבקשתו, ביוזמתי, בהתערבותי, והוקם המרכז הזה, וראינו שזה המעשה הנכון לעשותו. אחר כך, כשחבר הכנסת דהן שימש שר הבריאות, פניתי אליו ואמרתי לו: תשמע, צריך לתת מענה לנשים בכל מיני מקומות בארץ. לא יכול להיות שיש רק מקום אחד. מה תעשינה נשים בצפון? מה תעשינה נשים בדרום? שר הבריאות דאז, חבר הכנסת דהן, נענה לבקשתי, וחנכנו מרכז דומה בבית-החולים "בני ציון" בחיפה, שנותן מענה לנשים שנפגעות באזור הצפון. אם אתם שואלים אותי - הגשתי הצעת חוק כזאת כבר מזמן - היה צריך לעשות פריסה כזאת בבתי-חולים בכל רחבי הארץ. זה הדבר הנכון לעשותו. הערכתי מאוד את ההיענות ואת הפנייה ואת היוזמה של שר הבריאות דאז דהן, רק שלצערי, מאז שהשר דהן איננו מכהן בתפקידו, אני  מוצאת את עצמי כל שנה נאלצת לחזר על הפתחים. כל שנה המרכזים בבתי-החולים "בני ציון" ו"וולפסון" נמצאים בסכנת סגירה. קיבלתי פנייה מבית-החולים "וולפסון" לפני כשבועיים. כל הזמן גדל מספר הפניות. במהלך 2005 הם טיפלו בכ-230 פניות. זו עלייה. תחשבו, 230 נשים או נפגעים ונפגעות הגיעו לבית-החולים כדי לקבל מענה, טיפול. נשים שהותקפו קיבלו מענה בבית-החולים, שהכשיר את עצמו לכך באמת בצורה מדהימה, הקים מקום מיוחד בחדר המיון, צוותים, והכול נעשה בצורה נעימה וידידותית, שנותנת תחושה של קירבה ושל אמפתיה. אין למשל פסיכולוגית לתופעות פוסט-טראומה. פסיכיאטרים ופסיכולוגים עושים את זה בהתנדבות. עכשיו הם קיבלו הודעה שמקצצים בתקציב. כך קרה גם בשנה שעברה. פניתי לשר נוה, רחמיו נכמרו, אני לא יודעת מאין נמצא הכסף, מן הגורן ומן היקב. השנה פניתי אליו שוב. בינתיים לא קיבלתי תשובה. אני יודעת שהשר מאוד קשוב, אבל אתם יודעים איך הדבר הזה קורה. כרגע המרכז בבית-החולים "וולפסון" נתון בסכנת סגירה. חברי חברי הכנסת, אי-אפשר לעלות כאן על הדוכן אחר כך - אני מניחה שנציג או נציגת הממשלה יעלו ויגידו כמה חשוב לטפל בנפגעי תקיפה מינית, כמה חשוב לתת מענה לנשים מוכות. אני יודעת שסגן השר אדרי – אתה עדיין נחשב סגן שר? – הזהיר מפני קיצוצים בתחום הזה. אני מכירה עת עמדתו העקבית בעניין הזה, שמעתי אותו מדבר על זה ברדיו. לא יכול להיות שבקבוצות הכי מוחלשות, הכי פגועות והכי נפגעות, שם יהיה הכי קל לקצץ. גם מדובר בכבשת הרש. לא מדובר בסכומים כל כך גדולים. בכוונה, אדוני, החלטתי שאני מקדישה הפעם את הדברים שלי לא ברמה הכוללת, לתאר כמה זה נורא, ובאמת הזדהיתי עם הנאומים של כל אחת מחברותי שעלו כאן קודם. הכול נובע באמת ממעמדן המוחלש של הנשים. כל העובדות ידועות. אני רוצה להעלות את הסוגיה הזאת היום כאן על הדוכן בהיבט הכי פרקטי שלה. המדינה אינה יכולה להתנער מאחריות. זו אינה בעייתן הפרטית של אותן נשים שנפגעו. זו בעיה חברתית, שהמדינה צריכה לקחת אחריות לה, ואחריות, חברי וחברותי חברי הכנסת, היא גם כסף. אני מאוד מקווה, אדוני היושב-ראש, שדברים שכל כך היית קשוב אליהם וכל כך  נענית להם כשר הבריאות - אני מקווה שהפעם ימצאו אוזן קשבת גם במשרד הנוכחי. תודה רבה.
אדוני היושב-ראש, הובא לידיעתי שבכוונת משרד הרווחה להפריט את המקלטים לנשים מוכות. רצוני לשאול: 1. האם נכון הדבר, ואם כן – מדוע? 2. אילו שיקולים יופעלו בבחירת הגופים שינהלו את המקלטים? 3. כיצד יופעלו המקלטים במתכונת המתוכננת? 4. כיצד בחן משרדך את השלכות ההפרטה על הנשים המוכות ועם מי התייעץ?
אדוני היושב-ראש, ראשית, הערה. אני מקבלת את הערת היושב-ראש וסגן השר לגבי המינוח, אני חושבת שזאת הערה נכונה. אני חייבת להודות, אחרי ששמעתי את ההסבר הממצה, אני מוטרדת עוד יותר. נכון להיום, המקלטים האלה מנוהלים על-ידי עמותות פרטיות, כמו שאדוני סגן השר ציין. ברגע שאתם מוציאים את זה למכרז, וכל מיני חברות וגופים פרטיים יכולים להשתתף במכרז, זה מעניק להם יתרון על פני עמותות שקיימות ומנהלות את המקלטים. למשל, המשרד תובע שהמקלטים יהיו ברמה סבירה של מלון ארבעה כוכבים, אבל המשרד לא מוכן להשתתף במימון, כדי שאותן עמותות שמנהלות את המקלטים יוכלו לעשות את זה. זאת אומרת, מה שאתם עושים בפועל, עם כל הקריטריונים הנכונים והחשובים, אתם  בעצם גורמים לכך, שמישהו ירוויח ממצוקתם של האנשים. העמותות האלה שעושות את זה היום – ואתה שיבחת אותן בצדק – עושות את זה לא למטרות רווח, אלא בעיקר מתוך אידיאולוגיה, מתוך תפיסת עולם  ואמונה. והיום יבואו כל מיני חברות שירצו להתפרנס על גבן של אותן נשים, על גב המצוקה של אותם קורבנות טרור מבית, והמשרד נותן לזה גושפנקה. אני לא מבינה את התבונה הזאת.
האומנם? אדוני, למה? אני חושבת שאפשר להגיע לאותה תוצאה. אני מבינה את הקריטריונים, אפשר להגיע לאותה תוצאה - - -
זה לא נכון, אדוני היושב-ראש?
גברתי היושבת-ראש, תודה רבה לחברי חברי הכנסת. אני רוצה להודות ליועצת המשפטית של ועדת החוקה ולכל הצוות ולמנהלת הוועדה. עליתי לכאן לומר משפט שנוגע לא רק לחוק עצמו, ומובן בעיני - החוק הזה והחוק של חברת הכנסת אתי לבני משלימים זה את זה בכל מה שקשור להגנה על נפגעי תקיפה מינית. אני רוצה לנצל את ההזדמנות, אנחנו עומדים בפני פיזורה של הכנסת ואין הרבה הזדמנויות להגיד מלים טובות. אני רוצה להגיד מלה טובה מאוד אפילו ליושב-ראש ועדת החוקה, חוק ומשפט  של הכנסת. אני אומרת את זה מקרב לב, ואני בטוחה שאני משקפת בדברי לא רק את תחושותי אלא גם את תחושותיהם של חברי כנסת אחרים שבאים לוועדה. לעתים הדיבורים והוויכוחים הם כל כך נוקבים, כל כך קשים, על קוצו של יו"ד ועל כל פסיק, ובסופו של דבר, עם כל כך הרבה תמיכה, אמפתיה ודאגה, גם כשזה לא תמיד פופולרי, וגם כשיש דברים שנראים אולי יותר חשובים ויותר ברומו של עולם - דווקא על החוקים ה"קטנים" האלה, שבעיני הם כל כך גדולים, זאת ההזדמנות להגיד תודה.
בהחלט, גברתי. אני אדבר על שתי ההסתייגויות גם יחד. זה אחד החוקים היותר-חשובים שהכנסת מחוקקת בכלל וערב צאתה לפגרת בחירות בפרט. יושבים ביציע אנשי ארגון "בזכות" ונציגים של ארגוני נכים שקידמו את החוק הזה בוועדה. לולא ההתעקשות שלהם החוק הזה לא היה קורם עור וגידים. זה באמת אחד החוקים היותר-חשובים לאנשים עם מוגבלויות שהותקפו מינית ונפגעו. בעצם החוק הזה בא ואומר: אנחנו מבקשים להסיר את הסטיגמה שאומרת שאדם עם מוגבלות לא יכול לתאר את מה שאירע לו. אדם עם מוגבלות, חברי חברי הכנסת, לא משקר. אם זה מה שקרה לו, את זה הוא מתאר, לזה הוא מתכוון, וצריך להאמין לו. אף שהעדות היא קשה והנסיבות הן קשות, חייבים להאמין לו. היום יש התייחסות, דווקא במקרים האלה של כל מה שקשור להליכי העדה, התייחסות שאינה שוויונית כלפי נפגעי תקיפה מינית, והחוק הזה בא לשרש את ההתייחסות הזאת. לכן אני מבקשת מכם, חברי חברי הכנסת, בעיקר אני מבקשת לתמוך בהסתייגות של חברת הכנסת אתי לבני ושלי לסעיף 18(א). העובדה שעד הוזהר בבית-המשפט ולא בהכרח הוא הבין את האזהרה, לא הופכת את העדות שלו לפחות נכונה, לפחות אמינה. העדות שלו היא נכונה, היא קבילה, כך היא צריכה להיות, ואני מבקשת מכם, אם אתם יכולים, אני אשמח לקבל את התמיכה שלכם לסעיף הזה. הוא סעיף קריטי. חבר הכנסת זאב, ברשותך, אני מבינה שאתה מסיר את ההסתייגות שלך. אומנם תעלה לכאן ותדבר, אבל אתה מסיר את ההסתייגות שלך לסעיף קטן (ב). כי אם אני יודעת שאתה מסיר, אני לא אתייחס אליה. אמרת לי בחוץ שאתה מסיר, ואני רוצה להביע הערכה גדולה לעובדה שאתה מסיר את ההסתייגות. אני חושבת שעצם העובדה שלא יזדקקו לסיוע נוסף ולראיה נוספת - זה חלק מהתפיסה הכוללת שאנחנו מאמינים, שאנחנו מקבלים את העדות כלשונה, כפי שהיא נאמרת. לא צריך סיוע נוסף. אני חושבת שזו החלטה מאוד חשובה שלך, שעשית במסגרת החוק הזה. תודה, חברי חברי הכנסת.
אדוני היושב-ראש, חברי חברי הכנסת, ושוב הוכח שהפשע משתלם. הממשלה מינתה את טליה ששון להכין דוח; הדוח מעלה אבק כשנה על מדפי משרד המשפטים. היו שם המלצות, היו שם דברים נוקבים. הפשע משתלם, אפשר להמשיך לבנות במאחזים, אפשר להמשיך לבנות בנייה בלתי חוקית בהתנחלויות. מאז פורסם הדוח, קרוב לשנה, ממשיכים בבנייה בלתי חוקית במאחזים, ולא קורה שום דבר ואף אחד לא עומד לדין. ופקידים בכירים ומשרדי ממשלה ושרים, וכל מי שעובד, ממשיכים להזרים כספים, מפירים אמונים - שזו עבירה פלילית - בונים בנייה בלתי חוקית, כשהמדינה נותנת לזה גיבוי, ואף אחד לא נותן את הדין. אבל מה הדבר היותר חמור, חברי חברי הכנסת? לפני כמה ימים שמעתי את המצע החדש שאתו תלך מפלגת קדימה, או שבשמו תלך מפלגת קדימה, לבחירות, ובין היתר מדובר שם על יישום מפת הדרכים, ושוב פעם מפת הדרכים, ושוב מצהירים נאמנות למפת הדרכים. אבל השלב הראשון במפת הדרכים - שזה פינוי המאחזים הבלתי-חוקיים - יש לכם שנה, היו לכם שנתיים, היו לכם שלוש שנים. מה באה המדינה ואומרת לבג"ץ בדיון שהיה לפני כמה ימים? נציג הפרקליטות אומר לבג"ץ: בג"ץ, אנחנו מבקשים לדחות את פינוי המאחזים, כי מדובר בסוגיה פוליטית, ועכשיו מתקרבות הבחירות, איך נפנה מאחזים? וכבר על מאחז עמונה, שיש בו 17 מבנים בלתי חוקיים, ובג"ץ כבר הורה לפנות אותו בעקבות עתירה של "שלום עכשיו" - שוב פעם באים הפלפולים של משרד הביטחון וכל המערכת. משרד הביטחון וראש הממשלה ושרת המשפטים וכל רשויות האכיפה, נותנים יד להפקרות, לכך שהבנייה הבלתי-חוקית בשטחים נמשכת, שהפשע משתלם, והמדינה הזאת ממשיכה לאחז עיניים. היא מצהירה על מחויבות למפת הדרכים, והיא ממשיכה לבנות בהתנחלויות, והיא ממשיכה לבנות בתים בלתי חוקיים ומאחזים. אם לא מסוגלים לפנות 17 מבנים בלתי חוקיים, איך הממשלה הזאת תלך לפינוי בגדה? ככה נראית הממשלה הזאת. אדוני היושב-ראש, תודה רבה.
ישראלי אחד לא הועמד לדין.
לא העמידו לדין אף אחד מהמעורבים.
האם מאחז אחד פונה? האם מבנה אחד פונה, אדוני?
אתה אומר שלא תסירו אותם אף פעם.
- - - מראש אתה חוזר ואומר אותן הצהרות.
ייתנו – יקבלו. כל ההצהרות שלכם על הקרח.
אדוני היושב-ראש, אני מודה לך מאוד על דבריך, אני מודה לחברי הכנסת. אנחנו מציינים היום את יום זכויות האדם הבין-לאומי, ואני אומרת בצער, שמדינת ישראל נכשלה בהגנה על זכויות האדם. נכשלו הממשלות - ממשלת העבודה, ממשלת הליכוד, ראש הממשלה שרון. הממשלות האלה פעלו באופן שיטתי – גם אם לא מכוון – להפרה בוטה של זכויות האדם במדינת ישראל ובשטחים הכבושים. לכן אני חושבת, אדוני היושב-ראש, שנדרשת מהפכה בתפיסה, איך מגינים על זכויות האדם במדינת ישראל. ואני רוצה להציע כאן מחשבה חדשנית שלי, להקים משרד לענייני משפט וזכויות אדם; משרד שיתפוס את מקומו של משרד המשפטים שעוסק בעיקר בחקיקה. חקיקה זה דבר חשוב, הגנה על שלטון החוק זה דבר חשוב. אבל משרד שהמטרה שלו תהיה ממוקדת בהגנה על זכויות אדם. במשרד הזה, אדוני היושב-ראש, צריכה לקום נציבות לזכויות האדם. מדינת ישראל התחייבה כבר בשנות ה-90 להתאים את עצמה לסטנדרטים של מדינות העולם, התחייבה להקים נציבות לזכויות אדם. בראש הנציבות הזאת צריך להיות נציב בלתי תלוי, שתהיינה לו סמכויות שייקבעו על-ידי הכנסת בדומה למבקר המדינה או לנציב שירות המדינה, שתאפשרנה לו לפרסם דוחות, לקבל תלונות, להגיש תלונות על מצב זכויות האדם בישראל. אדוני היושב-ראש, מאז נחקקו בשנת 1992 חוק-יסוד: כבוד האדם וחירותו וחוק-יסוד: חופש העיסוק על-ידי נציגי מרצ בכנסת, בעצם אנחנו רואים שבתחומים מסוימים נשמרות בקפידה נורמות של זכויות אדם. אבל, לצערי, אנחנו עדים לכך – ונקב אדוני בכמה דוגמאות – איך מתחת לאפנו נרמסות זכויות של קבוצות בחברה הישראלית. רק אתמול פורסם דוח האגודה לזכויות האזרח שמציג את מצב זכויות האדם במדינת ישראל לשנת 2005, ומי שקורא את הדוח בקפידה מתחלחל, אדוני, שמתחת לאפנו יש בחברה הישראלית קבוצות נרדפות, וקבוצות שלא היו נרדפות הופכות להיות מוחלשות וחלשות יותר. אני מדברת על מדיניות בתחום הכלכלי-החברתי; אני מדברת על איך שמפריטים כאן את המדינה, החל מהפרטת בתי-סוהר, הפרטת שירותים, פגיעה בבריאות, פגיעה ברווחה; אני מדברת על כך שגמלאים חושבים פעמיים אם הם יקנו תרופות או לא, כי הם צריכים לקנות מצרכים חיוניים אחרים; אני מדברת על קבוצות, כמו למשל עובדים זרים שכבולים לחברות כוח-אדם וכבולים למעסיקים; אני מדברת על מדיניות הגירה נוקשה של ציד אדם – אין לי דרך אחרת להגדיר את זה, איך שוטרים של משטרת ההגירה פורצים לבתים, עוצרים אנשים ומתייחסים אליהם כאילו הם לא בני-אדם. אנשים לא רואים את האדם מעבר לאדם. אותו דבר בנוגע לקורבנות הסחר בנשים שהזכרת, אדוני היושב-ראש, ואותו דבר לגבי קבוצות שמופלות מחמת נטייה מינית, מחמת מגדר, וקבוצות של אזרחים ערבים במדינת ישראל. הכנסת הזאת חוקקה את אחד החוקים היותר-מפלים שנרשמו בספר החוקים – אני מדברת על חוק האזרחות. אחד החוקים היותר מחפירים, שהכתימו את ספר החוקים, חוק האזרחות וחוק הפיצויים לנפגעים פלסטינים. מה שאני מנסה לומר, אדוני היושב-ראש, הוא שהפגיעה בזכויות האדם מתרחשת בתחום רחב מאוד של קבוצות של בני-אדם, יהודים וערבים, דתיים וחילונים, גברים ונשים. לכן נכון תעשה הכנסת או נכון תעשה הממשלה אם היא תאמץ את ההצעה שלי ביום זכויות האדם, שהמשרד שנקרא עד היום "משרד המשפטים" – חבל ששרת המשפטים איננה כאן לשמוע את הרעיון ולהגיב – ייקרא מעתה "המשרד לענייני משפט ולזכויות האדם", ולא רק באופן דקלרטיבי, אלא שגם הפרקטיקה שתהיה מאחוריו תיתן לכך ביטוי. לדעתי, בכך מדינת ישראל תתאים את עצמה לנורמות של מדינות מתוקנות, נורמות מערביות. אנחנו יודעים שמדינת ישראל מדורגת באחד המקומות הנמוכים ביותר בעולם מבחינת ההגנה שלה על זכויות האדם. יהיה בכך צעד ראשון להשוות את עצמנו למדינות מתוקנות בעולם. תודה, אדוני היושב-ראש.
בית-המשפט העליון צריך לתת סעד בדיוק ברגעים שהכנסת מועלת בתפקידה, והממשלה - - - אז יש מקום לסעד בבית-המשפט.
מה שרואים מכאן לא רואים משם.
אתה רוצה מדינה דו-לאומית, אדוני היושב-ראש?
למה הוא צריך כל הזמן להצהיר נאמנות? הוא כל הזמן צריך להצהיר נאמנות? מי שם את חבר הכנסת הנדל? כל פעם הוא צריך להצהיר אמון בפני חבר הכנסת הנדל.
למה כל הזמן צריך להתנצל בפניו? נשבר ממנו כבר.
לא, כשבן-אדם עומד ומדבר בשם המחויבות לזכויות אדם. בהגדרה זה אומר מה הוא חושב.
אתה מחזיר אותנו ל-square one.
הוא הציע לקבל את ההסתייגות של צ'יטה.
אני לא מסכימה לדחות - - -
ראש הממשלה חולה, אבל מה עם כל הממשלה? מה עם כל השרים? - - -
הם לא מפילים. מה זה מפילים?
רבותי, אני רוצה להזכיר לכם שהחוק הוא בידי יושב-ראש הוועדה. ברצותו הוא יכול למשוך - - -
יש פה נציג ממשלה? אתה רואה נציג ממשלה? נמצא רק יושב-ראש הוועדה.
אדוני, גם אם תתקבל ההסתייגות של חבר הכנסת אליעזר כהן, זה לא דרמטי - - -
- - - שלא יוכלו להפעיל את החוק. זה מאבקי יוקרה יותר מאשר מהות. הממשלה ידעה - - -
אבל, אדוני, הממשלה היתה צריכה להבחין שהחוק עולה היום על סדר-היום.
מתי ההצבעה, אדוני היושב-ראש?
מי אמר שזה נכון וצודק? אנחנו רוצים שהציבור יקבל חוק צודק, דהיינו, גרסת צ'יטה מבחינתנו היא חוק צודק.
אתה מתעסק בשוליים שבשוליים.
אתה עושה את זה מצוין. אתה מייצג את הממשלה, שום שר שבקיא בחומר הזה לא היה עולה לכאן ועושה את זה תוך כדי תנועה כמו שעשית עכשיו. עשית את מלאכתך נאמנה. אנחנו רוצים לעבור להצבעה.
אני מגינה על שלום הציבור.
מאה אחוזים. נגיע לגשר ונתמודד עם הענבים שלו.
לא אמרתי, אבל לא עושה רושם שאני אהיה שרה כל כך מהר.
לא אמרנו את זה. אף אחד לא אמר את זה.
יפה מאוד. יום חשוב לכנסת.
אדוני היושב-ראש, שמעתי את הדוברים לפני, אני חייבת להודות שמזמן לא ראיתי כאלה דמעות תנין ניגרות מחבורה של אנשים, שכל מטרתם, אבל כל מטרתם, היא לא הקרב על עמונה, והדרישה לוועדת חקירה היא לא דרישה על עמונה, כל מטרתם היא הקרב הבא. מזמן לא ראיתי קבוצה של אנשים צבועים, צבועים, אין דרך אחרת להגדיר את זה, שזועקים את זעקת הקוזק הנגזל, שמפירים את החוק ברגל גסה. אומר אפי איתם, הבעיה היא לא דוח-ששון, הבעיה היא לא משפטית. יש כאן פגיעה מתמשכת בשלטון החוק, ולא הממשלה ביקשה את הריסת תשעת הבתים. אני רוצה להזכיר לכם, עמונה לא פונתה, לא דובר על פינוי עמונה, דובר על הריסתם של אותם תשעה בתי קבע שבג"ץ הורה להרוס אותם אחרי עתירה של "שלום עכשיו". לא הממשלה קבעה את סדר-היום. בא בית-המשפט העליון ואמר, הפעילות שלכם היא פעילות לא חוקית. כל הניסיון הדמגוגי והזול להשוות את מה שקורה בשטחים, השתלטות על אדמות של פלסטינים, בנייה בלתי חוקית, למה שקורה בנגב או בגליל – בנייה בלתי חוקית היא בנייה בלתי חוקית, אבל יש הבדל בין אנשים שבונים על האדמה שלהם כי לא נותנים להם אישורי בנייה ותוכניות מיתאר לבין השתלטות וגזל  וכיבוש של אדמות לא שלכם.
שמעתי עליך. חבר הכנסת שאול יהלום, זה כבר לא יעזור לך.
הבעיה הגדולה בעיני היא במערכת אכיפת החוק ובאי-מיצוי הדין עם כל אותם פורעים וכל אותם מתנחלים שמרשים לעצמם לירות על חיילים ולתת "בוקס" למח"ט בעין, ולפגוע באלוף שטרן בכותל, ברב של פיקוד מרכז – כל מה שהרשיתם לעצמכם. אם היועץ המשפטי לממשלה מבטל את כתבי האישום על כפר-דרום, אז מה הפלא שהרשיתם לעצמכם בעמונה להשליך בלוקים על חיילים? מה הפלא? אחר כך  מספרים שאיזה סוס ורוכבו פגע במישהו. כל אחד הצטלם שם בשביל הפריימריס שלו.
חבר הכנסת הנדל, הגיחוך הזה שלך לא יעזור לך. נמאסתם על הציבור, אתם לא הצלחתם לשכנע את הציבור, אז עכשיו אתם מבקשים להחליף את הדמוקרטיה.
מה אתם מבקשים? מה אתם מבקשים, להקים ועדת חקירה, לעשות פוליטיזציה של המשפט?   וזבולון אורלב מדבר עכשיו על השוואה לעובדים זרים, לאלימות בספורט, לסחר בנשים. מה, יש כאן בעיה מערכתית?  אם היה כאן כשל נקודתי של שוטרים שפעלו שלא כחוק, צריך לחקור את זה. אל תנסו להסיט את הדיון. אתם, חבורה של חברי כנסת והנהגת מועצת יש"ע ופרנסי ציבור, שבמקום להרגיע, אתם המסיתים הראשיים. חבר הכנסת בני אלון הוא הממריד הראשי. לא הצלחתם לשכנע את הציבור אז הוא מציע להחליף את השלטון, מציע להחליף את בית-המשפט העליון ואת הרמטכ"ל. אתם אלה שאחראים לכך שציבור של אנשים מתנכר לחוק במדינת ישראל. אתם מרשים לעצמכם לזרוק אבנים על חיילים ושוטרים.
שאול יהלום, זבולון אורלב, צבי הנדל, בני אלון ואפי איתם, אתם תישאו בדין. אני אומרת לכם, דמם של אותם חיילים ושוטרים בראשכם.
במשך הרבה מאוד זמן התרגלתם, שיש כאן הסכמה שבשתיקה וקריצת עין על-ידי הממשלות למיניהן שהיו כאן, עם הפעילות שלכם, עם הזרמות כספים לא חוקיים למאחזים לא חוקיים. במקום שתבוא הממשלה ותורה לפנות את המאחזים, היא מנסה להגיע לכל מיני הסכמים, ציפי לבני נפגשת עם ראשי מועצת יש"ע על מנת להלבין מאחזים בלתי חוקיים. הממשלה הזאת, כל זמן שהיא לא תוריד מאחז אחד, אי-אפשר לקרוא לה ממשלה מתוקנת. לא אחד, 120. ואם צריך לחקור משהו, צריך לחקור את ההתנהגות שלכם. אתם האחראים, אתם המסיתים. אתם הבאתם לכך שחיילים ושוטרים שמגינים עליכם חוששים לבוא. צה"ל יוצא מיצהר - - -
במקום שיעמידו לדין את אותם מתנחלים בריונים ביצהר שמכים חיילי צה"ל, אז מוציאים את צה"ל מיצהר? במקום שיעמידו לדין את כל אלה שזרקו אבנים ובלוקים על ראשי חיילים, את כל אלה שהתפרעו בכפר-דרום, בא היועץ המשפטי לממשלה וסוגר את התיקים של כפר-דרום. מה שיקרה עכשיו הוא שיסגרו גם את התיקים - - -
אדוני היושב-ראש, השטח של עמונה הוכרז שטח צבאי סגור. אנשים נכנסו לשם בניגוד להכרזה על שטח צבאי סגור. בניגוד להכרזה, כי יש כאן קבוצה של אנשים שמתנהגים במשך שנים כאדוני הארץ, שחשבו שהכול מותר להם, שקיבלו גיבוי מקבוצה של חברי כנסת שנתנה להם להבין שיהיה בסדר. אתם תירקו, אתם תרביצו, אתם תתקפו חיילים ושוטרים, וזה יהיה בסדר. ויש היועץ המשפטי לממשלה, שממילא אחר כך, אחרי שתהלכו עליו אימים בכל הוועדות, יבטל את כתבי האישום. אתם החבורה המסוכנת. צריך לחקור את ההתנהגות שלכם ואת ההסתה שלכם.
אני רוצה להגיד לך, אדוני היושב-ראש - - -
זה לא נעים לך, חבר הכנסת הנדל, כמו שנאמר: אל תתייראי לא מן הצדוקים ולא מן הפרושים, אלא מן הצבועים. זה מה שאתם – חבורה של צבועים. עולים כאן לדוכן אחד-אחד ומעזים לדרוש ועדת חקירה שתחליף את המערכת המשפטית? זה מה שאתם רוצים לעשות.
אדוני היושב-ראש, אין לי ציפיות מהקבוצה שיושבת כאן ודורשת ועדת חקירה. אין לי ציפיות, אני לא מתפלאת, הכול ידוע, הכול כתוב מראש, ככה הם התרגלו. אבל מפלגת העבודה, חברי במפלגת העבודה – אז זה נכון שעמד כאן על הדוכן אופיר פינס והכריז שהם יצביעו נגד הקמת ועדת חקירה, אבל מה קרה קודם? למה הם היו צריכים להיגרר אחרי הספין של המתנחלים וראשי מועצת יש"ע וחברי הכנסת מהימין? ברגעים האלה מפלגת העבודה היתה צריכה להתייצב ולומר, שאם יש משהו לחקור זה את ההתנהגות הבריונית, את ההפקרות שהיתה בשטחים במשך זמן, שהביאה לבנייה בלתי חוקית, שהביאה לעבירות פליליות. במקום שיעמידו לדין את כל אלה שהזרימו באופן לא חוקי כספים על-ידי ניצול המשרות שלהם במשרדי הממשלה, אתם מעזים לתבוע ועדת חקירה? מה שצריך לצאת מכאן, אדוני היושב-ראש, הוא ועדה לבדיקת השיהוי בפינוי המאחזים. אדוני שר הביטחון, אני קוראת לך, כנציג הבכיר בממשלה שמופקד על הנושא הזה, אתם צריכים להורות על פינוי המאחזים לאלתר. לאלתר. לא תהיה כאן חבורה שמאיימת. הציבור מאס בהם. די, הם אומרים, אי-אפשר לסבול את זה, אי-אפשר לראות את התמונות האלה. אתה, כמי שמופקד על מערכת הביטחון, צריך להורות לצה"ל ולמשטרה ביחד לפנות לאלתר את המאחזים הבלתי-חוקיים. לא לחכות לצווי בג"ץ, לא לחכות ל"שלום עכשיו" שתגיש עתירות לבתי-משפט. צריך להעיף אותם משם, ומייד. תודה רבה.
אדוני היושב-ראש, מכובדי, חברי חברי הכנסת, אין ספק שזה יום חג לכנסת. כנסת ישראל התכנסה והיא עוסקת בכינונה של חוקה כמענה לנכות הקשה ביותר של הדמוקרטיה הישראלית, נכות שנובעת מהעדר חוקה. מובן שהסיעה שלי, סיעת מרצ, חושבת שצריך לכונן חוקה ברוח מגילת העצמאות ותומכת בכך שנים. אבל, חברי חברי הכנסת, עם כל הכבוד ועם כל ההערכה - ואני אומרת את זה באמת מתוך הערכה רבה לידידי הטוב, חבר הכנסת מיכאל איתן, ולכל העושים במלאכה ולכל מי שישב על המדוכה במשך שלוש שנים - - -
אני לא השתתפתי בישיבות אבל עקבתי מקרוב. לא במקרה לא השתתפתי, כפי שהדברים יובהרו להלן. אדוני היושב-ראש, מאמץ גדול הושקע במשך קרוב לשלוש שנים לגבש את המסמך הזה שהוגש כאן לכנסת היום, שמכיל חלופות שונות וסותרות, שגובשו מתוך איזה רצון להגיע לפשרה. הן גובשו מתוך איזה רצון להגיע להסכמה רחבה, לכדי הצעה לחוקה. עם כל ההערכה, חברי חברי הכנסת, המסמך הזה - ואתה יודע, חבר הכנסת איתן, שאני עברתי עליו - בעיני אינו בגדר חוקה ראויה. הייעוד המרכזי של חוקה - ואמרו את זה גם קודם לפני - הוא להגן על המיעוט מפני הרוב, למנוע שימוש לרעה בכוח השלטון, ובעיקר להבטיח שהרוב בכנסת לא יוכל לפגוע בחירויות היסוד באמצעות חוקים שרירותיים. חברי חברי הכנסת, חוקה צריכה להיווצר בשעת רצון לערכים דמוקרטיים, וחברה אינה יכולה להתפשר על ערכים בסיסיים כמו ערך השוויון. כשאני בוחנת את ההצעה שגובשה והונחה כאן היום, אני מוצאת שזכותן לשוויון של קבוצות כמו נשים, ערבים, זוגות מעורבים, זוגות חד-מיניים ויהודים לא-אורתודוקסים, זכותן של הקבוצות האלה לשוויון נמחקת מהחוקה המוצעת. ולא זו בלבד, חברי חברי הכנסת, שימו לב שהחוקה המוצעת נותנת גושפנקה חוקתית לרמיסתן של אותן זכויות. דובר כאן קודם על אותם 11 חוקי-יסוד שנחקקו, שמשמשים כבסיס לחוקה המוצעת. אני אומרת לכם, חברי חברי הכנסת, התווית "חוקה" גדולה על אותם 11 חוקי-יסוד. ולא רק זאת, החלופות השונות שהוצעו לתיקונים אינן מבטלות - ואני אגע רק בדוגמה אחת - למשל את סעיף שמירת הדינים, שמחסן את כל החקיקה הקודמת להן, שנחקקה לפני 1992, מפני ביקורת שיפוטית. אני רוצה לתת דוגמה אחת. חברי חברי הכנסת, אני מדברת, למשל, על כל מה שקשור לדיני המעמד האישי, על חוק בתי-דין רבניים, אותו חוק שכופה עלי, עלינו, להינשא ולהתגרש ברבנות בטקסים דתיים, על-פי הלכות דתיות שרואות באשה את קניין הגבר. היום אנחנו נדרשים להתמודד עם שתי בעיות. הבעיה הראשונה, שאותם 11 חוקי-יסוד שמהווים תשתית לחוקה, מגוננים על אותה חקיקה בלתי דמוקרטית, על אותו חוק בתי-דין רבניים. והבעיה השנייה היא, שכשבחנתי את החלופות שמוצעות כאן, לא רק שהן לא מבטלות את החקיקה הקיימת, אלא הן גם מעניקות חסינות עתידית. אז אני שואלת אתכם, חברי חברי הכנסת, על איזו מהפכה חוקתית בדיוק אנחנו מדברים? לא רק שהאלטרנטיבות שמוצעות כאן אינן מועילות - להיפך, אדוני היושב-ראש, הן מזיקות ומחמירות ומרעות את המצב הקיים, כשהדגש שלי בדיון הזה הוא בנקודה אחת בלבד. אני מדברת עכשיו רק על קבוצת הנשים. יכולתי לגעת בשורה של נושאים ושל דוגמאות.
אני יודעת, אדוני היושב-ראש.
אדוני היושב-ראש, שמעתי את כל הדוברים כאן שעלו ודיברו לפני על הצורך בפשרה, על הצורך בהסכמה רחבה, כי אנחנו יודעים שקיים מתח בחברה הישראלית בין קבוצות שונות, בין הישות האזרחית לזהות התרבותית, הלאומית, הדתית של קבוצות ושל חלקים בחברה. אבל, חברי חברי הכנסת, אני שמעתי את הדוברים כאן ואני קראתי את המסמך. לא מדובר כאן בכלל בפשרה, כפי שמנסים להציג את זה. אל תטעו, חברי חברי הכנסת, זאת לא פשרה, זאת כניעה של ממש, אין לי דרך אחרת להגדיר את זה. זאת כניעה, זאת הקרבה.
אדוני היושב-ראש, אדוני יושב-ראש ועדת החוקה, חוק ומשפט, אני מצטערת קצת להשבית את השמחה, אבל מה לעשות שאני רואה בחלופות שהוצגו הקרבה של זכויות האדם במדינת ישראל; הקרבה של אותן קבוצות שזקוקות להגנה, שזקוקות להגנה מפני הרוב במדינת ישראל. בכלל, יש כאן איזו מלה כל כך שובת לב, מלת קסם - הסכמה רחבה. כולם מדברים על הסכמה רחבה. אומרים, הסכמה רחבה, כבר כולם נמסים. הקבוצות המקופחות, כמו קבוצת הנשים, זקוקות להגנה של חוקה. מה שמוצע כאן כרגע זה התבטלות, או אולי כניעה, של אותם מנסחי החוקה בפני החוגים הדתיים-החרדיים. הייתי אומרת שזאת פגיעה קשה באותה קבוצה של אזרחים במדינת ישראל, שלמשל אינה רוצה להינשא בנישואים דתיים. אני חושבת וסבורה שיהיו כאן נישואים דתיים, שמי שירצה להינשא על-פי הדין הדתי יוכל, אבל תהיינה חלופות. חברי חברי הכנסת, היום אולי יש עוד סיכוי – אני מאמינה, אני רוצה לקוות - שיתגבש כאן רוב בכנסת שאולי יבטל את חוק בתי-הדין הרבניים ויבטל את הפליית הנשים שכרוכה בו, ואולי בכלל נגיע למצב שנוכל להפריד את הדת מהמדינה ונוכל לכונן נישואים אזרחיים ונוכל להציע חלופות של נישואים רפורמיים וקונסרבטיביים בצד הנישואים הדתיים. אבל, חברי חברי הכנסת, אם תתקבל ה"חוקה" שמחסנת את המונופול הדתי בתחום המעמד האישי מפני התערבות של בית-המשפט, לא תהיה תקומה לערכי השוויון ולחופש הדת והמצפון, אותם ערכים שהוכרזו במגילת העצמאות. חברי חברי הכנסת, הצעה כזאת לחוקה - אני  מצטערת, אין לי דרך לומר את זה - הולמת יותר מדינות תיאוקרטיות, ולא מדינות שמתיימרות להיקרא דמוקרטיות. חבר הכנסת איתן, מבקשים מאתנו להצביע היום על המסמך הזה שהוגש להמשך דיון בכנסת הבאה כמקשה אחת. בכלל לא מאפשרים לנו לבחור, להכריע ולהצביע על חלופות, שלא לדבר על כך שאף חלופה אינה ראויה בעיני בנקודה שנגעתי בה. ולכן, חברי חברי הכנסת, אני רוצה לסיים ולומר, שההצעה המוצעת נובעת, לטעמי, מפשרה שמוטב שלא היתה. נוכח יחסי הכוחות הפוליטיים ששוררים במדינה ובכנסת, אני חוששת שלא רק שהחקיקה לא תבצר את ההגנה השברירית על זכויות האדם בישראל, אלא להיפך, היא תפרוץ בה פרצות גדולות ומסוכנות שיעמיקו את הריקבון שבפשרה. ולכן מוטב אולי שיותירו אותנו ללא חוקה, מאשר שיעשו ניסיונות לשאת את שם החוקה לשווא. תודה.
סיעת מרצ תומכת בכינונה של חוקה למדינת ישראל, אך אינה תומכת בנוסח שגובש בוועדת החוקה. על אף הנכות הקשה של הדמוקרטיה הישראלית בהעדר חוקה, הצעת החוקה שהונחה לוקה בחסר, בעיקר באי-הצגת אלטרנטיבה שוויונית בנושאים המרכזיים. החוקה המוצעת לא רק שהיא מעגנת את סעיף שמירת הדינים שמחייב נישואין וגירושין דרך הרבנות בטקס דתי על-פי הלכות דתיות אשר רואות באשה את קניינו של הגבר, ולא רק שהיא לא מבטלת את החקיקה הקיימת, היא גם מעניקה חסינות לחקיקה עתידית שלא תוכל לעמוד בפני ביקורת שיפוטית. לכן סיעת מרצ אינה תומכת בנוסח שהוצע.
לא צריך להחמיר את החקיקה. יש ענישה מספקת, החוקים כבר נחקקו.
אין סימטריה. אל תעשה סימטריה בין נשים לגברים.
מנין אתה יודע את הנתונים האלה?
אדוני היושב-ראש, חברי חברי הכנסת, בשבוע האחרון נרצחו שלוש נשים בידי בני-זוגן - שלוש נשים שנרצחו רק בשל היותן נשים. מדובר כאן בטרור. אין דרך אחרת להגדיר את זה. בעשור האחרון נרצחו כ-200 נשים בידי בני-זוגן. מדובר כאן בפשע על רקע מגדרי. נשים נרצחות כי הן נשים. נשים נרצחות בביתן. נשים סובלות מאלימות בביתן. לכן, אדוני היושב-ראש, אני רוצה להעיר הערה לגבי מילון המושגים שלנו ולגבי כותרת הדיון. כשאנחנו מתייחסים לדיון בעיקר בהקשר של רצח נשים כדיון ב"אלימות במשפחה", אני חושבת שאנחנו חוטאים לעניין. אני חושבת שמדובר במונח רך, מונח שככה נובע מאיזה הקשר אינטימי ולכן זה פחות ברוטלי ופחות מאיים. אדוני היושב-ראש, צריך לקרוא - - -
אדוני השר רוני בר-און, בכל הכבוד הראוי, תשמע את ההמשך. המונח "אלימות במשפחה" ממעיט ומגמד את הטרור ואת הפשע שנעשה כלפי נשים רק בשל היותן נשים. על-פי הערכת גופים מחוץ לכנסת, או גם בכנסת, יש היום כ-200,000 נשים מוכות במדינת ישראל, דהיינו כל אשה שביעית חיה בחשש מאלימות פיזית, נפשית ומינית בביתה מצד בן-זוגה. לכן יש כאן הקשרים הרבה יותר רחבים מלקרוא לזה "אלימות במשפחה". יש כאן הקשרים של שליטה גברית, יש כאן הקשרים של כוח, יש כאן הקשרים סקסיסטיים, יש כאן הקשרים של ניצול משאבים שלא מופנים לנשים - משאבים שמופנים לגברים, ואחר כך האלימות מופנית כלפי אותן נשים. כל פעם מחדש, כשאני באה לדיון כזה - ונכון עשתה הכנסת כמובן שהיא מקיימת את הדיון - כל פעם אני שומעת את השרים עולים על הדוכן, וכל פעם יש תירוצים אחרים למה יש אלימות במשפחה ולמה המאבק לא נעשה כראוי. אדוני היושב-הראש, אני אומרת זאת גם בתגובה על דברי חבר הכנסת רן כהן, שאמר: על הבית הזה לפעול, זו חובתו של הבית הזה. אדוני היושב-ראש, הבית הזה פועל. הכנסת הזאת חוקקה שורת חוקים מתקדמים, גם בעזרת חברתי חברת הכנסת לשעבר יעל דיין שיושבת כאן ביציע, שפעלה רבות בנושא הזה. הכנסת הזאת חוקקה עונשי מינימום על עבירות מין ואלימות במשפחה. יש שורה של חוקים. הבעיה איננה בחקיקה. הבעיה היא בכך שבתי-המשפט עושים פלסתר את כוונת המחוקק, וכדי להגיד זאת בשפה יותר ברורה: בתי-המשפט מצפצפים על כוונת המחוקק. אם בתי-משפט משחררים גברים אלימים ועדיין יש שופטות ושופטים שאומרים: רחמנא ליצלן, היא עשתה לו בטח איזו פרובוקציה - אז אני מציעה שכאשר עולה כאן שר, שהוא לא יגלגל זאת לענישה ולאכיפה. אני חושבת שזה מחובתה של ממשלת ישראל הנכנסת, וזה מחובתן של ממשלות ישראל היוצאות, וכל הממשלות לקו באותה אטימות כשמדובר בהפניית משאבים להגנתן ולרווחתן של נשים. כנסת ישראל צריכה לתבוע מהממשלה הנכנסת רשת ביטחון כלכלית שתופנה לטובת נשים ששרויות באלימות, לטובת מקלטים, לתגמולים לנשים שיוצאות ממקלטים, כדי שלא תחזורנה למעגל האלימות. צריך להעצים נשים, לאפשר להן לפנות לחיים חדשים. אבל, אם אין להן כסף לקנות סירים, מצעים וסכו"ם, דברים אלמנטריים, כשהממשלה מבטלת בחוקי ההסדרים למיניהם את אותם דברים אלמנטריים, אחר כך מתפלאים שנשים ממשיכות לחיות ולחוות אלימות. לכן, אדוני היושב-ראש, לסיכום: ממשלת ישראל, אם היא רוצה לכבד את המוסד הזה, חייבת להפנות משאבים לטיפול באלימות נגד נשים, להפנות משאבים ללחצני מצוקה. נשים שנמצאות בסכנה מיידית, שיהיה להן לחצן מצוקה שיופעל והן תוכלנה לבקש את הגנת כוחות הביטחון או המשטרה או מי שזה לא יהיה. אדוני היושב-ראש, משאבים - ולא לגלגל אחריות. תודה רבה.
- - -  תברך את כל המפא"יניקים.
היות שזה החוק שלי, אני - - -
לא צריך לתקן את החוק - - -
נתנו להם סמכות לא להם ואתם רוצים עכשיו באמצעות אותה עסקה - - -
אדוני, מה שאתה אומר - - -
חבר הכנסת גפני לא מרוצה מההסכם שחתמו עם ש"ס.
אדוני, אני רואה שאתה מאוד רגיש אלי היום.
צדק, שמעתי. הגר, היתום והאלמנה.
אדוני היושב-ראש - - - בקואליציה, ויש לו השגות על ההסכם - - -
היושב-ראש, הוא מתנהג כאילו - - - אני לא מבינה.
יפה, אדוני. אני רואה שאתה - - -
חבר הכנסת זאב, אתם נכנסתם לקואליציה וידעתם על מה חתמתם. אתה מדבר עכשיו כאילו אתם כבר עם רגל אחת - - -
למדת את הלכות הבית מהרגע הראשון.
- - - להתיר דמם של חברי הכנסת הערבים, ישבתם ושתקתם - - -
אדוני היושב-ראש, אני מודה לך. אני רוצה לברך את חברת הכנסת דליה איציק, יושבת-ראש הכנסת החדשה. אין לי ספק שהיא תהיה יושבת-ראש כנסת מצוינת, מעולה, שתדע לנהל את הכנסת הזאת כמו שצריך עם הניסיון הפרלמנטרי העשיר שלה. בעיני יש משמעות סמלית לכך שלאחר 58 שנים שבהן נחשב תפקיד היושב-ראש למעוז גברי, אשה מכהנת בתפקיד הזה, ואשה שעמדה כאן - או ישבה כאן, ליתר דיוק - מעל הדוכן והביעה את מחויבותה לקידומן של נשים במוקדי הכוח. בעיני יש בזה מסר מאוד מאוד חשוב. חבל שהיא איננה, אבל, אדוני, אין לי ספק שאתה תעביר לה את הברכות. אני מודה לך. אדוני היושב-ראש, אני רוצה לייחד את דברי למגמה מסוכנת שעלתה היום בבית הזה של התבטאויות מסיתות, והייתי אומרת מתירות דם, משולחות רסן, כלפי חברי הכנסת הערבים. אדוני היושב-ראש, זו אינה רק בעייתם של חברי הכנסת הערבים. כשעומד כאן על הדוכן - - -
חבר הכנסת ליברמן, אני אשמח אם אתה תעלה ותבהיר ותתנער מדבריך, שעל פניהם נשמעים מסיתים. חבר הכנסת ליברמן, מדובר במלים שאני קוראת להן: מלים משחררות נצרה. אנו כבר ראינו - ואני רוצה להזהיר - איך מלים הופכות לאצבע על ההדק. אם אתה עומד כאן ומשווה את ההתנהגות - - -
אל תפריע לי. אל תפריע לי.
כשמשווים את חברי הכנסת הערבים למשתפי פעולה עם הנאצים, לכאלה שהיו צריכים לעמוד במשפטי נירנברג, אלה מלים משחררות נצרה. כשעומד כאן חבר הכנסת איתם ומרשה לעצמו לדבר -  מחזיק אחריו, אומנם במינון נמוך יותר, ואומר כאן שתוכנית ההתכנסות יכולה להתבסס רק על קולותיהם של יהודים ורק על רוב יהודי, יש כאן מסע של דה-לגיטימציה שלא החל היום אבל קיבל תאוצה היום בכנסת הזאת על-ידי אנשים מרכזיים. אדוני היושב-ראש, אני מסיימת ואומרת - לכן לא אתייחס לממשלה ולא אסביר למה אצביע נגד - שאני רוצה להתרות ולהזהיר, ואני אשמח אם חבר הכנסת ליברמן יעלה על הדוכן ויגיד שהוא חוזר בו ושהוא לא התכוון. לדעתי, ככה אתה תמשוך חזרה את כרטיס הכניסה שלך לתנועות הפאשיסטיות העולמיות. תודה רבה.
לא, זה לא נכון. הוא אמר שהוא רוצה להבהיר, אז הוא נתן לו.
אתה הצעת גזר-דין מוות למשת"פים, אתה זה שהצעת.
גברתי היושבת-ראש, ביקשתי הצבעה אישית.
אני מסתפקת בהצבעה על חוק התקציב.
אדוני היושב-ראש, אדוני השר, חברי חברי הכנסת, החלטת בית-המשפט - זו אחת משעותיו המבישות של בית-המשפט; הוא נתן הכשר וגושפנקה ולגיטימציה לגזענות שמכתימה את ספר החוקים, והעובדה שהיא גם קיבלה הכשר בג"ץ, לא עושה את העוול לצודק יותר, היא עושה אותו רק לחוקי יותר. חשבתי, מתי אנשים יתביישו בהחלטה שלהם? כמה שנים ייקח לבית-המשפט להתבייש בהחלטה שלו? זה ממש לא רלוונטי אם השופט ברק מתפלפל בפלפולים אלה ואחרים, שיש לו רוב מהותי למרות הצמידות בהחלטות של השופטים, מתוך ניסיון לגמד את ההחלטה. אני רוצה להזכיר לבית הזה - קראתי בעיתון שלפני שנה, במיסיסיפי, הועמד לדין מטיף לבן בן 81 שהורשע ברצח של שלושה פעילי זכויות אזרח, 41 שנה קודם לכן. 41 שנה קודם לכן, האיש הזה שהיה חבר ב"קו קלוקס קלאן", היה שותף ברצח, הורשע ברצח האיש הזה. לקח לארצות-הברית, לאמריקנים, 40 שנה להתבייש ולזכור, דבר שאומר שלזיכרון יש ערך. אנשים אמרו, שמה שעשו הוריהם או הורי הוריהם, אנשים שחשבו שלשלול זכויות זה צדק טבעי, לקח להם 40 שנה להתבייש ולהגיד, שאי-אפשר לחיות עם זיכרון כזה. ואנשים עומדים לדין גם אחרי 40 שנה. זה היה במיסיסיפי. אני תוהה, אדוני השר, כמה זמן ייקח למדינת ישראל, לשופטי בית-המשפט ובעיקר לממשלה הזאת, בחוק החדש שהיא תביא, כמה זמן ייקח לה להתבייש. מה שאותי מבייש, ששופטי בית המשפט – ואני מסכימה עם הדברים של חבר הכנסת ברכה, שיש ספורט לאומי לחבוט בבג"ץ, אבל אני חושבת ששופטי בית-המשפט העליון נכנעו להלך הרוח. מסתבר שבבית-המשפט גם שופטים הם לא מלאכים, וכבר למדנו, אדוני השר, שמלאכים זה לא מה שהיה פעם, אבל, לצערי, בית-המשפט - - -
אפילו מלאכים. לצערי, בית-המשפט קרא את הלך הרוח של החברה הישראלית, של הציבור שהלעיטו אותו בכך שמחוקקים חוק כי יש סכנה ביטחונית – ואני אומרת לך, אדוני, על-פי הנתונים, שבכסות של הילה ביטחונית, הפכו עכשיו את כל הפלסטינים למפגעים בפוטנציה. מה אמרו? אמרו שכולם מפגעים בפוטנציה. כולנו יודעים שההילה הביטחונית הזאת היא כסות לסכנה הדמוגרפית שדיברה עליה קודם חברת הכנסת תירוש. יש כאן חשש מסכנה דמוגרפית. אף אחד לא מקל בה ראש. אבל מה שבית-המשפט העליון עשה, בהכרעה לגבי אופיה של המדינה היהודית, אם היא מדינה יהודית ודמוקרטית, הוא בחר ביהודית והכריע נגד הדמוקרטית, כי הוא אמר: העניין של מדינה יהודית גובר. אף אחד בבית הזה לא חולק על כך שיש זכות לעם היהודי שתהיה לו מדינה. אבל נשאלת השאלה, אם במתן הזכות הזאת אנחנו גורמים לכך שיש כאן אזרחים סוג א' וסוג ב' ונותנים לגיטימציה לאפליה על בסיס אתני. אני מקווה, אדוני השר, שבהצעה שאתה תביא לכאן בשם הממשלה, תמנע את החרפה שמכתימה את ספר החוקים הישראלי. תודה.
לא הבנתי את המשפט האחרון.
יש חוק ליהודים וחוק לערבים.
אני רוצה לשאול שאלה לגבי המקרים ההומניטריים.
אדוני השר, מה המשמעות של דבריך, שהמקרים ההומניטריים ייחשבו אלו שעניינם נשאר תלוי ועומד עד פסיקת בג"ץ, ומעכשיו ואילך החוק יחול? אותם מקרים הומניטריים שעניינם היום תלוי ועומד, האם עליהם אתה הולך להחיל את מה שנקבע בפסיקת בג"ץ?
נו, חבר הכנסת נסים זאב, אתה - - -
חבר הכנסת אורון, אתה נשאר - - -
אתה יכול לומר לי לשבת במקום.
גברתי היושבת-ראש, אדוני השר, חברי חברי הכנסת, קשה להתחרות על לבה של ירושלים, וקשה להתחרות עם אהבתם של אנשים בבית הזה לירושלים, אהבת אמת. זאת אהבתם, זאת אהבתי, זאת בירתם, זאת בירתי, זאת בירתנו. אבל כל פעם שאני שומעת את הדברים הנשגבים לגבי ירושלים מפי חברים טובים שלי כאן, אני חושבת שאולי ביום חגה של ירושלים, בשנה ה-39 לאיחודה של העיר, אפשר להגיד לציבור שיש מי שמסמא את עיניו כשהוא אומר שירושלים מאוחדת. אני רואה שתמיד קשה לי להתחרות, כי תמיד בפוליטיקה הישראלית יש תחרות מי יצהיר על יותר נאמנות לירושלים, ולי קשה להתחרות בנאמנות. אני אוהבת את ירושלים, ואני לא פחות נאמנה לירושלים, אבל אני רואה איך תמיד מגייסים את כל הרטוריקה ואת כל מילון המושגים כדי לסמא את עיני הציבור: "אם אשכחך ירושלים תשכח ימיני"; "ירושלים לנצח נצחים", "ירושלים אחת, מאוחדת". כל אותה רטוריקה, כל אותו מילון מושגים, נועדו לומר שהעיר הזאת שייכת רק לקבוצה אחת, ובעיר הזאת - שאני אוהבת אותה - חיים גם מוסלמים וגם נוצרים, ולכולם יש זיקה אליה. כמו שלנו יש זיקה, לאנשים האלה יש זיקה היסטורית, תרבותית, חברתית וכלכלית, והמדיניות בירושלים היום אינה מתחשבת בזיקה של האנשים האלה לעיר.
גברתי היושבת-ראש, אדוני השר, כשמדובר בבני-אדם, אין להבדיל.
אדוני השר, כשהיהודים שרו "נפש יהודי הומייה", אני ממש לא בטוחה שהם התכוונו לוולאג'ה ולשועפאט ולכפרים שמסביב למחנות בירושלים. תרשה לי.
גברתי היושבת-ראש, כשעומד כאן על הדוכן חבר הכנסת צחי הנגבי ואומר שירושלים תהיה מאוחדת, בירת ישראל ריבונית, רק תחת שלטון ישראלי, תהיה עיר חופשית, פתוחה ומאוחדת, אני חושבת שהוא טומן את הראש בחול, כי הוא מתעלם מהמציאות שנוצרה בשטח. מיזם עוטף-ירושלים, לא רק שהוא יוצר חיץ פיזי – קודם כול היה חיץ בין ירושלים לרמאללה ולבית-לחם - עכשיו יוצרים טריז בתוך שכונות בתוך ירושלים. איזה מאוחדת? למי פתוחה לכול? למי אתם מספרים את הסיפורים האלה? לא כדאי לומר את זה ביום הזה? אני חושבת, גברתי היושבת-ראש, שמי שמאמין שצריך להיות כאן הסדר וצריכה להיות כאן פשרה, לא צריך להיבהל מכך שיהיה מדובר בעסקת חבילה כוללת. כל הניסיונות לקבוע עובדות בשטח בירושלים – החל מהניסיון לבנות את אותו פרוזדור, מה שנקרא תוכנית 1-E, ממעלה-אדומים לירושלים – כל אותם ניסיונות ליצור רצף טריטוריאלי כדי להשתלט על ירושלים המזרחית, כדי לבתר את הגדה וכדי למנוע כל סיכוי להסדר עתידי – מי שעומד כאן ומספר כמה ירושלים מאוחדת וכמה הוא אוהב אותה, וכמה הוא מקונן עליה - וכולנו אוהבים אותה – לא אומר את האמת לציבור הישראלי. לא תהיה פשרה, לא יהיה הסדר, ללא פתרון בירושלים. תודה רבה.
אני מסיחה את דעתו, אני מתנצלת.
אני מחליפה אותו, הוא לפני ברשימה. אני רושמת תמיד את הסיעה לפי הסדר. אין לזה משמעות. אני מודה לאדוני. אדוני היושב-ראש, עוד לא בירכתי אותך כיושב-ראש הישיבה ואני מנצלת את ההזדמנות. אדוני יושב-ראש ועדת החוקה, חברי חברי הכנסת, הצעת החוק שלפנינו היא הצעה רעה בעיני ואני הצבעתי נגדה במליאה. זה נכון שדווקא היום, על רקע היום הקשה הזה שבו חטפו חייל, מדינה צריכה לעשות את כל המאמצים כדי להיאבק בטרור ולמנוע טרור. אבל מדינה צריכה לחשוב שכשהיא עושה מאמצים היא בכל זאת שומרת על איזה נורמות שלא יפגעו במרקם הדמוקרטי שלה כחברה. החוק הזה הוא חוק אנטי-דמוקרטי; כי גם היום הכלים שנמצאים בידי מערכת הביטחון מאפשרים לה לחקור חשודים, לעצור חשודים שאינם תושבי המדינה. לכן כשמציעים הצעה כזאת, שקובעת הוראות מיוחדות ומפלות, ראשית על בסיס אתני כמובן, במקרים של מעצר וחקירה של חשודים בעבירות ביטחון שהם לא תושבי המדינה, הדגש הוא על עצורים שאינם תושבי המדינה - כשזאת הסיטואציה, פוגעים בעצורים האלה אבל פוגעים גם בנו בחברה. אני חוזרת ואומרת, אין חולק על כך שצריך לחקור חשודים בעבירות ביטחון, וכמו שציינתי קודם, החוקים הקיימים היום מעניקים כלים מספיקים לכוחות הביטחון לבצע את תפקידם כהלכה. אם ההצעה הזאת תתקבל, חברי חברי הכנסת, ההצעה הדרקונית הזאת, לכוחות הביטחון, אני מתכוונת לשב"כ ולמשטרה, תהיה אפשרות לחקור חשודים במחשכים כשהם מנותקים מהעולם החיצון לתקופה משמעותית. גם היום אפשר לעצור אדם 48 שעות לפני שהוא מובא לפני שופט. הרעיון לתת היתר גורף כזה, שמאפשר לעצור חשודים במשך 96 שעות בלי להביאם בפני שופט, פותח בעיני, חברי חברי הכנסת, פתח חמור לשימוש בשיטות חקירה פסולות ופתח חמור לאפשרות להשיג הודאות שווא. אני אומרת לכם, חברי חברי הכנסת, עצורים שיוחזקו במעצר ארבעה ימים בלי להביאם בפני שופט, יודו בכול, גם ברצח ארלוזורוב, כי תמיד, תמיד, תמיד, מערכת הביטחון תשתמש באותם טיעונים שאנחנו מכירים, אותם טיעונים שנקראים צורכי ביטחון. במקרה הזה הם יגידו: צורכי החקירה מחייבים את זה. אנחנו יודעים איך תמיד צורכי ביטחון מכופפים זכויות עצירים וזכויות אדם, והפעם אנחנו מדברים על צרכים גורפים. אני אומרת שוב, היום הקונטקסט הוא קונטקסט קשה, כי חטפו חייל וכולם חושבים שצריך לתת למערכת הביטחון כלים. אני רק אומרת, גם הכלים הקיימים היום מספיקים ומאפשרים לחקור חשודים. אם מחזיקים חשוד ארבעה ימים במעצר וגם מאריכים את המעצר של החשודים שלא בנוכחותם וגם מונעים מהם להיפגש עם עורכי-דין במשך 50 יום, משמעות הדבר בעיני היא פגיעה אנושה גם בתקינות ההליך הפלילי וגם בעקרון השוויון בפני החוק. חברי חברי הכנסת, החוק הזה עבר בוועדת החוקה, אבל חברי כנסת צריכים להציב גבולות בפני רשויות החקירה ולדרוש מהן לבצע את התפקיד שלהן במסגרת הכללים והנורמות המקובלות במדינה דמוקרטית. זה התפקיד שלנו כאן, אבל לא צריכים להיות חותמת גומי. אני יודעת שכולם כאן, חברים בבית הזה מכל המפלגות, שותפים לצורך ושותפים לתחושה ולידיעה שהמאבק בטרור הוא חיוני ושצריך להעניק לרשויות סמכויות משמעותיות לטפל בעבירות ביטחון. אבל, חברי חברי הכנסת, ובזה אני רוצה לסיים, גם דמוקרטיה מתגוננת מחויבת לטפל באיומים על ביטחונה של המדינה תוך שמירה על נורמות בסיסיות במידת החוק, ולכן אני קוראת לכם, חברי הכנסת, להצביע נגד ההצעה. תודה, אדוני.
אדוני, אנחנו  מסירים את כל ההסתייגויות שלנו עד הסוף.
אדוני היושב-ראש, אדוני השר, אדוני היושב-ראש, זו הפעם הראשונה שאני נואמת במליאה כשאתה משמש יושב-ראש – בבקשה תתרכז בי, אני הולכת לברך אותך. עוד לא קרה לי שהייתי כאן במליאה כשאתה יושב-ראש. אומנם כבר התרגלת לתפקיד, אבל זו הזדמנות לברך אותך.
תודה, אדוני. חברי חברי הכנסת, אני יודעת שההצעה שאני מבקשת להעלות עכשיו – ההצעה לביטול ועדת ההריונות – היא הצעה שלכאורה נחשבת רגישה. אני רוצה לומר מראש, בעיקר לחברי חברי הכנסת מהאגף הדתי. ההצעה הזאת היא לא הצעה נגד דתיים ולא נגד אמונה ולא נגד תפיסה. כמו שאתם יודעים, מתקיימות הפלות במדינת ישראל. יש ועדה, ואשה שמבקשת לעבור הפלה צריכה לעמוד בפני הוועדה ולשכנע אותה שהטעמים שלה לביצוע הפלה סבירים. במדינת ישראל, חברי חברי הכנסת, המצב הוא כזה שנשים אמידות, שיש בידן אמצעים, לא נזקקות לשירותי הוועדה הזאת. הן לא הולכות לוועדה. נשים אמידות פונות למרפאות פרטיות ומבצעות הפלה באופן פרטי, בסכומים של 6,000-7,000 שקל.
אדוני היושב-ראש, כמו שציינתי קודם, היום אשה אמידה - - -
אדוני היושב-ראש, אשה אמידה משלמת משהו כמו 6,000-7,000 שקל ומבצעת הפלה במרפאה פרטית. נשים עניות, נשים מוחלשות, נאלצות לפנות לוועדה. בדרך כלל, אני רוצה לומר, בדרך כלל, הוועדה מאשרת לבצע הפלה. במדינת ישראל נעשות הפלות שהוועדה מאשרת – כ-20,000 הפלות בשנה. זה על-פי דוח רשמי שיצא בשנת 2005 על-ידי משרד הבריאות.
כן. אדוני היושב-ראש, משרד הבריאות הוציא דוח בשנה שעברה – דוח שפורסם, ונתוניו הוגשו גם לוועדה למעמד האשה בקדנציה הקודמת – בשנת 2005 בוצעו 20,000 הפלות חוקיות בבתי-חולים ציבוריים, אבל ההפלות שבוצעו בבתי-החולים הציבוריים היו הפלות של נשים שלא עמדו בקריטריונים של הוועדה. ולכן, אותן נשים ששייכות לקבוצות מוחלשות יותר, גם נאלצו לשלם כסף בבתי-החולים – הסכום נע בין 1,800 ל-3,000 שקל, תלוי באיזה בית-חולים ותלוי במצב.
כן. הערכה של משרד הבריאות, שכמספר דומה מתבצע באופן פרטי. אני מסכימה עם חבר הכנסת ריבלין, אני אומרת: אני מתבססת על נתוני משרד הבריאות. מה שמטריד אותי, חברי חברי הכנסת - הפלות מתקיימות ממילא במדינת ישראל. נשים במדינת ישראל – נשים וגברים כאחד, כמובן, מבוטחים בביטוח בריאות ממלכתי – למה אשה לא יכולה לגשת באופן פרטי, דרך ביטוח הבריאות, לרופא שהיא בוחרת ולבצע אצלו הפלה? למה היא צריכה לעבור בוועדה הזאת? למה כשאדם הולך לאורתופד ומבקש לעקור ציפורן - - -
אני מודה, אדוני היושב-ראש, שלקח לחבר הכנסת אורי אריאל קצת זמן. האמת שחשבתי שתקפוץ הרבה קודם. אני לא במקרה לא נכנסתי לוויכוח אם יש כאן זכות האשה על גופה, או הזכות לחיים, ומה נחשב עובר ומי נחשב עובר. אני לא נכנסת לזה.
אתם מרמים את עצמכם. הרי הפלות מתקיימות במדינת ישראל. הרי הפלות מתקיימות.
אדוני היושב-ראש, הרי יש כאן רמייה. הפלות מתקיימות במדינת ישראל, אבל יש חוק שדורש מנשים להתייצב בפני ועדה. נניח שלא תבטל, חבר הכנסת אריאל, את ועדת ההריונות - תמנע הפלות? הרי לא תמנע הפלות. נשים הולכות באופן פרטי והולכות לוועדה, אז למה כל הרמייה הזאת? למה כל ההסכמה שבשתיקה? כולם שותקים, כולם מסכימים, והכול עובר. למה לא לאפשר לכל אחת לעשות הפלה בלי לעבור את אותן ועדות, בלי לקבל את אותם אישורים ובלי לשלם את הסכומים המטורפים האלה שנשים נדרשות לשלם? מה בעצם אנחנו גורמים לאותן נשים שידן אינן משגת לשלם את אותם סכומים? שהן תישארנה עם ילדים לא רצויים, עוד ילדים למעגל עוני ואלימות? למה אנחנו מביאים את זה בכלל למצב הזה? איך זה יכול להיות בכלל, אדוני היושב-ראש – אתה מכהן כיושב-ראש הוועדה למעמד האשה – איך זה יכול להיות שהחוק היום במדינת ישראל אינו מתיר לאשה להחליט בעצמה על היריון לא רצוי. איך החוק לא מתיר ולא תומך בזכותה של האשה על גופה ולא מאפשר לאשה לשלוט על פריונה? אני צריכה שאיזו ועדה תאשר לי אם אני עומדת בקריטריונים או לא? איזה מין דבר זה בכלל. הכנסת, במודע, גורמת לכך שיש שתי קבוצות של נשים, נשים שיכולות לשלם על הפלה פרטית ונשים שלא יכולות לשלם על הפלה פרטית. במדינת ישראל, אדוני היושב-ראש, מתוך כל 1,000 הריונות יש 138 הפלות.
אדוני היושב-ראש, שיעור ההפלות במדינת ישראל נמוך מאוד. ברוסיה, למשל, יש חמש הפלות על כל לידה מעל גיל 35. זה ממש לא הגיוני, אנחנו נמצאים במדינת ישראל של שנות האלפיים, האם לאשה לא תהיה ההכרעה או לא יהיה חופש הבחירה להחליט על גורלה, אם היא רוצה ללדת או לא? אני חושבת, אדוני היושב-ראש, שהכנסת צריכה לתמוך בהצעה שלי, כי מי שהיום כופה על נשים ללדת בניגוד לרצונן, או מחייב אותן לעבור בוועדות, בעצם לא מקנה לנשים זכות יסוד להפלה; אומרים לה: את יכולה ללכת לוועדה, את יכולה אולי, אם תשכנעי אותנו, לקבל אישור. אני רוצה לבקש מחברי הכנסת, שהזכות לבצע הפלה תוכל להיות ממומשת במסגרת חוק ביטוח בריאות ממלכתי. אני חוזרת ואומרת: אנחנו משלמים סל בריאות, זה צריך להיות נתון בסל הבריאות. אנחנו משלמות, כל אחת לקופת-החולים שלה, ולא יכול להיות שיאשרו לי הפלה רק מסיבות רפואיות, או אם במקרה אותה אשה נאנסה או לא או היה כאן גילוי עריות. דבר נוסף, חברי חברי הכנסת - - -
אדוני היושב-ראש, אין לי ספק שחבר הכנסת אורי אריאל יתעניין לדעת, שהוועדות הקיימות במדינת ישראל לא רק שלא צמצמו את מספר ההפלות - הן רק העלו את רמת הסיכון לחייהן של הנשים, בעיקר אותן נשים עניות שאין בידן אמצעים. העובדה שהכנסת מאפשרת לחוק הקיים להימשך או להישאר על כנו בלי יכולת לבטל אותו תאפשר לנשים עשירות בלבד לבצע הפלה ותגרום לנשים עניות להישאר בסיטואציה בלתי אפשרית מבחינת החיים שלהן. חברי חברי הכנסת, אני מסיימת. אני קוראת לכנסת לבטל את החוק הקיים היום. אני חושבת שאנחנו צריכים להכריע כאן הכרעה שהיא הכרעה חברתית, תרבותית, ערכית, הכרעה שצריכה להיגזר בראש ובראשונה מהתחשבות בזכות האשה ובטובתה. ובעיקר, חברי חברי הכנסת, אני מצפה מכם, כולכם בני-זוג של נשים ורעיות, שתאפשרו לנשים להחליט בעצמן, ולא שאיזו ועדה תחליט עבורן אם הן יכולות ללדת או לא. תודה רבה.
אדוני היושב-ראש, שמעתי את דברי השר, ואני מודה שאני נדהמת שזאת תשובת הממשלה. הממשלה בעצם אומרת בתשובתה, שהיא נותנת גושפנקה לתקנה שהציבור אינו יכול לעמוד בה. הרי הממשלה יודעת שעשרות אלפי הפלות מתבצעות במדינת ישראל, במה שנקרא "באופן חוקי", בכסף שחור. זו תקנה שלא אוכפים אותה, לא מעמידים לדין את הרופאים שמבצעים הפלות פרטיות, אני גם לא בעד. החוק לא נאכף. למה אתם עוצמים עיניים? הרי הוועדה מאשרת הפלות; הרי אתם לא אומרים שאין בכלל הפלות במדינת ישראל, ואז הייתי יכולה להבין. בימים שהחוק התגבש, בתקופה שהחוק התגבש, היתה הכרעה חברתית אחרת, היו מוסכמות חברתיות אחרות. הזמנים השתנו, באו ציבורים חדשים, נטמעו ציבורים אחרים. תתאימו את עצמכם לרוח הזמן, תגידו: אנחנו לא מרמים את עצמנו, אנחנו לא עושים אפליה בין נשים שיש להן לנשים שאין להן. אתם שולחים נשים עניות, שיהיו נידונות לחיים של עוני, של אלימות, ולשלם מחירים שהן לא יכולות לעמוד בהם, כי אתם שמים ועדה מטעם שתכריע מה אני יכולה לעשות ומה לא. מי שם אתכם, את הממשלה, לקבוע את זכותי להחליט אם אני רוצה לגדל ילד או לא? מה שאתם גורמים במה שאתם עושים - אתם הופכים אותנו להיות כמו אחת המדינות היותר חשוכות, במקומות שאני לא רוצה להזכיר את שמותיהם, כי אתם אומרים: אנחנו מתנגדים לזה שבמסגרת סל הבריאות כל אחת תוכל לעשות הפלה. לא, היא תוכל ללכת רק לרופא מומחה אחר, אבל לרופא נשים לא. אתם אומרים שאותן נשים יעמדו בוועדות האלה ויצטרכו להתחנן על חייהן, ויצטרכו להוכיח שאנסו אותן כדי שיאשרו להן הפלות. זה מה שהממשלה הזאת עושה. בושה לממשלה הזאת.
אם אנחנו רוצים שכל אשה תוכל לקבל את השירות של הליכה לרופא מומחה, אנחנו צריכים לעשות שני דברים: ראשית, לבטל את הוועדה שקיימת היום, שמחייבת אותה להתייצב בפניה, ושנית, להעניק את השירות הזה במסגרת סל השירותים, סל הבריאות. כולם הולכים לרופאים מומחים, גם רופא נשים הוא רופא מומחה, כדאי להגדיר את זה כך.
אני מציעה שתאפשרי לנו, לסיעות האופוזיציה, 20 דקות הפסקה להתייעצות.
מה לא בסדר? מה לא בסדר - - -
אבל מי שם אותך לקבוע מה מוסרי ומה לא מוסרי?
אם הממשלה תאשר את המצעד, מה תעשה אז?
מה, זה פוגע בקודש? מה קרה?
גברתי היושבת-ראש, גברתי השרה, חברי חברי הכנסת, סיעת מרצ מביעה אי-אמון בממשלה – ממשלה שמסרבת להפסקת אש, ממשלה שכובשת מחדש את עזה, ממשלה שאינה עושה מספיק מאמצים לשחרור החייל החטוף. לא ייתכן ששבועיים לאחר חטיפת החייל מדינת ישראל – או בעיקר ממשלת ישראל – עדיין מתבצרת באמירות שאין בינן ובין מדיניות דבר וחצי דבר. מין אמירות של יוהרה – לא ניתן להוריד את המדינה על ברכיה, לא ננהל משא-ומתן לשחרור אסירים; מין אמירות מסוכנות שלא מובא בהן בחשבון שאנחנו נכנסים למערכה שראשיתה ידועה אך אחריתה מי ישורנה. גברתי היושבת-ראש, מדינת ישראל כבר חיסלה, כבר גירשה, כבר חישפה, כבר גילחה, כבר עשתה כל מה שאפשר לעשות, ולצערי ירי ה"קסאמים" נמשך. החוצפה לומר שכאשר ירו עכשיו "קסאמים" על אשקלון זאת עליית מדרגה - דין שדרות כדין אשקלון. אני לא מבינה את מי שחשב שהוא ייכנס לעזה, יכבוש את עזה, יהיו הרוגים בשני הצדדים וירי ה"קסאמים" ייפסק. מסתבר שירי ה"קסאמים" לא נפסק, ואני אומרת את זה לצערי הרב. זהו מצב בלתי נסבל, שיש ירי "קסאמים".
זה מצב בלתי נסבל, שיש ירי "קסאמים".
חבר הכנסת שטייניץ, אם תשמע עד הסוף אולי תבין. אל תשאל אותי, תשאל את הממשלה. אני מביעה אי-אמון בממשלה.
גברתי היושבת-ראש – אילו אני הייתי מנהלת את הממשלה, אני מניחה שזה היה אחרת, חבר הכנסת שטייניץ, ולך היו ודאי שאלות מסוג אחר.
מאוד יכול להיות, אדוני, אבל אני רק רואה שהממשלה הזאת כבשה מחדש את עזה, או מנסה לכבוש מחדש את עזה, ומנסה לעשות סדר חדש.
היא מנסה למוטט את הרשות הפלסטינית, ולצערי זה לא הולך. ניסו את כל הדרכים הצבאיות; רק דבר אחד לא ניסו, את הדרך המינימלית האלמנטרית המתבקשת, והיא ניסיונות להביא למשא-ומתן באמצעים מדיניים, ראשית לשחרור החייל החטוף, ושנית כדי להגיע להבנות עם הרשות הפלסטינית. ראש הממשלה שלך התעופף בכל בירות העולם ופגש כבר את בוש, את בלייר, את שיראק, את מובארק ואת עבדאללה. רק את אבו-מאזן הוא לא פגש.
כל הניסיונות היו למוטט את הרשות הפלסטינית במקום להעצים את אבו-מאזן ובמקום להביא להידברות. מישהו חושב כאן שהידברות היא כניעה? אני מאוד הצטערתי ש"החמאס" עלה לשלטון, אבל מה לעשות? אני לא בחרתי את הרשות הפלסטינית. האם יש כאן מישהו שחושב שעכשיו ייכנסו לעזה, יכבשו את עזה וכך תתמוטט הרשות הפלסטינית ותקום כאן רשות פרו-ישראלית? מישהו עדיין מאמין שאפשר לעשות את הדברים האלה בכוח הזרוע במקום למצות מהלכים מדיניים? יש מי שבישיבות הממשלה עולה על סולמות, אבל אחר כך הוא יצטרך לחפש סולמות לרדת מהעץ – הוא לא ישחרר אסירים? הרי אין במדינת ישראל אדם שלא יודע – לא מבין, לא מקווה ומאמין – שכאשר המדינה שולחת חיילים להגן עליה היא נותנת להם את התחושה ואת הידיעה שהיא תעשה הכול כדי להגן עליהם. לכול ברור שזה יקרה, וברור שזאת שאלה של מחיר, אבל זאת שאלה של עיתוי – מה יקרה עד אז. אני חוזרת ואומרת שאנחנו מנהלים מדיניות של יוהרה חסרת תבונה, מדיניות של כיבוש עזה מחדש. כבר שכחנו מה היה ב-1982: נכנסו רק 40 קילומטר, "אורנים קטן". ראינו איך "אורנים הקטן" הזה נהיה "אורנים גדול", כי בממשלה יש כנראה אנשים שצריכים להוכיח שהם קשוחים יותר בגלל העובדה שהם חסרי – או נעדרי – גב צבאי, יכולת צבאית או ניסיון צבאי. חברי חברי הכנסת, מדינת ישראל אינה יכולה להפקיר חיילים חטופים, וזה מה שהממשלה הזאת עושה בכך שהיא מתבצרת ואומרת שהיא לא מוכנה לשחרר אסירים. אני מבינה את הטיעונים האלה, הם נכונים, כי יש להם השלכות על החטיפות הבאות, הכול נכון, אבל ממשלה שמתבצרת באמירה שלא תשחרר, ואינה מוכנה להפסקת אש, היא ממשלה שמפקירה את אזרחיה. זאת מדינה – או ממשלה – שלא נותנת מענה על ה"קסאמים". ונניח שיגלחו עכשיו את כל בית-חאנון ואת כל מחנות הפליטים – לא יעשו מחרטות בעזה, בלב עזה הצפופה? ניכנס לתוך עזה? צריך להיאבק ב"קסאמים" וצריך למנוע את ה"קסאמים".
אני אגיד. בראש ובראשונה צריך למצות מהלכים מדיניים.
לא, זה ממש לא היה. ראש הממשלה אהוד אולמרט לא טרח להיפגש עם אבו-מאזן.
אני מודה לך, חבר הכנסת גאלב מג'אדלה. לצערי, אתה תומך בעמדתי, אבל בתוך הממשלה, שהמפלגה שלך חברה בה, אני שומעת רק שתיקה, שתיקת כבשים. החברים שלך בממשלה מגבים את פעילות הממשלה, לא משמיעים קול, אין פוצה פה ומצפצף. כולם מגבים, במקום לעשות את הדבר האלמנטרי, במקום לומר: בואו נמצה את המהלכים הדיפלומטיים, בואו נאמר שאנחנו מוכנים להפסקת אש. לא ראיתי ממשלה כזאת, שאומרת שהיא לא מוכנה להפסקת אש.
אם גברתי תאפשר לי, אני מוכנה לעשות שעת שאלות. אבל אני לא משתלטת.
אני אענה לך, חבר הכנסת ישראל חסון. ממשלת ישראל, בהחלטה שקיבלה רוב בכנסת, יצאה מעזה, ביצעה את תוכנית ההתנתקות. אבל מי שחשב שאפשר לצאת מעזה ולהשאיר את עזה במצור ומדי פעם לפתוח מעברים ולא לפתוח מעברים, ומדי פעם להגיד שמדברים ובעצם לא מדברים; מי שחשב שזאת התנתקות, שמשמעה צעדים חד-צדדים בלי הידברות, בלי ניסיון להגיע למניעת ה"קסאמים" האלה – זה נכון, זה בלתי נסבל. אבל המהלכים שמציעה לנו עכשיו ממשלת ישראל, הם מהלכים של כוח שאין בצדם תבונה. אני מציעה לממשלת ישראל לזכור את הדברים שאמר הרמב"ם. לדעתי זה צריך לעמוד לנגד עיניו של ראש הממשלה: ואין לך מצווה גדולה יותר מפדיון שבויים. והממשלה הזאת, לצערי, לא עושה די בנושא הזה. תודה רבה.
אני חושבת שאתם לא אחראיים, ואל תטיפי לי מוסר בבקשה.
למה לא יכולתם להכריז על הקפאת החוק עד שתסיימו את הכנת החוק החדש - - -
- - -  נהנינו, לשם שינוי.
אדוני היושב-ראש, ושוב באה הממשלה ובכסות ביטחונית הופכת את כל הערבים במדינת ישראל, אזרחי ישראל הערבים, למפגעים בפוטנציה, וגורמת לכך שבמדינת ישראל יש אזרחים סוג א' ואזרחים סוג ב'. וזה לאחר שבית-המשפט העליון קבע שהחוק הזה הוא בלתי מידתי ופוגע בזכויות יסוד.
לא, הוא לא קבע שהוא מידתי.
החוק לא נפסל מסיבות אחרות. החוק לא נפסל כי שופטי בג"ץ, כמו תמיד, לצערי, לקו בעיוורון וקנו את הטיעון הביטחוני. אני חוזרת ואומרת, שבכסות של טיעונים ביטחוניים נותנים הכשר לחוקים דמוגרפיים. מה שהכנסת הזאת מבקשת לעשות עכשיו, בהארכת הוראת השעה, הוא לעגן מחדש את האפליה ואת הגזענות, עם ההכשר של בג"ץ. חבר הכנסת סער, העובדה שהכנסת כנראה תעשה את זה גם הפעם לא עושה את העוול צודק יותר, אבל היא עושה אותו חוקי יותר. אני חושבת שכנסת שמכתימה את ספר החוקים שלה בחוקים גזעניים צריכה להתבייש. ודאי לאחר פסיקת בג"ץ, ודאי לאחר עמדת שופטי הרוב ושופטי המיעוט. עומד השר על הדוכן ומסביר לנו שממשלת ישראל עומדת לחוקק חוק, ועכשיו באים ומבקשים – איזו טובה עושים לנו – להאריך את הוראת השעה רק בחצי שנה, ולא בשנה שלמה. אני רוצה לומר לכנסת, שהייתי מצפה שהשר יגיד מעל הדוכן: קראנו בעיון את דעת שופטי המיעוט, ועד שנחוקק את החוק הזה אנחנו מכריזים על הפסקה, על פסק זמן, לא מאריכים אותו, לא בממשלה ולא בכנסת, ופותרים לפחות את הבעיה של אותן 1,600 משפחות שנישאו לפני החלת החוק, לפני שהחוק נכנס לתוקפו, שעניינן נותר תלוי ועומד, באוויר. לפחות בואו נפתור את הבעיה של האנשים האלה. שוב פועלים כאן כמו רובוטים, וגם לא מוסרים מידע מדויק – גם לכנסת וגם לבית-המשפט – על מספר האנשים שמדובר בהם, על מספר הבקשות לאיחוד משפחות. משרד הפנים טוען כל פעם שיש לו נתונים כאלה ואחרים, וכששואלים על הפער בין הנתונים הוא אומר: זה ממוחשב וזה לא ממוחשב. אדוני השר, אני מודה שנדהמתי כששמעתי כאן את חבר הכנסת הנדל עומד על הבמה ומסביר שהוא שמע במסגדים, בערבית המעטה שהוא מבין, קריאה להינשא כדי לפגוע בביטחונה של ישראל. תהיתי אם לארגון שעמדת בראשו היה מידע על כך, ואולי יש כאן בכלל קונספירציה: עומדים, נישאים, מתחתנים ומגיעים כדי לפגוע בביטחונה של מדינת ישראל. זה נראה לי מרחיק לכת.
אדוני היושב-ראש, אני רוצה לסיים באמירה, שאם הכנסת תצביע שוב בעד הארכת הוראת השעה, זה יהיה אחד מימי חרפתה - לצערי שוב ושוב.
אדוני היושב-ראש, אני מבקשת - - -
אדוני היושב-ראש, בשם סיעות מרצ, בל"ד, חד"ש ותע"ל-רע"ם, אנחנו מבקשים לראות בהצבעה על החוק הזה, על הוראת השעה, הצבעת אי-אמון.
אדוני היושב-ראש, אתה לא יכול. אני רוצה מכתב עכשיו מראש הממשלה.
אדוני היושב-ראש, מכתב מראש הממשלה.
או מכתב מראש הממשלה או הצבעה ביום שני, אדוני שר הפנים.
זה לא צריך להיות מוגש בכתב, אדוני. אדוני, כיוון שיש לי כבר ניסיון בזה, ולא בפעם הראשונה - - -
אני מבקשת חוות דעת  של היועצת המשפטית של הכנסת. לא, אדוני - - -
זה לא צריך להיות  מוגש בכתב.
מדובר בקריאה ראשונה. מעולם לא הוגש מכתב בקריאה ראשונה. בהוראת שעה - ודאי שאין צורך.
יוסי ביילין מועמד מטעמנו.
חבר הכנסת יוסי ביילין שומע על זה והוא מוכן ומסכים, וברגע זה הוא יגיש לך, אדוני, בכתב.
אתה לא יכול לגשת להצבעה. חבר הכנסת ביילין מגיש מכתב ברגע זה.
חבר הכנסת ביילין מגיש לך עכשיו מכתב.
אדוני, אתה עוד לא מייצג את הממשלה. בכל הכבוד, מדובר בראש ממשלה.
לא, אתה לא יכול. אדוני, בכל הכבוד, רק ראש ממשלה יכול לבקש.
אז אני מבקשת שתביא את היועצת המשפטית של הכנסת, שהיא תקבע אם זה שטותי או לא. עם כל הכבוד לשר, אני מבקשת חוות דעת של היועצת המשפטית של הכנסת. זה מעמד חדש.
אדוני, אין בתקנון שר מבקש. אני מבקשת חוות דעת של היועצת המשפטית של הכנסת. היא יושבת פה ואני מבקשת את חוות דעתה.
איפה בדיוק הוא הוסמך, אדוני?
אני שואלת איפה הוא הוסמך.
אדוני היושב-ראש, אני לא שומעת כלום.
אדוני היושב-ראש, הצעת החוק שאני מתכוונת לנמק עכשיו היא הצעת חוק משותפת לחבר הכנסת מיקי איתן ולי. לצערי, חבר הכנסת מיכאל איתן אינו יכול להיות נוכח היום במליאה. הצעת החוק מבקשת לעשות תיקון בחוק חסינות חברי הכנסת בכל מה שנוגע לחיפוש אצל חברי הכנסת. אני רוצה לומר, שרעיון החסינות - אני משוכנעת שכל הכנסת חושבת כך - חשוב לדמוקרטיה בראש ובראשונה, על מנת למנוע התנכלות לחברי הכנסת ולאפשר להם לפעול ולבצע את עבודתם. מצד שני, לא ניתן לעשות שימוש בחסינות לצרכים אישיים שאינם קשורים לעבודת חבר הכנסת. לצערי, כבר ראינו ניצול לרעה של חוק החסינות. דווקא היום אני חושבת שיש צורך לשוב ולהחזיר את אמון הציבור גם בשוויון בפני החוק, ובעיקר לעקור סממנים של אפליה בין חברי הכנסת לציבור.
חברי חברי הכנסת, החוק במתכונתו היום מאפשר לבצע חיפוש אצל חברי הכנסת אם הכנסת קיבלה את הבקשה של היועץ המשפטי - - -
אני חוזרת על הדברים. חברי חברי הכנסת, החוק במתכונתו הנוכחית היום מאפשר לבצע חיפוש אצל חברי הכנסת אם הכנסת קיבלה את הבקשה של היועץ המשפטי לממשלה ליטול את החסינות של חבר הכנסת לעניין זה, לעניין החיפוש, או חלופה אחרת אם חבר הכנסת הודיע שהוא מסכים לנטילת החסינות והדבר קיבל אישור של ועדת הכנסת. העובדה, חברי חברי הכנסת, שמחייבת לקיים דיון בכנסת, בעצם גורמת לכך שאין יכולת לבצע חיפוש פתע אצל חבר הכנסת.
בזמנה, פרשת גלעד שרון. חברי חברי הכנסת - לשאלתו של השר פינס, הצעת החוק הזאת נוסחה על-ידי חבר הכנסת מיכאל איתן ועל-ידי כדי למנוע לקונה שבעצם מנעה חיפוש. אני מדברת על הסיפור של גלעד שרון, אבל זה לא רלוונטי. זה רלוונטי לכל אחד. הרבה מאוד פעמים יש צורך לעשות חיפוש פתע אצל חברי הכנסת – אני מקווה שלא, אבל לעתים יש צורך לעשות חיפוש פתע כמו שמקובל בחקירות פליליות. החיפוש יכול להיעשות אם הדבר נוגע לחבר הכנסת עצמו או לאשמה של חבר הכנסת עצמו, ואם לאשמה של נחקר אחר בכלל, אבל יש צורך בחיפוש. ההצעה שלנו, חבר הכנסת אילון, מבקשת לתקן את חוק החסינות באופן שייקבע, שמצד אחד אפשר יהיה לעשות חיפוש בביתו של חבר הכנסת ובחפציו, אבל מצד שני יהדקו את הפיקוח על החיפוש – הדגש הוא בהידוק הפיקוח על החיפוש - באמצעות היועץ המשפטי לממשלה והיועץ המשפטי לכנסת. אנחנו מציעים שחבר הכנסת יסכים שייערך חיפוש אם התקיימו - ועכשיו אני רוצה לשים דגש - כמה תנאים מצטברים. הדגש הוא בתנאים המצטברים. התנאי הראשון, אם היועץ המשפטי לממשלה החליט שהחיפוש חיוני במסגרת חקירה פלילית שמתקיימת נגד חבר הכנסת או נגד כל אדם אחר, והיועץ המשפטי לממשלה הודיע על כך ליושב-ראש הכנסת. תנאי ראשון - היועץ המשפטי מודיע ליושבת-ראש הכנסת. התנאי המצטבר השני הוא, שהיועץ המשפטי לממשלה קבע שמטרת החיפוש היא איתור מסמכים שאינם נוגעים לפעולותיו של חבר הכנסת בתוקף תפקידו או עקב תפקידו ואין בהם כדי לפגוע בחסינות על-פי סעיף 1(ב) לחוק החסינות. הסעיף השלישי – אני יודעת שזאת הצעה קצת מורכבת, אבל היא נכונה – הסעיף השלישי, שהוא תנאי מצטבר, שהחיפוש שייעשה בכל מועד שתקבע הרשות החוקרת, יתקיים בנוכחותו של היועץ המשפטי לכנסת. זאת אומרת, שגם היועץ המשפטי לכנסת יהיה חייב להיות נוכח. נניח, אם מחר רוצים לעשות חיפוש בביתי, לא כל חוקר יוכל להיכנס לביתי, אלא בתנאי שהיועץ המשפטי לכנסת יהיה שם. והתנאי הרביעי - אם חבר הכנסת או בא-כוחו או היועץ המשפטי לכנסת יטענו שחפץ מסוים או מסמך מסוים אינו בר-חיפוש, יחליט היועץ המשפטי לכנסת אם לאפשר את תפיסת אותו חפץ או אותו מסמך על-ידי הרשות החוקרת, על-ידי המשטרה, או שהוא יחליט, אם יש מחלוקת בין היועץ המשפטי לכנסת לבין הרשות החוקרת, שהחפץ הזה או המסמך יועבר לידי יושב-ראש הכנסת לצורך הכרעה סופית. חברי חברי הכנסת, אני רוצה לסכם. החוק הזה נועד, מצד אחד, להמשיך ולהגן על חובותיהם, על זכויותיהם ועל החסינות המהותית של חברי הכנסת. אבל מצד שני הוא גם נועד למנוע אפשרות של חיבול בחקירה. הוא נועד למנוע מצב, שאם יש צורך בחקירת פתע, בחקירה פתאומית, לא תצטרך ועדת הכנסת להתכנס, ואז הדבר הזה יתגלה. לכן יהיה שילוב של היועץ המשפטי לממשלה, היועץ המשפטי לכנסת, יושבת-ראש הכנסת, חבר הכנסת או בא-כוחו או גם ביחד. לדעתי, כל התנאים המצטברים האלה יחד גם ייתנו מענה לצורך בהגנה על זכותם של חברי הכנסת וגם יאפשרו ביצוע חקירה הולמת. תודה רבה, אדוני.
אדוני היושב-ראש, אני מבקשת לקבוע שההצבעה תהיה במועד אחר.
אדוני היושב-ראש, אדוני שר המשפטים, חברי חברי הכנסת, הזכות לפרטיות היא אחת הזכויות הבסיסיות ביותר, ולא במקרה עיגנו אותה גם בחוק-יסוד: כבוד האדם וחירותו. עמד על כך קודמי על הדוכן, חבר הכנסת . לאחרונה, חברי חברי הכנסת, עובדים פנו אלינו, וגם התראיינו על כך בכלי התקשורת, ואמרו שמעבידים חדרו לנתוני השיחות שלהם, מעבידים השתמשו בטלפון הסלולרי על מנת לעקוב אחר מקום הימצאם, ועשו בזה אחר כך שימוש במסגרת יחסי עובד-מעביד, כדי ללחוץ על העובד. זה דבר שהוא בלתי מתקבל על הדעת. הוא גם פוגע בזכות של עובד שלא להיות נתון למרות של מעביד. האפשרות שקיימת להשתמש בטלפונים הסלולריים על מנת לעקוב אחרי מקום הימצאו של אדם היא פגיעה בסיסית בזכות לפרטיות, היא פגיעה בחוק כבוד האדם וחירותו והיא מפירה באופן בוטה את הזכויות של העובד בסביבת עבודה. אני ערה, אדוני היושב-ראש, כפי שאמר קודמי כאן על הדוכן, לכך שלעתים עושים שימוש בטלפונים הסלולריים במצוקות חירום, במצוקות ביטחוניות. אנחנו עושים הבחנה מאוד ברורה בין זה שתמיד משתמשים בטענת החירום, כתואנה שהדבר הזה צריך להינתן, לבין זה שבחיים היומיומיים עובד צריך לדעת שהוא לא יהיה חשוף לכך שהמעביד שלו יוכל לפגוע בו באמצעות הטכנולוגיה החדישה. תודה רבה.
מה זה שייך? אתה פועל על הגב שלנו. מה אתה עושה?
אדוני היושב-ראש, חברי חברי הכנסת, הדיון עכשיו הוא לא לגופה של הצעת החוק, אלא לגופה של התנהלות הממשלה. הממשלה מחזיקה שני חברי כנסת כבני-ערובה – תסכימו להעביר את הצעת החוק הממשלתית שמשכנו ונתמוך בהצעת החוק שלכם. ממתי עובדים כך, שר המשפטים רמון? אתה, בתור ממשלה, החלטת שאתה מושך את הצעת החוק, ועכשיו אתה אומר לנו: תהיו בני-ערובה של הממשלה. ירצו – יקבלו, לא ירצו – לא יקבלו. אתה רוצה להעביר הצעת חוק ממשלתית, יש לך רוב בקואליציה. מה עניין שמיטה להר-סיני? מה בין החוק שלנו, שבא להגן על זכויות העובדים וזכויות בני-אדם בכלל, שהוא חוק מידתי, לבין חוק גורף שהממשלה רצתה להביא, שאין קשר בינו לבין החדירה לפרטיות כפי שאנחנו רוצים למנוע? זה ממש לא מכובד מטעמה של הממשלה, ביום האחרון לפני צאת הכנסת לפגרה, לנסות לעשות ברטרים כאלה על הדרך. תצביעו – נצביע עבורכם. ממש לא מכובד.
אדוני היושב-ראש, אדוני השר, חברי חברי הכנסת, הצעת החוק שלי מצטרפת להצעת החוק שהציג בשבוע שעבר חבר הכנסת רובי ריבלין, שמשמעה הגבלת זכות השתיקה לנבחרי ציבור. ההצעה הזאת, לטעמי, היתה בכלל צריכה להיות נורמה ציבורית, אבל מכיוון שאין זה המצב, אני וחברי חבר הכנסת ריבלין מציעים לעגן בחקיקה סנקציה שאומרת, שמצד אחד זכות השתיקה היא זכות יסוד, בעיקר לאנשים שממלאים תפקידים ציבוריים, שרים, חברי הכנסת, בעלי תפקידים בכירים, אבל גם על בעלי התפקידים הבכירים האלה, כשהם בוחרים בגישת זכות השתיקה, או כשהם בוחרים לנקוט את זכות השתיקה, צריכים לחול תנאים מספר. הרציונל אומר שלא ניתן לאחוז במקל בשני קצותיו. אם איש הציבור בוחר לשתוק, ואני מכבדת את הבחירה הזאת, הוא יצטרך לפרוש מתפקידו, הוא לא יוכל להמשיך לכהן בתפקידו, דהיינו - ואני מסכמת בקצרה, אדוני היושב-ראש - איש הציבור צריך להחליט: או שהוא מוותר על זכות השתיקה, או שהוא מוותר על תפקידו. תודה.
למה הממשלה לא - - -? למה הממשלה לא מפצה - - -?
הוא לא אומר על זה מלה. מה עם האנשים מהצפון שיושבים - - - מפצים את המעסיקים?
לא נתת תשובה לתושבי הצפון על השאלה למה אתם לא משלמים למעסיקים.
עם כל הכבוד, אני יכולה להגיד במליאה מה שאני רוצה.
- - - איזה עצוב, איזו טרגדיה.
כמה זמן הם עוד ישבו במקלטים?
איפה שר הביטחון? הוא לא היה צריך להיות כאן ולשמוע את הדיון?
תעיר לו כשהוא אומר שדב חנין הוא נציג ה"חיזבאללה" בכנסת.
אתה צריך להעיר לו כשהוא אומר שדב חנין הוא נציג ה"חיזבאללה" כאן בכנסת.
אבל האוזן לא סובלת את הדברים.
אדוני היושב-ראש, חברי חברי הכנסת, אני מצטערת שאין שר נוכח באולם. אני חושבת שבדיון כזה ראוי היה ששר הביטחון ישב לכל אורך הדיון וישמע מה יש לחברי הכנסת מסיעות הבית השונות לומר - - -
יש לי הערכה רבה לשר אדרי, לשר המקשר, אבל הייתי רוצה לפנות בדברי לשר שלא נוכח כאן, לשר הביטחון, ולשאול אותו אם בתחילת המלחמה הוא היה נותן את ידו לכך שבמשך שלושה שבועות ישבו אנשים במקלטים, שלא היו ערוכים לכך - - -
אדוני היושב-ראש, רציתי לשאול את שר הביטחון, מה הוא היה עושה אם היו אומרים לו שהמערכה הזאת, המלחמה הזאת, תימשך שלושה שבועות? האם גם אז הוא היה תומך במלחמה הזאת? האם הוא היה נותן את ידו לכך ששלושה שבועות אנשים יושבים במקומות מופגזים, כשצה"ל משתמש בכל הכלים שבידיו ומפציץ ומשגר? מסבירים לנו על ההישגים של צה"ל, ואני רואה איך תושבי הצפון נאלצים לצאת ממקומם, ואלה שנשארים, הקבוצות המוחלשות ביותר, עולים חדשים וקשישים, נאלצים לספוג את המטחים ואת הטילים, ואני שואלת: איפה הניצחון של צה"ל? ואיפה שר הביטחון החברתי שמרשה לעצמו שאנשים יחיו בתנאים כאלה בימים כאלה? עומד כאן על דוכן הכנסת ולא תובע, כשמפלגתו בממשלה, שהממשלה הזאת תכריז על מצב חירום, כדי לתת מענה לכל אותם אנשים שנשארו בצפון ולאלה שעזבו, כדי שיוכלו לחזור לשגרת החיים, כדי שלאנשים יהיה, כמו שאמרה לי בשיחת טלפון אתמול אשה מעכו, כסף ללכת למכולת. אדוני היושב-ראש, שר ביטחון חברתי, איש שלום, עומד כאן על הדוכן ואומר: אני איש השלום. האם כך מתנהג איש שלום? כשכבר מזכירת המדינה כופה על המדינה הפסקת אש, כפויה אומנם, שהיא פתח להפסקת אש הדדית וכוללת, אז יושבים כאן ליד הדוכן ודורשים הכרעה, ואיש השלום, שר הביטחון החברתי, אומר שאנחנו לא נענים לקריאה הזאת. למה אנחנו צריכים לטפס על עצים גבוהים שאחר כך צריך סולמות כדי לרדת מהם? אדוני היושב-ראש, הטרגדיה בכפר קאנא אתמול היא כרוניקה של טרגדיה ידועה מראש. אנחנו התרענו, ואנחנו אמרנו, שהמלחמה הזאת, גם אם אין חולק על הלגיטימיות שלה ועל צדקתה, האם יש תבונה בהמשך המלחמה שמובילה להרג של אנשים חפים מפשע, כששר הביטחון, איש השלום, אומר שהוא נותן היתר גורף לפגוע באוכלוסייה אזרחית אם היא נמצאת בסביבה עוינת, היתר גורף לפגיעה באוכלוסייה אזרחית - איש שלום? זה איש שלום? אנחנו, חברי ואני, רוצים להציע לאיש השלום הזה הצעה לפתיחה מיידית במשא-ומתן להפסקת אש הדדית כוללת שתביא לרגיעה, שתושבי הצפון יוכלו לחזור לבתיהם; הפסקת אש שתביא לכאן כוח רב-לאומי, שיתפרס לאורך גבול הצפון, שיסיג את ה"חיזבאללה" אל מעבר לליטאני; שיתחילו במשא-ומתן לשחרור החטופים. כבר שכחו את החטופים. כבר שכחו מה קרה - שיש כאן משפחות שלא יודעות מה קורה עם הילדים שלהן. לכן, אדוני היושב-ראש, אני מסכמת ואני קוראת לאיש השלום, שוב, שלא יעלה על עצים גבוהים, שיחפש את הסולמות לרדת מהם. אדוני היושב-ראש, הפסקת אש, הגבלת האש, השימוש בכוח באש - הגבלת האש, זה גם סוג של כוח. אדוני, תודה.
חבר הכנסת חסון, הוא יבחוש - - -
הטילים נוחתים, ממשיכים ליפול.
את רוצה להשתיק את כולם. (חברת הכנסת זהבה גלאון יוצאת מאולם המליאה.)
אדוני היושב-ראש, אני קוראת בפני המליאה את הצעת הסיכום של סיעת מרצ-יחד וסיעת האיחוד הלאומי - מפד"ל: הכנסת דורשת מהממשלה להחליט מייד על הקמתה של ועדת חקירה ממלכתית בנושא מלחמת לבנון השנייה, על-פי סעיף 1 לחוק ועדות חקירה, 1968. תודה, אדוני.
אני רוצה לנמק את ההסתייגות.
גברתי היושבת-ראש, אני עולה בעיקר כדי להגיד תודות. חבר הכנסת מנחם בן-ששון, יושב-ראש ועדת החוקה, הציג את החוק, את מלוא היקפו, את ההשפעות שלו. אני מודה שזה רגע די מרגש עבורי. מבחינתי זו גולת הכותרת של העבודה שלי בכנסת. אם אני מסתכלת בפרספקטיבה של חמש שנות פעילות, אני חושבת שזה הדבר הכי חשוב שעשיתי, ואני שמחה לשתף פעולה עם הממשלה בעובדה שחברנו יחד להצעת חוק משותפת. ההצעה הזאת קרמה עור וגידים ונדונה והתלבנה במשך ימים ארוכים בזכותו של יושב-ראש ועדת החוקה הנוכחי, שלקח על עצמו כמשימה בפגרה, העביד אותנו קשות, אני חייבת לומר, ישבנו בפגרה ישיבות ארוכות ביותר ודנו בכובד ראש. הייתי אומרת, ישבנו על המדוכה. אני רוצה לומר תודה מיוחדת ליושב-ראש הוועדה, ליושב-ראש הקודם, לחבר הכנסת גדעון סער, שבהיותו מזכיר הממשלה התחלנו לעבוד על החוק הזה. הוא קידם, דחף. עבדנו על זה שנים רבות. אני רוצה להודות למנהלת הוועדה דורית ואג, לכל צוות הוועדה, ליועצת המשפטית של הוועדה קרן וינשל, שעשתה עבודה מדהימה, ולמנהלת הוועדה למאבק בסחר בנשים, סיגלית עדרי. אשמח אם החוק יתקבל עם ההסתייגות, אותה הסתייגות שנותרה. אם ההסתייגות לא תתקבל זה לא סוף העולם. אני אשמח אם היא תתקבל, אני חושבת שזה משפר ומשדרג את החוק. אני רוצה גם להודות ליושב-ראש האופוזיציה שמצא לנכון לבוא למליאה ולהשתתף בחוק החשוב הזה, ולכל חברי חברי הכנסת תודה רבה.
אפשר להשעות לאלתר כל מי שמכה – להביא לשם מדריך אחר – כי אין לאן להעביר את הילדים.
גברתי היושבת-ראש, מירון רפפורט פרסם ב"הארץ" ידיעה על פגיעות גופניות קשות - קטיעת איברים, כאילו מדובר במסור שחותך את העצם - בכוויות שנגרמות, כנראה, מנשק DIME. אני שואלת: האם יש לצה"ל נשק כזה? 2. האם יש לצה"ל פגזי זרחן? האם צה"ל עושה שימוש בנשק הזה, ואם כן - מתי ולאיזו מטרה? מדובר על רצועת-עזה. תודה.
אתה מסיט את - - -. למה אין שר רווחה?
גברתי היושבת-ראש, אני שמחה לצרף את הצעתי להצעתם של חברי הכנסת גדעון סער ורוחמה אברהם, ולהצטרף לברכות לשר האוצר שבאמת גילה כאן פתיחות ראויה לציון על מנת לסייע - - -
אני חוזרת ואומרת שאני רוצה לשבח את שר האוצר שגילה פתיחות ראויה לציון על מנת לסייע לנשים לצאת לעבודה. אנחנו יודעים שהמעמסה הקשה על ההורים בגלל העלויות הגבוהות גורמת לכך שבדרך כלל האשה לא יוצאת לשוק העבודה, כי ממילא המשכורת שלה מתועלת להוצאות טיפול בילדים. אני רוצה לברך על ההיענות, ואני משוכנעת שתהיה תמיכה רבתי של חברי הכנסת. תודה.
אדוני השר, אני מדברת על שימוש בכלי נשק ניסויים בעזה. ברצוני לשאול: 1. האם צה"ל עשה שימוש בעזה בכלי נשק ניסויים הדומים באופיים לנשק מסוג DIME? 2. כיצד מסביר צה"ל את הפגיעות בפלסטינים שנעשו על-ידו ותוצאותיהן מתבטאות בקטיעת גפיים ובכוויות קשות? 3. מאיזה נשק שברשות צה"ל הן נגרמות?
אדוני היושב-ראש, אדוני השר, על-פי דיווחים של ארגוני זכויות אדם וארגון רופאים לזכויות אדם שביקרו בעזה, הם דיווחו על פציעות מאוד מוזרות, על קטיעות גפיים, שכאילו נחתכו במסור, זאת אומרת זה משהו חדש, זה לא היה, זה מכלי נשק צה"ליים, וכוויות קשות ביותר שפגעו באופן ממוקד ולא באופן מפוזר. אז ממה זה נגרם? האם זה כלי נשק רגילים?
אדוני היושב-ראש, חברי חברי הכנסת, הכניסה לממשלה של חבר הכנסת אביגדור ליברמן, של האיש הבלתי-מרוסן והבלתי-אחראי, היא כבר לא "סרק סרק" מבחינתי, היא ניסיון ממשי להתנקש בדמוקרטיה הישראלית, וזאת בגיבויה של מפלגת העבודה. זו מפלגה שהיא כבר מזמן לא מפלגת העבודה. כל מה שמעניין אותם הוא סידור עבודה, ג'ובים, תפקידים והישרדות פוליטית. יש לי הרבה ביקורת על העמדות של חבר הכנסת ליברמן, ואין לי ציפייה ממנו, אני מודה. אבל מפלגת העבודה, שמאפשרת את צירופו לממשלה, התגלתה אתמול במלוא עליבותה. מפלגה שאנשי השלום, ואני מכניסה אותם עכשיו למרכאות - בוז'י, סנה, יולי תמיר - נתנו לגיטימציה לכניסה לממשלה לפוליטיקאי הכי כהניסט בארץ. אני אומרת לכם את זה, חברי חברי הכנסת. יש תחרות קשה מי נושא בתואר, אבל בדבר אחד אביגדור ליברמן זכה: הוא היום הפוליטיקאי הכהניסט ביותר בכנסת, אביר הטרנספר של אזרחי ישראל הערבים. האיש הזה, שמטיף לשנאת זרים, שמזלזל בדמוקרטיה, מקבל לגיטימציה ממפלגת העבודה לכהן בממשלה שהם שותפים לה? מפלגת העבודה, שהבטיחה רק לפני הבחירות שלא ישבו בממשלה אחת עם אביגדור ליברמן - אני זוכרת את ההבטחות של עמיר פרץ. השר עמיר פרץ מוציא שם רע לפוליטיקאים, להתחייבות של פוליטיקאים ולמלה של פוליטיקאים.
נכון. צודק חבר הכנסת זחאלקה, שאר ההבטחות, לעומת זאת, זכו גם הן לאותה אמינות. אם כן, לאיזו ממשלה בדיוק מצטרף עכשיו אביגדור ליברמן? איפה האופק המדיני? איפה החזון החברתי? איזו תקווה מציעה מפלגת העבודה? איזו תקווה מציעה הממשלה הזאת, שמדברת על האיום האירני? עכשיו בכלל האיום האירני תופח לממדים של איום. עד עכשיו הוא היה קיים, ישנו, איננו. עכשיו, ברגע שאביגדור ליברמן יהיה אחראי לאיום האירני, בכלל ינפחו את הסכנה האירנית כדי להצדיק את התפקיד שלו. חברי חברי הכנסת, אני חייבת לומר שאני רואה למעלה, ביציע האורחים, את חבר הכנסת ליברמן מחייך מפה לפה עם אורחים שבאו לברך אותו, כך אני מניחה, על בחירתו לממשלה. הוא שמח, מדרך הטבע, ועליז. אני מודה שאנחנו היום חרדים לעתידה של הדמוקרטיה הישראלית. כי מבחינתי, צירופו של חבר הכנסת ליברמן לממשלה הוא סכנה לעתידה של הדמוקרטיה בישראל. חברי הכנסת שייתנו היום יד ויצביעו בעד, ייתנו לגיטימציה לפוליטיקאי שמחזיק היום בדעות הכי בעייתיות במדינת ישראל, בעיני, פוליטיקאי שהיידר ולה-פן צמחונים לידו מבחינת תפיסת העולם שלו. אני רוצה להביא לכם כמה דוגמאות. זהו חבר הכנסת שהציע, למשל, לחלק את הגדה לארבעה קנטונים, בלי שתהיה יכולת תנועה ביניהם. אני מניחה שממשלה שתעשה הסדר עם הפלסטינים תתבסס על התוכנית הזאת. זה האיש שדוגל בהרחקתם של 20% מאזרחי המדינה אל מחוץ לתחומה. קוראים לזה שינויי גבול, כמובן, כדי שלא לקרוא לזה טרנספר. האיש הזה, שרואה בערביי ישראל אזרחי המדינה גיס חמישי שמטרתו לחסל את המדינה. מי שהשווה את חברי הכנסת הערבים למשתפי פעולה עם הנאצים והביע תקווה שיוצאו להורג - זה האיש שהולך להיות השר הממונה על האיום האסטרטגי במדינת ישראל? אני רוצה להזכיר לכם, חברי חברי הכנסת, שכשהמפלגה של היידר נכנסה לממשלת אוסטריה, ממשלת ישראל החזירה את השגריר שלה לאות מחאה. עכשיו, כשבמדינת ישראל המקביל הישראלי למפלגות ניאו-נאציות באירופה מקבל תפקיד בכיר, מפלגת העבודה וכנסת ישראל נותנות לכך יד וירימו יד? למה הפכנו, חברי חברי הכנסת?
אני לא משווה. אני טוענת שחבר הכנסת ליברמן גרוע יותר. אני טוענת שהיידר ולה-פן צמחונים מבחינת תפיסת העולם שלהם מול חבר הכנסת ליברמן. תודה, אדוני.
גברתי היושבת-ראש, אנחנו ביקשנו הצבעה שמית.
עשיתם מחטף. לא נתתם לנו אפשרות לתת לעוד שני אנשים לחתום - - -
אדוני השר, אתה אומר שכל עוד המבנים תקינים ניתן לשהות בהם. האם זה נראה סביר שמוסדות חינוך שנבנו לפני 30 שנה הם בגדר תקינים?
לא ראיתי שבאתם לקראת - - -
לפחות ראש הממשלה התנצל, ושר הביטחון התנצל.
אדוני היושב-ראש, שרי הממשלה, חברי חברי הכנסת, אני כמובן תומכת בהצעת החוק שהציג כאן יושב-ראש ועדת העבודה והרווחה חבר הכנסת שרוני. אני רוצה לנצל את ההזדמנות שאני עומדת כאן על הדוכן ולתהות לאיזו קהות חושים צריך להגיע סגן שר בממשלת ישראל שעומד כאן על הדוכן ומסביר שהירי בבית-חאנון היה תקלה. איזו קהות חושים זאת. איזו אדישות מוסרית. זאת התבהמות, חברי חברי הכנסת. זאת התבהמות. אפילו לא התנצלו. אתם יודעים, שרי ישראל – ראש הממשלה, שר הביטחון – שילמו מס שפתיים, התנצלו, אמרו: מצטערים - - -
מצטערים ויורים. אדוני היושב-ראש, צדק מאוד יושב-ראש הכנסת לשעבר, חבר הכנסת ריבלין, שאמר שצריך לעשות הכול כדי להגן על תושבי שדרות. אין ספק בזה בכלל. אבל האם ממשלת ישראל נותנת מענה על ירי ה"קסאמים" על תושבי שדרות? האם מישהו חשב שפעולות צבאיות חסרות הבחנה, ירי חסר הבחנה, ייתנו מענה לתושבי שדרות? אולי צריך לומר ביושר שהממשלה נכשלה? ואיך אני יודעת שהממשלה נכשלה, אדוני השר? כי הממשלה פועלת בעזה, ופועלת בעזה, ויורה ויורה, וירי ה"קסאמים" נמשך. אז אולי צריך לחשוב שאין רק אפיק פעולה אחד – אפיק הפעולה הצבאי – כדי לתת מענה על ירי ה"קסאמים" בשדרות? מה חשב אלוף הפיקוד, תקלה באיכון? מי שלקח על עצמו לירות ירי ארטילרי לעבר אוכלוסייה צפופה באזרחים לא חשב שעלולה להיות "תקלה" כזאת? אמר כאן קודם חברי חבר הכנסת חיים אורון, ואני רוצה לחזור על זה: בשלושת החודשים האחרונים נהרגו ברצועת עזה כ-320 – קשה לי לומר "כ" – אבל 320 אנשים, שליש מהם ילדים. אין לנו אחריות מוסרית? אז עומדים כאן על הדוכן ומדברים על ההבדלים בתרבות? איזה דיבור זה? והכנסת יושבת ושותקת? איזה דיבור זה של סגן שר בישראל? מה קורה כאן? לפעמים יש לי הרגשה שיש איזו תסמונת רוויה, שכבר לא רוצים לספור אנשים שנהרגים, בעיקר אם הם פלסטינים ובעיקר אם הם ילדים. 130 ילדים נהרגו בשלושת החודשים האחרונים ולכנסת אין מה לומר? נכון, חברי חברי הכנסת, הירי על שדרות הוא בלתי נסבל. אבל לא עולה על דעתכם שהמענה שנותנים לו הוא לא המענה הנכון? כמה דם צריך להישפך כדי שמישהו ייקח את המושכות לידיים ויכריז - בנקודת הזמן הזאת, במקום להצטער, ממשלת ישראל צריכה לומר: אנחנו מכריזים על הפסקת אש חד-צדדית. חד-צדדית.
מסירים את החרם והמצור הכלכלי על עזה ומתחילים לשבת ולנסות להגיע להבנות. את הירי הזה צריך להפסיק.
גברתי היושבת-ראש, שליש משרי ישראל נסעו ללוס-אנג'לס להסביר ליהדות ארצות-הברית כמה ניצחנו, ניצחון בנקודות, ניצחנו במלחמה, כמה הכול היה מצוין. הנושאים העיקריים בכשל ובביזיון הנורא של מלחמת לבנון ברחו לארצות-הברית. מה בדיוק הם מסבירים שם? איך בדיוק הם מסבירים את זה שהיחיד שמשלם את המחיר של המלחמה הזאת הוא תת-אלוף גל הירש? מיצוי האחריות האישית מתבטא רק באי-קידומו של גל הירש, ואיפה האחריות של הממשלה הזאת? ואיפה האחריות של אלה ששלחו את החיילים להילחם? ואת הקצינים, ואת מפקדי האוגדות, והאלופים, ואלופי הפיקוד, ושר הביטחון, וראש הממשלה, והרמטכ"ל? אולי בכלל נחוץ איזה דורון אלמוג עכשיו שיוציא מסקנות אישיות לגבי כל אחד מהאנשים האלה שעכשיו נוסעים לארצות-הברית להסביר כמה אנחנו נפלאים ואיזו מלחמה נהדרת זו היתה ואיך ניצחנו. אני אומרת לכם, חברי חברי הכנסת, עוד ניצחון כזה ואבדנו. יש כאן ממשלה שבורחת מאחריות. קודם היא בורחת לארצות-הברית, לפני כן היא מנסה לברוח מהאחריות על-ידי כל מיני ספינים. אז היום משנים את שיטת הממשל, מחר נכנסים לעזה, יוצאים מעזה, פולשים ללבנון, יוצאים מלבנון, ואז נוסעים לארצות-הברית להסביר כמה הכול נפלא ואיזו מדינה נהדרת יש לנו. אבל מה עם אותם אנשים שחזרו מהמלחמה הזאת בלבנון פצועים בגופם, מצולקים בנפשם, שאין להם מזור, שמסתובבים בינינו ואין מי שנותן להם מענה, למה ולמה הם נשלחו ובשם מה? נראה לי שהיחידים שזוכרים שהיתה כאן מלחמה הם רק המשפחות השכולות, כי הקימו ועדה ועוד ועדה ועוד ועדה, וועדת טיוח. ומרוב שיש אלף ועדות, רק גל הירש הולך הביתה. אז נראה לי, גברתי היושבת-ראש, שכדאי שראש הממשלה יחזור לכנסת ויתייצב בפניה לתת הסברים על שאלות קשות, ולא למרוח את יהדות העולם. תודה רבה.
אדוני סגן השר, איך יכול להיות שמאז אותו מקרה, למרות הנחישות והוראות היועץ המשפטי לממשלה, ממשיכים להתנכל לפלסטינים, שום דבר לא נעשה ולא נעצר אף אחד?
אדוני היושב-ראש, חברי חברי הכנסת, ממשלת ישראל נכשלה במתן הגנה לתושבי שדרות. ממשלת ישראל נכשלה כי ה"קסאמים" ממשיכים ליפול על שדרות. ממשלת ישראל, באמצעות צה"ל, ממשיכה להפגיז בעזה, וה"קסאמים" ממשיכים ליפול, והמצב בעזה ובשדרות משווע – משווע – לעזרת העולם. אדוני היושב-ראש, כל פעם אני תוהה איך ממשלת ישראל נופלת בפח הזה. האו"ם החליט על הקמת ועדת בדיקה לאירועי בית-חאנון, לבדיקת ההרג בבית-חאנון. התגובה האוטומטית – ממש, זה מין רפלקס מותנה כזה. התגובה האוטומטית – לא נשתף פעולה, לא נעשה, לא ניפגש אתם, ובכלל אין מה לבדוק. בכלל, מה יש לבדוק? שמעתי כאן חברי כנסת שעומדים – בכלל הפלסטינים הרגו את עצמם עוד רגע, כפי ששמעתי את חבר הכנסת בניזרי. אני חושבת שאי-אפשר להמשיך ולהסתתר מאחורי הטענה הנואלת הזאת שמדובר בתקלה. זו לא היתה תקלה, זה היה ירי והרג - - -
חבר הכנסת כהן, מי שמחליט להשתמש בירי ארטילרי אל אזור צפוף באוכלוסייה אזרחית, צריך להביא בחשבון שיהיה הרג כזה. לכן לא מדובר בתקלה. ולכן ממשלת ישראל חייבת לשתף פעולה עם ועדת הבדיקה של האו"ם, כי השיטות שנוקטת ממשלת ישראל בעזה לא נותנות מענה לתושבי שדרות, ופוגעות בתושבי בית-חאנון ועזה. אדוני היושב-ראש, המצב כרגע אינו בר-פתרון. שני הצדדים עצמם לא מסוגלים להגיע לפתרון, ולכן אני חושבת ששגיאה נוספת שעשתה הממשלה היא שדחתה על הסף את היוזמה הצרפתית-הספרדית-האיטלקית. אני חושבת שהדרך היחידה והפתרון הנכון במצב שנוצר היום הם ליזום את כניסתו של כוח רב-לאומי לעזה. אין לממשלת ישראל מה לחשוש. יצאנו מעזה, כניסה של כוח רב-לאומי לא תפגע בריבונות של ישראל, לא תפגע בביטחון של ישראל. נהפוך הוא, כניסתו של כוח רב-לאומי רק יכולה לתת מענה על ירי ה"קסאמים" בשדרות וגם הגנה על התושבים הפלסטינים. מוכרחים לעצור את מעגל הדמים הזה. הרי בסוף זה יקרה. כך זה היה גם בלבנון. השאלה היא, אדוני, כמה דם יישפך עד אז.
אתה חצוף, אתה משקר ומסלף את מה שאני אומרת. אתה מסלף את מה שאני אומרת. יש לך בעיה בהבנת הנשמע.
אתה תחזור בך. יש לך - - - של ציפור.
אתה תחזור בך, כי אני חוזרת ואומרת - - -
אדוני היושב-ראש, חברי חברי הכנסת, כמו שאמר יושב-ראש הישיבה, לצערי התשובה וההצבעה יהיו במועד אחר. ההצעה מבקשת להגביל שחרור של חולי נפש שרצחו אזרחים תמימים. חברי חברי הכנסת, היום אדם שרצח ונמצא בלתי כשיר לעמוד לדין, מוכר על-פי החוק כחולה ולא כעבריין. מכיוון שהוא מוכר כחולה, הוא מאושפז בבית-חולים פסיכיאטרי. מכיוון שהוא נחשב חולה, ברגע שמצבו הרפואי משתפר הוא משתחרר או שהוא מקבל אישור לצאת לחופשות או לעבור להוסטל. מאחר שהוא נחשב חולה, גם אסור לפרסם את שמו. אם, למשל, הוא ברח מבית-החולים או מההוסטל - וכבר  שמענו על מקרים רבים שחולים שהועברו להוסטל ברחו מבית-החולים או מההוסטל - לא ניתן לפרסם את שמו, אף שהוא עלול להיות מסוכן לציבור. אני רוצה לטעון כאן, חברי חברי הכנסת, שהחוק במקרה הזה נוטה מדי – אני מדגישה, נוטה מדי – לצדו של החולה ולא מתחשב די הצורך בזכויות הקורבן ובשלום הציבור. אנחנו יודעים על מקרים רבים - אני עומדת לספר לכם, חברי חברי הכנסת, סיפור ששמעתי מפי אשה שפנתה אלי. אנחנו יודעים על מאושפזים רבים, אנשים שיוצאים לחופשה או שוחררו מאשפוז כפוי, למשל גברים שיוצאים ורוצחים אחר כך את בנות זוגם, את נשותיהם. אני רוצה לספר לכם בקצרה רבה סיפור שיסבר את האוזן, הוא כמובן אחד מני רבים; אני מודה שהסיפור הזה, כפי שסיפרה לי האשה, זעזע אותי במיוחד. היא סיפרה לי על בן-זוגה לשעבר, שהיה אדם מבריק; הוא היה אמן, הוא היה יוצר, הוא היה אדם אינטליגנטי. הם היו נשואים, היו להם שני ילדים, הוא חלה במאניה-דיפרסיה קשה, עם גילויי אלימות, והם התגרשו. מצבו הנפשי הידרדר, ובאחת הפעמים כשהוא עבר ברחוב, הוא התנפל על זונה ממין זכר ורצח אותו באכזריות במוט ברזל. כך סתם בלי סיבה. האיש הזה הובא בפני בית-משפט, בבית-המשפט היה ברור שהרצח בוצע בהשפעת מחלת הנפש; ברור שהוא לא היה אחראי למעשיו. כתוצאה מכך בית-המשפט החליט שהאיש יישלח לאשפוז פסיכיאטרי. הוא שהה שש שנים באשפוז פסיכיאטרי, ולאחר האשפוז, הפסיכיאטרים שחררו אותו, אבל הם חייבו אותו לקחת תרופות. הוא יצא לחופשי, הוא חזר לחייו, אבל במשך הזמן הוא חדל לקחת תרופות. הוא הרגיש רע, הוא אשפז את עצמו בבית-חולים, כעבור כמה ימים הוא ברח מבית-החולים, הוא הגיע לביתה של גרושתו, של אשתו לשעבר, הוא השתולל, הוא הכה אותה, הוא איים ברצח והוא אנס אותה באכזריות לעיני בנם בן ה-14. הוא הפך את הבית, שבר את הרהיטים, אנס אותה באכזריות. הפעם נקבע שהוא כשיר לעמוד לדין. הפרקליטות עשתה אתו עסקת טיעון והוא נשפט לשלוש שנות מאסר באשמת אונס ותקיפה. בית-המשפט אסר עליו להתקרב לדירה של האשה והילדים. הוא כמובן הפר את הצו ונעצר. הוא נשלח להסתכלות פסיכיאטרית וברח מבית-החולים שוב. מאז אשתו חיה באיום ובחרדה. חברי חברי הכנסת, הסיפור המזוויע הזה הוא לא סיפור אחד, הוא סיפור אחד מני רבים שמצריך תיקון בחוק, והכנסת הזאת - - -
לא, אני לא חושבת. חבר הכנסת רובי ריבלין, בהיותך יושב-ראש הכנסת בכנסת הקודמת, העברתי את הצעת החוק הזאת בקריאה טרומית.
נכון. אני לא חושבת שבית-המשפט שגה כשהוא שלח אותו לאשפוז פסיכיאטרי. בית-המשפט צדק, הבן-אדם היה בלתי כשיר לעמוד לדין. הלקונה היא – ואת זה אני מבקשת לתקן - שההחלטה על השחרור לא תופקד רק בידי אותו צוות פסיכיאטרי, אלא שההערכה ששלחה את האיש לאשפוז תהיה גם ההחלטה שהעניין של השחרור יובא בפניה. זאת נקודה מאוד חשובה. חברי חברי הכנסת, בעצם בהצעה אני מבקשת לומר – אחרי ששמעתם את הסיפור הזה ואני יכולה לספר לכם  על שורה של מקרים מזוויעים, ההצעה שלי אומרת, לאחר שהוועדה הרפואית קבעה שהנאשם שמאושפז כשיר לשחרור, יתנהל דיון משפטי באותה ערכאה ששלחה אותו, האם האיש מסוכן לציבור. אני חושבת שזאת דרך נאותה ליצור איזון נכון בין זכויות הנאשם מצד אחד ובין זכויות הקורבן. גם כדי שהקורבן ובני המשפחה יוכלו להיות נוכחים בדיון המשפטי. חברי חברי הכנסת, בינואר 2005 הצגתי בפני מליאת הכנסת את הצעת החוק הזאת. מליאת הכנסת העבירה את הצעת החוק בקריאה טרומית, ההצעה הועברה לוועדת העבודה והרווחה של הכנסת, והתבקשתי על-ידי הממשלה להמתין, כיוון שהממשלה מגבשת הצעה דומה - להמתין להצעה ממשלתית. זה היה בינואר 2005. עברו מאז קרוב לשנתיים. העליתי שוב את ההצעה.
חברי חברי הכנסת, השר שטרית, שר המשפטים הנוכחי תמך מאוד בהצעה שלי, לרבות בוועדת השרים לענייני חקיקה, אבל משרד המשפטים לא מוכן ולא רוצה שאקדם את ההצעה שלי מכיוון שיש לו הצעה דומה. אני חושבת שזה מצב מעוות שמשרד ממשלתי שמתחייב לקדם הצעה - אם היום הייתי מעלה את זה בפעם הראשונה, הייתי ממתינה. אני ממתינה כבר שנתיים, אני חושבת שזה פרק זמן סביר. השר ביקש תשובה והצבעה במועד אחר, כי מובן שהקואליציה היא נגד בסיטואציה כזאת. אני חושבת שזה מחפיר שחברי כנסת מוצאים את עצמם שבויים בידי משרדים ממשלתיים, שלא היה בידם הסיפק במשך שנתיים להתכונן להצעה הזאת. חברי חברי הכנסת, מישהו צריך לקחת אחריות לרצח הבא ולאונס הבא כשאין מי שמבקש לסייע בתיקון החוק. תודה רבה.
מה שהיה כתוב במסמך הוא, שנחקק חוק של חברת הכנסת יעל דיין - - -
אדוני היושב-ראש, אדוני השר, חברי חברי הכנסת, כל שנה אנחנו מתכנסים כאן ואני עומדת על הדוכן ותוהה מה השתנה, ואני רוצה לומר, שלצערי, הרבה לא השתנה. תופעת האלימות נגד נשים הולכת ומתרחבת. הכנסת נתנה דעתה לשורה של נושאים וחוקקה שורה של חוקים שבאים לתת מענה למאבק בתופעה. עמד כאן קודם חבר הכנסת גדעון סער, יושב-ראש הוועדה למעמד האשה, ונתן בתמצית ממצאים של מחקר מאוד מקיף שנעשה על הענישה או על העונש שגוזרים בתי-המשפט בעבירות אלימות במשפחה. אני רוצה לומר לכם, חבר הכנסת סער הוא היושב-ראש, אז הוא מדבר בכבוד, אני מרשה לעצמי להיות קצת יותר בוטה ולומר, שבתי-המשפט, בענישה לקולא שהם גוזרים, מתירים את דמן של הנשים. מתייחסים לקולא - מתירים את דמן של נשים. ואולי עוד משהו - מצפצפים על המחוקק. הבעיה היא, חבר הכנסת סער, בכך שעדיין חלק מהשופטים שבויים בתפיסות קדומות, בדעות שהנשים הן חפץ, שהנשים הן אובייקט, שהנשים הן קניין, והם עוד לא עשו את המהפך התודעתי הזה שעשתה הכנסת כשחוקקה חוקים שהציבו להם רף לפעילות. הם לא עשו את המעבר הזה, הם לא עשו את הסוויץ' הזה. ואם אנחנו יכולים לשמוע אמירות של שופטים ש"היא עצבנה אותו", רחמנא ליצלן, "היא עצבנה אותו", אז זה לא אמיתי. זה נראה לא הגיוני שבישראל של שנת 2000 כמה עדיין מדברים במושגים כאלה. זה אומר שיש לנו בעיה בבתי-המשפט. אבל אני רוצה לדבר על משהו לפני שמגיעים בכלל לבתי-המשפט, וכאן אני פונה לשר לביטחון פנים. אני לא מבינה למה גברים שנעצרים על אלימות במשפחה לא נעצרים עד תום ההליכים ולא מושמים במתקני משמורת שייועדו לגברים מכים. אני מציעה הצעה מעניינת, חדשנית, מקורית. אנחנו כבר מכירים את המושג של "מתקני משמורת". אני חייבת להודות שאני לא מתה על המושג הזה, בעיקר כי אני רואה את מי שמים במתקני משמורת, אבל כשכל אשה שביעית חיה בטרור ובפחד, וכשכל כך הרבה צווי הגנה ניתנים לנשים, דהיינו, מוצאים כל כך הרבה אלפי צווי הרחקה לגברים, ואותם גברים שמקבלים צווי הרחקה מפירים את צווי ההרחקה - והמשטרה באמת אין לה כוח-אדם לשמור על כל גבר שמקבל צו הרחקה – ורוצחים את הנשים או את בנות הזוג, למה הגברים האלה לא יכולים להיות במתקני משמורת? אם רוצים להגן על הנשים, צריך להכניס את הגברים המכים למתקני משמורת עד תום ההליכים. זו הצעה ראשונה. הצעה שנייה, אדוני השר, שאני מציעה לשקול, שגברים שמוצא נגדם צו הרחקה, יילקח מהם כלי הנשק שמוחזק בידם ברשיון. אנחנו יודעים שגברים רבים מנצלים את העובדה שיש להם נשק ברשיון ורוצחים נשים. אני מציעה לשקול גם את הנקודה הזאת. נקודה ראשונה היא מתקני משמורת ומעצר עד תום ההליכים לגברים מכים; נקודה שנייה – הפקעת הנשק מגברים שמוצא נגדם צו הרחקה. דבר אחרון שאני מציעה לכנסת להתייחס אליו – אני רוצה להפנות זרקור לנושא שאנחנו מדברים עליו אבל עדיין הכנסת לא נתנה לו מענה בחקיקה, וזה כל מה שקשור לאלימות נפשית, חבלה נפשית נגד נשים. חברי חברי הכנסת, החוק היום נותן מענה בכמה וכמה תחומים לאלימות פיזית שמופעלת נגד נשים. אלימות שרואים אותה – חבורות, מכות. אבל נשים חיות בפחד ובטרור מתמשך כתוצאה מהתנהגות מילולית, שהיא התעללות נפשית שאין בה אף נגיעה, שאין בה אף חבורה ומכה. אבל זו התעללות מתמשכת שגורמת ממש לאובדן של יכולת, של שליטה, של התמצאות, ונשים בכלל לא מודעות לכך שהן חיות בטרור המתמיד הזה. הן לא מודעות לכך שהן בעצם עוברות אונס נפשי, מוות נפשי, תקראו לזה במלים האלה. הגשתי הצעת חוק חדשה, חדשנית, בעניין הזה, אני מתכוונת להביא אותה בפני הכנסת. אני חושבת שהגיע הזמן להתייחס לכך שנשים חיות תחת טרור ושליטה של גברים מתעללים באמירות חוזרות ונשנות, חוזרות ונשנות, עד שכל הביטחון העצמי שלהן מתערער והן חשות דהויות, ולוקח להן זמן להבין שהן חיות תחת אלימות. תודה רבה.
אדוני היושב-ראש, יש לי הסכמה עם הממשלה, שבהצעת החוק שאני מעלה כעת נאשר רק את הסעיף הראשון. הצעה זו מבקשת לתקן את החוק למניעת אלימות במשפחה - אנחנו מדברים על צו הגנה כנגד קטין. זכויות היוצרים להצעה הזאת הן של חברת הכנסת ענבל גבריאלי מהכנסת הקודמת. אני רוצה להביא לידיעת חברי הכנסת, שהיום החוק מאפשר מתן צווי הגנה לבני משפחה שהם קורבן לאלימות במשפחתם. בדרך כלל צווי ההגנה האלה שניתנים לבני המשפחה מהווים צו הרחקה כנגד אותו פוגע בקורבנות. אחד הדברים שלאחרונה שמו אליהם לב בבתי-המשפט הוא, שהוגשו בקשות להוצאת צווי הרחקה – אני מצטערת שזה קורה, אבל יש גם מציאות כזאת - נגד קטינים שפוגעים בהוריהם או בבני משפחתם ומבקשים לפחות להוציא צווי הרחקה, כדי להגן על בני המשפחה. החוק היום נותן מענה שמגן על קטינים שנגד אחד מהוריהם הוצא צו הרחקה. דהיינו, אם הוצא צו הרחקה נגד אב או אם המשפחה, החוק נותן מענה לאותו קטין, אבל החוק לא נתן את דעתו על כך שיש מצב הפוך – שכמו שציינתי קודם, אנחנו עדים לו לאחרונה – שצריך להרחיק קטינים שהם בחזקת פוגעים. התיקון שאני מבקשת להציע הוא, שאם נוצר מצב שמצריך הרחקת קטין מביתו, צריך לוודא בראש ובראשונה – אומנם הוא קטין פוגע, אבל הוא עדיין קטין, ולכן חובה שתהיה לו אפשרות הולמת למקום מגורים חלופי ושיהיה מי שיימצא אחראי  גם לשלומו הפיזי וגם לשלומו הנפשי. ולכן ההצעה קובעת, שלפני שמוציאים צו הרחקה לקטין חייבים להגיש לבית-המשפט תסקיר של פקיד סעד לגבי אותו קטין. רק לאחר שבית-המשפט השתכנע שנמצא מקום מגורים חלופי לאותה תקופה שבה הקטין אמור להיות מורחק, רק אז יוצא צו הרחקה. חברי חברי הכנסת, ההצעה הזאת יוצאת מנקודת מוצא ומתוך גישה שהגנה על שלומו של קטין וטובתו צריכות לעמוד במרכז. גם אם מדובר בקטין שפוגע, עדיין אנחנו צריכים להביא בחשבון את שיקולי טובתו של הקטין. תודה רבה.
קובעים. בית-המשפט קובע מי ממנה אחראי.
אדוני היושב-ראש, גם בהצעת החוק הזאת קיבלתי את עמדת הממשלה, ואנחנו מצביעים רק על סעיף אחד מהצעת החוק הכוללת. אני רוצה ליידע את חברי הכנסת, שהכנסת חוקקה חוק חשוב מאוד, שבמקרים של עבירות מין, לפני שבתי-המשפט גוזרים את עונשו של הנאשם בעבירות מין, הם מביאים בחשבון את מצבה הנפשי של הנפגעת ואת ההשלכות עליה בכך שבית-המשפט מחייב הגשת תסקיר מבחן לגבי מצבו – או לצורך העניין, מצבה של הקורבן. אני מציעה להחיל את הדרישה הזאת גם על נפגעי אלימות, לא רק על נפגעי עבירות מין, ואני שמחה שהממשלה תומכת בהצעה הזאת. דהיינו, לפני שבתי-המשפט יגזרו את עונשם, הם יוכלו לשקלל את כל ההשלכות לטווח הקצר ולטווח הארוך על מעמדו או מצבו של קורבן אלימות, ויחייבו להביא תסקיר מבחן לגבי נפגע העבירה. אני מודה לחברי הכנסת ואני מודה לממשלה.
חבר הכנסת זאב. אדוני היושב-ראש, תעשה הצבעה.
זה הדבר האחרון שאני ארצה לעשות.
אדוני היושב-ראש, חברי הכנסת, הצעת החוק הזאת באה לעשות צדק היסטורי עם הלומי הקרב, פגועי נפש שנפגעו במהלך שירותם הצבאי. ההצעה הזאת בעצם מתקנת עוולה שנגרמת להם לאורך זמן ומאפשרת להם לקבל את הזכויות שלהם באופן רטרואקטיבי, או לפחות את הפרש הזכויות שלהם. חברי חברי הכנסת, המצב היום הוא שלוקח המון זמן לשכנע את מערכת הביטחון שהפגיעה הנפשית נגרמה כתוצאה מהשתתפות בקרב או כתוצאה משירות צבאי, ונכים רבים פונים לביטוח הלאומי על מנת לקבל גמלה ובעצם הם לא יכולים לחזור למשרד הביטחון. עד היום זכויותיהם נפגעו. הצעה זו נותנת מענה לאותם נכים - שיוכלו לקבל גמלה ממשרד הביטחון. אני חושבת שזו החלטה נכונה של הממשלה, ותודה על התמיכה.
אדוני, לא הציבו את התנאי הזה בפני. אני רוצה להגיד לך משהו שמטריד אותי. לפני שנתיים הגשתי הצעת חוק בנושא פגועי נפש. העברתי אותה בקריאה טרומית ואמרו לי, תמתיני להצעת החוק הממשלתית. חלפו שנתיים, עדיין הממשלה לא מוכנה. אני מבקשת ממך - - -
זה לא קשור למשרדך. זה קשור למשרד הרווחה. אני מבקשת ממך שלא להתנות את ההצעה בקידום החקיקה הממשלתית. ההצעה הזאת באמת מתקנת. מי כמוך יודע, אדוני סגן השר, כמי שאיפשר לחוקק את החוק הראשון החל על הלומי הקרב, כמה החוק הזה הוא נכון, כמה הוא נותן מענה לאותם פגועי נפש. אל תעכבו לי את זה. לצערי, יש לי ניסיון רע. אני מודה לך.
אדוני השר, אתה מוכן להתנות את זה בחודשיים?
גברתי היושבת-ראש, אני מודה לך מאוד. אין ספק שכפי שתיארת, זכויות האדם, בעיקר במדינת ישראל, הן בנסיגה. זכויות העובדים מופרות ברגל גסה. את נתת כמה דוגמאות. אני יודעת שחלק גדול מהדוברים אחרי עומדים להקדיש את דבריהם לזכויות העובדים במדינת ישראל. ואני התחבטתי וחשבתי, בעיקר לאור השבוע האחרון, לדבר על הצורך או על הערך של זכויות האדם בעיקר ברגעי משבר, ולטעון שלזכויות אדם יש ערך רק אם שומרים עליהן ברגעי משבר. זה ממש לא חוכמה לשמור על זכויות אדם בעתות שלום ופיוס. המבחן האמיתי לערכים שמנחים אותנו הוא דווקא כשהאווירה קשה, דווקא כשהזעם רב. בעיקר כשאנחנו מדברים על שעת-חירום, ולצערי אנחנו כל הזמן בשעת-חירום. אני אומרת את זה כי הצטערתי מאוד לשמוע - אני רוצה להקדיש את הדברים שלי בעיקר לזה - שבשבוע שעבר, כשביקרה כאן מזכ"ל "אמנסטי" העולמי, הגברת איירין קאהן, אשה חשובה ביותר, שנחשבת אצל ראשי ממשלות בעולם - נפגשה עם ראש ממשלת לבנון פואד סניורה, נפגשה עם אבו-מאזן בשטחים. אין ראש ממשלה בעולם, אני חושבת, שמרשה לעצמו שלא להיפגש אתה, למעט ראש ממשלת ישראל, למעט שר הביטחון, למעט הרמטכ"ל. שלחו איזה דרגים זוטרים, עשו טובה שמישהו נפגש אתה. אני רוצה להדגיש את זה בעיקר, כי אני חושבת שאיכשהו אצלנו במדינת ישראל לא הפנימו את החשיבות של הפעילות של ארגוני זכויות האדם בכלל, גברתי היושבת-ראש, ושל ארגון "אמנסטי" בפרט. אני רוצה להזכיר, שארגון "אמנסטי" זכה בשנת 1977 בפרס נובל לשלום. אני פגשתי בשבוע שעבר את המזכירה הכללית של ארגון "אמנסטי", שהחליטה לשהות ביום זכויות האדם הבין-לאומי בישראל ובשטחים, ודיסקסתי אתה את מצב זכויות האדם בכלל ואת הפעילות של ארגון "אמנסטי". באמת, אני חוזרת ומדגישה, חבל שרשויות המדינה לא משכילות לראות בארגוני זכויות אדם מרכיב חיוני של כל חברה דמוקרטית, ואיכשהו במקום פתיחות וקבלה ושיתוף, נוהגים במדיניות של התעלמות והסתרה. לכן חשבתי להגיד לכנסת, שכדאי שנבין שזכויות האדם בעצם אמורות להגביל את תחום הפעולה שמותר למדינה. וזכויות האדם אמורות לסרטט את הגבולות האלה. תמיד יש לנו רטוריקה נשגבה: כמה חשוב לשמור על זכויות האדם, אבל כשבעצם תובעים מממשלת ישראל לשמור על זכויות האדם של אזרחי ישראל, נשים, כפי שציינת, נשים קורבן לאלימות, קורבן לסחר בנשים, עובדים, מהגרי עבודה, עובדים זרים, גם פלסטינים בשטחים - אני אומרת את זה: גם פלסטינים בשטחים, 3 מיליוני בני-אדם היום נתונים, הייתי אומרת, לשליטתה של מדינת ישראל גם אחרי שיצאנו מעזה. כשאני רואה את הפעילות של ממשלת ישראל ואת הפעילות של צה"ל - ואני ערה למצב הקשה, שיורים עלינו "קסאמים", ואנחנו יורים, ובעצם אנחנו נוהגים בשיטות שאינן מתאימות למדינה שנוהגת לדבר על הגנה על זכויות האדם. יש איזו תחושה שיפי-נפש מכל מיני מדינות או מארגון כמו "אמנסטי", שמתעסקים בזכויות אדם, בעצם מפריעים למדינה לנהל את המלחמה בטרור. גברתי היושבת-ראש, אני רוצה לסיים. צריך להמשיך ולחנך לכך שזכויות האדם הן של כולנו והן ערך יסוד של כל מדינה דמוקרטית, ומימושן נבחן דווקא בעתות של משבר, מלחמה ואיום. זה לא חוכמה לדבר עליהן בימי שלום ורווחה. אני רוצה להציע, כפי שהציעה מזכ"ל "אמנסטי", אני מודה שאני אומרת את זה מתוך דאגה - מזכ"ל "אמנסטי" הציעה למנהיגי האיחוד האירופי להקים מנגנון פיקוח על זכויות האדם בשטחים, שיחקור ויפעל להעמדתם לדין של המפירים את החוק הבין-לאומי. אולי כך יפנימו, גברתי היושבת-ראש, שהגנה על זכויות אדם, גם בנסיבות קשות, היא בעצם זאת שתעניק למדינת ישראל את הביטחון האמיתי. תודה רבה.
על סמך מה אתה קובע את זה? על סמך מה?
לא הבינו שזה לטובתם. איך הם לא הבינו שזה לטובתם?
לא היית  צריך לקרוא, כי שמעת אותי בוועדה.
אולי הגיע לך לחטוף על הראש.
גברתי היושבת-ראש, חברי חבר הכנסת מיקי איתן - - -
גברתי היושבת-ראש, כשחוקק החוק הזה, זה היה אחד הרגעים היותר מבישים של כנסת ישראל. זה היה די בסמיכות לחקיקת חוק האזרחות. אני זוכרת, חבר הכנסת איתן, שעמדתי כאן על הבמה ואמרתי לך - מיקי. פניתי אליך – מיקי, לזיכרון יש ערך. זה מסוג הדברים שיזכרו לך, כי זה חוק מחפיר שמכתים את ספר החוקים, חוק גזעני - כל הדברים שכבר אמרו עליו. הזהרנו אז. מה שאני רוצה לומר היום, כשבג"ץ קבע שלמדינה אין חסינות גורפת על מעשים שהיא עושה - אמרנו את זה אז, ואומר את זה בג"ץ היום. מה שמטריד אותי בדיון היום זה כבר לא החוק עצמו. מה שמטריד אותי זה זעקות השבר האלה שאני שומעת, ההתלהמות, ה"התגססות" - גסות הרוח. חברת כנסת שרק נכנסה לכנסת מעזה לכנות את בג"ץ במלים שאני לא שמעתי. והכנסת יושבת פה, ומתבדחים, ו"סעיף של זה, וסניף של זה".
תרגיע. תרגיע. תירגע. גברתי היושבת-ראש, הגישה הזאת שיש כאן חברי כנסת שמנסים להלך אימים על בג"ץ, זו גישה מופקרת של חברי כנסת מופקרים, מופקרים. גם אני, חבר הכנסת איתן, במקרה הזה, כמו חבר הכנסת בשארה - לא מרוצה מההחלטות של בג"ץ. פעם אני מרוצה יותר ופעם אני מרוצה פחות. ואפשר למתוח ביקורת שהיא ביקורת לגיטימית. מה שנעשה כאן בכנסת ביומיים האחרונים הוא לא לגיטימי בעליל, או בלתי לגיטימי בעליל, כי יש כאן מגמה שמבקשת לאיים על בג"ץ. זה כמעט ניסיון התנקשות בבג"ץ - - -
זה כמעט ניסיון התנקשות בבג"ץ, ואתה, חבר הכנסת בני אלון, אחד המסכלים הראשיים. אחד הראשיים. אתמול איימת על בג"ץ - - -
אתה איימת אתמול על בג"ץ, אתה חבר כנסת מופקר, אתה והחברים שלך שחושבים שאם ההחלטות של בג"ץ הם לא לרוחך - אתם יכולים לסגור את בג"ץ.
גברתי היושבת-ראש, מי שמרשה לעצמו להשתלח באופן שחברי הכנסת אלון ואיתן והנדל וטרטמן – ואורלב, שמאיים על בג"ץ, ובכלל גם מקים עכשיו בית-משפט לחוקה, מי שעושה את זה צריך להביא בחשבון שהוא נותן יד לפגיעה בשלטון החוק. זה מה שאתם עושים. גברתי היושבת-ראש, בג"ץ קבע שתושבי השטחים יוכלו לדרוש פיצויים. בג"ץ קבע שהמדינה אחראית למעשיה. אני רוצה לסיים רק בסיפור קצר, בדקה, שקראתי היום ב"ידיעות אחרונות". מספר שם אב שבנו ישב על אדן החלון ושיחק, וכדור תועה, אני מניחה שזה לא היה בכוונה, פגע בו, בילד, והוא נהרג. והאב תרם את איבריו לשישה אזרחים ישראלים, יהודים, בלי לדעת מה ומי. האיש הזה, שתרם את האיברים של הבן שלו שנהרג בשוגג, האיש הזה, על-פי החוק המעוות הזה, כיוון שהוכרז על האזור הזה "אזור עימות", רטרואקטיבית, לא יכול לתבוע פיצויים. זה נראה לכם הגיוני? על זה אתם מתלהמים? תתביישו לכם.
כמה חוקים בוטלו בעשור האחרון? לפני שאתה קופץ.
איך הוא יכול הצעה אחרת כשהוא דיבר מעל הדוכן?
צריכה להיות עוד הצבעה אחת.
הליכוד הביא את זה בימים המטורפים - - - עדיין זה מטורף.
זה סקופ. חבר הכנסת דני יתום, אתה הולך להצביע לחוק הזה?
אני לא רוצה לאפשר לו. זה כל הרעיון.
עדיין אני מנסה לתת את קולי כחברת כנסת למחות. זה הרעיון.
הבעיה שלי לא עם השר. אין לי ציפיות מהשר, אבל - - -
אדוני, אתה לא יכול להציג את זה.
תחשוב טוב, הזדמנות חד-פעמית.
גזענות באצטלה של הגנה. שואלים איך אתם גזענים כאלה.
תודה רבה, אבל פספסתי את ההצבעה.
אדוני היושב-ראש, אחת החרפות שמונחות כרגע בפני מליאת הכנסת זו הצעת החוק של חבר הכנסת גלעד ארדן, שמגובה על-ידי ועדת השרים לענייני חקיקה ושר הפנים. המזל עוד של הממשלה הזאת, שהשרה יולי תמיר מנסה להציל את כבודה ולערער על ההצעה הזאת. אני שומעת את ההסבר של השר ואני נחרדת. אני רוצה להסביר לחברי הבית במה מדובר - - -
אני אסביר גם לך, אדוני השר. אפשר להגיד עליך הרבה דברים – תמים אתה לא, אתה נבון ביותר, ואתה יודע שאני מתכוונת לזה כשאני אומרת את זה, וכשאתה אומר, אני מוכן להפקיע ממני את הסמכות שניתנת לי ונעביר אותה לבית-המשפט, מדובר כאן כאילו בהקרבה של שר שמוכן לוותר על סמכות מסמכויותיו. עצם השימוש - - -
אדוני היושב-ראש, תגן עלי מפני המריבות בקואליציה.
אדוני היושב-ראש, במקום שיבוא לכאן שר הפנים רוני בר-און, כמו שעשה ביושר רב השר הקודם, אופיר פינס, ולא הצליח לצערי, והציע לבטל כליל את הסמכות של השר לשלול אזרחות - זאת היתה צריכה להיות הדרך הנכונה. לא להציע שבית-המשפט תהיה בידיו הסמכות. זה מעוות, זה גזעני, זה מופרך, שנותנים לשר סמכות לשלול אזרחות שיש כאן לאנשים בדין, לכאורה בסעיף שנקרא הפרת אמונים. חברי חברי הכנסת, בכסות של דאגה לביטחון המדינה – אמר לי קודם חבר הכנסת לוי, דמוקרטיה מתגוננת. מי לא רוצה להגן על הדמוקרטיה? זו לא הצעת חוק שמבקשת להגן על הדמוקרטיה. זו הצעת חוק שמבקשת צעד אחר צעד, היא עוד שלב בטרנספר של אזרחי ישראל הערבים מכאן. קודם הבאתם את חוק האזרחות, חוק שמונע איחוד משפחות, ועכשיו אתם רוצים למנוע מאלה שנוסעים. באים ואומרים - לשלול מהם את האזרחות. השר בר-און, בואו נקרא לילד בשמו - - -
אדוני, אני לא יכולה להתחרות בחבר הכנסת מרציאנו.
אדוני היושב-ראש, אני לא אסיים כי אתה לא מגן עלי. הם רבים ביניהם ואני לא מצליחה לשמוע את עצמי.
אדוני היושב-ראש, לא תמיד אני מתלהבת מזה שאני שומעת שנוסעים לסוריה, נוסעים, חוזרים ואומרים את מה שאומרים. אבל זה לא רלוונטי שאני לא מתלהבת, ועם כל הכבוד לך שגם אתה לא מתלהב, לא מציעים לשלול אזרחות בצורה כל כך חסרת אחריות, גורפת. הופכים את כל האזרחים הערבים לאזרחים על תנאי. זה מה שאתם עושים. אתם רוצים למנוע מחברי הכנסת הערבים לממש את הזכות הבסיסית שלהם. כל יום הם צריכים להצהיר מחויבות למדינה על הדגל? כל יום הם צריכים להצהיר מחויבות לשר הפנים?
חבר הכנסת גלעד ארדן, אזרחות זה לא דבר מותנה, אזרחות זה לא דבר שמתלים אותו בהצהרת אמונים למשהו  ומשתמשים בסעיף של הפרת אמונים.
אני יודעת. במקום לבטל את החוק הקיים - זה היה הדבר הנכון לעשות. השר בר-און היה צריך לעמוד כאן ולהגיד: אני מבקש לבטל את הסמכות שניתנת לי על-פי חוק, שבכלל תהיה לי אפשרות לשלול אזרחות. זה הדבר המעוות.
במקום זה, ועדת השרים מאשרת את זה. איזה ביזיון אתם. אני מאוד מקווה שמפלגת העבודה לא תיתן יד ליוזמה של השר בר-און לתמוך בחוק הזה.
איפה זה קורה? הוראת השעה לא כוללת את אותם חריגים שאתה מדבר עליהם.
גם אז התיקונים שלך הם תיקונים - - -
גם אז התיקונים הלכאורה-הומניטריים הם לעג לרש.
בנושא הזה - לא, אבל יש נושאים שבהם יש לי הסכמה אתו.
אדוני, כפי שאמרתי לו, כשמגיעות לו מחמאות, והרבה פעמים מגיעות לו מחמאות, הוא מקבל אותן. אדוני השר, חבל שהתרכזת בחבר הכנסת אריאל ולא בי ברגע זה. הפסדת את המחמאות, אבל את זה נותנים פעם אחת.
אוקיי. אדוני היושב-ראש, החוק הזה, הארכת הוראת השעה שאנחנו נדרשים להצביע עליה היא אחת החרפות שהכתימו, מכתימות ויכתימו את ספר החוקים הישראלי. זו אחת החרפות היותר-מבישות. אז לעמוד כאן על הדוכן ולספר לנו שהחוק הבא שיתקבל, ורק מטעמים פרוצדורליים טכניים הוא השתהה בוועדת הפנים - חברי חברי הכנסת, אני רוצה להגיד משהו: אני לא חברה בוועדת הפנים. הייתי פעם אחת בדיון, ויושב-ראש הוועדה איננו נמצא כאן כרגע. החוק הזה משתהה בוועדת הפנים כי יש חברי כנסת שדנים בחוק הזה ברצינות ומביעים את מורת רוחם מהחוק הגזעני, הבלתי-חוקתי באופן קיצוני. הם מביעים את מורת רוחם, מנסים לתקן תיקונים, וממש לא קונים את המעטפת החדשה ששר הפנים מנסה עכשיו לעטוף בה את החוק הזה. אדוני השר, עוד יגיע הרגע שנסיר את הצלופן הוורדרד והשקרי הזה. עכשיו אתם באים בתואנה של נימוקים הומניטריים. לא מיניה ולא מקצתיה – אין בין זה לבין שיקולים הומניטריים דבר וחצי דבר. אדוני היושב-ראש, החוק הזה סותר – גם כשאנחנו מאריכים את הוראת השעה בשלושה חודשים - דבר אחד בסיסי: כנסת ישראל חוקקה את חוק-יסוד: כבוד האדם וחירותו. כבוד האדם וחירותו, בואו נקרא לילד בשמו,  מיועד ליהודים בלבד. ליהודים בלבד. זה ששוללים בדרך זכויות - - -
אדוני השר, החוק הזה הוא חוק גזעני, הוא נוגד את עקרון השוויון - - -
אל תיתלה באילנות שאני לא נתלית בהם. אל תביא לי אותם. אדוני היושב-ראש, החוק הזה נחקק בכסות של צורכי ביטחון. אני מציעה לקרוא לילד בשמו. אתם מנסים להיאבק בבעיה הדמוגרפית. תיקרא לילד בשמו. אתם ממציאים טיעונים ביטחוניים. אדוני היושב-ראש, הפיגוע במסעדת "מצה" - - -
שנייה, אני מנסה לדבר ברציפות ואחר כך תשאל אותי.
אני חושבת שאם אתה מחליט שאתה נאבק בבעיה הדמוגרפית, תיאבק בה בכלים לגיטימיים אם אתה חושב שזה נכון.
עוד לא התחלתי, אדוני. אדוני, השר מנהל אתי דיאלוג, שהוא דיאלוג מפרה - - -
אדוני היושב-ראש, הפיגוע במסעדת "מצה" היה זוועתי, מזעזע, פיגוע לא מבחין בין יהודים לערבים. אבל אי-אפשר להשתמש כל הזמן בדוגמה של מסעדת "מצה" כדי להפוך את כולם למפגעים בפוטנציה. אי-אפשר לעשות את זה. אי-אפשר לקחת מקרה - - -
גם אני לא רוצה. אל תביא את זה למקום הזה. בכלל, אל תרשה לעצמך לגלגל את זה למקום הזה - יש דברים שאני רוצה ואתה רוצה. אני לא רוצה שאדם חף מפשע אחד ייפגע, אלא שאני לא חושבת שהכלים שאתה מרשה לעצמך, כנציג השלטון, להשתמש בהם, הם כלים לגיטימיים. אני מציעה לך להזכיר לבית הזה את העובדה שבית-המשפט העליון הכריע על חודו של קול. אני מציעה להזכיר את זה.
אדוני השר, אני מציעה לזכור שרוב שופטי בית-המשפט קבעו שהחוק בלתי חוקתי, שהוא פוגע בזכויות יסוד. הם קבעו שהפגיעה היא במידה שעולה על הנדרש. לצערי, לא נמצא הרוב הדרוש לשתי ההכרעות האלה. לכן, אדוני היושב-ראש, כל התיקונים ההומניטריים האלה לכאורה הם תיקונים לא תקפים. אני מודיעה לבית הזה, כמו שעשיתי בפעמים הקודמות - לצערי אני מניחה שהכנסת הזאת תתמוך בהארכת הוראת השעה - -
- - ואני אעתור שוב לבג"ץ בניסיון לטרפד את רוע הגזירה.
אתם יותר גרועים מהליכודניקים.
אולי היא הרוויחה את זה ביושר?
אנחנו אלה שתקפנו בלבנון, נכון.
לא היית בממשלה הקודמת, אדוני?
מה "יישר כוח"? ראש הממשלה עמד ונתן תשובות סרק.
גברתי היושבת-ראש, אדוני ראש הממשלה, חברי חברי הכנסת, אני רוצה לברך את חברת הכנסת יחימוביץ שזימנה את הישיבה הזאת. אני חושבת שהיעדרו של שר הרווחה מעיד על אטימות של הממשלה הזאת, אטימות בכל התחומים. שמעתי כאן את הדוברים שעלו להגן על הממשלה, אוי לממשלה, איזו עליבות אם המגינים עליה הם מגלי והבה ואחרים. העובדה היא לא שחברים אומרים, לא משנה שאין שר רווחה העיקר שיש מדיניות רווחה. אני חושבת, אדוני ראש הממשלה, אני אומרת את זה היום בצער, שאין לך תוקף מוסרי היום  למנות אף אחד, שום איש, לשום דבר; לא שר רווחה, ודאי שלא רמטכ"ל. הכול מכלול אחד. אנחנו עוסקים עכשיו בעסקת חבילה, אדוני ראש הממשלה, אני אומרת את זה בצער כלפיך, אני אומרת את זה כי אתה יודע שאני מתכוונת לזה שאני אומרת את זה בצער. אבל בנסיבות שנוצרו, שמתפטר רמטכ"ל שאחראי לכשלי המלחמה, והדרג המדיני, ראש הממשלה ושר הביטחון, שהיו אחראים ליציאה למלחמה ולכשליה, הם אלה שאמורים למנות את הרמטכ"ל הבא? הם אלה שאמורים למנות שר רווחה? ולמה לא ממנים שר רווחה, חברת הכנסת יחימוביץ? כי הכול איזו קומבינה פוליטית, אולי נעיף את שר הביטחון מתפקידו הנוכחי, נעשה reshuffle בממשלה, את זה ניתן לזה ואת זה ניתן לזה. מפלגת העבודה, על מה בדיוק אתם נאבקים בפריימריס, על שר ביטחון לראש הממשלה הזה, לממשלה הזאת, שכולה תחת חקירה? אדוני ראש הממשלה, אני מצטערת, לא שר רווחה, לא רמטכ"ל, כלום אתה לא יכול למנות יותר. הדבר היחיד שאתה יכול לעשות עכשיו, אני קוראת לך, אני מציעה לך, בנסיבות שנוצרו, כשעננה כל כך כבדה מרחפת מעל ראשך וראשה של הממשלה הזאת, הייתי קוראת לך להסיק מסקנות, כמו שעשה הרמטכ"ל, אתה והממשלה כולה. תודה רבה.
אין לה שם משפחה? חברת הכנסת שישבה בוועדת הכספים – מה זה הזלזול הזה? קצת כבוד. אני מתייחסת אליך בכבוד, תן כבוד.
אני יודעת שלא דיברת עלי, אני רק מתרשמת מהעליבות שאתה מגלה על הדוכן. עליבות נפש. מדובר בחברה שלך לקואליציה.
עדיף לשמוע את הצעקות שלי מאשר את היהירות שלך.
היהירות  שלך תהרוג אותך. זה מה שיהרוג אותך.
אל תחנך אותי, אדוני ראש הממשלה.
אל תחנך אותי. הפכת למחנך הלאומי.
אדוני היושב-ראש, אני מודה לך מאוד. מדובר בהצעת חוק למניעת אלימות במשפחה. חברי חברי הכנסת, אתם יודעים שבדרך כלל הכנסת מגינה על קטינים ומחוקקת חוקים מתקדמים ביותר כדי להגן על קטינים, אבל לעתים אנחנו מוצאים את עצמנו במצב שצריך להגן על בני הבית מפני הקטינים. זאת סיטואציה קשה ומביכה. לכן, במסגרת הדיונים בוועדה למעמד האשה, בראשות חבר הכנסת גדעון סער, ניסינו לראות איך אפשר לאזן בין הצורך להגן על בני המשפחה מפני קטין אלים ובין הצורך להימנע מלפגוע בזכויותיו של אותו קטין, כי אנחנו מחויבים בסופו של דבר גם לשיקומו של קטין בחברה. לכן ההצעה הזאת, הצעת חוק למניעת אלימות במשפחה, נקראת "הגבלות על הוצאת צו הגנה נגד קטין". עם כל ההבנה שלעתים צריך להוציא צו הגנה נגד קטין, חשבנו שצריכים להתקיים כמה תנאים ויש להטיל כמה מגבלות לצורך זה. אני רוצה לציין אותן מאוד בקיצור. ההצעה קובעת, חברי חברי הכנסת, הוראות מיוחדות שיחולו בשעה שבן משפחה מבקש מבית-המשפט לתת צו הגנה נגד קטין, ליתר דיוק, מפני קטין. בראש ובראשונה, בית-המשפט יפנה קודם כול אל הצדדים.
לא, קטין על-פי ההגדרה בחוק. אדוני, אני צריכה לציין שאני מעלה את החוק, והוא עבר שיפורים, אבל היוזמה להביא את החוק הזה היתה של חברת הכנסת דאז ענבל גבריאלי, שהבינה את הצורך במתן מענה בנושא הזה. אנחנו "שפצרנו" אותו ושיפצנו אותו, קיימנו כמה ישיבות עם הגורמים, עם משטרת ישראל ועם משרד הרווחה, והכנסנו שיפורים ותיקונים. אני חושבת שיצא חוק נכון, מידתי והולם. אני אומר בקצרה רבה את הנקודות שבהן מדובר: כשיש תלונה קשה של בן משפחה נגד קטין, והעניין מגיע לפתחו של בית-המשפט, הרעיון הוא שבית-המשפט קודם כול יפנה את הצדדים ליחידת סיוע, כדי לנסות להשיג הסכמה לפני שמוציאים צו נגד קטין. הוצאת צו היא הליך מאוד קרדינלי, ואנחנו רוצים למנוע את זה, אז קודם כול מנסים להגיע להבנות בין בני המשפחה ובין הקטין. מגבלה נוספת שקבענו לפני הוצאת צו נגד קטין היא, שבית-המשפט יהיה מחויב לשמוע את הקטין ולשקול את טובתו בנסיבות העניין. הרבה מאוד פעמים צווים מוצאים במעמד צד אחד בלבד, הצד המתלונן. חשבנו שצריך לתת לקטין את מלוא ההגנה ואת מלוא הזכויות, ובית-המשפט יחויב לשמוע אותו. הדבר האחרון, שבעיני הוא חשוב לא פחות, הוא שלפני שמחליטים להוציא צו הגנה נגד הקטין – המשמעות של זה היא הרחקת הקטין מהבית; לעתים בני הבית פשוט אינם יכולים להמשיך בשגרת חייהם כשיש בבית קטין שמשתולל ומכה, ומדובר לפעמים במצב בלתי אפשרי – החלטנו שלא יהיה אפשר להוציא קטין מביתו עד שמוודאים שיימצא לו סידור הולם במקום אחר, כדי שהוא לא ימצא את עצמו פתאום מושלך לרחוב. חברי חברי הכנסת, זאת ההצעה. זאת הצעה שבאה לתת מענה לבני הבית מפני אלימות, גם של קטינים. לצערי, יש גם סיטואציה כזאת. עד היום הכנסת נדרשה בדרך כלל להגן על קטינים מפני בני ביתם. לעתים יש מצב הפוך. אמרנו שגם במצב ההפוך, הכנסת תטיל מגבלות שיחולו טרם הוצאת קטין מביתו.
לא. אני הייתי מעדיפה שלא. רק בנסיבות חמורות ביותר. אני לא רוצה בנושא הזה להפחית משיקול דעתו של בית-המשפט; יכול להיות שבית-המשפט יחליט שהקטין צריך להיות במוסד, בפנימייה, במשפחה אומנת – כל חלופה שבית-המשפט ימצא לנכון.
במקרה שיש סכנה, למשטרה יש סמכות.
אין ספק בזה. כל הדברים האלה חלים. הדברים האלה לא מתבטלים. ההצעה כאן היא להחיל כל מיני הוראות מיוחדות, כדי מצד אחד לתת מענה לבני הבית, לבני המשפחה, ומצד שני – עם כל האלימות של הקטין, לנסות להגן על זכויותיו גם בנסיבות שנוצרו. אדוני היושב-ראש, אני מודה לך.
אני רק רוצה לוודא שההצעה חוזרת לוועדה למעמד האשה.
מה פתאום; את השיטות האלה נשאיר למקום אחר. זו הצעה לא ראויה.
אדוני היושב-ראש, תודה רבה. סיכמתי עם הממשלה שהתשובה וההצבעה יהיו במועד אחר. הממשלה עדיין מתחבטת בסוגיה שאני מעלה, שאני חושבת שהיא סוגיה שלא מקבלת מענה בחוק הפלילי או בחוק העונשין. ההצעה שלי באה להוסיף לחוק העונשין תיקון שעניינו חבלה נפשית. אדוני היושב-ראש, אין ספק שגם המודעות הציבורית וגם ההתייחסות בחקיקה עשו כברת דרך ניכרת בכל הקשור לאלימות נגד נשים, והדגש הוא כמובן באלימות פיזית. המודעות הציבורית גברה, ונשים מתלוננות, ולא מוותרות, אבל לצערי, אדוני היושב-ראש, הרבה נשים שנתונות להתעללות נפשית מצד בן-זוגן – זה חל כמובן גם על גברים, אבל הרוב המכריע גם בתחום זה הוא נשים – הרבה נשים שנתונות להתעללות נפשית מצד בן-זוגן, שפעמים רבות היא לא פחות חמורה ואולי אף יותר חמורה מאלימות פיזית, אינן מקבלות מענה בדין הפלילי. אני מצאתי לנכון להעלות את הנושא הזה לפני חברי הכנסת, כי אני חושבת שכשאשה עוברת התעללות נפשית היא לא מייצגת רק את הבעיה הפרטית שלה. מדובר כאן בתפיסה משתנה, בערכי חברה משתנים, ולדעתי, החקיקה צריכה להתאים את עצמה לערכי החברה המשתנים. היום מבינים שהתעללות נפשית – אלימות נפשית – גורמת לנשים נזק כמעט בלתי הפיך, עד כדי מוות נפשי, ולעתים אובדנות, דהיינו התאבדות. נשים פשוט מרימות ידיים. איך זה מתקיים? איך זה מתנהל? מעדויות שגבו ארגונים שעוסקים בנושא הזה עולה שמדובר, מבחינה מעשית, בהתנהגויות ובאמירות שחוזרות בתדירות גבוהה, חוזרת ונשנית, של גברים שפוגעים. אני מדברת על בני-זוג, על יחסים בין אנשים שחיים יחד, בין שהם נשואים ובין שלא. מדובר בהתנהגויות ואמירות חוזרות שפוגעות קשות ברגשותיהן של נשים, בדימוי העצמי שלהן, בחופש שלהן, ויש כאן סבל רצוף ומתמשך. מה שמיוחד בסבל הזה הוא שהוא כל כך קשה, אך אינו מותיר סממנים חיצוניים. זאת אומרת, אשה נתונה לטרור של גבר שהיא חיה אתו, הוא שולט בה; יש איזה טרור תמידי, הוא מגביל אותה, הוא שולט על צעדיה, על כל התנהגותה, ואין לזה שום סממן חיצוני. אני רוצה להביא בפניכם, חברי הבית, שבנובמבר האחרון, ביום המאבק באלימות נגד נשים, הרשות לקידום מעמד האשה, בראשותה של הגברת מרית דנון, עשתה סקר מאוד מאוד מקיף, סקר עומק, בסוגיה של אלימות נגד נשים, והדבר המדהים, הנתון המדהים שעלה שם הוא, שאלפי נשים, אדוני השר, דיווחו על התעללות נפשית. שמו לב שיש כאן מאסה קריטית של נשים שסובלות ביום-יום, שחוששות, שלוקח להן בכלל זמן להבין שהן סובלות טרור, ואין על זה מענה. אין על זה מענה בחקיקה. עכשיו, כמו שאמרתי, אדוני השר, החוק נותן מענה הולם, מתקדם ביותר, לאלימות פיזית, וזה חשוב. אבל לא יכול להיות שיזנחו את נפש האדם. מה עם נפש האדם? ונוצר איזה מצב אבסורדי שאדם שגורם לחבלה פיזית יידון למאסר, יישלח למאסר, אבל אדם אחר, שמשחית את נפש בת-זוגו, את נפש זוגתו שנים, שנים הוא משחית את נפשה, והוא בכלל לא יישא באחריות פלילית. לכן אני מציעה, אדוני היושב-ראש, שהכנסת תיתן מענה הולם לבת-הזוג או לבן-הזוג – כמו שאמרתי קודם: זה חל בעיקר על נשים שנפגעות מהתעללות נפשית, כשמדובר על נזק נפשי קבוע. זאת אומרת: כשאפשר להוכיח נזק נפשי קבוע. אני מציעה שהעונש בגין פגיעה נפשית כזאת יהיה זהה לעונש בשל חבלה פיזית בנסיבות מחמירות, כשיש כאן שוני בין השניים. השוני הוא – ולטעמי זה שוני מהותי – ביסוד הנפשי הנדרש. אדם שעומד לדין על חבלה פיזית, כדי להעמיד אותו לדין צריך להוכיח שהוא היה בעל מחשבה פלילית. אדם שגורם חבלה נפשית, צריך להתכוון לגרימת נזק, צריך להוכיח שהוא מתכוון לגרימת נזק. ולכן, ההצעה שלי, כפי שהונחה בפני הממשלה, ואני מאוד מקווה - אני יודעת שמתקיימות עכשיו ישיבות מאוד מעמיקות במשרד המשפטים, כי זה שינוי מחשבתי מוחלט. עד היום דנו רק באלימות פיזית. אני מציעה שהחוק הקיים היום יתוקן בשני אופנים: האחד, החוק יגדיר מה זו בכלל חבלה נפשית, מה זו אלימות נפשית, מה זו התעללות נפשית, והשני הוא שהחוק יוסיף עבירה המטילה עשר שנות מאסר על בן-זוג או בת-זוג שנוקטים התעללות נפשית וגורמים לבן-זוג או בת-הזוג חבלה נפשית. אני חושבת שההתייחסות הזאת של הכנסת ומשרד המשפטים – אני מקווה שתייצג את עמדתי, אדוני השר, כשזה יבוא לוועדת השרים לענייני חקיקה. אני חושבת שזה נכון שהכנסת תאמר: אלימות היא אלימות היא אלימות נגד נשים, אם נפשית ואם פיזית. תודה רבה, אדוני.
תודה רבה, אדוני היושב-ראש. בוקר טוב לשר. השאילתא עוסקת בהעברת סחורות במסוף המטענים במעבר קרני. ברצוני לשאול: 1. מה הוא מחיר ההובלה של סחורות המועברות במסוף המטענים במעבר קרני, ועל-פי מה הוא נקבע? 2. האם יש הבדל בין סחורות שנכנסות מהשטחים לישראל לסחורות שיוצאות מישראל לשטחים? 3. מה הוא סדר קביעת התורים, והאם הדבר נעשה בתיאום עם הפלסטינים? 4. מה היא מסגרת שעות הפעילות במסוף, והאם כשיש לחץ היא מוארכת?
אדוני השר, ראשית אני רוצה לברך על ההחלטה להאריך את מסגרת שעות הפעילות של המסוף, אני חושבת שזאת החלטה נכונה. אני מודה שאני מוטרדת כשאתה לא יודע לנקוב בסכומים שמשולמים בגין המעבר. בדרך כלל ישראלים משלמים 2,000 שקל, 4,000 שקל. חברות פלסטיניות נאלצות לשלם 30,000 שקל ויותר לישראלים "מקושרים" שבעצם מנצלים את המעבר הלקוי ואת תפקודו הלקוי של המעבר. מה אתה עושה להפסקת העניין? אמרת קודם, ובעיני זו נקודה חשובה, שביקשת לבדוק את כל הנושא, שאני אקרא לו בעברית בזהירות "השחיתות לכאורה שמתנהלת במסוף". השאלה היא מי בודק את הסוגיה הזאת, מתי אתה מתכוון לקבל ממצאים ומי עומד להסיק מסקנות. אני רוצה להזכיר לחברי הבית שמדובר בחברה בפיקוחה של רשות שדות התעופה, או לפחות באחריותה של רשות שדות התעופה. אני תוהה איך דברים כאלה יכולים להתרחש. תודה.
אדוני היושב-ראש, החוק שנדון בוועדה למעמד האשה התקבל בהסכמה בין נציגי הממשלה, משרד המשפטים והחברים שישבו בוועדה. גם במהלך הישיבות העלו חברי הכנסת גפני ואלון את הנושא של יחידות סיוע בבתי-הדין הרבניים – שאני תומכת בקיומן; אין ספק שבבתי-הדין הרבניים צריכות להיות יחידות סיוע, כדי לסייע לקטינים שזקוקים להן. אבל אי-אפשר, חברי חברי הכנסת – ואמרנו את זה גם בישיבה – שבאמצעות החוק הזה, שכל מטרתו לתת הגנה לקטין שמסיבות של אלימות צריך להוציא אותו מביתו – בהזדמנות זו לתקן את חוק בתי-הדין הרבניים. חבר הכנסת בני אלון יודע שבקרוב מאוד, לאחר הפגרה – זאת היתה ההתחייבות של משרד המשפטים – תוגש הצעת חוק מקיפה וכוללת להקמת יחידות סיוע בבתי-הדין הרבניים, בדין ובצדק. אני פונה אליכם בבקשה שתוותרו על ההסתייגות שלכם, היא ממילא לא תסייע לאותם קטינים, כי יחידות הסיוע האלה לא קיימות, ומישהו עלול לתת משמעות מרעה למה שכתוב כאן, וייפגעו מכך אותם קטינים שאתם רוצים להגן עליהם. זאת גם ההזדמנות שלי להודות ליועצת המשפטית של הוועדה, למנהלת הוועדה, ליושב-ראש הוועדה ולכל מי שהשתתף בהכנת החוק הזה. תודה.
אדוני היושב-ראש, חברי חברי הכנסת, אדוני שר הפנים, שרי הממשלה, בכל פעם שאני עומדת על הדוכן הזה ואני צריכה לדבר על חוק האזרחות, אני מודה שאני חשה שאני מדברת על אחת החרפות היותר גדולות שמכתימות את ספר החוקים הישראלי. אחת החרפות היותר גדולות. אתמול נדון החוק בוועדה, ועומדים כאן ומציגים אותו כאילו הוכנסו בו לכאורה שינויים הומניטריים, ובכלל עכשיו ישפרו את מעמדם של אלה שמבקשים איחוד משפחות. אני רוצה לסבר את אוזניכם, חברי חברי הכנסת, ולומר שגם התיקונים החדשים לחוק, חבר הכנסת מרגי, לא יכסו על החרפה שמדובר כאן בחוק גזעני, בלתי חוקתי באופן קיצוני, חוק שסותר את הוראות חוק-יסוד: כבוד האדם וחירותו ושולל זכויות יסוד חוקתיות על בסיס לאום; חוק שנוגד את עקרון השוויון, עיקרון שהוא מערכי היסוד של שיטת המשפט הישראלית. חברי חברי הכנסת, בואו נקרא לילד בשמו. מדובר כאן בחוק גזעני, שאינו מאפשר איחוד משפחות בכסות ביטחונית. הכסות היא ביטחונית, אבל החוק הוא חוק דמוגרפי.
חבר הכנסת מרגי, אל תקפוץ. קפצת אתמול בוועדה, זה הספיק לנו.
אדוני היושב-ראש, יש כאן קבוצה של חברי כנסת שבאים בשם הדמוקרטיה המתגוננת. אף אחד כאן הוא לא יותר פטריוט מהשני. כולנו חרדים לדמותה ולהגנתה של מדינת ישראל. כולנו. השאלה היא, האם אנחנו מוכנים להכשיר כל שרץ ולהפוך עכשיו את אזרחי ישראל הערבים למפגעים בפוטנציה. הכסות הביטחונית הזאת משמשת - תקראו לילד בשמו - למאבק ב"סכנה הדמוגרפית". אין דרך אחרת להגדיר את זה. בשם הטיעונים האלה מוכנים לפגוע בדברים הכי בסיסיים – בזכות לחיי משפחה, בזכות לאהבה, בזכות של אדם להחליט עם מי הוא רוצה לחיות, איפה תהיה בחירת לבו, לאן הוא יביא אותה ואיפה הוא רוצה לחיות. אני רוצה להזכיר לכם - בעיקר לך, חבר הכנסת מרגי: אזרח הוא אזרח הוא אזרח, בין שהוא יהודי ובין שהוא ערבי. אותה זכות בסיסית לקיומה של משפחה עומדת לו כמו שהיא עומדת לי ולך.
יכול להיות שצריך לחשוב על זה. כל עוד לא עושים את זה, אי-אפשר לעמוד כאן על הדוכן - ושולחים את יושב-ראש ועדת הפנים, כי בתוקף תפקידו הוא יושב-ראש הוועדה, להסביר לנו על התיקונים שנעשו אתמול. אז אני רוצה להסביר לכם מהם התיקונים, חברי חברי הכנסת. ניסו להכשיר, בעקבות פסיקת בג"ץ, את השרץ – החוק הזה הוא שרץ – באמצעות נקודות קטנות, שלא מרככות, ולו במעט, את חוסר החוקתיות של החוק. הקימו ועדה הומניטרית – מעולם לא ראיתי הגדרה מנוגדת יותר, במהותה, לאופיה של הוועדה שהוקמה. עשו מין עלה תאנה שכזה; קראו לזה "ועדה הומניטרית", כי בית-המשפט העליון קבע שצריכה לקום ועדה הומניטרית. חברי חברי הכנסת, חוץ מהמלה "הומניטרית" אין בוועדה הזאת שום דבר הומניטרי. זה ממש אורווליאני, הדבר הזה. אני רוצה לספר לכם, שאותה ועדה הומניטרית, רובה ככולה אנשי ביטחון, והמרכיב המרכזי שבית-המשפט העליון דיבר עליו, כלומר בדיקה קונקרטית של הזכאות לקבלת מעמד בישראל למי שילדו או בן-זוגו חי כאן, שזה מרכיב הומניטרי בעיני – את המרכיב הזה הוציאו מידי אותה ועדה "הומניטרית", אותה ועדה ביטחונית. הוציאו מידיה את האפשרות לשקול בכלל אם בן-זוג או ילד של מי שחי כאן יוכל לקבל היתר מטעמים הומניטריים. כל כך מגוחך שיושב-ראש ועדת הפנים צריך להסביר כאן שהכנסנו בחוק סעיף שנקרא "ועדה הומניטרית", כששלוש שורות אחרי הסעיף הזה מופיע המשפט – אני מציעה לכם להסתכל בהצעת החוק שמונחת כאן – שמי שבנו או בן-זוגו חי בישראל – זה לא ייחשב נימוק הומניטרי. חברי חברי הכנסת, אדוני שר הפנים, אם זה לא הומניטרי, מה כן הומניטרי? אפילו לא נתנו רשימה סגורה. לא נתנו נימוקים – כן קרבה משפחתית, לא קרבה משפחתית, לימודים, מצב הבריאות, מה הומניטרי? השאירו הכול לוט בערפל, ואותה ועדה ביטחונית תצטרך להכריע. בעצם היא תוכל לעשות ככל העולה על דעת במסגרת הזאת. זה שמוגשת פה הצעת חוק ואין הכתבה של המחוקק מה הוועדה הזאת צריכה לשקול – חוץ ממה אסור – זה בניגוד להחלטת בג"ץ. עתרתי לבג"ץ לפני שלושה חודשים, כשעברה הוראת השעה. היום התקיים דיון בבג"ץ בעתירה של ארגוני זכויות האדם "עדאלה" והאגודה לזכויות האזרח ושלי, ועמדה שם נציגת פרקליטות המדינה והסבירה איך הוועדה הזאת, שיש בה איש שב"כ, איש מינהל האוכלוסין ואיש משרד הביטחון – איך הוועדה הזאת הומניטרית. שאל השופט ג'ובראן, בצדק, אם מישהו חשב שבוועדה הזאת צריך אולי להיות אזרח ערבי. הסתכלו עליו כאילו הוא נפל מהירח. אני מתנגדת לחוק זה. החוק הזה הוא אחת החרפות שהכתימו, מכתימות ויכתימו את ספר החוקים של ישראל. במקום לבטל את החוק הזה מחמירים היום את הפגיעה בזכויות היסוד. אני קוראת לכם, חברי חברי הכנסת, לחשוב טוב לפני שאתם נותנים את ידכם לדבר הנורא הזה. תודה רבה.
מי מינה אותך לדבר בשם העם?
אדוני היושב-ראש, חברי חברי הכנסת, אדוני ראש הממשלה, זה היה ממש "קזינו לבנון". אתה והממשלה שלך התייחסתם בהפקרות לחיי חיילי צה"ל ולתושבי צפון המדינה. אתם הימרתם על חיי חיילים ואזרחים. הימרתם. מלחמת לבנון השנייה היתה מלחמה מיותרת, מלחמה מקולקלת, מלחמה מקלקלת. אני מציעה להזכיר כאן, אף אחד שעמד על הבמה עוד לא אמר את זה: 119 חיילים ו-44 אזרחים נהרגו מפני שהייתם מנהיגות מופקרת, שהפקירה חיי חיילים ואזרחים. אדוני ראש הממשלה, דוח-וינוגרד לא מותיר לך ולשר הביטחון ברירה. אתם חייבים להתפטר, ואם היתה בך יושרה, היית מתפטר לאלתר; אתה ושר הביטחון והממשלה כולה. איפה הם הגיבורים הגדולים? איפה הם סביב שולחן הממשלה? תראה מי נשאר לשבת כאן. כל הממשלה הזאת היתה אחראית. החלטתם לצאת למלחמה בפזיזות, בקלות ראש, שלחתם חיילים ליהרג כדי להשיג תמונה מנצחת, כדי לזכות בניצחון תודעתי. סיכנתם את חיי החיילים, צריך לקרוא לילד בשמו. סיכנתם את חיי החיילים בשביל תדמיתה של הממשלה הכושלת הזאת.
אתם ממשלה חלולה, כושלת, שרלטנית וחסרת אחריות. כשלתם – אני לא תמכתי בממשלה הזאת, זאביק בוים, אני אגיע לזה. כשלתם כישלון מנהיגותי. חברי חברי הכנסת, אתם חבורת פוליטיקאים שלא הבינה את חרדת הקודש שהיתה צריכה לאחוז אתכם לפני ששלחתם את חיילי צה"ל למשימה. אתם זלזלתם בחובה שלכם להגן על אזרחים ולשמור על ביטחונם. איפה השרים, אני חוזרת ושואלת, אותם שרים שישבו בממשלה, שכמו מהמר מכור נשאבה להגדיל עוד ועוד את סכום ההימור, הסתבכה, וגרמה להפסד גדול יותר. ממשלה שהפעילה כוח היכן שהיה דרוש יותר מוח, חברי חברי הכנסת. מוח. הממשלה הזאת היא ממשלה שנכשלה, ולכן ממשלת אולמרט כולה צריכה ללכת הביתה. אבל אתה, אדוני ראש הממשלה, שעכשיו אני מייחדת לך את מרבית דברי, אתה אחראי לכישלון בכל ברומטר ובכל ממד שעל-פיו בוחנים את ביצועיך בתפקיד – בתכנון, בהערכה, בביצוע, בחוסר מחשבה, בפזיזות התגובה, בקביעה לא ריאלית של יעדים. איך עמדת כאן על הבמה בעמידה הבוטחת הזאת עם גבהות הלב, ברהב, בשחצנות, ביהירות, והצבת כאן יעדים שהיה ברור שהם אינם בני-השגה, יעדים אבסורדיים. אבל אתה, אין לך אלוהים. הרי בכלל אתה לא מתכוון להתפטר. חיפשת פתח מילוט מאחריות, אז במקום להתפטר אתה מקים ועדה להפקת לקחים. אדוני ראש הממשלה, חשבתי בימים האחרונים שלו הקדשת לתכנון אופי התגובה בלבנון עשירית מהזמן שאתה מקדיש לתחבולות ההישרדות הפוליטיות שלך, מדינת ישראל היתה היום במצב הרבה יותר טוב. הרבה יותר טוב. הממשלה שלך כולה עשתה מלחמה כתחליף למדיניות, במקום למצות מהלכים דיפלומטיים להשבת החיילים החטופים, במקום לבדוק אפשרויות מדיניות. אני עמדתי כאן והצעתי: למה לא ממצים מהלכים דיפלומטיים? למה מלחמה היא האופציה הראשונה לתגובה? אבל אתם? מי מבין יותר טוב מכם? יצאתם למלחמה הזאת בהתרברבות, בהשמעת דברי רהב על סדר חדש בלבנון. לא טרחתם לתכנן, לא טרחתם ללמוד, לא טרחתם להתכונן, לבדוק, לשאול, להתלבט ולהתייעץ. כל הפעולה הזאת שלכם התבססה על שליפה מהמותן, בפזיזות, ביהירות, בחוסר אחריות, בלי ידע בכלל על היכולת הצבאית של צה"ל. הצבתם יעדים דמיוניים. אני חוזרת ואומרת – יעדים גרנדיוזיים שהיה ברור שהם אינם בני-השגה. כולכם, אבל כולכם לקיתם בעיוורון הזה, ולכן, על כל הממשלה וכל מי שיושב כאן היום, על כל הממשלה הזאת רובצת אחריות קולקטיבית. אבל על ראש הממשלה ועל שר הביטחון שאיננו כאן, רובצת האחריות הראשית. ואני מסיימת, אדוני, כיוון שמקצרים את דברי, בדבר אחד: עומדים כאן היום חברי כנסת – הזכיר חבר הכנסת שרוני מדבריו של יושב-ראש האופוזיציה – עומדים כאן חברי כנסת – אני שומעת פרשנים ופוליטיקאים לשעבר, ואנשי צבא לשעבר, כולם מותחים ביקורת נוקבת; איפה חשבון הנפש – כשכולם עמדו אז וקראו להכות עוד ועוד, להיכנס קרקעית – –
– – לצרוב תודעתית – אדוני היושב-ראש, ברשותך – – –
אדוני היושב-ראש, עוד משפט אחד, ברשותך.
אדוני היושב-ראש, אני מבקשת לסיים.
אני מבקשת שתאפשר לי לסיים משפט אחד – לא נוח לך, אדוני היושב-ראש – – –
נו, אז תרשה לי עוד משפט אחד. אני רוצה לסיים, ברשותך.
אדוני היושב-ראש, מנהיגות נבחנת – ואני אומרת את זה לכל חברי חברי הכנסת – מנהיגות נבחנת דווקא ברגעים קשים, כשהיא לא הולכת אחרי הלך הרוח, כשהיא מנסה להוליך את הלך הרוח. חבל שזה לא עמד כאן למבחן, בכנסת ישראל. תודה רבה.
הממשלה הזאת נכשלה, נכשלה, נכשלה – – –
אבל למה אתה לא אומר שקודם אמרו – – –
אין לכם עמדה ואין לכם – – –
אנחנו חושבים שירושלים מפוררת – – –
חבר הכנסת וילן, שאלה – – –
חבר הכנסת וילן, כולנו התרשמנו מהתערוכה המדהימה של הירקות והשיחים והעשבים למיניהם, אבל זה לא יכול להיות שאנחנו רואים את זה רק כאן. כי בסופר זה איננו, כל הקטנים האלה. מה עושים?
אדוני היושב-ראש, חברי חברי הכנסת, חברי גדעון סער ועוד 49 חברי כנסת חתמו על הצעה שמבקשת לשלב מספר גדול יותר של נשים, ככל שניתן, במקומות ריאליים לכנסת. בחרנו בדרך מיוחדת, יחסית לדרכים שהכרנו עד היום, בניסיון לשלב נשים ולדאוג לכך שלא נהיה עדים למצב מחפיר. מתוך 120 חברי כנסת, הגענו בכנסת הקודמת ל-18 נשים. אין לי ספק שכולם חושבים שזה מחפיר. הדרך שאנחנו מציעים היא מתן תמריץ כספי למפלגות שמספר הנשים שנבחרו בהן עולה על 30% לפחות. חברי חבר הכנסת גפני, התמריץ שאנחנו מציעים לא כופה על מפלגות ייצוג נשים. אני יכולה להתווכח אתך על השקפת עולמך, אני לא מבקשת לכפות שום דבר על המפלגה שלך שתעשה משהו בניגוד להשקפת עולמה. לכן החוק הזה לא מבקש לפגוע במפלגות שלא תשלבנה נשים ברשימה שלהן. הדבר היחיד שהחוק הזה יעשה – הוא ייתן תמריץ למפלגות שכן ישלבו נשים ברשימה שלהן. זה לא  חוק כופה, זה לא חוק פוגעני, זה חוק שבא להגיד שכך אנחנו רואים את העובדה שהמדינה מעודדת את ערך השוויון. אנחנו רואים התקדמות בשנים האחרונות לקראת הבטחת שוויון הזדמנויות לנשים ולגברים. אבל אנחנו רואים שיש קושי, התהליך הזה לא הושלם. אנחנו רואים שאנחנו זקוקים לתמריצים אם אנחנו רוצים להגדיל את מספר הנשים בפוליטיקה. חבר הכנסת גפני, במדינות סקנדינביה, למשל, שיעור ייצוג הנשים בפוליטיקה עומד על          50%-40%. בכנסת ישראל – 15%. זה מחפיר. ב-1969, כאשר חוקקו את חוק מימון מפלגות, חוקקו אותו כי חשבו שזה חשוב לדמוקרטיה, ואין דמוקרטיה בלי מפלגות, והקצו יחידת מימון לכל חבר ברשימה לכנסת. אני חושבת שלא רק שאין דמוקרטיה בלי מפלגות, אין דמוקרטיה בלי שוויון לנשים. שאלת אותי, במידה גדולה של צדק: מה פתאום תמריץ ומה פתאום עידוד? מדינה נותנת תמריצים כספיים לתחומים שהיא חושבת שצריך לעודד. אני באופן אישי לא מתלהבת מזה, אבל המדינה נותנת, למשל, תמריצים כספיים לעידוד הילודה. למשל. אז אפשר להגיד: למה זה כן וזה לא? צריך להתייחס לזה כאל מקשה אחת. אם חשוב לנו – אנחנו אומרים שהייצוג בכנסת מבטא או מסמל את מימוש הרעיון הדמוקרטי, ואנחנו לא יכולים להגיד שאנחנו מתייחסים אל עצמנו כאל מדינה דמוקרטית כל עוד אין נשים בכנסת, כלומר כל עוד אין ייצוג הולם לנשים בכנסת. לכן, אני קוראת לכם, חברי חברי הכנסת, לתמוך בחוק. תודה רבה, אדוני.
אדוני היושב-ראש, חברי חברי הכנסת, הסירוב להישבע אמונים בפרלמנט הוא לא המצאה ישראלית.  אני רוצה לקחת אתכם אחורה, ל-1847, ללונדון.
חברי חברי הכנסת, כבר מזמן כנסת ישראל לא שמעה הצעות פאשיסטיות; אין לי דרך להגדיר אותן – פאשיסטיות.
בשנת 1847 נבחר לפרלמנט הבריטי ליונל רוטשילד, אבל הוא לא יכול היה לתפוס בו את מקומו. תשאלו למה. משום שנוסח השבועה שעל-פיו חויבו נבחרי הציבור להישבע אמונים לכנסייה הנוצרית – זו שבועה שרוטשילד סירב להישבע. עד 1829 חייבה השבועה אמונים לכנסייה האנגליקנית, אבל אז שינו את הנוסח כדי לאפשר לנוצרים מכיתות שונות לשבת בפרלמנט. למרות תמיכת הפרלמנט – הן גלדסטון הליברל הן ד'יזראלי השמרן, כולם תמכו בשינוי נוסח השבועה כדי לאפשר לבני כל הדתות לכהן בפרלמנט – לא שינו את הנוסח, בשל ההתנגדות של בית-הלורדים, ורוטשילד מיודענו נאלץ לוותר על תפקידו. בבחירות שלאחר מכן רוטשילד נבחר שוב, ופעם נוספת הוא נאלץ לנטוש את תפקידו, כי דרשו ממנו להצהיר אמונים לכנסייה ולהישבע שבועה שהוא לא היה יכול להישבע. בשנת 1848 נבחר יהודי אחר לפרלמנט אחר – דוד סלומונס. הוא התיישב בכיסאו ונשא את השבועה בהשמטת מילות הנאמנות לנצרות. הוא נזרק בכוח מבית-הנבחרים וגם נקנס על ההתנהגות הזאת.
אפשר לטעון הרבה דברים, חבר הכנסת אורלב. כשזה לא נוח זה גם לא לעניין. עברו עוד עשר שנים בטרם התקבלה בשני הבתים ההחלטה לשנות את נוסח השבועה שאפשרה לבני כל הדתות – המונותאיסטיות כמובן – לתפוס את מקומן בפרלמנט. אני מציעה לכם, חברי חברי הכנסת אורלב ורותם וכל המתלהמים שמתחרים ביניהם מי יצהיר יותר אמונים לקהל הבוחרים שלו, להראות להם איך אנחנו רוצים לגרום לאנשים מסוימים שלא יוכלו להיות פה. אני מציעה לך, חבר הכנסת חסון, ולכל אלה שמבקשים להסיג אותנו למאה ה-19: קחו את זה לתשומת לבכם לפני שאתם הולכים להצביע. תודה רבה.
אין סתירה, זה לא אומר – – –
גברתי היושבת-ראש, תודה רבה על ההזדמנות. חברי חברי הכנסת, אריה יקר, משפחת האן שיושבת ביציע האורחים, זה מעמד מרגש ואני יודעת שאתה נרגש, אני עומדת פה היום משום שאני לא צריכה לשלם מס שפתיים ואני לא צריכה למלא מצוות אנשים מלומדה. אני עומדת כאן כי אני מרגישה מאוד בנוח לומר את שבחך בפניך. אני מודה שיהיה לי קשה להתחרות בראש הממשלה שאמר עליך דברים יפים ומרגשים מתוך היכרות אישית רבת שנים. זה נראה לי כל כך נכון שאדם שעבד כאן כל כך הרבה שנים ועוזב במלוא האון, במלוא הכוח והמרץ, ישמע את שבחיו, כי זה מגיע לך. יהיה לי מוזר להיכנס לכאן, לאולם המליאה, בשבוע הבא ולא לראות אותך יושב בכיסאך. אני חושבת שזו הזדמנות לברך את המזכיר החדש בהצלחה רבה. סקרו כאן לפני את כל ההיסטוריה שלך, בטרם מונית למזכיר הכנסת. חשבתי שאתה אחד האנשים היותר מנוסים בחיים הפרלמנטריים והציבוריים של מדינת ישראל, ואמר כאן ראש הממשלה – וזה אף שאתה לא חבר כנסת ולא פוליטיקאי. הכנסת שנכנסת אליה היא לא הכנסת שאתה עוזב. זכית לחוש את הדינמיקה הפרלמנטרית הסוערת והמרתקת, את האירועים ההיסטוריים והמרגשים שהתקיימו כאן בכנסת, והתברכת בזה שיצא לך להיות קרוב לאירועים האלה. ראית את המליאה הזאת בימיה הגדולים ובימיה הקטנים, ראית מליאה סוערת, רוגשת, שוצפת וקוצפת ומליאה ריקה ומשמימה. ראית מליאה עם דיונים אידיאולוגיים, עקבת אחריהם ותמיד מילאת את התפקיד שלך כשישבת כאן – בתבונה, בחוכמה ובהשכל הדעת. אני רוצה לספר לכם, חברי חברי הכנסת, אני בטוחה שאני משקפת בדברי אלה את רחשי לבכם – כשהגעתי לכנסת, בשנת 1999, מצאתי את דלת המזכיר פתוחה בפני. אני מציינת את זה כי כמו אז, גם היום היכולת שלך לראות ראייה כוללת את הצרכים של כולם, של כל חברי הכנסת מכל סיעות הבית, מכל עברי הדעה והדעת, אופוזיציה, קואליציה, ותמיד בנועם הליכות, בלי להיכנס ללחץ – ואנחנו מלחיצים, וכשמישהו מאתנו רוצה להעביר הצעת חוק או להגיש הצעה לסדר-היום, זה חייב להיות עכשיו, כאן, מייד, ואתה, בלי לחץ נתת מענה בכשרון רב לאינטרסים סותרים של באי הבית. אריה יקר, 11 שנים הכנסת נהנית מרמת המקצועיות שלך, מהבקיאות הרבה שלך. אתה מכיר את נבכי הכנסת, את נפתוליה, אתה בקיא ברזי התקנון, אתה ידען בלתי רגיל ובאמת שייך לזן נדיר של אנשים שעושים ולא מחכים שיאמרו להם לעשות. חברי חברי הכנסת, חשבתי על זה שמזכיר טוב ומזכיר מצוין נבחן לא רק ביכולתו לעבוד עם יושבי-ראש כנסת מתחלפים, על סגנונם, וכל אחד עם סגנונו, זה באמת מצריך כשרון גדול, והיית שם ושימשת להם כמשענת, אתה באמת בור סוד בלתי נדלה. אבל מזכיר טוב, גברתי היושבת-ראש, אני יודעת, נבחן גם ביכולתו לנהל את עובדי המשכן, ליצור אצלם מוטיבציה לעבודה, ומההיכרות שלי הצלחת לשתף את עובדי המשכן גם כשהדברים היו מורכבים והדרישות קשות, ולא התעלמת מהצרכים שלהם ומהרצונות הסותרים ומנטיות הלב. אני חושבת שזה כשרון גדול. אני רוצה לאחל לך, אריה, כשאתה עוזב, ואין ספק שתחסר לנו – אני רוצה לאחל לך בשמם של חברי חברי הכנסת הרבה הצלחה. אני יודעת שהרבה תפקידים ציבוריים פתוחים בפניך, בטח תרצה לפעול בפעילות ציבורית. אבל אם זה היה תלוי בי, אם אני יכולה להמליץ לך, אני מקווה שאני לא מסתבכת עם אף אחד מהמשפחה שלך. אתה עדיין אדם צעיר, מלא מרץ, מלא עזוז, מלא חיוניות, לך תעשה חיים, תיסע, תבלה. אני רואה את המשפחה שלך כאן, מה צריך יותר מזה? המון בהצלחה והמון ברכות.
אדוני היושב-ראש, חברי חברי הכנסת, הצעת החוק שלי היא תיקון לחוק צער בעלי-חיים. התיקון מדבר על פעולות המעידות על התעללות בבעלי-חיים. אני רוצה לשתף אתכם, חברי חברי הכנסת. בחוק צער בעלי-חיים קיימים שלושה איסורים חשובים ביותר: האיסור הראשון הוא עינוי בעלי-חיים – "לא יענה"; האיסור השני הוא התאכזרות לבעלי-חיים – "לא יתאכזר"; האיסור השלישי הוא התעללות בבעל-חיים – "לא יתעלל בו בדרך כלשהי". כך נאמר בחוק. שלושת הפעלים הללו, חברי הכנסת – עינוי, התאכזרות והתעללות – הם לא מושגים משפטיים, אלה מושגים שבאים לתאר תופעות חברתיות מסוימות של התעללות, של התאכזרות ושל עינויים כנגד בעלי-חיים. לכן הרבה פעמים בית-המשפט מאוד מתקשה לפרש את המושגים האלה ולעתים הוא מפרש לחומרה את הפעלים.
תודה, אדוני. אדוני היושב-ראש, מאחר שהפעלים האלה הם לא מושגים משפטיים, הרבה פעמים בית-המשפט מתקשה לפרש את המושגים האלה, ולעתים אפילו מפרש אותם לחומרה. למשל, התעללות מפורשת היא התעללות אכזרית. הצעת החוק הזאת, בשלב זה, כמו שאמר אדוני, אינה עולה להצבעה, מכיוון שהממשלה טוענת שהנושא מעוגן בתקנות. אני טוענת שהתקנות אינן מספיקות ומצריכות חקיקה, כי אנחנו עדים לכך שבעלי-חיים נפגעים כתוצאה מסוג של התעללות והתאכזרות, שאני לא מבינה איך זה קורה.
צודק אדוני, ואנחנו התחבטנו בסוגיה הזאת, ואני התחבטתי עם הארגונים שעוסקים בנושא הזה. לכן, התיקון שאני מציעה קובע, שלא יהפוך אדם בעל-חיים, לא יגרור אותו, לא יטלטל אותו ולא יפעיל לחץ על איברים בגופו בעת מופע של בעל-חיים. אלה דברים הרבה יותר קונקרטיים, לא עמומים, לא אמורפיים, שיספקו לבית-המשפט כלים כדי להתייחס למי שמתאכזר לבעלי-חיים.
לא. זה תיקון לחוק צער בעלי-חיים. אני רוצה לנצל את ההזדמנות שאני עומדת כאן על הדוכן ולקרוא לפני חברי חברי הכנסת את הדברים הבאמת מרגשים שכתב כבוד השופט חשין בעתירה שהגישה עמותת "תנו לחיות לחיות" בעניין מופעי תנינים. השופט חשין נימק את דבריו, ואני מצטטת: "ראשית לכול, אינני מוצא כל הצדק לגרום סבל וצער לבעל-חיים מחוסר הגנה וחסר ישע, רק כדי לבדר קהל צופים. המעשה הוא בפשטות מעשה בלתי מוסרי, וחלילה לנו מלהתירו. החיה היא יצור חי, חסר-ישע, וכמוה כקטין חסר-ישע. גם החיה גם הקטין לא יוכלו להגן על עצמם ולא יוכלו לתבוע את עלבונם ולהשיב את כבודם. הנראה אדם גורם סבל לקטין חסר-ישע ואנו נעמוד מנגד ונחריש? ואם ניחלץ לעזרת הקטין – ואכן ניחלץ לעזרתו – כן נעשה לבעל-החיים שהאדם גורם לו סבל. שנית, צפייה במופע המאבק, לא זו בלבד שאין בה מסר חינוכי, אלא ששולחת היא אלינו מסר אנטי-חינוכי. אכן, קשה להשלים עם קיומו של אירוע שבו יבואו אנשים, נשים וטף כדי לחזות באדם הפוגע בתנין ומכניע אותו באלימות, והכול למען השעשוע והבידור. כבר אמרנו ונחזור: המתאכזר לבעלי-חיים חסרי הגנה לבו יהפוך גס בקרבו וסופו שיתאכזר גם לבני-אדם. ומי שראה אדם מתעלל בבעל-חיים ועמד מנגד, סופו שיעמוד מנגד גם כאשר יתעללו בבני-אדם. שלישית, קרב האדם בתנין הוא קרב נעדר הגינות, וכזאת לא ייעשה במקומנו. כולנו ידענו כי הקרב אינו קרב-אמת, וטוב שכך. תוצאותיו של הקרב ידועות מראש, ולתנין אין כל סיכוי שהוא ינצח. לוחמי התנינים הם אנשים מנוסים ומאומנים כדבעי, ויודעים הם היטב מה יעשו ומה לא יעשו – ומתי יעשו או לא יעשו – כדי להכניע את התנין. מאבק-אמת הוא מאבק שתוצאותיו אינן ידועות מראש".
הציטוט מאוד מכובד, אדוני.
מאוד מכובד. "וביודענו טיבו של מאבק זה, הבה נאמר ונכריז בקול: המאבק אין הוא מאבק-אמת. המאבק אינו כלל מאבק אלא – בפשטות – התעללות בבעל-חיים תמים וחסר-אונים." אדוני היושב-ראש, אני מצטערת שחבר הכנסת אביגדור יצחקי לא רואה שמי שמתאכזר לבעלי-חיים אחר כך מתאכזר לבני-אדם.
הצעת החוק שלי, אדוני חבר הכנסת יצחקי, באה להשלים את עבודת המחוקק שחוקק את חוק צער בעלי-חיים ולקבוע במפורש איסור על הפיכה, גרירה, טלטול או הפעלת לחץ על איברים בגופו של בעל-חיים בעת מופע של בעל-החיים. התברכתי שיכולתי לצטט את כבוד השופט חשין במלים כאלה חשובות, מלים כדרבונות. תודה רבה, אדוני.
אדוני היושב-ראש, ברכות למזכיר החדש, חברי חברי הכנסת, אדוני סגן השר, הצעת האי-אמון שלנו בממשלה מתייחסת לכמה תחומים, מתייחסת בעיקר לתחום המדיני בשתי החזיתות, לחזית הסורית ולחזית הפלסטינית. הממשלה הזאת, כל מה שהיא עושה, היא עוסקת בהישרדות ולא מושיטה יד למשא-ומתן. היום, חברי חברי הכנסת, התפרסם הדוח של ארגון "אמנסטי" שמציין 40 שנות כיבוש ובוחן את מדיניות ישראל בשטחים ב-40 השנים האחרונות. אני מודה, חברי חברי הכנסת, שכשקראתי את התקציר של הדוח הזה – אני חושבת שהדוח הזה מציב את מדינת ישראל במורד האפרטהייד. זה צריך לעורר  אצלנו תמרור אדום גדול שכך מתייחס אלינו העולם. כשמקימים גדר, שלכאורה היא ביטחונית, כשהיום כבר ברור שאין בינה לבין הביטחון ולא כלום; כשיש מאות חסימות בגדה, עשרות מחסומים, מאות כבישים עוקפים, כבישי אפרטהייד שמיועדים ליהודים בלבד – אז מה אנחנו מתפלאים אחר כך כשמנסים להטיל עלינו חרמות, וגידופים ונידויים. אני מתנגדת כמובן לחרם שמבקשים להטיל המרצים הבריטים על המוסדות האקדמיים בישראל. אבל, חברי חברי הכנסת, בואו נאמר את זה: מדינת ישראל הרוויחה את זה ביושר אחרי מדיניות מפלה במשך כל כך הרבה שנים בשטחים, שההתגלמות הכי סמלית שלה היא הגדר, שבעיני מסמלת את המארה שבכיבוש; הגדר הזאת שבעצם מפרידה בין פלסטינים לפלסטינים.
אני מדברת בשם חברי חברי הכנסת. הגדר הזאת שנועדה להיות ביטחונית, היא גדר מספחת – – –
אדוני סגן השר, הגדר הזאת היא גדר מספחת. מרצ חושבת שצריך לתת מענה ביטחוני ואינה מתנגדת לגדר בתחומי "הקו הירוק" או בגבולות "הקו הירוק". הגדר הזאת, אין בינה ובין ביטחון ולא כלום. הגדר הזאת מפרידה בין פלסטינים לפלסטינים, הגדר הזאת היא גדר אפרטהייד, שלצערי גם לא נותנת ביטחון ומענה ביטחוני לאזרחי מדינת ישראל. הדבר הברור ביותר היום, כשבוחנים 40 שנות כיבוש, כשרואים את הגדר ומה קורה מעבר לגדר, באיזו מציאות אנשים חיים, כשאין חופש תנועה, ואדם שצריך להגיע מג'נין לבית-לחם, במקרה הטוב – אם יש לו אישור – לוקח לו יום שלם. אנשים שחיים במציאות כזאת, צריכים להגיע למסקנה אחת, מסקנה שלצערי אני נאלצת להגיע אליה: מדינת ישראל היום יכולה להגדיר את עצמה כדמוקרטיה, אבל דמוקרטיה  ליהודים בלבד. אני אומרת את זה בצער. אבל היום, אחרי שכנסת ישראל לא מצאה לנכון, אחרי שנשיאות הכנסת לא מצאה לנכון לקיים דיון במליאה לציון 40 שנות כיבוש – – –
הדמוקרטיה מתקיימת בתחומי "הקו הירוק".
בוודאי, לכן ציינתי את הגדר כנקודת ציון.
אדוני יושב-ראש הישיבה, מדינת ישראל מתפארת בהיותה מדינה דמוקרטית. מדינת ישראל עדיין מפלה את האזרחים הערבים ואת האזרחים הדרוזים. מי כמוך יודע את זה, שמה שנכון ליהודים לא נכון לערבים. אז אפשר לומר שזו דמוקרטיה חלולה, או באמירה כוללת יותר – אני אומרת את זה בצער רב: מדינת ישראל היא דמוקרטיה ליהודים בלבד. חיים בנוח כאן בדמוקרטיה הזאת. אנשים נמקים או מגיעים למצב שחיים מ-2 דולר ליום בעזה;  אנשים שלא מסוגלים לעבור כדי לעבד את אדמותיהם – – –
זה נכון, חברי חבר הכנסת רותם, אנחנו יצאנו מעזה והפכנו את עזה לבית-כלא אחד גדול. כשמדינת  ישראל  חייבת יותר מ-600 מיליון דולר לעזה ולא מעבירה את הכסף ולאנשים אין מה לאכול, אז מה הפלא שכל מיני כנופיות משלמות לילדים לזרוק "קסאמים". איזה מענה אנחנו נותנים לזה? אני לא מאשימה את ממשלת ישראל באחריות בלעדית למה שקורה בעזה, אבל כשחוסמים את המעברים, כשלא מאפשרים העברת סחורות וכשלא מאפשרים את העברת הכסף, אז אנשים מגיעים למצב שאין להם מה להפסיד. לנו יש אחריות שנובעת בראש ובראשונה מראייה של האינטרס הישראלי. האינטרס הישראלי הוא בראש ובראשונה להפסיק את ה"קסאמים" על שדרות. זה מצב בלתי נסבל. התנאים שחיים בהם אנשי שדרות בלתי נסבלים. הם לא יודעים מאיפה זה יבוא להם. האם מדינת ישראל נותנת מענה לתושבי שדרות? כמה עוד אפשר להמשיך ולומר לאנשים במדינת ישראל שנכניס עוד כוח ועוד כוח? ממתי מכות מחץ עזרו? למה אין כאן מנהיג שיתייצב באומץ ויאמר לציבור: אין פתרון צבאי ואין פתרון בכוח. רק משא-ומתן והידברות על רגיעה – אני לא מדברת על הסדרים – רק הדרך הזאת יכולה להביא לאיזה הסדר. מדינת ישראל והעומד בראשה מנסים לציין את האיפוק שלו, שעדיין הוא לא הכניס כוח קרקעי לעזה. במקום להידבר, אנחנו שומעים עכשיו שהוא יפגוש את אבו-מאזן. בשביל מה הפגישות חסרות התכלית וחסרות התועלת האלה, פגישות שהן בעיקר לצורך הצילום, ואין שום דבר בצדן? אם היתה כאן ממשלה רצינית, היא היתה מתייצבת באומץ על הבמה ואומרת לציבור הישראלי: לא נוכל לתת מענה לתושבי שדרות ולא נוכל להציע להם שקט, אם לא ניתן מענה לבעיה בעזה. זו אחריות שלנו, וצריך לומר זאת ביושר לציבור. אותו דבר לגבי החזית הסורית. קראתי לפני ימים מספר בעיתון, שביום רביעי אמור להתכנס הקבינט המדיני-הביטחוני לדון בשאלה הסורית. לא, חלילה, הדגישו הדוברים בשם הממשלה, לקבל החלטות בשאלה הסורית, אבל לדון בסוגיה הסורית. אדוני היושב-ראש, אני שומעת לאחרונה דיבורים: "מאיימים עלינו", "בקיץ עלולה להיות מלחמה בצפון", "הסורים מתחמשים", והדרך שלנו לפעול היא להתחמש, במקום שהדרך שלנו לפעול תהיה משא-ומתן. אף אחד כאן לא בחן את רצינות כוונותיו של הנשיא אסד, שכל הזמן מאותת שהוא מושיט לנו יד לשלום. היו דיבורים, ותג המחיר ידוע. אנחנו חייבים להסתכל על עצמנו באיזה אינטרס שהוא או מתוך אינטרס גלובלי. הרי היום תג המחיר ידוע. הרי היום ברור שהסדר מול סוריה הוא לא רק הסדר מול סוריה, אלא הוא הסדר מול המדינות הערביות. האם למדינת ישראל אין אינטרס לעקור את סוריה מציר הרשע, אותו ציר רשע מפורסם? כמה אנחנו יכולים להיות שבויים של האמריקנים, שכבר הם בעצמם לא עומדים בהגבלות שהם הטילו על מדינת ישראל שלא לבחון הסדר ומשא-ומתן עם הסורים? אנחנו כבר רואים שקונדוליסה רייס משתתפת בכנסים עם עירקים וסורים, ואנחנו רואים שהגברת ננסי פלוסי ביקרה בסוריה. אנחנו כבר יודעים רואים שיש פתיחות אחרת של האמריקנים לגבי סוריה. רק אנחנו ממשיכים לממש איזו מדיניות אמריקנית שהאמריקנים כבר לא מחזיקים בה. חברי חברי הכנסת, אני מאוד חרדה שאנחנו חוזרים למצב שלפני מלחמת יום כיפור. הסימנים היו על הקיר. נחום גולדמן בא לגולדה מאיר והציע לה את ההצעות של הנשיא סאדאת, והיא גלגלה אותו מכל המדרגות. ואז פרצה מלחמה עקובה מדם, שילמנו מחיר דמים כבד, ובסופו של דבר קיבלנו את ההצעה של הנשיא סאדאת. אני מאוד חרדה. התנאים של נשיא סוריה ידועים. אני חרדה שמאיימים עלינו כאן במלחמה כאילו לא הספיקה לנו כאן מלחמה. אז לפני שיוצאים למלחמה, כדאי לבדוק שוב את ההצעות שמוצעות להסדר. תודה רבה.
אתה תדאג לבוחרים שלך, ואני אדאג לשלי.
אל תחלק לי ציונים. המפלגה שלך מכשירה כל שרץ.
אדוני היושב-ראש, חברי חברי הכנסת, אין לי ציפיות מחבר הכנסת גבאי. הוא הוכיח את עצמו כמביא חוקים מוזרים, תימהוניים, שנובעים מאיזו בערות, מאיזו תפיסה שלא מבינה שחובתו של רוב להגן על המיעוט. זאת דמוקרטיה: לא להשתמש בעריצות הרוב נגד מיעוט שמחפש הזדמנות לחופש ביטוי ולהבעת עמדה. אין לי ציפיות ממך. אבל הממשלה העלובה הזאת? שמתגלה היום במלוא עליבותה – ש"ס, מפד"ל, האיחוד הלאומי? מה תמורת מה? מה תמורת מה? איזה בארטר עשו אתכם כאן? איך ממשלה יכולה לחשוב שהכנסת מתערבת בחקיקה של מועצות מקומיות וערים ורשויות מקומיות? איזה מין דבר זה?
מה זה מאצילה להם את הסמכות? חברי חברי הכנסת, הזכות להבעת דעה ולחופש ביטוי היא זכות של כל הקבוצות באוכלוסייה, של חרדים, של ערבים, של הומואים ולסביות וכל הקבוצות. מי שלא מבין שחרב שמופנית היום כלפי קבוצה אחת, מחר היא חרב פיפיות – מי שלא מבין את זה, לא יכול להרשות לעצמו בכלל לחשוב שהוא יושב כאן ולתמוך בהצעה, שאולי הניצחון שלה בטווח הזמני יהיה ניצחון, אבל אוי לניצחונות האלה. אדוני היושב-ראש, עוד ניצחונות כאלה ואבדנו.
שערורייה שאין כדוגמתה. אתם רוצים להחליף – – –
הם הרביצו לחיילים. זה לא חריג? אני רוצה להבין. לא ייאמן – – –
אדוני היושב-ראש, אבל אני רוצה שהשר ישמע את דברי.
אדוני היושב-ראש, אדוני השר, חברי חברי הכנסת, אני מאוד מאוד מודאגת מהאלימות של קבוצות של חרדים ודתיים בירושלים נגד כוונתה של הקהילה ההומו-לסבית לצעוד מחר בירושלים. חברי חברי הכנסת, ירושלים היא גם של ההומוסקסואלים וגם של הלסביות. המרחב הציבורי בירושלים לא שייך רק לציבור מסוים. בירושלים חיים גם הומוסקסואלים, גם לסביות, ולא רק חרדים ולא רק דתיים. זכותם של אזרחים שמבקשים לצעוד בהפגנה שקטה ברחובות בירתם ולא ליד שכונות דתיות, זכותם לצעוד וחובתה של המשטרה לשמור על הסדר הציבורי ולא לתת לאלימות להשתולל ולא לתת לקבוצות מיליטנטיות, פנאטיות, למנוע מאזרחים לבטא את רצונם לקרוא תיגר על אפליה שהם חשים בה. הקהילה ההומו-לסבית החליטה לצעוד כי היא רוצה לנסוך בקרב חבריה תחושה של ערך, של ביטחון עצמי ושל הכרה בלגיטימיות שלהם. זו זכות בסיסית, שאנשים יוכלו לבטא את חופש הביטוי שלהם. הבעייתיות הזו של שלילת הזכות הזו, שלילת הזכות להפגין – בינתיים עוד לא שללו, אבל כל הניסיונות האלה וכל ההתנפלויות האלה נועדו למנוע את קיום ההפגנה והמצעד. אני משוכנעת, חברי חברי הכנסת, שהשר לביטחון פנים, שיעלה לכאן אחרי ההצעות לסדר-היום, יאמר למליאה שהוא לא ייתן לפגוע בזכות הבסיסית לצעוד, והמשטרה לא תיכנע לאלימות מכל סוג שהוא, ולא ישתמשו באלימות הזו כבסיס להגבלת זכותם של חברי הקהילה ההומו-לסבית לצעוד. מה שמטריד אותי, חברי חברי הכנסת, ואנחנו רואים את זה גם במליאת הכנסת בהצעות החוק של חבר הכנסת גבאי ושל אחרים: יש ניסיון לפגוע במצעד גם באמצעות תיקון חוק-יסוד. יש פה חבורה שמאמצת תפיסות הומופוביות, גם דתיות, גם חילוניות. חברי חברי הכנסת, מחר בכלל יחליטו שאוסרים על נשים שמסרבות ללבוש כיסוי ראש להסתובב בירושלים בפרהסיה. דורשים מחברי הקהילה ההומו-לסבית שלא יצעדו בירושלים. אומרים להם: למה שלא תצעדו בתל-אביב, למה שלא תצעדו במקומות אחרים? איזה מין דבר זה, שיש כאן קבוצה של חרדים שרוצה לשלול מחברי הקהילה את הזכות להפגין, תוך שימוש באיומים ותוך ניסיון להפעיל כוח ולהראות שכוח משתלם? חברי חברי הכנסת, אני רוצה לסיים ולומר שהומואים ולסביות רשאים לחיות בתל-אביב, רשאים לחיות בירושלים, רשאים לצעוד בירושלים, בכל מקום. ירושלים היא בירתי, בירתם. זכותם להיאבק על זכויותיהם גם בעיר הבירה. תודה רבה.
אדוני השר, אם מחר הכול יעבור בשלום, זה יהיה לא רלוונטי לדון בנושא לוועדה.
גברתי היושבת-ראש, חברי חברי הכנסת, נהוג בכנסת שהדובר הבא מברך את חבר הכנסת שהושבע. זו הזדמנות לברך את חבר הכנסת בן-ישראל. אני חושבת שהתברכה הכנסת בנוכחותו של חבר הכנסת בן-ישראל, לכבוד לנו. הצטרפת לשורותינו, ועכשיו אנחנו יוצאים לעבודה, ועכשיו תראה איך אנחנו מתחילים לריב על הצעות חוק. זו ההזדמנות שבגינה אני עומדת כאן, על הדוכן. חברי חברי הכנסת, אנחנו חוזרים לסדר-היום. סדר-היום מדבר על תיקון לפקודת מס הכנסה. הצעת החוק שאנחנו מדברים בה באה לתת זיכוי ומענק להורה עובד, או הורים, בעד טיפול בילד. חברי חבר הכנסת גדעון סער, יושב-ראש הוועדה למעמד האשה, שאיחד את כל החוקים שהוגשו בשמם של כמה חברי כנסת לכדי הצעת חוק אחת, ניהל שורה של ישיבות, ורק מי שיודע מה זה להיערך בוועדה מול האוצר, שמנסה להתנגד ולטרפד הצעה כזאת, יכול לעמוד כאן על הדוכן ולהודות לך, חבר הכנסת גדעון סער. אני רואה שאתה עסוק בחבר הכנסת דוד טל, אני יכולה להבין את זה. אבל אני מחמיאה לך.
אני רוצה להחמיא לך, חבר הכנסת גדעון סער. אני חושבת שזו בשורה להרבה משפחות בישראל שממתינות להצעת החוק הזאת. אני יודעת שהיו חילוקי דעות אם ההצעה הזאת היא ההצעה הכי חברתית. אני חושבת שהיא הצעה מצוינת, כי היא באה לתת מענה לקבוצה גדולה של משפחות, שבשל הנטל והעומס הכלכלי ובשל העובדה שיש להן תינוקות וילדים בגיל הרך, ובשל העלויות הכרוכות בתשלום בעבור טיפול בילדים בגיל הרך – בסופו של דבר, מי שכמעט תמיד משלם את המחיר זו אותה אם שנשארת בבית ומחליטה לטפל בילדים, כי לא משתלם לה לצאת לעבודה. כי אם היא צריכה לשלם גם על מטפלת – כולנו מכירים את המציאות הזאת. חברי חברי הכנסת, אני לא מתכוונת להיכנס לגופו של החוק; חבר הכנסת סער פירט את זה בפירוט רב. זה יהיה מאבק קשה גם מול האוצר. אני לא כל כך מצליחה להבין אף פעם את הגישה הזאת, כאילו אנחנו עומדים משני צדי המתרס. חברה מתוקנת צריכה ליצור תמריץ חיובי בעיקר לנשים צעירות, לאמהות לפעוטות ולילדים בעיקר בגיל הרך, על מנת שהן תוכלנה להשתלב בשוק העבודה. וכשנשים תצאנה למעגל העבודה ותצאנה מהמרחב הפרטי למרחב הציבורי, יהיה כאן רווח כפול – גם העובדה שהנשים משתלבות בשוק העבודה, וגם המדינה תרוויח מכך שכתוצאה מההשתלבות של נשים בשוק העבודה תגדלנה הכנסות המדינה ממיסוי, וזה בעצם מה שיסייע במימון עלות הצעת החוק הזאת. חבר הכנסת סער פירט את המנגנונים שיאפשרו להוציא את זה לפועל, גם המנגנון של נקודות זיכוי וגם המנגנון השני, של המענק. אני לא אכנס לפרטים. תמיד כשמדובר בהצעות חוק תקציביות, לכאורה מתקיים מין מתח וניסיון להורדת ידיים, מי גובר על מי, ובדרך כלל המדינה גוברת, בעיקר כשמדובר בחברי הכנסת מהאופוזיציה – לא רק – שמגישים הצעה כזאת. אני חושבת שבמקום להתעסק בפרטים המייגעים, שהם ארוכים, וצריך להיכנס אליהם וללמוד אותם – ונראה לי שזה לא הזמן והמקום – הדבר המרכזי שצריך להנחות את הממשלה – וכיוון שלהצעה זו חברו גם חברי כנסת מהקואליציה, כמו חברת הכנסת נוקד ואחרים – הדבר המרכזי שצריך להנחות את הממשלה, כשהיא באה להחליט אם היא תומכת בחוק הזה, הוא הכוונה לעודד נשים להשתתף בשוק העבודה. זה יתרום לא רק לשיפור תנאי חייהן של אותן נשים ולשיפור מצבם הכלכלי של משקי-הבית; זה יביא לרווחתם של הילדים, ולמדינה יהיו הכנסות עקב הגידול בתוצר המקומי הגולמי. זה יעודד נשים להיכנס לשוק העבודה, ולמדינה יש אינטרס לדאוג לרווחתם של הילדים. תודה רבה, חברי חברי הכנסת, ושוב תודה רבה לחבר הכנסת .
תודה. גברתי היושבת-ראש, אדוני השר, חברי חברי הכנסת, הצעת חוק סדר הדין הפלילי (תיקון – תסקיר לנפגע בעבירות אלימות) נדונה בוועדת החוקה של הכנסת. מי שמקדם את החוק לצערי לא נמצא כאן היום – חבר הכנסת מנחם בן-ששון לא נמצא בארץ. החוק הזה עלה ביוזמתה, או הוצע לי ביוזמת ד"ר דנה פוגץ' ממרכז נגה. הרציונל שלו בא לומר בעצם – אולי קודם אני צריכה ליידע את חברי הכנסת, שהיום החוק מאפשר לבתי-המשפט לבקש משירות המבחן תסקיר רק במקרה של נפגעי עבירות מין. ההצעה הזאת מהפכנית, במובן הזה שהפעם תסקירי מבחן יחולו לא רק על נפגעי עבירות מין אלא גם על נפגעי עבירות אלימות, ותיכף אפרט. ההיגיון בחיוב הגשת תסקיר היה הצורך להגיש בפני בית-המשפט נתונים אובייקטיביים על מצבו של הנפגע כדי שבית-המשפט, כאשר הוא משקלל את הנתונים האלה, כאשר הוא בא לגזור גזר-דין, יוכל להביא בחשבון גם את מצבו של הנפגע, הקורבן, ולא רק את מצבו של הנאשם-העבריין. הסיטואציה היתה קצת מעוותת, כי בעוד שלנאשם היתה זכות להביא לידיעת בית-המשפט מידע על הנסיבות המקילות בעניינו, לא היתה קיימת חובה מקבילה כזאת מצד התביעה ליידע את בית-המשפט על מצבו של הנפגע. עברה כבר הצעה חשובה מאוד, שקבעה שצריך להגיש תסקיר בעבירות מין, כי חשוב ששופטים שגוזרים את דינם של הנאשמים ידעו גם מה עלה בגורלו של הנפגע, ולצורך העניין בדרך כלל בגורלה של הנפגעת. מה גם שבמרבית המקרים בעבירות מין ההליך נסגר בהסדר טיעון, לא מתנהל שלב הוכחות והנפגע לא מעיד. אין ספק שהעובדה שחייבו הגשת תסקיר מבחן נתנה בידי השופט אפשרות ללמוד על מצבו של הנפגע.
לצורך התרשמות של השופט. השאלה נכונה מאוד. כאשר השופט בא לגזור את דינו של הנאשם, הוא רואה לנגד עיניו תמיד רק את מצב הנאשם ולא מביא בחשבון או לא ניתנת אפשרות בכלל להביא לידיעת השופט את מצבו של הקורבן, את ההשלכות לגבי הקורבן. באנו ואמרנו, חברי חברי הכנסת, שמה שנכון לגבי נפגע בעבירות מין צריך להיות נכון גם לגבי קורבן עבירות אלימות. כלומר, השופט צריך לקבל מידע על השלכות העבירה על הקורבן, על ההשלכות הפסיכולוגיות וההשלכות לטווח ארוך, לפני שהוא גוזר את גזר-הדין. בעיני זאת פריצת דרך. ולכן במסגרת ועדת החוקה של הכנסת החלטנו להרחיב את סמכותו של בית-המשפט גם לגבי מי שנפגע מעבירות אלימות. אני רוצה להדגיש, אנחנו לא מדברים על כל עבירות האלימות כרגע. אני מקווה שבהכנה לקריאה שנייה ושלישית נחיל יותר עבירות. אנחנו מדברים עכשיו על עבירות אלימות שמהוות פגיעה ישירה בגוף, שהעונש הקבוע בצדן הוא שבע שנות מאסר ומעלה. ההוראה המוצעת תחול כל עוד נפגע העבירה אינו בן משפחתו של הנאשם, וזאת משלושה טעמים עיקריים: ראשית, יש צורך ללמוד ולהכיר את התחום של הערכת נזקים וטראומות של נפגעים בעבירות אלימות. זה נתפס כמחייב הרחבה זהירה של סמכות בית-המשפט להורות על עריכת תסקיר לגבי הנפגעים. שנית, לצערי, כמו תמיד, יש קשיים תקציביים, ולכן אי-אפשר להרחיב הרחבה גורפת על כל נפגעי עבירות האלימות. אני מקווה מאוד, כפי שאמרתי קודם, מכיוון שההצעה הזאת עומדת כרגע על משהו כמו – – –
בשלב זה אנחנו מסתפקים בזה בהכנה לקריאה ראשונה, אבל מכיוון שהעלות של החוק כרגע לא מעל 3.3 מיליוני שקלים, אני מקווה מאוד שלקראת הקריאה השנייה והשלישית נחיל את שאר העבירות. הערה נוספת וכמעט אחרונה, גברתי. גורמי הרווחה אמרו, שאם הדבר הזה יחול גם על עבירות אלימות שמתבצעות בתוך המשפחה, תהיה לכך השפעה לא נכונה. אני מודה שאני לא מקבלת את ההערה הזאת. נצטרך לדון עליה. חברי חברי הכנסת, אני מבינה שאני צריכה לסיים. לקראת הכנת הצעת החוק לקריאה שנייה ושלישית תבחן ועדת החוקה – כך התחייב יושב-ראש הוועדה, שמקדם את החוק הזה – עוד סוגיות שעולות מן ההסדר המוצע, ובעיקר הוספת עבירות אלימות לרשימה המוצעת, כדי שהוא יחול על נפגעים נוספים. אני רוצה לסיים ולומר, חברי חברי הכנסת, בעיני, ההצעה הזאת היא פריצת דרך. כידוע, יש תסכול גדול מאוד בקרב משפחות של נפגעי עבירה, שחשים תמיד שאין מי שמייצג אותם בבית-המשפט. המדינה בדרך כלל תובעת את העבריין, את הנאשם. השופטים לא רואים את הקורבן, לא יכולים לראות. התסקיר הזה בעצם ייתן לשופט עוד כלי, עוד נדבך בהתרשמות הכוללת שלו לפני שהוא בא לגזור את הדין. זאת הזדמנות להודות ליושב-ראש הוועדה, לצוות הוועדה, ליועצים המשפטיים – הם אינם כאן, בדרך כלל עושים את זה בקריאה השנייה והשלישית – לממ"מ שעשה הערכת עלות יוצאת מן הכלל. זאת הזדמנות להודות להם. ואני מודה לך, גברתי. תודה רבה.
תודה רבה. אדוני היושב-ראש, חברי חברי הכנסת, שמעתי את דבריו של חבר הכנסת אורי אריאל ואני שומעת את הלך הרוח הזה, שאם ישחררו את גלעד שליט וניכנע לטרור תהיינה חטיפות נוספות, ואם ישחררו את גלעד שליט תמורת אסירים פלסטינים אז האסירים האלה ישובו ויבצעו פיגועים נוספים. ואני אומרת לכם, חברי חברי הכנסת, קדושת החיים גוברת. ומדינה ריבונית ששולחת חיילים להגן על המדינה אינה יכולה להשאיר את החיילים מאחור. ואני מציעה שכל אחד כשהוא מפריח הצהרות כאלה לאוויר יביא בחשבון שמחר חלילה זה עלול להיות הבן שלו. קל לעמוד על הדוכן ולמתוח ביקורת על ראש הממשלה, אל תעשה את זה ואל תעשה את זה. אני אומרת לכם, חברי חברי הכנסת, שלולא היהירות של ראש הממשלה מלפני שנה, כבר מזמן גלעד שליט היה שב הביתה. כל אמירות הרהב האלה כאן מעל הדוכן במליאה – אני מזכירה לכם, חברי חברי הכנסת: לא יורידו אותנו על ברכינו, אמר ראש הממשלה, לא נשחרר אסירים. כל הזמן שחלף העלה את המחיר. כן, יש אסירים בכלא, כן, האמירות האלה של דם על הידיים והאם שווה כל מחיר, כל האמירות האלה הן אמירות פשטניות שאין מאחוריהן דבר, הן רק נועדו לצורכי דמגוגיה פופוליסטית. החייל גלעד שליט נמצא שנה בשבי. הוריו מנהלים קרב לשחרורו, בעדינות, באיפוק, אין בכלל מלים לתאר את אופן ההתנהלות שלהם. מזמן גלעד שליט היה צריך להיות בבית ומזמן ראש ממשלה נבון היה צריך להודיע שהוא משחרר אסירים ומחזיר את החיילים הביתה, במקרה זה את גלעד שליט הביתה. תודה רבה, אדוני.
אדוני השר, איפה ביבי? למה ביבי לא בא לתמוך בג'ורג' בוש?
אדוני היושב-ראש, אדוני השר, רבותי השרים – –
– – חברי חברי הכנסת, אני מבקשת להסביר את התנגדותנו לחוק הזה – – –
אני מבקשת להסביר את התנגדותי לחוק הזה ולטעון כנגד הדוגמאות המופרכות שהציג כאן חבר הכנסת איתם. חברי חברי הכנסת, החוק הזה עבר לפני כשנתיים ובג"ץ פסל אותו. זה חוק שמפלה בין דם לדם. בג"ץ פסל אותו בשל היותו בלתי חוקתי. תשעה שופטים פסלו את החוק הזה פה-אחד. לצערי, שר המשפטים אינו באולם, אבל העובדה ששר המשפטים תומך בחוק המחפיר הזה, שמכתים את ספר החוקים, בעיני זה עוד אחד מהמהלכים של השר – או חלק מהמערכה הכוללת שהשר מוביל בניסיון לפגוע בבג"ץ ולבזות אותו, במתן אפשרות לרוב העריץ בכנסת לצמצם את סמכויותיו.
אני רוצה לדבר ברצף. אדוני, אתה היושב-ראש, אתה צריך להגן עלי.
חברי חברי הכנסת, בג"ץ פסל את החוק כי מדובר בחוק לא דמוקרטי. החוק הזה פטר את המדינה מלשלם פיצויים לפלסטינים שנפגעו מירי שנורה בניגוד לפקודות צה"ל. אני מדגישה: בג"ץ קבע שבכל המקרים שבהם היה ירי מבצעי מסיבות ביטחוניות מוצדקות – לא מדובר על סיבות לא מוצדקות; מדובר על סיבות ביטחוניות מוצדקות – ובהתאם לפקודות, גם אם נפגעו חפים מפשע, בג"ץ קבע שהם לא יהיו זכאים לפיצויים. באיזה מקרה יהיו הפלסטינים זכאים לפיצויים? רק כשהירי לא מוצדק, ואנו מדברים על ילדים שנפגעו בשוגג. את זה בג"ץ אמר. חברי חברי הכנסת, לפני כשנתיים הרשיע בית-המשפט בארצות-הברית את אדגר ריי קילן; למי שלא מכיר את השם, אדגר ריי קילן הוא אדם בן 80 – הרשיעו אותו בשותפות לרציחת שלושה פעילי זכויות שחורים במיסיסיפי, 50–60 שנה אחרי הרצח. בהרשעה של אותו אדם נאמר שמיסיסיפי בוערת והאיש הזה יבלה בכלא.
אני מספרת את הסיפור הזה, חברי חברי הכנסת, לא לשם השוואה, ולא מתוך שמחה לאידו של אדם בן 80, אלא בשביל הלקח שנובע מהסיפור הזה. שולחים אדם לכלא על פשע שנעשה בשנות ה-60, וזה אומר, חבר הכנסת אלון, שלזיכרון יש ערך. והדבר נכון גם לגבי החוק הזה. החוק הזה הוא עוול היסטורי שלא ישכחו – – –
חברי, לזיכרון יש ערך. החוק הזה הוא עוול היסטורי. לא ישכחו את זה לשר פרידמן, לא ישכחו את זה לחבר הכנסת איתם ולא ישכחו את זה לחברי הכנסת. כמו שזה היה פצע שסירב להגליד בנפש – – –
אדוני היושב-ראש לשעבר, חבר הכנסת ריבלין, מדובר באנשים שנפגעו בצורה לא מוצדקת. אם אנו מבקשים גם לא לחקור וגם לקבור את המתים ואת התביעות שלהם, אני אומרת שהפצע הזה ימשיך לדמם ולא יגליד, ולא ישכחו ולא יסלחו.
גם אם הכנסת תגייס את הרוב הקואליציוני הדרוש לחוקק את החוק הזה מחדש – –
– – החוק הזה ימשיך לבזות ולהכתים את ספר החוקים.
אדוני היושב-ראש, חברי חברי הכנסת, מכובדי המלומד, אדוני השר, אני מנמקת את החוק של חברת הכנסת עמירה דותן. לא נקפח את זכויותיה החשובות – ובצדק – של חברת הכנסת דותן, שנבצר ממנה להיות כאן היום. מדובר בחוק שבקדנציה הקודמת חברנו לגביו חברת הכנסת אורית נוקד ואני. התיקון הזה נועד לתת מענה למצב שנוצר בשנים האחרונות: אנו ערים לכך שיותר ויותר נשים מגדלות את ילדן לבד, יולדות את ילדן, ולא בהכרח – לעתים זה באמצעות הפריה מלאכותית ולעתים הן לא מעוניינות שלאב יהיה חלק פעיל בגידול הילד, או ששמו של האב אינו ידוע, ומצאנו שהחוק היום מפלה את הנשים מבחינת הזכות לקבוע את שם הילד בתעודת הזהות. על-פי החוק היום, במקרה ששם האב ושם אבי האב לא ידוע, השר רשאי לקבוע את שם היילוד בתעודת הזהות בלי להתחשב בדעת האם כלל. תיאורטית אתה יכול לקבוע שלבן שלי קוראים מוישה. היום הסמכות הנתונה לשר הפנים מאפשרת לו לקבוע את השם בלא התחשבות בדעת האם. חברת הכנסת דותן ואני חשבנו שצריך לאפשר לאם זכות בחירה בדבר שמו של האב בתעודת הזהות, ואם האם אינה יודעת את שם האב, או שאינה מעוניינת ששמו יצוין בתעודת הזהות של הילד, היא תוכל להשאיר את המשבצת ריקה ולא לציין שם. על-פי ההצעה שלנו, סמכותו של שר הפנים תלויה ודורשת את הסכמת האם, תוך שמירה של זכותה של האם לחופש דעה ובחירה בשמו של היילוד ושמו של אביו כפי רצונה. אני מודה לאדוני השר.
מדובר בדרך כלל באמהות חד-הוריות.
בדרך כלל היא תשאיר את המשבצת ריקה.
בעיקרון יש אפשרות לשר – – –
אדוני, החוק אומר קביעת שם על-ידי אישור השר ובהסכמת האם. בחוק השמות היום, אחרי סעיף 9א, כתוב "רשאי שר הפנים". אנחנו מציעות להוסיף "בהסכמת האם", ובסוף הסעיף הזה לומר: "לא נתנה האם את הסכמתה, לא ייקבע שם כאמור". דהיינו, רשאי השר, אבל זה תלוי גם באם. כלומר, השר לא יכתיב לאם מה יהיה השם שייקבע. הדעה של האם לא תהיה תלויה ברשות השר. אני חושבת שזו הצעה מאוד נכונה. ההצעה אינה פוגעת בשום דבר, היא רק נותנת מענה לכך שאותן אמהות, שילדו באמצעות הפריה, לא ייקבע להן  שם האב כשם משפחה.
נכון, אבל חברי כנסת לא יכולים להשתלח בעובדי ציבור.
גברתי היושבת-ראש, תודה רבה, חברי חברי הכנסת, חברי השרים, אורחים יקרים, נציגי ארגונים, ניצולי השואה, אנחנו עדיין מדממים את כאב סבינו וסבותינו, כאבם של הורינו שעונו, נשחטו ונשרפו בשל היותם יהודים. ועדיין אנחנו, עדיין ממשלת ישראל, אבל ממשלות ישראל לדורותיהן, מגלים – עם כל ההסדר אתמול – אטימות והעדר חמלה כלפי החלשים והכואבים. אחרי 60 שנה החלטתם לעשות מעשה כי הזמן דוחק, או כמו שתיאר זאת מבקר המדינה בדוח האחרון המקיף והחשוב שלו, איזו גרירת רגליים היתה כאן במשך השנים ביחס לניצולי השואה, איך התנהל משרד האוצר כשהוא לא ניצל את כל התקציבים שיועדו לניצולים. ואתם, שגיליתם דבקות עילאית בחיים, אתם שחוויתם את הגיהינום ויכולתם לו, נתקלתם באטימות, בסחבת, בניכור ובאכזריות. אבל אתמול הסתמנה לכאורה תחילתו של פתרון שאני מברכת עליו. זה בהחלט הישג הרבה יותר גדול ומשמעותי מהבשורה ההיסטורית ששמענו מראש הממשלה רק לפני כשבועיים, שלושה שבועות, כשהכריז שהניצולים יקבלו תוספת של 83 שקלים. בשורה היסטרית. איפה ראש הממשלה היום? ואחרי שקמה הזעקה הציבורית, אחרי שהיה מצעד הניצולים ואחרי שהיתה ביקורת קשה וחברים בכנסת הזאת אספו חתימות וביקשו לכנס את הכנסת לדיון דחוף בעמדת הממשלה ובהצעות שהיא מציעה – אני מצטערת לומר, גברתי היושבת-ראש, שאת דחית את הדיון, לא אפשרת לנו להתכנס. אני מצטערת, גברתי יושבת-ראש הכנסת, שלעתים את שוכחת שאת יושבת-ראש הכנסת של כולנו, ואת צריכה לאפשר לנו גם ביקורת, מעקב ופיקוח על פעילות הממשלה, ולא לעבוד רק אצל ראש הממשלה. אני מצטערת שהכנסת לא התכנסה בשבועיים האלה, כי יכול להיות שלו נשמעה זעקתה של חברת הכנסת קולט אביטל – שעושה שנים, לילות כימים לטובתם של הניצולים – למצוא מענה לבעייתם של הניצולים אחרי שבמשך 50 שנה המדינה סירבה להעביר לכם כספים, 50 שנה שהמדינה חמסה כדרכם של חמסנים את הכסף שהגיע לכם ומנעה כסף לאוכל ותרופות ואיכות חיים מכל אחד מכם – אתמול לכאורה הסתמנה תחילתו של פתרון. אבל כמו שהממשלה הזו יודעת, הפתרון הוא בשיטת הסלמי. וכבר חשפה כאן קודם חברת הכנסת קולט אביטל את התרמית. היא אמרה בדרכה המנומסת: אולי זו טעות. לא טעות, זו הטעיה. זו הטעיה. אין לי דרך אחרת להגדיר את הדברים שחשפה חברת הכנסת קולט אביטל. זה משפיל כי עושים הבחנה והבדלה ומדרג בין סוגי הכאב, בין ניצולים מ"המעגל הראשון" – קוראים לזה – ואתמול שמעתי את השר איתן מדבר על "פליטים מהמעגל השני". אין הבדל בין אנשים שחוו כאב וסבל, עונו, נשחטו, ברחו בשל מה שקרה בשואה. אחרי ששמעתי אתמול על ההסכם שהתגבש חשבתי שזה חשוב. ברגע מסוים עלצתי בתוכי, שמחתי, ידעתי שהולך להיות מענה לקבוצה של אנשים, אבל ברגע השני חשבתי, ומה עם אותם 85,000 איש שלא נמצא מענה לבעייתם. אחרי החגים, אתם יודעים אצלנו מה זה אחרי החגים. חברי חברי הכנסת, אני הצטערתי, ראשית על שראש הממשלה לא הטריח את עצמו לדיון החשוב הזה. אנחנו ביקשנו להתכנס כבר לפני שבועיים, אולי להשפיע על ראש הממשלה, אבל זה כנראה לא מספיק חשוב לראש הממשלה, שציפור נפשו נפגעה כשהוא ראה את צעדת הניצולים עם הטלאי הצהוב. ואני חשבתי שאנחנו צריכים להיפגע מהביקורת הצינית, שכן הוא הרשה לעצמו להטיף מוסר לניצולי השואה ולומר להם איך הם צריכים ללכת, באיזה אופן הם צריכים למחות ואיך הם צריכים להפגין. התכנסנו כאן היום, חברי חברי הכנסת, אני מודה שהצטערתי אחרי שהתפרסמו ההמלצות של הוועדה הבין-משרדית שבראשה עמד מנכ"ל משרד הרווחה נחום איצקוביץ. חשבתי שהוא עשה עבודה מעולה. אנשים ישבו על המדוכה שנים וגיבשו המלצות, גם שיגדירו אחת ולתמיד מי הם ניצולי השואה ללא הבחנה, גם שיקבעו סל וקצבאות וגם שיחליטו על סל שירותים וגמלאות. אז כמובן לא אימצו את זה וניסו ללכת בהתחלה ככה ואחר כך ככה ורק הזעקה הציבורית הביאה לכך שבסופו של דבר בכלל התחילו לחשוב על פתרון. אז שבועיים ישבו ומשכו. למה היה צריך לשבת שבועיים, למה לא היה אפשר לאמץ את המלצות הוועדה ולקבוע אחת ולתמיד, בצורה מסודרת, בלי להבחין בין ניצולים לניצולים, בלי להבחין בין כאב לכאב, בלי להבחין בין דם לדם. חברי חברי הכנסת, זה תפקידנו וזו חובתנו לאלה שהיו שם, לאלה שיצאו מהתופת, לאלה שגילו דבקות עילאית בחיים ויושבים כאן אתנו. חובתנו לוודא שההסכם שנחתם אתמול ימומש ככתבו וכלשונו ויימצא פתרון מיידי, לאלתר, גם לבעייתם של אותם 85,000 שנותרו בחוץ. תודה רבה.
תבדוק לפני שאתה מגן עליו.
אתה לא צריך להחליף אתו מלה, יש דברים ברורים.
ראש הממשלה ניסה לפטר אותו מתפקידו; ידעת מה עמדת ראש הממשלה.
מה זאת אומרת "נעימה" בנסיבות האלה?
גם אני מכבדת אותך, אבל זה מה שנקרא להרוג אותי ברכות. וזה נעים, אין מה להגיד.
מרלון ברנדו אמר: זה לא אישי זה רק ביזנס.
לכן ראש הממשלה לא אמר לך, ידעת שהוא רוצה לפטר אותו.
אמרת שראש הממשלה לא דיבר אתך. למה שהוא ידבר אתך?
קודם כול, זה נכון. אבל מה זה קשור?
לוועדה זה בסדר, אבל מה עניינו של השר – – –
היועצת המשפטית גם אמרה שהנשיא קצב לא צריך – – –
הכול נכון, רק שכשחושפים שחיתות זה לא חל.
מדובר כאן על חשיפת שחיתות. הכול נכון עד שחושפים שחיתות.
ביקשתי – – – אני לא מבינה את ההתנגדות.
אדוני היושב-ראש, חברי חברי הכנסת, התשובה וההצבעה על הצעת החוק שלי יהיו במועד אחר. ביקשתי לערער על החלטת ועדת השרים להתנגד להצעה. הרבה פעמים ועדת השרים מתנגדת לחוקים, גם מטעמים כספיים וגם מטעמים אידיאולוגיים; לדעתי, במקרה של הצעת החוק הזאת ועדת השרים הביעה התנגדות – אני רוצה לומר את זה בזהירות – מבלי להבין על מה ההצעה מדברת, כי לו התעמקו שנייה יותר או היו מבינים על מה ההצעה מדברת, אני חושבת שהם היו תומכים בה בשתי ידיים. אני רוצה לסבר את אוזנכם, חברי חברי הכנסת. ההצעה שלי היא במסגרת תיקון לחוק עבודת נשים שמדבר על  הגבלת פיטורים של נשים – או לאו דווקא של נשים – בשל טיפולי הפריה חוץ-גופית או טיפולי פוריות. היום המצב החוקי הוא שנשים – בדרך כלל נשים, אבל לא רק – שעוברות טיפולי פוריות בזמן העבודה ונעדרות מהעבודה, החוק מגן עליהן. יש מה שנקרא "הגנה בשל היעדרות של עובדים", כדי שהם לא יפוטרו. אבל נוצר מצב אבסורדי שבו אשה שמודיעה למנהל שלה שהיא בטיפולי פוריות והיא נעדרת מהעבודה על חשבון שעות העבודה,  מוגנת מפני פיטורים, אבל אם אשה מחליטה שהיא רוצה לעבור טיפולי פוריות בזמנה החופשי, לא על חשבון שעות העבודה, והיא לא רוצה לעדכן את המנהל שלה, כל אחד יש לו הטיעונים שלו, צנעת הפרט וכו' – יוצא שהיא אינה מוגנת. כלומר, אם למעביד שלה נודע שהיא עוברת טיפולי פוריות, אומנם לא בשעות העבודה, הוא יכול לפטר אותה. הוא יכול לפנות למשרד התמ"ת ולבקש אישור לפיטוריה. יש פה מצב שאינו מתקבל על הדעת. אני שמחה ששר המשפטים נכנס, אני ממש לא מבינה איך משרד המשפטים ומשרד התמ"ת לא נתנו את הדעת על כך שיש כאן איזה מצב אבסורדי שאשה שבוחרת לעבור את טיפולי הפוריות בזמנה החופשי ולא על חשבון שעות העבודה בעצם אינה מוגנת ולא מקבלת את ההגנה של המדינה מפני פיטורין. הטיעון של משרד התעשייה והמסחר בהתנגדות לחוק אמר ש"ההצעה הזאת תפגע במעסיקים". אני מודה שמזמן לא שמעתי תשובה כל כך מגוחכת. ממילא אותן נשים בחרו לעשות את טיפולי ההפריה שלהן שלא במסגרת שעות העבודה אלא בזמנן החופשי. אותן נשים נפגעות פעמיים: גם הן לא נעדרות מהעבודה, הן עושות את זה בזמנן החופשי, וגם אינן מוגנות מפיטורין – זה נראה לי לא הגיוני. אני מקווה שבערעור שלי לוועדת השרים תהיה חשיבה נוספת ומחשבה נוספת שהחוק הזה לא רק שהוא לא פוגע במעסיקים, אלא הוא משפר את ההגנה הכוללת שניתנת היום גם לנשים שנמצאות בשמירת היריון וגם נשים שעוברות טיפולי פוריות, ורק אותן נשים שעוברות טיפולי פוריות והחליטו לא לדווח על כך הן בעצם היחידות שנפגעות.
אני חושבת שיש כאן שתי שאלות מאוד טובות, ובגלל השאלות האלה החוק הזה בא לעולם. הרבה מאוד מעבידים, אני אומרת את זה בצער, מנצלים את העובדה. ברגע שהם יודעים שהיא עכשיו עוברת טיפולי פוריות – אה, שוב היא תהיה לי בהיריון, שוב יהיו לה ילדים? מותר לו לפטר אותה כי היא עוד לא נכנסה להיריון, היא עוד לא בשלב ההיריון. אה, עכשיו היא תעבור טיפולי פוריות והיא לא תהיה והיא תצטרך לשכב – – –
יש נשים שעוברות טיפול פוריות אחד והוא לא מצליח ועוברות טיפול פוריות שני ולא מצליח. היא לא רוצה לשתף, היא לא חייבת לשתף, זה עניין של הגנת הפרט וצנעת הפרט. היא לא חייבת לשתף את המעביד שלה שהיא עושה עוד ניסיון ועוד ניסיון. למה היא צריכה לשתף אותו? היא עושה את זה על חשבונה הפרטי; דהיינו, על חשבון שעות הפנאי שלה. היא לא מבקשת לא להיות בעבודה. היא באה לעבודה מ-08:00 עד 16:00 לצורך העניין, וב-17:00 היא הולכת לטיפול פוריות. היא לא רוצה לשתף את המעביד. למה זה עניינו? אז אם היא מחליטה שהיא לא רוצה לשתף אותו יוצא שהיא בעמדת נחיתות לעומת נשים שמשתפות את המעביד ואז הוא יכול לפטר אותה. יש כל מיני סיבות שבגללן נשים לא רוצות לשתף. מחר אותו מעביד יודע, מחר כל הצוות יודע. לא כל אחד רוצה. אנחנו מכירים את זה, יש כל מיני סיבות אישיות. אז למה שהחוק יגן על כאלה שמשתפות את המעביד אבל על כאלה שמחליטות לא לשתף את המעביד החוק לא מגן? הרי האשה היא אותה אשה שעוברת טיפול פוריות ונזקקת לאותה הגנה. תודה רבה, אדוני.
חבר הכנסת פינס, מה עושים אלה שאין להם נהג? מי שיש לו נהג כל הנסיעה שולח אס-אם-אסים – – –
אדוני היושב-ראש, אדוני השר, חברי חברי הכנסת, עוד אשה נרצחה השבוע, 11 יתומים. 15 נשים אתיופיות נרצחו לאחרונה. 15 הנשים האלה מצטרפות למספר רב של נשים שנרצחו בידי בני-זוגן. אדוני השר, אני יודעת שאתה אמור להשיב כאן היום. בהחלט, רצח נשים לכאורה צריך להיות בטיפולו של המשרד לביטחון פנים, ואתה השר המופקד והאחראי. במקרה הספציפי הזה, בנוגע לרצח של נשים אתיופיות, אנחנו כבר לא מדברים על מקרה פרטני אחד או שניים; אנחנו רואים שמדובר כאן בתופעה שמשקפת בעיני משבר קליטה איום ונורא, שמתבטא בכך שגופה של אשה מותר ודמן של נשים מותר, והדבר הכי קל, הכי נוח והכי מיידי וזמין הוא להוציא את הזעם והתסכול על האשה, על בת-הזוג. כבר לא בטוח שזה רק בתחום טיפולך. עם כל ההערכה שאני רוחשת לך בנושא הזה, ואני מכירה את המעורבות שלך ואת הרגישות שלך לסוגיה של נשים מוכות ואלימות נגד נשים, ואני ערה לפעילות שלך בנושא הזה, אני חושבת שבמה שנוגע לרצח של נשים אתיופיות, צריכה להיות כאן פעולה מערכתית, משולבת, של השר לביטחון פנים, שר הרווחה, שר הקליטה, שורה של שרים. צריך להתייחס לנושא הזה בהתייחסות מערכתית כוללת. הדבר הנורא הוא שנרצחות אשה אחת ועוד אשה אחת, ואנחנו די עוברים על זה לסדר-היום. הקבוצה האתיופית היא קבוצה מוחלשת. קבוצת עולי אתיופיה, אין לה כוח פוליטי, אין מי שישמש להם לפה, וגם אנחנו כאן בכנסת, כשאנחנו מזדעקים על רצח נשים בכלל, לצערי, אנחנו מדברים על זה, עולים לנאום על זה במליאה, ודי מהר עוברים לסדר-היום. הקבוצה האתיופית היא קבוצה פגועה, ואני חושבת שההתייחסות אליה – דיברה על זה קודם חברת הכנסת סולודקין, שהרבה יותר בקיאה ממני בעניין הדיור והשילוב בחברה הישראלית – ההתייחסות של מערכות הרווחה היא שערורייתית. כששמעתי השבוע שיש שתי עובדות סוציאליות בסך-הכול, שאמורות לטפל בקבוצה כל כך גדולה, כל כך בעייתית במובן הזה של דפוסי הפעולה וההתנהלות כלפי נשים – זה מצריך פעולה הרבה יותר רחבה. כשמוגשות תלונות למשטרה – היום המשטרה מתייחסת ברצינות רבה מאוד לתלונות של נשים כנגד בני-זוגן המכים. בעניין הזה, אדוני השר, אי-אפשר להסתפק בתשובה שהמשטרה עושה הכול. נדרשת כאן פעולה בין-משרדית, הרבה יותר מערכתית, הרבה יותר כוללת, כדי למנוע את הרצח הבא. תודה רבה, אדוני.
אדוני היושב-ראש, חברי חברי הכנסת, לכאורה – הדגש הוא על הלכאורה – הצעתו של גלעד ארדן היא הצעה חשובה, מכיוון שהיא אומרת – – –
חברי חברי הכנסת, אני חוזרת ואומרת לכאורה, כי היום באמת הסמכות לשלילת אזרחות נתונה בידי שר הפנים. זו סמכות מינהלית ששר הפנים – אם יש שר פנים בעייתי הוא יכול לעשות שימוש פוליטי בסמכות הזאת, וקשה מאוד לערער עליה. לכאורה ההצעה אומרת: בואו נעביר את זה לבית-המשפט, ובית-המשפט הוא שיבקר ויפסוק. זו הצעה הרבה יותר מתונה, והיא נראית על פניה גם הרבה יותר סבירה. אלא שהבעיה בהצעה הזאת, שהיא עדיין נותנת לגיטימציה לשימוש בכלי של שלילת אזרחות. אני זוכרת שכאשר אופיר פינס היה שר הפנים – לא בתפקידו כיושב-ראש הוועדה הנוכחי של ועדת הפנים – כשאופיר פינס היה שר הפנים הוא הציע לשלול בכלל את הסמכות לשלילת אזרחות. אני חושבת שזו הדרך הנכונה לפעולה במקרה הזה. אתה לא נותן לאנשים אזרחות על תנאי, אתה לא עושה, בכסות של דמוקרטיה מתגוננת – אתה מאפשר שלילת אזרחות, אבל אתה אומר: אני לא אתן לשר, שיכול לעשות בזה שימוש פוליטי, אני אעביר את הנטל לבית-המשפט. הכלי הזה של שלילת אזרחות הוא כלי כל כך דרקוני, שאני חושבת שאנחנו כחברה מתוקנת, ככנסת ישראל, בכלל לא יכולים לתת לזה יד. בדרך כלל במדינות בעולם שוללים אזרחות כשאדם רכש את האזרחות שלו במרמה, זאת אומרת, הוא הצהיר הצהרה כוזבת, או מסר נתונים לא נכונים – בדרך כלל זו עילה בעולם לשלילת אזרחות. הסעיף שעל-פיו מבקשים כאן בכנסת לאפשר שלילת אזרחות, גם אם זה מובא לבית-המשפט, ולא בסמכותו של השר, הסעיף הזה של הפרת אמונים – אני שואלת: מה זה בכלל הפרת אמונים? מי מגדיר מה זו הפרת אמונים? אפשר לומר שנסיעה של חברי הכנסת או של אזרחים למדינת אויב היא הפרת אמונים? אם מישהו בגד במדינתו ועשה פעולה של בגידה במדינה, הוא הפר אמונים למדינה, למה לא להפעיל את החוק הפלילי? למה לא להטיל עליו את הסנקציות של החוק הפלילי? יש סנקציות ויש ענישה מאוד מחמירה. למה לשלול את האזרחות שלו? למה בכלל להשתמש בכלי הזה?
לא, לא. אדם שיש לו אזרחות מלידה, דהיינו, הוא לא רכש את האזרחות הזאת בתוקף נישואין או בכל דרך אחרת, אדם שחי כאן במדינה ויש לו אזרחות מלידה, אתה מבקש ממנו עכשיו שהוא – – –
לא כל האזרחים מלידה. אבל – – –
נכון. אני אומרת, אם אדם קונה אזרחות במרמה – כך זה בכל העולם, בכל חוקי האזרחות, בעיקר בארצות-הברית – נניח שאדם, על-פי חוקי האזרחות או על-פי חוקי ההגירה של אותה מדינה, או לצורך העניין על-פי חוק השבות, קנה את האזרחות שלו במרמה ומסר נתונים כוזבים, למשל אמר שהוא יהודי והוא בכלל לא יהודי, אז יש אופציה לשלול או לשקול שלילת אזרחות. אבל להאשים מישהו בהפרת אמונים בגין זה שהוא נסע לביירות או לדמשק – תעמיד אותו לדין פלילי, תנקוט נגדו את הסנקציות שמתחייבות מהדין הפלילי. למה בכלל להשאיר אופציה דרקונית כזאת? כי אנחנו אומרים: יש לנו עכשיו דמוקרטיה מתגוננת. אני חושבת שצריך להוציא את המרצע מהשק. אגב, אני לא מתלהבת מהרעיון הזה שנוסעים לבקר במדינות אויב, אבל האם ביקור במדינות אויב הוא בסיס מוצדק לשלילת אזרחות? חבר הכנסת ריבלין, האם זו הפרת אמונים? אני לא בטוחה. צריך להגיד כאן שההצעה הזאת מטרתה לעגן את המאבק בחברי הכנסת הערבים. כמו שאמרתי, אני לא מתלהבת מהנסיעות, ואני לא בטוחה שאני אוהבת את מה שאולי אומרים בביירות ובדמשק. אבל להפוך את כולם למפירי אמונים ולמפגעים בפוטנציה, ובגלל זה לשלול את האזרחות שלהם? זה נראה לי דרקוני. תודה, אדוני.
תבטל את הסמכות הזאת לחלוטין.
זאת הממשלה שלכם? אין לה עמדה?
יש הוראה לוועדות לאמץ את – – –
תודה רבה. אדוני היושב-ראש, חברי חברי הכנסת, בשנים האחרונות – מאז נבחרתי לכנסת – אני עוסקת הרבה בעניינם של הלומי הקרב, אותם אנשים שיצאו לקרב וחזרו מצולקים בנפשם. בדרך כלל המדינה מתייחסת למי שחזר מהקרב פצוע, פגיעה פיזית, ופחות מתייחסים למי שנפגע באופן נפשי. העברתי שורה של חוקים שבאים לסייע להלומי הקרב ומכירים בהם כהלומי קרב ולא כפגועי נפש. במסגרת ההצעות שכבר העברתי לטובתם של הלומי הקרב הרמתי את הכפפה שזרק בית-המשפט למחוקק בעקבות בג"ץ של קבוצה של הלומי קרב, שעתרו כנגד סיטואציה לא מתקבלת על הדעת שבעצם מנעה מאנשים שביקשו להיחשב כנכים, כנפגעים של משרד הביטחון לקבל תגמולים או לקבל זכויות וגמלאות ממשרד הביטחון. אני רוצה לתאר את התהליך. כפי שאתם יודעים, כשמדובר בפגיעות נפשיות, לא כמו בפגיעות פיזיות, קשה מאוד לקבוע את הקשר הסיבתי בין גרימת ההתפרצות לבין הקרב שאותם אנשים השתתפו בו. ולכן הרבה מאוד פעמים הלומי קרב שנפגעו בנפשם מצאו את עצמם מתקשים לשכנע את קצין התגמולים של משרד הביטחון שיש קשר בין העובדה שהם שירתו בצה"ל או בין העובדה שהם היו בקרב לבין הפגיעה הנפשית שלהם. ואותם אנשים נזקקים, גם הלומי קרב שנדחו על-ידי קצין התגמולים של משרד הביטחון, נאלצו לפנות למשרדי הביטוח הלאומי כדי לקבל נכות כללית. ועד היום נכה שהגיש תביעה לקבלת נכות ממשרד הביטחון – בגלל התמשכות התהליך של ההכרה על-ידי משרד הביטחון, עד היום אותו נכה שהגיש תביעה מקבילה לביטוח הלאומי לא יכול היה לחזור למשרד הביטחון ולקבל הכרה בנכות שנגרמה לו עקב שירותו הצבאי, באופן רטרואקטיבי. כפי שציינתי קודם לכן, בית-המשפט העליון ביקר בחריפות את המצב שהתקיים עד היום. הנשיאה בייניש קבעה שהסעיף בחוק הוא הוראה קשה שגורמת עוול לאותם נכים. היום הכנסת באה לפתור את החרפה, בעיני, ולפתור את בעייתם של הלומי הקרב. ההצעה שאנחנו מגישים כאן היום, שהיא בהסכמה ממשלתית, נדונה במשך זמן רב. אני רוצה לשבח ולברך – הוא אומנם איננו כאן עכשיו – את יושב-ראש ועדת העבודה והרווחה, חבר הכנסת שרוני, שעשה מאמץ מאוד משמעותי מול כל הגורמים, הן משרד הביטחון, הן משרד המשפטים, הן משרד האוצר והן הביטוח הלאומי, להביא לאינטגרציה כלשהי, לקבוע שאנשים, או אדם שנפגע בעת שירותו הצבאי וקיבל גמלה לפי חוק הביטוח הלאומי יוכל לחזור תוך שלוש שנים למשרד הביטחון ולהגיש תביעה למשרד הביטחון. אדם שהגיש תביעה לפי חוק הנכים והוכר כנכה יקבל תגמול לפי אותו חוק, בהתאם לדרגת נכותו, בעד התקופה שמיום הגשת התביעה לפי חוק הנכים ועד להכרה בו כנכה – כמובן בניכוי התשלומים ששילמו לו לפי חוק הביטוח הלאומי בעד אותה התקופה. חברי חברי הכנסת, החוק יחול גם על מי שהגיש במהלך שלוש השנים שקדמו לתחילת החוק המוצע תביעה לפי חוק הביטוח הלאומי, בשל נכות שאותו אדם לקה בה בתקופת שירותו הצבאי. וגם הוספנו סעיף שהנכה יוכל לבחור בין זכויות לפי חוק הנכים של משרד הביטחון לבין זכויות לפי חוק הביטוח הלאומי תוך 60 יום מהיום שבו נקבעה לו דרגת נכות יציבה, לפי המאוחר מביניהם, ועד אז תיוותר בידי אותו נכה הברירה לשנות את בחירתו בזכויות לפי אחד מהחוקים. חברי חברי הכנסת, אני רוצה לסיים ולומר שמדובר בתיקון מאוד משמעותי, בתיקון עוולה חמורה שנעשתה להלומי הקרב פגועי הנפש, שבאמת נקלעו לסבך הביורוקרטיה וכתוצאה ממנה נשללו הזכויות שלהם כנכי משרד הביטחון. היום אנשים שיצאו לקרב בשמה של מדינת ישראל ועקב שירותם הצבאי או עקב שירות מילואים הם הלומי קרב יוכלו לשוב במשך שלוש שנים ולבקש הכרה כנכים ממשרד הביטחון. אני חושבת שזה תיקון עוול משמעותי מאוד לאותם אלפי אנשים שזקוקים לחוק הזה. תודה רבה.
תודה רבה. אני מודה לך. הצבעה מס' 9 בעד ההצעה להעביר את הצעת החוק לוועדה – 9 נגד – אין נמנעים – אין ההצעה להעביר את הצעת חוק הנכים (תגמולים ושיקום) (תיקון מס' 24) (בחירה בזכויות), התשס"ח–2007, לוועדת העבודה, הרווחה והבריאות נתקבלה.
בין – – – לבין לגרש יש מרחק.
חבר הכנסת שרוני, אלה ממש אמירות שלך אסור היה להגיד.
לא, אל תגיד לי – – – חוצפה.
– – – לתת להם מים ולגרש אותם – – –
אדוני היושב-ראש, אדוני ראש הממשלה, חברי חברי הכנסת, אני רוצה להודות לחברי חבר הכנסת רן כהן על היוזמה ולומר שאני מזועזעת. אני חייבת לומר שאני מזועזעת שבכנסת ישראל יכול לעלות חבר הכנסת על הדוכן – חבר הכנסת שרוני – ולומר שאת הפליטים צריך לגרש ממדינת ישראל. מקסימום לתת להם מים, זה די יפה, אולי גם כוס קפה. איזו התבהמות, לאיזה מקום הגענו. עומד חבר הכנסת על הדוכן ואתה יושב ושותק, והממשלה שלך, שברוב טובה קלטה 500 פליטים, חושבת שהיא פותרת בזה את הבעיה שלה.
חבר הכנסת חסון, אני חושבת שלמדינת ישראל יש לא רק חובה משפטית שלא לגרש את פליטי דארפור, יש גם לה חובה מוסרית לקבל, ולו זמנית, את מי שנרדף על נפשו. כבר שכחנו שאנחנו היינו פליטים? כבר נלאה הפה מלספר כמה פעמים התדפקנו על דלתות מדינות העולם בזמן המלחמה, ומי כמונו יודע שבעקבות ההתדפקות שלנו בתקופת השואה נחתמה אותה אמנה שאוסרת לגרש פליטים. אז עכשיו בגלל אנשים שזאת תפיסת עולמם, אנחנו יושבים כאן בכנסת ישראל ונותנים בכלל לגיטימציה להשמעה של דעות כאלה כאן על הדוכן, וכולכם שותקים. תתביישו לכם. זה ממש מראה לאיזה שפל הגענו אנחנו וגם לאיזה שפל הגיעה הממשלה הזאת. אני רוצה לקבוע, הממשלה אכן הודיעה שהיא קולטת 500 פליטים, יפה. תמיד המדיניות שלה היא טלאי על טלאי. אין כאן רשות כוללת, התייחסות מערכתית כוללת מה עושים. אתה יכול לחייך, אדוני ראש הממשלה. אנחנו כל כך רגילים לחיוכים הציניים האלה שלך. אתה מתמוגג מרוב נחת. על מה יש לך כל כך להתמוגג? ההתייחסות שלכם לנושא הפליטים מדארפור היא מחפירה. זה שהבעת סיפוק שנשיא מצרים מובארק התחייב שלא יגרשו את הפליטים חזרה לסודן – בסודן מתחולל רצח-עם משנת 2003, ואי-אפשר לסמוך על המצרים. אנחנו יודעים מה הם תנאי הכליאה שם, איך מענים אנשים למרות התחייבויות שהם נותנים, מה קורה למצרים.
אל תפריע לי בדברי, חבר הכנסת חסון. אין לך ממש זכות לדבר, תאמין לי.
חברי חברי הכנסת, האמנה בדבר מעמדם של פליטים ממסדת את העיקרון של "אין להחזיר" – ככה קוראים לעיקרון הזה. תפנימו את זה. העיקרון הזה אוסר על מדינה להחזיר מגבולה ולגרש משטחה פליט למקום שבו נשקפת סכנה לחייו או לחירותו. תפנימו את זה. לכן אנחנו חייבים לבדוק באופן אינדיבידואלי – הדגש הוא על אינדיבידואלי – את מצבו של כל פליט ולא לגרש אותם במאסה – זה מה שאנחנו עושים. שמעתי קודם בהערת אגב שאמרת, חבר הכנסת חסון, כשרן כהן עמד על הדוכן ונתן את הדוגמאות של הפליטים שקלט בגין והפליטים שקלטו מקוסובו: אבל יש כאן כמות. מה, אנחנו סופרים אותם לפי קילו? אנחנו מתייחסים לבני-אדם בכמות? בני-אדם הם בני-אדם, הם לא מספרים, הם לא מאסה. גם אם הגיעו הרבה פליטים שנמלטו על נפשם, צריך לבדוק אחד-אחד אם נשקפת לו סכנת חיים. זו לא רק חובה משפטית, זו חובתנו המוסרית, וכדאי שנזכור, אתה ושרוני ואחרים, ובעיקר ראש הממשלה, כי פליטים גם אנחנו היינו. תודה רבה, אדוני.
יטפל בהם כמו שהוא טיפל – – –
המלה "מחנות" נשמעת רע. יש לזה קונוטציות.
אדוני היושב-ראש, אדוני שר הפנים, אני רוצה להשיב לך. אדוני היושב-ראש, תירוצים להצעות לא דמוקרטיות תמיד נובעים כביכול מהרצון להגן על הדמוקרטיה. אני מודה, אדוני היושב-ראש, שממש אין לי ציפיות מחברת הכנסת אסתרינה טרטמן, שידועה בהצעות הגזעניות שלה, אבל שר המשפטים? שר המשפטים, חתן פרס ישראל למשפט? שר הפנים, מכשירים את השרץ שתעבור הצעה טרומית ואחר כך אנחנו נדון יחד על קידום החקיקה? תמיד הרצון הזה להיראות – – –
אדוני היושב-ראש, אני חייבת לומר שאני לא ממש מתלהבת מהנסיעות למדינות אויב, ודאי שאני לא מתלהבת מההצהרות שאנחנו שומעים שם לעתים, אבל האיסור לנסוע למדינות ערב שנחשבות למדינות אויב בוודאי בעייתי לגבי אזרחי ישראל הערבים, שיש להם שם משפחה. ובכלל, אני מציעה לכם לזכור שמי שהוא האויב של היום יכול להפוך לידיד של מחר.
אדוני היושב-ראש, אתה לא מגן עלי, אני לא יכולה לדבר. אדוני היושב-ראש, תמיד הרצון הזה להיראות פטריוט מזכיר לי את האמירה הידועה ואת פתגמו הידוע של סמואל ג'ונסון – ואני מציעה לכם לזכור את זה – "הפטריוטיזם הוא מפלטו האחרון של הנבל". מה שעשיתם עכשיו זה הצבת קיר ברזל משפטי על הזכות להיבחר.
מה קרה, אדוני היושב-ראש? עומד כאן שר הפנים, בגיבויו של שר המשפטים, שתומך בהצעות חוק, אז לפחות תנו להגיד משהו. אני לא מצליחה להגיד משפט אחד ברצף.
לא הצלחתי להגיד משפט אחד ברצף.
אדוני היושב-ראש, איזו כוחנות בוטה שמבקשת לחבל – בואו נגיד את זה בצורה ברורה – בזכותם של אזרחי ישראל הערבים להיבחר לכנסת. יש איזו זכות בסיסית, הזכות להיבחר. אדם נסע שלא כדין, תעמידו אותו לדין. החוק הפלילי מאפשר מרווח פעולה מספיק רחב. חבר הכנסת אורלב, אני אומרת לך שאין לי ציפיות מחברת הכנסת טרטמן והמפלגה שלה. זאת מפלגה גזענית עם הצעות גזעניות. אדוני היושב-ראש, איך זה יכול להיות שהיושב-ראש לא מפסיק לדבר ולא מגן עלי? אני לא שומעת את עצמי. לא ראיתי דבר כזה.
חבר הכנסת אורלב, תקרא לילד בשמו. יש כאן ניסיון לסלק החוצה את חברי הכנסת הערבים. יש כאן ניסיון לשלול מהבוחרים, מהאזרחים, את הזכות לומר את דברם.
אדוני היושב-ראש, מי שמבקש למנוע את הזכות להיבחר מבקש, בכסות של דמוקרטיה מתגוננת, בכסות של דאגה לביטחון המדינה – כולנו דואגים לביטחון המדינה לא פחות משר המשפטים ולא פחות משר הפנים, שמוכנים להכשיר כל שרץ. מי שמונע מאנשים להתמודד הופך אותם לקדושים מעונים. מי שמונע מאנשים להתמודד יוצר דמוקרטיה שיש בה קבוצה שלא תשתתף בבחירות. מי שרוצה להעמיק את הניכור והבידול – ראינו מה היה בפקיעין.
אדוני היושב-ראש, יש כאן ניסיון למנוע השתתפות בבחירות לכנסת. זה מעמיק את הניכור, זה מעמיק את הבידול, זה ימנע השתתפות של קבוצות באוכלוסייה בבחירות. אבל הכנסת הזאת תוכל לחגוג, לשבת.
לא, זה לא ימנע ביקורים, כי מי שירצה לבקר יבקר. חבר הכנסת אורלב, על-פי ההיגיון שלך אהוד ברק, שנסע מחופש, ואחרים שנסעו מחופשים, נסעו למדינות אויב.
ממי הוא קיבל היתר? נו, באמת. ההצעה הזאת היא ביזיון. חבל, חבר הכנסת אורלב, שחברת לחברת הכנסת טרטמן.
גברתי היושבת-ראש, חברי חברי הכנסת, רבותי השרים, אורחים מכובדים, שבע שנים אחרי מהומות אוקטובר, ונראה שממשלת ישראל לא למדה דבר ולא שכחה דבר. המבצע להגנת האנטנה הוציא עשרות רבות של שוטרים באישון לילה לפקיעין. שמעתי כאן את דבריו של השר דיכטר, השר לביטחון פנים, ואני מודה – איך לומר זאת בלשון המעטה – שממש ממש לא השתכנעתי: לא בדבר הנחיצות של הפעלת כוח המשטרה שחרג מכל פרופורציה; רק על מפגינים ערבים או דרוזים יורים באש חיה או משתמשים בנשק חם או קר. אנחנו מדברים על אזרחים במדינת ישראל, ומשטרת ישראל, שבע שנים אחרי האירועים, במקום לכלכל את צעדיה בתבונה, מרשה לעצמה לפרוץ ולירות. האם היה צורך? האם נשקפה סכנת חיים? חברי חברי הכנסת, אני מצטערת שהכנסת, הקואליציה, בעריצותה דחתה את הרעיון להקים ועדת חקירה פרלמנטרית לבחינת אירועי פקיעין. אנחנו יודעים בדיוק שמאז אירועי אוקטובר 2000 נוצר משבר אמון חמור בין אזרחי ישראל הערבים לבין משטרת ישראל. אנחנו זוכרים איך משטרת ישראל, מח"ש, במקום להגיש כתבי אישום הגישו כתבי מחילה. לכן, חברי חברי הכנסת, המשטרה אינה יכולה לחקור את עצמה, וגם מח"ש לא יכולה לחקור את האירועים. לכן, צריכה לקום ועדת בדיקה בלתי תלויה. אנחנו עוד זוכרים את הביקורת שהשמיעו השופט אור וועדת-אור כולה. אנחנו זוכרים ששוטרים שהיו מעורבים בחקירות ירי לא הועמדו לדין. ראינו את הטיוח שבע שנים אחרי, ומה שהם מבקשים עכשיו. להקים ועדה מטעם המשטרה זו תהיה חזרה על אותו טיוח ידוע, שוב מסקנות ועדה יהפכו אחר כך לאות מתה וחברים ישבו בכנסת וידברו מעל הדוכן על החשיבות של התרומה של הקהילה הדרוזית ואנשי פקיעין לחברה בישראל. הכול דיבורים. חברי חברי הכנסת, אם רוצים לרדת לחקר האמת צריכה לקום ועדה בלתי תלויה, לא בראשות משטרת ישראל, לא המפכ"ל שימנה אותה, ובכל הכבוד, גם לא השר. תודה רבה.
ועדת-אור אמרה: היה צריך לפרק את מח"ש מזמן ולהפוך אותה לגוף אזרחי.
אנשי מח"ש באים משורות המשטרה וחוזרים למשטרה.
איפה האובייקטיביות בדיוק?
גברתי היושבת-ראש, עובדי רשות השידור – – –
גברתי היושבת-ראש, עובדי רשות השידור לא קיבלו החודש את משכורת אוקטובר. אם זו לא תשולם, הם עתידים לפתוח בעיצומים בשבוע הבא, אף-על-פי שהיה אתמול עדכון-מה. ברצוני לשאול: 1. מדוע? מתי תשולם המשכורת? 2. כיצד ניתן לבצע רפורמה משמעותית אם רשות השידור מלינה את שכר העובדים? 3. האם יש כוונה לחזור למשא-ומתן בין הגורמים ולהפסיק את נקיטתם של הליכים חד-צדדיים כנגד העובדים? 4. האם אין בכך קריסה של השידור הציבורי? תודה.
גברתי היושבת-ראש, קודם כול אני רוצה להודות לך על האמירה הנחרצת שלך. אני חושבת שיש חשיבות מאוד גדולה לכך שיושבת-ראש הבית מביעה דעתה בשם הבית הזה על חשיבותו של השידור הציבורי, כמובן בתוספת דבריו הנחרצים של השר. אני רוצה לשאול שתי שאלות קצרות. השר אמר עכשיו בדבריו על הדוכן שבעקבות ההחלטה אתמול, בסיכום עם האוצר, אפשר יהיה לשלם לעובדי הרשות מקדמה של כ-50%. אני שואלת, למה רק כ-50%? מה עם החצי השני?
אדוני השר, איך גוף ציבורי מרשה לעצמו שלא לשלם משכורות לעובדים כדי ללחוץ על משא-ומתן שמתנהל על הרפורמה? האם מקובל עליך, אדוני השר, שגוף ציבורי ינקוט אמצעי כמעט עברייני של הלנת שכר כלפי עובדים? גוף ציבורי לא יכול להיסחט. זה לא קשור לרפורמה וזה לא קשור לכלום. הרפורמה היא חשובה, הצעדים שטענת כרגע שאתם נוקטים הם חשובים. לא מלינים שכר של עובדים על עבודה שהם כבר עשו. למה צריך לשלם רק 50% מהמשכורת ולמה צריך לומר להם שרק בעוד חודשיים ישלמו את כל השאר? תודה, גברתי.
אדוני היושב-ראש, חברי חברי הכנסת, אני חייבת להודות שבכל שבוע אני מתעוררת ואומרת: מה תהיה היום היוזמה החדשה של שר המשפטים? דומה שלא עובר שבוע בלי ששר המשפטים מקדם עוד רפורמת עוועים. בכל פעם אנו עדים לעוד רפורמה שהיא חלק מההפיכה האנטי-חוקתית ששר המשפטים מקדם. אין דרך אחרת להגדיר את זה. יש מדינות שעושים בהן הפיכה צבאית. במדינת ישראל שר המשפטים מבקש לקדם הפיכה אנטי-חוקתית. מבול היוזמות הזה נגד בית-המשפט העליון – שלא חסין מביקורת, בצדק אמרו כאן לפני, ואני לא מאושרת מכל פסיקה של בית-המשפט העליון – אבל המבול הזה והשטף הזה וההשתלחות וההתנכלות יביאו להרס בית-המשפט העליון, שנותר המגן האחרון על זכויות האדם בישראל. חברי חברי הכנסת, אנחנו דנים כאן בהצעה שעל פניה נראית סבירה. אמר כבר דב חנין איך ההצעה הזאת בעצם מבקשת ליטול מנשיאת בית-המשפט העליון את הסמכויות שלה – מה שהיום הן הסמכויות שלה – ולהעביר סמכויות לאדם פוליטי שמייצג מערכת פוליטית, שהוא יחליט אילו תיקים יידונו, במסווה של רצון להקל את העומס בבתי-המשפט. אני חושבת שמדובר כאן במסווה, ומדובר כאן בעוד הצעה שהיא פתח מסוכן להתערבות של הרשות המבצעת בסמכויות בתי-המשפט ובעצמאות הרשות השופטת. חברי חברי הכנסת, מבול היוזמות וההצעות – רק לפני כמה ימים שמענו שהשר מבקש לקבע בחקיקה שבית-המשפט העליון לא יוכל לדון בנושאי ביטחון ותקציב. אני אומרת לכם, חברי חברי הכנסת, שאם יש פתח של סיכוי שהצעה כזאת תתקבל, יבוא הקץ לזכויות החברתיות במדינת ישראל. אין זכות חברתית שלא כרוכה בתקציב. איזו מחשבה זו בכלל? ההצעה הכי מסוכנת והכי מרחיקה לכת שהשר מבקש לקדם מבקשת להגביל את כוחו של בג"ץ ולאפשר לכנסת לחוקק מחדש חוקים שבית-המשפט פסל. חברי חברי הכנסת, אם ההצעה הזאת תתקבל, כל החוקים האלה יביאו למצב של הפקרת זכויות האדם בישראל לשרירות לבם ולעריצותם של פוליטיקאים. מה שנותר לנו – תעודת הביטוח האחרונה והיחידה שנותרה לנו מפני העריצות הזאת היא סמכות בג"ץ.
אני אגיד לך למה, חבר הכנסת גפני. אתה הראשון שצריך לדאוג לכך שלבג"ץ תהיה הסמכות להגן על זכויות של קבוצות נפרדות ושל מיעוטים וקבוצות בחברה, כי יכולה לבוא כאן כנסת ובכוח עריצות הרוב לשלול ממך זכויות. אתה צריך שיישאר אותו מגדל שמאפשר להגן עליך.
חברי חברי הכנסת, אני מבקשת לסיים. שרי משפטים צריכים לשמש מגן על עצמאותה של המערכת המשפטית מפני התערבות גסה של המערכת הפוליטית. שר המשפטים, במקום להגן על המערכת מפני פוליטיזציה, לצערי מוביל בעצמו את מסע הקעקוע הפוליטי של בית-המשפט. אדוני השר, אני מציעה לך לגלות מזג ממלכתי ולהתחיל לשמור על זכויות האדם בישראל מכל משמר, ולא לפגוע בסמכויות בית-המשפט העליון. תודה רבה.
אבל אי-אפשר לסמוך על הכנסת – – –
היתה תרבות פוליטית אחרת, ולא חוקקו חוקים גזעניים כמו שהכנסת – – –
אז תנסה להפריך אותם – – –
אם אתה מגן על השר אנחנו בבעיה.
כל ההצעה הזאת היא פוליטית. השר הזה הובא כדי – – –
אפילו אני מצטרפת לחבר הכנסת טיבי.
אדוני היושב-ראש, חברי חברי הכנסת, אדוני השר לביטחון פנים, אורחות יקרות, מליאה ריקה, מליאה של גברים בלבד. האמת היא שזה די מחפיר.
בסדר, חוץ ממני. חברי חברי הכנסת – אמרתי, אורחות יקרות – פעם שנייה, אורחות יקרות ונכבדות, אני חושבת שזה לא לכבודכן שביום שהכנסת מציינת את היום למאבק באלימות נגד נשים הכנסת כאן ריקה, הכנסת מזלזלת – אין דרך אחרת להגדיר את זה. אומנם הבוקר הכנסת קיימה ישיבה חשובה – – –
נכון, תיכף, חכה. היום הוועדה לקידום מעמד האשה, בראשותו של חבר הכנסת גדעון סער הנמרץ, קיימה ישיבה בהשתתפותה של נשיאת בית-המשפט העליון דורית בייניש, ישיבה שבה הוצג דוח מרכזי הסיוע. זו באמת הזדמנות לומר תודה, גם לחבר הכנסת גדעון סער על פעילותו לקידום הגנתן של נשים, גם לכל הנוגעות והנוגעים בדבר, שבמשך שנים נאבקים כמעט באופן סיזיפי: מקלטים, מרכזי סיוע, ארגוני נשים – תקצר היריעה מלפרט את שמות כל העוסקים בדבר. אמרה חברת הכנסת קולט אביטל קודם לכן שהיא מעלה על נס את התרומה של כל היושבות כאן והיושבים כאן, שנאבקים במשך שנים, וזו באמת ההזדמנות להודות להם שוב על הפעילות הברוכה. אני רוצה לומר, אדוני היושב-ראש, שאחרי הדברים הנכוחים והנוקבים של חבר הכנסת ג'מאל זחאלקה לגבי מקומן ומעמדן של נשים בחברה ומהי גבריות חדשה – אני חושבת שהדברים שאמרת באופן כל כך ברור ומפורט בעצם משאירים לי בדברי תחום אחד שאני רוצה לגעת בו ואולי להרחיב בו, ולנצל את ההזדמנות שנמצא כאן השר לביטחון פנים, שאני מכירה את המחויבות שלו למאבק להגנתן של נשים בשורה של תחומים, גם בנושאים של מאבק בסחר בנשים. אני שמעתי שהשר ביקר השבוע במקלט לנשים – אני פשוט עוקבת אחריך – שמעתי שהשר ביקר השבוע במקלט לנשים מוכות בירושלים. שמעתי על זה דיווח ברדיו, וחשבתי שזה חשוב ביותר, ויש בזה סמל משמעותי להתייחסות אחרת או לשינוי או למהפך תודעתי, גם ברשות המבצעת וגם בקרב השרים, ליחס שבו צריך להתייחס למאבק באלימות. כי כשבוחנים מה השתנה בשנה שעברה, אני אומרת בצער: ממש לא הרבה. כי כשרואים את המספר של הנשים שנרצחו השנה, כשרואים את המספר העצום של אלפי צווי הרחקה שמוצאים לגברים מכים, כשרואים את המספרים הבלתי-נתפסים של נשים שמתלוננות במרכזי הסיוע במשטרת ישראל על אלימות, על תקיפה מינית, על הטרדות – בעצם רואים שיש כאן אלימות שנעשית נגד נשים בשל היותן נשים. יש כאן אלימות על רקע מגדרי, ויש כאן אלימות שלא רק שהיא לא מצטמצמת, אלא היא גם מתרחבת. והאלימות הזו, ציינו כאן קודם, נוגעת לכל חלקי האוכלוסייה בכל מגזרי החברה, והיא אינה פוסחת על עולים חדשים, על ערבים, על אתיופים, על ותיקים, על דתיים וחילונים, בכל השכבות ובכל – – –
ופרופסורים. בכל השכבות ובכל המגזרים. וכשהנתון המזעזע הזה מלווה אותנו כבר יותר מעשור – יש נתון שחוזרים עליו, אני חושבת שהוא נתון שאינו משקף, נתון שאומר שבמדינת ישראל יש כ-200,000 נשים מוכות. זה אומר שכל אשה שביעית חיה בביתה בטרור ובפחד. זה אומר שרק כ-10% מהנשים מטופלות, ושאר הנשים יושבות בביתן מופקרות לגורלן, ואין להן הגנה ואין  להן מי שייאבק עבורן, ואין להן מי שישים לב לכך שהן באימה מתמדת ובטרור מתמיד. ואז אנחנו מוצאים את עצמנו כאן, בכנסת ישראל, קבוצה של חברי כנסת, נשים וגברים כאחד, שמחויבים למאבק להגנתן של נשים, מחוקקים חוקים – באמת, הכי מתקדמים – חוקים שמבקשים לאסור סחר בבני אדם, סחר בנשים, לצורך עיסוק בזנות בתעשיית המין, חוקים שמאפשרים עונשי מינימום על עבירות מין ואלימות במשפחה, חוקים שמבקשים להגן על נשים מוטרדות. ואנחנו מחוקקים חוקים ורואים שבתי-המשפט בעצם עושים פלסתר את כוונת המחוקק. דהיינו, בשפה פחות פרלמנטרית: מצפצפים על המחוקק, רוקמים עסקאות טיעון עם גברים מכים, וגוזרים גזרי-דין מקלים, ומעבירים שדר חמור ביותר לנשים, שדר שניתן להכות נשים, לתקוף נשים ולצאת מזה בזול. וזה דבר, חברי חברי הכנסת, שאנחנו לא יכולים לאפשר אותו. זה מעבר לחינוך תודעתי. זה מעבר להבנה של שופטים שנשים אינן קניין, שנשים אינן רכוש של בני זוגן. כנסת ישראל צריכה לעקוב אחרי גזרי-הדין. כנסת ישראל צריכה להתריע בפני בית-המשפט שהוא חייב ליישם את כוונת המחוקק. שמעתי כאן קודם לכן את חבר הכנסת גדעון סער אומר מעל הדוכן, הוא אמר את זה כבר כמה פעמים – שאולי הדרך להיאבק בהתנערות של בתי-המשפט מכוונת המחוקק היא בעונשי מוצא, הבניית עונשי מוצא. אני חושבת שזו דרך אחת, והיא חשובה. אמרתי את זה כבר קודם בדיון בוועדה לקידום מעמד האשה: חוקים הם חשובים. אנחנו באמת מחוקקים חוקים מפוארים. רק קודם לכן עברו כאן שני חוקים של חברי הכנסת גדעון סער, נאדיה חילו – כל חברי הכנסת שותפים – – –
ויואל חסון, נכון. כל חברי הכנסת שותפים, באמת, לעשייה המתקדמת. אבל חוקים לבד לא יכולים לחולל שינוי חברתי. חוקים לבד – אנחנו גם יודעים, הם גמלוניים, הם אטיים, נדרש זמן להסתגל למציאות המשתנה. צריכה להיות כאן מערכת משותפת של כל הגורמים: ארגונים, ארגוני נשים, מרכזי סיוע, כנסת ישראל, תקשורת, שירצו לזעזע כאן את אמות הספים ולהנחיל את המסר שאלימות נגד נשים, אני חוזרת ואומרת: היא אלימות בשל היותן נשים. ולכן צריך להקציב לנושא הזה תקציבים ייעודיים. אני אומרת לכם, חברי חברי הכנסת, יושב כאן שר האוצר לשעבר, חבר הכנסת הירשזון, שפניתי אליו פעמים רבות והוא נענה וסייע בהקצאת כסף למרכזים לנפגעי תקיפה מינית ולטיפול פסיכולוגי לנפגעות תקיפה מינית. אבל למה אני צריכה לחזר על הפתחים? אז במקרה היה שר אוצר שבטוב לבו הלך אתנו. זה בכלל לא צריך להיות באופן הזה, שאנחנו נתונים לשבט או לחסד, אם זה לשר האוצר, אם זה לשר הרווחה. כל פעם מקצצים בתקציבים לנשים מוכות, וכל פעם מקצצים בתגמולים שמאפשרים לנשים מוכות לצאת מהמקלטים. הגיע הזמן להקצות תקציבים ייעודיים לרווחתן של אותן נשים. דבר אחרון, אדוני היושב-ראש, וזה הדבר שבעיני כרגע הוא הדבר החשוב, ואני מנצלת את נוכחותו של השר לביטחון פנים: אני מבקרת הרבה במקלטים ושומעת נשים שנאלצות לעזוב הכול באישון לילה מחמת בן-הזוג האלים והמכה, אני שומעת איך הן לוקחות את הילדים ובורחות למקלטים. אולי הגיע הזמן לעשות בעניין הזה מהפכה. צדק חבר הכנסת סער שאמר קודם שצריך להקים גם מרכזים – או להגדיל את מספר המרכזים – שבאים לתת מענה לנפגעי תקיפה מינית ולנפגעות תקיפה מינית, צריך להגדיל את מספר המרכזים שמטפלים בגברים מכים. אני רוצה לומר, חברי חברי הכנסת, הגיע הזמן להקים מתקני משמורת לגברים מכים. הגיע הזמן לעצור גברים מכים במעצר עד תום ההליכים. הגשתי כבר לפני שנים הצעת חוק בעניין הזה, ואני מתכוונת לפנות לשר לנסות לקדם אותה. אני חושבת שיהיה בכך שדר מאוד מאוד משמעותי, שמשטרת ישראל, מדינת ישראל, החברה הישראלית, הופכת את היוצרות. החברה הישראלית משדרת שדר שגברים אלימים ידעו שהם נמצאים מאחורי סורג ובריח עד שעניינם מתברר. משטרת ישראל אינה יכולה להציב שוטר על כל בית של גבר שמקבל צו הרחקה. גבר שמקבל צו הרחקה – זה לא עושה את האשה מוגנת, זה עושה את האשה מפוחדת יותר, מכיוון שאנחנו ערים לכך שבשנה האחרונה גברים שקיבלו צווי הרחקה הפירו את צווי ההרחקה ורצחו את בנות זוגן. לכן, אנחנו צריכים למנוע מהנשים, שמוכות פעם אחת על-ידי בן זוגן, אלימות בפעם השנייה – והפעם אלימות ממוסדת על-ידי המדינה, שלא מעבירה תקציבים ייעודיים, שלא עוצרת את הגברים המכים עד תום ההליכים ושלא מאפשרת רווחה וכבוד לאותן נשים. תודה רבה.
אדוני היושב-ראש, אני רוצה להודות לחבר הכנסת אורלב ולחברי חברי הכנסת שוויתרו על רשות הדיבור. אני מבקשת את תמיכת חברי חברי הכנסת בהצעת חוק שמסייעת או מבקשת לסייע למאבק בסחר בנשים. הכוונה היא להעביר את הדיונים בתיקי סחר בנשים ממותב של שלושה שופטים לדן יחיד. לקח המון זמן לשכנע את הפרקליטות ואת משרד המשפטים לעשות את המהפך הזה, שתיקי סחר בנשים יידונו בפני דן יחיד. זה נועד לקדם את המאבק, למנוע "פקק" במערכת בתי-המשפט, שתקועים עם המון המון תיקים בשורה של תחומים, ובעצם מפקירים את העדות, שנתקעות כאן לפרקי זמן ארוכים, ואחר כך כבר אינן יכולות להעיד. חברי חברי הכנסת, יש קורפוס של פסיקה בעניין המאבק בסחר בנשים, וההעברה של הנושא לדן יחיד תסייע במאבק. ושוב אני רוצה להודות – זו הצעה שזוכה לתמיכת הממשלה. היא עברה בוועדת החוקה בראשותו או בניהולו של חבר הכנסת דוד רותם, ואני מודה לכם, חברי חברי הכנסת.
אדוני היושב-ראש, היום במכירת מוצרי קוסמטיקה לא מצוין על המוצרים תאריך התפוגה שלהם. אנשים באים למרכולים, קונים מוצרים, ואין להם מושג אם הם ראויים לשימוש או לא, כמה זמן המוצר שהם קנו נמצא על המדף ואם הוא עלול לגרום נזק לעור הפנים ולגוף. חברות הקוסמטיקה מנצלות את העובדה הזאת, שהן לא נדרשות לסמן מוצרים, ויוצאות בכל מיני מבצעים למכירת מוצרים שתאריך התפוגה שלהם מתקרב. היום חלק מחברות הקוסמטיקה מקדדות את המוצרים בקוד פנימי, שרק נציג החברה או רק כימאי מוסמך יכולים למצוא, כלומר היצרניות יודעות את תאריך התפוגה, ורק הצרכן לא יודע אותו, קונה מוצרים – אגב, זה חל גם על קרם הגנה; אתה הולך להשתזף בים, ואין לך מושג אם קרם ההגנה שקנית עדיין בתוקף או לא. עכשיו אנחנו מתכוונים לתקן את החוק באופן שימנע סכנה בריאותית לצרכן ויחייב את היצרנים לסמן תאריכי תפוגה. תודה.
אדוני היושב-ראש, בשם סיעות מרצ, חד"ש ובל"ד: אנחנו מבקשים לראות בהצעה הזאת הצעת אי-אמון בממשלה. אנחנו מוחים נגד הניסיון של השר פרידמן לרסק עד דק את בית-המשפט ואת בתי-המשפט, ולכן זאת הצעתנו.
אדוני היושב-ראש, אני רוצה, ראשית, לברך את חבר הכנסת רן כהן על היוזמה, ואת כל האורחים כאן באולם המליאה. זה אכן יום מאוד חשוב. דבר אחד הוא לא – הוא לא חגיגי. הוא לא חגיגי כי הנתונים שהציג חבר הכנסת רן כהן, הנתונים שהוצגו על-ידי הנציבות לשוויון לאנשים עם מוגבלויות, הם לא נתונים של חבר הכנסת רן כהן, בכל הכבוד, אדוני שר הרווחה. אני יודעת, אדוני שר הרווחה, אומנם אתה לא מקשיב לי כרגע, כמה אתה רגיש לסוגיות האלה. אני לא מבינה את הטפת המוסר, לא של יושב-ראש ועדת החוקה, חבר הכנסת בן-ששון, ולא של שר הרווחה. למה אנחנו לא מתייחסים ליום הזה בחגיגיות? למה אנחנו מוצאים לנכון לבקר את הממשלה על המדיניות שלה? הנתונים הללו צריכים לזעזע את כולנו. הציג חבר הכנסת רן כהן ממצאים קשים על אפליה, על קיפוח כנגד קבוצות של אנשים עם מוגבלויות, קבוצות שונות. ואתם באים כאן ועומדים על הבמה ומסבירים לו שהוא צריך להיות חגיגי? מה חגיגי בזה בדיוק?
לכן, אדוני השר, אני מציעה, דבר ראשון, שלא יטיפו לנו מוסר. דבר שני, אני מקבלת את הצעתו של חבר הכנסת רן כהן להעביר את הדיון לוועדה. תודה רבה.
מה העמדה שלנו ביחס לאמריקנים? אם – – – אנחנו מאמצים – – – יש לנו דוחות אלטרנטיביים?
דיק צ'ייני גם הכניס אותנו לעירק. אותם.
– – – דיק צ'ייני – להיתלות בו? – – –
– – – דיק צ'ייני זה אילן להיתלות בו?
מה זאת אומרת, אדוני? אתה יכול לפרט את הנקודה הזאת?
אתה יכול לפרט, אדוני, למה אתה מתכוון – – –
איזה מזל שיש אחמדינג'אד – – –
אם עד עכשיו היה לי סיכוי – – –
גברתי היושבת-ראש, רבותי השרים, השר ליברמן, הדברים שלי, גברתי היושבת-ראש, מופנים הפעם בעיקר – לצערי הוא איננו באולם – אל ראש הממשלה. הם מתייחסים כמובן לרפורמות וליוזמות של השר פרידמן. אני מודה, אדוני השר, שהשבוע התעוררתי בוקר-בוקר ולא שמעתי על שום יוזמה חדשה שלך, ותהיתי אם הכול בסדר.
כנראה לא. כבר התרגלנו כל בוקר, חדשות לבקרים – – –
כל בוקר, חדשות לבקרים, אנחנו מתעוררים עם איזו רפורמה חדשה, עם איזו יוזמה חדשה שמטרתה אחת, גברתי היושבת-ראש: לקדם מהפכה אנטי-חוקתית במדינת ישראל. גברתי, מה לא נאמר כבר על היוזמות של השר פרידמן ועל מלחמתו בבית-המשפט העליון. זה לא סוד, הוא הצהיר את זה לא אחת – –
– – אם באופן ישיר ואם באופן משתמע.
בסדר. גברתי היושבת-ראש, המגמה של השר פרידמן היא לרסק עד דק את מערכת המשפט ולפגוע בנשיאה בייניש שעומדת בראשו. הגיע הזמן להפנות אצבע מאשימה אל ראש הממשלה אהוד אולמרט. אני אומרת לך, אדוני ראש הממשלה, אתה לא נמצא באולם, אבל זהו צלצול השכמה. אתה הבאת את השר פרידמן כדי לסגור את בית-המשפט; אתה הבאת את השר פרידמן כדי שיהיה קבלן הביצוע שלך; הממשלה בראשותך קושרת קשר נגד הדמוקרטיה, ושר המשפטים שלך הוא חתרן בלתי נלאה נגד עקרון הפרדת הרשויות ועצמאות מערכת השפיטה. גברתי היושבת-ראש, אני שומעת את האנחות באולם, ולבי לבי. לבי יוצא – – –
מה קשה יותר, חברת הכנסת תירוש, הניסיונות לרסק את בית-המשפט או הניסיון למתוח ביקורת על הניסיון לרסק את בית-המשפט? גברתי היושבת ראש, אין לנו מערכת שפיטה אחרת – – –
גברתי, את לא מגינה עלי. אני רוצה לגמור להגיד את הדברים שלי.
אין לנו מערכת שפיטה אחרת, אבל יש הרבה אנשים אחרים שיכולים לשבת על כס שר המשפטים. לכן אני קוראת מכאן לראש הממשלה אהוד אולמרט להחזיר את שר המשפטים לאקדמיה. באקדמיה הוא היה מוצלח ביותר, חתן פרס ישראל, אדם עם רקורד מרשים – – –
את מזמזמת לי באוזן, אני לא שומעת מה את אומרת. אדם עם רקורד מרשים.
גברתי היושבת-ראש, מבול היוזמות וההצעות שאנחנו עדים להן חדשות לבקרים מתוך מגמה להגביל את כוחו של בג"ץ, סופו שיביא לפגיעה בזכויות האדם בישראל. בעיני, סמכות הבג"ץ היא תעודת הביטוח היחידה מפני עריצות הרוב של פוליטיקאים. אנחנו רואים אילו חוקים הכנסת הזאת מחוקקת – חוקים שפוגעים בזכויות האדם. מה ששר המשפטים מבקש עכשיו זה להחליש עוד יותר את הגנת בג"ץ על זכויות האדם. הקורבנות של יוזמות החוק שהועלו הם לא בית-המשפט ולא הנשיאה העומדת בראשו; הקורבנות של ההצעות האלה יהיו אותן קבוצות שבית-המשפט אמור להגן עליהן: קבוצות מיעוטים, קבוצות מוחלשות, נשים – – –
גברתי היושבת-ראש, שרי המשפטים צריכים לשמש מגן על עצמאותה של המערכת המשפטית מפני התערבות גסה של המערכת הפוליטית.
במקום להגן על המערכת מפני פוליטיזציה, השר פרידמן עצמו מוביל את המסע לקעקוע בית-המשפט.
חברי חברי הכנסת, המשבר בכל הקשור לזכויות – – –
חברי חברי הכנסת, המשבר בכל הקשור לזכויות האדם בישראל נובע מכישלון הכנסת לשמור עליהן. הכנסת אינה מצליחה להגן על זכויות בסיסיות ביותר, ובמקום שהשר פרידמן יתמודד עם הכשל הזה הוא מבקש לפגוע בבית-המשפט, שמנסה להגן על זכויות האדם. הדמוקרטיה הישראלית מאוימת על-ידי כוחות אנטי-דמוקרטיים. בעיני, בג"ץ נותר המעוז האחרון להגנה על שלטון החוק ועל זכויות האדם, גם מפני הכנסת המתלהמת. כל דמוקרטיה, חברי חברי הכנסת, זקוקה להגנה כזאת, שמספקים בתי-משפט גבוהים לצדק. לכן אני סבורה – ובזה אני מסיימת – שיש למנוע משר המשפטים את האפשרות לפגוע במעוז האחרון שנותר להגנה על הדמוקרטיה. תודה רבה, גברתי.
אף אחד לא הציע את זה. יש הבדל בין ביקורת לגיטימית ובין ניסיון לרסק.
כשאתה מעלה הצעת חוק אתה מתאם – – –
ההצעות שאתה מציע אינן מאוזנות.
אתה מאשים את בית-המשפט – – –?
חבל על חוות הדעת שלו – – –
עם כל הכבוד – לעשות פה הפיכה. אף אחד לא – – –
אדוני היושב-ראש, אדוני השר, כנסת ישראל הולכת לחוקק את מאגר הנתונים הגדול ביותר במערב. לדעתי, אין שני למאגר בהיקף כזה במדינות אחרות.
חברי חברי הכנסת, זה חוק האח הגדול הקטן. אני מבינה שאנחנו צפויים לחוק האח הגדול – האח הגדול מכה. חברי חברי הכנסת, אני לא מזלזלת בצורך של המשטרה לפתח כלים כדי להיאבק בפשיעה. אני בהחלט מבינה את המצב שהמשטרה עומדת בו כשהפשיעה נעשית יותר ויותר מתוחכמת והפושעים והעבריינים מפעילים שיטות ומשתמשים באמצעים מתוחכמים. אין ספק שצריך לתת למשטרה כלים להיאבק בפשיעה – גם כדי לסכל אותה, גם כדי למנוע עבירות, גם כדי לאתר חשודים בפעילות פלילית ובעיקר כדי להביא אותם לדין. ההצעה הזאת שמונחת כאן לפניכם, חברי חברי הכנסת, היא גורפת, היא פולשנית, והיא ודאי לא מבטאת את האיזון הראוי בין הצרכים של המשטרה לגילוי עבירות לבין – אני מודה, שמענו גם את הדוברים האחרים לפני כאן שהביעו חשש רב מפגיעה בלתי מידתית בזכויות האזרח או בזכויות האדם. חברי חברי הכנסת, העובדה שלמשטרה תהיה גישה לנתוני תקשורת של כל חברות הטלפון הקווי והנייד בישראל פוגעת בחוק-יסוד: כבוד האדם וחירותו. אני מזכירה לכם שחוק-יסוד: כבוד האדם וחירותו קובע שפרטיות היא סוד שיחו של אדם. וסוד שיחו של אדם ופרטיותו הם חלק מכבוד האדם. ואם לא נסכל את ההצעה הזאת, חברי חברי הכנסת, אנחנו במו ידינו נאפשר למשטרה סמכות גורפת לקבל נתוני תקשורת ומידע רב על אנשים. הבעיה הגדולה שלי – מילא תופסים עבריינים, גם ככה אני לא אוהבת את השיטה הזאת, אבל בדרך הזאת יגיעו לאנשים שאינם קשורים לעבריינות ואינם חשודים בדבר. חברי חברי הכנסת, אני רוצה שתהיו ערים ותבינו על מה אתם הולכים להצביע, בעיקר חברי הכנסת שבקואליציה. חברות התקשורת יעבירו מידע אישי על אנשים – שמות, כתובות, דואר אלקטרוני, רישומי שיחות וציון מקומם של בני-אדם על-פי הטלפון הנייד שלהם. גם אם זה קיים היום, אדוני יושב-ראש ועדת החוקה – אמר את זה קודם חבר הכנסת ביילין – יש בעיה של כסף, והבעיה של הכסף היא מין חרב שמרחפת מעל ראשה של המשטרה. חברי חברי הכנסת, חובתה של הכנסת לעמוד על משמר זכויות האדם והאזרח ולא להיות חותמת גומי של יוזמות חקיקה של הממשלה, שמפירות באופן גס, פולשני ומקיף את זכויות האדם והאזרח. תודה רבה.
אדוני היושב-ראש, אדוני השר, חברי חברי הכנסת, היום הכנסת מציינת את יום זכויות האדם הבין-לאומי, ואני רוצה לקבוע בצער שבשנים האחרונות חלה נסיגה במעמד זכויות האדם בישראל. אני חוששת שזה כבר הופך למין ריטואל קבוע, כשבעולם מציינים ב-10 בדצמבר את היום הבין-לאומי, יום שמצוין אחרי מוראות וזוועות השואה – האו"ם קבע שצריך לקבוע יום כדי להגן על זכויות האדם – וכנסת ישראל מציינת את היום הזה במליאה כמעט ריקה. זה אומר משהו על הכנסת. לא בכדי אני פותחת בדברים האלה, אדוני היושב-ראש, חברי חברי הכנסת. אני רוצה לעדכן אתכם שהיום חבר הכנסת דב חנין ואני, שמשמשים יושבי-ראש השדולה לזכויות האדם בכנסת, עם חברת הכנסת קולט אביטל, הגשנו ליושבת-ראש הכנסת דוח. עשינו איסוף וסיכום של כל החקיקה שהיתה בכנסת השנה, בשנת 2007, בכל הוועדות של הכנסת, ובחנו אם הכנסת מחוקקת חוקים מפירי זכויות אדם. אני קובעת בצער, אדוני היושב-ראש, שכנסת ישראל, שאמורה להיות המפקחת על ההגנה על זכויות האדם בישראל של כל אדם, ללא הבדל דת, גזע, מין, מוצא, יהודים וערבים, פליטים נרדפים, מהגרי עבודה, קורבנות סחר בנשים – כנסת ישראל מחוקקת חוקים מפלים, גזעניים, מפירי זכויות אדם בשורה של תחומים: – בבריאות, ברווחה, בחוקה, גם חוקים של הממשלה; חוקים שאסור היה להם להיכלל בספר החוקים. לכן אני קובעת, אדוני היושב-ראש, בצער, שחלה נסיגה במעמד זכויות האדם בישראל. קראתי בעיון את הדוח שפרסמה האגודה לזכויות האזרח, דוח מקיף שבוחן את מצב זכויות האדם בישראל 2007, ואני מודה שהתחלחלתי. דיברו על זה כאן קודם לפני. התחלחלתי על הפגיעה בדמוקרטיה שעולה מהדוח, על הגזענות שרושמת שיאים חדשים כלפי אזרחי ישראל הערבים. ובעיקר, אדוני היושב-ראש, מה שמצער אותי, ובזה אני רוצה לסיים, שכנראה חלקים גדולים בחברה הישראלית לא הפנימו שלא חוכמה להגן על זכויות אדם בעת שלום ופיוס – החוכמה היא להגן על זכויות אדם דווקא בתקופה של טרור, במצבי חירום, בתקופת מבחן לזכויות האדם, ובמבחן הזה אנחנו נכשלים. גם את המאבקים האלה, שהם מאבקים קשים, צריך לנהל, כמו שאמר פעם השופט אהרן ברק בשבתו על כס נשיא בית-המשפט העליון, כשיד אחת קשורה מאחור, כשהדבר שמדריך אותנו וצריך להדריך את כנסת ישראל – המאבק שלנו הוא להגן על זכויות האדם בישראל. זו לא חוכמה שיש לנו רטוריקה נשגבה והצהרות, רוממות ההגנה על זכויות האדם בגרוננו, ובפרקטיקה כנסת ישראל מחוקקת חוקים מפירי זכויות אדם. אדוני היושב-ראש, אני מאוד מקווה שבשנה הבאה, כשאני אעלה לכאן לדוכן, אני אוכל לציין בסיפוק שלפחות כנסת ישראל אינה שותפה יותר להפרת זכויות האדם. תודה רבה.
אדוני היושב-ראש, רבותי חברי הכנסת, אני כל כך שמחה שההצעה הזאת עברה. דנו בהצעה הזאת כל כך הרבה חודשים. אני רוצה להודות ליושב-ראש הוועדה, חבר הכנסת גלנטי, וליועצים המשפטיים של הוועדה. היה קשה להגיע להסכמות עם כל הגורמים, ובסוף זה נעשה. חברי חברי הכנסת, ההצעה הזאת בעיני היא תיקון עוול לאלפי חיילים שיצאו למלחמות, ששירתו בצבא, שנשלחו מטעם ממשלת ישראל, בשמה ומטעמה, וחזרו פגועים בנפשם, לא מוצאים מזור לנפשם ונאלצים לכתת את רגליהם ולנסות לשכנע את מערכת הביטחון בדבר הפגיעה שלהם. זה לקח להם זמן, זה היה להם קשה, הם התייאשו – הם הלכו לביטוח הלאומי. ועכשיו תוקן העוול בכך שהמדינה מכירה באחריותה לאלה שהיא שלחה ומכירה בהם כנכי צה"ל. תודה רבה.
גברתי היושבת-ראש, רבותי השרים, חברי חברי הכנסת, לכאורה – והדגש הוא על לכאורה – יש הצדקה לחוק. דיבר חבר הכנסת שגאל על חשודים שהם בחזקת חפים מפשע, מכיוון שהאשמה שלהם לא הוכחה. אין ספק בזה שברגע שמפרסמים חשדות על אנשים וברגע שמפרסמים תמונות בכלי התקשורת, עלול להיגרם לאנשים האלה נזק רב. אך אני מציעה לכם, חברי חברי הכנסת, לא לטעות. הדברים היו נרגשים, אין ספק, אבל אני מציעה לכם לא לטעות. החקיקה שמוצעת לכם כאן עכשיו לא באה להגן על האזרח הקטן. הסיפור הזה שהשכן רוצה להתנכל לשכן אז הוא מגיש נגדו תלונה למשטרה והמשטרה מייד מפרסמת – הסיפור הזה בדרך כלל אינו מתפרסם בכלי התקשורת. צריך לקרוא לילד בשמו: ההצעה הזאת באה להגן על אנשי ציבור, על מפורסמים ובעיקר על נבחרי ציבור. ההצעה הזאת, שאושרה אתמול בוועדת השרים לענייני חקיקה, מבקשת להשאיר תיקים באפלה, ותקראו שוב לילד בשמו, לגונן על נבחרי ציבור. חברי חברי הכנסת, אני רוצה לסבר את האוזן. היום יש לבית-משפט סמכות לאסור פרסום שם של חשוד, לא רק לשם הגנה על ביטחונו או כדי למנוע פגיעה בחקירה; היום בית-המשפט יכול לאסור פרסום שם של חשוד כשבית-המשפט משתכנע שהפרסום יגרום נזק בלתי הפיך לחשוד. קודם כול כדאי שתדעו את העובדות, זה המצב היום. לפיכך הפרסום הוא הכלל ואיסור הפרסום הוא החריג לכלל. מי שיצביע עכשיו בעד הצעת החוק הזאת בעצם מבקש להפוך את המצב שהאיפול יהיה על הכלל והפרסום יהיה חריג. חברי חברי הכנסת, זה מצב בלתי מתקבל על הדעת. אין מדינה מתוקנת בעולם שמבקשת להפוך את הכלל הזה. נכון, צריך לעשות איזון בין אינטרסים סותרים, ויש כאן אינטרסים סותרים.
זה שהאינטרסים הופרו לא אומר שצריך לבוא בהצעת חוק כל כך גורפת ולשנות את המצב. יכול להיות שצריך לדבר על הטלת סנקציות, יכול להיות שצריך לדבר על שורה של דברים. אבל לבוא עכשיו בהצעת חוק שאין לה תקדים ואח ורע במדינות הדמוקרטיות המתוקנות בעולם? את צודקת, גברתי היושבת-ראש, שיש מצד אחד כל העקרונות שאנחנו אמונים עליהם, כנסת ישראל אמונה עליהם: זכות הציבור לדעת, חופש הביטוי, עקרון פומביות המשפט. ומצד שני אמר בצדק חבר הכנסת שגאל: ומה עם זכותו של אדם לשם טוב? ומה עם עקרון החפות? ודאי שאנחנו צריכים להיות אמונים על זה שלא ייגרם נזק לחשוד ולשמור על הפרטיות שלו ולשמור על כבודו.
אני שמעתי אותך. בכל הכבוד לסניגוריה, ישבתם אתמול בוועדת השרים לענייני חקיקה ובצורה גורפת, חסרת אחריות, קיבלתם החלטה, ועכשיו אתה נתלה בסניגוריה? תדבר בשם עצמך, אל תיתלה בסניגוריה. תשמע את הנימוקים שלי, תקשיב, אולי תשתכנע.
אני מדברת רק בשם עצמי, וגם זה בקושי, אם תאפשר לי.
גברתי היושבת-ראש, ההצעה הזאת פוגעת בעיקרון מרכזי של זכות הציבור לדעת. ההצעה הזאת תפגע ביכולת של כלי התקשורת החוקרת לפרסם תחקירים. אתם יודעים בדיוק – ויושבים כאן אנשים שהיו שרי משטרה ושרים אחרים – שכאשר חוקרים במחשכים הרבה יותר קל להפעיל לחצים על גורמי האכיפה, לנסות לשבש את תפקודם. אנחנו בכלל נגיע למצב שלא יוגשו כתבי אישום נגד חשודים. מי כמוכם יודע איזו חשיבות יש לפרסום ואיזה אפקט דומינו. אתן שתי דוגמאות שאני הייתי מעורבת בהן: גם בעניין של השר מרדכי בזמנו וגם בעניינו של הנשיא קצב, נשים לא אזרו עוז להתלונן, אבל כשמישהי אחת התלוננה ופתאום היה פרסום, זה אפשר לעוד נשים להתלונן, כי הן ידעו שהן לא לבד, וזה הביא למיצוי הדין. וכך לא היינו יודעים בכלל שיש חקירות, ודברים היו נסגרים בעסקאות טיעון. מי שמבקש עכשיו למנוע את הפרסום הזה בעצם אומר שאנחנו הולכים לפגוע באזרח. אני רוצה לספר לכם שישבתי בוועדת החוקה של הכנסת לפני שנתיים, בשנת 2005, והוגש דוח בנושא הזה לוועדת החוקה – – –
גברתי, אני רוצה לתת נתון אחד. הוגש לוועדת החוקה דוח שמראה שאין שחר לטענה שמפרסמים שמות. זה מינימלי שבמינימלי. מובן שכל אדם הוא עולם ומלואו. לגבי האזרח – זה לא מגן עליו. מה שאתם רוצים לעשות זה להגן על נבחרי הציבור. כנסת ישראל לא יכולה באופן הזה להרשות לעצמה להגן על אנשי ציבור – על מפורסמים ועל נבחרי ציבור. גברתי, תודה רבה.
גברתי היושבת-ראש, אין ספק שצריכות להיות סנקציות, כי המצב הקיים הוא בלתי מתקבל על הדעת, וזה צריך להיות מוסדר בתקנון האתיקה של מועצת העיתונות. אבל עם כל הכבוד, כנסת מתוקנת לא מחוקקת חוקים כדי לאיים על מועצת העיתונות. אפשר לבוא בדברים עם מועצת העיתונות, אבל לא נותנים יד להצעות גורפות כאלה, כי אנחנו יודעים שאחר כך ממילא יגנזו אותן. אני מציעה לחשוב על זה.
אדוני היושב-ראש, חברי חברי הכנסת, ראשית אני רוצה לברך את חבר הכנסת יואל חסון, שעומד בראש השדולה, על היוזמה לקיים יום מיוחד. אני חושבת שזה מסר מאוד חשוב שיוצא לציבור מכנסת ישראל, שנותן לגיטימציה להגנה על זכויותיהם של בעלי-חיים. זו הזדמנות מצוינת, מעבר לכך שהתגייסו כאן חברי כנסת מכל סיעות הבית לתמוך בנושא הזה, אני חושבת שזאת הזדמנות להכיר תודה לכל הארגונים, שחלקם מיוצגים כאן היום ביציע האורחים. ארגונים להגנה על זכויותיהם של בעלי-חיים, שבמשך שנים עושים עבודה יומיומית, עבודה מפרכת שלא לשם קבלת פרס, ואף אחד לא יודע ולא שומע, אנשים שתורמים מזמנם וממרצם – אין הרבה הזדמנויות לומר להם תודה. אני חושבת שזה חשוב שהכנסת הזאת התכנסה, ולו בשביל זה. כבר אמרו הדוברים לפני שהיום התקיים דיון מאוד חשוב בוועדת החינוך של הכנסת, בוועדה משותפת של ועדת החינוך וועדת המדע והטכנולוגיה. בעצם בדיון הזה נחשפו הפערים והעמדות המקוטבות בין מי שמבקש להגן על זכויותיהם של בעלי-החיים לבין מי שבשם המדע חושש שמבקשים לטרפד ניסויים בבעלי-חיים לצורך הצלת חיים. אני רוצה לנצל את ההזדמנות הזאת ולקבוע ולומר, אני לא מכירה אף אחד מחברי הכנסת שמתנגד לניסויים בבעלי-חיים. חברי הכנסת מבקשים להעביר את השדר, אולי חשוב להעביר את המסר, שכולנו בעד מחקר, בעד פיתוח, אבל אנחנו גם בעד פיקוח ובעד שקיפות. ואני מציעה לכל אותם מוסדות וארגונים לא לחשוש ולא לדחוק לפינה את הארגונים שמבקשים להיות חלק ומבקשים להשתתף בכל אותן ועדות שמבקשות לפקח. אני חושבת שהידברות, שדיאלוג בין הגופים ובין המוסדות ובין הארגונים הוא חשוב; זה דיאלוג שיכול להביא לשינוי ולהבנה וכל הצדדים יצאו נשכרים. במעט הדקות שנותרו לי, אדוני היושב-ראש המתחלף, ברשותך, אני רוצה לדבר על נושא שקרוב ללבי, ולצערי אני לא מצליחה לקדם את הצעת החוק הזאת. אני רוצה גם לקבוע בצער: אומנם יש כאן שתי הצעות חוק שנקבע לגביהן שתשובה תינתן במועד אחר – לצערי הממשלה דחתה את כל ההצעות שהגישו שאר חברי הכנסת שנוגעות לבעלי-חיים, לניסיון לשמור על זכויות בעלי-החיים. זה שדר בעייתי ביום כזה שהכנסת מקדמת, יום מיוחד. אני רוצה לדבר על השתתפות של חיות בקרקסים, אדוני היושב-ראש. לכאורה זה נראה כיף, כל ההורים בחופש, לוקחים את הילדים לקרקסים ויש אקרובטיקה מדהימה ונהדרת. ובעצם אנחנו רואים שאותם בעלי-חיים שעושים בהם שימוש בקרקסים, איך הם נתונים להתעללות, להתאכזרות, לעינויים. ואולי הגיע הזמן לחשוב על זה שאפשר לעשות קרקסים ללא שימוש בבעלי-חיים, וזה לא רעיון רע כל כך. הצעתי את זה לממשלת ישראל, ולצערי הממשלה מתנגדת לחוק הזה. אנחנו יודעים שמחזיקים את בעלי-החיים האלה בכלובים ובתנאים שלא הולמים את טבעם. הם לא יכולים לנוע, הם נקשרים בשלשלאות. הם מוחזקים בכלובים צרים וחשוכים והם מתבקשים לעשות דברים שהם בניגוד לטבעם ובניגוד לאופיים. אני רוצה לסיים בציטוט שחשבתי שהוא הציטוט האולטימטיבי בנושא הזה, מדבריו של השופט חשין בבג"ץ של עמותת "תנו לחיות לחיות" נגד מפעלי נופש חמת-גדר. אדוני היושב-ראש, ברשותך, אני מצטטת: "אינני מוצא כל הצדק לגרום סבל וצער לבעל-חיים מחוסר הגנה וחסר ישע רק כדי לבדר קהל צופים. המעשה הוא בפשטות מעשה בלתי מוסרי, וחלילה לנו מהתירו. החיה היא יצור חסר ישע וכמוה כקטין חסר ישע. גם החיה גם הקטין לא יוכלו להגן על עצמם ולא יוכלו לתבוע את עלבונם ולהשיב את כבודם". וגם: "המתאכזר לבעלי חיים חסרי הגנה לבו יהפוך גס בקרבו וסופו שיתאכזר גם לבני אדם". תודה רבה, אדוני היושב-ראש.
אדוני היושב-ראש, חברי חברי הכנסת, אני שמחה להגיש את הצעת החוק הזאת יחד עם חברת הכנסת עמירה דותן. הצעת החוק נדונה בוועדת הפנים של הכנסת. אני חושבת שחברי הכנסת ערים לעובדה שבשנים האחרונות הרבה מאוד נשים בוחרות לגדל את הילד שלהן בגפן – חלקן עושות שימוש בתרומת זרע, ובהרבה מאוד מקרים שמו של האב אינו ידוע, וכמו שציינה חברת הכנסת דותן, בעצם החוק היום קובע – החוק לפני השינוי שאנחנו מבקשים להעלות אותו כאן – שבמקרה ששמו של האב ושל אבי האב אינם ידועים, השר, שר הפנים, יכול בעצם לקבוע את שם היילוד בתעודת הזהות בכלל בלי התחשבות בדעת האם – מין הסדר פטרנליסטי, שאני חושבת שבישראל של שנת 2008 אין לו מקום. ההצעה שלנו בעצם מבקשת לאפשר לאם זכות בחירה בעיקר בנוגע לשמו של הילד כפי שיופיע בתעודת הזהות. לכן, על-פי ההצעה שאנו מציעים, אנחנו מבקשים לאפשר לאם כמה חלופות. חלופה ראשונה כשהשם הפרטי של אבי ילדה אינו ידוע, אנחנו מציעים לקבוע את שמו הפרטי של אבי ילדה, לאפשר לה את האופציה הזאת. האם תהיה רשאית להשמיט את השם, לקבוע את השם, או להסכים לשם שקבע שר הפנים, ובדרך הזאת חשבנו שתישמר בחירתה החופשית של האם בסוגיות שנוגעות לה ולבני משפחתה. כמו שציינה חברת הכנסת דותן, קיבלנו את ההצעה בהתחשב בגישה היום, שמקבלת את זכותם של ילדים, בהגיעם לגיל 16, לקבוע בהרבה סוגיות לגבי גורלם. אז גם בנושא הזה חשבנו שאפשר לאפשר או צריך לאפשר לאדם – הוא כבר לא ילד מבחינתנו – לאפשר לו  אופציה, והוא לא חייב לקבל אותה, לשנות את ההחלטה בנוגע לשם  אביו, אם על-ידי הוספתו, אם זה לא נקבע, או על-ידי שינויו או השמטתו. אני חושבת שזו הצעה מתקדמת, סבירה, מתאימה לרוח הזמן, ואני מודה לחברי הכנסת שנותרו באולם, כנראה כדי לתמוך בה.
נכון להיום, השר לא זקוק להסכמת האם. עד היום. החוק בעצם מחייב את השר לבקש את הסכמת האם. אני חושבת שזה נכון, זה הגיוני.
התנגדותה היא התקפה והיא הקובעת. אני חושבת שזה נכון. בכל הכבוד לשר, הוא לא יכול לקבוע לנו.
יש מענה בחוק, כמו שאמר חבר הכנסת ריבלין – – –
גברתי היושבת-ראש, חברי חבר הכנסת, חבר הכנסת מרציאנו לא צריך להמתין למחר לדוח הסופי כדי לדעת שראש הממשלה כשל וצריך להתפטר. מי שהחליט על מלחמה כתחליף למדיניות, מי שוועדת-וינוגרד, בסעיף 14 בדוח הביניים שלה, בעמוד 117, קובעת: "אנחנו מוצאים את ראש הממשלה אחראי, מיניסטריאלית ואישית, לליקויים בהחלטות שהתקבלו, ולליקויים בתהליכי קבלתם" – – –
אין דבר, זה תמיד טוב לחזור על הדברים. אני רוצה שהכנסת תפנים.
אני רוצה שהכנסת תפנים כדי שתדע איך לנהוג מחר.
"ראש הממשלה גיבש את עמדתו מבלי שהוצגה לו תוכנית מפורטת ובלי שדרש כי תוצג, לכן לא יכול היה לנתח את פרטיה ולאשר אותה. יתר על כן, לא דרש חלופות של ממש לשיקול דעתו, ולא גילה ספקנות ראויה ביחס לעמדות הצבא. בכך הוא כשל". מי שכשל ונכשל לא ראוי שיהיה ראש ממשלה.
אדוני היושב-ראש, חברי חברי הכנסת, אני רוצה להודות לכל חברי הכנסת שתמכו בהצעת החוק. אני רוצה להודות במיוחד לחבר הכנסת דוד רותם שקידם את החוק, שדן בחוק מתוך הבנה שנדרש כאן מהפך. זה באמת מהפך שנושאים שהעבירות בהם הן חמורות, שנדונו עד כה בפני מותב ובפני הרכב של שלושה שופטים, הופכים עכשיו לדיון בפני דן יחיד. זה באמת מהפך. אני מקווה שזה יקל את הסבל של הנשים הנסחרות שנתקעות בארץ לפרקי זמן ארוכים בגלל הפקק בבית-המשפט. אני רוצה להודות למנהלת הוועדה, ליועצים המשפטיים של הוועדה, של ועדת החוקה של הכנסת, ושוב להודות לכנסת ישראל ולך, אדוני היושב-ראש.
כדורי גומי ואש חיה – – – מפזרים הפגנות – – –
– – – יש צידוק לשימוש – – –?
זה סביר ש-13 אזרחים נהרגו – – –?
שר המשפטים נותן לגיטימציה לצדק שונה ליהודים ולערבים – – –?
גברתי היושבת-ראש, חברי חברי הכנסת, המשפחות השכולות שיושבות ביציע הכבוד – –
– – חיילי המילואים שיושבים ביציע האורחים, חברי חברי הכנסת, אני מצטערת על שהדיון הזה נערך היום בצל הפיגוע הקשה בדימונה – –
– – אבל הדיון החשוב הזה, על קיץ 2006, על המלחמה ב-2006, חייב להתקיים. חברי חברי הכנסת, אני חייבת לומר לראש הממשלה: אדוני ראש הממשלה, ניצחת. ניצחת במלחמה על ההישרדות שלך, אבל מדינת ישראל הפסידה, ומדינה היא לא תוכנית "הישרדות", ולכן אתה חייב להתפטר. אתה חייב להתפטר, כי שום דוח לא ישנה את העובדה שחטא ניהול מלחמת לבנון והכתם המוסרי שדבק בך מרחפים וימשיכו לרחף מעל ראשך. היית צריך להתפטר כבר לאחר פרסום דוח הביניים, הדוח החלקי שקבע את האחריות שלך לליקוי המאורות ולכישלון הגדול. לדעתי, היום אין לך ברירה; אתה חייב להסיק את המסקנה המתבקשת לאחר פרסום הדוח הסופי. ועדת-וינוגרד אמרה שהיא רואה את דוח הביניים ואת הדוח הסופי כמקשה אחת. אתה צריך ללכת הביתה. אתה צריך להתפטר בגלל ההחלטה שלך לצאת למלחמת ברירה יזומה שנהרגו בה חיילים ואזרחים ישראלים ולבנונים, משום שהמלחמה היתה תחליף למדיניות ולמהלכים דיפלומטיים, משום שהעורף ספג אלפי רקטות, משום שחיילים לא הצליחו לקבל מים, מזון וציוד רפואי, בגלל הפזיזות, בגלל חוסר האחריות ובגלל הכשל בשיקול הדעת – –
– – בגלל ההחלטה לשלוח חיילים ליהרג במלחמה שיעדיה לא נקבעו בבירור, בגלל ההתלהמות, דברי הרהב והשחץ – על סדר חדש בלבנון דיברתם כאן – ומכיוון שהחיילים החטופים אלדד רגב ואהוד גולדווסר – החיילים החטופים עדיין לא שבו. אתה חייב להתפטר כי זה היה קזינו לבנון, כי הימרת על חיי חיילים ואזרחים בשביל לזכות בניצחון תודעתי, ומי שמקריב ילדים – –
– – על מזבח הכוחנות צריך להיות מוקע אל עמוד הקלון הציבורי – תקשיבי היטב: מוקע אל עמוד הקלון הציבורי.
חברי חברי הכנסת, "מותם של אנשים צעירים הוא בזבוז נורא, זועק", אמר דויד גרוסמן. אדוני ראש הממשלה, דמי הבנים זועקים אליך מהאדמה. דמי הבנים זועקים אליך מהאדמה. חברי חברי הכנסת, היו שנים שבהן אנשי שררה שילמו על המחדלים שלהם במשרות שלהם. אני תוהה איך נשחקה עד דק חובת המנהיגים לקבל אחריות לכישלון תפקודי ומוסרי, בעיקר אחרי שוועדת-וינוגרד חשפה את תרבות השקר הגדול – איך שההחלטות התקבלו כמו ברפובליקת בננות, על סמך מצג שווא. חברי חברי הכנסת, בדמוקרטיה מתוקנת מיצוי האחריות האישית בא לידי ביטוי בכך שמי שאחראי אינו יכול להמשיך להנהיג. לכן הדרישה כאן, היום, של חברי הכנסת שיזמו את הדיון הזה – 50 חברי הכנסת שיזמו את הדיון בבית הזה – הדרישה היא שתתפטר לאלתר. שתתפטר לאלתר. אני רוצה לצטט, חברי חברי הכנסת: "הדוח מציב שאלות לא פשוטות" – זאת היתה התגובה הרשמית של ראש הממשלה. לא פשוט? לא פשוטות? זה מה שיש לך לומר? "לא פשוטות" – על הדוח הקשה הזה? קברת את הבושה ודרדרת לתהום את המוסר הציבורי. אנחנו שומעים מנבחרת היחצנים והספינולוגים והמקורבים שהוקל לך, ובכלל, קראתי היום בעיתון שגם חגגת במוצאי-שבת, שנאנחת אנחת רווחה. אדוני ראש הממשלה, למשפחות היקרות שיושבות כאן היום ביציע הכבוד – למשפחות האלה לא הוקל. לפצועים בגופם ולמצולקים בנפשם ממש לא הוקל. לאזרחים בצפון ולאזרחים בלבנון לא הוקל. הם – המשפחות, הפצועים והאזרחים – אלה שממשיכים לשלם את מחיר המלחמה. ולכן אתה, אדוני ראש הממשלה, תיזכר לדיראון עולם כראש הממשלה של המלחמה המיותרת והכושלת הזאת. חברי חברי הכנסת, אני לא רואה כאן באולם את שר הביטחון אהוד ברק, וחבל שהוא לא כאן – –
– – וחבל, חבל ששר הביטחון אהוד ברק נשאר אתך. כששמעתי אתמול את אהוד ברק במסיבת העיתונאים המאולתרת שנייה לפני הכניסה לישיבת הממשלה, חשבתי בלבי: איזו הסתאבות, איזה כישלון מוסרי. אני מודה שמראש הממשלה לא היו לי ציפיות, אבל עכשיו אני יודעת שגם על שר הביטחון אי-אפשר לבנות. מלה היא לא מלה, התחייבות היא לא התחייבות, איזה חוסר אמינות, איזו פתלתלות, איזו נפתלות. זאת מנהיגות של מי שמתיימר להיות ראש הממשלה במדינת ישראל – אהוד ברק שמתיימר להיות ראש הממשלה במדינת ישראל? להישאר בממשלה של מי שוועדת-וינוגרד אמרה עליו – ואני מצטטת – שתהליך קבלת ההחלטות של ראש הממשלה והממשלה כולה לקה בחסר ומאופיין בחידלון ובחובבנות? אהוד ברק, אני מקווה שהמסר הזה יגיע אליך.
חברי חברי הכנסת, האמת היא שלא היה צריך לחכות לדוח הוועדה כדי להבין שזאת היתה מלחמת ברירה מיותרת. אני אמרתי את זה כאן, על הדוכן, בזמן אמת. אני התרעתי מהרגע הראשון, גם כשזה היה לא פופולרי. אני אומרת לכם, חברי חברי הכנסת: בשאלות של חיים ומוות המצפון שלי לא מאפשר לי אחרת. אני התרעתי על זה, ניסיתי להוליך את הלך הרוח ולא ללכת אחריו – כי מליאה שלמה הלכה כאן אחרי הלך הרוח. ולכן גם עכשיו אני אומרת לכם, חברי חברי הכנסת, אני לא מאמינה לנביאי השקר, שבשם תהליך השלום – תהליך השלום שאני מכניסה אותו למירכאות – מבקשים לפטור אותך, ראש הממשלה, מהאחריות – מהאחריות שלך – לתפקוד הלקוי והכושל. אתה מנפנף באופק המדיני, אתה מצליח לתעתע באנשים טובים ונאיביים, שנאחזים בכל שביב של תקווה לשלום. האנשים האלה רק שוכחים שמי שנכווה ברותחים צריך להיזהר בצוננים. אני לא מבינה את אותם נביאי שקר. אני בוחנת מה קרה מאז שחזרת מאנאפוליס. לא הורד אף מחסום אחד – מחסום אחד; לא פונה אף מאחז אחד – מאחז אחד לא פונה. במקום זה מה אתם עושים? אתם ממשיכים להרחיב את ההתנחלויות ומטילים מצור על עזה. אדוני ראש הממשלה, כל הרהיטות והתחכום שלך וכל התמרונים הפוליטיים לא יצליחו לכופף עובדת יסוד אחת: לא ידעת אז לקבל את ההחלטות הנכונות, וודאי שאינך כשיר היום להניע את המדינה לתהליך שלום.
חברי חברי הכנסת, מחנה השלום הוא לא עיר מקלט למנהיגים כושלים. ושימו לב: השלום אסור לו שיהיה מפלטו האחרון של הנבל, המושחת והמופקר. תודה רבה.
גברתי היושבת-ראש, אדוני השר, השאילתא שלי מתייחסת לחימום במחלקות הכלואים במתקני שירות בתי-הסוהר. הובא לידיעתי כי לכלואים במתקני שירות בתי-הסוהר לא מסופקים אמצעי חימום. ברצוני לשאול: 1. באילו מתקנים קיים חימום? באילו אגפים ובאילו מתקנים – לא? 2. באיזה אופן מחוממים מתקני שירות בתי-הסוהר? 3. כמה שעות ביום פועל החימום והאם יש שינוי בהתאם לטמפרטורה? 4. מה הם פריטי הלבוש המסופקים לאסירים בחורף? תודה.
אדוני השר, בתי-הסוהר הם החצר האחורית של החברה הישראלית, וגם לעצורים וגם לכלואים יש זכויות. זה כל כך חמור בעיני שבעצם אתה אומר שיש אסירים שצריכים להתכרבל מתחת לשמיכות, בעוד הכולאים שלהם, דהיינו הסוהרים, לבושים "חרמוניות", יושבים בחדרים ממוזגים או לידם תנורים ומפזרי חום, והם צריכים – כמו שאני מצטטת בלשונם, זה מידע שקיבלתי מעמותת הרופאים לזכויות אדם – הם אומרים: אנחנו כמו פינגווינים. אנחנו יודעים את זה גם על כלא "מעשיהו" וגם על מקומות אחרים, אנשים נאלצים בקור הזה לשבת כמו פינגווינים, כי אתם מסבירים לי שיש בעיות בפאזות ואי-אפשר להפעיל את כל מכשירי החשמל בו-זמנית. באיזו חברה בכלל אנחנו חיים, איזה מין תשובה זאת?
– – – אתה חי עם זה בשלום?
ואז אני אציג לשר את הנתונים, ומה הוא יגיד לי – שאין תקציב?
חייבים לומר את זה לזכותך. יש גם דברים לזכותך.
אדוני היושב-ראש, הצעת החוק שלי באה להתמודד עם תופעה בדיוור ישיר. נעשית פנייה אישית אל אדם, בעיקר בהתבסס על השתייכותו לקבוצת אוכלוסין שבדרך כלל נקבעת על-ידי אפיון אחד או יותר של בני-אדם שהשמות שלהם כלולים במאגר מידע, ואז יש פנייה שיווקית שנעשית בדרך כלל באמצעות הכתב, הדפוס, הטלפון, הפקסימיליה. כתבתי "באמצעים אחרים", ואני רוצה להדגיש שזה גם באמצעות המייל. באופן הזה, בעצם חודרים לתחום הפרט באופן ישיר. היום יכול אדם העוסק בשיווק בכלל לא להציג בפנייתו את מניעיו, לרבות את זהות החברה שמטעמה הוא פונה, ובעצם הוא יכול לגרום להטעיית הצרכן, שלא מבין את מהותה של השיחה. אני רוצה לומר שקיבלנו המון המון פניות של אנשים תמימים שמקבלים טלפונים כאלה ובכלל לא חושבים שהם זכו בפרס, בפיס וגם בזוטא. לכן, אדוני היושב-ראש, מוצע בהצעה הזאת כי כל אדם הפונה בדיוור ישיר יהיה מחויב להציג את שמו ואת החברה שמטעמה הוא פונה, כדי שכוונות הפנייה תהיינה ברורות מלכתחילה. תודה רבה.
גברתי היושבת-ראש, בשמה של חברת הכנסת  ובשמי, אנחנו רוצות להודות ליושב-ראש הוועדה, חבר הכנסת אופיר פינס, ולצוות הוועדה, שקידמו את התיקון החשוב של החוק הזה, שהיה באמת היה קצת פטרנליסטי ואנכרוניסטי. מעתה אמהות תוכלנה לקבוע בתעודת הזהות את שם אבי ילדן, והוא לא ייקבע עוד באופן שרירותי על-ידי שר כלשהו, במקרה זה שר הפנים במדינת ישראל. תודה רבה. זה עוד צעד חשוב.
גברתי היושבת-ראש, חברי חברי הכנסת, אני רוצה בפתח דברי, גברתי, להביע הערכה רבה לעבודתו, לפועלו, של חבר הכנסת הפרופסור אריה אלדד, ששימש יושב-ראש ועדת המשנה – – –
גברתי, אני רוצה לחזור על דברי ההערכה לחבר הכנסת אריה אלדד שישב על המדוכה חודשים על חודשים, כיושב-ראש ועדת המשנה בוועדה שאני לא חברה בה אבל השתתפתי בדיוניה, בהצעה שבאה בעצם להסדיר – ובצדק – את השתלות האיברים במדינת ישראל. ניסו להסדיר את הנושא הזה במשך שנים ולא הגיעו להבנה, ואני מודה, חבר הכנסת אריה אלדד, שלולא היתה לי בעיה עם סעיף 22, דהיינו עם ההסתייגות של חברי הכנסת יחימוביץ וכהן, הייתי תומכת בחוק כולו. לצערי, אם ההסתייגות שלנו לא תתקבל – אני אומרת מראש – אני איאלץ, בצער, להצביע נגד החוק. אני אומרת את זה בצער, כי אני יודעת איזה מאמץ השקעת וכמה דיונים הוועדה הזאת קיימה. ובדיונים האלה שמענו בעיקר – וזה הדבר שחשוב לציין – את המצוקה, באמת המצוקה הבלתי-נסבלת של אותם אנשים שממתינים להשתלות איברים, בגלל המחסור החמור באיברים להשתלה. וגם שמענו את הרופאים. אנחנו יודעים איך המערך הרפואי עומד כל כך הרבה פעמים חסר אונים לנוכח המצוקה. השאלה היא איך מסדירים את העניין. והצגת כאן בדבריך מעל הדוכן שורה של נושאים שהוועדה דנה בהם ונתנה להם מענה, ובאמת יש כאן דבר ייחודי, כי עד היום, כשדיברו על תרומות איברים, דיברו על תרומה מתורם מת או מקרוב משפחה חי, רק שזה נעשה על בסיס אלטרואיסטי טהור וללא תגמול כספי. אנחנו יודעים גם, חברי חברי הכנסת – ושמענו את זה מאנשים שהגיעו לוועדה – שהרבה מאוד אנשים, מתוך ייאוש, מתוך רצון – אני לא שומעת את עצמי, גברתי היושבת-ראש. אני לא שומעת את עצמי.
גברתי היושבת-ראש, אנחנו יודעים שהרבה מאוד אנשים שממתינים להשתלה, וממתינים זמן רב – ואני מכירה באופן אישי אנשים כאלה, לצערי הכרתי באופן אישי אנשים שהמתינו להשתלה ולא נמצאו להם איברים – הם פונים מתוך ייאוש לתורמים זרים ואנונימיים, כי הם רוצים לרכוש איבר מגופם. אני חוששת, חבר הכנסת אלדד, חברי חברי הכנסת, שאם תתקבל ההצעה הזאת במתכונת הזאת, עם סעיף 22, נהיה בעצם עדים לסחר באיברים בחסות הממשלה, ואני רוצה להזכיר לכנסת הזאת – – –
אני רוצה להזכיר לכנסת הזאת, שחוק שחוקקתי בוועדת החוקה בראשותו של חבר הכנסת בן-ששון, שהציג את זה רק לפני שנה כאן מעל הדוכן, אוסר סחר בבני אדם בכלל וסחר באיברים בפרט. לא רק שהחוק שאני חוקקתי אוסר סחר באיברים, גם הנורמה הבין-לאומית שמדינת ישראל מחויבת לה – חברי חברי הכנסת, שימו לב – הנורמה הבין-לאומית אוסרת ושוללת באורח חד-משמעי, מכירה וקנייה של איברים לצורך השתלה. ומה שהכי מקומם – אני שומעת את זה גם מהערות של חברי הכנסת – שבעצם השיח הזה, של המצוקה של אלה שממתינים להשתלות, יצר מעין השלמה בקרב הציבור ובעיקר בקרב חברי הכנסת, השלמה עם הרעיון של מסחור איברים, ומייפים את ההכשר הזה בכסות של אתיקה ולשון נקייה, שבעצם מנצלת את המצוקה של הנזקקים. אני רוצה לומר לכם, חברי חברי הכנסת, שני חברי, קודמי, שדיברו כאן על הדוכן, דיברו על מי הם אלה שימכרו איברים להשתלה. האם יש כאן רצון חופשי אמיתי או בחירה חופשית אמיתית? שמתעורר אדם בבוקר ומחליט שהיום הוא מוכר איבר להשתלה? האם אין כאן בעצם, חברי חברי הכנסת, ניצול של מצוקה קיצונית, מצוקה כלכלית קיצונית, של אנשים עניים, של קבוצות מוחלשות ומקופחות, של אמהות חד-הוריות? נתנה קודם חברת הכנסת יחימוביץ – – –
לא, גברתי, יש לי שש דקות, ואני מבקשת למצות אותן. יש לי שתי הסתייגויות ואני רוצה להקפיד על הזמן שלי. חברי חברי הכנסת, מי שימכור את איבריו זה לא חברי הכנסת, זה לא אנשים ממעמד הביניים, זה לא אנשים עשירים. אנשים עשירים יקנו איברים מאנשים עניים, כי זאת הדרך שלהם למלט את עצמם ואת משפחתם מחרפת רעב. וודאי שמצבם, לא הפיזי וגם לא הכלכלי – אומנם הם יקבלו כסף על זה, בוודאי – לא הופך טוב יותר בעקבות העסקה הזאת. חברי חברי הכנסת, זה דבר שלא ראוי מבחינה מוסרית להיעשות. אני מבקשת שתיקחו את זה בחשבון, בלי שיקולי קואליציה–אופוזיציה. מתי הכנסת הזאת תפנים ש עני הוא לא מחסן לחלקי חילוף, ואיברי ה וגוף ה הם לא סחורה עוברת לסוחר, ומכירת איברים היא לא ביטוי לחירות הפרט אלא ביטוי לשעבוד הפרט, כי אנחנו משעבדים את ה העני לקבל את אותו סכום כסף כדי שהוא ימכור את האיברים שלו? גברתי היושבת-ראש, אני רוצה לסיים ולומר, ברשותך, כמה דברים.
גברתי היושבת-ראש, תני לי להגיד עוד שני משפטים. אני רוצה לומר – זה חוק קשה ביותר. זה חוק שישבו ודנו בו זמן רב. נראה לי שחברי חברי הכנסת צריכים להביא בחשבון, שאם תיפול ההסתייגות שלנו לסעיף 22, והחוק יאפשר מתן תגמול כספי, כנסת ישראל נותנת הכשר להלבנת סחר באיברים. תביאו את זה בחשבון, אדוני שר הבריאות. במדינה שבה כבוד ה הוא ערך חוקתי אסור להפוך את חלקי הגוף לחפצים סחירים, לסחורה עוברת לסוחר.
גברתי היושבת-ראש, אני מסיימת. תרומת איברים מהמת היא מעשה נאצל. בואו לא ניתן הכשר לתרומת איברים מהחי. תודה רבה.
יושב-ראש ועדה יכול למשוך.
– – – מה לעשות עם זה – – –
גברתי היושבת-ראש, אני רוצה לטעון שלממשלה הזאת, לפחות בתחום אחד יש דרך – הדרך לריסוקו של בית-המשפט העליון. אדוני ראש הממשלה, אני מפנה אליך אצבע מאשימה. אתה אחראי למינויו של שר המשפטים, מתוך מגמה וכוונה שהוא ישמש קבלן הביצוע שלך לריסוקו של בית-המשפט עד דק ולפגיעה בנשיאה בייניש העומדת בראשו. ולכן אני קוראת לך מכאן, אדוני – לראש הממשלה – –
– – להדיח לאלתר – להדיח לאלתר – את שר המשפטים מתפקידו.
אדוני ראש הממשלה, הממשלה בראשותך – –
– – קושרת קשר נגד הדמוקרטיה. שר המשפטים שלך, כל יום – כאילו יש כאן איזה גל של צונאמי – מנסה לקדם רפורמות ומהפכה אנטי-חוקתית – מהפכה אנטי-חוקתית – ואתה אחראי.
חברי חברי הכנסת, אני רוצה לקרוא לכם פסקה מתוך קווי היסוד של הממשלה; הממשלה בראשותך. כך נקבע בקווי היסוד: "יובטח מעמדה הבכיר של מערכת המשפט הישראלית, ובראשה בית-המשפט העליון"; "הממשלה תשמור על מעמדו הרם ומכלול תפקידיו וסמכויותיו של בית-המשפט העליון, ותתנגד לכל שינוי העלול לפגוע במעמדו או בדרך המינוי של השופטים במערכת המשפט". אני שואלת, אדוני ראש הממשלה, האם קווי היסוד של הממשלה שלך אינם מחייבים אותך? האם הם אינם מחייבים את שר המשפטים? חברי חברי הכנסת, חדשות לבקרים אנחנו מתעוררים – כל פעם אני אומרת: איזו יוזמה תהיה היום לשר המשפטים? כולם מתעסקים או עוסקים ביוזמות של שר המשפטים, כאילו מדובר כאן באיזה מאבק בין השר לנשיאה, כאילו יש כאן יצרים ויש כאן איזה אגו של אחד הצדדים. אני אומרת לכם, חברי, זה מאבק על דמותה של החברה הישראלית, זה מאבק על הדמוקרטיה הישראלית, זה מאבק על שמירת הזכויות של הקבוצות הכי מוחלשות, הכי מקופחות במדינה. אבל מה אכפת לכם מהקבוצות האלה? כי יש כאן עריצות הרוב של הכנסת. בית-המשפט העליון נותר המעוז האחרון המגן על הזכויות שאותן קבוצות זקוקות להן, ואתם, מה אכפת לכם? אתם נותנים יד לכל מיני הצעות חוק מסוכנות שבאות לפגוע בקבוצות האלה. ומה שמטריד, למי שעוקב, כשאני שומעת את ההנמקות והנימוקים של שר המשפטים, גם כשהוא עומד כאן על דוכן הכנסת במין עמידה כזאת, חצי מכונסת, בהשתלחויות וגידופים והשמצות והאשמות חסרות יסוד, חברי חברי הכנסת, והנמקות שבסופו של דבר מביאות – כשעושים סקרים, ורואים שחל פיחות – –
– – במעמדו של בית-המשפט העליון, אנחנו רואים שההנמקות האלה וההשתלחויות האלה בעצם מביאות לפגיעה במעמדו. גברתי היושבת-ראש, משפט אחרון. שר המשפטים, ובוודאי ראש הממשלה, ובוודאי לאור קווי היסוד, צריכים לשמש מגן של עצמאות המערכת המשפטית, בוודאי מפני התערבותה של המערכת הפוליטית. אני קוראת לך, לפני שיהיה מאוחר: תדיח אותו מתפקידו, כדי שאפשר יהיה עדיין לשמור על בית-המשפט. תודה רבה.
גברתי היושבת-ראש, לא צריך לתקן את חוק החמץ, צריך לבטל את חוק החמץ. כל הזהות היהודית עומדת על פיתות בפסח?
אני שומעת את חברי הכנסת. בסדר, ככה אתם נראים, באמת.
גברתי היושבת-ראש, אני מכבדת את זכותם של אנשים להאמין ולאכול כשר בפסח. כך אני עושה. אבל אני מכבדת את זכותם של אנשים להיכנס למקומות שהם לא פומביים ולאכול כאוות נפשם, וההתקבצות הזאת פה והניסיון להמשיך ולכפות על אנשים מה לאכול, איך לאכול, איפה לאכול – לא על זה עומדת הזהות היהודית ולא על זה עומדת המדינה היהודית. זבולון אורלב עומד פה על הבמה – מדינת ישראל, איזו פגיעה בזהותה היהודית והדמוקרטית, הפיתות בפסח?
הוא אחראי לכל הרשימה שלך?
אתה המסית הראשי בבית הזה.
הממשלה הזאת לא תחזיק – – –
זה ברור שיצאת מהליכוד. אתה וליברמן משתתפים באותה דעה – – –
אני מבקרת את העמדה שאתה מציג עכשיו.
טיבי אחראי לפיגועים – – –?
צורה לכם. הצבעה מס' 2 בעד ההצעה לכלול את הנושא בסדר-היום – 40 נגד – 8 נמנעים – אין ההצעה לכלול את הנושא בסדר-היום של הכנסת נתקבלה.
אדוני היושב-ראש, 60 שנה תציין מחרתיים מדינת ישראל, 60 שנה להקמתה, ועדיין אחרי 60 שנה אנחנו מדברים על כך שמדינת ישראל מתנהלת על-פי חוקי חירום. פשוט, זה לא אמיתי. אם היו מספרים את זה על מדינה אחרת הייתי אולי מגחכת, אבל אני בכנסת הזאת כבר תשע שנים, וכל שנה מחדש באים לכנסת ומבקשים להאריך את חוקי החירום. אז זה נכון שיש חקיקה של ימאות, ספנות, פטנטים – דברים שלא מתקבלים על הדעת. ולכן, אני רוצה לומר שבאופן עקבי, סיעתי, סיעת מרצ, מצביעה נגד הארכת תוקפם של חוקי החירום. אבל אני לא יכולה לעמוד כאן על הדוכן, אדוני היושב-ראש, בלי לתהות. אני לא האמנתי למשמע אוזני כשישבתי היום במהלך הדיונים שהיו כאן במליאה ושמעתי איך המליאה הזאת עברה לסדר-היום בלי להזכיר דבר אחד שמטריד היום את החברה הישראלית. אדוני היושב-ראש, חברי חברי הכנסת שנותרו באולם, מדברים על כך שלראש הממשלה עומדת חזקת החפות, ואכן זה כך. האם ראש ממשלה הוא כאחד האדם? האם נורמות מוסריות וציבוריות צריכות לחול על מי שמנהל את ענייני המדינה? האם מי שראשו טרוד בחמש חקירות, וגיבנת מלחמת לבנון עליו, יכול להמשיך ולנהל את ענייני המדינה ולקבל החלטות רציונליות, סבירות? איך הכנסת הזאת עברה לסדר-היום? ספקולציות, תרחישים, המדינה גועשת ורועשת, והכנסת מתכנסת כאן כאילו מדובר באיזה מועדון חברים סגור. יש מה להגיד על חבר הכנסת טיבי, על העלאת מוצרי המזון, הכול בסדר. מלה אחת לא אמרו במפלגת העבודה, בקדימה. ראש ממשלה תחת חקירה, והכנסת שותקת. חומר למחשבה.
אדוני היושב-ראש, אדוני השר, חברי חברי הכנסת, אני לא מצליחה להבין את הצורך בתיקון המוצע, תיקון שבא להרחיב את סעיף 7א לחוק-יסוד: הכנסת. התיקון, נכון להיום, לפני ההרחבה המוצעת, קובע מהן העילות שמכוחן רשאית ועדת הבחירות לפסול את השתתפותה של רשימה או של אדם מועמד בבחירות לכנסת. חברת הכנסת טרטמן וחבר הכנסת אורלב, היום החוק מאפשר למשטרת ישראל, לרשויות האכיפה, להעמיד לדין אנשים שמבקרים שלא כדין במדינות אויב. אתם לא אמרתם את זה. זה כלל בסיסי, להציג את העובדות.
סליחה, אז יכול להיות שפספסתי את זה. דווקא הקשבתי לך בקשב רב.
אם אמרת את זה, בסדר, אני מייד מקבלת את זה. אם אמרת את זה, אז קל וחומר שאני לא מצליחה להבין את התיקון המוצע. הרי מה שאתם מבקשים עכשיו לעשות זה לפגוע בדבר שבעיני הוא מאבני היסוד של דמוקרטיה, זו הזכות הבסיסית של אדם לבחור, להיבחר, במסגרת הזכות לשוויון, במסגרת זה שאנחנו מדינה מתוקנת, שיש לה רשויות אכיפה, ולא חברי כנסת בכוח של רוב מתלהם המנסים ליצור כאן עובדות ולמנוע. זה מה שאתם מבקשים לעשות?
אתה תיארת כאן איזה רוב היה בכנסת להצעה הזאת. ממתי רוב זה פונקציה של דבר שהוא נכון? יש כאן סנקציה, אתם מבקשים להטיל סנקציה שהיא סנקציה כוחנית, שמבקשת – בואו נקרא לילד בשמו – לחבל ביכולתם של אזרחי ישראל הערבים להיבחר לכנסת. אני מציעה לכם לזכור, שבג"ץ קבע לא אחת שהזכות להיבחר ולבחור היא זכות חוקתית מהדרגה הראשונה, ולכן אתם כחברי הכנסת צריכים לדעת שהמגבלות על הזכות הזאת צריכות להיות מינימליות.
חברת הכנסת טרטמן, בעיני חברי הכנסת הערבים או מי שמועמד מטעם אזרחי ישראל הערבים לא צריכים להצהיר נאמנות לך, הם צריכים להצהיר נאמנות לחוק. החוק במתכונתו כיום מאפשר להעמיד לדין. תמיד התירוץ הזה להצעה לא דמוקרטית, וכשאני שומעת חברי כנסת שעומדים כאן ומבקשים לתרץ את ההצעות הלא-דמוקרטיות, תמיד זה בא מהרצון כביכול להגן על הדמוקרטיה. תמיד הרצון שלכם והרצון שלך, ואני שומעת את זה לא אחת, זה להיראות פטריוט. אז אני כבר מזכירה לכם מה נאמר, שהפטריוטיזם הוא מפלטו האחרון של הנבל. אני מודה, אני אומרת את זה בצער. חברת הכנסת טרטמן יצאה, אין לי ציפיות מחברת הכנסת טרטמן, אבל מטריד אותי שיש כאן הלך רוח מסוכן.
חברי חברי הכנסת, יש כאן הלך רוח מסוכן שנועד להוציא מהכנסת את חברי הכנסת הערבים. זאת המטרה של החוק הזה.
אדוני, תרשה לי. אנחנו יודעים שאם הולכים לעשות הגבלות על אוכלוסייה, או על קבוצה שלמה, הגבלות שלא יאפשרו לאנשיה להיבחר, זה יגרום להדרה שלה מהמשחק הפוליטי. אני חייבת להודות שאני לא מתלהבת מהנסיעות למדינות אויב. בעיני זה בעייתי. אבל אני מבינה את הקשר של אזרחי ישראל הערבים למשפחות שלהם. ומה אנחנו מבקשים לעשות כאן? להעמיד קיר ברזל משפטי.
אנחנו מבקשים פה, בכנסת הזאת, להציב קיר ברזל משפטי בדמותם של חוקים ששמים מגבלות על הזכות המהותית להיבחר. תחשבו על המשמעות של זה לפני שאתם מצביעים. תודה.
מה ההיתממות הזאת, חבר הכנסת רותם? לפחות הם אומרים בריש גלי – – –
איזו דוגמה אתה מביא.  תתבייש על הדוגמה הזאת. הכנסת צריכה להתבייש – – –
גברתי היושבת-ראש, היום התפרסמה עדותו של מר טלנסקי ביחס לראש הממשלה. כששומעים את הסיפור וכשרואים שראש הממשלה ממשיך להתנהג כאילו שום דבר לא קרה – אני חושבת שברגעים כאלה נדרשת התערבותו הדחופה של היועץ המשפטי לממשלה להורות לראש הממשלה להכריז על נבצרות, להשעות את עצמו מפעילות בכנסת ומפעילות בממשלה. אדם שמואשם בהאשמות כל כך חמורות – הכול לכאורה – וראשו נתון בחקירה הזאת ובחקירות נוספות, אינו יכול להמשיך ולאחוז בהגה המדינה, וזאת חובתו של היועץ המשפטי לממשלה להורות לו להשעות את עצמו וחובתו של הבית הזה לקרוא לו להשעות את עצמו.
אדוני היושב-ראש, חברי חברי הכנסת, מחר הקבינט המדיני-ביטחוני אמור לקבל החלטה לגבי כן פעולה או לא פעולה בעזה. חברי חברי הכנסת, אני חייבת להזהיר את הבית הזה: אסור שאווירת הבחירות תעלה את רף ההתלהמות אצל השרים, כי הקבינט אמור להחליט החלטה שהיא כל כך קריטית, לא רק לגבי גורלו של גלעד שליט, שיושב בשבי בעזה, אלא גם לגבי גורלם של עוד חיילים שיישלחו בגלל אווירת הפריימריס, ואני לא רוצה לחשוב באיזה מחיר זה עלול לעלות. חברי חברי הכנסת, אני יכולה להבין את הזעם של תושבי עוטף-עזה. הם נמצאים במצב בלתי נסבל. ירי של "קסאמים" ופצמ"רים, שגובים מחיר כבד, מחיר דמים כבד, ואני מבינה את הכעס ואת הרצון לפעולה. אבל האם פעולה צבאית היא האופציה היחידה שעומדת על הפרק? האם לא כדאי שמנהיגות אמיצה תקבל החלטה, אולי החלטה שיכולה למנוע את המשך ירי ה"קסאמים"? יש היום על הפרק הצעה להפסקת אש, הצעה מצרית לתיווך לגבי "הודנה" ארוכת טווח. האם זה לא מחייב את המנהיגות ואת השרים לשקול ברצינות את ההצעה הזאת? האם לא למדנו מלקחי העבר? שוב אנחנו רוצים להתבוסס בבוץ העזתי? האם לא ראינו שעשרות פצצות, ניתוקי חשמל, מים, חיסולים, פגזים, לא שיפרו את כוח ההרתעה של ישראל ושל צה"ל? להיפך, הם יצרו מוטיבציה לנקם ולטרור. הרי ראינו שזה לא מונע את ירי ה"קסאמים"; כבר ניסינו את המהלכים הצבאיים, אנחנו ראינו שהפעולות האלה בעזה רק מגבירות את הירי על שדרות ועל הקיבוצים באזור. אז עדיין יש מישהו שבאמת מאמין במכת מחץ? אני שומעת את ההתלהמויות של השרים – נדרשת הכרעה, נדרשת פעולה, נדרשת מכת מחץ. אולי כדאי לחשוב קצת בתבונה, אולי כדאי להפנים את לקחי מלחמת לבנון ולמנוע התלהמות ולמנוע גרירת צה"ל לאווירת הפריימריס המתקרבים במפלגות? אני חושבת שכדאי – ובזה אני מסיימת, אדוני – כדאי לקבינט הביטחוני מחר לאמץ את היוזמה המצרית להפסקת אש, להודיע על "הודנה" ארוכת טווח. ועוד לא אמרנו, חברי חברי הכנסת, מלה וחצי מלה על העדר סמכות מוסרית למי שעומד או מחזיק בהגה המדינה, להכריע בדיני נפשות. תחשבו על זה, חברי חברי הכנסת.
רגע, סליחה. ולכן מרצ תצביע אי-אמון בממשלה.
אדוני היושב-ראש, חברי חברי הכנסת, עוד פעם שר המשפטים מגיע למליאת הכנסת  ומבקש לעקוף החלטה של בג"ץ. אני רואה בהצעת החוק הזאת עוד שלב ועוד ניסיון לפגוע בבג"ץ ולבזות אותו, תוך מתן אפשרות לרוב העריץ בכנסת – אם החוק הזה יתקבל, זה אומר החלטה של הרוב העריץ בכנסת לצמצם את סמכויות בג"ץ. אני רוצה להזכיר במה מדובר, חברי חברי הכנסת. בג"ץ פסל את החוק המדובר בקביעה שהוא בלתי חוקתי. תשעה שופטים פסלו פה-אחד את החוק הזה, בגלל שמדובר בחוק לא דמוקרטי, שפטר את המדינה מתשלום פיצויים לפלסטינים שנפגעו מירי שנורה בניגוד לפקודות הצה"ליות. בג"ץ קבע שבכל המקרים שהיה ירי מסיבות ביטחוניות מוצדקות – לי יש השגות גם על זה, אבל זה מה שבג"ץ קבע – ובהתאם לפקודות, גם אם נפגעו חפים מפשע, האנשים האלה לא יהיו זכאים לפיצויים. אבל בג"ץ דיבר על פעילויות לא מוצדקות, שבהן אנשים נפגעו בשוגג. אני רוצה לספר לכם שהיתה אלי פנייה של משפחה מעזה, שהבת שלהם בת השמונה ישבה על אדן החלון ונפגעה מכדור תועה – אני מניחה שזה לא היה בכוונה – ונותרה עיוורת ומשותקת למחצה. זה היה ירי לא מוצדק, והיא נפגעה בשוגג. האם היא לא יכולה לתבוע? מה מבקשת הצעת החוק הזאת לעשות היום? היא מבקשת לחסוך בכספי המדינה וכך לפגוע בזכויות יסוד של אנשים שנפגעו על לא עוול בכפם. המדינה, באמצעות שר המשפטים, שמבקש לכופף את בג"ץ פעם אחר פעם, מבקשת להתנער מאחריות לרשלנות וחוסמת כל אפשרות להגיש תביעות נזיקין. חברי חברי הכנסת, אם ההצעה הזאת תתקבל, זאת תהיה הצעה שמפלה בין דם לדם, כי ההצעה הזאת נותנת חסינות למעשים של המדינה שנעשו שלא כדין על-ידי כוחות הביטחון. גם אם הכנסת תגייס את הרוב הקואליציוני – וראינו רק לפני דקה איך הכנסת גייסה רוב קואליציוני – כדי לחוקק את החוק הזה מחדש, זה לא יהפוך את החוק הזה לדמוקרטי. חברי חברי הכנסת, זאת הצעת חוק שראוי היה לגנוז אותה. לא יכול להיות שכנסת ישראל תיתן חסינות למעשים של המדינה, למעשים שנעשו שלא כדין. החוק הזה, אם הוא יתקבל שוב, יבזה ויכתים את ספר החוקים. אל תיתנו לזה יד. תודה רבה, אדוני.
הם אמרו שזה בנסיבות לא מוצדקות.
אדוני היושב-ראש, חברי חברי הכנסת, אני רוצה להזכיר שההצעה הזאת מתייחסת לחשודים בחקירות משטרה, חשודים בעבירות ביטחון הם עדיין חשודים. הדגש הוא בחקירות משטרה ולא בחקירות שב"כ, שהן סיכוליות.
חברי חברי הכנסת, החוק היום מחייב את המשטרה לתעד תיעוד חזותי חקירות של חשודים בעבירות שדינן עשר שנות מאסר או יותר. כשהכנסת הזאת חוקקה את החוק, הרציונל היה להבטיח פיקוח הולם על האופן שבו מתנהלות חקירות, בעיקר בעבירות חמורות ובעיקר כדי למנוע מצב – – –
אדוני היושב-ראש, אני רוצה לסיים ולקרוא לכנסת הזאת לא לתת יד להצעת החוק הזאת אלא לתמוך בהסתייגויות שלנו, מכיוון שאנחנו חייבים לאפשר לבית-המשפט לבחון אם אכן ההודאה של אותם חשודים היתה הודאה חופשית, הודאה שנמסרה מרצון, ולא הודאה שנגבתה בעינויים או בהתעללויות. חברי חברי הכנסת, דווקא בעבירות ביטחון ודווקא בעבירות כאלה רגישות, שבהן בדרך כלל חקירת המשטרה באה אחרי חקירה השב"כ, אחרי שנעשתה כבר הפעולה הסיכולית, יש חשיבות מאוד גדולה לתעד גם את מצבו הנפשי וגם את מצבו הפיזי של החשוד בעת שמסר את ההודאה במשטרה. חברי חברי הכנסת – – –
אדוני היושב-ראש, אכן זה מחזה די נדיר. לא במקרה התכנסו כאן חברי כנסת מימין ומשמאל להתנגד להצעת החוק שלך, שהיא הצעה מסוכנת, בעייתית, שפוגעת בעיני בערך שהוא ערך דמוקרטי במשטרים פרלמנטריים, והוא ההגנה על נבחרי ציבור, כדי לאפשר להם למלא את משימתם. ולא במקרה גם חבר הכנסת סער, ואני יודעת שגם חברי כנסת אחרים מתנגדים להצעה הגורפת שאתה מציע. בוא נדבר על ההגדרה "עבירות ביטחון". אמר לפני בדיון בוועדה חבר הכנסת יולי אדלשטיין שהמושג ביטחון הוא מושג עמום, רחב. היום, בצדק אמר חבר הכנסת סער שזה יכול לחול על ימין, ומחר – על שמאל. מחר יפגינו נגד פינוי מעמונה, נוער הגבעות, ויעצרו אותם כחשודים בעבירות ביטחון, או חברי כנסת שיבואו להפגין. באיזו קלות אנחנו מתפרקים מהחסינות. החסינות הזאת לא ניתנה לנו. זו חסינות של הכנסת. אתם חייבים לשים לב לזה. גם אם מתבצע פשע חמור נגד ביטחון המדינה, חברי חברי הכנסת, היום יש הנחיות של היועץ המשפטי שיכול להורות על חיפוש בבית ולטפל באופן נקודתי, אבל אם יש מקרה או מישהו פשע, עכשיו הכנסת משנה סדרי שלטון וסדרי בראשית ודברים ששמרו עליהם בקפדנות ובקנאות במשך כל כך הרבה שנים? לכן, חברי חברי הכנסת, אנחנו צריכים לומר "לא" להצעה הזאת. אם יש סוגיה בעייתית או הנושא של החיפוש הוא נושא בעייתי, יכול להיות שצריך לתת עליו את הדעת, אבל לא להגיד באופן כללי: עבירות ביטחון. לצערי, היא לא נמצאת כאן במליאה  – אני חייבת לשתף אתכם, חברי חברי הכנסת – אך בוועדת הכנסת, כשהדיון התעורר, דיברה חברת הכנסת רונית תירוש. אדוני, קיבלתי הנחיות. אני אסתפק. תודה רבה.
גברתי היושבת-ראש, חזרנו בדקות אלה, חברי הכנסת של סיעת מרצ, מסיור בחברון, ורק מי שהיה שם יכול להאמין מה קורה שם. בכלל קשה לתאר במלים. מלים לא יכולות להכיל את עוצמת הטירוף של חבורה של פנאטים, פאשיסטים "כהנאים", חבורה שיושבת שם כבר 40 שנה ועושה כבתוך שלה. הדבר המדהים הוא שמשטרת חברון משתפת אתם פעולה. והדבר הנורא הוא שבכלל הפרובוקטורים הם אנשי "שוברים שתיקה", "בצלם", "שלום עכשיו", גורמים שפויים שרוצים להראות לעולם מה קורה כאן. יש כאן מדינה בתוך מדינה, שמקבלת את גיבויה ממשטרת ישראל ומממשלת ישראל, והגיע הזמן שהכנסת הזאת כולה תדע מה קורה שם. אנחנו עוד מזועזעים.
גברתי היושבת-ראש, חברי חברי הכנסת, ראשית, אני רוצה להודות לחברי חברי הכנסת. אני מבקשת לדבר על הצעת חוק שמבקשת לבטל את איחוד הרשויות מג'ד-אל-כרום, דיר-אל-אסד ובענה.
גברתי היושבת-ראש, אני לא אקח את כל עשר הדקות, אני אדבר שלוש דקות. חברי חברי הכנסת, היתה רפורמה גדולה ודובר באיחוד יישובים. שלושת היישובים האלה שאני מדברת עליהם כרגע – – –
חברי חברי הכנסת, האיחוד של שלוש הרשויות האלה בוצע נגד רצון התושבים של שלושת היישובים. עכשיו – היתה מטרה, היתה רפורמה גדולה. דובר – אנחנו מאחדים יישובים, הדבר יביא לחיסכון תקציבי, והתברר שהתוצאה המקווה של חיסכון, לא רק שלא הושגה, חברי חברי הכנסת, אלא נהפוך הוא. התוצאה המקווה לא הושגה. המצב הכלכלי והחברתי, למי שיודע מה קורה בשלושת היישובים – הייתי שם וראיתי את הדבר מקרוב ושמעתי מהתושבים על המצוקה והסבל שלהם – המצב הכלכלי והחברתי רק הידרדר בשנים של האיחוד. נודע לי ששיעורי גביית הארנונה ירדו, וזאת – אם משווים למצב גביית הארנונה ביישובים שלא אוחדו, המצב שם הרבה יותר טוב. אז האיחוד לא רק שלא הביא לגבייה מוגברת, אלא להיפך. אנחנו שומעים כל היום סיפורים. אנחנו די מתעלמים – אתם יודעים, כאן בתקשורת לא ממש מתעכבים על זה ששרפו עוד מכונית ופרצו לעוד בית, אבל אנחנו עדים לאנרכיה חברתית בשלושת היישובים האלה. אנחנו שומעים על שוד מזוין פה ושוד מזוין שם, והדבר הכי נורא שקרה לאנשים הוא שהם חשים חוסר ביטחון אישי.
מה תפקידה של המדינה, מה תפקידו של שר הפנים, מה תפקידה של הכנסת הזאת? – לפעול לרווחת התושבים; לפעול לכך שאנשים שמסתובבים ביישוב שלהם גם יחושו תחושה של ביטחון אישי וגם ייהנו מכל מה שצריכה לתת רשות מקומית. המצב של האנשים האלה רק הידרדר. אני רוצה להגיד לכם, אדוני שר הפנים, חברי חברי הכנסת, אני קראתי העתק של מכתב – – –
קראתי העתק של מכתב שכתב ראש העירייה המאוחדת לשר הפנים – ראש העירייה המאוחדת של שלושת היישובים – בענה, דיר-אל-אסד, מג'ד-אל-כרום – מבקש משר הפנים לפעול לפירוק איחוד הרשויות, מתוך הבנה שהמהלך הזה נכשל. חברי חברי הכנסת, מאה דוגמאות: מערכת התברואה סובלת ממחסור בכלים ובכוח-אדם; מחלקת ההנדסה מפוזרת; אין מענה לכל הנושא של התכנון והבנייה בשלושת היישובים האלה; צווי הריסה מוצאים כנגד בתים; עיקולים. בקיצור, חברי חברי הכנסת, הרפורמה הגדולה הזאת לא רק שלא הצליחה, לא רק שלא הובילה לאיחוד, אלא היא הובילה לפילוג והביאה עד כדי חשש לפגיעה פיזית. יש לנו אחריות, חברי חברי הכנסת, והאחריות מוטלת על כל אחד ואחת מכם, ומובן שבראש ובראשונה על שר הפנים. מה שהתחיל כתוכנית גרנדיוזית, גדולה, שביקשה להביא לאיחוד, לצמצום תקציבים, הוכיח את עצמו ככישלון אחד גדול. זאת חובתה של הכנסת. היום אין הצבעה. אנחנו החלטנו, כל המציעים – יש כאן קבוצה גדולה של מציעים – החלטנו לבוא בדברים. אין הצבעה, אדוני שר הפנים. אתה יודע שרוב זה דבר מזדמן, אבל אנחנו לא רוצים ללכת בכוח. אני לא חושבת שזה נכון. גם לכבודם של היישובים לא נכון ללכת בכוח ובכיפוף ידיים. לכן במהלך השבוע הקרוב אנחנו נבוא בדברים, כל המציעים, עם כל סיעות הבית, עם שר הפנים ועם סיעות הקואליציה, כדי להביא לידי תמיכה בפירוק האיחוד של דיר-אל-אסד, מג'ד-אל-כרום ובענה. זה לא הצליח. זה לא נכון. בואו נעזור לאנשים לחוש שוב גאים ובטוחים. תודה רבה.
אדוני היושב-ראש, חברי חברי הכנסת, שמעתי כאן את יושב-ראש ועדת הכנסת, חבר הכנסת דוד טל, מסביר לנו באותות ובמופתים, חבר הכנסת טל, שדמוקרטיה צריכה להתגונן – – –
מאה אחוז. אין ספק שדמוקרטיה צריכה להתגונן, אבל בכסות של דמוקרטיה מתגוננת, מה שהכנסת מבקשת לעשות בהצעת החוק הזאת היום, היא מבקשת לסלק – אין דרך אחרת לומר את זה – היא מבקשת לסלק את חברי הכנסת הערבים – – –
חברי חברי הכנסת, הכנסת מבקשת לתת הכשר לסלק את חברי הכנסת הערבים מהכנסת. שימו לב, מי שיצביע בעד החוק הזה – – –
מי שיצביע בעד החוק הזה אומר שביקורים במדינות אויב – – –
אני אסביר. עצם הביקור במדינת אויב לא מעיד על תמיכה במאבק מזוין.
לא מעיד, וודאי שנטל ההוכחה צריך להיות על המדינה, שצריכה להגיש כתב אישום נגד מי שנוסע. החוק הנוכחי נותן מענה. הולכים לשנות חוק-יסוד, כמו שאמרתי, בכסות של דמוקרטיה מתגוננת. בואו נקרא לילד בשמו. חברי הכנסת אורלב וטרטמן מבקשים להביא לדחיקת הערבים מהפוליטיקה הישראלית. אני מזהירה אתכם, חברי חברי הכנסת, יש כאן הלך רוח מסוכן. אני שומעת את מי שמגיב כאן. יש כאן הלך רוח שאומר שחברי הכנסת הערבים, או בעצם אזרחי ישראל הערבים – – –
אזרחי ישראל הערבים לא יוכלו להשפיע על מי יהיו נציגיהם בכנסת, זה מה שאתם מבקשים לעשות – להדיר את חברי הכנסת הערבים מהשתתפות בשיח הפוליטי.
אל תיתממי, חברת הכנסת לבנת.
חברת הכנסת לבנת, אל תיתממי. החוק הזה מתייחס לחברי הכנסת הערבים שנוסעים לקדם אינטרסים שאם הם יכולים להיות אינטרסים של העברת מסרים – – –
העניין הוא לא התמיכה במאבק מזוין ובטרור. שימי לב על מה את מצביעה. אין לך מושג על מה את מצביעה. חברי חברי הכנסת, החוק הזה ודאי שלא מוסיף לביטחון המדינה. אני מזכירה לכם, סעיף 7 בחוק-היסוד הנוכחי כבר נותן מענה, ולא צריך להוסיף מגבלות. באה הכנסת ומציבה קיר ברזל משפטי על הזכות של חברי הכנסת או על היכולת של חברי הכנסת הערבים למלא את התפקיד שלהם במסגרת החסינות המהותית שלהם. החוק הזה פוגע בחופש התנועה. החוק הזה פוגע בחוק-יסוד. החוק הזה פוגע בזכות הבסיסית לשוויון. אל תיתנו לזה יד. אם יש בעיה של חוסר יכולת למצות את הדין – אני מזכירה לכם, חברי חברי הכנסת, מי שהיה צריך למצות אתם את הדין – אל תשנו עכשיו חוקי-יסוד ותגרמו להמשך של ניכור ולבידול. יכול להיות שזה מה שחלק מכם רוצים. יש כאן מפלגות שזאת האידיאולוגיה שלהן. הכנסת לא צריכה לתת לזה יד. תודה רבה.
הוא לא יודע לנהל את הישיבה – – –
אדוני היושב-ראש, חברי חברי הכנסת, אם תעבור הצעת החוק במתכונת שהציע קודמי על הדוכן, ואם תעבור ההצעה ולא תחיל את ההסתייגויות שלי, המשמעות של זה היא שהכנסת נותנת רשיון להרוג, להרוג פורצים. כן, חברי חברי הכנסת, הם עבריינים, אבל אזרחים לא יכולים להוציא להורג עבריינים. יש מכת מדינה, יש גנבות, זה בלתי נסבל. החוק הפלילי נותן מענה, אבל בוודאי לא יכול להיות שהכנסת תאמר: פורצים, במקום לשבת מאחורי סורג ובריח, דמם מותר וניתן לירות בהם. זה מה שהכנסת עומדת להציע. כי המשמעות היא שאנחנו הולכים לפטור מאחריות פלילית מי שיפגע בפורצים, גם אם לא היתה סכנה מוחשית וגם אם התגובה לא היתה סבירה, זה מה שהכנסת בעצם אומרת. חברי חברי הכנסת, פריצה זה דבר איום ונורא, גנבות זה איום ונורא, אבל האם זה ייתכן שהזכות לרכוש תגבר על הזכות לחיים? שימו לב מה אנחנו הולכים לעשות עכשיו. יש כאן לובי חזק של חקלאים, חברי חברי הכנסת. חבר הכנסת כץ אמר: ביתי הוא מבצרי. נכון, ביתך הוא מבצרך, אבל הכנסת לא יכולה להיות המדינה הדמוקרטית המתוקנת היחידה, אני חושבת, בעולם המערבי המתוקן, שבה מתקינים עונש מוות על עבירות רכוש. חברי חברי הכנסת, ההצעה הזאת תביא לזילות בחיי אדם. כל אדם שיפרצו אליו הביתה, יודע עכשיו שהוא יהיה מוגן, יעשה דין לעצמו, יקבל היתר להרוג כל שודד שבורח.
אני לא הפרעתי לך, אני שמעתי אותך.
אני לא הסכמתי אתך. אני חושבת שהמוסכמה עד היום היתה ששימוש בנשק הוא סביר כשאנחנו נמצאים בסיטואציה של הגנה על החיים, כשאין ברירה אחרת. מה אנחנו אומרים? אנחנו אומרים: הכנסת נותנת לגיטימציה לסיכון חיי אדם, גם אם מדובר בעבריין. שמעתי חברי הכנסת שמגדירים: יש פשיעה שהיא מכת מדינה. בפשיעה שהיא מכת מדינה ובבעיה של החקלאים צריך להתמודד בדרכים אחרות, לא במתן הכשר להרג של חפים מפשע.
אני אתן לך דוגמה. למשל, תגבור כוחות אכיפת החוק, תגבור המשטרות המקומיות. אבל בוודאי לא הכשר להרוג, אל תעשו לכם חיים קלים. חברי חברי הכנסת, שימו לב מה עושה החוק עם ההסתייגויות, אם הן תתקבלנה. החוק הזה מרחיב את ההגנה שניתנת במקרה רגיל של הגנה עצמית. בעיקר אני רוצה להתמקד בשני היבטים. ההיבט הראשון הוא שהחוק הזה לא דורש שהמתגונן מפני אותו פורץ יהיה נתון בסכנה מוחשית. עד היום אמרנו: אדם יכול להגן על עצמו רק אם הוא נתון בסכנה מוחשית. והדבר החמור לא פחות, תחרות קשה עם היותר חמור, בעצם החוק הזה במתכונתו הזאת פוטר מהעמדה לדין גם מי שפעל באורח בלתי סביר, הדגש הוא בבלתי סביר. תראו את מי יעמידו לדין, רק מי שהפעולה שלו לא היתה סבירה בעליל. בוועדת החוקה הצענו הצעות אחרות. אנחנו הצענו הצעות אחרות, שתמכו בהן נציגי הפרקליטות, אבל בא שר החקלאות, שהופעל על-ידי הלובי של החקלאים בכנסת, ושר החקלאות הגיש הסתייגויות שהפכו את החוק הזה ושינו את החוק הזה. גם ככה לא אהבנו אותו מלכתחילה. למה אנחנו צריכים את החוק הזה עם ההסתייגויות האלה? מה שמטריד אותי, חברי חברי הכנסת, אם יתקבל החוק הזה ועם ההסתייגויות האלה, האם זה מה שיטפל בבעיה האמיתית? הרי אחר כך נצטרך לשנות את החוקים ולהגיד: כן היתה בעיה של הגנה עצמית, לא היתה בעיה של הגנה עצמית. כל אדם ידע שהוא יכול לרכוש נשק, כל אדם ידע שהוא יכול להשתמש בנשק באופן בלתי מידתי. למה אנחנו רוצים להפוך, למערב פרוע? תודה רבה, אדוני.
שרוני חושב שגם צריך להרוג וגם לעשות וידוא הריגה.
אתה לא צריך להיות חבר, אתה משפיע על – – –
יושב-ראש הוועדה, גם תגיד – – –
– – – הצבעה מס' 27 בעד ההסתייגות – 9 נגד – 37 נמנעים – אין ההסתייגות של חברי הכנסת זהבה גלאון וטלב אלסאנע לסעיף 1 לא נתקבלה.
גברתי היושבת-ראש, גברתי השרה, השאילתא שלי מתייחסת לדיסאינפורמציה ולכפיית הצטרפות לתוכנית "אופק חדש". מפניות רבות שהתקבלו אצלי באחרונה עולה כי משרד החינוך מנסה בשיטות שונות לכפות על מורים להצטרף לתוכנית "אופק חדש", בניגוד להסכמים, שבהם הוגדרה ההצטרפות לתוכנית כוולונטרית וכתלויה במספר מינימום של מורים בבתי-הספר שמעוניינים להצטרף אליה. נוסף על כך נמסר על איומים מצד בכירי משרד החינוך על מורים היוצאים נגד התוכנית. ברצוני לשאול: 1. כמה מורים פנו בכתב אל משרד החינוך והצהירו על סירוב להצטרף לתוכנית? 2. כמה מורים וגננות שלחו מכתב סירוב להוראת שעה פרטנית וכתוצאה מכך נמנעה מהם תוספת השכר המובטחת בתוכנית? 3. מדוע המשרד מחייב להצטרף לתוכנית מורים שבבית-ספרם הסכימו פחות מ-50% מהמורים להצטרף, בניגוד להתחייבות נציגי המשרד בוועדת החינוך בכנסת? 4. מדוע מאיימים אנשי משרד החינוך על מורים הנאבקים בתוכנית?
הוא צלצל אלי, למען הדיוק.
– – – אז הם לא יצטרפו לרפורמה.
גברתי השרה, שאלתי כמה שאלות בשאילתא. לא קיבלתי נתונים, קיבלתי הסברים כלליים. אני ממש מוטרדת מההסברים שקיבלתי. המורים הולכים על מסלול של הפיכתם לעובדי קבלן, זה מה שיוצא מהדברים שנאמרו.
שאלתי שאלות פרטניות. אני מבקשת בתשובות על השאילתא לקבל גם נתונים. גברתי השרה, ההסברים הכלליים שלך על העובדה שהארגון היציג חתם על הסכם – – –
גברתי, אין לי ספק שזה מרתק.
אין ספק שהניתוח של מה שקורה בליכוד, בעבודה ובקדימה הוא מרתק.
לא, אל תעברי למרצ. אני מדברת על מורי ישראל, שכופים עליהם להיכנס להסכם, הסכם סודי. זה שמנופפים פה בכך שהארגון היציג חתם על הסכם – – –
בסדר, כשחתמו עליו הוא היה סודי, המורים לא ידעו. אבל אני חברת הכנסת שמגישה שאילתא, ואני מבקשת נתונים מדויקים בתשובה על שאלות ששאלתי – לא הסברים כלליים כמה הרפורמה היא מדהימה וכמה בתי-הספר רק משוועים להיכנס אליה. אני שאלתי, ואני רוצה לבקש נתונים, ואני חוזרת על השאלות שלי: 1. כמה מורים פנו בכתב למשרד החינוך והצהירו על סירובם להצטרף לתוכנית? אני מבקשת נתונים. 2. כמה מורים וגננות שלחו מכתב סירוב להוראת שעה פרטנית, וכתוצאה מכך נמנעה מהם תוספת השכר המובטחת? אני מוסיפה שאלה, כפי שאמרה יושבת-ראש הכנסת. נתנו מקדמה לצורך הרפורמה. מורים ביקשו לנכות משכרם – אלה נתונים שיש בגזברות – את התוספת. בזה שהם ביקשו לנכות משכרם את התוספת, הם הביעו את ההתנגדות שלהם ואת הסירוב שלהם להצטרף לתוכנית. אני מבקשת לקבל את הנתונים האלה. אני עומדת על זה שעכשיו אנחנו נקבל את הנתונים האלה. יש כאן ניסיון לסמא את עיני הציבור. לא יכול להיות שמורים מבקשים להתנגד, מזמינים אותם לבירורים, מעמידים לדין משמעתי, אני לא יודעת מה, ולא מאפשרים להם להביע ביקורת. אלה המורים שאנחנו רוצים לחנך במדינת ישראל? אנחנו רוצים מורים ביקורתיים שישאלו שאלות.
אתם נתתם מקדמה והמורים ביקשו להחזיר את המקדמה. את לא מזכירה בכלל את הנתונים האלה.
גברתי, את עושה לעצמך חיים קלים בעניין הזה.
אדוני היושב-ראש, חברי חברי הכנסת, אני מודה שאני עומדת כאן היום על הדוכן ברגשות מעורבים, ותוהה למי יש לי יותר טענות, לראש הממשלה ולקואליציה הזאת, לראש הממשלה שנאחז בקרנות המזבח ומסרב להיפרד מתפקידו, או לראש מפלגת העבודה ולמפלגת העבודה כולה, שתבעה בקולות רעש ורעם ובנחישות ובנחרצות שראש הממשלה ישעה את עצמו, ומה שהחל בקול תרועה רמה הסתיים אתמול בקול ענות חלושה. נכון, נקבע שיהיו פריימריס בספטמבר. זה לא סוד שמפלגתי, מרצ, חשבה שלא צריך ללכת לבחירות וצריך להקים ממשלה חלופית. אבל לא שמעתי אתמול אף אמירה של אהוד ברק, ראש מפלגת העבודה, שאומר: אוקיי, פריימריס בספטמבר, אבל אתה, ראש הממשלה, אתה צריך להשעות את עצמך. אין לך תוקף מוסרי, אין לך תוקף למלא את תפקידך ולעשות פעולות בתחום המדיני, בתחום החברתי. איפה האמירות האלה? איפה אהוד ברק ואיפה כל מפלגת העבודה? תראו את ההתנהלות של מפלגת העבודה כל השבוע. פתאום יש שם מורדים, יולי תמיר וגאלב מג'אדלה ואחרים, שבכלל פורסים רשת ביטחון פוליטית לראש הממשלה. מתוך מפלגת העבודה אפשרו את הישארותו של ראש הממשלה בתפקידו. לא ממשלה חלופית, אלא המשך הקומבינות. כאשר עומדים כאן על הדוכן חברים מהאופוזיציה ומהימין, חבר הכנסת סער, ראש סיעת הליכוד בכנסת, ומותחים ביקורת על ראש הממשלה, אז האם כשזה לא נעים ליושבת-ראש הכנסת אז סותמים כאן פיות? אני לא תמיד מסכימה עם מה שאומר חבר הכנסת סער, ולא בטוח שהסכמתי עם כל מה שהוא אמר, ואולי גם לא הסכמתי עם הביטויים שהוא אמר, אבל זכותו של מי שנמצא באופוזיציה לעמוד כאן על הדוכן ולבקר את ביקורתו, ולא יסתמו פיות בכנסת הזאת. יושבת-ראש הכנסת צריכה לדעת שהיא צריכה להגן על חברי הכנסת, זאת חובתה, ולא להגן על הממשלה ועל ראש הממשלה. אנחנו מצפים להגנה מיושבת-ראש הכנסת גם כשאנחנו אומרים דברים שהם לא נעימים לשלטון. חברי חברי הכנסת, איך מדינה שלמה הפכה לבת-ערובה של ראש הממשלה, שנחשד בפרשות שחיתות קשות, ובמקום שישעה את עצמו וייאבק על חפותו מחוץ לממשלה, ממשיך לשטות במדינה שלמה? יום אחד הוא בעד לשחרר את סמיר קונטאר תמורת השבויים החטופים ויום אחד לא, ויום אחד הוא בעד לשחרר אסירים פלסטינים תמורת גלעד שליט ויום אחד לא. איך אנחנו יכולים לדעת שכל הפעולות שנעשות בשמו ומטעמו הן רק מתוך שיקול דעת אמיתי, ולא כאופציית הישרדות פוליטית? איך, אדוני היושב-ראש?
אדוני היושב-ראש, הדוח החשוב של הוועד נגד עינויים חושף מציאות של שנים על שנים, של עשרות אלפי עצורים. הדבר הזה הביא לקהות חושים ולאדישות מוסרית – כבר לא רואים בעצירים האלה בני-אדם. הם עצורים, אז הכול מותר. שמעתי את תשובתו של סגן שר הביטחון. למיטב ידיעתי, הוועד נגד עינויים העביר למערכת הביטחון את כל המקרים שמדובר בהם בדוח, ולכן גם לא כל כך משנה עכשיו – ההתנצחות הזאת – אם ידענו על המקרים האלה או לא. מה שמשנה כרגע, לדעתי, הוא הנתונים, שכל כך צריכים להדיר שינה מעינינו. אדוני סגן השר, אני חושבת שצה"ל צריך לגבש נהלים מבצעיים לעניין עצורים פלסטינים. צה"ל צריך למצות את מלוא חומרת הדין עם מי שמתעלל בעצירים. נכון, יש כאן מציאות קשה, אבל זה לא נותן הכשר להתעלל באדם עצור. אדם עצור הוא בחזקת חשוד וחף מפשע. לכן היחס הזה – שכולם עוצמים עין, ואפשר לבעוט באדם, לכסות את ראשו או לכבול אותו באזיקים –  הדבר הזה לא מתקבל על הדעת. אני חושבת, אדוני סגן השר, שאתה, או מישהו מטעמך, צריך להזמין אל לשכתך את נציגי הוועד נגד עינויים, לקבל מהם את הפרטים המדויקים ולפתוח בחקירה. אולי כדאי לעניין את הכנסת בנתונים על כמה חקירות פליליות נפתחו נגד מתעללים בפלסטינים. תודה רבה.
אדוני היושב-ראש, אדוני השר, חברי חברי הכנסת, עסקת הטיעון שנחתמה עם בועז יונה היא חרפה. אין לי דרך אחרת להגדיר את זה. אני חושבת שהפרקליטות מעלה באינטרס הציבורי. במקום למצות את הדין עם בועז יונה, עבריין נמלט, היא דאגה לאינטרסים שלו, ובוודאי לא לאינטרסים של אותם אלפי אנשים שנותרו ללא קורת-גג, מחוסרי דיור. למה אני כל כך חרדה מעסקת הטיעון הזאת? אני מכירה את הטענה: זה רע הכרחי, יש המון תיקים, בנסיבות שנוצרו זה היה הדבר הכי טוב, לא היינו יכולים להסגיר אותו אם הוא לא היה מגיע, כל אותם דברים – אנחנו שמענו כבר את הטיעונים האלה. אני רוצה להביע חשש שעסקת הטיעון אתו לא רק שהיא מחפירה, היא גם תסכל כל אפשרות לברר את אחריותם של גורמים נוספים שמעורבים בפרשה. יש כמה וכמה דוגמאות, אבל בהזדמנות הזאת אני רוצה להתמקד בעיקר באחריותם של ראשי הבנקים. העסקה הזאת תסכל את האפשרות לפצות את אותם אנשים שהיו לקוחות החברה. אני לפחות קראתי את הדוח של המפרק הרשמי, עורך-הדין מולכו, ביחס לחברת "חפציבה", ועורך-הדין מולכו כותב דוח מאוד מקיף, של עשרות עמודים. בדוח הזה הוא מבקר קשות את ההתנהלות, ומעלה חשדות חמורים מאוד לגבי התנהלות בלתי חוקית של ראשי הבנקים שליוו את הפרויקטים של הבנייה של חברת "חפציבה". הדבר החמור שהוא מעלה שם, והוא כותב את זה כהאי לישנא: הבנקים ידעו או שהיה עליהם לדעת על מצבן הכלכלי הרעוע של החברות, הבנקים ידעו על עבירות פליליות שביצעו החברות, אולם בחרו שלא לפעול בנדון ולא להזהיר את רוכשי הדירות. זה ציטוט מתוך הדוח של המבקר. אלה דברים חמורים מאוד. פניתי אל היועץ המשפטי לממשלה ואל פרקליט המדינה לשאול למה לא פותחים בחקירה נגד ראשי הבנקים, והתשובה שקיבלתי היתה סתמית משהו: הפרקליטות לא מוציאה מכלל אפשרות לחקור את כל המעורבים. היא לא נקטה שום אחריות ספציפית לגבי מי שהיא הולכת לחקור. למה אני טורחת לציין את כל זה? עסקת הטיעון הזאת תסתום את הגולל על כל אפשרות של חקירה של ראשי הבנקים. הם חותמים עסקת טיעון, התיק נסגר, ממילא אין עניין, למה שיחקרו את האחריות של ראשי הבנקים בעניין הזה? בועז יונה – יודעים מה הוא עשה. אותם אלפי אנשים, אותם הנציגים שלהם שהיו כאן רק לפני שבוע בכנסת בכנס שארגן חבר הכנסת מרציאנו – לראות את האנשים האומללים שנותרו עם הבגדים שלגופם, זה פשוט נורא. איזה שדר המדינה משדרת להם בעסקת הטיעון הזאת? איזה שדר זה, שהם יודעים שהוא ייכנס עכשיו לשבע שנים? זה לא תענוג, זה תענוג מפוקפק, אבל מה עם אותם אנשים? מה עם האפשרות לפצות אותם? בעיקר, אדוני השר, מה עם האחריות של ראשי הבנקים שידעו ונתנו לכך יד? תודה רבה.
אני חושבת שהוועדה היא ועדת החוקה.
גברתי היושבת-ראש, קודם כול, ברכות על היוזמה. הגשתי שאילתא. האם אני שואלת כל שאלה לחוד? מה הפרוצדורה?
אדוני השר, השאילתא שאני שואלת – התזמון שלה יצא מדהים עם הנושא הבא על סדר-היום. השאילתא שלי מתייחסת לחוק האזרחות, שאת תוקפו הכנסת מתבקשת להאריך בעוד שנה. הדבר שהטריד אותי ביחס לחוק הזה, ולכן ביקשתי לדעת, בעיקר בנוגע לוועדה ההומניטרית שהוקמה במשרד הפנים לאחר הארכת תוקפו של החוק בשנה שעברה. אני רוצה להזכיר, מדובר בחוק שמונע איחוד משפחות בין ישראלים לפלסטינים, ובהוראת בג"ץ הכנסת התבקשה לשפצר את החוק, או לשדרג את החוק, והוחלט בכנסת שיקימו ועדה הומניטרית, שאם אתה שואל אותי, אדוני, בינה לבין הומניטרית אין דבר וחצי דבר. ולכן שאלתי כמה שאלות – על המועד שבו הוקמה הוועדה, מי החברים בה, כמה פעמים היא התכנסה. בעיקר מעניין אותי לדעת כמה פניות היו אל הוועדה, בעיקר ההתפלגות בין מזרח-ירושלמים ואחרים, כמה פניות אישרה הוועדה, כמה מהפניות שהתקבלו בוועדה הן פניות שהתהליך שבגינן הוגשו הבקשות בכלל החל לפני הקמת הוועדה. בקיצור, יש לך  כאן שורה ארוכה של שאלות, ואני לא אמשיך. אני אשמח בעיקר לקבל תשובות. אדוני, תודה.
אדוני היושב-ראש, חברי חברי הכנסת, זו הפעם השמינית שהממשלה מבקשת להאריך בשנה נוספת את הוראת השעה בהתאם לסעיף 5 בחוק האזרחות. אני רוצה לומר שיש לי הערכה רבה לשר שטרית. גם אם הוא לא שומע, אני אומרת לו את זה. אדוני השר, יש לך חלוקת קשב, בסדר.
עומד השר כאן על הדוכן, מסביר לנו באותות ובמופתים ומנסה לשכנע את הכנסת, כי הכנסת צריכה לקבל החלטה, למה לתמוך בהארכת הוראת השעה, והוא אומר שגברה המעורבות של אנשים שניצלו את מעמדם בפיגועים ביטחוניים. אני רוצה לומר לכם שאפילו אם יש מפגע אחד זה איום ונורא. אני אומרת לו וקוראת לשר בהערת ביניים: אוקיי. אדוני השר, מה הנתונים? הוא אומר: אני שוכנעתי על-ידי גורמי הביטחון, והנתונים מורים על כך. אנחנו כנסת ישראל. מה? אנחנו מקבלים החלטות על סמך עיניו היפות של השר שטרית ורהיטות דיבורו או העובדה שהוא מנסה לשכנע את הכנסת? הכנסת לא צריכה נתונים על כך שגברה המעורבות בטרור ובפיגועים. חובתו של שר הפנים לתת דיווח לכנסת במה דברים אמורים. חברי חברי הכנסת, אני רוצה להעיר שתי הערות: אחת – למהות נגד החוק, ואחת – לפרוצדורה. אדוני היושב-ראש, אני רוצה לבקש ממך, כמנהל הישיבה, לבקש את חוות-דעתה של היועצת המשפטית של הכנסת. אני טוענת שהמליאה אינה יכולה להצביע היום. אדוני היושב-ראש, זה מאוד מהותי. המליאה אינה יכולה להצביע היום על הארכת תוקפו של חוק האזרחות. בתשובת המדינה לבג"ץ נמסר שכיוון שכבר מדובר בכל כך הרבה פעמים, מי שצריך לדון בחוק הזה זה ועדת הפנים, בדומה לנוהל שהיה לגבי חוק טל. אני חושבת שצריך לבקש את חוות דעתה של היועצת המשפטית של הכנסת. הכנסת לא יכולה היום להצביע על הארכת הוראת השעה. חברי חברי הכנסת, אני עתרתי שוב לבג"ץ, באמצעות עורכת-הדין דפנה הולץ-לכנר, נגד החוק, מכיוון שהתיקונים לחוק לא עמדו בקריטריונים שבג"ץ חייב בהם את המדינה בעתירה הראשונה. הוקמה כאן ועדה הומניטרית שבינה ובין הומניטרי אין דבר וחצי דבר, היא עלה תאנה לעניינים הומניטריים. בג"ץ הוציא – בהרכב של שבעה שופטים פה-אחד – צו על-תנאי שמורה למדינה לנמק בתוך 60 יום מדוע לא יבוטל החוק הזה. 60 הימים האלה עומדים לפוג בעוד חמישה ימים, דהיינו, בשבוע הראשון של יולי. אדוני היושב-ראש, הנתונים שאני מוסרת הם מאוד חשובים. תוקפה של הוראת השעה עומד לפוג בסוף יולי. מה מיהרה הממשלה להזדרז לבוא לכנסת בשבוע הזה? בעוד חמישה ימים תם המועד שניתן למדינה. יכול להיות שהמדינה תיתן את התשובה שלה בעוד חמישה ימים, ובג"ץ יקבע לאלתר שהחוק הזה הוא לא חוקתי. יכול להיות, הלוואי, אני מייחלת לזה. מה מיהרתם? אני רוצה לטעון שתי טענות, אדוני. החוק הזה מכתים את ספר החוקים ופוגע בזכותם של בני-זוג וילדים שהם אזרחי ישראל לחיי משפחה ולשוויון. הכול כבר נאמר.
לא נראה לי שמישהו התקומם פה, אדוני. כנסת ישראל היום, הכנסת הזאת, המליאה, אינה יכולה להצביע על הארכת הוראת השעה. בזמן שאנחנו יושבים במליאה וחברי הכנסת עולים על הדוכן, אני מבקשת את חוות דעתה של היועצת המשפטית לכנסת, האם החוק הזה צריך לחזור עכשיו לוועדת הפנים, כדי שיתקיים בו דיון על-פי הקריטריונים שנקבעו בחוק טל, כאשר מדובר בהארכה של הוראת שעה שמונה פעמים.
בדיוק. חברי חברי הכנסת, אני רוצה להודות ליושב-ראש על שקיבל את בקשתי. אני רוצה לומר שיש חשש מניצול לרעה, כמו שאמר השר, וכדי למנוע את זה צריך לחזור למודל הקודם של בדיקה פרטנית, בדיקה ביטחונית פרטנית, ולא לקבוע באופן קולקטיבי שכל אזרחי ישראל הערבים שנישאים לבני-זוג פלסטינים הופכים אותם למפגעים בפוטנציה. זה דבר שהכנסת לא יכולה לקבל.
למה אתה חושב שהם מבינים יותר ממך?
אדוני היושב-ראש, חברי חברי הכנסת, חיילים שיוצאים בשמה של המדינה להגן על המדינה, חותמים על הסכם, על חוזה בלתי כתוב, שאם יאונה להם רע המדינה תעשה הכול להגן עליהם. לכן אני רוצה להביע עמדה הפוכה מזו שהביע כאן חברי חבר הכנסת איתן כבל, ואני רוצה גם להתקומם על השיח שמתנהל בנושא ההסכם של הממשלה, או החלטת הממשלה, על החזרת החיילים החטופים. לא היה אדם שלא עלה כאן על הדוכן, לרבות ראש הממשלה, לרבות השרים, לרבות הדוברים – כולם מדברים על עסקה. כולם מדברים על הנושא הזה במושגים כלכליים, כאילו מדובר כאן באיזה שוק, באיזו סחורה עוברת לסוחר, ועושים כל היום תחשיבים של עלות ושל תועלת ושל כדאיות – ואם נחזיר רק חלקי גופות, או גופות שלמות, או אם נחזיר אנשים חיים. אני חושבת שהדבר הזה מבחיל, מבעית. זה סולם ערכים מעוות. זה גורם לחוסר סולידריות חברתית, זה גורם לכך שיש זילות בחיי אדם, שאפשר להתמקח – אם זה גופות או חלקי גופות או אנשים חיים. ואחרי שאמרתי את זה אני רוצה לומר כמה הערות ביקורת על ההתנהלות של הממשלה בכל הפרשה הזאת. לא היה "זובור" כזה למשפחות בשנים האחרונות, כפי שהיה כאן בחודשים האחרונים, כפי שנעשה למשפחות של החיילים החטופים. משפחות לא צריכות לנהל את המאבק הזה, והמשפחות האלה מצאו את עצמן על-כורחן נאבקות להשבת היקר להן מכול. אם יש הורים שלא מסוגלים לעשות את זה – מי ישמש להם לפה? ופתאום ראש הממשלה, שעמד כאן על הדוכן – אני מזכירה לכם – אחרי שנחטף גלעד שליט, והכנסת אמרה, לפחות אני אמרתי: אולי נשחרר אסירים פלסטינים? כן, זה קשה, צודק חבר הכנסת ריבלין. סמיר קונטאר הוא מרצח. המילון לא יכול להכיל את המלים שיכולות לתאר את עוצמת התיעוב ואיזה רוצח מתועב הוא, אבל אנחנו צריכים להעמיד לנגד עינינו שיש נסיבות ויש מצבים שצריך להחזיר גם רוצחים וגם אסירים, מה שנקרא אסירים עם דם על הידיים. עמד כאן ראש הממשלה על הדוכן, ביהירות ובזחיחות הידועות שלו, ואמר, ואני מצטטת, זה מסוג הדברים שנחרתים בזיכרון, ככה עם האצבע: לא יורידו אותנו על ברכינו, ואנחנו לא נשחרר אסירים – וכשאפשר היה לשחרר אז רק נשים וילדים, זאת היתה הדרישה הראשונית. היום כבר מתמקחים אם יהיו 400 או 415, ומה טיב האסירים. איזו בושה. ועכשיו, לקראת הדיון בממשלה, ראש הממשלה בכלל – מספרים לנו שהוא מתייסר ומתחבט כדי להראות. איזו מנהיגות זאת, חברי חברי הכנסת. כן, זה נושא רגיש. כשהממשלה הזאת יצאה למלחמה בלבנון ב-12 ביולי, כשנחטפו שני חיילים, היא הקריבה 164 הרוגים, אזרחים וחיילים, ועכשיו לא מוכנים לשחרר רוצח מתועב אחד תמורת אותם חיילים?
אדוני היושב-ראש, חברי חברי הכנסת, יש הסתייגות של סיעת מרצ, ויש הסתייגות אחרת שמשותפת לחבר הכנסת דב חנין ולי. חברי חברי הכנסת, אני רוצה לנמק. אנחנו מדברים כאן על חוק שבעצם בא להסדיר את כל נושא המעצר והגירוש של אזרחים זרים השוהים בישראל שלא בהיתר או של אנשים החשודים בשהייה שלא בהיתר, ואני מדברת על פליטים, על מהגרי עבודה, על קורבנות סחר בנשים ועל קורבנות עבדות. אני חושבת שהכנסת צריכה להתייחס לאנשים האלה, שנמצאים כאן, כאל בני-אדם שמגיעות להם זכויות. אם עוצרים ישראלי, והחוק מחייב שהוא יראה עורך-דין בתוך 24 שעות, אין שום סיבה שכאשר אנו מדברים על שוהים בלתי חוקיים שהסתננו לישראל ולא עשו את זה על רקע ביטחוני – אין שום סיבה שיחמירו את הפגיעה בזכויות האדם של אנשים שלא נשקפת מהם כל סכנה וינקטו נגדם אמצעים מינהליים. בעצם, כאשר חבר הכנסת פינס-פז אומר "נשאיר את זה 96 שעות, כי אחרת זה בלתי אפשרי", אנחנו אומרים: "אנחנו הולכים עכשיו להעניש אתכם". מה מטרת ההצעה הזאת, להחזיק אותם בלי שיוכלו לראות עורך-דין? מה, הם יפגעו בביטחון המדינה? הם פוגעים בביטחון המדינה? הרי אף אחד לא טוען את זה. איזו הצדקה יש להחזיק אנשים כל כך הרבה זמן בלי שיוכלו לפגוש עורך-דין? לכן, חברי חברי הכנסת, אני קוראת לכם לקבל את ההסתייגות של חבר הכנסת חנין ושלי, שנועדה לקבוע קיצור תקופת המעצר, כי אחרת אתם צריכים להביא בחשבון שאם החוק הזה יתקבל במתכונת שהציע יושב-ראש הוועדה, החוק לא יהיה חוקתי, הוא יפגע בזכויות הבסיסיות ביותר של אנשים ששוהים כאן שלא כדין. חבר הכנסת פינס-פז, יושב-ראש ועדת הפנים, אנחנו לא צריכים לקבל כל דבר שנציגי המדינה אומרים בנושא הזה ככזה ראה וקדש. אין שום הצדקה שאנשים ישבו בבתי-מעצר 96 שעות בלי לפגוש עורך-דין. זה לא מתקבל על הדעת. שונו החוקים במדינת ישראל, ואנחנו מתייחסים אליהם כאילו הם איזו פסולת, שלא מגיעות להם זכויות אלמנטריות. אני פונה אליכם, חברי חברי הכנסת, לתמוך בהצעה לקצר את תקופת המעצר ל-24 שעות. תודה.
לא, חבר הכנסת ביילין – – –
אדוני היושב-ראש, חברי חברי הכנסת, נמצאים היום ביציע חברים שלנו, אורחים מהיישובים בענה, מג'ד-אל-כרום ודיר-אל-אסד. הם יושבים למעלה. אני רוצה לפנות אל הכנסת. מחר עולה עניינם בכנסת, מחר עולות לדיון הצעות חוק שמבקשות לפרק את איחוד הרשויות שנעשה לפני כשנתיים במקומות האלה – איחוד שנכשל, איחוד שלא צלח, איחוד שהביא לאנרכיה חברתית, לאלימות, למתח, לגירעון תקציבי, דבר שמכביד על חיי היום-יום של התושבים. שלושת היישובים התאחדו בעניין הזה כדי להביא לפירוק האיחוד. אני קוראת לכנסת לסייע מחר, להחליט שמחר אין משמעת קואליציונית, אין משמעת סיעתית, כולם מנסים לשכנע את ראש הסיעה שלהם לתמוך בפירוק. זה גם נכון, זה גם חכם וזה בעיקר צודק. תודה רבה.
תודה רבה, אדוני היושב-ראש, תודה רבה, אדוני השר. השאלה שלי היא מאוד ארוכה ומורכבת מהרבה שאלות, אז אתמצת את זה. השאלה שלי מתייחסת לתפקוד המענה הטלפוני והמקוון בביטוח הלאומי. אני מדברת על פניות אל הביטוח הלאומי. אני רוצה להזכיר שלפני כשנה בוצעה הפרטה במענה הזה, ואנשים מתלוננים שהם לא מצליחים להגיע לבירור עניינם וממתינים שעות, בעיקר אנשים מבוגרים. אם הם כבר מצליחים להגיע, אומרים להם: העניין בבירור, ולעולם העניין לא מתברר. בקיצור, מה עושים, אדוני השר? זה כדי לקצר את שמונה השאלות שהגשתי.
אדוני היושב-ראש, חברי חברי הכנסת, אני מבקשת להביע בשם סיעת מרצ אי-אמון בממשלה בגלל מלחמת לבנון השנייה. חברי חברי הכנסת, בלתי מתקבל על הדעת שהחודש אנחנו ציינו שנתיים למלחמה, וממשלת ישראל, לא עלה בדעתה לציין את היום הזה. סיעת מרצ היא היחידה בכנסת שמעלה את הנושא הזה שוב לסדר-היום, ובעיקר אני רוצה להעלות את זה היום, אחרי שבאמת היינו עדים במשך שבועות מורטי עצבים בציפייה להחזרת החיילים החטופים – ראינו את הדיון בממשלה; ראינו איך הממשלה גרמה למשפחות לכתת את רגליהן בין השרים כדי לבקש את התמיכה שלהם לאשר את ההסכם להשבת החטופים. אני רוצה להגיד לכם שכל הציפייה הזאת להשבת החטופים בעצם הסיטה את תשומת הלב הציבורית מכך שבחודש הזה, ב-12 ביולי, פרצה מלחמת לבנון השנייה – מלחמת ברירה מיותרת, כושלת, מופקרת, שבה שילמו בחייהם 164 חיילים ואזרחים. זאת ההונאה הגדולה, חברי חברי הכנסת; כשראש הממשלה עמד כאן על הדוכן ב-17 ביולי 2006 הוא אמר: "אנחנו יוצאים למלחמה להחזרת החיילים החטופים". ואני אומרת לכם עכשיו, אחרי שהשיבו את החיילים – ואני מאוד תמכתי בהסכם הזה – אפשר היה להגיע לאותו הסכם של השבת החיילים החטופים תוך שילוב מאמץ דיפלומטי ותוך שילוב של גורמים מתווכים בין-לאומיים; אפשר היה להגיע לאותו הסכם מבלי שישלמו בחייהם ובלי שיקריבו את חייהם חיילים ואזרחים. את אותה דרמה שיצר ראש הממשלה כשהוא עמד כאן על הדוכן כשהוא יצא למלחמה הוא יצר עכשיו בהסכם לשחרור החיילים החטופים. גם הממשלה וגם ראש הממשלה וגורמים בכירים אחרים ידעו כבר קרוב לשנתיים או יותר שהחיילים החטופים אינם בין החיים והצליחו ליצור דיון ציבורי מחפיר, כאילו שמדובר כאן באיזושהי עסקה, כאילו שמדובר במשהו שיש לו כדאיות כלכלית, כאילו שמדובר באיזו סחורה עוברת לסוחר. חברי חברי הכנסת, חיילים שיוצאים להגן על המדינה מצפים שהמדינה תעשה הכול כדי להגן עליהם, כולל תשלום "מחיר" גבוה להשבתם. זה החוזה בין החייל למדינה. צדק הרמטכ"ל גבי אשכנזי שאמר לשרים: מי שלא יתמוך בהסכם הזה, לא יהיה לו תוקף מוסרי לשלוח חיילים למלחמה הבאה. אבל מה עשה ראש הממשלה? מה עשתה ממשלת ישראל? שוב באופן ציני הוא ניצל את פירות הבאושים של ההונאה הקטנה, אותה הונאה שלכאורה החיילים בחיים, והוא עשה את זה כדי להסיח את הדעת מההונאה הגדולה של היציאה למלחמה להשבת החטופים. חברי חברי הכנסת, אני מודה שקשה לי לדבר על השבת החטופים במונחים של עסקה. אני רוצה שהכנסת תוציא את זה מהלקסיקון שלה. אנחנו מדברים בבני-אדם, בין  חיים בין מתים, והדבר היחיד שצריך להדריך אותנו זה ההיבט המוסרי והערכי, ולא השיקולים אם זה חלקי גופות או גופות, ולא ועדות למיניהן שהקים עכשיו שר הביטחון, שידונו מה הקריטריונים. הקריטריון הוא המחויבות של המדינה לחיילים שיוצאים להגן עליה. חברי חברי הכנסת, ההתמקדות במשפחות האצילות, שניהלו כאן, לשיטתן, קרב להשבת בניהן, וההזדהות שכולנו חשנו כלפי משפחות גולדווסר ורגב, לצערי הסיטו את הדעת מדרך קבלת ההחלטות של הממשלה. וזה כבר אחרי שנחשפה תרבות השקר הגדול, זה אחרי שכבר התברר שההחלטות התקבלו כאן כמו ברפובליקת בננות, שיצאו למלחמה תוך הצגת יעדים גרנדיוזיים, כשהיה ברור שאי-אפשר להחזיר את החיילים והיה ברור שהם כבר לא בין החיים. ומי שאחראי למלחמה המיותרת והכושלת הזאת הוא ראש הממשלה. ראש הממשלה, שמסובך בפרשות שחיתות, אבל ראש הממשלה שקיבל החלטה וסחב אליה ממשלה שלמה ועם שלם – ראש הממשלה הזה  ממשיך לכהן, והמסר היה שניתן לשבור מסגרות צבאיות בכוח, ובכוח אפשר להביא את החיילים החטופים במקום למצות מהלכים דיפלומטיים. חברי חברי כנסת, יציאה למלחמה בפזיזות, בחוסר שיקול דעת – כבר שכחנו איך כל הכנסת הזאת מחאה כפיים, למעט חברים בודדים שהתנגדו למלחמה. כבר שכחנו איזה הרס מיותר היא עשתה גם בצפון וגם בלבנון, ואי-אפשר לא להזכיר שגם בלבנון 1,600 אזרחים שילמו בחייהם ונגרם נזק לתשתיות. חיים שם אנשים. חיים אצלנו, בצפון הארץ, אנשים שלא הכינו אותם שהם יצטרכו לשבת חודש ויותר במקלטים מעופשים, ולא התכוננו לזה. ואחרי כל זה, אחרי הביקורת הקשה בדוח-וינוגרד, ראש הממשלה ממשיך לכהן בתפקידו. ואחרי כל זה, כאילו לא הופקו הלקחים ואנחנו עדים עכשיו להתנהלות חסרת אחריות בכל מה שקשור לשחרורו של החייל החטוף גלעד שליט. היום שמעתי את שר הביטחון בהברקה חדשה. שר הביטחון מציע להטיל צנזורה על כל מה שקשור למשא-ומתן לשחרורו של גלעד שליט. מדינה מתוקנת מדברת במושגים של צנזורה כדי להסיט את הדיון הציבורי. איך אמר שר הביטחון? אנחנו רוצים להטיל צנזורה כדי שאחר כך לא נצטרך לשלם מחיר גבוה בעבור גלעד שליט. אני רוצה להגיד לכם, שאת ה"מחיר" הכי גבוה שילמה ממשלת ישראל בעסקת ג'יבריל בשנת 1985, כשהיתה צנזורה על כל מהלכי העסקה הזאת, ובה שוחררו 1,700 אסירים פלסטינים ולא היה דיון ציבורי והדבר התקבל כעובדה. אנחנו צריכים להוקיע את ניסיונו של שר הביטחון להטיל צנזורה, אנחנו צריכים ללחוץ על ממשלת ישראל להיכנס לדיון מהיר ביחס לשחרור אסירים תמורת שחרורו של החייל גלעד שליט. חברי חברי הכנסת, איך לא למדנו מלקחי פרשת רון ארד? איך ממשלת ישראל ממשיכה להגיד: מה, ישחררו אסירים? הם רוצחים. כן, חברי חברי הכנסת, מדובר באסירים שהם טרוריסטים, מחבלים, ואולי חלק מהם – חלילה, אני מקווה שלא – יחזרו לפעילות טרוריסטית. אבל זה הימור שהמדינה צריכה לקחת על עצמה, כי המדינה לא יכולה להמשיך ולהמר על חייו של גלעד שליט. האשליה הזאת, שכאילו אפשר להחזיר אותו הביתה בשלום בלי לשחרר מספר גבוה של אסירים, היא עוד הולכת שולל בשורת הולכות השולל שאנחנו עדים להן בשנתיים האחרונות. הולכת השולל הראשונה היתה ביציאה למלחמה, כשראש הממשלה עמד כאן ואמר: נשחרר את החיילים החטופים, אנחנו יוצאים למלחמה להשיב אותם הביתה. הולכת השולל השנייה היתה כשבעצם הונו את הציבור ונתנו לו להבין שהחיילים החטופים עדיין בין החיים, כשהיה ברור שהם לא בין החיים. והולכת השולל הנוספת תהיה לגבי גורלו של גלעד שליט. אסור לנו לתת יד לצנזורה, ואנחנו חייבים ללחוץ על ממשלת ישראל לשחרר את גלעד שליט. חברי חברי הכנסת, אני שבה ומדגישה: סיעת מרצ, לאור כל זאת, מביעה אי-אמון בממשלה. תודה רבה.
אדוני היושב-ראש, אדוני השר, חברי חברי הכנסת, אני מבקשת לתמוך בהצעת החוק שהציג היום, הערב, חבר הכנסת יוסי ביילין. אני רוצה לומר, זה בלתי מתקבל על הדעת שבמדינה דמוקרטית, בארגון שלכאורה צריך לחנך, בגוף כמו אוניברסיטה, שצריך לחנך לפלורליזם, לסובלנות לפתיחות בארגונים כאלה, בעצם מונעים מסטודנטים דבר שהוא אלמנטרי בעיני, וזאת האפשרות להתאגד, להתכנס ולקיים פעילות פוליטית. בכל האוניברסיטאות בעולם, הדבר הבסיסי ביותר הוא שסטודנטים יכולים להתאגד, יכולים להפגין ויכולים לחולל מהפכות, ורק במדינת ישראל יש חשש, שאני לא מבינה למה הוא וממה הוא נובע; חשש מעוות בעיני, שפוגע ביכולת לחנך אנשים צעירים לקחת חלק בפעילות ציבורית חברתית. אני רוצה לשתף אתכם, חברי חברי הכנסת, בחוויה – זאת אולי לא המלה המתאימה – מאוד מאוד לא סימפטית שאני חוויתי בביקורי לפני כמה חודשים באוניברסיטת חיפה. הייתי אמורה להיפגש עם קבוצה של סטודנטים שהם חברים בתא מרצ ובתא חד"ש ועם סטודנטים אחרים. האוניברסיטה מאוד לא התלהבה מהרעיון הזה. בסופו של דבר נפגשתי עמם. העמיסו עליהם כל מיני תנאים ביורוקרטיים – צריך להזמין חדר חודשיים מראש, כל מיני דברים שנועדו לפגוע במהלך הפגישה. בסופו של דבר החלטתי להיפגש אתם בקפיטריה של האוניברסיטה. ישבנו בשולחן צדדי, במקום שלא היו בו אנשים. הפגישה שלנו לא הפריעה לאף אחד. לא היתה פרובוקציה, לא נעשתה פרובוקציה. נדהמתי, פשוט נדהמתי, כשבמהלך הפגישה הסב את תשומת לבי אחד הסטודנטים שאמר לי: תראי את שני הגברתנים שעומדים מאחורינו. אני מסובבת את ראשי, ואני רואה שני גברתנים, שאחר כך התברר לי שהם היו מאבטחים של האוניברסיטה, מסריטים ומצלמים כל אחד מהסטודנטים שהגיע לפגישה אתי. מסריטים את כל המפגש – דבר, כמובן, שהוא מאיים ומפחיד.
אני לא מייחסת לעצמי חשיבות כל כך גדולה, אדוני השר, שזה נועד להנציח. תראה, אותי זה לא הפחיד, אבל זאת שאלה מאוד נכונה. הסטודנטים הרגישו מאוד מאוימים. הם התחילו לצאת. ולא רק זאת – – –
תן לי לסיים את הסיפור, אדוני. אני חושבת שזה מדהים. זה סיפור מדהים שבכלל יכול להיות דבר כזה. לא להאמין. תשמע, אדוני היושב-ראש, במהלך ההסרטה – הפגישה נמשכה כשעה וחצי; כל השעה וחצי הזאת הם הסריטו את המפגש – בשולחן ליד ישבו עוד שני אנשים, שמסתבר שהם עובדי האוניברסיטה, במערך האבטחה שלהם. ישבו – אני לא יודעת אם הם הקשיבו, אולי הם לא יכולים היו להקשיב; ישבו לוודא, במהלך כל הפגישה. יושבת חברת הכנסת גלאון עם קבוצה של סטודנטים, רחמנא ליצלן, מה יכול להיות? האירוע, או התקרית הזאת, הסיפור הזה, משקף – אני לא יודעת, זה דבר בלתי מתקבל על הדעת. פניתי לנשיא האוניברסיטה, העליתי את הנושא לדיון בוועדת החינוך של הכנסת. אני שואלת אתכם, חברי חברי הכנסת, היעלה על הדעת שחבר הכנסת, שר, לא משנה מי, יבקש להגיע לאוניברסיטה, וגם אם הוא לא מגיע לאוניברסיטה, שסטודנטים מכל המפלגות מכל הקבוצות, מכל עברי הדעה והדעת רוצים להתאגד ולפעול פעילות ציבורית, פוליטית, חברתית, והם לא יוכלו לעשות את זה? כדי למנוע את הסיפור שלי, כל מי שיושב באולם לדעתי צריך לתמוך בהצעת החוק של חבר הכנסת ביילין. תודה רבה, אדוני, ותודה על שאפשרת לי.
אדוני היושב-ראש, תודה רבה. חברי חברי הכנסת, הצעת החוק הזאת נדונה בוועדת הכלכלה של הכנסת, וזאת הזדמנות גם להודות ליושב ראש-הוועדה חבר הכנסת גלעד ארדן ולכל הצוות: ליועצת המשפטית, למנהלת הוועדה, שבאמת  עשו מאמץ להביא את החוק עוד היום. החוק הזה בעצם מדבר על שמירת בריאות הציבור. זה תיקון לפקודת הרוקחים. החוק הזה מבקש לקבוע תאריכי תפוגה למוצרי תמרוקים. עד היום אדם, גבר או אשה, שהלכו לסופרמרקט, ל"סופרפארם" או לכל חנות ורצו לקנות קרם פנים, קרם שיזוף, כל תמרוק שאתם יכולים להעלות על הדעת, כשהם הסתכלו על הקופסה הם לא ידעו לכמה זמן התמרוק הזה יכול לשמש, ובעיקר מה קורה אחרי שאתה פותח את הקופסה. האם משך התפוגה שלו – שנה, שנתיים, שלוש שנים – כמו שמצוין? בחלק מהתמרוקים היה קוד. היצרנים עשו קוד, רק זה היה קוד מוצפן, שלא היה ניתן לראות אותו על הקופסה או על השפופרת. הצעת החוק הזאת היא יוזמה של העוזרת הפרלמנטרית שלי, שקנתה יום אחד קרם פנים – אתה יודע, אדוני, אנחנו שמות קרם פנים – והיא ראתה שהקרם לא טוב. הוא באמת שכב אצלה שנה, שנתיים והיא לא ידעה. התחלנו לבדוק את העניין הזה, ופתאום הבנו שיכולות להיות בעיות בריאותיות. באירופה ובמדינות המסודרות בעולם – – –
כן, זה יוצר גירוי, זה יכול לעשות נזק לעור. לכן, אני החלטתי לא להסתפק במצב הקיים. המצב הקיים אפשר לשר, על-ידי צו פיקוח, לסמן את תאריך ייצור התמרוק, את התאריך. אבל אתה בתור צרכן לא יכולת לדעת מה היה התאריך. אומנם הצו מאפשר את זה, אבל זה היה מוצפן. אני חושבת שהחוק הזה אומר לצרכנים: יותר אתם לא קונים חתול בשק. אני רוצה לעדכן אתכם מה החוק הזה קובע: בשנת 2005 נכנסה לתוקפה הדירקטיבה האירופית. הדירקטיבה האירופית נוסחה על-ידי אנשי מקצוע, ובעצם היום היא מקובלת על כל חברות התמרוקים הגדולות בעולם. היא אומצה גם על-ידי היצרנים הישראלים שמייצאים לאירופה, אבל עכשיו היא מאומצת גם על-ידי היבואנים שמייבאים מאירופה. מה שקבענו זה כך: לגבי תמרוקים שחיי המדף שלהם קצרים מ-30 חודשים – נניח שקונים איזה קרם או משחה, אבל אם אומרים שחיי המדף שלהם פחות מ-30 חודשים, יציינו את תאריך התפוגה על הקופסה או על השפופרת. לגבי תמרוקים שחיי המדף שלהם מעל 30 חודשים, יציינו מה תאריך התפוגה לאחר הפתיחה. נניח שהיום אני קונה קרם, והם יודעים שזה מתאים לשלוש שנים או משהו כזה, אז אם אתה פותח אותו – כותבים עד מתי הוא בתוקף, כמו על מוצרי המזון. אני חושבת שברגע שאדם נכנס לבית-מרקחת או לסופרמרקט ורוצה לקנות קרם פנים ורואה שכתוב שזה פחות מ-30 חודשים, הוא עושה חשבון אם הוא רוצה לקנות או לא. לגבי מה שמעל ל-30 חודשים הוא רואה שכתוב מה יהיה תאריך התפוגה אחרי שפותחים את התכשיר. אני חושבת שאותו צרכן ידע מה הוא קונה, הוא לא קונה חתול בשק. זה חוק צרכני ונכון, ואנחנו משתווים למדינות האירופיות המתוקנות. אשמח לקבל את תמיכתכם. תודה רבה.
גברתי היושבת-ראש, חברי חברי הכנסת, אנחנו קבוצה של חברי הכנסת שהגישו הצעות חוק די דומות, מתוך איזו הבנה וגישה שאנחנו צריכים לשמש אוזן קשבת לאנשים, לאזרחים שלא יכולים לסבול את זה שכל מיני בעלי מקצועות בעצם מצמידים דברי פרסומת גם לקירות חדרי המדרגות, על דלתות הבתים, על תיבות דואר פרטיות. הם עושים את זה, כי באופן הזה הם רוצים לפרסם את בית-העסק שלהם. מי כמוכם יודע איך אזרחי ישראל מוצפים כל יום בכל מיני עלוני פרסומת וכל מיני מודעות מסוגים שונים. רואים את זה גם בקומות הגבוהות של בתי-מגורים ולא רק בכניסות. אני רוצה לתאר לכם משהו על אופן ההצמדה. הרבה פעמים אנחנו רואים שמדביקים מדבקה. כשרוצים לגרד אותה, אז עצם ההסרה שלה בעצם מותיר נזק ולכלוך. כשרוצים לנקות ולגרד ולא מצליחים, זה מכוער, זה  מכער ובוודאי זה לא נעים. הדבר הזה גורם עוגמת נפש, כי הרי זה שמדביק את המדבקה וזה שמפרסם את מרכולתו באופן הזה לא מבקש רשות, הוא לא מתאם עם ועד הבית או עם בעל הנכס אם הוא יכול לפרסם. כל אחד בא – זה מערב פרוע, איש הישר בעיניו יעשה. אנשים באים, מדביקים איזו מדבקה, מדביקים פרסומת ועושים מה שהם רוצים. חשבתי שצריך להיאבק בתופעה הזאת. אני רוצה להצטרף לדברים של חברי חבר הכנסת דוד אזולאי. הצענו סנקציה – העיקרון מקובל עלינו, כי ברור שצריך לתת מענה למאבק בפרסומות. מצד אחר אנחנו גם קשובים לבעלי העסקים הקטנים שחשבו שהדבר הזה עלול לפגוע בפרנסה שלהם. חשבנו שצריך להטיל סנקציה כספית; יכול להיות שהסנקציה הכספית שהצענו גבוהה. אין לנו עניין לפגוע בבעלי עסקים, יש לנו עניין להגן על האזרחים ועל הבתים המשותפים. כמובן, נגיע להידברות כדי לקדם את החוק. תודה רבה.
אדוני יושב-ראש הוועדה, אני מקבלת את זה ומכירה בזה שמדינה צריכה להכיר בזכותן של קהילות תרבותיות, אבל כשהקהילות התרבותיות לא מכירות בערכי היסוד האזרחיים של המדינה, האם המדינה צריכה לממן אותן? ערכי יסוד אזרחיים – אזרחות, מתמטיקה, ליבה. כן בטיחות, כן ביטחון – כל הדברים שציינת. מדובר על ערכי יסוד אזרחיים, זאת נורמה בסיסית.
אדוני השר, יש לי שאלה – – – אני רוצה לדעת. זו שערורייה.
אדוני היושב-ראש, חברי חברי הכנסת, אדוני סגן השר, אכן זו המציאות של הכיבוש. זו המציאות שנוצרה במהלך 40 השנים האחרונות, שבמקרה נגלתה לעין התקשורת. הדבר הזה כל כך חמור, אדוני סגן השר, אני רוצה לומר לך – – –
אדוני סגן השר, קראתי שצה"ל הודיע שהוא פתח בחקירת מצ"ח על ירי של פלסטיני כפות בידי חייל. ואני רוצה לקרוא לך לדאוג להוציא את החקירה מידי צה"ל. אני חושבת שצריכה להיות כאן חקירה בלתי תלויה, ואני חושבת שהגיע הזמן שצה"ל יכבס את הדגל השחור שלו בחוץ. זה דגל שחור. כשיורים באדם כפות, זה דגל שחור. ולמה אני חושבת שצריכה להיות חקירה בלתי תלויה? כי לולא הסרטון של "בצלם", לולא החשיפה של "בצלם" בכלי התקשורת – מפקד האוגדה ידע, והמג"ד ידע ואולי נתן את ההוראה, וכולם ידעו והלכו הלאה, ולא עלה בדעתם להתעכב על זה ולא עלה בדעתם לנזוף בחייל, ולא עלה בדעתו של מפקד האוגדה לקרוא לדין ולחקור את המג"ד שאולי נתן את ההוראה. אז כולם לוקחים אחריות והולכים הלאה. במה מתבטאת לקיחת האחריות של המפקדים בצה"ל היום? בזה ששר הביטחון אומר: זה אירוע חריג, זה לא יכול לאפיין לוחמים? בזה שנפתחת חקירה? נפתחו עשרות חקירות מצ"ח על ירי בפלסטינים, על הרג של פלסטינים – ואף אחד לא עמד לדין. ואף אחד לא עמד לדין. אז איזו נורמה בדיוק צה"ל משדר ללוחמים? שאפשר לפגוע בפלסטינים, ואולי גם אפשר להרוג אותם? ואיזה מג"ד מקבל אחריות ולא קורה לו כלום. וזאת המציאות של הכיבוש. זה המרע שבכיבוש. זה חושף את ההתבהמות, את זה שיכולה לעמוד קבוצת חיילים – אדם כפות, ידיו אזוקות לאחור, והוא חוטף כדור – והכנסת לא רועשת ורוגשת, כי מדובר בפלסטיני. ולכן, אדוני סגן השר, אני קוראת לך להוציא את החקירה מידי צה"ל ולהעבירה לידי גורם בלתי תלוי. תודה.
אדוני שר האוצר, שאלתי מתייחסת להבדלים שקיימים כיום במוסדות ציבוריים דוגמת משרדי הממשלה ורשויות מקומיות, הבדלים שקיימים בין שכרם של גברים סטודנטים לבין שכרן של נשים סטודנטיות. אדוני, זה די מדהים שההבדלים האלה נגרמים כתוצאה מתוספות שכר על ותק צבאי, המוקנות במסגרת הסכמי השכר הנקבעים במשרד האוצר. הדגש הוא בהסכמי השכר. אלה שלוש שאלותי: 1. מדוע הסכמי העבודה שעליהם חתום האוצר ממשיכים להפלות בין נשים לגברים באמצעות הקניית תוספת שכר המושתתת על אורך השירות הצבאי? 2. מדוע לא תינתן תוספת שכר זו לסטודנטים על עצם השירות הצבאי ולא כתלות באורך השירות, ובכך תימנע היווצרות ההפרש בשכר המשולם בשירות הציבורי לנשים המשרתות שנה פחות מאשר גברים? רק לסבר את האוזן: על 100 שעות עבודה של סטודנטים וסטודנטיות במשרה חלקית סטודנט מרוויח 240 שקל יותר מסטודנטית. 3. האם תוספות מסוג זה, היוצרות העדפות מובנות בשכר עבור גברים ביחס לנשים, קיימות בהסכמי שכר נוספים במשק, ואם כן – באילו, ועל-פי אילו קריטריונים? תודה.
רגע, רגע, יש לי עוד שאלה.
אני מודה לאדוני. אני רוצה לקבוע ולומר שההסכם הזה מהווה אפליה. אדוני, אין קשר בין שירות צבאי לניסיון מקצועי לצורכי חישוב שכר. רוצים לתגמל שירות צבאי – זה לא צריך להיות על-פי האורך.
רגע. הנתונים שמסר אדוני אינם תואמים את הנתונים שיש בידי. יש לי כאן מסמך שנשלח לי מהחשב הכללי, מהאוצר, ובו חישובי התוספות. מדובר על 60 אגורות. אדוני, הדבר הזה עומד בניגוד לחוק שכר שווה לעובדת ולעובד, בניגוד לחוק שוויון ההזדמנויות בעבודה ובניגוד לחוקי-היסוד. אדוני השר, האפשרויות לשכר בשיעורים שונים יכולות להיות רק אם זה מתחייב ממניעים מהותיים כמו אופי העבודה, מהות העבודה או התפוקה. נשים משרתות על-פי חוק שירות חובה שנתיים. על-פי חוק זה קצר יותר משירות הגברים. אז מה? הולכים להפלות את הנשים בגין השירות הקצר? רוצים לתמרץ על שירות צבאי – צריך לתמרץ על שירות צבאי. סטודנטים וסטודנטיות – רק קודם שמעתי את השר מסביר לחבר הכנסת הלפרט איך רוצים לעודד אנשים להשתלב בשוק העבודה, איך רוצים לעודד נשים להשתלב בשוק העבודה. ומה אתה אומר להן? השכר לשעה שלכן הוא פחות מהשכר לשעה של סטודנט גבר. אני מבקשת שתחשוב על זה שוב, אדוני השר.
בסדר. השר ואני ניפגש על העניין הזה.
אדוני היושב-ראש, מה שעומד לדיון כאן זו לא תוכנית ההתנתקות ולא המתנחלים שפונו מגוש-קטיף. מה שעומד לדיון זה דבר בלתי נסבל – שחברי הכנסת מתערבים ומחוקקים חוקים שהמטרה שלהם היא לבטל ביטול גורף החלטות של רשויות האכיפה. זה דבר בלתי מתקבל על הדעת. אתם יכולים לעמוד כאן על הדוכן ולגייס את כל הנוער הנפלא. אני רוצה להזכיר לכם שהוגשו כתבי אישום מפני שבני-נוער ואחרים קיללו שוטרים וחיילים, ירקו עליהם ופעלו באלימות, באלימות, כנגד שוטרים וחיילים.
אדוני היושב-ראש, אני רוצה לטעון שמערכת אכיפת החוק הפעילה והפגינה יד רכה מדי כנגד המתפרעים. תזכרו את התמונות של מי שעמד והתפרע, ירק והכה, ואתם נותנים לגיטימציה היום? אתם מתערבים בשיקול הדעת של רשויות האכיפה. זה חוסר הבנה בסיסי של עקרונות יסוד של מה זו מדינת חוק. רק מערכת משפטית מחליטה מי יעמוד לדין. מי שם אתכם, חברי הכנסת, להחליט עכשיו שאתם מבטלים ביטול גורף החלטות של רשויות האכיפה?
חברי חברי הכנסת, עמדתי כאן ושמעתי את הדיבורים הנרגשים, ואני רוצה להגיד לכם – כדאי שתפנימו את זה, אולי זה לא נעים – שהבעיה של מדינת ישראל היא ששנים היא מעלימה עין מפשעי הימין. שנים. אל תיתנו לי כאן את הדוגמאות מה היו עושים, מי חוסם כבישים. תראו את מי מכים כשהם מפגינים ותראו כלפי מי מתייחסים ביד רכה. אז תפקיד של דמוקרטיה ותפקיד של חברי הכנסת זה להתגונן, והתפקיד שלנו – של כנסת ישראל – זה ללמוד מלקחי קריסת רפובליקת ויימאר. אני מזכירה לכם שהדמוקרטיה בגרמניה קרסה כי היא אפשרה לאויבים שלה בימין הקיצוני לנצל אותה, לנצל את המנגנונים הדמוקרטיים, והיא קעקעה את סמכויות היסוד שלה.
חברי חברי הכנסת, אתם לא יכולים לשכתב את – – – ממש לא.
חברי חברי הכנסת, אני מציעה, לפני שאתם קופצים תקשיבו היטב למה שאמרתי. אמרתי: דמוקרטיה צריכה להתגונן, ונתתי את הדוגמה. אי-אפשר לשכתב היסטוריה ואי-אפשר לעצום עין.
אל תגיד לי מה להגיד. אני מבקשת להשלים את מה שאני רוצה להגיד.
אדוני היושב-ראש, בכל הכבוד למי שיושב כאן מימין, אף אחד לא יסתום לי את הפה. ממש לא.
אדוני היושב-ראש, אני ממש לא נבהלת מהניסיון לנסות להדביק משהו שלא אמרתי. אני עומדת על מה שאמרתי. חבר הכנסת ריבלין – – –
אדוני היושב-ראש, אני ממש לא מוטרדת. אני מציעה לכנסת ישראל ללמוד מהלקח, זה מה שאני מציעה.
אני מציעה לכם לא להחליף את רשויות האכיפה. זה שיש לכם כאן עכשיו רוב, זה שאתם מרגישים שאתם על הגובה – אתם לא תחליטו בכנסת שאתם מבטלים כתבי-אישום ואתם מחליפים את המחוקק ולכם יש כוח וזכות לעשות את מה שאתם מחליטים, כי את הלקח אנחנו כבר למדנו והפנמנו.
מי שם אותך לדבר בשם שישה מיליונים?
גברתי היושבת-ראש מתפוצצת מצחוק.
חבר הכנסת ברכה ייצג אותי.
אדוני היושב-ראש, אני מקווה שלשר יש חלוקת קשב בין חברת הכנסת רונית תירוש לביני.
אני רוצה לטעון שהמעשה שעשה השר הוא מחטף. אין דרך אחרת להגדיר את זה. אני אומרת את זה בצער. נכשלת בוועדה, אדוני השר, הכנסת אמרה את דברה. הצורה שבה הצגת את זה, כאילו שזה עבר בכנסת – זה לא עבר בכנסת. הכנסת הכשילה את היוזמה שלך לצמצום מספר חברי הרשויות. אתה בא היום, חודשיים לפני בחירות. מפלגות נערכות, הוציאו משאבים, כבר השקיעו כסף, ופתאום אתה אומר להן: אתן מאבדות את הזכות שלכן – – –
בסדר. אדוני, אנשים נערכים. אתה בעצם בא ואומר להן: אתן מאבדות את הזכות הבסיסית בדמוקרטיה, וזאת הזכות לייצוג. בא שר ומוציא צו ללא היוועצות, ללא שקיפות. פתאום אנחנו מתעוררים או שומעים בערב אחד, אחר-הצהריים, שהשר יוצא ביוזמה. אני מודה, יש לי הרבה הערכה לשר, אבל אני לא יכולה להימנע מהמחשבה שיש כאן גם שיקול פוליטי. אנחנו יודעים שהשר מתמודד בפריימריס, אנחנו יודעים שהוא מבקש לקבל את התמיכה של ראשי הערים הגדולות, וזה בא לשרת את האינטרסים של ראשי הערים הגדולות ולפגוע במפלגות הקטנות, ולא רק ברשימות הבלתי מפלגתיות. אדוני השר – – –
לכן, אדוני, אני קוראת לשר, לפני שזה ירד לוועדה ולפני שנעתור לערכאות, אני מציעה שהשר ישקול שוב ויחזור בו מהצעתו זו.
אדוני היושב-ראש, מכיוון שלא תהיה לי הזדמנות לעשות את זה מעל לדוכן, אני רוצה לנצל את הפורום הזה, לצערי פורום חסר, ולברך את חברי הכנסת רן כהן ויוסי ביילין על הדרך המכובדת שבה הודיעו על פרישתם מהכנסת. אין בכנסת הרבה אנשים שהכנסת יכולה לומר עליהם שהיא התברכה בהם כחברי כנסת ותיקים, מוכשרים, ישרים, ראויים. כל מילון המונחים שאני יכולה לגייס לא יכיל את מה שאני חושבת, ובאמת הכנסת התברכה בשני פרלמנטרים מעולים, שנוטשים אותה. זאת הזדמנות לברך – אומנם זה יהיה בעוד כמה דקות מעל הדוכן, אבל לא תינתן לי אפשרות רשמית – לברך את חברת הכנסת צביה גרינפילד, שמצטרפת לשורות הכנסת ולסיעת מרצ בכנסת. לצערי, הכהונה שלה תהיה קצרה, אבל הכנסת תתברך בחברת כנסת חדשה ומצוינת. אחרי שאמרתי את כל זה, אני רוצה לומר משהו מאוד מהותי לעבודת הכנסת, לפני שהיא מתפזרת. אני מאוד חרדה שיש כאן ניסיון לפרק הסכמות שהושגו בין אופוזיציה לקואליציה. אני מדברת באופן ספציפי על חוק פירוק הרשויות לגבי הרשויות דאלית-אל-כרמל ועוספיא, מה שנקרא עיר-הכרמל; הרשות המאוחדת שגור, שכוללת את בענה, דיר-אל-אסד ומג'ד-אל-כרום ובאקה-ג'ת. היו הסכמות, היו הבנות, ועדת הפנים ישבה היום על המדוכה שעות ארוכות ושוב ישבה בעקבות ערעור של שר הפנים. יש לנו חשש שבגלל ניסיון ציני של גורמים פוליטיים העניין יטורפד ולא יבוא לדיון מחר במליאת הכנסת. יושבים כאן חברים מכל סיעות הבית, אדוני היושב-ראש, שחתמו על החוקים האלה, מליאת הכנסת אישרה את החוקים האלה בקריאות קודמות ברוב שאין כדוגמתו. אני רוצה לפנות אליך, אדוני היושב-ראש, בבקשה להעביר את המסר שלנו ליושבת-ראש הכנסת: אנחנו עומדים על כך שההסכמות שהושגו בהבנה בין אופוזיציה וקואליציה יכובדו במלואן. תודה רבה.
חבר הכנסת בן-ששון, דיברת מאוד יפה.
אדוני היושב-ראש, אני רוצה להגיד משהו.
אדוני היושב-ראש, אני חושבת שהכנסת לא יכולה להמשיך בהצבעות שלה, וכל ההסכמות שהיו עכשיו בין הקואליציה ובין האופוזיציה צריכות להתבטל, כי הקואליציה התנהגה בצורה שאין לה תקדים ואין לה אח ורע בכנסת.
אני מבקשת להפסיק את ההצבעות. אין הסכמות. אין הסכמות.
לא. זה לא נכון. זה לא נכון.
– – – חבר שלך נגד המדינה?
נתתם להם הוראה לא להיכנס.
– – – חבר הכנסת בן-ששון וחברת הכנסת תירוש לא הצביעו – – –
אדוני היושב-ראש, אדוני ראש הממשלה, חברי חברי הכנסת, ראשית אני רוצה להודות לחברי חיים אורון, ג'ומס, על המחווה האצילית שמאפשרת לי לעמוד כאן היום. אני חייבת להודות שנאמתי על הדוכן הזה אולי מאות פעמים בעשור שבו כיהנתי כחברת כנסת. אני מודה, אדוני היושב-ראש, אני קצת מתרגשת היום, לא חשבתי שזה יקרה לי, אבל אני מתרגשת, אולי בגלל התחושה שמלווה אותי, אולי אני משתמשת במלה גדולה – תחושת שליחות. אני חוזרת לכנסת מתוך תחושת שליחות – להיאבק למען דמוקרטיה מתוקנת, דמוקרטיה מהותית ומדינת רווחה, כשהעיקרון הבסיסי שמנחה אותי הוא ערך השוויון, אותו שוויון שהובטח במגילת העצמאות – מדינת ישראל תקיים שוויון מדיני וחברתי גמור לכל אזרחיה, בלי הבדל דת, גזע ומין. אדוני היושב-ראש, אני מכבדת את הכנסת, דווקא בשל כך בחרתי היום בנאום ההשבעה שלי להזהיר מפני הרוח הרעה שיוצאת מהבית הזה. אני מתכוונת ליוזמות החקיקה המפלות, לוועדות חקירה, להתבטאויות גזעניות, לרוח רעה שהופכת להוריקן של פשעי אלימות, גזענות ושנאה. הרוח שנושבת מירושלים, חברי חברי הכנסת, הופכת בצפת למכתבי רבנים נגד ערבים ומכתבים נגד מערכת המשפט ובעד אנס מורשע. הרוח שיוצאת מירושלים הופכת בשטחים לפוגרומים תחת הכותרת המכובסת "תג מחיר". אדוני היושב-ראש, אני יודעת שאתה התרעת לא אחת – ושמעתי אותך גם היום – מפני עריצות הרוב של הכנסת. בעיני, כנסת ישראל צריכה להיות בית-הכנסת של הדמוקרטיה, מדינת הדמוקרטיה. ואני עוקבת אחרי הכנסת הזו בשנתיים האחרונות, ואני חוששת וחרדה שהכנסת הזו הופכת לאיום אסטרטגי על הדמוקרטיה. איום אסטרטגי – אני יודעת שזה קשה לחלק מהאנשים, ואני לא אומרת את זה מעמדה של פרשנית פוליטית; אני אומרת את זה היום מעמדה של חברת הכנסת. אדוני, בשנתיים שלא הייתי כאן היה לי זמן לחשוב, היה לי זמן לחשבון נפש גם לגבי המחנה שאני שייכת אליו, לגבי המחנה הפוליטי שלי, וגם לנסות להבין למה הקואליציה הזו נזקקת לחוקים שהמטרה שלהם להשתיק יריבים פוליטיים; השתקה של ביקורת, השתקה של אזרחים, ניסיון לאסור מחאה. בעיקר היה לי זמן לחשוב, אדוני היושב-ראש, איך משנים את המגמה הזו. השימוש הזה בנשק אסור, בנשק לא קונבנציונלי, נגד יריבים פוליטיים, בשינוי כללי המשחק הדמוקרטיים, נובע בעיני מחוסר הנכונות להשלים עם התרסקות חזון ארץ-ישראל השלמה. אני מסתכלת על הבידוד המדיני, על הדה-לגיטימציה שעושים למדינת ישראל, ואני אומרת: זה קורה בגלל המשך הכיבוש, והמשך הכיבוש הוא גם נטל כלכלי שפוגע בביטחון החברתי. חברי חברי הכנסת, אין גם דמוקרטיה וגם כיבוש, אבל במקום לוותר על הכיבוש מוותרים כאן על הדמוקרטיה, עוצרים מפגינים רוכבי אופניים בתל-אביב, עוצרים מפגינים בסילואן ובשיח'-ג'ראח, הורסים בתים, מצפצפים על פסיקות בג"ץ, אוסרים בחקיקה על חופש הביטוי – – –
אדוני היושב-ראש, הכנסת הזו אסרה בחקיקה על חופש הביטוי, רודפים פליטים מבקשי מקלט ומהגרי עבודה ומסיתים נגד החברה האזרחית. המכנה המשותף של כל אלה הוא רמיסת ערך השוויון. רשת הביטחון הסוציאלי כבר פרומה ורופפת, מחסלים את מעמד הביניים, מגדילים את מספר העניים, פוגעים בשירותים החברתיים. ומה קורה עם העובדים הסוציאליים, למה מפקירים את העובדים הסוציאליים? זאת התוצאה הבלתי-נמנעת של שעבוד כל משאבי המדינה לכיבוש שגם הורס אותנו מוסרית וגם מרושש אותנו כלכלית. ובמקום לטפל בזה מכריזים על עונת ציד – צדים ערבים ושמאלנים, אמנים ואנשי אקדמיה.
צדים את האנשים האלה במקום להציג כאן חזון של ישראליות, חזון של תקווה ושותפות, של פרויקט ישראלי, חזון של כן לאחריות הדדית, כן לשינוי סדרי עדיפויות. עוסקים בסכסכנות בין קבוצות, בהפרדה, בהסתה ובהתחפרות בדעות קדומות. חברי חברי הכנסת, אני רוצה לומר לסיום, שגם אם יצליחו בכנסת הזו לחוקק בקדנציה הזו את כל החוקים האנטי-דמוקרטיים, אלה חוקים לא לגיטימיים. הם לא ירתיעו אותנו. כמו שכתבו בזמנו פעילי ארגון "סולידריות" בפולין: "גם אם החורף קשה לא יוכלו למנוע את בואו של האביב". תודה רבה, אדוני היושב-ראש.
אדוני היושב-ראש, אדוני השר, חברי חברי הכנסת, אני רוצה להתייחס בדברי ביום הזה, בציון היום לביטול הגזענות, לקבוצה של רבנים קיצונים שהפכו את הדת שלהם לאידיאולוגיה גזענית. אני מדברת בעיקר – אני אנקוב בשמותיהם של שני רבנים – אני מתכוונת לרב דב ליאור ולרב שלמה אליהו. ועם כל הטענות שיש לי אליהם, ותיכף אני אפרט כמה מהן, הטענה המרכזית שלי, אדוני השר, היא אל מערכת אכיפת החוק, אל רשויות אכיפת החוק, שבאוזלת היד שלהם, ברפיסות שהם מפגינים כנגד אותם רבנים, בעצם נותנים לגיטימציה להסתה פרועה נגד אזרחי ישראל הערבים, נגד פלסטינים, הסתה שבעצם ראינו שהיא באה לידי ביטוי רק לאחרונה בשרפת מכוניות במכללת צפת, באלימות נגד סטודנטים ערבים בצפת. אני חושבת שזה פשוט לא מתקבל על הדעת שלפני כחודשיים, אני חושבת, הודיעו משרד המשפטים או המשטרה שהם יזמנו את הרב אליהו לחקירה, וכולנו מחכים ושום דבר לא קרה. בחרתי להתייחס ביום הזה לדברים האלה כי אנחנו רואים שזה דבר מתמשך, שזה לא החל היום -שמערכת אכיפת החוק מתכופפת בפני רבנים מסיתים. אני זוכרת את ההסתה שקדמה –  הזכיר קודם חברי חבר הכנסת גאלב מג'אדלה את ראש הממשלה המנוח יצחק רבין. אני זוכרת את ההסתה שקדמה לרצח ראש הממשלה, פסקי דין רודף. הרב דב ליאור ורבנים אחרים, שהיו שותפים להסתה, מעולם לא הועמדו לדין. מעולם לא הועמדו לדין. רשויות אכיפה, במשך שנים, זה לא חשוב מיהם היועצים המשפטיים לממשלה, התרפסו בפני רבנים מסיתים. אני רוצה להזכיר שיגאל עמיר אמר בחקירה שלו בשב"כ שלולא פסק דין רודף של רבנים הוא לא היה רוצח. אז יגאל עמיר כמובן צריך להיות בכלא, אבל אותם רבנים לא הועמדו לדין ולא נחקרו עד היום.
מי שהיה צריך מסר את השמות.
– – של רבנים מסיתים נמצאים בידי רשויות האכיפה. אני אומרת לך את זה.
אני אומרת לך שאותם רבנים חשבו שלממשלה ריבונית ולכנסת נבחרת אין מנדט לוויתור על שטחי ארץ-ישראל, הם הסיתו נגד ראש הממשלה. אני חוזרת, הם הוציאו פסק דין רודף. אני רוצה להזכיר עוד משהו: פרופסור שמעון שטרית, שהיה בזמנו שר משפטים, כתב בספרו, הספר שנקרא – – –
אדוני, פרופסור שמעון שטרית כתב בספרו "הארץ הטובה – בין כוח לדת", ואני מצטטת מתוך הדברים שהוא כתב – כי בגלל שיקולים פוליטיים מנעו ממנו להעמיד לדין משמעתי את הרבנים המסיתים. ואני אומרת – מי שמנע ממנו אז להעמיד אותם לדין, אפשר בעצם לאותם רבנים מסיתים להסית אז, ולהמשיך להסית גם היום. אתם יודעים, אנחנו רואים את כל מקרי הגזענות, את כל מקרי האלימות, אנחנו רואים את ההפגנות בבת-ים, קבוצה של אנשים שמסיתה. אנחנו ראינו את השלטים של שיאו של מסע שיסוי, באמת תוך ניצול איזו מצוקה קשה. אמרו בשלטים האלה: מה היית עושה לו ערבי היה מתחתן עם אחותך? מנצלים את היצרים הכי קמאיים ורוקדים על אותם יצרים. ואף אחד לא עושה שום דבר, ולא מעמידים אף אחד לדין. זה קצת מזכיר לי שבזמנו היתה ביקורת ברוסיה הצארית, התלוננו – מי שהיה אז התלונן – על כך שהמשטרה עומדת מנגד בזמן שהרשעים עושים פוגרומים. וכאן במדינת ישראל, רשויות האכיפה עומדות מנגד, ומי שעומד מנגד בעצם נותן לגיטימציה לזה שאנשים שנמצאים בתפקיד ציבורי, עובדי ציבור, מנצלים את המעמד שלהם לקידום הסתה. אדוני השר, אני חושבת שהדבר הזה חייב להתברר. חודשיים עברו מאז דובר על הרב אליהו, כבר אז לא העמידו אותו לדין, ושום דבר לא קורה. אז למה שלא ימשיכו להסית? תודה רבה.
נסים, חבר הכנסת זאב, הבעל נותן לאשה את הכרטיס, והיא, הבזבזנית הזאת – – –
אני מודה לאדוני. אדוני, שלוש שנים במעצר ללא משפט, זה מה שמציעה ממשלת ישראל. שלוש שנים? אנחנו, שהיינו עם למוד פליטות, העם היהודי עם למוד פליטות – איך בכלל הגענו למצב הזה שאנחנו מחוקקים חוקים שלא קשורים לפליטות, שלא קשורים למדיניות? חוקי התעללות. איך הפכנו לכנסת כזאת? איך הפכנו למדינה כזאת, שמסיתה נגד אנשים שמבקשים כאן מקלט, בין שהם מהגרי עבודה, בין שהם פליטים? איך אנחנו מפנימים את ההסתה הזאת, שמתייחסת לאנשים כאל איום דמוגרפי מצד אחד וכאל איום ביטחוני מצד שני? ואנחנו מציעים לשים אותם במתקני כליאה רחוק, בדרום, בקציעות, רחוק מהעין, בחצר האחורית של החברה הישראלית. אף אחד לא יזכור שהם קיימים, הם ייקברו שם. מי ידע שהם קיימים? ואני שומעת את שר המשפטים אומר שההצעה הזאת באה – אני מצטטת – "להגן על זכויות האדם של המסתננים", שיש כאן איזון נכון שבא להגן על זכויות האדם של המסתננים. שלוש שנים במעצר ללא משפט? אתם קולטים? תחשבו על זה, תחשבו עלינו, על השנים שאנחנו נרדפנו. נכון, אדוני היושב-ראש, שאלת בצדק את חבר הכנסת  – פחות או יותר – האם מדינה לא צריכה להגן על עצמה. מדינה צריכה להגן על עצמה, ויש דרכים להגן על עצמה. לשים ילדים קטינים בכלא בכלל בלי ביקורת שיפוטית – זה נקרא שמדינה מגינה על עצמה? תראו את מדיניות הדלת המסתובבת של הממשלה: אלפי אנשים מגיעים לכאן, כי יש מי שגוזר קופונים – חברות כוח-אדם. אנשים נשארים בארץ – זאת ההסתננות הגדולה. בכלל, כל הגישה הזאת, לדבר על בני-אדם במושגים של מסתננים. אנשים מגיעים לארץ, אדוני היושב-ראש – הם לא יכולים להיות פליטים, אתה יודע למה?
אדוני, אני רוצה להשיב על זה. האנשים האלה לא יכולים להיקרא "פליטים", אתה יודע למה? האנשים האלה הם מבקשי מקלט. אתה יודע למה הם לא יכולים להיקרא "פליטים"? כי אין מי שבוחן את הבעיות שלהם, את הבקשות שלהם באופן פרטני. מתייחסים אליהם באופן קולקטיבי, כקבוצה. אין להם סיכוי לעזוב את הארץ. כדי שהם יוכלו, נניח, לטוס לשבדיה, לנורבגיה, למדינות באירופה שקולטות פליטים – הם לא יכולים להגיע לשם, כי לא בוחנים את הבקשה שלהם למעמד. ברגע שאתה לא נותן להם מעמד של פליט, אז הם גם לא יכולים לצאת – – –
ברגע שלא בוחנים באופן פרטני כל בקשה ושמים אנשים בסיטונות בכלא ולא נותנים להם מעמד של פליט, הם גם לא יכולים לצאת מכאן. אז מה מציעה ממשלת ישראל? חוזרים לנוהל החזרה חמה – להחזיר אותם למצרים? זה מנוגד לכל האמנות הבין-לאומיות. אבל כבר לא אכפת לנו, אנחנו מצפצפים על הכול, כבר לא אכפת לנו מה יגידו עלינו בעולם. אנחנו, בכל החוקים המזוויעים האלה, הופכים את מדינת ישראל למדינה משוקצת, מצורעת, ואחר כך אנחנו מקטרים למה עושים דה-לגיטימציה למדינת ישראל בעולם. אנחנו מביאים את זה על עצמנו. אנחנו, שהיינו צריכים להיות הראשונים שזוכרים את לקחי מלחמת העולם השנייה, איך נרדפנו, איך ביקשנו מעמד ומקלט, הפכנו להיות מדינה – – –
לא, לא, לא, זה לא יהודי, חבר הכנסת אקוניס.
זה לא יהודי. מי שמבקש מקלט ונמצא במדינות שמתקיים בהן רצח עם, כמו בדארפור, כמו באריתריאה, ואנחנו סוגרים את הדלת או מבקשים להחזיר אותם למדינות שבהן הם צפויים לסכנה, אני חושבת שזה מבייש. אני חושבת שמסע ההסתה שמתנהל, גם מתוך הכנסת, כנגד אותם אנשים, מסע ההסתה הזה הוא לא לכבודנו. ההצעה הזאת, אדוני היושב-ראש, אני מצטרפת לשני חברי שאמרו שמוטב היה לה שלא היתה באה, אבל בטח לא היום, כשחלק מחברי הכנסת לא נמצאים כאן. זו הצעה דרקונית, שמכתימה את ספר החוקים הישראלי. תודה.
חמש שנים מפקירים אותם – – –
נכון, אבל זה לא בר-השוואה.
אני אומרת לך שאני הייתי נשכבת בפתח ביתו של ראש הממשלה ובשפכטל – לבית הנשיא. אז מה אתה בכלל מטיף  להם מוסר למשפחת שליט? יש רגעים שדי זה די. גם אם צריך לכבד את המדינה, המדינה לא מכבדת אותם. אתה לא תטיף להם מוסר?
אני לא במצב היום להגיד להם לא לעשות.
המדינה מפקירה אותם ואנחנו נותנים לזה יד בזה שאנחנו לא עושים – – –
– – – אולמרט. מה הוא עשה?
אדוני היושב-ראש, אתה מנהל את הדיון.
אדוני היושב-ראש, אדוני השר, חבל שראש הממשלה איננו כאן. אומנם הוא יגיע לדיון על הרצל – ואני מודיעה לך, אדוני, שהרצל היה מתהפך בקברו לו היה יודע לאן הוביל אותנו ראש הממשלה, איזה חזון ציוני. הרצל שחשב שבממשלה ישראלית יהודית צריך להיות שר ערבי, היה רואה את כנסת ישראל הזו בראשותו של בנימין נתניהו עם ישראל ביתנו מחוקקים חוקים גזעניים שמטרתם להצר את צעדיהם של אזרחי ישראל הערבים, כמו חוק הנכבה שנחקק כאן וצוין כאן אתמול. אני רוצה לומר, כשדיברו כאן היה כאן קודם השר נאמן על הדוכן, ודיבר על חוק הנכבה ועל שלילת המימון, וכמה הדבר הזה חשוב לשלול מימון. בכלל לא מדובר בשלילת מימון, אדוני, מדובר בהשתקה. מדובר בהשתקה של תפיסה שמייחדת את אזרחי ישראל הערבים. אנחנו במדינה, מדינתו של העם היהודי ומדינת כלל אזרחיה. מדינה חזקה, מפותחת, מתפתחת, למה מגיע לנו ראש ממשלה שאתמול אומר בנאום שמה שחשוב זה לשמור על גבולותינו. אני אומרת לך, אדוני, בוודאי שאנחנו צריכים לשמור על גבולותינו, אבל איך נשמור אותם אם ההצעה של ראש הממשלה היא סרבנות? ואקום מדיני שיוביל אותנו לבידוד לאומי? ועם המסר הזה ראש הממשלה מתכוון לנסוע לארצות-הברית? את המסר הזה הוא מתכוון לומר בפני שני בתי הקונגרס? אני מציעה לו, אדוני היושב-ראש, אם זה המסר, לראות בפיוס הפלסטיני איום ולא הזדמנות, אם המסר הוא המשך הסרבנות לדון על סוגיות הליבה, אם המסר הוא לקלוט מה שאומרים חברי כנסת מהליכוד – לספח, ריבונות – לאן אתם רוצים להוביל אותנו? האינטרס שלנו היום שתהיה מדינה פלסטינית לצד מדינת ישראל, והזמן פועל לרעתו, אדוני, ואנחנו לא שולטים על תאריכים. לא שלטנו על התאריך של אתמול – ראינו את ההתרחשות – ואנחנו לא שולטים על התאריך בספטמבר. 120 מדינות באו"ם אמורות להכיר במדינה פלסטינית, ואיפה אנחנו? אז אם זה המסר, אדוני היושב-ראש, ואדוני השר, אני מציעה שתגידו לראש הממשלה, עדיף שלא ייסע לארצות-הברית, עדיף שיסתפק בשיחת טלפון וישאיר אותנו כאן. אנחנו צריכים לשלם את המחיר אבל למה זה מגיע לאמריקנים?
אדוני היושב-ראש, חברי חברי הכנסת, אני רוצה לספר לכם שאני בשנים האחרונות לצערי מטופלת בהורים קשישים, מוגבלים, שזקוקים לסיעוד, בחמותי, בדודתי – שנים על שנים, ערה למצוקה של הנכים שיושבים כאן במליאה, מכירה את זה באופן אישי, יודעת כמה קשה, כמה נזקקים, כמה זה קשה כשביום אחד מתעוררים ופתאום העובדת או העובד, אבל במקרה הזה העובדת, איננה, איזה קושי זה לאותו אדם. אבל אני רוצה שלרגע הדבר הזה לא יטשטש את שיקול הדעת שלנו כחברי כנסת. אין ספק שצריך לסייע לנכים ואין כאן מדיניות רווחה מספקת, נכונה, הוגנת, שמסייעת, ולא פותרים עוול על-ידי זה שיוצרים עוול אחר. וההצעה הזאת, כפי שהיא מובאת כאן היום לכנסת, לא רק שהיא הצעה רעה, היא מסוכנת – מסוכנת לדמותנו כחברה. כי מה אנחנו עושים? למה אנחנו הולכים לתת יד עכשיו? אמרו את זה באופן כל כך בהיר ומנוסח חברי הכנסת שקדמו לי כאן על הדוכן, חנין והורוביץ: אנחנו הולכים לאשר עבדות בגרסה מודרנית, אנחנו הולכים לאשר כבילה של מהגרות עבודה, אנחנו הולכים לפגוע בהן, לנצל את המצוקה – מדובר בעיקר בנשים, לא רק – לנצל את המצוקה של נשים שבאות לכאן להתפרנס בעבודה קשה. אני אומרת לכם, חברי חברי הכנסת, המטפלות של ההורים שלי עושות עבודת קודש. זו עבודה קשה.
נכון, נכון, אדוני היושב-ראש. ולכן אני רואה את ההצעה הזאת כל כך בחומרה, כי כל כך קל לחוקק. אנחנו יושבים כאן בכנסת הזאת, אדוני, ובהבל יד מרימים את היד, ומצביעים על חוקים ומורידים הסתייגויות, ואנחנו לא רואים לנגד עינינו את האדם שמאחורי היוזמה הזאת. ואני רואה את הכאב של הנכים, אני ערה לו. תאמין לי, אדוני, אני מדברת, מה שנקרא, "ממקור ראשון ובאופן בלתי אמצעי". אבל אני לא יכולה לחשוב על זה שהכנסת הזאת – – –
אדוני, אני רוצה להשיב לך על זה. גם עובד זר הוא בן-אדם.
רגע. וכשהוא בא לעבוד אצל נכה או אצל קשיש מוגבל, ולא מסתדר לו, קשה לו – רק שנייה אחת – – –
מותר לו להחליף, אבל מה שבעצם שר הפנים מבקש לקבוע בהצעה הזאת, כפי שהוצגה כאן על-ידי חבר הכנסת אזולאי, יושב-ראש , שר הפנים יהיה רשאי לקבוע – אני מצטטת – באיזה אזור גיאוגרפי הם רשאים לעבוד, שר הפנים יהיה רשאי לקבוע את תחום עיסוקם של מהגרי עבודה. ובפועל, מה שזה אומר, אין דרך אחרת מהמסקנה הבאה: בפועל הדבר הזה כובל אותם, מחייב. בגלל שהם לא יכולים להתנייד, הדבר הזה מחייב אותם להישאר אצל אותו מעסיק שמעסיק אותם בהעסקה שלטעמם היא העסקה פוגענית. הדבר הזה ימנע מאותם עובדים, או מאותן מהגרות עבודה, יכולת לצאת או להיחלץ מאותה העסקה פוגענית. ומה שאנחנו עושים, חבר הכנסת שטרית, מה שהחוק הזה בעצם עושה, הוא מנצל את המצוקה הכלכלית של אותן מהגרות עבודה, אותן נשים – – –
לא, לא, לא. תן לי רגע לסיים, אחר כך תסביר.
אמר את זה קודם באופן מאוד מפורט או הציג את זה באופן מאוד מפורט חבר הכנסת חנין, וציטט מפסק-הדין של בית-המשפט העליון, שבית-המשפט העליון הורה למדינה לקבוע הסדרי העסקה חדשים, ולמרות זאת, למרות ההחלטה של בית-המשפט בעניין הזה, שר הפנים מבקש להעמיק את התלות של מהגרי עבודה במעסיקים שלהם אם הם רוצים לשמור על מעמדם החוקי. מה זה אומר בעצם? המשמעות של זה שאותו עובד, אותה עובדת במקרה הזה, לא תהיה לה בחירה אמיתית, לא תהיה לה אפשרות אמיתית להחליט עם מי היא מבקשת להתקשר. לא תהיה לה אפשרות, אדוני. תהיה הגבלה על היכולת שלה לסיים את יחסי העבודה עם אותו מעסיק. זה לא עולה בקנה אחד עם מה שנתפס היום כמושכלות יסוד של דיני עבודה, של חוקי עבודה. לא היינו רוצים להחיל את חוקי העבודה האלה על אף עובד ישראלי. ומה שאנחנו עושים כאן בעצם, במקום לעצור את אותה מדיניות של הדלת המסתובבת, במקום לעצור את האפשרות של חברות כוח-אדם שכל היום גוזרות קופונים, מה שאנחנו מאפשרים באופן הזה, לא רק שזה לא יצמצם את העובדה שיש כאן שוהים שלא כדין, זה ירחיב את זה, זה יאפשר לחברות כוח-אדם שוב – – –
אני חולקת עליך, אדוני. לא רק שאני חולקת עליך, לצורך העניין אני נתלית באילנות – – –
חבר הכנסת שטרית, אני חולקת עליך, אני חושבת שזכותה של העובדת, עובדת הסיעוד, גם לכבוד וגם להגנה על זכויות היסוד שלה – –
– – אבל אני רוצה להיתלות במקרה הזה, אדוני, ולחלוק עליך – אני רוצה להיתלות באילנות גבוהים יותר, ואני רוצה להיתלות בבית-המשפט העליון שקבע – אני מצטטת, אדוני – שאין בריבוי הזה של המעברים בין מעסיקים משום טעם לגיטימי להגבלת הזכות הטבועה לסיים יחסי עבודה בכל עת;  את זה קבע בית-המשפט העליון. דינו של ענף הסיעוד בעניין הזה אינו שונה מיתר ענפי העבודה שבהם מועסקים מהגרות עבודה או מהגרי עבודה, ואין שום הצדקה, אין שום הצדקה להחריג אותו מהאיסור הכללי של הסדרי הכבילה. איזה מדינה מתוקנת כובלת את העובדים שבאים להתפרנס כאן? אדוני היושב-ראש, אני חושבת שהצעת החוק הזאת תשמש תמריץ לחברות כוח-אדם להביא עוד ועוד עובדים. אני חושבת שהצעת החוק הזאת גם תגרום להידרדרות במצבם ובתנאי שכרם והעסקתם של מהגרי עבודה, ובעיקר, הצעת החוק הזאת, חבר הכנסת שטרית, חברי חברי הכנסת, פוגעת בדמותנו כחברה. תודה רבה, אדוני.
אדוני היושב-ראש, חברי חברי הכנסת, היום מציינים ברחבי העולם את היום הבין-לאומי למאבק בהומופוביה, לסבופוביה, בי וטרנסופוביה, ואני חושבת שראוי שהכנסת תציין את זה, כי אחרי שורה של מאבקים ויוזמות חקיקה שהכנסת הזו חוקקה, ולמרות ההתקדמות הרבה, עדיין אנחנו עדים לצורך בשינוי תודעתי, עדיין אנחנו רואים את הצורך בלימוד תלמידים בבתי-הספר והכשרת מורים לגבי צרכים של צעירים שמשתייכים לקהילה ההומו-לסבית. אני חושבת שהכנסת הזו צריכה להקל על זוגות חד-מיניים להיות הורים, ובעיקר, אדוני היושב-ראש, להיאבק בהסתה מתירת הדם. אנחנו זוכרים שלפני שנתיים היה רצח ב"בר נוער", שבו שני אנשים צעירים קיפדו את חייהם. עד היום, שנתיים אחרי, הרצח לא פוענח, הנושא חלף מסדר-היום, אף אחד לא יודע אם זה היה פשע שנאה, מה היה שם. אני חושבת שביום הזה ראוי להזכיר את זה.
השר מרגי מחליף אותו, אדוני היושב-ראש.
אדוני היושב-ראש, חברי חברי הכנסת, ראשית אני רוצה לברך את נציגי העדה הארמנית, שנוכחים כאן, ביציע האורחים. אנחנו יודעים עד כמה הדיון הזה חשוב עבורם ורגיש עבורם. כל שנה הם חוזרים לכנסת ישראל בתקווה שהכנסת הזאת, שאנחנו נכיר ברצח העם הארמני, ברצח של 1.5 מיליון בני-אדם שבוצע לפני 96 שנה. בארבע השנים האחרונות, סביב ה-24 באפריל, שהוא יום הזיכרון של העם הארמני לטבח שבוצע בו, העלה חבר הכנסת חיים אורון – הזכרת אותו, אדוני – את הנושא לדיון במליאת הכנסת. קדמו לו חברי לסיעת מרצ יאיר צבן ויוסי שריד. אני מודה לך, אדוני, על שאפשרת לי להתכבד ולהעלות את הנושא הזה שוב השנה. אני מאמינה, חברי חברי הכנסת, שזו חובתה של כנסת ישראל להביע עמדה ברורה בנושא הזה, בפרט על רקע השתיקה הרועמת של ממשלות ישראל לאורך שנים רבות כל כך. חשוב לי להדגיש, אדוני היושב-ראש – אתה אמרת את זה בפתח דבריך: החובה המוסרית להכיר ברצח העם הארמני אינה נושא של ימין ושמאל. למאמצים להעלות את הנושא לסדר-היום הציבורי בישראל היו שותפים לאורך השנים אנשים מכל קצות הקשת הפוליטית. בראש ובראשונה אתה, אדוני היושב-ראש, השר בני בגין, השר עוזי לנדאו ואחרים. ואני מודה לך שוב, אדוני היושב-ראש, על שאתה מאפשר לי להעלות את ההצעה הזו לדיון היום במליאה, בקרבת יום הזיכרון לטבח. אני מזכירה את העובדה שהנושא הזה חוצה מחנות פוליטיים מכיוון שבמשך יותר מדי שנים הוא משמש כלי משחק בידי מדיניות החוץ של מדינת ישראל, שבחרה להקריב את ערכי הזיכרון, ההכרה וההנצחה של רצח העם הארמני על מזבח אינטרסים צרים. ישראל בחרה לאמץ את העמדה הטורקית, שמסרבת להכיר ברצח העם הארמני. אני מודה, אדוני היושב-ראש, שאחרי כל כך הרבה שנים – – –
אני מתפלאת, אדוני היושב-ראש, שאחרי כל כך הרבה שנים עדיין ממשלת טורקיה – – –
אדוני, אני מודה לך מאוד על ההבהרה ואני מעריכה מאוד את העובדה, אני לא יכולה לזלזל בה, שבשנתיים האחרונות הכנסת לא הסירה את ההצעה מסדר-היום, כפי שזה היה נהוג בשנים קודמות. אבל אני מודה שעדיין לא יצאתי וכל תאוותי בידי. אני מעריכה, אני מוקירה את ההחלטה הזו ואני יודעת כמה אתה פעלת עבורה. אני יודעת את זה, אני אומרת את זה כאן בנוכחותם של האורחים ביציע. אני יודעת איזה מאמץ השקעת כדי שהממשלה לא תסיר את ההצעה מסדר-היום. עדיין, אדוני היושב-ראש, אמרתי בפתח דברי ואני אומרת גם עכשיו: אני מודה שקשה לי להבין את ההתנגדות של הטורקים לקבלת האחריות. אני מודעת גם לחשיבות של היחסים של מדינת ישראל עם טורקיה, אבל תמיד שמענו את התירוצים האלה, אתה יודע: התנאים הפוליטיים אינם מתאימים; ובכלל, מה יהיה גורל היחסים עם טורקיה; ובכלל, היה מי שהגדיל לעשות ואמר: זה נושא להיסטוריונים, וכל מיני תירוצים מתירוצים שונים כדי לגלגל את תפוח האדמה הלוהט הזה.
נכון, אדוני. גם מטריד אותי, אני חייבת לומר שעדיין ממשלת ישראל מתייחסת לרצח העם הארמני כאילו מדובר בטרגדיה, כאילו מדובר בפוגרום. אני רוצה לומר משהו חמור יותר: מדינת ישראל משתפת פעולה עם ארגונים יהודיים-אמריקניים כדי לטרפד את ההכרה ברצח העם הארמני. אני מצטטת את דבריו של פרופסור יאיר אורון, שכתב על כך בספרו: "הכחשה: ישראל ורצח העם הארמני". וזה קשה, אדוני היושב-ראש, זה קשה כי אל מול הציניות הזאת – ואני אומרת את זה כבת לניצולי שואה ואני יודעת שאני מדברת בשם אנשים רבים כאן במשכן הזה, וכשאני אומרת את זה אני אומרת את הדברים הבאים דווקא כבת לעם היהודי, שידע שואה שאין כמוה בזיכרון האנושי, כחלק מעם שיודע מה משמעותה של הכחשת שואה ונלחם נגדה גם בימינו: מוטלת עלינו חובה מוסרית ראשונה במעלה לגלות רגישות גם לאסונם של עמים אחרים, ובעיקר להבין את ההשלכות של ההתעלמות ממנו. יש לנו אחריות לומר בקול ברור: אנחנו מסרבים להשלים עם ההתעלמות מרצח העם הארמני, ואנחנו לא נהיה שותפים יותר להכחשת הג'נוסייד שנעשה בהם. אנחנו, כנסת ישראל, מחויבים להכיר בסבלם ובטרגדיה הנוראית שהם עברו. אדוני היושב-ראש, אני רוצה להבהיר, לא צריך להסיק מכך שאני גוזרת גזירה שווה בין שואת העם היהודי לרצח העם הארמני. אני לא מאמינה שיש בהיסטוריה האנושית מאורע כלשהו שדומה למה שעבר העם היהודי בידי הנאצים. אבל אנחנו לא יכולים להתכחש לכך שתופעות של רצח עם התרחשו בעבר, ולצערי, חברי חברי הכנסת, ממשיכות להתרחש גם היום. ודווקא מתוך הניסיון האיום שאנחנו עברנו, אנחנו אלו שצריכים להוביל את אומות העולם בעמידה על המשמר ולהתריע נגד ההתעלמות מהן. זה מבחן מוסרי שאנחנו מוכרחים לעמוד בו. אדוני היושב-ראש, אני יודעת שדברים לא קורים ביום אחד, וכמו שציינת קודם לכן, בשנתיים האחרונות כנסת ישראל לא הסירה את הנושא מסדר-היום והוא עבר לדיון בוועדה. חברי חבר הכנסת אורון ביקש בשנים הקודמות להעביר את הנושא לדיון בוועדת החינוך; הנושא עבר לוועדת החוץ והביטחון, ולא נדון שם. אני חושבת שהגיע הזמן שיתקיים דיון שבו יועלה סוף-סוף רצח העם הארמני ותישמע ההיסטוריה שלו כאן, בבית-המחוקקים בירושלים. אני מאמינה שאם דיון כזה יתקיים, הכנסת תדע לומר אמירה נחרצת ביותר. אבל לעת עתה, אדוני, אני מבקשת שנצביע על העברת הנושא לדיון בוועדה.
לא סיימתי, אדוני, תאפשר לי עוד שתי דקות.
אני אבקש חינוך, אוקיי. לוועדת החינוך של הכנסת. בשנה האחרונה, אדוני היושב-ראש, הורעו יחסי ישראל–טורקיה. אני חושבת שזה אינטרס אסטרטגי של מדינת ישראל שלא לדחוק את הטורקים למה שנקרא זרועות הרעים. היחסים עם טורקיה חשובים לישראל, ועד כמה שקשה לי להבין, ולמרות הביקורת שלי, וקשה לי להבין את ההתנגדות של הטורקים להכרה ברצח העם הארמני, חייבים להבהיר שאין בהכרה זו ברצח העם הארמני משום התרסה נגד הטורקים. העמדה המוסרית שלנו בנושא הזה יציבה. היא אינה משתנה לפי השבשבת של יחסי החוץ של ישראל ואינה משמשת כלי מדיני פוליטי. אני יודעת שהשר מרגי עונה כאן במקומו של סגן שר החוץ דני אילון. אני מקווה שהממשלה תחליט הפעם לתמוך בהצעתי. אני מקווה שזה לא יהיה מתוך שיקולים צרים וקצרי טווח שהנחו את הממשלות הקודמות כשהן הביעו התנגדות להצעה. אני מקווה שהתמיכה הפעם תהיה מתוך הפנמה של העוול שעושה העולם לבני העם הארמני בכך שהוא מתעלם מהטבח שנעשה בהם. אדוני היושב-ראש, אני מקווה שהדיון יעבור לוועדת החינוך ותצא סוף-סוף אמירה מוסרית ברורה מכנסת ישראל, ונוכל להסתכל במראה מבלי להתבייש בעצמנו. תודה רבה.
אדוני היושב-ראש, חברי חברי הכנסת, ערב צאתו של ראש הממשלה לחו"ל הוא אישר לוועדה המחוזית לתכנון ובנייה בירושלים 1,500 יחידות דיור לבנייה בהר-חומה ובפסגת-זאב, נושק לפאתי בית-לחם. מי ששמע את ההחלטה הזאת יום לפני צאתו של ראש הממשלה לפגישה עם הנשיא אובמה יכול היה לשער מה יהיה המסר של ראש הממשלה לנשיא אובמה. ערב ל"ג בעומר ראש הממשלה בתחפושת בר-כוכבא בחר להעלות באש את יחסי ישראל–ארצות-הברית. אף שקודם חבר הכנסת צרצור ניסה להסביר לנו שבעצם הנשיא אובמה אולי קצת נסוג בו מנאומו מיום חמישי, וניסה לרצות את באי ועידת איפא"ק, דבר אחד ברור: הנשיא אובמה הציג את המתווה שלו. זה לא מתווה חדש; הציג אותו קלינטון בזמנו, יוזמת ז'נבה. כמעט כל מי שמדבר על פתרון לסכסוך כאן באזור מציג את אותו מתווה. מי שיש לו אינטרס אחד ברור, שיהיו כאן שתי מדינות לשני עמים, יודע שהמתווה שהנשיא אובמה הציב, מדינה בגבולות 67', בתיקונים כאלה או אחרים, מתווה שמותיר אפשרות לחילופי שטחים, מדבר על חלוקת ריבונות בירושלים, על פינוי התנחלויות, פינוי מאחזים בלתי חוקיים, ומדבר, לפחות לטעמנו, לתפיסתה של מרצ, על פתרון סוגיית הפליטים בתחומי המדינה הפלסטינית שתקום לעתיד לבוא. כשראש הממשלה נוסע לנשיא אובמה ומאשר בנייה של יחידות דיור במזרח-ירושלים, המשמעות היא חד וחלק, ואין בלתה – מי שמבקש למנוע רצף טריטוריאלי, מי שמבקש לחתוך אפשרות להקמת מדינה פלסטינית, עוד בערב ל"ג בעומר, מבקש לעשות את מה שעשו לפני 3,000 שנה, לספק לנו שוב איזה חזון תעתועים, חזון שמשמעו להמשיך את הסכסוך, חזון או היעדר חזון שאומר, ואני רוצה לומר מה בעצם ראש הממשלה אמר לאובמה; ראש הממשלה אמר לאובמה: אני מעדיף את הקואליציה שלי כאן במדינת ישראל, קואליציה עם ליברמן וישראל ביתנו והימין הקיצוני. אני בעצם חרד מהתחזקותו של ליברמן, ואני החלטתי שאני, ראש הממשלה, בוחר בקואליציה הימנית המתנחלת, הייתי אומרת גם בקואליציה הגזענית, שמחוקקת חוקים גזעניים, ואני, ראש ממשלת ישראל, מוכן להיכנס לקונפרונטציה עם מי שנחשבת הגדולה בידידות ישראל, ממשלת ארצות-הברית. אני, ראש ממשלת ישראל, ליברמן והקואליציה שלי ודני דנון וציפי חוטובלי חשובים לי יותר מהביטחון האסטרטגי של מדינת ישראל. כדאי לקרוא לילד בשמו. זה בעצם מה שראש הממשלה אמר, ולא יעזרו שום נימוקים ושום פלפולים ושום ניסיונות למתן ולהסביר שבעצם בחדר הסגלגל – שמעתי את הדוברים של ראש הממשלה, איך בחדר הסגלגל היחסים היו ביניהם טובים, ואיך הם לחצו ידיים. בחדר הסגלגל אני לא יודעת מה נאמר; אני יודעת מה אמר ראש הממשלה בנאום פומבי. אני חוזרת ואומרת, ראש הממשלה אמר: אני מעדיף את הקואליציה הימנית על פני הסדר. אני מציב – – –
נכון, חבר הכנסת רותם. ראש הממשלה הוא ראש הממשלה. אני לא מזלזלת בזה, אבל אני מבקרת את זה. ראש הממשלה החליט שהוא מעדיף את ליברמן ואותך, אני אומרת את זה בצער, אבל למה זה מגיע לאזרחי מדינת ישראל?
אל תענה לי. אתה תדבר בזמנך.
חבר הכנסת רותם, האוזן סובלת הכול, אבל בכל זאת, כדאי שתשמע מה אני חושבת. שורת הדרישות שהציב ראש הממשלה נתניהו גם כאן בנאום בכנסת וגם כשהוא חזר עליהן בפגישה עם נשיא ארצות-הברית, שורת הדרישות האלה מעלה שאין לו שום כוונה לעשות שום מעשה שמשמעו הסדר מדיני. הוא יכול היה לדבר בנאום בר-אילן – הרטוריקה היא נשגבה והפרקטיקה היא אפס. אין לו שום נכונות ללכת לוויתורים, ולוויתורים האלה יש מחיר. ומי שחרד לביטחונה של מדינת ישראל, מי שחרד מכך שנמצא את עצמנו במצב של מדינה דו-לאומית עם רוב יהודי, מי שחושב בכלל שעוד אפשר לדבר על מדינת ישראל בעוד כמה זמן – דיבר כאן קודם יושב-ראש הכנסת: אנחנו מדינה יהודית ודמוקרטית. כן, אדוני, אנחנו מדינתו של העם היהודי; יש כאן גם אזרחים ערבים שצריך להביא אותם בחשבון. יש כאן מפלגות שמתעלמות מזה שיש כאן אזרחים ערבים, ומחוקקות חוקים, כולל החוק אתמול בוועדת החוקה של הכנסת, שמבקש לפגוע, להצר את צעדיהם – – –
אדוני היושב-ראש, אני דואגת מכך שאתה בוועדה שלך מחוקק חוקים גזעניים, חוקים מפלים. אתה זה שמחוקק ונותן לגיטימציה לחוקים מפלים.
חבר הכנסת רותם, יושב-ראש ועדת חוקה, אני מתכוונת לבוא לישיבות שלך. אומנם אני לא בוועדה שלך, ואני אבוא ותצטרך לשמוע גם בוועדה שלך מה אני חושבת על החוקים שאתה מקדם.
זה מה שאני חושבת, כן, כן. ואם אתה חושב שאתה תוכל להיות דיקטטור כאן בכנסת ובכוח עריצות הרוב להעביר כאן חוקים שהם גזעניים, מפלים ופוגעניים, במקרה הזה לא רק נגד ערבים, גם נגד חרדים וגם נגד נשים – – –
אני לא שומעת מה את אומרת.
אני חושבת שהחוק שחוקק אתמול, אדוני היושב-ראש, הוא חוק שמפלה במקרה הזה גם נגד חרדים, גם נגד נשים וגם נגד ערבים, וזה חלק מהרוח הרעה שמנשבת כאן בכנסת הזאת, שמשפיעה על הקואליציה הזו של ראש הממשלה, ואנחנו, אזרחי ישראל, משלמים את המחיר שזה ראש הממשלה וזו הקואליציה שלו. אנחנו הראשונים שנשלם את המחיר של הבידוד הבין-לאומי, המחיר של המדיניות הזו שבספטמבר מדינות באו"ם, על-פי ההערכה 120–150 מדינות באו"ם יכירו במדינה פלסטינית באופן חד-צדדי. במקום שראש הממשלה נתניהו ייכנס למשא-ומתן על סוגיות הליבה, אנחנו נמצא את עצמנו עם הכרזה על מדינה פלסטינית. אז תגידו: בסדר, הכריזו באו"ם, איזה נפקות יש לזה? אנחנו נמשיך להיות פה והם ימשיכו להיות שם. ואני מציעה לנו, חברי חברי הכנסת, להתעורר. להכרזות כאלה באו"ם יש השלכות מדיניות, משפטיות ובין-לאומיות. אנחנו אפילו לא קולטים את זה, מה המשמעות של זה. אנחנו ממשיכים לשבת כאן בשאננות ולחוקק חוקים ולהתווכח. אנחנו  מכניסים את עצמנו למצב של בידוד מדיני בגלל המדיניות הזו. ב-5 ביוני, בעוד כשבועיים, נציין 44 שנות כיבוש, 44 שנים שמדינת ישראל שולטת על מיליוני אנשים בשטחים. שם, מעבר לגדר – – –
חברת הכנסת עינת וילף, תצייני את את מה שאת בוחרת לציין.
אני מודיעה לך שאפשר להמשיך ולטמון את הראש בחול ולחיות בתל-אביב או בירושלים והחיים הם נפלאים, ומעבר לגדר אנחנו ממשיכים בשלטון כיבוש של מיליוני בני-אדם ואחר כך אנחנו מתפלאים למה יש כזה מסע של דה-לגיטימציה נגד מדינת ישראל, נגדנו.
לא, חברת הכנסת שמאלוב, בגלל חברי כנסת כמוך שנמצאים בקדימה ומגבים הצעות חקיקה גזעניות של האיחוד הלאומי וישראל ביתנו ככה אנחנו נראים. כדאי שתביאי את זה בחשבון.
אדוני היושב-ראש, אני מודה שנהיה מעניין במליאה.
– – נהיה מעניין. זה לא כל כך נעים לשמוע. אנחנו נוהגים לייחס לעצמנו את היותנו מדינה מתקדמת, דמוקרטית, נאורה, רק אנחנו לא שמים לב – – –
אנחנו לא שמים לב – אדוני היושב-ראש, אנחנו לא שמים לב שבשם אותם ערכים דמוקרטיים אנחנו מרשים לעצמנו לכופף את הערכים האלה כשזה לא נוגע ליהודים, או כשזה נוגע לקבוצות מסוימות בחברה הישראלית. אחד הדברים שחשבתי – אדוני היושב-ראש, שמעתי את ראש הממשלה מדבר על גבולות בני-הגנה. אני רוצה לומר לך, אדוני היושב-ראש, שגבולות בני-הגנה מעניקים ביטחון, הם אמורים להעניק ביטחון, אבל גבולות בני-הגנה שהקהילה הבין-לאומית תומכת בהם ומגבה אותם הם גבולות חזקים מהכול, וכשאנחנו נקבל לגיטימציה בין-לאומית – – –
לא, לא, לא, אבל אני הייתי מציעה לך, לא כמו הגבולות של צ'כיה, אדוני – – –
אבל הייתי מציעה לך לאמץ – – –
הייתי מציעה לנו לאמץ את מהפכת הקטיפה, אדוני היושב-ראש, שהיתה בצ'כוסלובקיה ושהביאה לצ'כיה וסלובקיה. אם אנחנו היינו מאמצים בכלל סוג של מהפכות לא אלימות ומנסים להגיע למצב שאנחנו דואגים לביטחוננו מתוך גבולות בני-הגנה, שהם בגבולות 67' בתיקונים קלים – אני חייבת לומר לך, אדוני השר איתן, כולנו נחרדנו, ראינו את התמונות של סורים או פליטים פלסטינים שהגיעו מסוריה וכולנו חרדים כאן מה יהיה כשמאות אלפי או כשאלפי פלסטינים יגיעו מהגדה או מהשטחים, מה נעשה. ואני רוצה לומר לך, אנחנו מדברים על המטוסים שיש לנו ועל ה"חמקנים" ועל ה-F-16 ועל הצבא הכי חזק שיש לנו, ויש לנו כזה, אבל שום עליונות צבאית, אדוני השר, שום עליונות צבאית לא תעמוד לנו כשמאות אלפי אנשים יתחילו להגיע אלינו בגלל מדיניות סרבנית של ראש הממשלה.
תודה רבה, גברתי היושבת-ראש. איזה כיף זה להגיד: גברתי היושבת-ראש. ב-1948, ארבעה ימים אחרי הקמתה של מדינת ישראל, כשירושלים היתה מנותקת מתל-אביב, באו האנשים שהקימו את המדינה אז ואמרו שעלול להיות מצב שלא ניתן יהיה לכנס את הכנסת אם פתאום רוצים לחוקק איזה חוק דחוף. צריך להכריז על מצב חירום כדי לתת לממשלה אפשרות לבטל או להשעות חוקים של הכנסת. ואז – הזכיר את זה כבר קודם חבר הכנסת אריה אלדד – הכריזו על מצב חירום ובעצם אימצו את התקנות הבריטיות, התקנות המנדטוריות שהמנדט הבריטי החיל תשע שנים קודם לכן, ומדינת ישראל הכריזה על מצב חירום. אני שואלת אותך, גברתי היושבת-ראש, הייתכן ש-63 שנים אחרי אנחנו נמשיך ונגיד שאנחנו באותו מצב חירום כמו שהיינו אז, עם קום המדינה? הרי זה מופרך, הרי מדינת ישראל בוודאי היום אינה נמצאת בסכנה קיומית. והדבר שמדאיג אותי, שמצב החירום הפך לשגרה והשגרה נחזית הרבה פעמים כמצב חירום. מצב החירום הזה, הזכיר את זה גם קודם חבר הכנסת הורוביץ, מאפשר לממשלה לעקוף הליכי חקיקה רגילים. הוא מעניק לה סמכויות באמת נרחבות, סמכויות שפוגעות בזכויות אזרח. עדיין משתמשים במעצרים מינהליים, נגד פלסטינים ונגד מתנחלים; עדיין הורסים בתים, תופסים מקרקעין, עוצרים מסתננים. הכול על-פי אותם צווי חירום, מכוח אותם צווי חירום מגבילים. באמת, הרשימה שנתן כאן חבר הכנסת הורוביץ, כל הפיקוח על המצרכים ועל השירותים – הכול זו ביורוקרטיה לשמה. גברתי היושבת-ראש, מה בין זה לבין שמירה על ביטחון המדינה? תהרגי אותי אם אני מבינה. הדבר שמטריד אותי לא פחות, שנוסף על כך יש לרשויות הביטחון סמכויות נרחבות מכוח מה שנקרא תקנות ההגנה (שעת-חירום), 1945, שההפעלה שלהן בכלל לא תלויה בהכרזה הפורמלית על מצב חירום. התקנות האלה מעניקות לרשויות המדינה סמכויות – מה שנקרא – מניעה וענישה דרקוניות. אפשר להחרים רכוש, לתפוס רכוש, להיכנס לחצרים, לאסור על תנועת כלי-רכב, להכריז על התאגדויות או על התאחדויות בלתי מוכרות, צנזורה. כל מיני חוקים, כל מיני דברים, שאיפה זה יעלה על הדעת שמדינה דמוקרטית מתוקנת – ככה אנחנו רוצים לראות את עצמנו אחרי 63 שנה – עדיין משתמשת באותם צווים ובאותן תקנות. עכשיו, צריך להזכיר לכנסת, גברתי היושבת-ראש: בסוף שנות ה-90 החוק תוקן. זה היה בהחלט צעד שהלך לקראת זה, ונקבע שהכנסת יכולה לאשר את מצב החירום לשנה ואז צריך לדון בעניין הזה מחדש. גם משנות ה-90 עברו כבר כמעט 20 שנה, וכל שנה, מאז מתכנסת הכנסת הזו, מאשרים כמעט באופן אוטומטי את מצב החירום. אני חושבת שזה לא לכבודה של הכנסת, ובעיקר כשבמזרח התיכון מתנערים מחוקי החירום, ואנחנו רואים את הכוחות הדמוקרטיים ואת הדמוקרטיזציה בעולם הערבי. מה זה אומר עלינו? שמדינת ישראל תישאר המדינה היחידה שמתנהלת בחקיקת חירום לא דמוקרטית? לפיכך, חברי חברי הכנסת, אני קוראת לכם להצביע נגד ההצעה שמבקשת להאריך את תקנות שעת-החירום. תודה רבה.
גברתי היושבת-ראש, אמרתי לחברי חברי הכנסת שאנחנו, כמובן, בעד "גלי צה"ל", אבל לדעתי יש קונסנזוס במליאה הזאת היום: יש לנו מה-זה מה להגיד על אהוד ברק. ואני רוצה להתחיל. כשאהוד ברק היה רמטכ"ל, אחת ההחלטות הראשונות שלו בתור רמטכ"ל, אחת ההחלטות הגאוניות שלו, שלשמחתי סוכלה כבר אז, היתה לומר: אני סוגר את כל מה שלא יורה. הוא התכוון כבר אז לסגור את "גלי צה"ל". האמירה הגאונית הזאת, "אני סוגר את כל מה שלא יורה" – מתן, אל תעשה ככה בראש. אתה יודע שזה נכון.
אדוני סגן השר, אני רוצה להראות – – –
אתה יודע שעם כל הביקורת שיש לי על שר הביטחון, אני אוהבת אותך, מתן. אני אומרת את זה במליאה. אני אוהבת אותך, ואין מה לעשות, אבל אני רוצה להזהיר מהמגמה ששר הביטחון מבקש לקדם. התפיסה הזאת לא השתנתה. התפיסה הכוחנית הזאת, שאפשר לסגור גוף שבמשך עשרות שנים ביסס לעצמו מעמד כתחנת שידור, כרדיו ציבורי, שלא נתון ללחצים של טייקונים, של אילי הון, שידור ציבורי במיטבו, כך אפשר לקרוא לתחנת "גלי צה"ל", אז – ההחלטה הזאת, שכנראה היתה מאוד לא נוחה – מה לעשות, כשיש תחנה שמבקרת גם החלטות שהתקבלו בצה"ל, כולל מינוי הרמטכ"ל, גם החלטות שמדברות על נהנתנות אישית וגם ביקורת אישית, היה לו, לשר הביטחון ברק, לא נוח. אני חושבת שתפקידה של הכנסת הזאת לומר לשר הביטחון – וידידי השר מתן וילנאי, אני חושבת ששמעת היום פה כמעט אחדות מקיר לקיר, חוצת מפלגות. למעט חברת הכנסת עינת וילף – בסדר, אני מבינה אותךְ, בסדר – – –
כן. אבל לא מוכרחים להגן על ההחלטה הזאת.
מה ההבדל בין הנאום שלך – – –
אבל, אדוני השר – – – מדיניות שלכם? שנדע מה אתה מתכוון.
אני ממש לא מציעה את זה. גם כשאנחנו – – –
ידידיה שטרן לא בא לחזק את הפן היהודי – – –
גברתי היושבת-ראש, איזה כיף לראות את התלמידים מבית-ספר "זיו" ברעננה. הם רואים שיעור אזרחות.
תודה רבה. אנחנו מדברים היום על יום ירושלים. שמעתי כאן את ראש הממשלה נואם, שמעתי גם את ראש האופוזיציה. דרך אגב, לא ממש ראיתי הבדל או לא שמעתי הבדל בין דבריה של ראש האופוזיציה לדבריו של ראש הממשלה. כולם מדברים על העיר המאוחדת, ואני שואלת: האומנם אוחדה לה יחדיו? לא ממש, גברתי. ירושלים זו עיר שהצעירים שלה עוזבים אותה, התושבים החילונים בורחים ממנה והעסקים שלה נסגרים. מרוב שראש הממשלה, שרים בממשלה, חברי כנסת ועמותות ימין מנהלים תחרות מי יצהיר יותר נאמנות לירושלים, הם הורגים אותה בהצהרות אהבה וחונקים אותה בהצהרות האהבה האלה. כל הדיון הזה על ירושלים כבר מזמן לא רציונלי, במשך שנים הוא תפח לממדים של מיתוס. רק תשמעו את הרטוריקה שמשתמשים בה, כל מילון המושגים: "לשנה הבאה בירושלים הבנויה", "העיר שחוברה לה יחדיו", "שלנו לנצח נצחים". כל המושגים האלה שימשו ברבות השנים כלי להעברת מסר מיתי ביחס לירושלים, העלו את ירושלים לממדים מטאפיזיים ומתייחסים לירושלים כאל משהו שלא מתרחש במציאות, אלא יש מין ירושלים של מעלה וירושלים של מטה. לפני שראש הממשלה נתניהו יצא לארצות-הברית למפגש עם הנשיא אובמה אישרה הוועדה לתכנון ובנייה בירושלים 1,500 יחידות דיור לבנייה בהר-חומה ובפסגת-זאב, ואתמול ראש עיריית ירושלים ניר ברקת הופיע בוועדת הכלכלה של הכנסת והתחייב לבנות עוד אלפי יחידות דיור בהר-חומה ובשכונות אחרות. ואני אומרת לכם, חברי חברי הכנסת, שהפעילות היזומה הזו, שהופכת את ירושלים ליותר יהודית על חשבון הרס הקהילה הפלסטינית, עלולה להצית את הפתיל של האינתיפאדה הבאה. אני אומרת את זה בחשש גדול. שמענו את ראש הממשלה מכריז בפני שני בתי הקונגרס שירושלים תישאר מאוחדת, ורק בזמן שהוא עשה את הדרך במטוס חזרה לישראל ראיתי את יושב-ראש הכנסת, השר גלעד ארדן וחברי כנסת אחרים בראס-אל-עמוד, חונכים שכונה יהודית של 100 משפחות. מה יש לנו או לעמותות ימין לחפש בראס-אל-עמוד, בשיח'-ג'ראח ובמקומות כאלה? אני רוצה להזכיר לכם, חברי חברי הכנסת, שמאז 1967 – אני אומרת את זה – ירושלים, לא רק שהיא לא מאוחדת, היא מפורקת, היא מפוררת. ישראל הפקיעה 35% משטחי מזרח-ירושלים, שזה כ-24 קילומטרים רבועים, ועל האדמות האלה הוקמו שכונות יהודיות חדשות ולא הוקמה שום שכונה לטובת הערבים החיים בה. אין תוכנית מיתאר כוללת לירושלים בגלל סחבת פוליטית מכוונת. אני שומעת את ראש הממשלה נתניהו מוכר את הבלוף הידוע: כל פלסטיני ממזרח-ירושלים רשאי לבנות בכל מקום אחר בעיר. הרי אנחנו יודעים שלא ניתן להוציא היתרי בנייה מחוץ לשטחים של השכונות הפלסטיניות הצפופות. ודבר שמטריד אותי זה העובדה שממשלת ישראל, או עמותות ימין בגיבוי ממשלת ישראל, מנסות להכתיב בירושלים את גבולות הקבע תוך יצירת עובדות בשטח. אנחנו רואים – ציינתי קודם את שיח'-ג'ראח, סילואן, ראס-אל-עמוד, אבו-דיס. לא מדובר כאן רק בפעילות ספוראדית של מתנחלים קיצונים אלא בפעילות ממשלתית מתוכננת שהמטרה שלה היא לכתר את השכונות היהודיות ולנתק אותן מהגדה המערבית, מתוך רצון ליצור שליטה ישראלית מלאה על ירושלים המזרחית ולמנוע כל סיכוי להסדר עתידי או למדינה פלסטינית בעתיד. גברתי היושבת-ראש, אני מייד מסיימת ואני רוצה להזכיר משהו לחברי הבית. כשהיהודים, כשאנחנו שרים את "נפש יהודי הומייה", ובמשך שנים שרנו את "נפש יהודי הומייה", בוודאי לא התכוונו לא לוולג'ה ולא לשועפאט, והגיע הזמן לרדת מכל המיתוסים האלה ולהציע פתרונות אפשריים בירושלים.
בירושלים יצטרך להיות הסדר של פשרה, כי אחרת לא יהיה הסדר, ללא פשרה, וההסדר ידוע. קבע אותו קלינטון, קבע אותו מתווה ז'נבה: מה שליהודים ליהודים ומה שלערבים לערבים. אולי היום זה נראה כטאבו, אבל לא הכול זה סלע קיומנו. תודה רבה, גברתי.
מקובל עלי להסתפק בהודעת השר.
אדוני, תודה רבה. אדוני השר, ברצוני לשאול: 1. כמה דיינים יתמנו לכהונה קבועה בבית-הדין הגדול? האם צפוי מינוי דיינים במינוי זמני? 2. האם הדיינים נבחרים לפי קריטריונים מקצועיים או שזה לפי חלוקה מגזרית – חרדים, ספרדים, אשכנזים? 3. כיצד מתייחסת הוועדה למינוי דיינים למועמדים שאינם מתחייבים להחיל את חוק יחסי ממון בבית-הדין ולמועמדים שהוגשו נגדם תלונות בנציבות תלונות הציבור?
אדוני השר, תשעה מבין 12 הדיינים שמונו עד כה סרים למרותם של הרבנים החרדים הליטאיים. המינוי שלהם היה מתוך שיקול פוליטי סקטוריאלי. אני מודה שאני לא רגועה בעקבות התשובה שלך שהדיינים האחרים שאמורים להתמנות במינוי קבוע ולא זמני יהיו דיינים שנבחרים רק על-פי קריטריונים ושמחויבים לחוק יחסי ממון. אנחנו יודעים שלפחות לגבי חלק מהדיינים המועמדים שזוכים לתמיכה – לפחות על-פי מה שנמסר, מדובר בדיינים שהפסיקות שלהם הן פסיקות שמסתמכות על הלכות מהמאה ה-16, ושוללות לחלוטין את חוק יחסי ממון, חוק שהכנסת חוקקה. אני מודה שלא נרגעתי. הדבר שהכי מטריד אותי הוא, שכיוון שבוחרים רק גברים דיינים ואין נשים דיינות, ודנים בפסיקות שקשורות ל-50% מהאוכלוסייה הזאת, אני חוששת שהדבר הזה יביא לאובדן גדול מאוד של אמון הציבור במערכת בתי-הדין הרבניים, שמאפשרת היום סחטנות גט כנגד נשים, כנגד נשים מסורבות גט.
אדוני, יש מה שנקרא מירוץ סמכויות.
אם, לצורך העניין, הגבר רץ ראשון לבית-הדין הרבני – עכשיו, אולי צריך להזכיר שבית-הדין הרבני הגדול הוא ערכאת הערעור האחרונה שעומדת בפני נשים. אם הרבנים שיושבים בבית-הדין הזה הם רבנים ששייכים לזרם החרדי-ליטאי בעיקר, והדברים נעשים מתוך שיקולים כלשהם בין הדיינים שיושבים שם – אנחנו דנים נשים להיות נתונות לפסיקות של הלכות שהן הלכות שרואות באשה קניין הגבר. אני לא רוצה לחשוב מה קורה עם הנשים האלה, מה יקרה עם הנשים האלה.
אדוני היושב-ראש, הצעת החוק באה לגרום או להביא לחלוקה אמיתית וצודקת של זכויות פנסיה בתהליך גירושין. אני רוצה להודות לשר כהן על תמיכת הממשלה ואני מקבלת את התנאים שהממשלה הציגה. זו הצעה שבכנסת הקודמת העביר אותה חברי חבר הכנסת חיים אורון וחברי ל. התחלתי לעסוק בזה בזמנו על-פי ההצעה של העמותות "גרנית" ו"נעמת". הצעת החוק הזו אומרת שגם חסכונות לפנסיה שנצברו במהלך החיים המשותפים ייחשבו כנכס משותף ואפשר יהיה לחלק אותם כשבני-זוג מתגרשים. תודה, אדוני.
אני מבקשת שכשתגיע אלי ברשימה תהיה סבלני גם.
אדוני היושב-ראש, אדוני ראש הממשלה, בצדק אולי זכית לגביע ה"קוטג'" של קדימה, אבל גם קדימה זכתה בגביע ה"קוטג'". לדעתי, אם זאת הפעולה של האופוזיציה הראשית, אתם מגיעים זה לזה.
אז אם זה ככה, אתם מגיעים זה לזה. אם אופוזיציה הופכת להיות גימיק ובדיחות קרש, ככה לא נגיע רחוק.
אתם מתחילים – אל תפריעי לי, אני לא הפרעתי לך בגימיק הזול שלך. עכשיו, זה הדבר האחרון שחשבתי שאני אצטרך – התכוונתי להגיד לראש הממשלה מה שיש להגיד לו,  והוא תיכף ישמע, אבל מה שעשיתם פה זה זילות של הכנסת, זה התנהלות של בדיחות קרש. זה מתווסף להצעות החוק הגזעניות שחברים בסיעה שלכם מוציאים ואתם לא מתייצבים.
חכי, חברת הכנסת דליה איציק, ראש הממשלה לא יקופח אצלי, תאמיני לי.
אני אתן לך ציונים. זה מבזה את האופוזיציה.
מה שעשיתם עכשיו – זה מבזה את האופוזיציה. אדוני ראש הממשלה, יש לי תחושה שהממשלה שלך ואתה מתנהגים כאילו אתם על ה"טיטניק". אתם חוגגים ונוסעים לברלוסקוני למסיבות הבונגה-בונגה שלו, ואתם חוזרים ואתם לא רואים את הקרחון מתקרב מולכם. בסיטואציה הזאת אנחנו נמצאים. כשחוזר ראש ממשלה מארצות-הברית, מקבל מחיאות – –
– – כפיים. גם אתה היית במסיבות הבונגה-בונגה?
אתה נשארת בבית. השר גלעד ארדן, יכול להיות שרק בצפת נשארת בבית? גלעד ארדן, האם זה שלגיבושון בצפת לא נסעת – גם לברלוסקוני לא נסעת? לא נסעת, לא היית במסיבות הבונגה-בונגה, אבל ראש הממשלה והשרים, ממשלת ישראל – – –
לא, אל תיתני לי ציונים. את הרווחת את זה ביושר, חברת הכנסת תירוש. את הרווחת את זה ביושר. הוזלת את הכנסת. אם זו האופוזיציה, לא נגיע רחוק.
אדוני ראש הממשלה, חזרת מביקור בארצות-הברית נישא על גלי הערצה – זכית למחיאות כפיים. ואני רוצה להזכיר לך שהיתה ראש ממשלה בישראל, קראו לה גולדה מאיר. גם היא נסעה לוושינגטון וחזרה נישאת על גלי הערצה. בכל הארץ, בכל העולם אהבו את גולדה מאיר. וביהירות שלה, אותה יהירות שאתה מפגין עכשיו, היא דחתה את הצעתו של סאדאת, שהגיעה אליה באמצעות נחום גולדמן, גלגלה את נחום גולדמן מכל המדרגות, סירבה להצעה של סאדאת, פרצה מלחמת יום כיפור, שילמנו מחיר דמים שעד היום משפחות במדינת ישראל – 3,000 משפחות מדממות, ובסופו של דבר ראש הממשלה מנחם בגין החזיר את חצי האי סיני עד הסנטימטר האחרון. עד הסנטימטר האחרון. מתי ראש ממשלה בישראל יפנים מלקחי ההיסטוריה? מתי אתה תדע להגיד לציבור, במקום כל הדיבורים האלה שמבקשים להפחיד אותנו בהם, שהעולם כולו נגדנו, כל הקשקשת הנבובה הזאת – כולם נגדנו, ואנחנו צריכים להציג את עצמנו, אנחנו צריכים למצוא 30 מדינות באו"ם – – –
– – – 30 מדינות באו"ם שיצביעו נגד הכרה במדינה פלסטינית. אני קוראת לך, אדוני ראש הממשלה, להיכנס למשא ומתן עם אבו מאזן לזמן קצוב על סוגיות הליבה. המתווה ידוע. באו"ם כבר יכירו במדינה פלסטינית. זה צריך להיות אינטרס אסטרטגי ישראלי. אתה לא יכול להסתפק בחזון שתי המדינות, ולעמוד ולומר: אני מכיר במדינה פלסטינית לצד מדינת ישראל.
תיתן לי גם זמן פציעות, אדוני, לפחות כמו שנתת לאופוזיציה ולקואליציה.
אני לא יודעת, אני בשוונג.
אדוני ראש הממשלה, אל תוביל אותנו למקום שגולדה מאיר הובילה אותנו. חלון ההזדמנויות לשתי מדינות, אני חוששת שהוא הולך ונסגר. אל תוביל אותנו למצב שאנחנו נמצא את עצמנו מיעוט במדינה דו-לאומית. זה אינטרס ישראלי שתהיה כאן מדינה פלסטינית לצד מדינת ישראל, ואני קוראת לך להגיד כן למדינה פלסטינית. תודה, אדוני.
אדוני היושב-ראש, רבותי השרים, חברי חברי הכנסת, מה כבר לא נאמר על ה"קוטג'", מה כבר לא נאמר על מחיר ה"קוטג'" מינואר 2008 ועד יוני 2011.
אדוני סגן השר, נתון ידוע הוא שמחיר ה"קוטג'" עלה מינואר 2008 ועד יוני 2011 ב-38%. מה שלא ידוע –  ואני רוצה לנצל את העובדה שאני עומדת כאן מעל הבימה – ואני חושבת שזה מצריך בדיקה, מי פעל להוציא את ה"קוטג'", "קוטג'" 5%, מפיקוח ומדוע. הוצאת ה"קוטג'" הזה, 5%, מרשימת המוצרים המפוקחים, אדוני היושב-ראש, היא סופו של תהליך המעלה חשד כבד לשחיתות וקשרים מפוקפקים בין יצרניות החלב לבין הגורמים הממלכתיים האמורים לפקח עליהם. אדוני-היושב ראש, ממידע שהצטבר בידי בימים האחרונים מתברר, שהתהליך שהתנהל במשרדי הממשלה, במשרד האוצר ובמשרד החקלאות, בשנים 2003–2006, היה רצוף אי-סדרים וניגודי עניינים. על-פי המידע שבידי, חברי חברי הכנסת, אף שהממשלה קבעה כי יש להשאיר את ה"קוטג'" 5% ברשימת המוצרים המפוקחים, הוא הוצא מהרשימה בשנת 2006, בניגוד להחלטות שהתקבלו ובשירות אינטרסים לא ידועים, באופן שמחייב חקירה מקיפה, לרבות במישור הפלילי. אדוני היושב-ראש, אני רוצה לתאר בפני הכנסת את השתלשלות העניינים שהביאה לכך שה"קוטג'" 5% הוצא מפיקוח אף שהוא היה צריך להישאר בפיקוח. אני רוצה לתאר קצת רקע, חלקו ידוע וחלקו לא. אני רוצה גם לומר, אדוני היושב-ראש, שהנעשה מאחורי הקלעים בכל הסוגיה הזאת של הוצאת מחירי ה"קוטג'" מפיקוח הוא רק קצה הקרחון של הקרטליזציה בשוק המזון. אנחנו יודעים ש"תנובה" למשל שולטת ב-70% משוק החלב ונהנית ממעמד מונופוליסטי. אנחנו יודעים על קשרים של יצרניות המזון ויצרניות החלב, על קשרים במסדרונות השלטון, על הפעלת קשרים לא לגיטימיים, שייתכן ועומדים מאחורי הוצאת ה"קוטג'" מפיקוח. אני קוראת לממשלה לשמר את מדיניות הפיקוח על המוצרים הבסיסיים ובמקביל להפעיל אמצעי אכיפה נוקשים על מנת לרסן את כוחן של יצרניות החלב. חברי חברי הכנסת, קצת רקע: בשנת 2003 קיבלה הממשלה החלטה עקרונית לבחון את רשימת מוצרי החלב שנמצאים תחת פיקוח, במטרה לפתוח את השוק לתחרות. בתקופה הזאת מרבית מוצרי החלב היו תחת פיקוח, והוחלט להקים ועדת משותפת למשרד האוצר, שבראשו עמד אז מי שהיום ראש הממשלה בנימין נתניהו, ולמשרד החקלאות, שבראשו עמד אז השר ישראל כץ. הוועדה הזאת היתה אמורה לבחון אילו מוצרים יש להשאיר תחת פיקוח ואילו מוצרים יש להכניס לשוק החופשי. לראש הוועדה, שנקראה "הוועדה הציבורית לבחינת הפיקוח על מחיר החלב ומוצריו לצרכן"  מונה רן קרול, מי שהיה בעבר הממונה על התקציבים במשרד האוצר. רן קרול היה אמור לעשות ניתוח כלכלי שיקבע אילו מוצרי חלב יש להוציא מפיקוח ואילו יש להשאיר. ורן קרול העסיק חברת ייעוץ חיצונית שבראשה עמד רן קרול, ועל זה מבקר המדינה כבר כתב ביקורת חריפה על ניגוד העניינים. בשנת 2007 המבקר מצא עוד שורה של ליקויים. בכל אופן, בניתוח שעשתה אותה חברה של רן קרול עבור הוועדה – אותה ועדה ציבורית לבחינת הפיקוח על מחירי החלב ומוצריו לצרכן – בניתוח שעשתה אותה ועדה נקבע, שימו לב, חברי חברי הכנסת, כי יש להוציא את כל מוצרי החלב מפיקוח, למעט ארבעה מוצרים שצריך להמשיך לפקח עליהם. אחד מארבעת המוצרים האלה הוא ה"קוטג'" 5%. פעילות הוועדה היתה רצופה אי-סדרים. במקביל לחברה שרן קרול העסיק, שהיתה, כאמור, החברה שלו, הוועדה העסיקה חברה נוספת. והחברה הנוספת גם היא הגישה ניתוח כלכלי לוועדה. רק הניתוח הכלכלי שהיא הגישה היה שונה מהניתוח שהגישה החברה של רן קרול. החברה הנוספת הזאת קבעה שיש להשאיר עשרה מוצרים בפיקוח. למרות זאת, קרול בחר להתעלם ממסקנות הניתוח האלטרנטיבי בטיוטת דוח הוועדה – שימו לב, חברי חברי הכנסת, שמדובר על טיוטת דוח הוועדה – וקרול  בחר להמליץ לממשלה להותיר רק ארבעה מוצרים בפיקוח, כפי שקבעה החברה שלו. ואני חוזרת ומזכירה, אדוני היושב-ראש, שה"קוטג'" 5% היה אמור להישאר בפיקוח ולא לצאת מפיקוח, על-פי ההמלצות של רן קרול, כפי שקבעה החברה שלו. בעקבות ההמלצות האלה של רן קרול, התפטר מהוועדה נציג משרד החקלאות, ובכך בעצם פוצץ את הוועדה מבלי שזו פרסמה את המלצותיה. אני רוצה להדגיש שוב, שאחרי שרן קרול הגיש את ההמלצה להשאיר את ה"קוטג'" 5% בפיקוח, נציג משרד החקלאות התפטר מהוועדה, פוצץ את הוועדה, ואין המלצה רשמית. למרות זאת, באוגוסט 2005 הממשלה קיבלה החלטה המבוססת על אותן המלצות, שמעולם לא נכתבו, והחליטה להפחית את מספר מוצרי החלב המפוקחים מ-20 לאותם ארבעה שעליהם המליצה החברה של רן קרול. ההחלטה הזאת היוותה הנחיה לוועדת המחירים המשותפת של משרד האוצר ומשרד החקלאות, שהיתה אמורה ליישם בהדרגה את הוצאת המוצרים. אני רוצה להזכיר, ולחזור ולהדגיש, שבעצם הממשלה קיבלה החלטה להשאיר ארבעה מוצרים בפיקוח. אני חוזרת ומדגישה: ה"קוטג'" 5% היה צריך להישאר תחת פיקוח. איך זה יכול להיות, חברי חברי הכנסת, מי גרם לכך, מי פעל לכך, מדוע בשנת 2006 – אחרי שגם גורמים בשוק החלב פנו לאותה ועדת מחירים ודרשו להוציא את ה"קוטג'" 5% מפיקוח – הוחלט בוועדת המחירים, אף שיש החלטת ממשלה מפורשת, שלא השתנתה, מישהו בוועדת המחירים החליט להוציא את ה"קוטג'" 5% מפיקוח? איך זה קרה? למה זה קרה, אדוני? מה היה הקשר? מי אותם גורמים שקשורים ליצרניות החלב או לגורמים אחרים? מי היה שם? מי דיבר שם שגרם וקבע שהוועדה בעצם החליטה להוציא מפיקוח את ה"קוטג'" 5%? אדוני היושב-ראש, הוועדה עשתה מעשה פסול כפול: היא קיבלה החלטה – אני מדברת על ועדת המחירים – ועדת המחירים קיבלה החלטה המנוגדת להחלטת הממשלה משנת 2005 שקבעה ש"קוטג'" 5% יישאר בפיקוח, והוציאה  מפיקוח מוצר שאפילו חוות הדעת המחמירה ביותר של חברתו של רן קרול, שהיה חשוד בניגוד עניינים, קבעה שיש להשאירו מפוקח. אדוני היושב-ראש, חברי חברי הכנסת, עולה חשד חמור שגורמים אינטרסנטיים, שהיתה להם דריסת רגל במשרדים הרלוונטיים, הביאו לסיכול החלטת הממשלה. אדוני היושב-ראש, אני חושבת שצריך לחקור חקירה מקיפה, אני חוזרת ומדגישה, לרבות חקירה פלילית, מדוע שינתה ועדת המחירים את עמדתה והסכימה להוציא את ה"קוטג'" מפיקוח? מה הניע את הוועדה? מה הניע את שר האוצר לאשר את הבקשה? תודה רבה.
אדוני היושב-ראש, אדוני השר, האורחים ביציע, ברכות לחבר הכנסת נחמן שי על היוזמה. אין ספק שמטרת קיומו של יום כחול-לבן היא להעלות למודעות ציבורית את החשיבות של קניית תוצרת ישראלית, דיברו על זה כאן קודם חברי, ובעיקר למנוע את ההעדפה של התוצרת הישראלית – למנוע את ההעדפה שלה לרעה במכרזים של גופים ממשלתיים וציבוריים. זוהי מטרה ראויה, חשובה, צודקת. המדינה צריכה לסייע למפעלים וליצרנים ישראלים, וזאת האחריות שלנו, חברי חברי הכנסת, לוודא שהמדיניות של הממשלה תואמת את המטרה הזו. והזרוע השנייה של המהלך לעידוד הייצור הישראלי זו באמת קריאה – כמו שקראו כאן מעל הדוכן, אמר את זה קודם חבר הכנסת אורלב – קריאה לציבור הישראלי לרכוש תוצרת כחול-לבן. זו קריאה מוסרית, והקנייה הזו של מוצרים ישראליים תקדם את הכלכלה בישראל, בוודאי הרבה יותר מאשר כל סוג אחר של צריכה. היא תורמת לייצור מקומות עבודה בארץ, היא מחזקת את העובדים בישראל, היא מבססת את ההתעניינות הכלכלית של המעסיקים והיא מעודדת חדשנות וגיוון במשק הישראלי, ובוודאי מתמרצת את ההתפתחות הטכנולוגית של מפעלים. מדובר כאן גם בשילוב של העדפה עקרונית וערכית של ייצור מקומי ורצון להפיק תועלת כלכלית לתושבי המדינה, ולכן התעשייה הישראלית צריכה ומסוגלת להתחרות ביבוא מחו"ל, הן באיכות מוצריה והן ברמת המחירים העקרונית שהיא מציעה. ובהזדמנות הזו – היינו עדים לאחרונה לכל הוויכוח האם לייבא את מוצרי החלב, בעקבות כל הסוגיה של הוצאת ה"קוטג'" מפיקוח. אני רוצה לומר לכם, אמרתי את זה גם בהזדמנויות אחרות, אני מתנגדת למתן היתרים לייבוא של מוצרי חלב מחו"ל לישראל. זה לא פתרון לעליית מחירי המוצרים שאינם בפיקוח, ואנחנו בעד כחול-לבן. ואחרי שאמרתי את כל הדברים האלה, אדוני היושב-ראש, חברי חברי הכנסת, חברי נחמן שי, אני רוצה להבחין בין מה שנקרא "תוצרת ישראל" לבין מה שמנסים בתקופה האחרונה לשווק לנו כתוצרת ישראל. אני מדברת על אותם מוצרים המיוצרים בהתנחלויות, על אותם מוצרים המיוצרים בשטחים.
צריך, חבר הכנסת כץ – קפצת קצת מוקדם, חכה. צריך, חבר הכנסת כץ, לומר בקול ברור:  כחול-לבן זה לא בשטחים.
אדוני היושב-ראש, המפעלים – – –
אדוני היושב-ראש, המפעלים הנמצאים בשטחים מסייעים, מעודדים את תעשיית הכיבוש. הם שותפים מלאים למערכת המשומנת שמדינת ישראל מפעילה כדי להנציח את השליטה בשטחים. ומדינת ישראל לא רק מנסה לטשטש את ההבחנה בין ישראל שבגבולות "הקו הירוק" לבין השטחים שכבשה ב-67', אלא שבתקופה האחרונה – ושימו לב, חברי חברי הכנסת – היא מנסה להפוך את מי שבוחר לנקוט עמדה מוסרית ולסרב לצרוך תוצרת התנחלויות לעבריין. אדוני היושב-ראש, יושב-ראש הכנסת, אתמול עבר בוועדת החוקה אחד החוקים האנטי-דמוקרטיים, חוק החרם, שמטרתו להגן על ההתנחלויות ועל תעשיית הכיבוש, והוא מנסה ליצור זהות מוחלטת של ההתנחלויות עם מדינת ישראל. וזו עמדה – ולכן אני מזהירה. והעובדה שיושבים כאן התעשיינים – אני מזהירה שזו עמדה שמסייעת לכל אלה שקוראים לדה-לגיטימציה של מדינת ישראל. אני רוצה להבהיר: אני מתנגדת לקריאות לחרם על מדינת ישראל – לחרם כלכלי, לחרם אקדמי – –
אל תיכנס בדברי. – – לחרם פוליטי. אבל אני תומכת בעמדה המוסרית של לסרב לקנות מוצרים שמיוצרים בהתנחלויות. כשאני נכנסת לסופר, חבר הכנסת אורלב, אני רוצה לספר לך – –
כשאני נכנסת לסופר, חבר הכנסת אורלב, אני משתדלת לשים לב מה אני קונה, ואני משתדלת לא לקנות מוצרים שמיוצרים בהתנחלויות. וזו עמדה – – –
וזו עמדה לגיטימית מוסרית. ומה שהכנסת עושה – – –
ומה שהכנסת עושה באמצעות חוק החרם האווילי, מה שהיא עושה באמצעות חוק החרם האווילי יביא לכך שהתעשייה הישראלית החשובה, התעשייה כחול-לבן, עלולה להיות בבעיה. אני רוצה להזכיר לחברי חברי הכנסת – –
– – שבית-המשפט האירופי פסק שמוצרים המיוצרים בהתנחלויות לא ייכללו בהסכם המכס בין ישראל לאיחוד האירופי, והיום כל מוצר ישראלי המיוצא לחוץ-לארץ חייב להכיל סימון המזהה את עצמו, אם הוא יוצר בהתנחלויות, אם לא. זה אינטרס ישראלי, חברי חברי הכנסת, שהצרכנים באירופה יוכלו להבדיל – –
– – בבירור בין מוצרים שמיוצרים בישראל, שאני מציעה לעודד אותם – –
– – לבין מוצרים שמיוצרים בהתנחלויות.
תארו לכם, חברי חברי הכנסת – – –
חבר הכנסת אורלב, חבר הכנסת אורלב, תאר לעצמך מה יקרה לאחר שחוק החרם ייכנס לתוקפו ויאסור על שיתוף פעולה עם מדיניות סימון כזאת. כל תוצרת ישראל – לא במקרה משרד החוץ – זה לא מה שאני אומרת כאן על הדוכן; משרד החוץ הזהיר אתמול, נציגי משרד התמ"ת שישבו בוועדה, שלא נתנו להם אפילו אפשרות לדבר, הנציגים של השר שלום שמחון, הם הזהירו – הם הזהירו שתוצרת ישראל, אותה תוצרת כחול-לבן שאנחנו קוראים לעידודה, עלולה להיות מוחרמת אוטומטית בידי מדינות אירופה. שים לב – משרד החוץ, משרד התמ"ת.
אדוני היושב-ראש, יש לי הרבה הערכה, אדוני יושב-ראש הכנסת, לעמדות הדמוקרטיות שאתה מציג, ואתה מגן על כבודה של הכנסת.
ואני רוצה לסיים ולומר שיום כחול-לבן מוקדש, בצדק, לעידוד רכישה תוצרת ישראל. בצדק. אני קוראת לרכוש כחול-לבן, אבל הגיע הזמן שנקדיש את תשומת הלב שלנו לעידוד הכלכלה הישראלית, לתמיכה בה ולחיזוק החברה הישראלית, ולא לעידוד ההתנחלויות והשטחים. תודה רבה.
אדוני השר, נושא השאילתא שלי זה פיטורי עובדות בהיריון וכאלה העוברות טיפולי פוריות. פיטורי עובדות בהיריון הם מהתופעות, הייתי מגדירה אותן, החמורות בשוק העבודה. על-פי חוק עבודת נשים, פיטורי נשים הנמצאות במצבים הללו אסורים, ולשר התמ"ת, באמצעות הממונה או הממונָה על יישום חוק עבודת נשים במשרד, נתונה הסמכות לתת היתרים חריגים לפיטורי עובדות בהיריון או כאלה העוברות טיפולי פוריות. החלטות אלה מתקבלות מבלי לקיים דיון בנוכחות שני הצדדים, ובהליך בעל רמת שקיפות נמוכה. אני מבקשת לשאול שורה של שאלות: מי האחראי במשרד התמ"ת על מתן ההיתרים לפיטורי נשים בהיריון או בטיפולי פוריות? כיצד מתבצע הליך מתן ההיתר? האם מתקיים שימוע מסודר בכל המקרים, ואילו צעדים נוספים ננקטים במסגרת ההליך? מהם השיקולים המנחים את הממונָה על הנושא או הממונה, בבואו לשקול מתן היתר? כמה היתרים לפיטורי עובדות במצבים הללו ניתנו בשנים האחרונות? כיצד הם מתחלקים בין נשים בהיריון לבין נשים הנמצאות בטיפולי פוריות? מהו שיעור ההיתרים שאושרו מתוך כלל הבקשות שהוגשו? על-פי נתוני המשרד, בכמה מהמקרים שבהם הממונה על ההיתרים הורה להחזיר עובדת שפוטרה לעבודתה, או לפצות אותה על הפיטורים, אנחנו ערים לכך שהמעסיק נמנע מלקיים את הוראותיו? אילו צעדים נקט המשרד במקרים הללו? ושאלה אחרונה, אדוני, אני מצטערת שיש לי כאן מקבץ ארוך של שאלות: האם משרד התמ"ת שוקל הקמת מנגנון מסודר לטיפול בהיתרי הפיטורים, דוגמת ועדת היתרים, המקיימת הליכים מסודרים עם סמכויות שיפוטיות נרחבות יותר, כמו למשל על-פי חוק חיילים משוחררים (החזרה לעבודה), ביחס לפיטורי חיילי המילואים? תודה, אדוני.
תגיד את הסיכום לפרוטוקול.
לפרוטוקול, אדוני, לפרוטוקול.
אילן, תחזור על זה לפרוטוקול.
אדוני היושב-ראש, אדוני השר, חברי חברי הכנסת, אני שומעת את חברי שעמדו כאן על הדוכן מזילים דמעות תנין: איך עוצרים רב, דיין גדול. איך מרשה לעצמו רב, שמכנה את עצמו רב, ראש ישיבת הסדר, רבה של קריית-ארבע – – –
כן. מכנה את עצמו רב, ומרשה לעצמו להעמיד את עצמו מעל לחוק. במשך ארבעה חודשים דב ליאור, האדם שמכנה את עצמו רב, לא הגיע לחקירת משטרה – – –
רב שמכבד את חוקי המדינה לא יכול להרשות לעצמו חסינות מפני חוקי המדינה, לצפצף ולבזות את חוקי המדינה. אדוני היושב-ראש, אני פניתי אתמול לשר הביטחון אהוד ברק ודרשתי לבטל את ההסדר שיש לישיבת "ניר", שהרב דב ליאור עומד בראשה; לבטל את ההסדר עם צה"ל – – –
לא יכול להיות שאדם שמסית לגזענות, שבזמנו היה בין אלה שחיברו פסק – – –
אדוני, הרב דב ליאור נחשד בכך שהוא הביע תמיכה בספר "תורת המלך" של הרב שפירא, ספר שמתיר – – –
חבר הכנסת אריאל, הקשבתי לך מזיל דמעות תנין על הדוכן ואני אומרת לך שמי שנותן לגיטימציה לפגיעה בערבים, בפלסטינים, מי שבזמנו היה בין אלה שהוציאו פסק-דין רודף נגד ראש הממשלה יצחק רבין – –
– – – מי שחסידיו, מי שחסידיו צרו על בית-המשפט העליון – לא יכול לעמוד בראש מכינה. ומה שמטריד אותי, אדוני היושב-ראש – ששר המשפטים במדינת ישראל שותק. ראש הממשלה, השר לביטחון הפנים, גורמים במערכת אכיפת החוק הביעו את דברם; שר המשפטים שותק. מתגוללים כאן על שי ניצן. הוא לא נבחר ציבור, מתגוללים עליו. שי ניצן לא פועל לבדו, יש שר משפטים, יש יועץ משפטי לממשלה, יש שר לביטחון הפנים. אתם מרשים לעצמכם מזה זמן להתנהג כאילו שיש לכם ביהודה מדינה שלכם. הרב דב ליאור מבקש להקים מדינה בתוך מדינה, מצפצף על חוקי מדינת ישראל, והמכינה שהוא עומד בראשה – בכלל ישיבות ההסדר של הימין האידיאולוגי הקיצוני הפכו למיליציות אידיאולוגיות, הגולם קם על יוצרו. ומי שמסית נגד חוקי המדינה, לא יכול לקבל הסדר מהמדינה. לא יכול לעמוד בראש ישיבת הסדר. שר הביטחון הוציא את הישיבה של הרב מלמד, ישיבת "הר-ברכה" מההסדר, כי הרב מלמד הטיף לסרבנות. הדברים של הרב דב ליאור, שהם הסתה, הסתה לגזענות, הסתה פרועה, הם חמורים הרבה יותר. אני רוצה לומר משפט אחרון, אדוני, ברשותך. בזמנו היתה אווירת הסתה והתלהמות קשה נגד יצחק רבין. רשויות האכיפה גילו אז אוזלת יד ורפיסות מול רבנים מסיתים. ראש הממשלה נרצח. יגאל עמיר אמר בחקירה שלו בשב"כ שהוא לא היה רוצח לולא פסק-דין רודף של רבנים. מי שגילה אז אוזלת יד אוכל היום את פרי הבאושים. תודה רבה.
אדוני היושב-ראש, ההצעה שלפנינו תמיד מעמידה אותנו בדילמה בין הרצון לאפשר מתן כלים למשטרה להתמודד עם עבריינים סדרתיים ועם פשיעה לבין הצורך להגן על זכויות אזרח, על הזכות לפרטיות, על זכויות בסיסיות. אני מרגישה שהצעה זו, שמאפשרת בעצם הקמת בנק DNA לאיתור עבריינים סדרתיים, בנק שמאפשר את הרחבת המאגר הגנטי, היא עוד אחד מסדרות חוקי האח הגדול. לכאורה, אדוני, עבריינים שהורשעו ויושבים בבתי-כלא וחשודים שנחקרים הם באמת פוטנציאל לתת דגימת DNA לצורך הקמת המאגר המשטרתי. הוועדה בראשותו של חבר הכנסת  ישבה על המדוכה על החוק הזה במשך הרבה מאוד זמן. אני מודה שאני הגעתי רק פעמים ספורות לדיון בוועדה, ולא התעמקתי, לא יצא לי לשבת בכל הדיונים. אבל מכמה ישיבות שהייתי בוועדה למדתי שבעצם המאגר הזה יאפשר למשטרה להצליב פרופיל גנטי שהופק מאותה דגימת DNA שנלקחה מזירת הפשע. הדבר הזה יעבור דרך נתוני המאגר וככה אפשר יהיה בתוך זמן קצר לאתר עבריינים סדרתיים. לכאורה, זו הצעה שהולכת לשדרג את היכולת של המשטרה לפענח פשיעה, ואולי אפילו לא לכאורה – בנסיבות מסוימות היא יכולה לשדרג את עבודת המשטרה. אבל אני מוטרדת, אדוני יושב-ראש , בעיקר מהאפשרות להעביר את המידע הזה שהצטבר באותה מעבדה שתאגור את כל הפרופילים הגנטיים. אני מוטרדת מהאפשרות שבעצם משטרת ישראל תוכל להעביר לגורמים משטרתיים, גורמים בין-לאומיים – אומנם אתה קיבעת מי יהיו אותם גורמים, אומנם קיבעת אותם – ואין לנו יכולת לוודא ולבדוק שאותם גורמים משטרתיים אכן פועלים על-פי אותן אמות מידה וסטנדרטים שבהם פועלת משטרת ישראל, ואשר גם עליהם יש לי השגות לא אחת. אבל אין לנו יכולת – – –
אני ראיתי את הסעיף הזה. אני לא יכולה להגיד לך, אדוני היושב-ראש, שאני יכולה לישון בשקט, שאותם איזונים ובלמים שמתחייבים להסדיר את הדבר הזה, שמאפשרים הגנה על אותה פרטיות – מה אני יודעת, אותה משטרה באותה מדינה, למי היא מוכרת את המידע הזה הלאה, ומשתמשת בנתונים האלה הלאה? אני לא יכולה להגיד לך שיצאתי רגועה, למרות אותם סייגים שהוועדה הזאת קבעה. אני חושבת שהדבר הזה עלול להוביל לפגיעה בפרטיות של אותם אנשים, גם אם מדובר בחשודים, גם אם מדובר בעבריינים. יש לנו חובה כמדינה להיאבק בפשיעה, לנסות לאתר עבריינים סדרתיים, אבל גם לשמור על פרטיות הציבור. תודה רבה, אדוני.
אדוני היושב-ראש, לפני כמה ימים נחשף בערוץ-10 על-ידי העיתונאי נדב פרי, שלראשונה ממשלת נתניהו, באמצעות משרד השיכון, עומדת להכריז או לפרסם מכרזים ל-300 יחידות דיור בביתר, 46 יחידות דיור בקרני-שומרון ו-40 יחידות דיור באפרת. אדוני היושב-ראש – – –
נדב איל? סליחה, התבלבלתי. נדב פרי חשף בעצם – – –
נכון. אני מודה לך, אדוני השר. משרד השיכון, אדוני היושב-ראש, משמש כקבלן הביצוע של ממשלת ישראל לטרפוד כל ניסיון להגיע להסדר. ממשלה שהיום, בימים אלה, כשכולם מדברים או העיניים נשואות לארצות-הברית, לאו"ם, לספטמבר – כן תקום מדינה, לא תקום מדינה; כן ראש הממשלה נתניהו ייפגש עם יושב-ראש הרשות למשא-ומתן על סוגיות הליבה, ובעיקר אחרי הביקור בירושלים – מה בדיוק משדרת ממשלת ישראל כשהיא מפרסמת את המכרז הזה של יחידות דיור להרחבת ההתנחלויות, לחיזוק ההתנחלויות ולטרפוד כל ניסיון להסדר?
אדוני היושב-ראש, פספסת את – – –
תודה. אדוני היושב-ראש, אדוני השר, השאילתא שלי מתייחסת לזכות ההפגנה וחופש הביטוי של סטודנטים בקמפוסים באוניברסיטאות בישראל. אנחנו יודעים שחופש הביטוי וזכות ההפגנה הן שתיים מזכויות האזרח הבסיסיות ביותר שמבטיחה מדינת ישראל, ואף שהאוניברסיטאות אמורות להיות המוקד לפעילות חברתית, מפלגתית ופוליטית, צריכות לעודד את הסטודנטים הלומדים בהן למעורבות אזרחית, ממשיכות מרבית האוניברסיטאות לאסור באמתלות שונות קיום הפגנות וחלוקת חומרים פוליטיים בקמפוסים, ויותר מזה – הן גם נוקטות מדיניות של אפליה על רקע עמדותיהם של פעילים שונים. רק לאחרונה, לפני כשבועיים, ראינו בחדשות ערוץ-2 כי באוניברסיטת בן-גוריון אנשי הביטחון מונעים מסטודנטים שהם פעילי שמאל לחלק חומר תעמולה פוליטי. אותם סטודנטים ביום למחרת חילקו חומר של פעילי ימין, ולמחרת פעילי ימין חילקו חומר, ואנשי הביטחון ואוניברסיטת בן-גוריון כמובן אפשרו את זה. ראינו גם באוניברסיטת חיפה בשנים האחרונות הפגנות של סטודנטים ערבים סביב ימי אזכור שונים. הם ניסו לעשות הפגנות ומנעו מהם את זה בתואנה של פוטנציאל להפרת הסדר. אני מבקשת לשאול: אילו צעדים נוקט משרד החינוך כדי להבטיח את זכות ההפגנה וחופש הביטוי הפוליטי בקמפוסים, באוניברסיטאות ובמכללות בישראל? האם נעשתה פנייה למוסדות הפועלים בישראל על מנת שיתקנו את התקנונים שלהם כדי לאפשר פעילות פוליטית ומפלגתית חופשית בקמפוסים? אם כן – אילו מהם תוקנו בהתאם לעקרונות אלו ואילו לא? כיצד מתכנן משרד החינוך לפעול נגד האפליה הפוליטית הבוטה שהפגינו מאבטחי אוניברסיטת בן-גוריון נגד פעילי שמאל שביקשו לחלק בה עלונים? האם בכוונת משרד החינוך לתמוך בתיקון שהצעתי – אני מתכוונת להצעת חוק שבזמנו הניח כבר יוסי ביילין על שולחן הכנסת, הצעה שמאפשרת להסדיר את כל נושא חופש הביטוי בקמפוסים, לאפשר ולעודד סטודנטים לנהל פעילות פוליטית בקמפוסים ולתת לאוניברסיטאות כלים לנהל ולפקח על הפעילות. תודה, אדוני.
אדוני השר, אני חייבת להודות שאני מאוכזבת מאוד מהתשובה שלך. התשובה שלך מקבלת כ"כזה ראה וקדש" את ההתייחסות של האוניברסיטאות. אני חושבת שלשאול שאלה ולקבל תשובה בלי לנסות לבחון, להפריך – האוניברסיטה אמרו, אנחנו פעלנו, אנחנו פועלים נגד פגיעה, בהסתה, נגד חוקי מדינת ישראל. מי תומך בהסתה נגד חוקי מדינת ישראל? זה פשוט לא מתקבל על הדעת שכאשר פעילי ימין מחלקים חומר – שהוא לגיטימי בעיני, ואני בעד לאפשר להם לחלק את החומר הזה – אז הנהלת האוניברסיטה מאפשרת את זה, וכשפעילי שמאל, זה בכלל לא משנה מאיזו מפלגה, מחלקים חומר, הנהלת האוניברסיטה מצרה את צעדיהם. ברגע שאומר שר החינוך שהתפקיד שלו זה לשמור על המרחב האוטונומי של האוניברסיטאות, המשמעות של זה היא בעצם פגיעה בחופש הביטוי, בחופש ההתארגנות של הסטודנטים, וזה מתן עדיפות לאוניברסיטאות למנוע כל פעילות פוליטית לגיטימית. אוניברסיטאות, אדוני היושב-ראש, אדוני השר, לא צריכות לאפשר רק לחקור. כמובן שזה ה-raison d'être של הפעילות שלהם. אבל אוניברסיטאות צריכות לפתח בסטודנטים מעורבות, ומה שבעצם אדוני מגבה זה חוסר מעורבות, זה שתיקה ושתקנות ופחדנות, ואני מאוד מצטערת על התשובה הזאת.
אני לא מדברת על אנשים שמוזמנים ומסיתים, אני מדברת על חופש ההתארגנות, שזה דבר אלמנטרי. למשל בטכניון – אין זכות לפעילות פוליטית בטכניון. אני מדברת על דברים – – –
אני מדברת על הדברים העקרוניים – – – ממקום של מועמד שמגיע ומרצה, אני בכלל לא מדברת על זה. אני מדברת על – – –
אדוני היושב-ראש, כיוון שנכנסת בתשובתו של השר – –
– – תאפשר לי למצות את זכות השאלה.
אדוני היושב-ראש, אדוני השר, חברי חברי הכנסת, סיעת מרצ מביעה אי-אמון בממשלה בשל שורה של נושאים. בראש ובראשונה, היום על רקע החוק שיהיה כאן בתוך שעה-שעתיים, חוק החרם. ממשלה שמאפשרת לאחד מחברי הכנסת שלה או ליושב-ראש הקואליציה שלה להגיש חוק שהוא אנטי-דמוקרטי, חוק שמבקש לסתום פיות, חוק שאינו מאפשר חופש ביטוי וזכות מחאה, זו ממשלה שאינה ראויה לאמון שלנו. הממשלה הזו לא רק שמנסה לפגוע, לכרסם ביסודות הדמוקרטיה, זו גם ממשלה שמעמיקה את הבידוד ואת המצור המדיני. זו ממשלה שמסרבת להיכנס למשא-ומתן עם הפלסטינים. זו ממשלה שאינה נערכת לספטמבר כראות עינינו כיאות. זו ממשלה שתיכנע או שתיאלץ להיכנע לתנאי הקוורטט שמנסים לגבש איזו נוסחה שתחייב את ממשלת נתניהו להיפגש בסופו של דבר עם ראש הרשות הפלסטינית. חברי חברי הכנסת, אתמול התכנסה השמינייה. עכשיו זה שמינייה, קודם הם היו שביעייה. התכנסה השמינייה בירושלים לדון או להיערך לקראת הדיון של הקוורטט היום.  אני אומרת לך, אדוני השר, האמת שאני לא בטוחה. אני לא יודע אם אתה חבר בשמינייה – לא. חבל דווקא. אני לא יודעת אם אתה חבר – עכשיו אני יודעת שאתה לא חבר בשמינייה. אני לא יודעת מה היה להם לשבת עשר שעות. הייתי יכולה לומר מראש מה תהיה ההחלטה. ממשלה שמציבה תנאים מוקדמים לקראת משא-ומתן עם הפלסטינים זו ממשלה שאומרת לא להסדר בספטמבר, לא להסדר בכלל, לא למדינה פלסטינית בספטמבר. זו מדינה שמפתחת את ההסתגרות, יוצרת בידוד. ממשלה שבה היחסים הפנימיים שלה עם גורמי החברה הישראלית, עם ארגוני השמאל, עם האופוזיציה – בעצם דוחקת אותם לפינה, אינה מאפשרת להם לממש את הזכות הדמוקרטית שלהם לביטוי ומחאה, אינה מאפשרת פתיחות מדינית, אינה מאפשרת הסדר שלום. אדוני היושב-ראש, ממשלה כזו אינה ראויה לאמון שלנו. תודה רבה.
אתה מדבר – – – רוב דמוקרטי – – –
אדוני השר, לאור דבריו הנכוחים של יושב-ראש הכנסת, האם אתה עדיין זקוק לקרוא בעיון את חוק החרם?
אדוני היושב-ראש, חברי חברי הכנסת, כדאי לשים את הדברים על השולחן: הקואליציה הזאת, של ממשלת נתניהו, החליטה לנהל מערכה נגד המשטר הדמוקרטי במדינת ישראל. זאת המשמעות האמיתית והעמוקה של הצעת החוק הזאת. צריך לומר את זה בצורה ברורה שאינה משתמעת לשני פנים. בלי מחשבה, בלהט לקדש את הכיבוש, אתם הורסים חלקה אחר חלקה מהמפעל הציוני. במקום שזאת תהיה מדינה דמוקרטית זה הופך להיות שלטון כיבוש ודיכוי שיש לו מדינה.
ולכן זו הקואליציה המתנחלית, שמחרבת את היסוד של הלגיטימציה שעוד נותרה למדינת ישראל בעולם. אתם אלו שבאמצעות היוזמה הזאת, באמצעות החוק הזה, מעמיקים את הדה-לגיטימציה למדינת ישראל, שמים אותה במצור ובבידוד מדיני. למעשה, אם רוצים לדייק, צריך לשנות את שם החוק לחוק לעידוד פגיעה במדינת ישראל באמצעות הפיכתה למדינת דיכוי. חברי חברי הכנסת, בעולם החופשי יסתכלו מחר על תוצאות ההצבעה, ואם חלילה תתקבל הצעת החוק הזאת, ועושה רושם שהיא תתקבל, כפי שאני מעריכה שיקרה, אנשים בעולם החופשי ישאלו את עצמם: האם ישראל היא עדיין מדינה דמוקרטית? האם מדינה שבה הרוב מחוקק חוקים נגד המיעוט, נגד מחאה פוליטית אזרחית לגיטימית, לא אלימה, משתייכת למשפחת המדינות הדמוקרטיות, או שהיא עוזבת אותה ומצרפת את שמה לרשימה שחורה, רשימה שהרבה יותר קל להחרים? חברי חברי הכנסת, הקואליציה הזאת משתמשת בעריצות הרוב כדי לחוקק חוקים שמבקשים להצר את צעדיהם של ארגוני החברה האזרחית, של השמאל ושל המיעוט הערבי במדינת ישראל. משטר דמוקרטי, חברי חברי הכנסת, הוא משטר שבו הפוליטיקה מגבילה את עצמה על-ידי חוקה או על-ידי תרבות פוליטית של ריסון עצמי. לצערי אין לנו חוקה. אנחנו יודעים את זה, הרבה שנים. אין כאן הסכמה והבנה על חוקה. אבל בעיקר אין לנו ריסון עצמי. הקואליציה הזאת התעלתה על עצמה, אין לה ריסון עצמי, ולכן עולות להצבעה הצעות כמו ההצעה הזאת, הצעה שתכתים את ספר החוקים הישראלי, כתם שחור וחרפה בספר החוקים הישראלי. לצורך היציבות השלטונית, חברי חברי הכנסת, יציבות שלטונית במערכת הפוליטית, ממשלת ישראל בראשותו של בנימין נתניהו מוכנה להקריב ערכים החשובים לדמוקרטיה המהותית, על-ידי תמיכה בחוקים אנטי-חוקתיים, חוקים – או חוק שהיועץ המשפטי של הכנסת אמר שיש אתו קשיים חוקתיים. מדובר בחוק מסוכן, בחוק שפוגע באושיות הדמוקרטיה. חברי חברי הכנסת, זהו חוק לא חוקתי. זהו חוק המנוגד לעקרונות המשפט הישראלי. החוק קובע כי מי שטוען שניזוק מחרם יהיה רשאי לתבוע בנזיקין את מי שקרא לחרם ולקבל פיצויים, לדוגמה ללא הוכחת נזק. אם רוצים לעשות פוליטיזציה של מערכת המשפט, הרי זאת בדיוק הדרך, ויש כאן קבוצה של חברי כנסת שמבקשים לעשות פוליטיזציה של מערכת המשפט. אם אנחנו מדברים על פיצוי עונשין, הרי זה עיקרון זר למשפט הישראלי. החוק הזה, שמובא כאן היום לכנסת, מעודד שימוש לרעה במערכת המשפט. בניגוד למשפט הפלילי, המשפט האזרחי אינו דורש הוכחה מעל ספק סביר. הדבר הזה מגביר את הסכנה לשימוש לרעה במערכת המשפט ולפוליטיזציה שלה.
בית-משפט שיפסוק פיצויים בגלל פעולת מחאה לגיטימית, לא אלימה, לא ייהנה מאמון הציבור, לא ייהנה מאמון העולם. אתם תגרמו בהצעה הזאת שיתבעו אנשים וייפסקו פיצויים, והציבור יגיד "לא" למערכת המשפט. אתם מכרסמים באמון הציבור במערכת המשפט, ובדרך הזאת, חבר הכנסת רותם – אני שומעת את הגיחוך שלך עד כאן – אתם מבקשים להחליש את מערכת המשפט הישראלי. אתה מאלו – והחברים שלך – שבאופן קבוע מבקשים לכרסם בכוחה של מערכת המשפט הישראלית. וגם השמרנים שבמשפטנים, ושמענו אותם בימים האחרונים, כולל אנשים שמתנגדים למה שמכונה אקטיביזם שיפוטי, סבורים שבית-המשפט העליון ייאלץ לפסול את החוק הזה כחוק לא חוקתי, ואני חוזרת ואומרת, היועץ המשפטי של הכנסת אמר שיש קשיים חוקתיים עם החוק. חברי חברי הכנסת, חרם צרכני הוא לגיטימי. מה לעשות, גם 44 שנים אחרי כיבוש השטחים, ההתנחלות בהם, עצם החזקתם, היא נושא שנוי במחלוקת בחברה הישראלית; אולי הנושא הכי שנוי במחלוקת. ואת הנושא הזה אתם רוצים להחריג מתחום השיח הפוליטי הלגיטימי? דווקא את מה שניטש עליו הוויכוח העז ביותר בחברה הישראלית? אתם מבקשים לומר לנו – אתם מבקשים לקבוע עבורנו מהו השיח הפוליטי הלגיטימי ומהם דפוסי המחאה הלגיטימיים? איך בדיוק אתם רוצים שאנשים יביעו את המחאה שלהם? חברי חברי הכנסת, גם אם יש כאלו שמתנגדים לשימוש כולל בטקטיקת החרם – ואני רוצה לומר כאן: אני מתנגדת לחרם כולל על מדינת ישראל, לחרם אקדמי, כלכלי ותרבותי, אבל עדיין אני חושבת שחרם הוא כלי אזרחי בלתי אלים, הוא כלי לגיטימי להבעת דעה ולקידום שינוי חברתי ופוליטי והוא כלי במסגרת כללי המשחק הדמוקרטיים. משטרים דמוקרטיים מכירים בזכותם של אנשים להכריז חרם ולהשתתף בחרם צרכני. הצעת החוק הזאת היום, חוק החרם, מבקשת להטיל סנקציות על פעילות פוליטית אזרחית לגיטימית. חשוב ללמוד מההיסטוריה במקרים כאלה, חברי חברי הכנסת, כאשר מנסים לאסור פעולות מחאה לגיטימיות ולא אלימות בעצם מעודדים אי-ציות אזרחי לחוק. חברי חברי הכנסת, שימו לב מה עלולה להיות התוצאה – התוצאה של חוק כזה, וסדרה של חוקים – וסדרה של חוקים שנחקקו בכנסת הקודמת ובמושב הקודם, וחוקים שעדיין נמצאים בקנה – לכל החוקים האלה יש אפקט מצנן לאופי הדמוקרטי של המדינה. המשמעות של החוקים האלה היא רדיפה פוליטית, צמצום חופש הביטוי, סתימת פיות ליריבים פוליטיים ופגיעה בחופש ההתארגנות. אנחנו עדים כאן, בכנסת הזאת, ליוזמות משוללות אחריות ממלכתית, רוויות גזענות ואנטי-דמוקרטיות, שמכוונות להגביל את הפעילות של ארגוני החברה האזרחית וקבוצות פעילים בשמאל, בעיקר באופוזיציה כמובן, משום שהמחאה שלהם קוראת תיגר על הקונסנזוס הפוליטי כיום בישראל, ובעיקר על מדיניות הממשלה. וכשראש הממשלה מדבר תכופות – אנחנו שומעים אותו – על הדה-לגיטימציה שעושים למדינת ישראל, כדאי לזכור שלגיטימציה נשענת בראש ובראשונה על היותה של מדינה מדינה דמוקרטית ומגינה על זכויות האדם. אבל הכנסת הזו, במקום להגן ולבצר את צביונה הדמוקרטי של המדינה – הכנסת הזו מפירה את חובתה להגן על זכויות האדם בישראל. הרוב בממשלה הזו רודף את המיעוט, פוגע בדמוקרטיה ובזכויות האדם, ובמקום לנהל דיון דמוקרטי מבקשים להשתיק קולות ביקורתיים. חברי חברי הכנסת, במשך שנים שלטה הנורמה שהקואליציה והאופוזיציה מכבדות זו את זו מתוך תפיסה שבדמוקרטיה יש כללי משחק משותפים. הממשלה הזו, ממשלת נתניהו, פוגעת בעיקרון הבסיסי הזה. החוק הפסול הזה היום המובל על-ידי נתניהו, שכופה על הקואליציה משמעת קואליציונית באמצעות קבלני הביצוע שלו, שזה יו"ר הקואליציה ויו"ר ועדת החוקה המתגוררים מחוץ לישראל – אני מזכירה לכם – בהתנחלויות, בשטח כבוש – יש מי שמבקש בכנסת הזו להגן על הכיבוש, יש מי שמבקש להגן בחקיקה על הכיבוש וההתנחלויות. ואני רוצה להזכיר לכם, חברי חברי הכנסת, מה שעושה דה-לגיטימציה למדינת ישראל זה הכיבוש – – –
מה שעושה דה-לגיטימציה למדינת ישראל, חבר הכנסת רותם – –
– – אם רוצים להפסיק את הדה-לגיטימציה, תפסיקו את הכיבוש.
אם רוצים לצאת מהבידוד המדיני – – –
אם רוצים לצאת מהבידוד המדיני, צאו מהשטחים. המטרה של חוק החרם היא להגן על הכיבוש, לסתום את פיהם של מתנגדי הכיבוש ולעגן בחקיקה זיהוי מוחלט של ההתנחלויות עם ישראל. החוק הזה מבקש לטשטש את הגבול של מדינת ישראל עם ההתנחלויות; החוק הזה מבקש לעגן את ההתנחלויות ולעשות ארץ-ישראל אחת גדולה. החוק הזה יחול רק על מי שמכריזים או מבצעים צעדי חרם נגד הכיבוש וההתנחלויות ולא על החלטות פוליטיות וצרכניות אחרות.
במה שונה חוק החרם על מוצרי – – –
הוא יושב שם, הוא יושב שם, אני רואה אותו.
אדוני היושב-ראש, במה שונה חרם על מוצרי ההתנחלויות מחרם על גבינת "קוטג'" או על בתי-עסק המוכרים מוצרים לא כשרים? אין הבדל, אדוני. אך יוזמי חוק החרם ניסחו אותו בצורה כזו שהחוק לא ייגע בחרמות הקיימים, כמובן, שיקרים ללבם של אנשי הימין. לכן ההצעה הזו שמובאת כאן היום היא הצעה סלקטיבית, לא שוויונית, שמופנית נגד אנשים ולא נגד מוסדות או מדינות, ולא במקרה. אצל יוזמי החוק, כחול-לבן אינו עוצר ב"קו הירוק". אני רוצה קצת להזכיר, חברי חברי הכנסת, כמה עולה לנו הכיבוש. על-פי הערכות, הכיבוש עלה השנה לאזרחי המדינה 9 מיליארד דולר.
חברי חברי הכנסת, עשירית מתקציב הממשלה – –
– – יוצאת על החזקת הכיבוש.
הממשלה מוציאה בממוצע על כל אזרח ישראלי כ-40,000 שקל בשנה, ועל מתנחלים לעומת זאת, שימו לב, חברי חברי הכנסת, הממשלה מוציאה הוצאה אזרחית וביטחונית – כ-93,000 שקל בשנה בממוצע – – –
הממשלה הזו הגדירה את רוב ההתנחלויות כאזור עדיפות א'; הממשלה הזו מעניקה סובסידיות למתנחלים הכוללות הנחות ברכישת בתים וכבישים עוקפים, הטבות לחקלאים, שירותים ציבוריים טובים יותר, הנחות במסים, סובסידיות לתקציבי רשויות מקומיות – –
– – הממשלה הזו משקיעה בשמירה על ההתנחלויות.
חברי חברי הכנסת, ממשלת ישראל, מדינת ישראל שולטת בשטחים ממניעים אידיאולוגיים 44 שנים ללא רצון להגיע להסדר מדיני תוך ניצול כלכלי של משאבי הטבע וכוח העבודה הזול של הפלסטינים. המפעלים הנמצאים בשטחים מסייעים ומעודדים את תעשיית הכיבוש; הם שותפים מלאים למערכת המשומנת שמפעילה מדינת ישראל – –
– – כדי להנציח את השליטה בפלסטינים – –
– – – ומשאביהם. מוצרי ההתנחלויות הם חלק מכלכלת כיבוש ענפה שבה מעורבות חברות מסחריות ישראליות ובין-לאומיות בעסקאות נדל"ן, בפיתוח תשתיות בשטחים. ואם חוק החרם הזה ייכנס לתוקפו וייאסר על שיתוף פעולה עם מדיניות סימון כזו, כל תוצרת ישראל תוחרם אוטומטית בידי מדינות אירופה. חברי חברי הכנסת, ממשלת ישראל, באמצעות הצעת החוק הזאת, מבקשת לטשטש את ההבחנה בין ישראל שבגבולות "הקו הירוק" לבין השטחים שכבשה ב-1967, ומנסה להפוך את כל מי שבוחר לנקוט את העמדה המוסרית ולסרב לצרוך תוצרת התנחלויות – לעבריין – – –
חברי חברי הכנסת, אני אומרת כאן מעל הדוכן מה שאני אומרת 20 שנה: אני לא קונה מוצרים שמיוצרים בהתנחלויות. ואתם מבקשים להפוך כל אדם שלא קונה מוצרים מתוך תפיסה אידיאולוגית לעבריין – זה מה שהחוק הזה מבקש לעשות. אדוני היושב-ראש, החוק הזה הוא גם פגיעה בחופש הביטוי ובזכות המחאה. אני חוזרת ומדגישה – אמרתי את עמדתי לא אחת – אני מתנגדת לחרם כלכלי, פוליטי ואקדמי על מדינת ישראל בין שהוא נעשה על-ידי אזרחים ובין שהוא נעשה על-ידי זרים. אבל אני בהחלט תומכת בבחירה האישית הצרכנית של כל אזרח ואזרחית לא לממן באמצעות צריכה פרטית את הכיבוש. וחוק החרם הזה, המובא כאן היום, מבקש להתערב בהחלטות המוסריות והאישיות ביותר של אדם, בבחירות הפוליטיות שלו ובחופש ובאפשרות לבטא ולפעול בהתאם לבחירות שלו. אם חוק החרם יעבור היום, אדוני היושב-ראש, הוא יפגע בזכויות יסוד דמוקרטיות, ובראשן חופש הביטוי, ההתארגנות והמחאה הפוליטית. חופש הביטוי מטבעו כולל ביטויים שאינם נוחים להישמע ואף מקוממים; אבל הגבלת חופש הביטוי במדינה דמוקרטית צריכה להישמר רק למקרים שיש פגיעה חמורה בזכויות האחר, כמו במקרים של הסתה לגזענות ולשון הרע או פגיעה קשה בביטחון המדינה. העובדה שתוכן מסוים או דרך מסוימת של מחאה אינם נראים לנו, ואף אם אנחנו מתנגדים להם בחריפות, אינה יוצרת כשלעצמה עילה להטלת איסור עליהם. הדרך להתמודד בדמוקרטיה עם סוגים כאלה של מחאה היא במסגרת השיח הציבורי ולא באמצעות כפייה מכוח חוק. האיסור הגורף על חרמות, חברי חברי הכנסת, יביא ליצירת הסדר בלתי מידתי ובלתי מאוזן המזניח במפגיע את חשיבותה הרבה של מחאה ציבורית בלתי אלימה ואת מעמדו המרכזי של חופש הביטוי. אדוני היושב-ראש, אין חוק כזה בעולם, אין חוק כזה. לכן, לסיכום, אני רוצה לומר – –
– – הצעת החוק הזו, כמו חוקים אנטי-דמוקרטיים אחרים, המטרה שלהם היא אחת: המטרה שלהם היא לפעול נגד עמדות ציבוריות שאינן נוחות לרוב ולהציגן כבלתי לגיטימיות, כחשודות, כראויות לסוג של נידוי או לפחות להפללה. ההצעות האלה הן פסולות מוסרית, הן פסולות ערכית ומשפטית. בתירוץ נפסד, שקרי, של הגנה על המדינה בשם הדמוקרטיה המתגוננת כביכול, מקדמים חוקים קיצוניים, לא דמוקרטיים, הרסניים, חוקים שמאותתים לפעילי הימין לאן הממשלה מכוונת, והם פועלים בהתאם לרוח הרעה שיוצאת מהכנסת ומהממשלה. אדוני היושב-ראש, אנחנו מאמינים בחלוקת הארץ ובשתי מדינות לשני עמים. ולכן, עד שראש הממשלה נתניהו ייכנס למשא-ומתן עם אבו מאזן על סוגיות הליבה, ויגיד "כן" למדינה פלסטינית, אנחנו נמשיך להתנגד לכיבוש ולא נקנה מוצרים מההתנחלויות. אני רוצה לסיים את הכיבוש, אדוני, ולכן אני מודיעה כאן מעל לדוכן: אנחנו נמשיך להתנגד לכיבוש, וגם החקיקה האנטי-דמוקרטית שלכם לא תשנה את זה. אנחנו נמשיך להחרים את תוצרת ההתנחלויות, וגם החוק הזה לא יפחיד אותנו. תודה רבה.
אדוני היושב-ראש, חבר הכנסת אורבך, שיוצא בדיוק, תהה איך ייתכן שחברי כנסת עומדים על הדוכן ובריש גלי – אני מניחה שהוא התייחס אלי – קוראים לא לקיים חוקים שהכנסת הזאת חוקקה. אני רוצה לומר כאן לחברי חברי הכנסת: כשכנסת מחוקקת חוקים שעומדים בניגוד לחוקי-היסוד, בניגוד לחוקה, כשכנסת מחוקקת חוקים אנטי-דמוקרטיים, יש חובה להפר אותם. החוק שחוקק אתמול, חוק החרם, החוק הזה, שמצטרף עכשיו ליוזמה לחדש את ועדות החקירה, מבית היוצר של ישראל ביתנו וחברי כנסת נוספים מהקואליציה – כל החוקים האלה, אדוני, לא יפחידו אותנו; כל החוקים האלה, אדוני, לא יגרמו לנו להימנע מלחזור ולומר: אנחנו נמשיך להחרים את מוצרי ההתנחלויות. אני רוצה לקרוא רשימה חלקית של מוצרים מהתנחלויות שאנחנו נחרים: "סלטי שמיר" מאזור התעשייה "ברקן",  "אחוה–אחדות" מאזור התעשייה "ברקן", "יקבי חברון" מאזור התעשייה קריית-ארבע.
אדוני היושב-ראש, אנחנו לא ניתן לאינקוויזיציה הפוליטית הזאת בכנסת להרתיע אותנו.
אדוני היושב-ראש, משפט אחרון. האינקוויזיציה הפוליטית וחוק החרם, שעברו אתמול, לא ירתיעו אותנו. אנחנו נמשיך להתנגד לכיבוש ונחרים מוצרי התנחלויות.
לחבר הכנסת דני דנון יש כוונות טובות, אבל הכוונות הטובות, אנחנו יודעים לאן הן מובילות.
אדוני היושב-ראש, חברי חברי הכנסת, לחבר הכנסת  – אני רוצה שתשמע אותי – היו אולי כוונות טובות, אך בכלל לא מדברים כאן, כמו שניסה  לומר, בפרסום – אנחנו לא נאבקים נגד הפרסום האגרסיבי שדוחף לנשים תחליפי חלב ולא אחרים. מדובר כאן עכשיו, אם החוק הזה יעבור, בדיקטטורה של הכנסת, שתקבע לנשים מהי דמות האם המושלמת. בכל הכבוד לחברי הכנסת ולמשרד הבריאות, אתם לא יכולים להתערב לנו בזכות הבחירה הבסיסית של נשים.
תן לי להשיב לך. אתה מתערב לנו, אדוני השר – – –
אדוני היושב-ראש, ברגע שהכנסת קובעת שמהיום יינתן תחליף חלב לאם היולדת רק כפוף לאישור בכתב של האם – אני רוצה לצייר לכם את הסיטואציה: אשה יולדת, לידה קשה, היא מפוצצת בהורמונים, ובאה עכשיו הכנסת ואומרת לה: תחתמי. תגרמו לה גם לכפייה חוקית, גם לרגשות אשמה. איזו – בכלל – סמכות מוסרית יש לכם לקבוע לאשה, בשלב אחרי לידה, אם היא רוצה להיניק או אם היא רוצה לתת תחליפי חלב? אני אומרת לך כאן על הדוכן, אדוני היושב-ראש, אומנם ילדתי מזמן, זה היה לפני יותר מ-30 שנה, אני בחרתי שלא להיניק – – –
אני מודה לאדוני. אני מודה לאדוני. אני בחרתי שלא להיניק, ובכל הכבוד לחבר הכנסת דנון, לשר הבריאות ולחברי הכנסת, הם לא יכולים להתערב התערבות כזאת בוטה, התערבות בוטה בזכותה של האשה לבחור, לקבוע מהן הפרקטיקות של נשים, איך הן מתנהלות אחרי לידה. אני חושבת שהכנסת הזאת צריכה לומר "לא" להצעת החוק הזאת. הכנסת הזאת צריכה לומר לנשים שהן חופשיות לעשות מה שהן רוצות, ולא יכול להיות שיפעילו עליהן לחץ באמצעות ההצעה הזאת ויגרמו להן רגשות אשמה. ואני רוצה להדגיש, זו לא פעם ראשונה, הכנסת הזאת כבר קבעה בחקיקה והלאימה מהאשה את הזכות שלה על גופה בכך שהיא לא מאפשרת הפלות חופשיות. ההצעה הזאת זה דגם מוקטן של זה. המדינה מבקשת לקבוע – המדינה, בשם טובת הילד – עמד כאן שר הבריאות והסביר למה הנקה משרתת את טובת הילד. אני לא חולקת על זה, אבל בשם טובת הילד אתם תמיד מגייסים את הנימוקים הכי פטרנליסטיים, הכי דיקטטוריים, כדי להתערב בזכות האשה על גופה. טובת הילד – לא משרד הבריאות יחליט לאשה אם היא תיניק או לא תיניק, וגם לא חבר הכנסת . עכשיו, אני רוצה לומר דבר אחד לזכותו של חבר הכנסת דני דנון. נכון, יש שיווק אגרסיבי, ויש תחרות בין חברות, אני לא מתווכחת על זה, ואנחנו יודעים שיש חברות שמעוניינות שלא ישווקו תחליפים כאלה ואחרים. אני לא רוצה להתערב בזה, יכול להיות שצריך לעניין גורמים אחרים, ביקורתיים, במדינה, מנגנוני אכיפה – מנגנוני אכיפה – שיבדקו מי נכנס לאיפה ומי משווק מה. זה תפקידו של משרד הבריאות לבדוק את זה. אבל בשם הרעיון הנכון לכאורה, שאתה לא רוצה שיהיו כאן קמפיינים של פרסום אגרסיבי, אתה עומד לקבוע לנשים מה הדבר הבסיסי שהן תעשינה? בחקיקה? הכנסת קובעת לאשה אם להיניק או לא? היא צריכה לחתום על אישור – – –
אדוני היושב-ראש, אני רוצה לסיים ולומר שההחלטה אם להיניק או להיניק היא באמת הכרעה אישית, היא הכרעה אינטימית, ולמדינה לא יכול להיות מונופול לפקח על דפוסי ההנקה של נשים. המדינה לא יכולה להתערב בזה. אני חושבת שאת הבעיה שהעלה חבר הכנסת דנון צריך לנסות לפתור בדרכים אחרות. אני קוראת לכנסת להצביע נגד הצעת החוק.
אדוני היושב-ראש, ההצבעה היום בכנסת נגד העלאת גיל הפרישה היא לכבודה של הכנסת. קואליציה ואופוזיציה, שרות, שרים, חברי כנסת, חברו יחדיו כדי לסכל החלטה של ועדה ציבורית, שישבה תוך איפול בדלתיים סגורות והחליטה החלטות כאילו מדובר בסודות האטום והגרעין של מדינת ישראל. טוב שהכנסת הזאת התעשתה ואמרה לא לוועדה הציבורית, או הולכת לומר לא לוועדה הציבורית. וכשהמדינה תכין תוכניות תעסוקתיות שייתנו ביטחון סוציאלי ויבטיחו ביטחון סוציאלי לנשים, נדון בהעלאת גיל הפרישה ל-67. תודה.
ההצעה מתועבת בשתי הגרסאות – – –
לא, אתם מנצלים את זכות הרוב – – –
איך? בהצעות חוק של יריב לוין ואלקין?
אתה מתגאה – – – בושה וחרפה.
אז למה לא באת להצביע על החוק – – –
בבקשה, אדוני, אתגרת אותי.
אם היושב-ראש רוצה רשות דיבור, למה שלא – – –
גברתי היושבת-ראש, הימין בכנסת הזאת החליט להניף גרזן על הדמוקרטיה הישראלית.
מאה אחוז, רוני בר-און. גרזן על הדמוקרטיה הישראלית.
שר החוץ אביגדור ליברמן, שזה שנים מרעיל את השיח הציבורי, בכלל לא ברור כמה זמן תוכל הדמוקרטיה הישראלית לשרוד את ההרס הזה ששר החוץ מזרים לעורקיה. שר החוץ כינה לפני ימים מספר את ארגוני זכויות האדם "סייעני טרור".
חברי חברי הכנסת, מדובר בארגונים שאנחנו משוויצים בהם בחוץ-לארץ ורודפים אותם בארץ. האגודה לזכויות האזרח, "בצלם", "שוברים שתיקה", "יש דין", "רופאים לזכויות אדם", "גישה", הוועד הציבורי נגד עינויים – אני גאה בזה שיש לנו ארגונים כאלה.
באתר של משרד החוץ, חבר הכנסת אדרי, משתבחים בכך שבמדינת ישראל יש חברה אזרחית שוקקת עם ארגונים ביקורתיים ופעילים, ובמדינת ישראל, בכנסת ישראל, רודפים אותם. איזו צביעות. לכל הפחות תפסיקו להיות צבועים. תסירו את המסכות. אל תתגאו בחוץ-לארץ שיש לנו ארגונים ותרדפו אותם בארץ. לשקר שלכם, אין לא רגליים ולא מסכה, וכל העולם רואה וכל העולם בז לצעדים שלכם. תראו את הביקורת הבין-לאומית סביב חוק החרם האווילי שעבר כאן בשבוע שעבר. "סייעני טרור", חברי חברי הכנסת? אני מכירה רק סייען טרור אחד – הכיבוש וההתנחלויות הם המוטיבציה לטרור, הם סייעני הטרור, לא הארגונים שמישהו כאן מעז עכשיו לסתום להם את הפה ולרדוף אותם ולהשתיק אותם. חברי חברי הכנסת, אף ארגון שמאל לא פגע בלגיטימיות של מדינת ישראל כמו שפגע בה הכיבוש המתמשך על מיליוני אנשים, 44 שנים, ומסע הרדיפה נגד ארגוני זכויות האדם. תקשיבו לקולות בחוץ-לארץ, תקשיבו לקולות הארגונים היהודיים סביב הגלובוס, איך הם מתביישים במה שמדינת ישראל עושה פה. גם אנחנו מתביישים בממשלה הזאת. אני אומרת לכם, חברי חברי הכנסת, אני גאה להזדהות עם הארגונים, ארגוני החברה האזרחית, ארגוני זכויות האדם. ומי שמבקש להקים כאן ועדת חקירה, בעצם מבקש להקים בית-דין שדה פוליטי. הרי הוועדה הזאת תעשה מחקר, אמרה חברת הכנסת קירשנבאום. מה, זו הוועדה לסחר בנשים, לתאונות דרכים, לבעיית המים? הרי הוועדה לא אמורה לברר עובדות, היא באה עם המסקנות כבר מראש. במקום שהכנסת הזאת תתמודד עם הטיעונים שמעלים ארגוני זכויות האדם שפועלים בשטחים הכבושים, אז הכנסת הזאת בוחרת לעסוק בפרוצדורות, ברכישה מאורגנת של אדמות ובמקורות מימון. הרי אין מה לחקור, הכול תירוץ ושיסוי פוליטי והסתה פוליטית. בכלל, הימין – אני לא יודעת, רוני בר-און, איך כינית אותו קודם – הימין בכנסת הזאת, הימין הקיצוני המוטרף, רואה בכל ביקורת ישר איום ופגיעה בביטחון המדינה, וישר בכל דבר מאשימים את השמאל. חברי חברי הכנסת, זה לא יהפוך את הכיבוש ללגיטימי, זה רק יהפוך את מדינת ישראל למצורעת יותר.
כשהממשלה, בטיפשותה הרבה, מסרבת לשתף פעולה בבדיקה שקיבלה מנדט ממועצת הביטחון של האו"ם, כשהצבא מתעקש לחקור את עצמו, זו החובה של ארגוני זכויות האדם לעשות monitoring, לאסוף עדויות ולבדוק אם הרשויות פעלו בהתאם לחוק, בהתאם למוסר, וזו החובה שלהם להפיץ את המידע.
זו החובה של ארגונים שמחויבים לזכויות האדם – –
– – שפועלים בשמנו ומטעמנו, מטעמם של השפויים בחברה האזרחית הישראלית – –
– – לפרסם את המידע. במקום שהכנסת הזו תתעסק באותם ממצאים מדאיגים וחמורים של תחקירי הארגונים, מה שעושים כאן חברי הכנסת, הם מסיתים נגדם, הם מניפים גרזן על הדמוקרטיה הישראלית. אז שימו לב מה היה כאן בשבוע שעבר, חוק החרם; לפני כמה שבועות, ועדות קבלה, ועכשיו ועדת החקירה הזאת. הרי אתם יודעים, חברי הכנסת דנון וקירשנבאום, הרי אין לכם סמכות לכפות על ארגונים אזרחיים להגיע לכאן. הם גם לא מתכוונים להגיע ולא מתכוונים לשתף אתכם פעולה, ותראו למה שאתם גורמים, איך אתם מנכרים את הציבור ואת הארגונים מהכנסת. אין לכם סמכות כזאת, ואתם לא יכולים בוודאי לכפות פעילות קונקרטית, בטח לא על מישהו שהוא לא חלק מהרשות המבצעת.
הרי אתם יודעים שאין מה לחקור. מקורות המימון של העמותות גלויים במשרדי רשם העמותות. אפשר ללחוץ בנקישה אחת על כפתור המחשב ולדעת. וזאת בניגוד לארגונים של הימין ולעמותות של הימין, שמקבלות כספים מכל מיני מוסקוביצים ותורמים למיניהם, וכל מיני עמותות אלע"ד, שמשתלטים. וקודם חברי אילן גילאון סיפר איך הממשלה בעצם מממנת את הפעילות של הימין הקיצוני, איך רוכשים בתים במזרח-ירושלים, איך עושים הכול, איך כובשים שטחים נוספים, איך מפשירים אדמות מדינה – הכול בחסות משרדי הממשלה.
לא, לא נבחרתם בשביל זה. נבחרתם כדי לשלוט, לא כדי להשתמש בעריצות הרוב שלכם כאן כדי לכפות ועדות חקירה על ארגונים אזרחיים שעושים את עבודתם נאמנה.
אתם מתבלבלים. אתם לא מבינים שכנסת בדמוקרטיה מתוקנת צריכה להגן על זכויות האדם, צריכה לבצר את הצביון הדמוקרטי של המדינה. הכול אצלכם זה עניין של קוניונקטורה פוליטית, הכול משועבד למטרות פוליטיות. אין לכם תפיסה אחת סדורה מובנית של מה זה מחויבות להגנה על זכויות האדם. שימו לב מה קרה במדינות ערב. כל העולם הריע לחברה האזרחית בעולם הערבי, ובמדינת ישראל מבקשים להקים בית-דין שדה פוליטי נגד ארגוני החברה האזרחית? חברי חברי הכנסת, ראש הממשלה איננו נמצא כאן. השר וילנאי, שמייצג את הממשלה, אין לי טענה לחבר הכנסת דנון ולא לחברת הכנסת קירשנבאום, ואפילו אני לא יודעת אם לשר החוץ ליברמן. יש לי טענה אחת בלבד, והיא לראש הממשלה. ואם ראש הממשלה לא ישים עכשיו סוף למסע ההסתה המשתלח נגד השמאל, אני אומרת לכם, חברי חברי הכנסת, אני מזהירה ולא בראשונה, זה עלול להיגמר בדם, וזה כבר קרה בישראל כשהשוליים בימין חשו שיש להם גיבוי מהמרכז בכנסת. ובמקום להגן על החברה הישראלית כולה, ראש הממשלה מרשה להשתלח בארגוני זכויות האדם. זה שהוא אמר שהוא יבוא להצביע נגד – אבל הוא לא הטיל משמעת קואליציונית ואפשר חופש הצבעה. הדבר הזה לא מספק, חברי חברי הכנסת. אם ההצבעה היום תעבור, על ועדות החקירה, ראש הממשלה צריך יהיה להביא בחשבון שהוא אחראי גם על שלומם של אזרחים שלא הצביעו לו. תודה רבה.
לא, אף מדינה לא מדברת על ועדות חקירה.
קודם ניצחנו אותם, אל תזלזל.
נכון, חבל שזה היה עם ביבי, שביבי הצביע אתנו.
אני מסכימה אתך. באמת עוד ניצחון כזה ואבדנו.
אדוני היושב-ראש, תודה, הבוקר נכנסתי לאוטו והדלקתי את הרדיו, הקשבתי ליומן הבוקר המצוין ושמעתי דיון על ועדות החקירה, על הדיון שהיה כאן בכנסת, והקשבתי למרואיינים. המרואיין הראשון היה השר בוגי יעלון ולאיזון הביאו את סגן השר דני אילון, ואחר כך ראיינו את חבר הכנסת מאיר שטרית על הדיור, ואז גם שאלו אותו שאלה בענייני ועדות החקירה. איך זה יכול להיות, חברי חברי הכנסת, שלא חלפו ימים מועטים מאז שנבחרו אנשים חדשים לרשות השידור וכבר השתלט שלטון הפחד, כבר אנחנו רואים את ההשפעה של הפוליטיזציה ואת הכרסום שלה במה שקורה ברשות השידור? אני רוצה להצטרף לחברי שדיברו כאן על הדוכן. יש ברשות השידור אנשים מצוינים. עורכים ושדרים ומגישים – אנשים מצוינים, אבל ראש הממשלה, באמצעות שלוחיו, מבקש לשעבד את רשות השידור, להשתיק כל ביקורת. עוד לא הספיקו להיכנס לתפקיד, כבר הודיעו למגישים שהם לא יכולים להביע עמדות פובליציסטיות, הזיזו אנשים מתפקידם – עורכים לא עורכים, אנשים לא מגישים בשעות קבועות, בימים קבועים – תוהו ובוהו. כנסת שרוצה לשמור על השידור הציבורי, והשידור הציבורי, חבר הכנסת טיבי, הוא נשמת אפה של הדמוקרטיה – הכנסת הזאת צריכה לומר "לא" לראש הממשלה, שהופך את רשות השידור כאילו היא היתה מחלקה במשרד ראש הממשלה, כמו בשנות ה-50, כמו בימיו של בן-גוריון – מחלקה מטעם, שופר מטעם. אמרו כאן חברי: כולם ידעו, כולם דיברו מי יהיו הממונים. זה לא רק שהמנהלים, ידענו מי הם יהיו. ראש הוועד המנהל, המנהל – כולם הפכו להיות שלוחיהם של ראש הממשלה, של לשכת ראש הממשלה. הדבר הזה מביא לאווירה של טרור, של פחד. מה התפקיד שלנו בעניין הזה, חברי חברי הכנסת? אנחנו חייבים להרים קול זעקה. אני לא יודעת, חבר הכנסת כבל, אם פנייה ליועץ המשפטי לממשלה; אני יודעת שאגודת העיתונאים פנתה לבית-הדין לעבודה. זה לא יכול להיות שלפני שהתפרסם המכרז כבר ידעו מי ייבחר במכרז. באיזה מדינה מתוקנת זה היה עובר, או באיזה חברה או בגוף מסודר זה היה עובר? הרי מייד כולם היו מזדעקים. אבל כשמדובר בשידור הציבורי, אפשר להפעיל אותו באופן הזה. חברי חברי הכנסת, אדוני השר, אני חושבת שאתה צריך להעלות בממשלה, לא רק לתת לנו כאן תשובה פורמלית ורשמית. אתה – כיוון שאתה נמצא כאן באולם אני מפילה את זה עליך – אתה צריך להעלות בממשלה את המחאה שלנו, של חברי הכנסת, של אלה שנשארו כאן בשעת הלילה המאוחרת כי הדבר הזה הוא בנפשם, את המחאה שלנו על כך שלוקחים גוף כזה ומנסים לסמרטט אותו, וזה מה שהממשלה הזאת מנסה לעשות. תודה רבה, אדוני.
מה, מה יהיה מחר? אתה רואה שאנחנו מחכים למה יהיה מחר.
– – – שהניתוח הצליח והחולה מת.
אדוני, לנו אין דילמה כזאת.
אדוני, לנו לפחות לא היתה הדילמה הזאת. כל הזמן אנחנו באופוזיציה – – –
אדוני היושב-ראש, חברי חברי הכנסת, המחאה המוצדקת בשדרות-רוטשילד, ברחובות, בראש-העין, בכפר-סבא, בכל הארץ, המחאה המוצדקת הזאת היא מחאה פוליטית. ומי שמנסה להתנער מההיבטים הפוליטיים שלה חוטא למאבק; חוטא למאבק. אני לא מדברת על מחאה מפלגתית, אני מדברת על מחאה פוליטית. החלטות מתקבלות בזירה הפוליטית. והמאבק הוא לא רק על צדק חברתי, כי אי-אפשר לנתק את המאבק – אמר בצדק חבר הכנסת ברכה, ואמרו כאן חברי קודם לכן – אי-אפשר לנתק את המאבק לצדק חברתי מהמאבק להגנה על הדמוקרטיה ומהמאבק לסיום הכיבוש ולהסדר שלום, כי הכול קשור. הכול כרוך האחד בשני, ומי שמבקש לנתק את זה מבקש לעשות לעצמו חיים קלים, ויש כאן גורמים בכנסת הזאת שנוח להם רק להתמקד במאבקים חברתיים. חברי חברי הכנסת, יש כסף לבנייה, יש הרבה כסף לבנייה, וכשהממשלה רוצה היא בונה. היא בונה כבישים עוקפים בשטחים, והיא בונה המון דירות בשטחים. היא רק לא בונה בתוך מדינת ישראל, והיא לא משקיעה את אותם משאבים שהיא משקיעה בשטחים כדי לקצר את הכבישים ואת דרכי התחבורה בין הפריפריה למרכז. אומרים לאנשים המפגינים בתל-אביב: מה אתם, מפונקים? כולם צריכים לגור בתל-אביב? תגורו בפריפריה. אבל כבר שמענו, גם בפריפריה אין עבודה, וגם הנגישות – הדרך ממרכז הארץ היא ארוכה, וגם המשכורות נמוכות יותר, ומחירי הדיור גבוהים יותר. אבל, חברי חברי הכנסת, זה לא רק מאבק על דיור. זה מאבק כולל על תפיסת עולם, זה מאבק נגד המדיניות הניאו-ליברלית של ראש הממשלה, שמוביל אותה באופן קבוע ראש ממשלה שמבקש לחזק רק בעלי הון, רק טייקונים, ולא דואג לאזרח הפשוט. אדוני היושב-ראש, היום היית בדיון בוועדת הכספים ביוזמתו של חבר הכנסת וקנין וביוזמתי. דיברנו איך הטייקונים, שכשהם נקלעים לחובות הם לא מכניסים את היד לכיס שלהם. כשהם לא מסוגלים לפרוע את החובות שלהם, הם מגלגלים את החובות שלהם על הציבור. אני שואלת אתכם, חברי חברי הכנסת, לו חבר הכנסת ברכה או גילאון היו לוקחים משכנתה מהבנק ולא מסוגלים לפרוע אותה – אני לא מדברת עליהם, אבל האזרח הרגיל – הרי היו מגלגלים אותם לרחוב, מוציאים נגדם צו עיקול ומוציאים אותם מהבית. מה שמתאים לטייקונים הגדולים – ראש הממשלה פועל כסוכן של הטייקונים הגדולים, כאיזה טיל שיוט שבא לשרת את האינטרסים שלהם – לא דואגים באופן הזה לאזרח הפשוט, לא דואגים לרווחה, לא דואגים לבריאות. ארבעה חודשים נמשכת שביתת הרופאים; איפה היה ראש הממשלה? והערה אחרונה, אדוני היושב-ראש, ברשותך. אני יודעת שזה קל להתגולל על שר האוצר. בימים האחרונים שמענו דיבורים – צריך לפטר את שר האוצר. חברי חברי הכנסת, אני רוצה להזכיר לכם, אומנם שר האוצר שטייניץ הוא שר בממשלת נתניהו – הוא הציע להפחית את מס החברות, הוא הציע להפחית מסים עקיפים, לא להעלות את המסים העקיפים. שר האוצר-על, ראש הממשלה נתניהו, חתך את היוזמה הזאת שלו. יש כאן ראש ממשלה – שלא יחפש אשמים. יש לו מדיניות אחת, שמבקשת להמשיך את התפיסה שלו על האלונקה, על האיש השמן והאיש הרזה. חברי חברי הכנסת, באמת משפט אחרון; היום שוכני האוהלים בשדרות-רוטשילד יושבים שם, מנהלים את המחאה שלהם. אני מאוד מודאגת, כיוון שראש הממשלה הוא אדם מסוכן, וספטמבר בפתח, והפלסטינים בדרך לאו"ם – אני מאוד מודאגת שראש הממשלה יעביר את המחאה מהאוהלים בשדרות-רוטשילד למחאה של אוהלים של אנשי מילואים. תודה רבה.
איזו מצוקת דיור? אין לך מצוקת דיור, זה הכול.
לא, אני לא שמחה, אני לא חושבת שהפתרון זה שמחה. אני חושבת שהפתרון הוא – – –
אדוני היושב-ראש, חברי חברי הכנסת, שמעתי את שר הפנים. אדוני שר הפנים אלי ישי, עולה על הדוכן, אני לא יודעת, מ-2003, אני כבר לא יכולה לספור כמה פעמים – 10, 11 פעמים – ומנמק למה הכנסת צריכה להאריך את הוראת השעה שמבקשת למנוע איחוד משפחות בין אזרחי ישראל הערבים לקרובי משפחתם או לבני-זוגם הפלסטינים. כל פעם מחדש משנים את התירוץ כדי להכשיר את השרץ, חברי חברי הכנסת. אני שומעת את הדברים, והדבר שצץ ומבצבץ זו הגזענות בכסות הפחד. ממשלת ישראל עוסקת במסע של הפחדה נגד האזרחים. מפחידים אותנו מארגוני זכויות אדם, מפחידים מפני ערבים אזרחי ישראל, בכסות ההפחדה מעלים את מחיר ה"קוטג'" והדיור, בכסות ההפחדה מחוקקים חוקים כמו חוק החרם, שרק עושים דה-לגיטימציה למדינת ישראל בעולם, ועכשיו גם מאריכים את הוראת השעה שמונעת איחוד משפחות מערבים אזרחי ישראל. חברי חברי הכנסת, זו הפעם העשירית, במסווה של חקיקה זמנית – אני לא שומעת את עצמי – – –
חברי חברי הכנסת, זו הפעם העשירית, שבמסווה של חקיקה זמנית, שרי הממשלה הם חותמת גומי להפיכת הוראת שעה זמנית לנורמה קבועה וגזענית. אני קוראת לכם, חברי חברי הכנסת: אל תהיו גם אתם חותמת גומי. הרי אתם יודעים, שמזה 60 שנה או יותר מתקיימת אפליה מכוונת וממוסדת כלפי אזרחי ישראל הערבים, שהשיא שלה בא לידי ביטוי בחקיקה הגזענית והמפלה הזאת שהיום אתם עומדים להצביע עליה; חקיקה שמטילה מגבלות דרקוניות על חופש הנישואים של אזרחי ישראל הערבים, מביאה לפירוקן של משפחות שלמות וקורעת אלפי ילדים מהוריהם.
איך ניתן להשלים עם כך, חבר הכנסת חסון, שהחוק במדינת ישראל מפלה אזרחים בשל ההשתייכות האתנית והלאומית שלהם? רק התירוץ משתנה כל פעם כדי להכשיר את השרץ. התירוץ הזה שהם יכולים להתחתן אבל שילכו לגור שם. זה נראה סביר שאנחנו, במדינה מתוקנת, כל פעם אנחנו מוכנים להיתלות בטיעון של הסיכון הביטחוני? כל פעם אומרים: המצב הביטחוני יכול להידרדר. עכשיו הטענה החדשה היא שלקראת ספטמבר המצב הביטחוני יכול להתערער. אדוני היושב-ראש, אני רוצה לעדכן אותו ואת חברי הכנסת: כשהחוק עבר לפני כמה שנים שוב, ב-2007, עתרתי לבג"ץ – הייתי גם בין העותרות הראשונות – ביחד עם ארגוני זכויות אדם אחרים, בג"ץ שנקרא "בג"ץ גלאון ואחרים". ובדיון שהיה בבית-המשפט לפני כשנה או שנתיים, אני לא זוכרת, פרקליטות המדינה כל פעם היתה צריכה להצדיק את החוק הגזעני והמפלה הזה – אז בדיון הקודם פרקליטות המדינה שלפה את השד הדמוגרפי מהבקבוק. אתם מכירים את האיומים האלה, שאם החוק הזה יבוטל תהיה כאן הצפה של אלפי פלסטינים, שיהיו סיכון ביטחוני. מין האשמה קולקטיבית שהופכת את כל אזרחי ישראל הערבים למפגעים בפוטנציה. שימו לב, חברי חברי הכנסת – רק עוד משפט אחד, ברשותך, אדוני – השופטת אילה פרוקצ'יה, שפרשה מבית-המשפט העליון לאחרונה, כשהיא דנה בחוק הזה בפעם הקודמת, בדיון הקודם, השוותה את החוק לפסק-הדין האמריקני הידוע לשמצה – פסק-דין שאישר במלחמת העולם השנייה להכניס אזרחים אמריקנים ממוצא יפני למחנה הסגר. הסנקציה הזאת הוטלה על קהילה שלמה על סמך החשדה כללית בבגידה. השופטת פרוקצ'יה השתמשה בדוגמה הזאת לרמז לכך שהחוק הזה עומד על בסיס גזעני. אני אומרת לכם, חברי חברי הכנסת, אנחנו חייבים – חייבים – לבטל את הנורמה הזאת. אין קבוע כמו הזמני. הוראת שעה שבמשך תשע השנים האחרונות מוארכת עשר פעמים מפסיקה להיות זמנית והופכת להיות נורמה קבועה – וגזענית. אני קוראת לכם – אל תצביעו בעד החוק הזה.
– – – שבו בחנו בחינה פרטנית כל בן-אדם שביקש בקשה שכללה תושבות – – – אז מה? לזה צריך לחזור.
בסיסי זה הזכות לחיי משפחה.
זכויות אדם זה ביטחון, דמוקרטיה זה ביטחון. כמה זמן?
לא, זכויות אדם זה ביטחון.
חבר הכנסת אלדד, אין לך מונופול – – –
חבר הכנסת אלדד, אין לך מונופול על הזכות – – –
אתה צריך לצאת מיהודה ושומרון.
אתה צריך לצאת מיהודה ושומרון ואתה צריך לצאת מיהודה ושומרון.
אתה מייצג את חברי הכנסת הלא-שפויים כאן.
איך אתה יכול לתמוך בהוראת השעה הזאת?
אתה היית שר הפנים, היתה לך האפשרות לעשות את זה.
אתה היית שר הפנים, היתה לכם אפשרות לעשות תהליך מדורג.
העתירה שלי עדיין תלויה ועומדת.
לא, זו עתירה חדשה, היתה עתירה ב-2003, וזו עתירה ב-2007.
זה מתאים לאריה אלדד, כשהוא מדבר על המדינה הוא מתלהם – – –
– – – שתישארו שם כדי לשמור על מחירי הדיור. סיבה טובה.
אדוני היושב-ראש, אני קוראת היום שהחלום של כהנא מתגשם בסניף גוש-עציון של רמי לוי. האורזים הפלסטינים הורחקו מהקופות בשל דרישה של רבנים, כי רחמנא ליצלן היה חשש לרומן בין אורז פלסטיני לקופאית יהודייה בסניף של רמי לוי. אני לא נכנסת אם היה רומן או לא היה רומן, אבל עצם העובדה שרבנים לחצו על רמי לוי להזיז את הפלסטינים מהעבודה שלהם – גם בכלל עושים להם טובה, נותנים להם עבודה בשטח הכבוש שהם גרים בו, ועכשיו מוסיפים חטא על פשע – אדוני, זו גזענות לאור היום. כל הדיבורים האלה על התבוללות מזכירים את ארצות-הברית של שנות ה-50. אני ממש חושבת שזה לא לזכותו לא של רמי לוי ולא לזכותנו כחברה.
אדוני השר, אדוני היושב-ראש, השאילתא שלי מתייחסת לפערי המחירים בתחבורה הציבורית בין קווים שמשרתים התנחלויות לבין קווים הפועלים בשטח ישראל. אני רוצה ליידע את המליאה שלפני כמה שבועות "שלום עכשיו" חשפו פערים מאוד גדולים במחירי נסיעה בתחבורה הציבורית בין קווים שמשרתים התנחלויות ביהודה ושומרון לבין קווים שמשרתים יישובים בשטח ישראל, גם אם מדובר במרחקים דומים. אני רוצה לתת דוגמאות: נסיעה מסובסדת בין ירושלים לתל-אביב באורך של 60 קילומטר עולה 20 שקלים, ואילו נסיעה באורך כמעט זהה להתנחלות טלמון עולה 8.6 שקלים; נסיעה בין ירושלים לשדרות, שאורכה 87 קילומטר, עולה 36 שקלים, ואילו נסיעה בין ירושלים לבין ההתנחלות אלון-מורה, שאורכה 84 קילומטר, עולה 16 שקלים ו-30 אגורות בלבד. העמדה הרשמית של משרד התחבורה בזמנו, או עמדה שמבקשת להצדיק את הנתונים האלה, היא שהפערים האלה נובעים מרצון שהיה בתחילת העשור הקודם לעודד נסיעה באוטובוסים ממוגנים על חשבון שימוש ברכב פרטי ביהודה ושומרון. זה באמת היה הגיוני אז, אדוני, כולנו רוצים להגן על כולם, אבל בעיקר על אנשים שמשתמשים באוטובוסים ביהודה ושומרון ועל זה אין חולק, גם אם יש מחלוקת פוליטית על עצם קיום ההתנחלויות. אבל היום, אדוני השר, אי-אפשר לומר שזה תואם את המציאות הקיימת. אנחנו יודעים שהמצב הביטחוני בשטחים – – –
בסדר, אדוני, אני מקבלת את הצעתך. מכיוון שאני חושבת שאין צידוק לאפליית מחירים בוטה כל כך, אני מבקשת לשאול שלוש שאלות: האם משרד התחבורה מתכוון לבטל את אפליית המחירים בין קווי ההתנחלויות לקווים בישראל? שאלה שנייה – מה ההצדקה שמוצא המשרד להשאיר את אפליית המחירים על כנה בשנים האחרונות לאור השתנות הנסיבות? האם הופעל על המשרד לובי של נציגי המתנחלים, למשל? שאלה אחרונה – מדוע לא יושקעו תקציבי המשרד בסבסוד נסיעות ותגבור התדירות ליישובים במצב סוציו-אקונומי נמוך על חשבון התנחלויות מבוססות ומבודדות? תודה, אדוני.
אדוני היושב-ראש, אדוני השר, חברי חברי הכנסת, שמענו היום את מסיבת העיתונאים של ראש הממשלה נתניהו וצוותו, ואני רוצה לומר לכם: אנחנו ממש לא מצטרפים למסע האלונקות שלו. אנחנו די נדהמנו, למען האמת, כששמענו על התוכנית שמבקשת לעשות הפרד ומשול בין קבוצות שונות. אני ממש לא מבינה איך הממשלה לא הפנימה עד היום שלא מדובר במאבק סקטוריאלי. זה לא מאבק סקטוריאלי – לחוד צעירים, לחוד סטודנטים, לחוד יוצאי צבא. יש כאן מאבק חברתי כולל. לא מדובר רק על מאבק לדיור וזה לא רק מאבק של המורות על החינוך ושל העובדות הסוציאליות על הרווחה ולא רק של הרופאים על הבריאות. זה מאבק נגד תפיסת העולם הניאו-ליברלית שמוביל ראש הממשלה, שהיום כולנו משלמים את המחיר שלה. אני חייבת לומר ולהיות הגונה: זה לא התחיל בשנתיים האחרונות, זה התחיל גם בממשלה הקודמת. אבל היו כאן ניסיונות בשנתיים האחרונות לקדם תוכניות לדיור בר-השגה, והממשלה הזו הקפיאה והפילה כל תוכנית. לכן, אנחנו לא ממש קונים את ההזיות של השוק החופשי, של רפורמת ה"סופר-טנקר" שראש הממשלה מבקש לקדם. ראש הממשלה מנסה לפתור את הבעיה באמצעות הבעיה עצמה. הווד"לים – התוכנית הזו שקיבלנו עכשיו כאן, על שולחננו, שתוגש לכנסת בשבוע הבא – הווד"לים הם שורש הרע, וההתעקשות של ראש הממשלה לרסק את מוסדות התכנון ולהפריט את הקרקעות בצורה עיוורת, כי היום הוא אמר: זה יוביל ל-50,000 דירות חדשות, זה יאפשר בנייה מוזלת לשכירות. אנחנו ממש לא קונים את הניסיון הזה, של ההפרד ומשול, להסביר שיש כאן 50,000 דירות פוטנציאליות ומתן הטבות נקודתיות לזוגות צעירים. אני חוזרת: סטודנטים, יוצאי צבא. למה? למה לא לעשות דיור בר-השגה לכולם? הרי זו זכות בסיסית, שהמדינה צריכה לאפשר לצעירים לרכוש בתים. למה מבקשים לתת הטבות נקודתיות? צריך, חברי חברי הכנסת, לדרוש מהממשלה הזו דיור לכולם. וכשראש הממשלה מדבר על יוזמות שהן לא יוזמות חקיקה ואין להן תקציב שאמור לקדם אותן, אז זה הכול תוכניות על הקרח. הרי כל מה שראש הממשלה ניסה לעשות עכשיו זה לדכא את המחאה, לדכא את המשבר. הציגו הצעות שאף אחד לא קונה אותן. האנשים שיושבים כבר שבועיים באוהלי המחאה לא קונים אותן. ובכלל, אני חושבת שכבר הגיע הזמן שראש הממשלה ידע שאת משבר הדיור לא ניתן לפתור בהבל פה ואין בהצעות האלה שלו שום פתרון. זאת לא מנהיגות. בראש ובראשונה, חברי חברי הכנסת, צריך להצביע נגד חוק הווד"לים וכל התוכניות האלה, שמבקשות לקצר הליכים, לפתור בעיות ביורוקרטיות. אני קוראת לכם, חברי חברי הכנסת: אל תסכימו להפשרת קרקעות ליזמים אם אין התחייבות מצדם של אותם יזמים שהם יבנו דיור בר-השגה לצעירים, דיור ציבורי. ובכלל, כדאי לדרוש מהממשלה הזו להתייחס לשני דברים שלא עלו היום במסיבת העיתונים. לא דיברו על דיור ציבורי, לא דיברו על סבסוד של שכר דירה. דיברו בגדול על הפשרת קרקעות ומתן הטבות. זה לא פתרון, זה ממש לא מענה. תודה רבה.
– – – למה? הקריטריונים צריכים להיות אוניברסליים, לא עדיפות לזה ולא עדיפות לזה.
אמנון כהן, יש לך כל כך הרבה מסים בוועדה שלך.
אדוני היושב-ראש, הצעת החוק להבטחת הכנסה לנשים מוכות בעודן שוהות במקלט היא הצעה של חברות הכנסת ציפי חוטובלי ועינת וילף ושלי, ואני שמחה מאוד שהממשלה תומכת. אני מודה לשר כחלון, ותודה מיוחדת לשרה לימור לבנת. אני רוצה לומר שזה יום שבו נעשה צדק או ייעשה צדק לנשים מוכות, שבעצם חטפו פעמיים, פעם מצד בן-הזוג המכה ופעם שנייה מצד המדינה. כשאשה בורחת למקלט לנשים מוכות והיא שוהה שם פרק זמן מעל לחודש, עד היום היא איבדה את גמלת הבטחת ההכנסה, ואדוני יודע שנשים עושות חשבון על הכסף הזה, הן כבר מחשיבות את זה לתשלום עבור שכר לימוד וספרים לילדים. נשים הגיעו למצב שהן העדיפו שלא לברוח מהבית ולהישאר במעגל האלימות בגלל החשש לאבד את אותה גמלה. אני רוצה מאוד להודות לויצו על ניסוח הצעת החוק ולכל חברי הכנסת שיתמכו, וכמובן לסגנית השר גילה גמליאל. תודה רבה.
לא, שלושתנו, גם עינת וילף.
איוב קרא היה אצל מנהיגי הימין הקיצוני באירופה. איוב קרא, אנחנו יודעים למי הוא הולך – לניאו-פאשיסטים הכי גרועים באירופה, ושם הוא מייצג את ישראל.
שיח של חירשים – הם ידברו והוא, מקסימום, יאזין.
מפלגתי, לא פוליטי, כי זה פוליטי. שלא ייקח את זה למקום המפלגתי.
מכובדי, אדוני היושב-ראש, חברי חברי הכנסת, אחד הדברים המדהימים שאנחנו עדים להם ב-24 השעות האחרונות – אולי יותר נכון לומר המחפירים – זה מסע ההשתלחות של ראש הממשלה ושלוחיו באמצעות שרים, ראשי ערים וחברי כנסת, נגד מאהלי המחאה, נגד המפגינים במאהלי המחאה. אתם יודעים, ראש הממשלה התעשת. זה לקח לו קצת זמן. בשלב הראשון הוא עשה מצג שווא של אמפתיה, ניסיון להביע אמפתיה באמצעות PowerPoint, ואתמול ראש הממשלה חזר להיות ביבי הידוע, בנימין נתניהו שבאמצעות הסתה פרועה, ניסיון לעשות דה-לגיטימציה, שולח חצי רעל לעבר המפגינים. כל מופע האימים הזה, הזחיחות הזאת של ראש הממשלה, הוא ושר האוצר ושר החוץ, שבכלל מכנה בשמות גנאי את המפגינים ברוטשילד ובכל הארץ, מפגינים – ואמרו את זה כאן קודם חברי – שקמו באופן ספונטני, מתוך מצוקה אמיתית, מתוך, אתם יודעים מה? חרדה לגורל המדינה הזאת. לא מדובר רק בם, לא מדובר רק על החיים שלהם, לא מדובר רק על הרצון שלהם. חברי חברי הכנסת, זה הילדים שלנו. מדובר בילדים שלנו ושכמותם, שנושאים בנטל, שלומדים, שעובדים ומסתכלים איך המדינה הזאת בורחת להם מהידיים. ובמקום שראש הממשלה ינסה למצוא פתרונות הוגנים, שוויוניים, הוא משתלח בהם, הוא זורע הרס ורעל ופוגע במי שקם באופן ספונטני, כל כך אמיתי, כל כך נכון, והצליח לגבש לעצמו תפיסת עולם כוללת שמורכבת נדבכים על נדבכים על נדבכים על נדבכים, שהתוצאה הסופית שלה היא אחת. כשאנחנו צעדנו, ניצן ואני, ושבוע קודם אילן היה באשדוד ואנחנו היינו בתל-אביב, ושבוע קודם כולנו היינו בתל-אביב, ונחשולי האדם הזה צעדו וצעדו – כולם באו מתוך איזו תחושה של רוויה, של די, שנמאס. אנשים רוצים שתהיה כאן מדינה אחרת, שתהיה כאן מדינה שמשקיעה במדינה, במדינת ישראל; שתהיה כאן מדינה שאת הכסף שלה לא שופכת על כבישים עוקפים ועל מיליארדים לתקציב הביטחון בהתנחלויות, ובונה רק במחוז אחד. מי שבוחן בעשור האחרון את נתוני הלשכה המרכזית לסטטיסטיקה מגלה נתון מדהים: מחצית מהבנייה הממשלתית בעשור האחרון הושקעה במחוז אחד – קוראים לו מחוז השומרון. אפס השקעה ממשלתית, אפס השקעה ממשלתית במחוז תל-אביב. אז מה הפלא שהצעירים יצאו למאהלים בתל-אביב, צעירים שידם אינה משגת לשכור דירה? אני כבר לא מדברת על לקנות דירה – לשכור דירה. מה, זה מותרות לגור בתל-אביב? יש כל התפיסה הזאת שיגורו בפריפריה. גם בפריפריה לא משקיעים. איזה מדינת רווחה זה פה? מה, יש פריפריה, יש תחבורה, מנגישים את הפריפריה למרכז? אומרים להם: תעברו לעבוד בפריפריה ולגור בפריפריה. יש רק פריפריה אחת שיש בה מדינת רווחה, וקוראים לה מדינת התנחלויות. שם מדינת ישראל שופכת כסף, ובמיליארדים. ואני חוזרת ומדגישה את הקשר הזה, חברי חברי הכנסת. כל הזמן מנסים לצייר את המחאה הזאת שהיא לא פוליטית, וכל אחד בא עם העמדות שלו והדרישות שלו. חברי חברי הכנסת, זו מחאה פוליטית שהגיעה למצב הזה אחרי 44 שנים שאנחנו שולטים שם מעבר לגדר. שכחנו שזה שם, ואת התוצאה הזו אנחנו משלמים היום ביוקר המחיה ובמחיר הדיור הגבוה. זה באמת לא מקרה שהמחאה פרצה על רקע משבר הדיור, שם מתגלים כשלי השוק החופשי באופן הבולט ביותר. הזכות לקורת גג – מה, זה מופרז לחשוב שהזכות לקורת גג היא זכות יסוד? בכל מדינה מתוקנת זו היתה צריכה להיות הזכות הבסיסית שמדינה מעניקה לתושביה. במקום להתמודד עם הצרכים האמיתיים, הממשלה הזאת, עם ה"סופר-טנקר" שלה, מביאה לנו כאן לכנסת את חוק הווד”לים. ניסיתי לעבור על החוק הזה ולקרוא אותו. אני חושבת שהדבר המרכזי שעולה מקריאה בחוק הזה זה העובדה שהמדינה בעצם, לכאורה בשם הרצון להקל תהליכים וחסמים ביורוקרטיים, מתנערת מהאחריות שלה. אני חוזרת – כאילו יש כאן איזה רצון לעקוף חסמים. זה, חברי חברי הכנסת, כוסות רוח למת. זה כוסות רוח למת, כי המהלכים שחוק הווד”לים מייצר, אם הוא יעבור כאן, בעצם יפגעו באינטרסים הציבוריים. ואם אנחנו ננסה לבחון את מי באמת ישרתו הווד”לים – מה, זה ישרת את אותו ציבור שמפגין היום בתל-אביב ובכל הארץ, שמשווע לדירות, לאותם 160,000 דירות חסרות? האם זה ישרת אותם? תשכחו מזה, חברי חברי הכנסת. זה ישרת את הספסרים, את הספקולנטים, את היזמים הזריזים, לא את אותם אלה שזקוקים ל-160,000 דירות. אבל חוק הווד”לים הזה הוא משקף באופן כל כך בוטה, כל כך נכון ומדויק, הייתי אומרת, את התפיסה שמנחה את המדיניות של ממשלת ישראל, את התפיסה שדיברו עליה כאן קודם, שצריך לתת לשוק לפעול, ואם ההיצע יגדל מחירי הדירות ירדו. ובכלל גם אמרו שלא רק שירדו מחירי הדירות – אנחנו צריכים להקטין את המעורבות של המדינה. כל המדיניות הזאת, כל התפיסה הזאת, בכלל החלישה את היכולת של הגופים הממשלתיים והציבוריים לעמוד בפני הקבלנים והאינטרסים שלהם. התוצאה היום היא, חברי חברי הכנסת, שבמשך שנים אנחנו רואים איך משרד הבינוי והשיכון ומינהל מקרקעי ישראל לא הצליחו בתפקיד שלהם לספק דירות לכלל אזרחי ישראל. אנחנו ראינו עוד ניסיון – היה ניסיון רק לפני כמה חודשים, אולי קצת יותר, להפריט את מינהל מקרקעי ישראל. רצו להעביר חלק מקרקעות המדינה לבעלות פרטית, וגם, הכול מתוך אותה תפיסה שהשוק החופשי יפתור את בעיות היצע הדיור בישראל. חשבו שהיוזמה הפרטית תזרז את הליכי הבינוי. ומה קרה במקביל? במקביל בנו רק דירות גדולות, רק לאנשים שידם משגת, דירות של שישה חדרים ושבעה חדרים. אבל מה עם דירות קטנות? מה עם דירות של שלושה חדשים וארבעה חדרים לאלה שאינם יכולים לרכוש את הדירות הגדולות האלה? אנחנו יודעים שיש ציבורים גדולים – זוגות צעירים ועולים, וקבוצות מוחלשות, עניים שזקוקים לסיוע של המדינה. איך בדיוק יפתרו את הבעיות שלה באמצעות חוק הווד”לים הזה? איפה הסבסוד של המדינה בשכר דירה, במשכנתאות? הרי כל הדברים האלה ירדו בהתמדה ובעשרות אחוזים. זה בדיוק מה שיצר את הביקוש לדירות. ומי ניצל את הביקוש הזה? כל מיני משקיעי חוץ שבגלל הריבית הנמוכה של בנק ישראל קנו דירה להשקעה ולא השקיעו את הכסף שלהם בבנק, או כל מיני אנשים שקנו דירה ובכלל לא גרים בה. נוצרו כאן שכונות שלמות שהן דירות רפאים. כל הדברים האלה, חברי חברי הכנסת, מדיניות השוק החופשי של נתניהו, כל התפיסה הזאת הביאה לעליית מחירים בלי שניתן מענה הולם מטעם המדינה. חברי חברי הכנסת, נדרשת רפורמה במינהל מקרקעי ישראל, אין ספק בזה, רפורמה שתהפוך אותו לגוף יעיל, שייתן שירות מתוך שמירה על עקרונות של בעלות, מימון ואחריות ממשלתית. נדרשת רפורמה שתבטיח בנייה של דירות קטנות, שמיועדות למשפחות צעירות, לזוגות צעירים ולמשפחות קטנות, ולקחת את כל התקציב הזה שיש, תקציב שמיועד לסיוע בשכר דירה ובסבסוד משכנתאות לאוכלוסיות נזקקות, ולהשקיע אותו מחדש גם בדיור בר-השגה וגם בדיור ציבורי. אני חושבת שאם הממשלה היתה נעתרת לתוכנית הזאת או להצעות האלה בתחום הדיור – אני כרגע מתמקדת בתחום הדיור, כי אנחנו מדברים על חוק הווד”לים, אבל כמובן שהדרישה של המוחים היא הרבה יותר רחבה, ובצדק היא יותר רחבה. יש כאן בעיות של בריאות וחינוך ומסים וחלוקה לא שוויונית ונשיאה לא שוויונית בנטל, אבל אי-אפשר להתעלם, חברי חברי הכנסת, מכך שיש כאן מחאה אותנטית, מוצדקת, שיש מי שמנסה לקעקע אותה, לרסק אותה, לפגוע בה, לעשות לה דה-לגיטימציה, והמישהו הזה קוראים לו בנימין נתניהו, ראש הממשלה. ואני רוצה לומר לך: לא תעזור לך ההסתה, לא יעזור לך, זה הרבה יותר חזק ממך. יש כאן אנשים שאומרים, ואני מצטטת: "העם רוצה צדק חברתי", ואתה תצטרך להיענות לתביעה הזאת. תודה רבה.
אף אחד עוד לא קיבל סטירת לחי בגלל חנופה, אדוני ראש הממשלה.
אדוני היושב-ראש, אדוני ראש הממשלה, חברי חברי הכנסת, קשה לקבוע ולהחליט איזו תכונה יותר דומיננטית בממשלה שלך, אטימות או זחיחות. איך ישבת שם, בסיעת הליכוד, עם חברי הכנסת שלכם והשרים  וראשי הערים, שולחים חצי רעל לעבר המפגינים, מסיתים, מנסים לעשות דה-לגיטימציה בניסיון לרסק את המחאה. אבל זה לא יעזור לך, אדוני ראש הממשלה, עידן המובארקים שעשקו את עמם חולף. תסתכלו עכשיו על כלי התקשורת, על הדיווח שלכם על מובארק במיטה, בתוך כלוב נאשמים, עומד לדין על כך שעשה יד אחת עם בעלי ההון, שעשק את העם שלו. ואני שומעת היום שאתה הצעת לו מקלט מדיני. זה לא נכון, אדוני?
אוקיי. כי אני כבר חששתי שמדינת ישראל הופכת להיות עיר מקלט למנהיגים מושחתים. אני שמחה שאדוני ראש הממשלה מבהיר שלא היו דברים מעולם.
יכול להיות שהוא לא הורשע, אבל זה מעיד, התופעה של מובארק – –
אתה לא צריך להגן עליו, חבר הכנסת חסון. – – מעידה על כך שהעם מואס במנהיגות מושחתת שלא באה לשרת את העם, שבאה לשרת רק קבוצת אינטרסים של טייקונים, ואנשים שמתפרנסים והופכים את מעמד הביניים, כמו שקורה כאן, למעמד שצריך לצאת לרחובות כדי לדרוש את הזכויות האלמנטריות שלו, זכויות יסוד. הזכות לקורת-גג היא זכות בסיסית.
אדוני היושב-ראש, אני בזכות דיבור, ואנא תן לי.
אני משוכנעת שהבנת, אדוני היושב-ראש, ואנא תן לי לשמור על הרצף.
חברי חברי הכנסת, היום זה היום האחרון של המושב. איך הממשלה הזו השחיתה את כל המושב הזה על חוקים מעוררי שנאה, מקארתיסטיים ואנטי-דמוקרטיים, שהשיא שלהם היה בחוק החרם. קיצצתם והפרטתם את השירותים החברתיים בתוך מדינת ישראל, אבל חיזקתם את מדינת הרווחה בשטחים. במדינת ההתנחלויות במחוז השומרון אתם ממשיכים להשקיע – –
– – ולא במחוז תל-אביב. ממשיכים להגביל את תקציבי הביטחון ומעניקים מעמד של אזור פיתוח א' להתנחלויות. אז מה הפלא שלא נשאר כסף כדי שאנשים צעירים יחיו כאן בכבוד?
חברי חברי הכנסת, לסיכום. כל ההתנהלות הזו שלכם, כל האטימות שגיליתם כלפי המפגינים, יצרו ניכור ודה-לגיטימציה למערכת הפוליטית ולמוסדות הנבחרים, ולכן האתגר שלנו, חברי חברי הכנסת, הוא לשדר למפגינים שיש להם כאן כתובת אמינה עם יושרה במערכת הפוליטית. ואני אומרת למוחים באוהלים, יש לכם אוהל בכנסת. תודה רבה.
לא זכור לי שעשיתי את ההשוואה הזאת. הייתי מאוד מדויקת, אדוני היושב-ראש.
רמזים זה מה שבראש של המתבונן.
בבקשה. אני לא העזתי להגיד.
אתה יכול לומר מה שאתה רוצה.
אצלך זה לא מופרך. חוק החרם זה יהיה החוק הבא.
קודם כול תדייק במה שאמרתי, ודבר שני, כדאי שתבדוק את עצמך לאן הבאתם את הכנסת הזו; אתה והקואליציה שלך.
אתם עושים שימוש בדמוקרטיה, קרדום לחפור בו.
אתה הצעת לירות במפגינים במאהל?
לא זכור לי שהשתמשתי במלה הזו.
אבל זו עריצות הרוב, אדוני. זו עריצות.
אני גם לא אומרת שאני הולכת מהמדינה – – –
אנחנו לא – – – מהמדינה, אנחנו נאבקים על המדינה הזו – – –
– – – הקואליציה הזו נתנה למדינה גט כריתות.
אדוני היושב-ראש, בית-הדין לזרים – איזה שם. עוד כתם גזעני על מערכת המשפט הישראלית. חברי חברי הכנסת, בואו נקרא לילד בשמו. זה לא בית-דין שמיועד לזרים; זה בית-דין להגירה ולמעמד. בית-הדין הזה לא ידון דווקא בעניינים של זרים. בית-הדין הזה ידון בעניינים של לא יהודים, דהיינו מהגרי עבודה, ילדים של תושבי מזרח-ירושלים. וזה לא מקרי, אדוני היושב-ראש, שכשבנושאים שקשורים בענייני אזרחות, בסוגיות כאלה עדינות, שאנשים שהם לא אזרחי מדינת ישראל נתקלים בקשיים ביורוקרטיים, הם זקוקים לסעד או להתערבות של האינסטנציות המשפטיות העליונות במדינת ישראל – במקום לאפשר זכות אלמנטרית להידיין בפני בית-משפט, ושתהיה פתוחה בפניהם הדרך לעתור לבית-המשפט העליון, אומרים להם: אתם לא, אתם תצטרכו לברר את עניינכם בערכאה שיפוטית; המצאה הייתי אומרת כמעט ייחודית לשיטה הישראלית. זה לא שאין טריבונלים משפטיים לענייני הגירה ומעמד במדינות אחרות; יש. אבל אותם טריבונלים לא קובעים צווים פנימיים, הדברים האלה מקבלים גושפנקה חוקית של המחוקק. פה איכשהו מבקשים לסמן את הנחיתות החברתית של אותם אנשים שהם לא יהודים, שהם מהגרים, שהם זרים. אנחנו מבקשים בעצם לקיים דיון בעניינם במעמד צד אחד, בבית-דין שיפעל בניגוד לכללי הצדק הטבעי. ככה, אדוני היושב-ראש, מתנהלת מדינה מתוקנת? במקום לאפשר לקבוצות האלה שעניינן יידון בפני בתי-משפט בכל הסוגיות הביורוקרטיות שהם מתמודדים אתן?
אדוני היושב-ראש, אנחנו מדברים על אנשים שגם ככה נאלצים להתמודד עם מערכת הגירה וביורוקרטיה מסורבלת. אתה מצפה שמדינה מתוקנת תאפשר להם לברר את עניינם לפני בית-משפט. אז כשהם נאבקים על הזכות הבסיסית שלהם למשפט הוגן, מגלגלים אותם לבית-דין, שמשרד הפנים – אתם שמים לב? משרד הפנים יהיה הערכאה האחראית להם. כמו שאמרתי קודם, אדוני, זה לא מופרך שיהיו טריבונלים מיוחדים להגירה, אבל שפועלים על יסוד דיני הגירה שהמחוקק קבע. כנסת ישראל לא קובעת חקיקה מיוחדת; הכנסת הזאת היום מבקשת מאתנו להצביע על טריבונל שמתבסס על נהלים פנימיים שהרשות בעצם מתקינה. זה נראה לכם סביר? זה נראה סביר שאנחנו נסמוך על משרד הפנים שיתקין נהלים? הרי רשות ההגירה גם ככה לא אוהבת את הביקורת השיפוטית נגדה, אז במקום לתקן את העוולות שמתגלות בבתי-המשפט, במקום לקבוע נהלים עקרוניים איך משנים, אז מה עושה רשות ההגירה בעצם? היא מקימה לעצמה בית-דין, בגיבוי משרד המשפטים וכנסת ישראל, ובעצם היא גורמת לעצמה להיות פטורה מכל ביקורת שיפוטית. למה אני כל כך מוטרדת, אדוני היושב-ראש? אנחנו יודעים איך השלטון מצפצף על שלטון החוק; אנחנו יודעים איך בית-המשפט העליון בשבתו כבג"ץ קובע מסמרות, מגיש המלצות, זורק את הכפפה למחוקק, ומשרדי הממשלה מצפצפים על בג"ץ, בכלל לא מעניין אותם מה שבג"ץ קובע; זה בגדר המלצה. אז קל וחומר, אדוני, עכשיו, כשהמידיינים באותו בית-דין לזרים לא תעמוד בפניהם האפשרות לעתור לבג"ץ, והם מקסימום יוכלו לפנות לבתי-משפט לעניינים מינהליים. מה המשמעות? שעכשיו משרד הפנים, שגם ככה מתנהל כאיזו ערכאת-על, מעל הרשויות, עכשיו משרד הפנים בכלל יוכל לצפצף על החלטות של בתי-משפט, קל וחומר כשמדובר בבתי-משפט לעניינים מינהליים. אדוני היושב-ראש, אם משרד הפנים עד היום מצפצף על החלטות של בג"ץ כשמדובר באזרחים יהודים, אני לא רוצה לחשוב מה יהיה כשהוא יצטרך להתייחס להחלטות שנוגעות לענייניהם של בני-אדם שמגיעים לכאן, לארץ, או שחיים כאן, שמבקשים סעד. משרד הפנים לא יקבע החלטות עקרוניות; משרד הפנים בעצם יאפשר, באמצעות בית-הדין לזרים – אותו שם מחפיר – לפגוע באנשים שמבקשים סעד. מי שצריך לדאוג לזכויות אדם בסיסיות, במקום שיגן על כללי הצדק הטבעיים שניתנים לכל אדם, בעצם מכתים את ספר החוקים הישראלי בעוד כתם גזעני. אני קוראת לכם, חברי חברי הכנסת, להצביע נגד החוק הזה.
אתה לא יכול להמשיך להצביע, אין דבר כזה.
החוק זה יפעל נגד הימין יותר מאשר נגד – – –
נכון, אתה אומר אדרבה ואדרבה?
אדוני יושב-ראש הישיבה, אדוני היושב-ראש, חברי חברי הכנסת, אדוני השר, אמר נשיא בית-המשפט העליון לשעבר אהרן ברק: גם את המאבק בטרור צריך לנהל כשיד אחת קשורה מאחור. חבל שהאמירה החשובה כל כך לא עמדה לנגד עיניכם כשחוקקתם את החוק הזה, כשהבאתם אותו לכאן למליאה. מי מתנגד למאבק בטרור? כמובן, כולם תומכים במאבק בטרור. אבל  אנחנו עכשיו מנרמלים ומיישמים לתוך החקיקה הישראלית את חוקי החירום הבריטיים המתועבים שהוריש לנו המנדט הבריטי. במקום לעשות תחליף דמוקרטי לחקיקת החירום, אנחנו עכשיו מאמצים חקיקה, תיאר אותה קודם דב חנין, שפוגעת באופן קשה בזכויות יסוד חוקתיות של אנשים ונותנת לגיטימציה לשימוש באמצעים דרקוניים. אני לא אפרט את כל האמצעים הדרקוניים שההצעה הזו מאפשרת, אני רוצה לגעת, להתמקד רק בסעיף אחד, חברי חברי הכנסת: אני רוצה לדבר על האופציה שההצעה הזו נותנת להשתמש באופן גורף וסיטונאי במעצר מינהלי ובצווי הגבלה ולהכניס אותם ולהפוך אותם לחלק בלתי נפרד מהחקיקה הישראלית, חקיקה ישראלית מודרנית וקבועה. רק אתמול, חברי חברי הכנסת, קיבלנו הוכחה לכך שזכויות אדם אינן ניתנות לחלוקה. אתמול, למי שלא שמע, נעצרו 12 פעילים – לא נעצרו, קיבלו 12 פעילים מיצהר צווי הרחקה מינהליים מיהודה ושומרון לתקופה של שנה. נמסר שהיה מידע מודיעיני, אני לא יודעת, לשב"כ, למי, שהקבוצה הזו, שהוצאו נגדה צווי הגבלה, היתה מעורבת בשורה של פעולות "תג מחיר". "תג מחיר" אלה פעולות אלימות נגד פלסטינים, הצתות מסגדים, הצתות של כלי-רכב. גם כנראה לא מדובר בצדיקים גדולים, כי אנחנו מדברים על אנשים שזו לא הפעם הראשונה שהם מקבלים צווים. אני רוצה להזכיר לכם, חברי חברי הכנסת, שבשנים האחרונות נעצרו אלפי, אלפי פלסטינים במעצר מינהלי ללא משפט, כשהשתמשו בצווים האלה, בשימוש במעצר המינהלי כאמצעי ענישה בעצם. ומה אנחנו עושים עכשיו? אנחנו לוקחים את אותו כלי מתועב, אותו כלי מתועב – ובית-המשפט העליון קבע בזמנו שמעצר מינהלי הוא אמצעי מניעתי בלבד ושהמטרה שלו איננה להטיל עונשים על מעשים שבוצעו בעבר אלא למנוע סכנה צפויה בעתיד. אז אנחנו לוקחים את הכלי הזה, שפוגע בשני עקרונות יסוד – העיקרון הראשון, שאדם הוא חף מפשע עד שהוכחה אשמתו בבית-משפט, והעיקרון השני, שאין שוללים את חירותו של אדם אלא בהוראת בית-משפט בלתי תלוי. אני רוצה להזכיר לכם, חברי חברי הכנסת – – –
לסיום, אדוני, חבל שבני בגין איננו פה. מנחם בגין אמר בזמנו בכנסת, בכנסת הזו, שהחוק המנדטורי המאפשר, אני מצטטת: למערכת הביטחון לשלול את חירותו של כל אדם מבלי שיידרש להוכיח את אשמתו, אני מצטטת: הוא חוק נאצי, רודני, בלתי מוסרי ובלתי חוקי. חבל, חברי חברי הכנסת, שאלה שמתיימרים להמשיך את דרכו כאן ויושבים היום בממשלת ישראל, אינם בוחלים בשימוש באמצעי הנתעב הזה. ולא רק שלא מבטלים אותו, מעגנים אותו עכשיו בחקיקה הזו, שמובאת אלינו במסגרת חוק הטרור.
חברי חברי הכנסת – משפט אחרון, ברשותך, אדוני היושב-ראש.
אני מצפה מכם, חברי חברי הכנסת, שאלה שמחו נגד הצווים לפעילי יצהר, יצביעו אתי נגד חוק הטרור. תודה רבה.
אנחנו רואים מנהיגים אחרים – – –
אני שמעתי את חברת הכנסת קירשנבאום. אני לא נוהגת להגן עליה, אבל היא לא אמרה את זה.
אדוני היושב-ראש, חברי חברי הכנסת, האנשים שהפגינו בחודש האחרון ברחבי הארץ, האנשים שמפגינים היום ליד הכנסת, הציבור בישראל רוצה מדינה סוציאל-דמוקרטית – מדינה סוציאל-דמוקרטית, אבל הממשלה הזאת, ממשלת נתניהו, הופכת את ישראל ללא סוציאלית ולא דמוקרטית. ואני חוזרת: לא סוציאלית ולא דמוקרטית. אדוני היושב-ראש, אתמול היית אתנו, עם ועדת הכספים של הכנסת, בפגישה אצל ראש הממשלה. אני אומרת לכם, יש לנו ראש ממשלה לחיץ, זגזגן, לא קונסיסטנטי. שאלתי אותו אתמול בצורה שאינה משתמעת לשני פנים, וחזרתי ושאלתי אותו: האם ראש הממשלה מתכוון ליישם, לאמץ, לקבל, את המלצות ועדת-טרכטנברג, תהיינה אשר תהיינה? – גם על זה יש לי משהו להגיד, על הוועדה – ראש הממשלה אמר, ואני מצטטת – אני מצטטת מזיכרון חופשי, אבל אני זוכרת כל מלה – קודם כול, אני רוצה לומר לכם, חברי חברי הכנסת, שראש הממשלה לא התחייב באותה ישיבה של ועדת הכספים לקבל את המלצות ועדת-טרכטנברג. הוא אמר, אני מצטטת: אי-אפשר שכאילו הכול מחר והכול אפשרי, אני צריך לדאוג לאיזון – אמר ראש הממשלה – בין איתנות כלכלית לרגישות חברתית. בשום שלב הוא לא התחייב לאמץ את המלצות ועדת-טרכטנברג. לא עברו שעתיים-שלוש, אחרי שהעניין הזה פורסם, שראש הממשלה לא התחייב לאמץ את המלצות הוועדה, ראש הממשלה הוציא החלטה, מייד, תומכת: מובן שהממשלה תאמץ את המלצות ועדת-טרכטנברג. אז נכון אמר קודם חבר הכנסת טיבי, אומרים על פרופסור טרכטנברג דברים טובים, ואני גם חושבת שהוא פועל כיאות בימים האלה – הוא הולך, הוא נפגש, הוא משתמש במדיה החדשה, הוא נפגש עם המוחים במאהלים, הוא מזמין את הציבור – שיתוף הציבור – להגיש לו הצעות והמלצות. הבעיה אינה בפרופסור טרכטנברג, הבעיה היא בוועדה עצמה, ומה תהיינה המלצות הוועדה. אני אומרת לכם שההודעה של ראש הממשלה היתה אתמול שוב כי ראש הממשלה נכנע לביקורת וללחץ הציבורי. הממשלה הזאת, אדוני היושב-ראש, יודעת בדיוק מה לעשות, בכלל לא היה צריך להקים בשביל זה ועדה.
נכון, אומר פה חבר הכנסת שטרית, זו ועדה לחיסול המאהל. לא צריך ועדה, צריך מדיניות הפוכה מהמדיניות של ממשלת נתניהו. אבל מה עושה הממשלה הזאת? אמרתי קודם, ואני חוזרת ואומרת, המדיניות שלה היא לא סוציאלית, היא לא דמוקרטית. חברי חברי הכנסת, מדינה שמתנכלת לאזרחים שלה – זו מדינה שמתנכלת לאזרחים שלה, מדינה ששוללת את החירות של האנשים שכבושים תחת ידה, זה החזון של הממשלה הזאת, זו לא יכולה להיות מדינה סוציאל-דמוקרטית. מדינה סוציאל-דמוקרטית עומדת על שלושה נדבכים או מורכבת משלושה נדבכים: זו מדינה שנאבקת לצדק חברתי; זו מדינה שנאבקת להגנה על הדמוקרטיה – והכיבוש מכרסם בדמוקרטיה. וכשהממשלה הזאת ממשיכה להזרים כספים לתחזוק הכיבוש, כשהממשלה הזאת ממשיכה להזרים כספים להתנחלויות, אז נוצר כאן שילוב קטלני בין הוצאות ביטחון במיליארדים לתפיסת עולם ניאו-ליברלית, להזיות של שוק חופשי, שהכול אפשרי. השילוב הזה, שגם מאפשר מדיניות מיסוי מקלה על בעלי אמצעים – עכשיו היינו בוועדת הכספים ודיברנו על הלקונה ברגולציה שמחזקת את בעלי ההון שמגלגלים את החובות שלהם במיליארדים על הציבור, או שמנסים לפחות לגלגל את המיליארדים שלהם על הציבור. הממשלה הזאת, שזה השילוב של המדיניות שלה – היא לא מייצגת מדיניות סוציאל-דמוקרטית, היא לא תוכל לתת מענה נכון למוחים, אנשים שיצאו מהבית שלהם לפני חודש ויושבים במאהלים, ואנשים שהצטרפו לצעדות ברחבי הארץ, שנשבר להם מהתפיסה – מהמדיניות – הניאו-ליברלית של ראש הממשלה, או של הממשלה כולה, שמבקשת להקטין את ההוצאה הציבורית ולהקטין את האחריות של המדינה כלפי האזרח. מה שאנחנו רואים זה איך אנשים בעצם הפכו להיות מופקרים להישרדות אישית, כל אחד צריך להישרד בעצמו או לדאוג בעצמו. ואם רוצים שהמאבק הזה יביא לשינוי מדיניות משמעותי בתחום החברתי-כלכלי, אם רוצים שאנחנו לא נמצא את עצמנו ב"מה שהיה הוא שיהיה", הסדר הזה לא יכול להימשך. ואני שואלת אתכם, חברי חברי הכנסת – שאלתי גם את ראש הממשלה אתמול, ראש הממשלה עבר טרנספורמציה? הרי מנסים לשדר לנו שראש הממשלה עבר איזה סוג של טרנספורמציה, ואני שואלת: הרי אם זו התפיסה של הממשלה שלו, התפיסה הניאו-ליברלית, וכל הצעדים שבמשך השנים נקטו כשהפריטו שירותים חברתיים – בתחום הדיור, בתחום הבריאות, בתחום הרווחה – כשאנשים נהיו יותר ויותר תלויים ביכולת שלהם לקבל את אותם שירותים – אם יש להם אפשרות לשלם עליהם או לא, מה שהפך את השירותים האלה למצרך ולא לזכות, וזו זכות בסיסית, חברי חברי הכנסת – זכות לדיור, זכות לתעסוקה, זכות לבריאות, זכות לחינוך – אלה זכויות בסיסיות שמדינה צריכה לספק. אני שאלתי את ראש הממשלה: איך הציבור יאמין שעברת טרנספורמציה? ואני שואלת: הישנה – איך אומרים את זה? הישנה כושי – – –
– –  ונמר חברבורותיו? אני שואלת, חברי חברי הכנסת. אז פתאום מקימים ועדה, שנותנים לה מנדט, כמובן – –
– – נותנים לה מנדט בלתי מוגבל.
חברי חברי הכנסת, הבעיה הגדולה היום – ועל זה סיעת מרצ הגישה את ההצעה שלה לכינוס הכנסת בפגרה – הבעיה הגדולה היום, שפוגעת במדינת הרווחה ובעצם מסייעת להגדיל את הפערים החברתיים, זו מדיניות המיסוי בישראל. מדיניות המיסוי בישראל פוגעת פגיעה ישירה – מעמיקה את הפערים. ואני שאלתי אתמול את ראש הממשלה: הרי אתה רוצה לייצר בכל זאת – אני לא יודעת עדיין מה תהיינה המלצות הוועדה – אתה רוצה לייצר שינוי מדיניות מהותי וארוך-טווח. צריך לעשות שינוי כזה שייתן מענה אסטרטגי מצד המדינה לקריאות של המוחים במאהלים, שדורשים צדק חברתי. הדבר הזה מחייב רפורמה מקיפה, שינוי מהותי בתפיסה שקשורה למיסוי, ואז שאלתי אותו: האם אתה מתכוון לבטל את המתווה להפחתת המס שאומץ בחוק ההסדרים בשנת 2009? ראש הממשלה, אני חייבת לומר לכם, לא התחייב לבטל את מתווה הפחתת המס, אני בכלל לא בטוחה,  דרך אגב, שהוא התייחס לזה, הוא אמר – אני מצטטת מזיכרון חופשי: צריך לשקול שינוי במדיניות, יש עיוותים – אני עכשיו נזכרת – יש עיוותים במדיניות המסים, אבל הוא בוודאי לא הסכים לבטל את מתווה הפחתת המס, הוא לא אמר שהוא יעצור את העלייה במיסוי העקיף, הוא לא דיבר – אחד מחברי הכנסת, אני לא זוכרת מי, אולי אמנון כהן, דיבר על הפחתה או על החלת מע"מ דיפרנציאלי, חבר כנסת אחר דיבר על הפחתה של – – –
אופיר אקוניס, נכון. לא, אופיר אקוניס הצטרף – – –
וגם אמנון כהן. דיברו בכל זאת על סוג הצעות של החלת מע"מ דיפרנציאלי, של הפחתת מס ערך מוסף, של עצירת המיסוי העקיף, ואני דיברתי גם על הנושא של – העצירה של הפחתת מס החברות, העלאה של מס על רווחי הון, והצעתי את ההצעה שחברי הכנסת גפני ואופיר אקוניס ואני חתומים עליה, לשקול חקיקת או הוספת מדרגת מס נוספת, מדרגת מס שמינית, לבעלי הכנסה שמעל 60,000 שקל, מדרגת מס של 55%, שתיתן מענה מיידי. אדוני היושב-ראש, מדובר על מענה מיידי, של רבע מיליארד שקל. אם יש משהו שיכול כרגע לטפל בבעיית המס של מעמד הביניים זה הוספת מדרגת מס שמינית. אני חייבת לומר, חברי חברי הכנסת, שהרעיון של מדרגת מס שמינית היה של חברי חבר הכנסת חיים אורון, ג'ומס, ואנחנו – חברי הכנסת גפני ואקוניס ואני – אימצנו את הרעיון הזה. אז אם רוצים לעשות איזשהו שינוי, אם רוצים לגרום לזה שיגדלו המקורות התקציביים – אני שומעת איך ראש הממשלה וכולם מסבירים לנו: צריך תקציב מאוזן, המוחים האלה הם אנשים לא אחראיים. למדינה, לראשי המדינה, יש אחריות, בכל זאת, שיהיה תקציב מאוזן, ואי-אפשר באופן פרוע וגורף להגדיל את ההוצאות. גם אני רוצה תקציב מאוזן, גם אנחנו אנשים אחראיים. אנחנו באים עם חלופות. אנחנו אומרים: גם אנחנו רוצים תקציב מאוזן, ואחריות תקציבית אומרת שצריך להראות – איך אתה דואג שתהיה אחריות תקציבית – אתה מעלה את מקורות ההכנסה: שינוי במדיניות המיסוי, שינוי סדרי העדיפויות, ירידה – או הורדה – בתקציב הביטחון, כל הדברים האלה שדיברנו קודם. כל הדברים האלה, אדוני היושב-ראש, אם הממשלה היתה מאמצת אותם, היא לא היתה צריכה להקים את ועדת-טרכטנברג, היא לא היתה צריכה להקים שום ועדה. הבעיה היא, אדוני היושב-ראש, חברי חברי הכנסת, כמו שאמרתי קודם – ראש הממשלה הוא לא עקבי, ראש הממשלה הקים את הוועדה הזאת כי הוא הבין שהוא חייב להיענות ללחץ הציבורי. בשלב הראשון הוא הציג מצגות PowerPoint וכינס מין מסיבת עיתונאים וחשב שהוא יכול לחלק הטבות סקטוריאליות לאנשים ולעשות הפרד ומשול ובזה לפתור את העניין, וכשהוא ראה שהמחאה מתעצמת והציבור יוצא לרחובות – וזה נכון: זה חוצה מחנות אידיאולוגיים, זה חוצה ימין ושמאל, זה חוצה יהודים וערבים – –
– – אבל בסופו של דבר, אדוני – ובזה אני מסיימת – אי-אפשר להתעלם מכך שאומנם המחאה חוצה גבולות, אבל לסיבות למחאה הזאת יש גם היבטים – אני יודעת שיושב כאן חבר הכנסת כץ, שאולי לא יאהב את זה – אבל יש גם היבטים של איך מחלקים את הכסף, איך מחלקים את העוגה, ואני חושבת שהגיע הזמן לומר את זה: המשך תחזוק הכיבוש הוא גם אחת הסיבות לכך שכסף שהולך לשם – לא הולך לכאן. תודה רבה, אדוני.
אתה יודע שיודעים בדיוק איפה למצוא אותם – – –
גם אנחנו נגד שינוי שיטת הממשל.
השר בגין, אם הכול טוב – – –
אבל המציאות היא של כיבוש.
אני רוצה להתחיל במדיני, אדוני.
אדוני היושב-ראש, חברי חברי הכנסת, אני רוצה לברך כאן מעל הדוכן את ראש הממשלה בנימין נתניהו על הצעד האמיץ שהוא נקט בהשיבו את גלעד שליט.
רוני בר-און, קוראים לזה "קרעכצן". עמדת כאן על הבמה, אתם אפילו לא מסוגלים לפרגן את המידה הקטנה הזו. כל אחד מהאנשים שעמדו כאן – – –
כל אחד מכם עמד כאן ודיבר על חוסר המנהיגות.
הקשבתי לך. את צודקת, את צודקת.
ואני זוכרת, אני הייתי בכנסת הזו גם ב-2006, כשעמד ראש הממשלה מטעמכם, אהוד אולמרט, כאן על הדוכן, כשאפשר היה לשחרר רק 300 אסירים, נשים וילדים, והוא עמד כאן על הבמה בסגנון השחצני הידוע שלו ואמר לי: חברת הכנסת גלאון, לא יורידו אותנו על ברכינו. ככה הוא אמר – ואתם ממשיכים את המדיניות שלו, ואתמול יושב-ראש האופוזיציה – ואני מצטערת בשבילכם שזו העמדה שלכם. נכון, דליה איציק אמרה דברים אחרים, ושאול מופז אמר דברים אחרים, אבל איך זה יכול להיות שחמש שנים מיותרות שליט היה בכלא, כי אפשר היה להגיע להסדר מוקדם יותר, ולא הלכתם על זה? ולכן, מגיע – – –
ולכן – אדוני היושב-ראש, מכובדי יושבי-הראש, אני זקוקה להגנה שלכם.
אדוני היושב-ראש, בגלל אהוד אולמרט שליט היה שנים מיותרות בכלא, בגלל המדיניות הסרבנית; וכן, זו עסקה קשה, כי לשחרר רוצחים קשים עם דם על הידיים זה קשה מאוד למשפחות השכולות שיקיריהן נרצחו. ועם כל זה, ועם כל הקושי, זה היה נכון, והיה צריך לעשות את זה מזמן. ולכן מגיע לראש הממשלה קרדיט. אל תטעו – חבר הכנסת אקוניס, אם לרגע התלהבת, אדוני השר איתן, לא הפכתי להיות – – –
– – – לא הפכתי להיות מחסידי ראש הממשלה, לא הפכתי, אבל צריך לדעת לתת את הקרדיט על המנהיגות ועל האומץ, וזה מגיע לו. ואני אומרת, כי אני לא מבינה את ההיגיון מאחורי מדיניות הממשלה הזאת. ראש הממשלה לקח סיכונים, אבל עכשיו נגמרו התירוצים הביטחוניים. נגמרו התירוצים, כי הם שוחררו בעסקת שליט. שמענו את ראש השב"כ מודיע חגיגית שניתן להכיל אותם, את אותם תירוצים ביטחוניים. עכשיו צריך לקחת סיכונים מחושבים כדי להביא לסיום הסכסוך. ואני חושבת, חברי חברי הכנסת, אם אפשר היה לקבל החלטות קשות כדי להציל אדם אחד – ובצדק קיבלו את ההחלטות הקשות האלה – אז צריך לקחת החלטות קשות כדי להציל את כולנו. ואם בלענו את הגלולה המרה הזאת של לדבר עם ה"חמאס" שאינו מכיר בנו, אז ודאי שאפשר לדבר עם אבו מאזן והרשות הפלסטינית. אז זה נכון שעכשיו הממשלה ככה נהנית מהזובור שהיא העבירה את הרשות הפלסטינית. נתתם להם – אחרי שאבו מאזן עשה סיבוב באו"ם, נתתם להם את הסטירה בדמות העסקה עם "חמאס". אבל אנחנו כולנו נסבול מזה בטווח הארוך. אם ראש הממשלה נתניהו ימשיך במדיניות הסרבנית שלו כלפי אבו מאזן וכלפי הפלסטינים, אנחנו נשלם את המחיר. ואנחנו יודעים שמחיר ההסכם לא יורד; המחיר הזה עולה ככל שנוקף הזמן. ולכן, אני קוראת לראש הממשלה נתניהו: כמו שלא נכנעת בעסקת שליט לקואליציה הימנית-מתנחלת שלך, אל תיכנע גם עכשיו. אם אנחנו נשכיל לעבור ממשא-ומתן על חילופי שבויים למשא-ומתן על הסכם, אפשר יהיה להפוך את שחרור האסירים לחלק מתהליך של בניית אמון בין שני העמים. נותרו 500 אסירים לשחרר. אני פונה אליך, ראש הממשלה: תשב להידבר עם אבו מאזן, תגיעו להסכם ביחד עם הרשות הפלסטינית לגבי 500 האסירים הנותרים. בדרום-אפריקה, חברי חברי הכנסת – – –
ברור, אז אני מותחת ביקורת על ראש הממשלה, על המדיניות הזאת. אני חושבת שהמחיר הזה רק יעלה, ולכן אני קוראת לראש הממשלה – – –
אני חושבת שאם בלענו את הגלולה של לחזק את ה"חמאס", אנחנו צריכים לדבר עם אבו מאזן. אני חושבת שהגיע הזמן לחדול מהמדיניות הסרבנית.
אני רוצה לומר לך, חבר הכנסת חסון, שבדרום-אפריקה שחררו אסירים מכל הצדדים עם סיום משטר האפרטהייד. נלסון מנדלה, שישב 28 שנים בכלא בגין ביצוע מעשי טרור, בעצמו חתם עם בחירתו לנשיא גם על כתבי חנינה לגזענים לבנים שרצחו שחורים. יש מהלכים כלשהם שעושים ברגעים של פיוס, ולכן אני חושבת, גם כשאני שומעת את כל ההצעות האלה של חברי הכנסת לקבע בחקיקה קריטריונים עתידיים לגבי שחרור חטופים – אני מסכימה מאוד עם הדברים של חבר הכנסת מופז וגם של יושב-ראש הכנסת ריבלין. הצהרות שהיום נראות סבירות על הנייר, הרי לא תעמודנה במבחן המציאות. מה כל רעיונות העוועים האלה? כבר שמעתי שמביאים הצעות חוק לכנסת. הרי גם בעסקה הבאה – תכניסו את זה לכם לראש: גם העסקה הבאה תוכתב על-פי האתוס הישראלי, והאתוס הזה אומר שיש אמנה בלתי כתובה בין החייל למדינה. החייל הולך להגן על המדינה ויודע שהמדינה תעשה הכול כדי להגן עליו. אז כל הדיבורים האלה על הקשחת העמדה הישראלית – אנחנו שומעים את ההתבצרות; אתמול בכלל שמעתי את יושבת-ראש האופוזיציה ממשיכה עם רטוריקת ההפחדה שלה. אני זוכרת את כל המהלכים הכוחניים. אהוד אולמרט ולבני אמרו במבצע "עופרת יצוקה": אנחנו נפעיל מנופים על עזה. מה יצא מהמנופים האלה שלכם? מצור, סגר על עזה, ובסוף נתניהו דיבר עם ה"חמאס". אז אני חושבת, חברי חברי הכנסת, שהעסקה עם ה"חמאס" – שבירכתי עליה, כי היא החזירה את גלעד שליט – היא בעייתית כי היא מעלה את המניות של ה"חמאס", ואני מצטערת שנתניהו ממשיך לרדד את מעמדו של אבו מאזן. רק לאחרונה שמענו על המשך הבנייה במזרח-ירושלים או על תוכניות עתידיות לדבר במזרח-ירושלים, וכל ההצעות של ראש הממשלה להקים צוות להלבין את המאחזים הבלתי-חוקיים. מתי תכניסו לכם לראש שיש דברים או יש כתמים שאי-אפשר להסיר? מרוב שאתם רוצים להלבין – וגם אני בהזדמנות הזאת שואלת: איפה היועץ המשפטי לממשלה כשצריך אותו? איך הוא לא אומר לנתניהו ולממשלה שלו שלא ניתן להקים צוותים שבאים בעצם להלבין גזל, שבאים להלבין עבירות פליליות? חברי חברי הכנסת, אני קוראת מכאן לראש הממשלה – – –
– – – מה בדיוק יעשה הצוות?
הרי בג"ץ קבע שצריך לפנות את המאחזים הבלתי-חוקיים. הרי הצוות הזה נועד לעשות חוק עוקף בג"ץ, או להכשיר את השרץ. אנחנו יודעים שהוועדה הזאת נועדה למשוך זמן. זה חלק מהניסיון לתקוע טריז ביחסים מול אבו מאזן. לכן אני קוראת מכאן, חברי חברי הכנסת, לראש הממשלה: עשית מהלך מנהיגותי אמיץ בשחרורו של גלעד שליט; תעצור עכשיו, תעכב את קידומן של התוכניות לבנייה במזרח-ירושלים, הימנע ממהלכים שפוגעים באבו מאזן, הימנע מפגיעה במעמדה הבין-לאומי של ישראל. שמענו את הילרי קלינטון, את מזכ"ל האו"ם, את הממונה על האיחוד האירופי. כולם מותחים ביקורת על המדיניות של ראש הממשלה בעניין הבנייה במזרח-ירושלים. הרי כל הרצון הוא למנוע רצף טריטוריאלי בין מזרח-ירושלים לגדה כדי לנסות ולטרפד כל הסדר עתידי. אני קוראת לך להקפיא את הצוות להכשרת המאחזים הלא-חוקיים. במקום לחדש את המשא-ומתן, תפסיק לזרוק עצם לקואליציה הימנית שלך, הימנית-מתנחלת שלך, בזה שאתה רוצה להכשיר את המאחזים הבלתי-חוקיים. הרי בג"ץ כבר קבע שמדובר במאחזים בלתי חוקיים, ובג"ץ קבע גם שהקמת התנחלויות אינה בגדר עילה ביטחונית ואין צידוק לחמוס קרקעות פרטיות. כל המהלכים האלה, חברי חברי הכנסת, נועדו לטרפד כל הסדר עתידי עם אבו מאזן. אני רוצה לקרוא מכאן לראש הממשלה, לחזור ולקרוא: אתה ניצב – כמה זמן נותר לי, אדוני?
אוקיי. אתה ניצב, אדוני ראש הממשלה, בפני תחילתו של מושב שבו תיאלץ להתמודד עם תוצאות המחאה החברתית, עם כך שהציבור התעורר מהעיוורון הקולקטיבי שהוא היה שרוי בו וראה איך הפערים החברתיים צומחים, איך הערבות והסולידריות ההדדית נעלמות. כל ועדות טרכטנברג, או כל ועדת-טרכטנברג היא אחיזת עיניים, היא טרכטנבלוף – קראתי לה, ואני עדיין חושבת שהמלה נכונה. עשית מהלך – – –
עשית מהלך אמיץ כששחררת את גלעד שליט. אתה לא יכול להתעלם מהמחאה. אתה לא יכול להתעלם מזה שהמחאה היא כלל-עולמית. תראו מה קורה בניו-יורק ובערים אחרות בארצות-הברית. כל ההצעות האלה שהוועדה המליצה אלה הבטחות חסרות כיסוי. אתם יודעים, הרי מחצית מההצעות הן חוקים קיימים שכל שנה הממשלה הזו מבטלת או מייבשת אותם בחוק ההסדרים, והמחצית השנייה הם חוקים שהממשלה בכלל לא מאשרת להם תקציב. לכן, חברי חברי הכנסת, אני קוראת מכאן לראש הממשלה: יש לך שני נושאים לטפל בהם בו-זמנית: הנושא המדיני, כדי שלא נהיה מבודדים בעולם, והנושא החברתי-כלכלי. צעדים מעוקרים, ללא עלות תקציבית, שאתה מציע, זה בלוף. ולכן, אני קוראת לך לפתוח במשא-ומתן עם אבו מאזן על שחרור 500 האסירים הבאים, ולהיכנס למשא-ומתן על סוגיות הליבה, לבטל את חוק ההסדרים ואת התקציב הדו-שנתי, ובעיקר לתמוך בהצעות החוק של מרצ לחוק-יסוד: זכויות חברתיות. תודה רבה.
אתם עצרתם כל יוזמת חקיקה.
הממשלה שלכם דחתה את החוק הזה כל פעם מחדש.
אחר כך אתה מאשים את חברי הכנסת.
ראינו כשהייתם בעזה במלחמה לאן הבאתם אותנו. זה מה שאתם רוצים?
אדוני היושב-ראש, חברי חברי הכנסת, אני חייבת להודות שדי התפלאתי היום כששמעתי את נאומו של יושב-ראש הבית הזה. חבר הכנסת רובי ריבלין – אדם שאני מעריכה מאוד, וגם מוקירה את עמדותיו בדרך כלל ואת ניסיונו להגן על הבית הזה מפני חקיקה אנטי-דמוקרטית – לצערי, יושב-ראש הכנסת רובי ריבלין נסחף היום אחרי הלך הרוח הפופוליסטי, כששמעתי היום כאן היום בנאום במליאה אומר: המחאה תפסה את הכנסת – אני מצטטת – לא מוכנה בגלל הוויכוח של הכנסת בנושאים המדיניים. כן תהיה כאן מדינה אחת, לא תהיה פה מדינה אחת. הכנסת לא פעלה, אמר חבר הכנסת ריבלין, הכנסת נחשפה במערומיה. אני ממש מצטערת שיושב-ראש הכנסת נסחף אחרי הלך הרוח הפופוליסטי הזה. אני רוצה לספר לכם, חברי חברי הכנסת, שחברי לסיעת מרצ ואני במשך כל הקדנציה האחרונה ובקדנציות קודמות הגשנו שורה של הצעות חוק חברתיות, שהסיבה היחידה שהן לא עברו היא הקואליציה, שבראשה עומד ראש הממשלה נתניהו ורובי ריבלין הוא יושב-ראש הבית שלה. זו הסיבה היחידה שבגינה החוקים האלה לא עברו – חוקים חברתיים בתחומי הדיור, הרווחה, הבריאות, החינוך, חוקים שמתייחסים לשירותים חברתיים בסיסיים כזכויות יסוד ולא כאיזשהו מצרך שהאדם צריך לרכוש בשווי כספי, ואם אין לו, מה הוא עושה. וכשניסינו לתת מענה לזה, הממשלה הזאת שמה חסמים, שמה בלוקים, ולא אפשרה לחוקים האלה לעבור. אז יושב-ראש הכנסת מסביר לנו שהכנסת נחשפה במערומיה, שחברי הכנסת לא פועלים? הקואליציה הזו של רובי ריבלין העבירה את התקציב הדו-שנתי, הקואליציה הזו העבירה את חוק ההסדרים, ביטלה את כל החוקים החברתיים בחוק ההסדרים, ואחר כך אומרים שהכנסת נחשפה במערומיה? הקואליציה נחשפה במערומיה. אני חושבת שהיום היתה אחת החוצפות הגדולות ביותר ששמעתי מיושב-ראש הבית. במקום להגן על חברי הכנסת שפועלים כאן, ועושים כמעט עבודה בלתי אפשרית כשאתה באופוזיציה, אז במקום זה נסחפים להלך הרוח הכללי, ורק המחאה היתה חשובה. נכון, המחאה – אנשים יצאו לרחוב, כי הם התעוררו מהעיוורון הקולקטיבי שאחז בהם במשך כל כך הרבה שנים, ופתאום הם ראו את הפערים, ופתאום הם ראו את אי-השוויון, והם מצפים שהכנסת הזו תהיה זו שפועלת בעניין הזה, והכנסת הזאת תעמוד למבחן, אדוני יושב-ראש הבית, חבר הכנסת רובי ריבלין. אני מאתגרת אותך. אני מאתגרת את הקואליציה שאתה חבר בה. סיעת מרצ, חברי ואני נניח ביום רביעי הקרוב על שולחן הבית את הצעת חוק-יסוד: זכויות חברתיות. זה יהיה האתגר של יושב-ראש הכנסת. היום הוא הזכיר את הנושא של הזכויות החברתיות בנאום שלו. בכלל כבר לא צריך לדבר על שתי מדינות, כל הדיבור הזה, שרק הדיבור הזה, שכל היום עסקנו בשתי מדינות, מנע בעצם את הדיון על חוקי-יסוד ועל זכויות חברתיות. כל הניסיון הזה לטשטש את הוויכוח, בכלל, אנחנו עכשיו מדברים על מדינה אחת, מדינה דו-לאומית, מציע יושב-ראש הבית, אבל זה לא הרגע – על זה נדבר בהזדמנות אחרת. אני פונה אליך, אדוני יושב-ראש הבית, חוק-יסוד: זכויות חברתיות מבקש לעגן בחקיקה את כל הזכויות החברתיות שאנחנו מדברים עליהן, ושוב יחזרו אלינו לכאן, כבר היום הממשלה נתנה לנו תשובה, שהיא אינה תומכת בחוק הזה, כי יש לזה מחיר, ויש לזה מחיר גבוה. ואני אומרת לכם, חברי חברי הכנסת: לזכויות חברתיות יש מחיר, אבל לאי-ההכרה בהן יש מחיר גבוה יותר. אז אחר כך שלא נשמע הטפות מוסר, ואת יושב-ראש הבית מסביר לנו שהכנסת נחשפה במערומיה.
אני אומרת לכם: אם ביום רביעי הקואליציה הזאת לא תיתן את ידה לחוק-יסוד: זכויות חברתיות, אז הקואליציה הזאת תיחשף במערומיה. תודה רבה.
אדוני היושב-ראש, חברי חברי הכנסת, אדוני השר, הדברים של תת-אלוף ניצן אלון צריכים להוות תמרור אזהרה. תמרור אזהרה, כי הדברים האלה כבר לא באים מפי אנשים כמוני, שמזהירים במשך שנים מהתנהלות פרועה, טרוריסטית, של אנשי ימין קיצונים בשטחים. מדובר במי שפיקד על האוגדה, במי שספג נאצות, קללות, התקפות, כולל התקפות אישיות, כתוצאה מכך שהוא ניסה איכשהו, אני יודעת, לבצע את עבודתו. והדברים של תת-אלוף ניצן אלון, שהזהיר מפני מה שנקרא בשפה מכובסת פעולות "תג מחיר" – ואני רוצה לומר, מדובר בשפה מכובסת. אין מקום לקרוא לפעולות הטרור, לפוגרום שמבצעים הטרוריסטים היהודים, "תג מחיר". מדובר בפשעי שנאה, והבעיה היא שלא מדובר כבר רק בשוליים קיצוניים, כפי שיש מי שמנסה לתאר את זה. מדובר בקבוצה שמקבלת גיבוי גם מהאנשים בשטח, אבל חמור מכך – גם מחברים בכנסת הזאת. חברי חברי הכנסת, אותם אנשי יצהר-איתמר שקיבלו צווי הרחקה מהשטחים, שניים מהם כבר נעצרו בחשד להצתת המסגד בטובא-זנגרייה.
אדוני היושב-ראש, קורים כאן בכנסת דברים קשים מאוד. אנחנו היינו עדים לפני כמה זמן לחנינה שהכנסת נתנה לעצורי ההינתקות, ועכשיו ועדת החוקה של הכנסת נותנת רוח גבית לטרור. למי שלא ער לזה ולמי שלא יודע, ועדת החוקה של הכנסת התכנסה לפני כמה שבועות במטרה לדון באותם צווי הרחקה שניתנו לטרוריסטים מיצהר ואיתמר. חברי הכנסת מהימין כינו את זה "צווי גירוש". ועדת החוקה נכבשה על-ידי אותם אנשים שהגיעו לשטח. ראש הוועדה וחברי הכנסת מהימין התחרו ביניהם מי יצהיר יותר נאמנות לאותם אלה שישבו שם בוועדה, מי יצהיר יותר נאמנות לאותם טרוריסטים מהימין. ישבו ראשי הוועדה וחברי הכנסת מהוועדה ומתחו ביקורת על המשטרה ועל השב"כ, למה פוגעים בבנים היקרים האלה, שעסוקים בלכרות עצי זית, לשרוף שדות, לשרוף מטעים. והדבר שהכי מדאיג אותי, אדוני היושב-ראש – הם גם מקבלים רוח גבית מהכנסת, אבל בעיקר אני מודאגת מאוזלת היד ומהרפיסות של מערכת אכיפת החוק, שלא פועלת באותה אמת מידה כלפי טרוריסטים מהימין וכלפי אחרים שעושים דברים חמורים פחות או קלים יותר. יש כאן שתי מערכות צדק: מערכה לטרוריסטים יהודים, שמקבלים גיבוי גם מהכנסת וגם מהשלטונות, ומערכת צדק שונה לאחרים. ואני חושבת שהדברים של תת-אלוף ניצן אלון צריכים להדהד ולהוות תמרור אזהרה. ואתם יודעים מה מטריד אותי? וזה הדבר האחרון, ברשותך, אדוני. כשהטרוריסטים היהודים פגעו בפלסטינים – בסדר, עברו על זה לסדר-היום, פוגעים בפלסטינים. כשהטרוריסטים היהודים פגעו באזרחי ישראל הערבים, גם עברו על זה לסדר-היום. כשפגעו בארגוני שמאל או בארגוני החברה האזרחית, גם עברו לסדר-היום. כשהתחילו לפגוע בקציני צה"ל וחיילי צה"ל, כולם התעוררו. אני מצטערת שהתעוררו רק ברגע הזה, אבל כשהם התעוררו, הדברים האלה צריכים להוות תמרור אזהרה גדול. תודה רבה.
איפה ראית אותם בסיעת מרצ? הם באים לליכוד בינתיים או לקדימה.
לאיזו ועדה? בחוקה אני לא מעוניינת, כי עדיף שזה לא יהיה.
אין דבר, עדיף שיישאר ככה במליאה. עדיף שיישאר במליאה.
אדוני, אני מודה שלראשונה אני מתלבטת, אני לא יודעת.
אדוני היושב-ראש, חברי חברי הכנסת, אני שמחה להציג את הצעת החוק של סיעת מרצ, סיעת מרצ לדורותיה, שבשנים האחרונות הציג אותה כאן מעל לדוכן חברי חיים אורון, ג'ומס. זו הצעה שחתומים עליה חברי ניצן הורוביץ, אילן גילאון; חתומים על ההצעה הזו גם חברי כנסת מסיעות אחרות – אל תדאג – שלמה מולה, דב חנין, איתן כבל. ההצעה הזו עולה היום כי אני חושבת שבעקבות הקיץ האחרון, בעקבות המחאה החברתית, היום זה המבחן לרצינות כוונותיה של ממשלת ישראל, לרצינות כוונותיה של הכנסת הזאת. חברי חברי הכנסת, בקיץ האחרון התפכח הציבור הישראלי והבין שהשיטה הכלכלית לא עובדת בשבילו אלא נגדו. והיום, בפתיחת מושב החורף, יש לנו הזדמנות להתחיל ולתקן. הישראלים פקחו את עיניהם מעיוורון קולקטיבי ארוך-שנים, שבמהלכן רשמה המדינה הישגים מפוקפקים כשיאנית בפערים החברתיים, ובעקבות ההתפכחות הזו העם הבין שהוא לא יכול להשתכר שכר הוגן, הוא לא יכול לרכוש דיור, הוא לא יכול לקבל שירותי בריאות וחינוך נאותים, והוא דרש צדק חברתי. המחאה הזו הציפה את העובדה שיש כאן רוב גדול בציבור שמבין שהשיטה פשטה את הרגל, ולכן צריך לשנות את המדיניות הממשלתית מהיסוד, והתחלואים החברתיים הם לא תוצאה של איזה כוח עליון או איזה אסון טבע או של הכלכלה העולמית. מדובר בפירות הבאושים של מדיניות מתמשכת שמסכנת את עתיד החברה שלנו. ב-20 השנים האחרונות שני העשירונים העליונים צברו הון על חשבון מעמד הביניים והאוכלוסיות המוחלשות. הממשלה התנערה מהאחריות שלה לחברה, היא קיצצה את המסים הישירים, ואת השירותים הציבוריים היא הפקירה לכוחות השוק. במחאה שהתעוררה בקיץ האחרון, חברי חברי הכנסת, יש ניצנים של אתוס חברתי חדש, אתוס מעורר תקווה. הציבור רוצה מדינת רווחה צודקת וסולידרית. הוא תובע לחדש את האמנה החברתית בין המדינה לאזרחיה, ועבור הבית הזה היא צריכה להיות קריאת השכמה לשנות את סדרי העדיפויות ואת מעמדן החברתי של הזכויות החברתיות בישראל. כדי להתמודד עם המחאה הממשלה הקימה את ועדת-טרכטנברג, אבל מראש היא שמה לוועדה הזו משקולות שמנעו ממנה כל יכולת לאמץ רעיונות חדשים והכרחיים. ועדת-טרכטנברג קידשה את הסדר הישן ואת הכללים המקובלים, אבל מה לעשות, חברי חברי הכנסת, שכדי להציג צדק חברתי צריך שינוי עומק, צריך ניתוח ראש ולא "אקמול"? והוועדה ראתה את כל מה שכל מי שעיניו בראשו רואה: שהתשתית החברתית של ישראל בשירותי החינוך, הבריאות והרווחה – התשתיות האלה מתפוררות. אבל למרות זאת היא קידשה את הכלל התקציבי הנוכחי, שמגביל את ההוצאה הממשלתית על השירותים הציבוריים. מחצית מהצעות הוועדה הן חוקים קיימים, כמו חינוך חינם לגיל הרך וחוק הדיור הציבורי, שמרצ חוקקה, וכל שנה בריטואל קבוע הממשלה מבטלת אותם בחוק ההסדרים. והמחצית השנייה של הצעות הוועדה הן צעדים שהממשלה בכלל לא מקצה להם תקציב. השוק החופשי והתחרות לא יכולים לעשות צדק חברתי. את המאבק ביוקר המחיה לא ניתן לנהל באמצעות הפרטה נוספת ותחרות גוברת. את המאבק בחוסר דיור לא ניתן לנהל באמצעות הפרטה בלתי מבוקרת של משאבי הקרקע של ישראל. את המאבק לשוויון הזדמנויות בחינוך לא ניתן לנהל באמצעות הפרטתו, וודאי שלא ניתן לקיים מאבק על כבודו של העובד באמצעות פגיעה בעבודה המאורגנת. הצעדים האלה הם מקור הבעיה, ולכן הם רק יגבירו את האי-שוויון ויאיצו את הפגיעה בשירותים החברתיים. חברי חברי הכנסת, למדינה יש אחריות לשירותים החברתיים ממש כשם שיש לה אחריות לספק ביטחון, ובמקום להציג מספר מוגבל של צעדים משמעותיים, ועדת-טרכטנברג הגישה לנו רוויזיה של חוק ההסדרים המיושן, על כל מגרעותיו. מוועדת-טרכטנברג, רבותי חברי הכנסת, לא תבוא ישועתנו. מחשיבה שמרנית מקובעת לא יגיע הצדק החברתי. כדי שבמדינת ישראל תהיה החברה שאנחנו ראויים לה אנחנו צריכים לעשות שינוי עומק, ושינוי עומק חייב להתחיל בערכי היסוד והבסיס שלנו ובספר החוקים. חוק-יסוד: זכויות חברתיות, שאנחנו מגישים היום לכנסת הזו, הוא השינוי העמוק ביותר שהכנסת היום צריכה להציג לציבור. מרצ נאבקת יותר מעשור כדי לעגן את הזכויות החברתיות בחוק-יסוד, ולהעניק להן מעמד חוקתי. בעוד כמה דקות, חברי חברי הכנסת, אנחנו נבחן כאן מהי מידת הרצינות של הקואליציה ביחס לדרישות שהשמיע הציבור. בעוד זמן קצר אנחנו נראה מי בעד צדק חברתי ומי נגד, כי אם מאמינים בצדק חברתי, חברי חברי הכנסת, צריך לעגן בחוק-יסוד את הזכויות החברתיות. המחאה יצרה שיח חברתי כלכלי הנוגע לסדרי העדיפויות החדשים. את הדרישה לשוויון וצדק חברתי חייבים לבסס בספר החוקים ולקבע את מעמדן של הזכויות החברתיות במשפט הישראלי. קל יותר, חברי חברי הכנסת, וראינו איך זה קורה, לכרסם ברמת השירותים החברתיים שניתנת לאזרחים, כאשר ההענקה שלהם אינה מבוססת על תפיסה של זכאות אלא על תפיסה של חסד שלטוני. הזכות לדיור, הזכות לבריאות, הזכות לחינוך היא בכלל לא זכות יסוד, היא הפכה להיות מצרך שאתה קונה אותו בכסף; ולמי שאין כסף? חברי חברי הכנסת, משום שהזכויות החברתיות לא עוגנו בחוק-יסוד, הן זכו להכרה משפטית כזכויות יסוד רק בהגנה על מינימום קיומי, ומינימום קיומי זה לא מספיק. זה לא מספיק וזה אפילו מחפיר ומבייש. מדינת ישראל, שחברה בארגון המדינות המפותחות – ורק שלשום שמעתי את ראש הממשלה מתפאר בתעשיית ההיי-טק שלה – מדינת ישראל לא מוכנה להתחייב להעניק שירותי בריאות, חינוך ורווחה נאותים לאזרחיה. עכשיו, אני, אדוני היושב-ראש, יודעת שאתה גם הזכרת את זה בנאום הפתיחה שלך לפני יומיים כאן, בפתיחת מושב החורף של הכנסת, הזכרת את הצורך בתמיכה בחוק-יסוד, או בזכויות חברתיות. עכשיו, אני מבינה את ההתנגדות של האוצר להכרה בזכויות האלה, את ההתנגדות של פקידי האוצר. כן, מדובר בזכויות יקרות.
אוקיי. אוקיי. אבל אני ערה להתנגדות הזו. אלה זכויות יקרות, זה עולה כסף, וזה גם יכביד על מעצבי – – –
ההבדלים הם מינוריים, אדוני היושב-ראש. נקודת המוצא היא אותה נקודת מוצא. אנחנו תובעים להכיר בזכויות החברתיות כזכויות-יסוד, לעגן את זה בחוקי-יסוד. זה בעצם הדבר המרכזי שאנחנו שותפים לו. אנחנו גם שותפים להבנה שלהכרה בזכויות חברתיות יש מחיר, אבל אני אומרת לכם, חברי חברי הכנסת, המחיר של אי-הכרה בזכויות החברתיות הוא גבוה יותר, ואת הכסף שהממשלה אוספת ממסים היא צריכה להשקיע ברווחתם של האזרחים. ולכן טוב לצמצם את מרווח שיקול הדעת, ולקבוע כחברה במה אנחנו רוצים להשקיע ואילו ערכים סדר העדיפויות הלאומי משקף. אנחנו צריכים לאזן, אדוני היושב-ראש. אני ראיתי שהכנסת מארגנת כנס לציון 20 שנה לחקיקת חוקי-היסוד – חוק-יסוד: כבוד האדם וחירותו וחוק-יסוד: חופש העיסוק.
מאפשרת, אוקיי. כן, אבל אני חושבת שזה מכובד מאוד – –
– – שהכנסת מציינת 20 שנה לחקיקתם של חוקי-היסוד. אבל אני חושבת שמול זכות הקניין, שמעוגנת בחוק-יסוד: חופש העיסוק, צריך להציב את זכות היסוד לדיור, בריאות וחינוך. ולכן הצעת החוק שלנו – אני מבקשת – כמה זמן יש לי עוד, אדוני? אני לא רואה.
אוקיי. הצעת החוק שלנו בעצם מבקשת להבטיח ארבעה עקרונות חברתיים – שלכל תושב במדינה תהיינה זכויות חברתיות בסיסיות: הזכות לקיום אנושי בכבוד, הזכות לעבודה ולשכר הוגן, הזכות לחינוך מתקדם, ביטחון סוציאלי, בריאות ורווחה חברתית. מובן שזה כפוף למגבלות הכלכליות הסבירות. החוק יבטיח לעובדים זכות להתאגדות; החוק יבטיח לעובדים את זכות השביתה, והוא יקבע את עקרון השוויון בעבודה, ללא הבדל גזע, לאום, מין ודת. אדוני היושב-ראש, אני רוצה להביא לידיעת חברי הכנסת – ובזה לסיים – בחוקה של דרום-אפריקה, שהיא החוקה המתקדמת בעולם בתחום הזה, כתוב כי החובה שחלה על המדינה לקדם זכויות חברתיות, אין פירושה "הכול כאן ועכשיו", אלא היא כפופה לאילוצים תקציביים ולמימוש הדרגתי, אבל האילוצים האלה אינם פועלים כחסמים נגד ההכרה בזכויות חברתיות. נהפוך הוא, הם מטילים אחריות לקדם אותן, גם אם זו אחריות הצופה פני עתיד. ולכן, חברי חברי הכנסת – – –
אני מצפה – כן, אני מצפה שבהקשר – – –
אני מצפה שמעמד הזכויות החברתיות בישראל – – –
לא, לא הצעתי את זה. אני מציעה לעגן אותן בחקיקה, לתת להן מעמד של חוק-יסוד. אין בכך משמעות שעכשיו אנחנו נענים לכל תביעה שבאה, כל תביעה גורפת, אבל אתה לא מאפשר לעובדה שזה לא מעוגן בחקיקה להוות חסם נגד ההכרה בזכויות החברתיות.
זו דוגמה מצוינת, אדוני היושב-ראש, אני מציעה לך ללמוד את החוקה של דרום-אפריקה בנושא ההגנה על זכויות יסוד חברתיות.
ואני מכירה, אדוני השר, עם כל הכבוד לך, כמי שניסה לקדם חוקה כאן בארץ, אני מכירה את מצב הזכויות החברתיות במדינת ישראל. אני חושבת שזה לקלונה של הממשלה שהיא לא קיבלה החלטה, אחרי המחאה החברתית, לתמוך בעיגון של הזכויות החברתיות כזכויות יסוד. אי-אפשר – – –
אני לא אמרתי כמו, אני אמרתי – אנחנו הצענו את החוק שלנו. אני הסברתי איך בדרום-אפריקה זה לא מהווה חסם למניעה של מתן זכויות חברתיות.
אני מודה לכם, חברי חברי הכנסת. תודה.
תודה, אדוני. היום רוססו שוב כתובות נאצה על ביתה של חגית עופרן מ"שלום עכשיו", זו הפעם השנייה בחודשים האחרונים. אני פניתי בעניין הזה אל ראש הממשלה בפעם הקודמת והתרעתי בפניו שהקואליציה זורעת רוח בכל החקיקה האנטי-דמוקרטית שקורית כאן, בכנסת, חקיקה שמבקשת להצר את צעדיהם של ארגוני החברה האזרחית, והיא קוצרת סופה בפעולות הטרור האלה, בפעולות פשעי השנאה האלה. והדבר החמור הוא, שרשויות האכיפה פשוט לא מתייחסות. יש אוזלת יד מתמשכת כשפוגעים באנשי שמאל, כשפוגעים בארגוני החברה האזרחית. יש אוזלת יד מתמשכת – פעם זה נגד "סולידריות – שיח'-ג'ראח", פעם נגד "שלום עכשיו". שום דבר, לא קורה כלום. פעולות הטרור האלה, לצערי, מקבלות גיבוי מהכנסת, ומי שלא התריע בעצם צריך לקחת על עצמו את האחריות.
אדוני היושב-ראש, חברי חברי הכנסת, אמר כאן חבר הכנסת עפו אגבאריה שיש כאן חברי כנסת שכל מה שמעניין אותם – הפריימריז. מה לנו ולחברי הכנסת האלה? אין לנו בעיה עם חברי הכנסת האלה. יש לנו בעיה עם ראש ממשלה שנותן לקואליציה שלו לעשות פוטש נגד הכנסת, זאת הבעיה שלנו. יש לנו ראש ממשלה ששותף להצעות חוק, הצעות החוק האלה שהן "תג מחיר" בדמוקרטיה. זה מה שאתם עושים כאן. אין לי בעיה עם דני דנון, ולא עם אופיר אקוניס, ולא עם פניה קירשנבאום.
יש לי בעיה עם עונת הציד. כולכם צדים – על ארגוני השמאל, על ארגוני החברה האזרחית, מנסים לסתום את הפה למי שמעז לבקר את פעילות השלטון ולמי שקורא תיגר על פעילות השלטון. כולם מדברים כאן על הדמוקרטיה, נושאים את שם הדמוקרטיה לשווא. באיזו מדינה דמוקרטית מנסים למנוע מארגוני החברה האזרחית לבקר את פעילות השלטון? במקום שמדינה מתוקנת תתגאה בזה שיש כאן ארגונים שלא מקבלים את מדיניות הממשלה ככזה ראה וקדש, במקום זה מתייצבים כאן בכנסת חברי כנסת ושרים צבועים ששייכים לקואליציה הימנית המתנחלת – –
– – חברי כנסת ושרים שיושבים בוועדת שרים לענייני חקיקה, סער וארדן, שרוממות שלטון החוק בגרונם, ומצביעים נגד פגיעה בבית-המשפט העליון, אבל בהצעה אחרת נותנים יד לפגוע בארגוני החברה האזרחית. כל אחד מהם חושב שמדובר בהצעות שבעצם מיועדות לפגוע בשמאלנים. הם לא לוקחים בחשבון שהכדור הוא עגול והדיקטטורה הזאת תגיע בסופו של דבר אליהם. חברי חברי הכנסת, זה לא התחיל היום, זה התחיל כבר לפני כמה חודשים, או לפני שנה, זה התחיל בחוק ועדות קבלה, בחוק הנכבה, בחוק החרם, בחוק ההסתננות, בחוק האזרחות, וזה ממשיך היום – – –
יהיו עוד הרבה, חבר הכנסת דנון, אני בטוחה. אתם לא מבינים מושכלות יסוד בדמוקרטיה.
לא בשביל זה נבחרתם. אתם נבחרתם כדי לייצג את הציבור שבחר בכם, אבל הציבור שבחר בכם ידע שיש איזשהם מושכלות יסוד בדמוקרטיה, יש איזה כללי משחק, שהרוב מגן על זכויות המיעוט. אז כשנכנס שר החינוך עכשיו, גדעון סער, אז כשיושב השר גדעון סער בממשלה, וחושב שחשוב להגן על בית-המשפט העליון – חשוב להגן. יש כאן ניסיון לפוליטיזציה, לסרס את מערכת המשפט. אבל מצד שני יושב חבר הכנסת סער בממשלה ונותן יד לפגיעה בארגוני החברה האזרחית. מה, חבר הכנסת סער לא מבין את אותם מושכלות יסוד, שיש כללי משחק בין קואליציה לאופוזיציה? אז הוא הציל את נפשו, הוא התראיין בכל מקום, ויצא אביר שלטון החוק. חבל שחבר הכנסת סער מפריע לחבר הכנסת טיבי להתרכז בדברי כמו שהיה – השר סער מפריע לחבר הכנסת טיבי להתרכז בי. אני בטוחה שחבר הכנסת טיבי חושב שמדובר כאן בממשלה אלימה, שמשתמשת בעריצות הרוב, חבורה שרואה במדינה ולא בזכויות האדם ערך עליון. כל היוזמות האלה שלכם, חבר הכנסת דנון, כל האסטרטגיה הזאת של שימוש בכוח שיש לכם כאן בכנסת, זו מתקפה רבתי על חברה דמוקרטית חופשית. אתם תוקפים את חופש הביטוי – –
– – אתם פוגעים בחופש ההתארגנות, אתם פוגעים בהפרדת רשויות. אני אומרת לך, אדוני היושב-ראש, ובזה אני רוצה לסיים. אם המהפכה האנטי-חוקתית הזאת תצליח, אם בית-המשפט העליון ייפגע, אם תעמידו את עצמכם מעל החוק, אם תאפשרו פוליטיזציה של בית-המשפט העליון, זה יהיה המסמר האחרון בארון הקבורה של הדמוקרטיה הישראלית. תודה, אדוני.
ההצעות שלכם הזויות. אתה אומר שהנאומים שלנו – – –
אדוני היושב-ראש, חברי חברי הכנסת, הצעת החוק של חבר הכנסת כץ, יעקב כץ, בגיבויו של שר המשפטים ובגיבויה של הממשלה, היא אחת מסדרת ההצעות שמבקשות לעשות "תג מחיר" במערכת המשפט. זה מה שאתם רוצים לעשות – "תג מחיר" בדמוקרטיה, "תג מחיר" במערכת המשפט. אתם מבקשים לקבע בחקיקה ולשנות את כללי המשחק, לעשות פוליטיזציה של מערכת המשפט, לשנות את שיטת הסניוריטי, לשנות את השיטה בוועדה לבחירת שופטים, לשנות את העובדה – שופטים צריכים לעבור תהליך של פוליטיזציה ולהיבחר בוועדת החוקה של הכנסת? כל היוזמות האלה, חברי חברי הכנסת, נועדו לרסק ולקעקע עד דק את מערכת המשפט. לא מתאים לכם שיש בית-משפט עצמאי שמהווה את המחסום היחיד להגנה על זכויות האדם. לא מתאים לכם. דווקא בימים המטורפים האלה אנחנו רואים פה את הכנסת הזאת באיזשהו אקטיביזם חקיקתי משולל רסן, מחוקקת חוקים אנטי-דמוקרטיים, סותמת את הפה למי שמעז לקרוא תיגר על השלטון ולבקר את פעילות השלטון. דווקא בימים האלה, כשאנחנו צריכים בית-משפט עליון חזק, עצמאי, בית-משפט שימנע פגיעה במיעוטים, בחופש הביטוי ובזכות ההתארגנות, אנחנו רואים חברי כנסת שמשתמשים בעריצות הרוב, בכוח שיש לכם כאן, בכנסת, חבר הכנסת כץ, כדי לקדם יוזמות חקיקה – יוזמות חקיקה שנועדו לאפשר לחברי כנסת לשים את עצמם מעל החוק. זה מה שאתם רוצים. כי הגורם היחיד שיכול לכפות עליכם את החוק זה בג"ץ, ואתם מבקשים לרסק את בג"ץ. חברי חברי הכנסת, רק רשות שופטת חזקה יכולה להגן על הדמוקרטיה מפני כנסת מתלהמת, חסרת אחריות ממלכתית. אבל הממשלה הזאת, וראש הממשלה נתניהו בראשה – אמרתי קודם לכן – החלה את עונת הציד. אתם בעונת הציד. קודם אתם צדים את ארגוני החברה האזרחית, את ארגוני זכויות האדם, ועכשיו אתם מבקשים לצוד את השופטים ולפגוע בבית-המשפט העליון. אתם יכולים – הממשלה והשלטון יכולים לעשות מה שהם רוצים; אין לנו חקיקה שמגבילה אתכם. ושיכרון הכוח הזה שלכם, השימוש הזה בכוח הזה שיש לכם כאן, בכנסת, מאפשר לכם בעצם, חברי חברי הכנסת – אני מזהירה – מאפשר לכם לרסק את המחסום היחיד שקיים. אם תוכלו לשלוט גם בהרכב בית-המשפט, התוצאה תהיה כרסום במערכת המשפט. אתם תהיו אלה שיגרמו לערעור אמון הציבור במערכת המשפט. אם יעבור גם החוק הבא, החוק לשינוי הרכב הוועדה לבחירת שופטים, ואם יעבור החוק הזה, שהוא חוק פרסונלי – תגידו שאתם רוצים למלא את בית-המשפט במתנחלים.
אני חושבת שאדם שהוא מתנחל יכול להיות בבית-המשפט העליון, אבל משום שהוא ראוי – – –
חבר הכנסת כץ – משום שהוא ראוי, לא בחסות תרגילים מסריחים וחוקים פרסונליים שאתם מבקשים לעשות – –
– – לא בחסות חוקים פרסונליים ותרגילים מסריחים – שאתם מבקשים להבטיח לכם רוב בוועדה לבחירת שופטים, לשנות את שיטת הסניוריטי ובעצם בסופו של דבר לפגוע בדמוקרטיה. תודה.
כי זה חסר תועלת, זה חסר תועלת.
אתה חבר בוועדה למינוי שופטים.
אתה מיתמם, הרי זה המכלול, זה כל השיטה. אל תיתמם.
אדוני היושב-ראש, למה אתה לא – – –
אדוני היושב-ראש, חברי חברי הכנסת, אורחים נכבדים ויקרים ביציע האורחים שנמצאים כאן לציון יום הקולנוע, שותפים לחקיקתו של חוק הקולנוע – אני מודה שאני נרגשת לברך אתכם כאן. היה אירוע מרגש באודיטוריום, ראינו סרטים, ואני, כפריקית של סרטים, אם אני יכולה לומר את זה באופן הזה – של סרטים בכלל וסרטים ישראליים בפרט – רוצה לספר לכם שבכלל התחלתי את הקריירה הפוליטית שלי במאבק לפתיחת קולנוע "היכל" בלילות שבת בפתח-תקווה. אני גרה שם גם היום. במשך חצי שנה הפגנתי, או יזמתי את ההפגנות לפתיחת קולנוע "היכל", כדי שלנו, אלה שגרים בפתח-תקווה – זה היה אז, לפני 25 שנה – יהיה לאן ללכת בלילות שבת ולראות סרטים ולצפות בקולנוע. חברי חברי הכנסת, היצירה הקולנועית הישראלית לא התחילה בחוק הקולנוע, אבל גם לא היתה מגיעה לאן שהגיעה בלי חוק הקולנוע. וההישגים האדירים של התעשייה המקומית הקטנה הם ממש דבר כמעט בלתי נתפס. אין-ספור מועמדויות, וזכיות בפרסים בין-לאומיים, ומספר הצופים ההולך וגדל בישראל ובחו"ל – אנחנו קודם שמענו את הנתונים שעורך-דין אלי זוהר הציג באודיטוריום – באמת, והאיכות הקולנועית המדהימה, אין מלים. אבל בעיני זה בעיקר היכולת והרצון לטפל בפצעים הפתוחים של החברה הישראלית, להישיר אליהם מבט ולהציף אותם בפני הציבור הישראלי. זוהי משימה נעלה וחשובה מאין כמותה, בפרט כשאנחנו נמצאים בעולם של תקשורת חד-ממדית, צר ומוטה כמו זה שהתעצב כאן בישראל בשנים האחרונות, שחוסם כמעט כל אפשרות לסיקורים ושיקופי מציאות של מגזרים שונים. מול כל זה צמחה לנגד עינינו תעשיית קולנוע עצמאית, משגשגת ונושכת, שהערך החברתי שלה חשוב לא פחות מהערך האמנותי שלה. אני שמחה שיש לנו כאן היום הזדמנות, חברי חברי הכנסת, להודות לכם, למי שהיה שותף לחקיקת החוק, ובכלל, במשך השנים פעל כאן, על התרומה לתרבות הישראלית, ואני מודה: גם להנאה הפרטית שלי. אבל, חברי חברי הכנסת, חשוב לי גם לנצל את ההזדמנות הזאת ולדבר על נושאים שהם פחות חגיגה היום והם יותר נושא לדאגה. אולי זה מפתיע, ואולי זה לא, אבל התרבות בכלל והיצירה הקולנועית בפרט הצליחו להידחק מסדר-היום של הממשלה בעקבות המחאה החברתית. ועדת-טרכטנברג לא דיברה על התקצוב של יצירה עצמאית וביקורתית, ואני חושבת שזה לא במקרה. אנחנו נמצאים בפני הלך רוח ציבורי שמקדש שטחיות וצרות אופקים, שאינו מוכן להיפתח ולשמוע את האחר, שאינו מוכן לאתגר את חשיבתו הדוגמטית על המציאות ועל הערכים שהוא מחזיק בהם. אנחנו מקובעים באיזושהי תפיסה פחדנית ומסתגרת, והניסיונות לפגוע בעולם האמנות והיצירה הישראלי ובתעשיית הקולנוע בפרט – תיאר את זה קודם חברי דב חנין – הם ביטוי אחד מני רבים לדברים האלו. וחברי חברי הכנסת, אורחים יקרים, הדברים האלה מתחילים מלמעלה. אני גם רוצה להגיד לכם שהישיבה הזאת היום כאן בכנסת מתקיימת בהקשר מסוים, אחרי ימים קשים שאנחנו עוברים כאן לאחרונה. אני אומרת לכם, חברים, שהכנסת הזאת, כנסת 2011, לא היתה מחוקקת את חוק הקולנוע שנחקק לפני עשור. היא היתה מחוקקת אולי איזשהו חוק קולנוע תועמלני, היא היתה אולי מחוקקת את חוק עידוד הקולנוע בשטחים, אבל בוודאי לא את חוק הקולנוע שנועד לעודד יצירה חופשית, פתוחה, דמוקרטית וביקורתית. חברי חברי הכנסת, פעם היינו מזדעזעים. שנים ניסו לצנזר את הקולנוע. אתם זוכרים את התקופה הזאת? היום, חברי חברי הכנסת, היינו עדים לזה אתמול, מנסים לצנזר את הכנסת, את בית-המשפט העליון ואת החברה האזרחית. ממשלה שרוצה לצנזר את המציאות ולהשתיק ביקורת לא צריכה קולנוע, היא כבר חיה בסרט. היא חיה בסרט, היא עושה ככל העולה על רוחה ומנצלת בשיכרון כוח את עריצות הרוב כדי לחוקק חוקים שיפגעו בחופש הביטוי, בחופש ההתארגנות, בעצמאות השפיטה. אני מודאגת, חברים, כי לכיסא הזה, שהדמוקרטיה נשענת עליו, יש ארבע רגליים. הראשונה היא מערכת משפט עצמאית – בה כבר מטפלים, עצמאית היא לא תהיה, היא תהיה פוליטית. השנייה היא עיתונות חופשית – בה כבר פוגעים, בצנזורה, בהתערבות, בלחצים ובחוק לשון הרע. השלישית היא חברה אזרחית שוקקת – אותה כבר מחסלים בחוקים נגד הארגונים. אתם, היוצרים, אנשי הרוח, היצירה, האקדמיה והאמנות, אתם הרגל הרביעית, ואתם על הכוונת. שלא יהיה לכם ספק, אתם המטרה הבאה בתור. אם תשבו ותחכו עד שיגיעו אליכם, זה יהיה מאוחר מדי. אני רוצה לסיים, אדוני היושב-ראש, ולנצל את הבמה, שאני עומדת כאן היום, ולפנות אליכם ולומר: זו השעה להתגייס למאבק על הדמוקרטיה הישראלית. יש לכם כוח ויש לכם השפעה, ואם לא תנצלו אותם עכשיו, אני מאוד חוששת, חברי חברי הכנסת, שבעוד עשור לא נציין 20 שנה לחוק הקולנוע. תודה רבה.
הגזמת קצת. חכמים בהקשר הזה?
אדוני היושב-ראש, תודה, שמעתי את דבריך לגבי הדיון הציבורי. אכן אני מניחה שיש מקום לדאגה – דוח סבא"א, הדוח של הסוכנות לאנרגיה אטומית, שפורסם, קבע שאירן מצטיידת ביכולות שיכולות להפוך ליכולות גרעיניות, ואין ספק שזה מדאיג, אין ספק שזה מחייב היערכות. ודאי זה לא מחייב רק היערכות של ממשלת ישראל לאיזו הרפתקה מגלומנית צבאית – אני מקווה שזה לא עולה על דעתו של אף אחד. שמעתי את שר הביטחון מדבר באיזו זחיחות: אם ייפול כאן איזה טיל גרעיני, לא יהיו יותר מ-500 הרוגים – מין דיבור חסר אחריות. אבל אני רוצה לדבר על הדיבור, אדוני. ברור שהסיפור של אירן הוא לא רק הבעיה של ישראל; זה הבעיה של ארצות-הברית, של המעצמות, אבל יש דבר אחד שהוא הבעיה שלנו – אני חושבת שגם אם אנחנו לא יודעים את הפרטים וגם אם אנחנו לא מבינים דיינו, יש דבר אחד שהוא חשוב, וזה הדיון הציבורי. הציבור במדינת ישראל הוא לא איזה עדר שנוהר אחרי המנהיגים שלו בלי לדעת מה קורה. אני רוצה להזכיר לך, אדוני היושב-ראש – אמרת שיש דברים שהשתיקה יפה להם. לא. יש דברים שהדיון יפה להם, כי בשלוש הפעמים האחרונות שיצאו למלחמות "יש ברירה", מלחמות ברירה, ולא התקיים דיון ציבורי; החל ממלחמת לבנון הראשונה – איך אמרו? שקט, יורים – ובמלחמת יום כיפור ובמלחמת לבנון השנייה, כשלא התקיים דיון ציבורי וממשלות חסרות אחריות פעלו באופן צבאי, זה נגמר בוועדות חקירה – אגרנט, כהן ווינוגרד. כדי שלא נהיה בוועדת החקירה הבאה, וכדי שנוכל לבחון את הפרטים, חשוב שיהיה כאן שיח ציבורי, שלוקח בחשבון מה ההשלכות הצפויות של מתקפה צבאית, מה זה אומר על החברה הישראלית, מה זה אומר על יכולת העמידה שלנו, האם זו הרפתקה או לא, ויש חשיבות בעיני, אדוני, כשיוצאים אנשים שהיו מבכירי המערכת הביטחונית-צבאית במדינת ישראל, ומתריעים ומביעים את דעתם, שיתייחסו לדברים שלהם כאל דברים בעלי חשיבות ואינטרס ציבורי מובהק. וכשאני שמעתי שראש הממשלה הורה לשב"כ לחקור אם מאיר דגן הדליף או אם גורמים אחרים הדליפו, אני חושבת שזה חמור שמשתמשים בשב"כ לבדוק הדלפות, ודאי הדלפות שיש להן אינטרס ציבורי. צריך להגן על אנשים שמוציאים את הדברים האלה, כי זה בנפשנו, וזה לטובתנו. תודה רבה.
אדוני היושב-ראש, כמובן, אני מצטרפת לברכות על תפקידך. טוב לראות אותך כאן. אדוני, אני חושבת שהכנסת הזאת עוברת טלטלה קשה. כיהנתי בכנסת הזאת בעשור האחרון ואני לא זוכרת טלטלה מהסוג הזה, שבאה ממשלה, בראשותו של שר המשפטים שיושב כאן באולם, השר נאמן, נותנת יד – בעצם נותנת יד זו לא המלה – מובילה, יוזמת, מפקחת, מבצעת אג'נדה שמטרתה אחת: להביא לריסוקו של בית-המשפט העליון. אחרת אין לי דרך להסביר, אדוני השר – אני אומרת את זה בהערכה רבה ובביקורת רבה – אין לי דרך להסביר את העובדה שיושב שר משפטים שלא מונע יוזמות חקיקה אנטי-דמוקרטית שמבקשת לפגוע בארגוני החברה האזרחית. אתה יושב בראש ועדת השרים לענייני חקיקה – לא שמעתי אותך מונע אף אחת מהיוזמות האלה. ולא רק שאתה לא מונע אותן, אתה נותן יד לקעקע ולרסק עד דק את מערכת המשפט. עכשיו, עשו כאן תרגיל, אדוני היושב-ראש. בקיץ היתה כאן מחאה חברתית. המונים, מאות אלפים, יצאו לרחוב ודרשו צדק חברתי. הממשלה היתה צריכה לתת מענה לדרישות האלה – הקימה את ועדת-טרכטנברג, שלא יצא ממנה כלום, והקימה את ועדת הריכוזיות. אבל הממשלה הזאת לא יכלה להתמודד – לא יכולה, לא רוצה, כי זה מנוגד לתפיסת העולם שלה – לא יכולה להתמודד עם הדרישות של המחאה לצדק חברתי. במקום זה, היא הביאה לנו כאן לכנסת שורה של יוזמות אנטי-דמוקרטיות שהמטרה שלהן היא אחת: להסיט את הדיון הציבורי, להסיט את השיח מדרישות המחאה המוצדקות לצדק חברתי לשיח אנטי-דמוקרטי שמבקש לצוד את ארגוני זכויות האדם, את ארגוני החברה האזרחית, ומבקש, אני חוזרת ואומרת, לפגוע בגוף היחיד שעוד נותר כדי להגן על זכויות האדם במדינת ישראל. אני רוצה לומר שגם לי יש לא אחת ביקורת על בית-המשפט העליון, ולא כצעקתה. אבל ההרס, ההסתה, השנאה שנטפה כאן משרים שעמדו על הדוכן, החל מהשר עוזי לנדאו; חברי כנסת – חבר הכנסת יריב לוין ניהל היום את ועדת החוקה של הכנסת, ויצא המרצע מהשק: בית-משפט שמאלני – הוא אמר – אנחנו לא ניתן לכם, אנשי השמאל, לשלוט בבית-המשפט. איזה בית-משפט שמאלני? יש לנו בית-משפט שבקרב עמו הוא חי. יש לי הרבה כבוד לבית-המשפט, לכן אני לא אומרת דברים אחרים עליו. בית-המשפט, יושבים שם אנשים ולא מלאכים, וגם מלאכים זה לא מה שהיה פעם, והם קשובים לשיח וגם הם מבינים את המסר שיוצא מהממשלה הזאת. במקום שאתה, אדוני שר המשפטים, תרגיע את היוזמות האלה – יש כאן כנסת מתלהמת, חברי כנסת שבאיזה שטף של אקטיביזם חקיקתי, פשוט מחוקקים חוקים משוללי רסן, חסרי אחריות. במקום שיושב-ראש ועדת השרים לענייני חקיקה יבלום ויעצור את יוזמות החקיקה, אדוני שר המשפטים, אתה נותן לזה יד ואתה הופך בכך שותף לריסוק מערכת המשפט, לריסוק שלטון החוק ולריסוק החברה האזרחית.
זאת זכות גדולה, אבל היא לא מכסה על שאר הדברים הרעים.
כן, נכון, אתה צריך לשאול את המציעים.
אדוני היושב-ראש, העיניים נשואות לוועדה לבחירת שופטים, לדילים הנרקמים בוועדה. הצעת החוק שמונחת כאן מחייבת דילים, מחייבת שני-שלישים מחברי הלשכה. זה מחייב דילים. אבל במסגרת הדילים לגבי הוועדה לבחירת שופטים, איכשהו נדחק לקרן זווית הדיל המפוקפק שמונע משיקולים ומאינטרסים פוליטיים – הדיל שמוכר נשים בוועדה לבחירת דיינים. אדוני היושב-ראש, אנחנו כל כך עסוקים בוועדה לבחירת שופטים. בצדק חברי התריעו – – –
אני מודה לך, אדוני. אדוני היושב-ראש, במסגרת הדיל המפוקפק – והייתי אומרת, השוביניזם – מכרו את הוועדה לבחירת דיינים – – –
אדוני, בפעם הראשונה מזה למעלה מעשור לא תכהן אשה בוועדה לבחירת דיינים. אני כבר לא מדברת על זה שנשים לא נבחרות לכהן כדיינות. איך זה יכול להיות שהפקירו את הוועדה לבחירת דיינים רק לסקטור החרדי, רק לרבנים חרדים, גם לא הציונות הדתית?
גם וגם, אבל זאת התוצאה – נכון, אדוני, אתה צודק – אבל זאת התוצאה של הדיל המפוקפק של שר המשפטים נאמן וקבלני הביצוע שלו כאן בכנסת, חברי הכנסת יוזמי הצעת החוק. זה מה שיביא לכך ש-51% מהנשים באוכלוסייה תהיינה נתונות בידיהם של רבנים ריאקציונרים קיצונים, דבר שיגביר את הסחטנות לגבי נשים מסורבות גט, דבר שיביא לכך שנשים שמחויבות על-פי דין להינשא ולהתגרש בבתי-הדין הרבניים, שכבר מבקר המדינה לפני שנתיים כתב על עינוי הדין באותם בתי-דין רבניים, בתי-דין שיושבים שם רבנים שהתפיסה שלהם מבוססת על עמדות אנכרוניסטיות מלפני 3,000 שנה, שרואים באשה קניין הגבר, ולכן אפשר לסחוט אותן ולסחוט את הרכוש שלהן ולא לתת להן גט. וזאת תהיה התוצאה, חבר הכנסת אילטוב. אתה והמפלגה שלך וחברי הכנסת שהיום יתמכו בהצעת החוק, לא רק יובילו לכך שינסו להכתיב מי יהיו השופטים בבית-המשפט העליון; אתם תגרמו לכך ש-51% מהאוכלוסייה במדינת ישראל, נשים, תמשכנה להיות נידונות לסחטנות של רבנים קיצוניים, ואתם אלו שאחראים לכך. תזכרו את זה היום.
אדוני היושב-ראש, חברי חברי הכנסת, חבר הכנסת שטרית, אין ויכוח על כך שאסור ששמו הטוב של אדם ייפגע. אני יכולה לומר לך את זה מעדות אישית. אבל בהצעה הזאת – אני יכולה לומר לך את זה מעדות אישית, ואני חושבת שהחוק שלך הוא חוק רע. אני חושבת שאתה נותן יד לחבר הכנסת יריב לוין לתת לגיטימציה לסתום את הפה לעיתונות החוקרת, כדי למנוע תחקירים על שחיתויות. בואו נקרא לילד בשמו: בעצם ההצעה הזאת מבקשת להגן על נבחרי ציבור, על בכירי הקהילה העסקית, הרבה יותר מאשר על זכות הציבור לדעת. עמדת כאן וניסית להסביר לנו כמה חשוב שהציבור ידע. אני בכלל לא מבינה גם על מה אתה מבסס את הטיעונים שלך. אני לא יודעת, חבר הכנסת לוין ואתה התעוררתם איזה בוקר והגעתם למסקנה שיש פרסומי דיבה מופרכים, שבכלל מי שניזוק לא זוכה לפיצוי, וצריך עכשיו לחוקק חוק ולהציע סכומים מוטרפים שכאלה. איך אפשר לקרוא לזה אם לא לסתום את הפה לעיתונות החוקרת? הדבר הנורא הוא – וכאן אני מפסיקה להתייחס אליך, חבר הכנסת שטרית – –
– – ואני עוברת לחבר הכנסת לוין ולחבריו וליוזמות החקיקה שלו. כמה נהרות של מלים כבר נשפכו על איך אתם פוגעים בדמוקרטיה, מחבלים בעצמאות הרשות השופטת – דיברנו על זה קודם לכן – רודפים את ארגוני זכויות האדם. היום אתם רוצים לשבור את המראה, את התקשורת, כי הפרצוף המכוער הנשקף ממנה הוא מכוער. הוא מכוער, ואתם מבקשים להסתיר את הכיעור הזה על-ידי הטלת צנזורה כלכלית על העיתונות. אתם מחוקקים חוק בעיקר כדי להציב את הפוליטיקאים, את נבחרי הציבור, את אנשי הציבור, את בעלי היכולת הכלכלית, מעל לחוק. אתם רוצים למנוע את חשיפת השחיתות שלכם. עכשיו, הדבר הנורא הוא – חבר הכנסת שטרית, אני רוצה לומר לך שגם אם הצעת החוק הזאת לא תעבור, וכל ההצעות האחרות, הדבר הנורא הוא שנוצר שיח ציבורי. גם אם ההצעות לא עוברות, נוצרת צנזורה עצמית של המיעוט, נוצרת צנזורה עצמית בכלל. הרי מה תעשה הצעת החוק של חבר הכנסת לוין? העיתונים יחששו מתביעות דיבה. גם אם לעיתונים יהיה מידע, וגם אם יהיו להם ראיות, וגם אם יהיו להם הוכחות שהתחקיר הוא נכון, גם אם יהיו להם הוכחות שהתחקיר הוא נכון, הם לא יפרסמו את התחקיר. מספיק שיהיה איום בתביעת דיבה – הם כבר יגנזו את התחקיר. הרי הם לא ייקחו על עצמם עכשיו לנהל משפט של כמה שנים.
לא, אתה לא יכול שאלה באמצע השוונג שלי. תשאל אותי כשאני אסיים.
חברי חברי הכנסת, אנחנו יודעים בדיוק – – –
אז תתבע אותי. יש לנו חסינות גם ככה. למה אתה צריך את החוק הזה להגן עלינו מעבר לזה? חברי חברי הכנסת, אם ההצעה הזאת תעבור, אנחנו נהיה עדים לתביעות סרק בסכומים גבוהים. המטרה שלהם תהיה לסלק מהזירה חוקרים ועיתונאים. כל הזמן אנחנו שומעים את הדיבורים האלה – – –
נכון, 300,000 שקל. חבר הכנסת שטרית, גם 50,000 השקל האלה – –
– – שהחוק מאפשר היום – זה מספיק. תאמין לי שזה מספיק, כן.
ולסיום, חבר הכנסת שטרית, לא הסכמתי אתך באף מלה, ותגיד לי שאני לא מדברת לעניין. אני לא מסכימה אתך. אני חושבת שנתת יד, נתת יד לכך שיפגעו בעיתונות החוקרת. גם אם זה לא יצליח היום – נתת יד לעתיד.
אדוני היושב-ראש, אני קוראת לשר הדתות יעקב מרגי להשעות את הרב שמואל אליהו מתפקידו כרבה הראשי – איפה הוא מכהן?
אדוני, היום היועץ המשפטי לממשלה, וינשטיין, הורה לפתוח בחקירה נגד הרב אליהו, זו הפעם השנייה, בגין הסתה לגזענות. אנחנו עוקבים זה זמן איך הרב אליהו מבטיח – אפילו שהיועץ המשפטי לממשלה התרה בו – איך הוא מבטיח שהוא יחדל מהתבטאויות גזעניות. אני רוצה להזכיר לבית הזה את מכתבי הרבנים שאסרו כניסת ערבים לצפת, אסרו השכרת דירות לערבים – אני חושבת שמהרגע שנפתחה חקירה, לא ראוי שאדם גזען כזה, גם אם הוא רב, ימשיך לכהן בתפקידו כרב של צפת.
אדוני היושב-ראש, חברי חברי הכנסת, אני רוצה להתחיל בתודות. ראשית, תודה לויצו שיזמה וניסחה את הצעת החוק הזאת. אני מנסה לקדם את ההצעה הזאת כבר מהכנסת החמש-עשרה. בכנסת הזאת שותפים ליוזמה שלי חברות הכנסת ציפי חוטובלי ועינת וילף, וגם חברי לסיעה ניצן הורוביץ ואילן גילאון, וכמובן דב חנין, שנימק את ההצעה בפירוט רב ובצורה מקיפה ויפה כל כך – אם אפשר לומר בהקשר הזה – יפה כל כך מהדוכן. אז ראשית, תודה לכל היוזמים, לכל המצטרפים, וכמובן לויצו. אני רוצה לומר שאני עולה היום לדוכן ברגשות מעורבים. אדוני היושב-ראש, חברי חברי הכנסת, כשאתמול העברנו את הצעת החוק בהכנה לקריאה ראשונה בוועדה, אני חשתי התרוממות רוח, שסוף-סוף המדינה תפסיק לגזול מהנשים המוכות את גמלת הבטחת הכנסה, דבר שהוא כל כך בסיסי – על מה אנחנו מדברים? על 1,632 שקלים לחודש – וחשתי התרוממות רוח, כי אנחנו יודעים מה זה הסכום הזה לנשים שבונות על הכסף הזה כדי לשלם על הטיולים לילדים ולשלם על הספרים. כשהן נאלצות, בגלל אלימות קשה, לעזוב את הבית ולברוח למקלט, ראשית, הן לא יכולות להמשיך לעבוד, כי החיים שלהן בסכנה. כמו שאנחנו יודעים, בדרך כלל המקלט הוא לא בעיר מגוריהן או במקום מגוריהן, ולכאורה הן מוגנות במקלט, הן גם מוגנות פיזית, וגם דואגים לכל צורכיהן, אבל אותו סכום, שלאשה הזאת זה עולם ומלואו – עד היום המדינה ביטלה להן את הסכום הזה. המדינה הפסיקה לתת להן את הסכום הזה. הדבר שנחשפתי אליו, בעזרתה של ויצו, בעזרתן של נציגות ויצו, הוא שנשים רבות העדיפו פעמים רבות להישאר במעגל הטרור, האלימות והפחד כדי לא להפסיד את אותה גמלת הבטחת הכנסה, שעליה, כמו שאמרתי קודם, הן כבר תכננו תכנונים ארוכים. אני רוצה לברך גם את שר הרווחה משה כחלון ואת ועדת השרים לחקיקה שהחליטה, באמת אחרי הרבה שנים – אני מנסה במשך כמה כנסות לקדם את הצעת החוק הזאת – לתמוך בהצעה מתוך איזשהו שינוי בגישה, בתפיסה, מתוך שינוי בהבנה שמצבן של נשים מוכות לא דומה למצבם של שוהים אחרים במוסדות אחרים, ואני אומרת את זה עם כל ההערכה ובלי לפגוע כמובן בשוהים אחרים; ומדובר כאן בשאלה של חיים ומוות, אנחנו מדברים – אתמול נרצחה אשה, זה נאמר כבר קודם – מדובר בשאלה של חיים ומוות. הדבר הזה, שנשים מוכנות להישאר במעגל האלימות כדי שהכסף הזה יגיע לצורכיהם של ילדיהן, זה דבר בלתי מתקבל על הדעת. נעשה כאן שינוי תודעתי. שר הרווחה הודיע מהדוכן הזה, לפני כמה חודשים, שהוא תומך בהצעה. אני ביקשתי מחבר הכנסת חיים כץ, יושב-ראש ועדת הרווחה של הכנסת, להביא את ההצעה לדיון במיוחד לרגל ציון יום המאבק באלימות נגד נשים. אני רוצה להודות לו על כך שהוא הביא את זה אתמול לדיון בוועדה שלו. כמו שאמרתי קודם, אני לא יודעת אם אפשר לומר בהקשר הזה "התרוממות רוח" – כל כך שמחתי שסוף-סוף ועדת הרווחה של הכנסת אישרה את הצעת החוק. גם היום אנחנו נאשר את זה במליאה, ואז, כמובן, הגיע ה"אבל". אני רוצה להתריע כאן מהדוכן, אדוני היושב-ראש, שהצעת החוק קובעת שאם אשה שהתה במקלט יותר מחודש היא תהיה זכאית לקבל את אותה גמלת הבטחה לפי התנאים הקבועים בחוק, ובלבד שכמובן היא שוהה במקלט על-פי ההסדרים של משרד הרווחה והשירותים החברתיים. ואז הגיע אתמול האוצר – אני רוצה לשתף אתכם – נציגי האוצר, ליתר דיוק, כמה דקות, או כשעה, לפני פתיחת הישיבה, והודיעו לי שבעצם יש להם השגות על שינוי הקונספציה, על הדבר הזה שלא מבטלים את גמלת הבטחת הכנסה בזמן שנשים שוהות במקלט. לא מתאימה להן הקונספציה הזאת. הם לא רואים את הנשים לנגד עיניהם. הם ממש לא רואים אותן. הם רואים מספרים: 1,632 שקלים; כבשת הרש שהם מבקשים לגזול. אתמול הם הציעו הצעה: אולי בכלל – – –
הצעת החוק הזאת – אני רק רוצה לסבר את האוזן: הצעת החוק הזאת, אין לה עלות; היא לא הצעה תקציבית. העלות שלה היא כ-3.5 מיליונים, אומרים המחמירים. על-פי הערכות שאנחנו עשינו מדובר אף בסכום נמוך יותר.
באמת מדובר בגזלת כבשת הרש. אני משתפת – – –
זו בושה, כמו שאומר השר פלד. זו בושה. זו בושה שהמדינה או האוצר מבקש להכות בנשים המוכות פעם שנייה. חברי חברי הכנסת – – –
רגע, תרשה לי עוד משפט אחד.
אדוני, אני רק רוצה לספר. אמרו לי נציגי האוצר – אנחנו כמובן בהתדיינות. אנחנו לא נסכים. לא נראה לי שהכנסת תסכים שזה יעבור – אמרו: אולי אנחנו נבטל להן את דמי הכיס שהנשים מקבלות.
כמה כסף לדעתכם הנשים מקבלות כדמי כיס? 10 שקלים ביום. זה מחפיר. אדוני היושב-ראש, אני רוצה לסיים ולומר: היום אנחנו נאשר את הצעת החוק בקריאה ראשונה, ואני חושבת שזו בשורה – אתה יודע, בשורה מסוימת לנשים ששוהות במקלטים, שהמדינה תפסיק לגזול מהן את גמלת הבטחת ההכנסה. ואני מתחייבת שאנחנו ניאבק שההצעה הזאת גם תעבור בקריאה שנייה ושלישית. תודה רבה.
שיבחנו אותך – – – ואיפה – – – ואיפה הוא?
אדוני היושב-ראש, אדוני השר, חברי חברי הכנסת, לפני יומיים השתתפתי באירוע מרגש מאוד לציון 35 שנות פעילות של הגברת רות רזניק.
רגע, אנחנו נדבר על זה. לא ניתן שזה יקרה. הגברת רות רזניק, כלת פרס ישראל, הקימה לפני יותר משלושה עשורים את עמותת "ל.א.", ובעצם הקימה את המקלט הראשון לנשים מוכות, ואחר כך עוד כמה מקלטים. אני עומדת כאן היום, 35 שנה אחרי, וחושבת: זה לא יכול להיות שאותה אשה עשתה פריצת דרך – זה לא נולד ביום אחד; זה מאבק סיזיפי כמעט, לשנות מודעות, לשנות תפיסות עולם, לשנות סטריאוטיפים, להיאבק בממסד, להיאבק בכנסת, להיאבק בקובעי מדיניות כדי לשכנע אותם שאלימות נגד נשים אינה בעייתן הפרטית של נשים בלבד. במובן הזה, הגברת רות רזניק היתה פורצת דרך, שחתה נגד הזרם. ואני עומדת כאן היום על הדוכן, רק לפני כחצי שעה העברנו כאן את החוק שנראה כל כך טריוויאלי, את החוק להבטחת הכנסה לנשים מוכות השוהות במקלטים, ואני אומרת: איך זה יכול להיות שאחרי שלושה עשורים, כשנחקקו כבר חוקים כל כך מתקדמים, חוקים שבאים להגן על כבודן ושלומן של נשים, עדיין כאילו שום דבר לא השתנה, אדוני היושב-ראש. אתמול נרצחה, לצערי, עוד אשה. נשמעה הערכה קודם לכן – אני לא יודעת אם יש הערכה מדויקת, אבל יש איזשהו מספר שהתקבע בתודעה – שבמדינת ישראל יש כ-200,000 נשים מוכות. זה אומר שכל אשה שביעית חיה בטרור ובפחד בביתה. נשים מוכות, נרצחות, נאנסות, מותקפות, רק בשל היותן נשים, ועדיין יש מי שרואה בעובדה הזאת בעייתן הפרטית של נשים. אדוני היושב-ראש, איך זה יכול להיות שהמדינה אינה לוקחת אחריות? איך זה יכול להיות שאחרי כל הדיבורים האלה, כשאנחנו שומעים את הנתונים – 4 מיליון שקלים בשנה לארגוני סיוע לנשים מותקפות מינית. כל כך מעט כסף מגיע למקלטים? ציינת, בצדק – רק לפני כמה שבועות רות רזניק הופיעה בעצמה כאן בוועדה כשרצו לסגור את המקלטים לנשים מוכות, רצו להעביר את הניהול שלהם מהעמותות עצמן לגופים עסקיים ששיקולי רווח לנגד עיניהם, ולא שיקולי רווחה. איך זה יכול להיות שעדיין מקצצים בתקציבי הרווחה? שאין כסף לדירות מעבר? שאין כסף לשיקום? ומה שמקומם זה שכשכבר עוצרים גברים מכים ומכניסים אותם לכלא, הם זוכים בתקציבים – הם מקבלים שיקום פסיכולוגי, הם מקבלים טיפול פסיכולוגי. נשים שנאנסות, נשים שמותקפות – המדינה לא לוקחת אחריות. המדינה לא נותנת טיפול פסיכולוגי לנשים שנאנסו, ומי שידה אינה משגת ולא יכולה ללכת לפסיכולוג או פסיכיאטר באופן פרטי – מה היא עושה? נשים שהוכו באלימות קשה ואכזרית לא מקבלות שיקום עדיין, אבל הגבר שפגע בהן – הוא בכלא, הוא נהנה מתוכניות שיקום. אני תומכת בתוכניות שיקום לגברים מכים. אנחנו רוצים שכשהם יחזרו לקהילה הם יחדלו להיות גברים מכים – –
– – אבל הפרופורציות האלה הן מעוותות. ודבר אחרון, אדוני, ובזה אני מסיימת: אני תומכת כמובן, ואמרתי את זה גם באירוע לכבודה של רות רזניק – שהיה מרגש, כי אנשים תיארו את הפעילות שלה לאורך השנים, והיא לא צריכה ציון שלי; היא כבר קיבלה על זה את פרס ישראל. אבל המגמה, הקונספציה היא שכשנשים נמצאות במעגל האלימות, שתעזובנה ותברחנה מייד למקלט, וצריך לתת למקלט משאבים; ואני תומכת במשאבים לנשים. אבל אולי הגיע הזמן, אדוני, ואולי זה המאבק הבא, לשנות את התפיסה ואת הקונספציה ולומר שגברים מכים – לא בפעם הראשונה – גברים שמוצא נגדם צו הרחקה ושבים ומכים את הנשים ומפירים את צווי ההרחקה, כי המשטרה לא יכולה להעמיד שוטר ליד כל בית של גבר מכה – אני מציעה שהגברים האלה ייעצרו במעצר עד תום ההליכים לאלתר, וישבו בבתי-הכלא, במתקני משמורת או באגפי משמורת מיוחדים לגברים מכים. אני חושבת שיהיה בזה שדר חשוב שאי-אפשר להכות נשים ולצאת מזה בזול. תודה רבה, אדוני.
לא, אני רוצה שראש הממשלה ישמע.
חבר הכנסת בילסקי, זה מקרוב בא, שיחקת אותה. יפה, אתה צודק, אבל אני צריכה לחשוב על מה אני רוצה להגיד.
אני רוצה להמליץ לכם, חברי חברי הכנסת, היום יש ב"בנייני האומה" הופעה של יהודה פוליקר לטובת המקלט לנשים מוכות בירושלים. אני רצינית. אני חושבת שזאת מטרה ראויה. למי שמסיים כאן היום מאוחר – מקלט לנשים מוכות, שסובל מהיעדר תקציבים, כי יש כאן ממשלה שמקצצת ברווחה, מקצצת בתקציבים למקלטים לנשים מוכות. ועמותות – עמותת "אשה לאשה" בירושלים – נאלצות לעשות גיוסי התרמה. במקרה הזה יהודה פוליקר מופיע בהתנדבות.
יש לי הרבה דברים להגיד לראש הממשלה, זה לא חייב להיות אחד מהם. סתם, לא ידעתי על מה לדבר, אז אני מנצלת את ההזדמנות.
אני עוד מחכה להתחייבויות שלו לממן את חוק הבטחת הכנסה לנשים מוכות ותגמולים לנשים מוכות. אבל אני מנצלת את ההזדמנות, חברי חברי הכנסת, אם אתם נשארים כאן עד סוף היום – "בנייני האומה", יהודה פוליקר לטובת נשים מוכות. זו נראית לי מטרה ראויה. אין לי עוד כל כך מה להגיד, אדוני היושב-ראש.
אדוני היושב-ראש, אני באמת אנצל את ההזדמנות הזאת להעלות סוגיה – דיברה עליה קודם חברת הכנסת עינת וילף, אבל אני חושבת שזו סוגיה שצריכה לאחד את כל הכנסת, וזה הדרת נשים בצבא; לא רק בצבא, אבל אני רוצה לדבר ספציפית – בצבא. אנחנו רואים את זה כתופעה רחבה יותר. אנחנו רואים את זה ב"קווי מהדרין" בירושלים, אנחנו רואים את זה כמעט בכל מקום.
לא, אבל הדבר המקומם, חבר הכנסת אורלב, שבשבוע שעבר שמענו את הרב אליקים לבנון קורא לחיילים שלא להתגייס אם הם ייאלצו לשמוע שירת נשים. זו המרדה, זה מרד, זו קריאה למרי. מדובר ברב שהוא רב של יישוב, והוא רב של ישיבת הסדר. הוא מקבל מימון מהמדינה. אני חושבת ששר הביטחון היה צריך להורות לפרק את ישיבת ההסדר שלו לאלתר. אני חושבת שרב כזה לא יכול לקבל מימון מהמדינה – תיכף אני אגיע לראש הממשלה – ואני חושבת שזה מחפיר שרבנים במדינת ישראל – – –
לא, ברור, אדוני, אבל אני ניצלתי את ההזדמנות לדבר על הדרת נשים בצבא ועל רבנים שקוראים לסירוב להתגייס כשנשים שרות.
תודה, אדוני. ועכשיו בכל זאת, מכיוון שהשבוע או השבועות האחרונים הם בסימן החקיקה האנטי-דמוקרטית, או המתקפה האנטי-דמוקרטית, אני אומרת לך, אדוני ראש הממשלה: אתה הפרת את שבועת האמונים שלך לאזרחי המדינה ולחוקיה כאשר התחלת בקמפיין שלך לחיסול הדמוקרטיה במדינת ישראל. זה אתה. זה לא אלקינים, זה לא נאמנים וזה גם לא יריב-לוינים. זה אתה. דמוקרטיה לא נבחנת רק בשלטון הרוב, אלא גם בכיבוד זכויות האדם של המיעוט, ואתה הפרת את שבועת האמונים שלך כשהחלטת לחסל את המיעוט ולפגוע בזכויות היסוד שלו. ואני אומרת לך: לא תוכל יותר להסתתר מאחורי האלקינים, הנאמנים והיריב-לוינים. זו הקואליציה שלך, שאתה עומד בראשותה, שאינה מכבדת את המיעוט; היא צדה אותו. והבעיה היא שלא רק המיעוט על הכוונת – הקואליציה הזאת מנסה לחסל גם את המוסדות שמגינים על המיעוט ועל האוכלוסיות המוחלשות מפני עריצות הרוב, ואני מדברת כמובן על בית-המשפט ועל התקשורת. השבוע שמעתי אותך, אדוני ראש הממשלה, אומר שכל עוד אתה ראש ממשלה, תהיה פה דמוקרטיה. ואני מתקשה לחשוב ולמצוא אמירה עם פחות תוכן, אמירה יותר נבובה, יותר רכה או יותר חלולה. האם התכוונת למשהו מלבד ספין יומי? הרי אנחנו רואים מה עובר עלינו כאן בשבועיים האחרונים. אם זה היה יותר מאשר דיבור מן השפה ולחוץ, הרי היית צריך היום להראות לשר החוץ שלך את הדלת החוצה – שר חוץ שמאיים לפרק את הממשלה אם זו תעז לקיים את פסיקת בג"ץ בעניין המאחזים הבלתי-חוקיים. זה הכבוד שהממשלה שלך רוחשת לשלטון החוק? אפילו צווים של בית-משפט הם רק בגדר המלצה שניתן לקבל או לדחות בממשלה שלך. ואם אלה לא היו מלים ריקות, לא היית מאפשר שרבנים שקראו לפעולות "תג מחיר", להדרת נשים בצבא, להחרמת ערבים בצפת, ימשיכו לקבל משכורות מהמדינה. ואם זו לא היתה התבטאות חלולה, לא היית סוגר השבוע את ערוץ-10, בוחש ברשות השידור וסוגר את רדיו "כל השלום". והדובדבן שבקצפת – מעביר בתמיכתך את חוק ההשתקה לסתימת פיות. הקואליציה שלך, אדוני ראש הממשלה, מתבססת על שני מרכיבים. אני מאפיינת אותם באופן הבא: המרכיב הראשון זה חבורה של פונדמנטליסטים פאשיסטים, שיכורי כוח, מדושני עונג, שאולי חלקם חובשים כיפה, אבל אין להם אלוהים; אין להם אלוהים. והמרכיב השני זה שרים בממשלה ובקואליציה שלך שמצביעים ובוכים; מצביעים אמון בממשלה, אולי מתנגדים לחוק או שניים, אבל נשארים בפנים, נהנים ממנעמי השלטון, בעוד הארץ מסביב בוערת – ואני מתכוונת לכל אותם שרים שיושבים בממשלה אבל מתראיינים כאילו הם בספסלי האופוזיציה. אדוני ראש הממשלה, חברי חברי הכנסת, הממשלה הזאת משנה את כללי המשחק, אבל אני מודיעה לך שיש ויהיה לזה מחיר.
כשמשנים את כללי המשחק, אז גם שוברים את הכלים, ואנחנו לא ניתן להרוס את הדמוקרטיה. ואני רוצה לומר, ובזה לסיים – אני מעריכה – אתמול היתה הפגנה בתל-אביב. זו היתה הפגנה לא פשוטה. אנשים לא הסכימו להתפנות והפגינו, כי אנחנו לא ניתן לכם להחריב את הדמוקרטיה, ולא ניתן להחריב את המדינה הזאת. ונגד פאשיזם לא נאבקים בנימוס ובכללי טקס.
ואם אתם מפירים את חובתכם ושבועתכם – – –
ואם אתם מפירים את חובתכם ושבועתכם להגן על זכויות האדם, גם של המיעוט, אז אתם מאבדים את הלגיטימציה שלכם לשלוט. ואם תמשיך כך בהרס הדמוקרטיה, אני מניחה שתקבל התקוממות עממית.
אנחנו עושים דה-לגיטימציה?
הממשלה הזאת עושה לנו דה-לגיטימציה, כי היא משתמשת בכוח שלה ובעריצות שלה – – –
– – – למה הם מזילים דמעות תנין.
אני עדיין בעד עיתון "הארץ", אבל אני מבינה שזה היעד הבא שלך, עיתון "הארץ".
– – – רק לראש ממשלה ונבחרי ציבור.
אדוני היושב-ראש, גברתי השרה, חברי חבר הכנסת מיכאלי, רק אנחנו פה. לפני כמה ימים הוזמן – – –
לפני כמה ימים הוזמן חברי חבר הכנסת לשעבר מוסי רז, מנהל שותף בתחנת הרדיו "כל השלום", לחקירת משטרה, ונאמר לו שהוא צריך לסגור לאלתר את תחנת הרדיו שפועלת כבר שבע שנים, ואם לא, המשטרה – אם הוא לא ישתיק את השידורים, אם הוא לא יסגור את התחנה, הוא ייעצר לאלתר ויוצא נגדו צו לתפיסה והחרמה של כל ציוד אולפן ההקלטות של התחנה, שנמצא במזרח-ירושלים. אדוני היושב-ראש, אני רוצה לומר לך שאני רואה בזה, בסגירת תחנת הרדיו "כל השלום", עוד צעד בהתנכלות הפוליטית לארגוני החברה האזרחית, לארגוני השמאל, לארגוני השלום; חלק ממסע הרדיפה נגד הארגונים וחלק ממסע ההשתקה וסתימת הפיות לכל עמדה שבעצם מבקשת לדבר על דו-קיום, על שלום, עדיין – על האמונה בחזון שתי המדינות. אני לא מבינה למה סגרו את התחנה. הרי מדובר בתחנה שהפעילות שלה גלויה, ראשיה נפגשו במשך השנים עם שרי התקשורת והגורמים הרגולטוריים באופן די שוטף. ואז מתערב חבר הכנסת דני דנון, דני מקארתי דנון, ופועל לסגירת התחנה. זה דבר שלא מתקבל על הדעת. הטענה נגד חבר הכנסת לשעבר רז היתה שהתחנה משדרת בעברית לקהל דוברי עברית, ואז בעצם מדובר בתחנה ישראלית, וככה עוקפים את החוק; כי על-פי הסכמי אוסלו, אדוני, מי שצריכה לתת את האישור לתדר של התחנה זו הרשות הפלסטינית, ובוודאי ישראל לא צריכה להתערב. אם יש איזו בעיה, אז זו בעיה בין הרשות הפלסטינית למדינת ישראל, ובטח לא הבעיה של רדיו "כל השלום". אדוני היושב-ראש, אני נזעקת לא רק כי מדובר בחברים טובים שלי ולא רק כי מדובר באג'נדה שאני מאמינה בה, ששידורים, תחנה כזו לקהל פלסטיני ולקהל ישראלי במקביל יש לה ערך חינוכי, יש לה ערך לשבירת חומות, יש לה ערך לקידום תהליך השלום – שכמו ששמענו קודם את ראש הממשלה, לא מאמין, ומעדיף להמשיך ולדשדש בסרבנות המדינית שלו. אבל זה עוד צעד, אדוני, במסגרת ההשתקה, במסגרת סתימת הפיות, במסגרת הרדיפה נגד כל מי שמעז לקרוא תיגר על השלטון, נגד כל מי שמבקר את הממשלה הזו. אני רוצה לומר, אני לא יודעת מה תענה השרה בשם שר התקשורת, אבל אני לא מוכנה לקבל טיעונים פרוצדורליים. מה שחשוב כאן זה הטיעונים המהותיים, והטיעון המהותי הוא שאנחנו בדרך להפיכתה של מדינת ישראל לרפובליקת בננות, מדינה שסוגרת כל ערוץ תקשורת. זה התחיל ברשות השידור, זה עבר לערוץ-10, חוק סתימת הפיות, ועכשיו תחנת רדיו "כל השלום".
ערוץ-7 היה רדיו פיראטי, ואת עודדת אותו להיות רדיו פיראטי.
זה לא חוק, זו פרשנות מעוותת של החוק.
אנחנו מציעים ועדה. השרה נתנה כאן פרשנות מעוותת של החוק ותמיכה בערוץ-7, שהיה רדיו פיראטי, ויצא המרצע מהשק – – –
אין ויכוח על מה שאתה אומר. אין קשר בין מה שאתה אומר למה שהחוק אומר.
נכון, אדוני היושב-ראש, אני מודה לך. הצעת האי-אמון מוגשת בשם סיעות העבודה ומרצ. אני עומדת כאן אחרי ששמעתי, או אחרי פנייתו אלי של שר הביטחון אתמול, כשהוא הסביר לנו שהאי-אמון הזה שאני אמורה להציג כאן היום – לא פחות ולא יותר – פוגע בצה"ל. התבלבל קצת, שר הביטחון. האי-אמון פוגע בצה"ל? הדרת נשים בצה"ל היא הפוגעת בצה"ל. ממשלה ש"מחרדלת" את הצבא זו ממשלה שפוגעת בצה"ל, זו ממשלה שפוגעת בנשים. ביזוי מתמשך של חיילות הוא הפגיעה בצה"ל. ואם שר הביטחון היה שם קץ לעניין הזה בצורה נחרצת, לא בשתיקה רועמת, ממש לא היה צורך באי-אמון הזה של סיעות העבודה ומרצ. חברי חברי הכנסת, מתן וילנאי, אדוני השר, שתיקה כמוה כהסכמה שבשתיקה, ולכן אין לנו אמון בשר הביטחון וגם אין לנו אמון בממשלה כולה. הצבא, צה"ל – האחיינית שלי התגייסה לפני שלושה שבועות לצה"ל – הצבא שהיה אמור להיות צבא העם, הפך להיות במשמרת של שר הביטחון, כמו שאתם אוהבים בממשלה הזאת לומר, לצבא השם. וצבא השם זה לא צבא העם, כי מטרת הצבא היא להגן על הציבור החי במדינת ישראל ולא על כל מיני פסיקות הלכה מפוקפקות ושנויות במחלוקת. והצבא הזה, בראשות שר הביטחון, העביר – – –
הצבא הזה העביר את הגה הפיקוד מהמפקדים, מהממשלה עצמה, לרבנים, ולא סתם לרבנים אלא לרבנים פונדמנטליסטים שלא מכירים בשלטון. שר הביטחון מסר את הגה הפיקוד לרבנים ריאקציונרים שחיים בעבר. אני רוצה להזכיר לחבר הכנסת אורי אורבך ששמעתי לפני כמה ימים – – –
אין שום בעיה. אדוני היושב-ראש, אני מודה שנדהמתי כששמעתי לפני כמה ימים את הרב אליקים לבנון, שהוא ראש ישיבת הסדר, שבהסדר עם צה"ל, קורא לחיילים לא להתגייס, לעמוד מול כיתת יורים אם זאת החלופה לשמוע שירת נשים. בקול דממה דקה זה עבר. לא שמעתי את שר הביטחון מעיף אותו מההסדר. ראש ישיבה, רב, מסית, ממריד – –
– – אז מדובר ברבנים שמציעים הצעות כאלה לצאן מרעיתם – חיים בעבר. חברי חברי הכנסת, נשים מתגייסות לצבא על-פי חוק שמחייב אותן להתגייס, וזכותן של נשים בצה"ל לקבל שוויון מלא ולמצות את היכולות שלהן ואת הכישורים שלהן. שמעתי לפני כמה ימים את ראש אכ"א אורנה ברביבאי אומרת שהיא מוטרדת מאוד מהעובדה שנשים משתמטות מהשירות בצבא. ואני שואלת, אדוני היושב-ראש, לאיזה צבא בדיוק היא רוצה שהנשים האלה יתגייסו, לצבא שמחיל עליהן סטיגמות? שמתייחס אליהן בסקסיזם בוטה? אנחנו עדים, חברי חברי הכנסת, לניסיון לחסום נשים, להחזיר את הגלגל אחורה על-ידי קבוצה פונדמנטליסטית שרוצה להפוך את צה"ל לגברי, יהודי והלכתי, באמצעות רבנים מסיתים שמייצגים עמדות שמבוססות על תפיסות מיושנות, אנכרוניסטיות, מלפני 3,000 שנה, תפיסות שאומרות "קול באשה ערווה". וההגדרה הבזויה הזאת של האשה כערווה מהלכת היא סקסיזם חזירי, נבער ומכוער. אין לי דרך אחרת להגדיר את זה. ואת הרבנות החזרזירית הזאת כדאי להחזיר לממדיה הנכונים. רבנות צריכה לתת שירותי דת; רבנות צריכה להשגיח על הפרדת בשר וחלב, שתנהל תפילה עבור מי שמעוניין בכך, אבל שתוציא את הטלפיים שלה כבר מקביעת נורמות החיים ואופי הצבא כולו. זה מה שעושה היום הרבנות. אדוני השר, בתקופה של שר הביטחון ברק, הרבנות גדלה מעל לממדיה ומעל לתפקידיה, ואף אחד לא עצר אותם. וכשלא עוצרים אותם, אז אומרים "קול באשה ערווה". הרבנות הזאת מגבה חיילים שמסרבים לשמוע שירת נשים; הרבנות הזאת שולחת חיילות למתחמים אחרים, ובמקום ששר הביטחון ישים לזה קץ ויבהיר לרבנות הצבאית את מקומה ותפקידה, הוא אומר לנו, לחברי הכנסת, שהעלאת הדיון היום כאן במליאה זו פגיעה בצה"ל? תודה.
לא דקה אחרונה, אדוני היושב-ראש החדש.
חבר הכנסת אקוניס, אתה את הביקורת עליך הרווחת ביושר, אבל עכשיו אתה היושב-ראש.
ברור. חברי חברי הכנסת, אני מוטרדת כי לא מדובר במקרה בודד, ולכן הגשנו היום את הצעת האי-אמון. מדובר במדיניות, מדובר בהדרה הולכת וגוברת במרחב הציבורי – אנחנו רואים את זה באוטובוסים, בשילוט בצבא. אתמול כל המדינה הזדעקה איך מזכירת המדינה, הילרי קלינטון, השוותה את התופעה הזו של הדרת נשים לאירן. ואני משערת שכאשה, גם לה יש רגישות מסוימת לסוגיה הזו, וריח הסקסיזם מגיע כל הדרך עד לוושינגטון, זה מה שצריך להטריד אותנו. זה כבר לא נשאר כאן רק בתחומי מדינת ישראל. מזכירת המדינה השוותה את המתרחש כאן לאירן, כי, חברי חברי הכנסת, פונדמנטליזם דתי הוא פונדמנטליזם דתי, ולא משנה אם מדובר באסלאם, בנצרות או ביהדות. לשם אתם רוצים לשלוח אותנו, ולשם אין לנו שום כוונה להגיע. החומייניזציה של הצבא היא ממש הפוכה לחלוטין מהכיוון הרצוי. החומייניזציה הזאת מנוגדת להמלצות של הגורמים המקצועיים שבדקו את נושא השירות בצבא. אדוני השר מתן וילנאי, דוח-שגב, שהוגש לפני ארבע שנים, ביקש להחיל שוויון מוחלט בין המינים. חלפו ארבע שנים מפרסום הדוח שמציע מודל חדש לשירות נשים – שירות משמעותי לנשים, שירות שבא לקבוע את העובדה שחיילות לא תשרתנה רק על-פי המגדר שלהם אלא על-פי היכולת שלהן, כמו שנכתב בדוח: לתת לאדם הנכון לשרת במקום הנכון. זו קונספציה נכונה. והעובדה ש-20 שנה אחרי בג"ץ אליס מילר, היום, 20 שנה אחרי כברת הדרך הזאת, שנעשתה, חוסמים תפקידים בפני נשים – אחרי שכבר נשים הן טייסות וחובלות וקצינות מודיעין. זאת מגמה שאומרת: נשים מקומן במטבח ולא במרחב הציבורי. אני רוצה – עוד כמה מלים, אדוני היושב-ראש, ברשותך: מדינת ישראל, הכנסת הזאת, חוקקה חוקים – חוק-יסוד: כבוד האדם וחירותו, עקרון השוויון בין המינים. האפליה הזאת עומדת בניגוד לחוקים שהכנסת הזאת חוקקה, בניגוד לחוק-יסוד: כבוד האדם וחירותו. ולכן אני קוראת מכאן לשר הביטחון באמצעותך, אדוני השר, הפנייה שלך אלינו להסיר את אי-האמון, לכאורה בשם הרצון למנוע את הפגיעה בצה"ל, מנסה לנגן על ה"שקט, יורים" המפורסם: עכשיו אל תדברו, יש ממש עניינים חשובים יותר. וזאת חוצפה, כי אתה, שר הביטחון, נושא את שם הביטחון לשווא והופך את הביטחון לתירוץ. ולא רק שאנחנו נדבר, אדוני היושב-ראש, אנחנו גם נשיר, ואתם לא תשתיקו אותנו, ואתם לא תדירו אותנו ולא תשלחו אותנו הביתה למטבח. ואם זו החלופה, עדיף שאתה, אדוני השר – אני מתכוונת לשר ברק – עדיף שאתה תלך, יחד עם חבריך לממשלה, לטובת נשים, לטובת גברים, לטובת כל מי שחי במדינה הזאת ורוצה מדינה שיש בה שוויון בין המינים. תודה רבה.
זה קודם קדימה ואחר כך – – –
אדוני היושב-ראש, יכול להיות שמקפיאים את המליאה?
אדוני היושב-ראש, חברי חברי הכנסת, כל השנים שכנסת ישראל ציינה את יום זכויות האדם הבין-לאומי, זה היה יום חג. היום, כשאנחנו מתכנסים כאן ומדברים על יום זכויות האדם הבין-לאומי, זה כמעט כמו לדבר על החבל בבית התלוי. אדוני היושב-ראש, זה נשמע כאילו שמדובר באיזשהו משהו של אנשים אליטיסטים, יפי-נפש, שמאלנים – הנושא של זכויות האדם זה משהו שמתאים לדבר על מדינות אחרות, על מדינות רחוקות, אבל כאן, הרי הכול נפלא, הרי יש מי שאומר "גן-עדן". אדוני היושב-ראש, חברי חברי הכנסת, צדקו הקודמים לפני כשציינו את הכנסת כאחד הגורמים המרכזיים שנותנים לגיטימציה להפרה של זכויות האדם. אני רוצה לומר לכם שכנסת ישראל היא איום אסטרטגי על זכויות האדם היום במדינת ישראל. היא איום אסטרטגי, כי הכנסת הזאת, בשטף של אקטיביזם חקיקתי, מחוקקת חוקים שפוגעים במיעוטים, שמבקשים להצר את צעדיהם של מיעוטים, שפוגעים בארגוני החברה האזרחית, שמבקשים לקעקע ולרסק עד דק את בית-המשפט העליון; חוקים שפוגעים בתקשורת חופשית, בחופש הביטוי, בעיתונות חופשית, ועכשיו גם חוקים שמבקשים להדיר את רגליהם או להצר את צעדיהם של אנשי השמאל במדינת ישראל. חברי חברי הכנסת, יש איזה מין תחרות מי יצהיר יותר נאמנות לאותם חוקים אנטי-דמוקרטיים, גזעניים, מפלים, כופים, פולשניים, שמבקשים לפגוע במי שהוא מיעוט. וזה נכון, חבר הכנסת מולה, יש כאן איזשהו שיכרון-כוח של קואליציה דורסנית שלא יודעת שובע, קואליציה שמפירה את חוקי המשחק בין אופוזיציה לקואליציה – חוקי משחק שהיו איזשהו דבר שקידשו אותו בכנסות הקודמות. הכנסת הזאת פרקה כל עול. וכשאני שומעת את חבר הכנסת אריה אלדד עולה כאן לדוכן ומזיל דמעות תנין איך אף אחד מארגוני זכויות האדם, איך אף אחד מחברי הכנסת לא הגיע היום לדיון בוועדת החוקה שעסק בזכויותיהם של אנשי יהודה ושומרון – זעקת הקוזק הנגזל. לא ראיתי שוועדת החוקה התכנסה אי-פעם כדי לדון בהפרת זכויות האדם של פלסטינים בשטחים. כן, אם יש הפרות זכויות אדם של מתנחלים בשטחים, צריך לטפל בזה. אני לא אחת יצאתי – מי כמוך יודע, חבר הכנסת כץ – נגד מעצרים מינהליים, נגד צווי הגבלה שמופנים כנגד מתנחלים בשטחים, עם כל הביקורת שלי על ההתנחלות ועל מעשה ההתנחלות ועל ההפרה היומיומית שגם מתנחלים קיצוניים שותפים לה בפגיעה בפלסטינים. זה מתחיל בפלסטינים, זה עובר לערבים, ואחר כך זה מגיע גם אלינו. אני לא ראיתי את אותה אמת מידה מוחלת עליכם, על אותם גורמים בימין כשפוגעים באזרחים אחרים. אבל אצלכם צדק זה רק ליהודים, ליהודים בלבד. זכויות אדם זה ליהודים בלבד. אז היום אני שומעת את חבר הכנסת אלדד מותח ביקורת על האגודה לזכויות האזרח ועל ארגוני זכויות אדם אחרים. זה לכבודה של הכנסת ולכבודה של חברה דמוקרטית שיש בה ארגוני זכויות אדם. כן, גם אם הם קוראים תיגר על השלטון; כן, גם אם הם מבקרים את מדיניות הממשלה. בכל מדינה דמוקרטית מתוקנת היו מתגאים בארגוני החברה האזרחית. כנסת ישראל, בגיבוי ממשלת ישראל, נותנת לגיטימציה לציד אדם, לרדיפה של הארגונים – כל החקיקה הזאת שמבקשת לייבש אותם, כל החקיקה הזאת שמבקשת למנוע פעילות לגיטימית, חשובה, של ארגונים, שעוקבים אחרי הפרות זכויות האדם, גם במדינת ישראל וגם בשטחים הכבושים. ובמקום להעלות על נס את הארגונים האלה ובמקום לשבח אותם, אז יש מי שמבקש לרדוף אותם ולעשות להם דה-לגיטימציה, גם להם, גם לשמאל, גם לתקשורת חופשית וגם לבית-המשפט. חברי חברי הכנסת, זה לא יעזור לכם. זה לא יעזור לכם. אתם יכולים לחוקק את כל החוקים שאתם רוצים, זה פשוט לא יעזור לכם. זה לא עזר למקארתי וזה לא עזר לאחרים, וזה לא יעזור גם לכם.
וזה לא יעזור גם לכם. חבר הכנסת כץ, אנחנו חברה – – –
אנחנו חברה שרוצה להחשיב את עצמה – – –
נכון. אנחנו לא. אתה יודע, ברוסיה הצארית – – –
ברוסיה הצארית היתה ססמה כזאת. היתה ססמה כזאת: הכה ביהודים והצל את המולדת. הפוגרומיסטים האנטישמים רדפו את היהודים כדי להציל את המולדת. היום אנחנו רואים את זה בימין: הכה בשמאל והצל את המולדת. זה הקו שלכם עכשיו. זה לא יעזור לכם, יש כאן חברה אזרחית שפויה, שלא תיתן לכם לפגוע בבית-המשפט. אמרה היום השופטת אילה פרוקצ'יה – בכנס שיזמתי ביחד עם האגודה לזכויות האזרח בכנסת, אמרה השופטת פרוקצ'יה, הסבירה בצורה מדויקת למה חשוב לשמור על עצמאותו של בית-המשפט העליון.
השופטת לשעבר. שופטת לשעבר, אנחנו מתוך כבוד קוראים לה "השופטת".
חברי חברי הכנסת, אמרה השופטת – – –
אדוני סגן שר הבריאות – – –
גם על המיעוט החרדי צריך להגן.
חבר הכנסת כץ, גם על המיעוט החרדי צריך להגן אם הזכויות שלו נפגעות, וגם המיעוט החרדי צריך להשתתף בנטל. אבל אני חושבת שצריך להגן על קבוצות מיעוטים. החרדים, החרדים – – –
חבר הכנסת כץ, החרדים והערבים הם קבוצות מופלות בחברה הישראלית.
המתנחלים – נו, מה? אני לא מצליחה לדבר בצורה – חבר הכנסת כץ.
החרדים והערבים אלה הקבוצות שהכי סובלות מאי-שוויון בחברה הישראלית, מעוני. יש בעיות אחרות. אני חושבת שצריך להגן על הזכויות של כולם. האחרונים שאפשר להגיד עליהם שהם מופלים הם המתנחלים, ואם מפלים אותם – אתה יודע, יש מערכת חוק שונה למתנחלים ופלסטינים, יש תנאים שונים למתנחלים ולפלסטינים, אז אל תבכו כאן את זעקת הקוזק הנגזל. אתם יושבים שם עד שיהיה הסדר מדיני, אבל זה לא אומר שאתם יכולים להרשות לעצמכם להפר זכויות אדם של אחרים גם כשאתם יושבים שם. ולכן אני רוצה, אדוני, ברשותך, לסיים ולומר: חשוב לנו בית-משפט עליון חזק, עצמאי, לא מתכופף; לא יתכופף, גם אם יהיה כאן רוב בכנסת שינסה וירצה לשנות את זה. חשובה לנו כאן חברה אזרחית חזקה, חברה אזרחית שלא תתכופף ולא תרד למחתרת גם אם תמשיכו לרדוף אותה, וחשובה לנו כאן כנסת שלא פוגעת בזכויות האדם. הכנסת צריכה לבצר, ולהגן על צביונה הדמוקרטי של החברה הישראלית. זה המסר שצריך לצאת כאן ביום זכויות האדם. תודה רבה.
אדוני היושב-ראש, תודה רבה, חברי חברי הכנסת, חבר הכנסת אורלב דואג – בצדק, אני בעד לדאוג – לבני ובנות השירות הלאומי שיוכלו לממש את החובה האזרחית שלהם ולהצביע בבחירות. לא יכול שכשעושים החרגה היא נוגעת רק בקבוצה אחת. הקבוצה הגדולה ביותר שביום הבחירות נמצאת מחוץ לאזור מגוריה זו קבוצת הסטודנטים. סטודנט שלומד בתל-חי וגר בנתיבות, סטודנט שלומד בבאר-שבע וגר בצפון, אתה, חבר הכנסת אורלב, לצערי, הפקרת בהצעה הזאת את קבוצת הסטודנטים, שהיא הקבוצה הגדולה ביותר שמשרתת בצבא, לומדת, ואתה לא מאפשר לה את אותה החרגה. אני רוצה לברך אותך על שדאגת לבני ובנות השירות הלאומי, אני לא אומרת את זה בציניות, אבל דאגת, אם אני יכולה לומר את זה, רק לבני המגזר שלך. זו הצעה מגזרית, שלא מביאה בחשבון צרכים של כלל האוכלוסייה. אנחנו מכירים את זה תמיד בבחירות, שסטודנטים שגרים ברחבי הארץ לא מממשים את זכותם לבחור, בגלל הקושי והנסיעות הארוכות שהם צריכים לנסוע. חבל, ואני קוראת, אדוני היושב-ראש, לכנסת להוסיף גם את קהל הסטודנטים לאותה קבוצה.
זה מעניין, אדוני היושב-ראש, מה שאמרת.
חבר הכנסת ברכה, לדעתי, מפקפק – – –
אדוני היושב-ראש – אדוני היושב-ראש, הדיון המרתק מי יכול להישאר חבר הליכוד ומי יצטרך לעזוב – הוא מרתק, אני בעד, דרך אגב, שאתה תישאר – –
– – אבל לגבי מי יכול לבחור, אם הכנסת הזאת עושה החרגה לבני ובנות השירות הלאומי, שיוכלו להצביע במעטפה כפולה, כמו חיילים, כמו אסירים, אני חושבת שהכנסת הזאת צריכה להתייחס ברצינות להערה שלי ולהביא בחשבון את קהל המצביעים הסטודנטים. תודה רבה.
אדוני היושב-ראש, אני רוצה לומר דברים לשבחה של מנהלת הוועדה שלנו.
מנהלת הוועדה שלנו הסבה את תשומת לבנו – – –
מנהלת הסיעה, סליחה. ככה, רונית יעקבי, מנהלת הסיעה שלנו, הסבה את תשומת לבי – אתה שם לב, אדוני, שהיא לא שומעת אותי? הסבה את תשומת לבי לעניין ההצמדה. ואני רוצה לומר לך ולומר לכנסת, יש לנו מנהלת סיעה מצוינת שמכירה את רזי עבודת הכנסת – – –
רונית יעקבי-חייקין מכירה את רזי עבודת הכנסת מלגו ומלבר, אדוני, ולכן ההערה היא לא אליה. אני רוצה לומר משהו לזכותו של התקנון: לפעמים יש קונסטלציות, אדוני, אתה יודע, יש סיעות כאלה או אחרות שחברי כנסת נכנסים יוצאים, ולא דומה הסיטואציה של סיעת מרצ לסיטואציה של סיעת קדימה, 28 חברי כנסת, כולם נמצאים, כולם זה עתה באו או הגיעו קודם לכן. נוצרה כאן, כמו שאתה יודע, אדוני, קונסטלציה ייחודית, ולכן מה שיפה בתקנון הכנסת, שהוא יכול לאפשר הצמדות והדבקות גם אם מדובר באותה סיעה. תחשוב על זה גם מהכיוון הזה. קח את זה למחשבה, אדוני.
לא, לא, אני לא הצעתי לשנות, אני רק רציתי לדבר ביפי התקנון או לשבח את התקנון, שמאפשר איזה גמישות אלסטית בסיטואציות מיוחדות. רק רציתי להסביר – – –
רק רציתי להסביר את הנקודה. אדוני היושב-ראש, אני אעשה את זה קצר. הצעת החוק שאני מנמקת היא של חברי הכנסת ניצן הורוביץ, איתן כבל, שלמה מולה ודוד אזולאי. שלמה, גם שלך.
אה, לא, הוא לא רשום אצלי.
לכבוד לנו שגם דב חנין רשום על ההצעה הזו. אדוני היושב-ראש, אני רוצה לפתוח בדברים נכוחים, חשובים, נכונים, שנאמרו כאן לפני כשנתיים, בכנסת הקודמת, ואני מביאה דברים בשם אומרם: "סל הבריאות צריך להתעדכן על-ידי מנגנון קבוע של תוספת כ-2%" – – –
אתה מוציא לי את העוקץ, אדוני היושב-ראש. אני רציתי לאתגר את חברי הכנסת. לא שמעו אותך. אני חוזרת, אדוני היושב-ראש: "סל הבריאות צריך להתעדכן על-ידי מנגנון קבוע של תוספת כ-2% לבסיס התקציב של הסל מדי שנה, כדי להבטיח שכלל הציבור בישראל יוכל להמשיך וליהנות מהרפואה המתקדמת ביותר בעולם". דברים נכוחים, נכונים, אני חותמת עליהם, על כל מלה. הדברים האלה נאמרו על-ידי מי שהיום מכהן כראש ממשלת ישראל, חבר הכנסת דאז , שביחד עם עוד קואליציה, או 56 חברי כנסת, כולל אדוני, תמכו בהצעת חוק.
אוקיי, אדוני היושב-ראש, דבריך החכמים והנכונים היו רלוונטיים אז, רלוונטיים היום, דברים שמסתמכים על המלצות של ועדת חקירה פרלמנטרית, ועדת-טל, שקיבלו עיגון חקיקתי אחר כך גם על-ידי חברי חבר הכנסת לשעבר חיים אורון, שבאמת ניסה – ניסיתם לתת מענה למצוקה, אדוני היושב-ראש, של עשרות אלפים אם לא לומר – – –
אוקיי, בסדר, אני אקצר, אדוני.
אני מודה לך, חברתי מנהלת סיעת הליכוד. תודה. ככה זה כשיש חברים, אדוני היושב-ראש. מי צריך חברים? ככה זה.
מי צריך חברים? בהחלט. אדוני היושב-ראש, אני פונה לכנסת, ובזה אני רוצה לסיים. אני אעשה את זה קצר. הצעת החוק, שנימק אותה בבהירות רבה חבר הכנסת אילן גילאון, חברי אילן גילאון, מבקשת לקבוע שיהיה מנגנון קבוע שיעדכן את סל התרופות, כך שלסל יתווספו מדי שנה 2%. זו הצעה נכונה, זו הצעה שוויונית, זו הצעה של צדק חברתי. אנחנו כל כך יודעים איך המנגנון הזה, איך הסל הזה נשחק בשנים האחרונות. אנחנו יודעים שאנשים עושים חשבון, אנשים לא קונים תרופות. אנשים מונעים מעצמם תרופות. לאנשים אין ביטוח משלים. אנחנו יודעים שהרפואה היא כל כך מתקדמת; טכנולוגיות חדישות כל כך מתקדמות, הן בכלל לא נכנסות לסל. הן לא משפרות את איכות החיים של האנשים. אני קוראת לכנסת, חברים וחברות, חברי חברי הכנסת, לאמץ את דבריהם של ראש הממשלה ושל יושב-ראש הכנסת ראובן ריבלין. תצביעו בעד החוק הזה – הוא נכון, הוא צודק, הוא שוויוני – ותנו מזור לכל אלה שמחכים לעדכון הסל. תודה רבה.
אדוני היושב-ראש, חברי חברי הכנסת, ממשלת ישראל נתנה אתמול פרס למתנחלים הקיצונים האלימים, פרס להשתוללות חסרת הרסן, פרס בדמות 1,000 יחידות דיור חדשות שאמורות להיבנות בשטחים, מעבר ל"קו הירוק". מה בדיוק מאותתת ממשלת ישראל לאותם מתנחלים קיצונים, שרק כמה ימים קודם לכן כל חברי הממשלה, כולל ראש הממשלה, גינו את מה שנקרא בלשון המכובסת "פעולות תג מחיר"? איזה שדר בדיוק מאותתים לאותם אנשים כשנותנים להם רוח גבית כזאת, בדמות בניית 1,000 יחידות דיור? אני חושבת, חברי חברי הכנסת, שממשלת ישראל הניפה דגל לבן מול המתנחלים הקיצונים, הניפה דגל לבן מולם ונתנה סטירת לחי לאבו מאזן. כשמשחררים אסירים פלסטינים, בעיקר שוחררו לטובת ה"חמאס", ומשחררים תוכניות בנייה מעבר ל"קו הירוק", אומרים בעצם לאבו מאזן: ממשלת ישראל לא מתכוונת לממש, לקדם, שום הסדר. בניגוד להבטחות שניתנו לרביעייה הבין-לאומית אנחנו ממשיכים לבנות בשטחים, אנחנו מתכוונים לייצר רצף טריטוריאלי שימנע כל אפשרות להגיע להסדר ופשרה. אדוני היושב-ראש, כשממשלת ישראל או כשהשר לביטחון פנים ושר המשפטים מציעים להגדיר את המתנחלים הקיצוניים יעדי טרור, אנחנו יודעים מראש שמדובר בכסות, בקוסמטיקה, אנחנו יודעים שהכוונה היא בסופו של דבר לא לעשות שום דבר. האנשים האלה שפורעים, מכים, שמאיימים גם על חיי, שמחייבים אותי ללכת עם מאבטח – האנשים האלה צריכים לעמוד לדין על-פי המשפט הפלילי על פשעי שנאה, על הסתה, על המרדה, על המרדה במלכות. אני מתנגדת, אדוני היושב-ראש, והבעתי לא אחת את דעתי, לשימוש במעצרים מינהליים, לשימוש בצווי הגבלה, גם אם מדובר על אנשי ימין קיצוני. לצערי, אדוני היושב-ראש, חברי חברי הכנסת, לא שמעתי את אנשי הימין בכנסת מחילים את אותן אמות מידה כשהם זועקים חמס או זועקים מרה; בהקשר הזה "חמאס" אולי לא רלוונטי – – –
כשהם זועקים מרה נגד שימוש במעצרים מינהליים ובצווי הגבלה נגד אנשי הימין לא שמעתי שהם מחילים את אותן אמות מידה גם לגבי אנשים אחרים.
אני מציעה, אדוני היושב-ראש – – –
לסיום, אני מציעה לפעול באופן שוויוני נגד יהודים, נגד ערבים, נגד אנשי שמאל ונגד אנשי ימין, ויש חוק במדינת ישראל, וצריך להפעיל את החוק באופן דומה. תודה רבה.
אדוני היושב-ראש, חברי חברי הכנסת, היום אנחנו מציינים הישג גדול מאוד לנשים במדינת ישראל. גיל הפרישה לא יועלה – אומנם רק לחמש שנים. צריך לבטל לחלוטין את העלאת גיל הפרישה. והדבר שהתברר לנו, שכל איומי האוצר היו ספין אחד גדול. על גבן של נשים רצו לשדוד את זכויות הפנסיה שלהן, ולכסות את הגירעונות התקציביים. אני רוצה לעמוד כאן ולהודות לכמה וכמה אנשים. בראש ובראשונה, חבר הכנסת חיים כץ. באמת, אני כבר בכנסת הזאת הרבה שנים. המאבק הנחוש, הבלתי מתפשר שניהלת, הביא אותנו להיום, ומגיעה לך תודה גדולה. אני רוצה להודות לכל חברותי חברות הכנסת, חברת הכנסת פאינה קירשנבאום, שביחד אתי ארגנה כאן את הכנס בהשתתפות כל ארגוני הנשים וחברות הכנסת. ל"נעמת", לשתי"ל, לכל מי שנשא במלאכה. אבל המלאכה עוד לא תמה, אדוני היושב-ראש. המלאכה לא תמה. צריך לשנות את שוק התעסוקה בישראל, שנשים תוכלנה להשתלב בשוק התעסוקה שיהיה שוויוני יותר. ושלא יחשבו אף פעם באוצר, אדוני השר, שאם יש גירעון, הכתובת היא נשים. יש דרכים אחרות לצמצם גירעונות תקציביים. תודה רבה, אדוני.
גברתי היושבת-ראש, יש פה מהומה.
גברתי היושבת-ראש, חברי חברי הכנסת, יש שם דרמה אני שומעת, אני לא יכולה – – –
גברתי היושבת-ראש, חברי חברי הכנסת, אני קוראת לכם לתמוך בהקמת ועדת חקירה פרלמנטרית בנושא הדרת נשים מהמרחב הציבורי. המשמעות של הדרת נשים, בואו נקרא לילד בשמו, לא במלה המכובסת "הדרת נשים", המשמעות היא דמוניזציה שפלה, דיכוי, אפליה והעלמת נשים מהמרחב הציבורי. ודווקא בעת הזאת, יותר מתמיד, חייבת לקום ועדה שתמפה ותחקור את ממדי התופעה, כיצד הגענו למצב הבלתי מתקבל על הדעת, שבחסות השלטון מתנהלת פגיעה, והשפלת נשים, ולכן אנחנו גם צריכים לחשוב על דרכי הפתרון. אני רוצה לומר, חברי חברי הכנסת, ועדת החקירה הפרלמנטרית שאני מציעה אינה אמורה לבוא במקום הוועדה למעמד האשה, שעושה פעילות חשובה ושוטפת. אני מדברת על ועדה אד-הוק, שתגיש את ההמלצות שלה להתמודדות עם התופעה לכנסת. גברתי היושבת-ראש, אני לא שומעת את עצמי, אני לא יכולה.
יושב-ראש הקואליציה הוא הגורם – – –
גברתי היושבת-ראש, העלמת הנשים במרחב הציבורי, בין אם מדובר בטליבאניזציה של השכונות החרדיות ועד למקרים הקלים, כגון סגירת חדרי כושר בפני נשים, אינה מסתכמת בהדרתן. אנחנו מדברים כאן על רצף של התייחסויות מבזות ומשפילות כלפי מחצית מהאוכלוסייה. יש כאן דמוניזציה של נשים, יש כאן אמירה מבישה שאנחנו צריכים להישמר מהאשה מעצם הווייתה. אומרים לנו "קול באשה ערווה", רחמנא ליצלן, אשה היא פיתוי מיני מהלך, ולכן אנחנו חייבות ללכת במדרכות נפרדות, ולכן נשים חייבות לשבת בירכתי האוטובוס, כדי שחלילה לא יהיה מי שלא יוכל לעמוד בפיתוי. עכשיו אני רוצה לומר, גברתי היושבת-ראש, אני לא מאשימה את כל העדה החרדית ואני לא מדברת על כל החרדים כמקשה אחת. ואני גם רוצה לומר מי אשם בתופעה הזאת. זה לא הרבנים, שיש ציבור שמחליט לנהות אחריהם כסומא באפלה. מי שאשם זאת הממשלה, שנכנעת פעם אחר פעם, בכל הזדמנות שנקרית בדרכה, לסחטנות חרדית, ויש כאן תפיסת עולם של הממשלה. גברתי, אני שמעתי את ראש הממשלה מדבר גבוהה-גבוהה, מדבר נחרצות ברטוריקה גבוהה שצריך לפעול נגד הדרת נשים במרחב הציבורי. אבל, חברי חברי הכנסת, יש כאן מאבק פוליטי, כשסגן שר הבריאות ליצמן מסרב, בטקס ממלכתי, לתת פרס לאשה מדענית, פרופסורית; כששר התחבורה שולח את פרקליטות המדינה לבג"ץ להגן על קווי מהדרין, כששר הביטחון לא מעיף מההסדר עם צה"ל רבנים שקוראים לחיילים לא לשמוע שירת נשים, אז יש כאן התנהלות שלטונית קלוקלת, שנותנת לגיטימציה להדרת נשים. עכשיו אני גם שומעת, בימים האחרונים, שהדרת נשים היא בעצם תמצית אמונתם של המדירים. מה את רוצה, מדובר כאן על אנשים שיש להם תפיסת עולם. ואני שואלת, חברי חברי הכנסת, איזה אמונה בכלל בנויה על תפיסה שמחצית מהאוכלוסייה במדינת ישראל היא נגע? מדובר בנגע, שצריך להסתיר אותו מעיני כול. אני רוצה לשאול אתכם, מה הייתם אומרים אם במקומות אחרים היו מדירים אנשים בשל ההשתייכות הקבוצתית שלכם, ובכלל, בשל איזה חוסר נוחות של העמים שבקרבם הם יושבים לבוא אתם במגע? איך הכנסת הזאת היתה מגיבה אם היא היתה שומעת על אוניברסיטה באירופה שהיתה מחליטה לסגור את חדר הכושר שלה פעמיים בשבוע רק לשעתיים כדי שסטודנטים יהודים חלילה לא ייכנסו לחדר כושר עם סטודנטים נוצרים, כי הם לא יכולים לשבת במחיצתם?
גברתי היושבת-ראש, מה היה אומר חבר הכנסת זאב אם הוא היה שומע שהיו אומרים ליהודים לעלות לירכתי האוטובוס או ללכת בצדו האחר של הרחוב, כי זה מפריע לשכונות נוצריות, וצריך לכבד את השכונות הנוצריות? הרי היינו מזדעקים, איך אפשר להתייחס ככה ליהודים, ובצדק היינו מזדעקים. אז אני שואלת אתכם, חברי חברי הכנסת, מה ההבדל, כשזה מגיע לנשים? אני אומרת לכם, הדרה היא הדרה, והיא מנציחה את עצמה, ולא סתם השוותה הילרי קלינטון את תופעת הדרת הנשים בישראל למה שמתרחש באירן. הפונדמנטליזם הדתי הוא פונדמנטליזם דתי, ולא משנה אם מדובר באסלאם, בנצרות או ביהדות. לא משנה אם מי שמדיר נשים עושה זאת בישראל או באירן. חברי חברי הכנסת, אתמול היינו בהפגנה בבית-שמש. בבית-שמש מופעל טרור נגד אזרחים שלווים מצד גורמים חרדיים, קנאיים ואלימים. ואני חוזרת ואומרת:  אני יודעת שהחברה החרדית אינה גוש מונוליטי, ואני לא מתכוונת לעשות "עליהום" על החברה החרדית, אבל בחברה החרדית מתקיימת אפליה שיטתית של נשים, ולכן קשה לי, ואמרתי את זה גם לשרה לבנת – קשה לי לקבל אמירות שטוענות שכל עוד מתקיימת הפרדה בערים חרדיות מרצון, אנחנו לא צריכים להתערב בחיי הקהילה החרדית. יש דבר כזה, מרצון? התפיסה הליברלית הזאת, של שונות תרבותית ושל רב-תרבותיות, ובואו אנחנו, כחברה ליברלית טולרנטית, נתחשב בפרקטיקות התרבותיות של קבוצה מסוימת, במקרה הזה של קבוצת החרדים – אנחנו יודעים שזה מתן לגיטימציה לפרקטיקות מפלות של נשים. בשם אותם טעמים, הפתיחות הזאת כלפי החברות הפטריארכליות והלא-ליברליות, מובילה אותנו לא להתערב במה שקורה שם. איך אפשר לומר דבר כזה – בואו לא נתערב במה שקורה מרצון? אין לזה מקום, אסור לגלות לזה הבנה ואסור לתת לזה לגיטימציה. חברי חברי הכנסת, אני מציעה להקים ועדת חקירה פרלמנטרית כי בלתי-מתקבל על הדעת, שמחזירים אותנו לתפיסות והלכות שהיו נהוגות לפני 3,000 שנה, שיש כאן רבנים מסיתים שמפרשים את ההלכה בהתאם לתפיסות אנכרוניסטיות. אני רוצה לעדכן אתכם, שהמרכז הרפורמי לדת ומדינה תיעד 30 מקרים של הפרדה רק בשנת 2010. למרבה הצער, אני חוזרת ואומרת, אנחנו יכולים לומר שזו מכת מדינה, וזו מכת מדינה שהשלטון נותן לה לגיטימציה. ושימו לב לפער בין הרטוריקה לפרקטיקה. איזו רטוריקה נשגבה: ראש ממשלה לא ייתן יד להדרת נשים. אבל מה קורה בפועל – נשים נאלצות לנסוע בירכתי האוטובוס, נשים בשמחת בית-השואבה צריכות להיכנס לבית-הכנסת ברחוב נפרד, גם במרחב הציבורי. אבל, גברתי, חברת הכנסת יושבת-ראש הישיבה, לפני שנים, כשאשה היתה מגיעה למשטרה ומתלוננת על אלימות במשפחה, היו אומרים לה: זה במרחב הביתי, זה בבית שלך – לא התייחסו לזה. ככה אנחנו אומרים לערים החרדיות או לשכונות החרדיות: זה אצלכם במרחב הפרטי, אז אנחנו לא נתערב בזה. יש לנו חובה ככנסת ישראל, לא לתת יד להשפלת נשים, לביזוי נשים, לדיכוי נשים, ולכן אני מציעה, גברתי, ועדת חקירה, לא רק בגלל שהדרת נשים אסורה על-פי חוק; יש חוקים במדינת ישראל – חוק-יסוד: כבוד האדם וחירותו, חוקים שקבעו שוויון לנשים וגברים. אנחנו זקוקים היום לוועדת חקירה פרלמנטרית. אם הממשלה הזו, והקואליציה הזו, באמת מתכוונת לפעול נגד הדרת נשים, היא צריכה היום במליאה להצביע בעד ועדת חקירה, שתמפה את ממדי התופעה, שתביא בפני הכנסת דרכים לפתרון, כדי שלא נמצא את עצמנו באפגניסטן. תודה רבה, גברתי היושבת-ראש.
גברתי היושבת-ראש, שמעתי עכשיו את נאום ההתלקקות. לא ראיתי נאום יותר מתלקק על הממשלה הזאת ממה ששמעתי כאן עכשיו. אני לא עושה כאן תחרות על הדוכן מי יצהיר יותר נאמנות לפמיניזם ולמאבק לשוויון נשים. אני לא עושה כאן תחרות. אני רק יודעת שבמשמרת של הממשלה הזאת התחיל להתגלגל כדור השלג. נכון שהתופעה של הדרת נשים החלה בהרבה מקומות – בנסיעות לכותל, ובהרבה מקומות גם קודם לכן. מעולם לא היתה לה לגיטימציה שלטונית. אני חוזרת ואומרת: אם ראש הממשלה לא מעיף את שר התחבורה כשהוא שולח את הפרקליטות להגן בבג"ץ על ההחלטה על קווי מהדרין, אם ראש הממשלה לא מעיף מתפקידו את סגן שר הבריאות כשהוא מסרב ללחוץ את היד, להעניק את הפרס למדעניות פרופסוריות, ואם שר הביטחון לא מעיף רבנים שאוסרים לשמוע שירת נשים – אז יש לזה לגיטימציה שלטונית. השרה לבנת, את מנסה לאחוז במקל הזה בשני קצותיו. את מסבירה לנו איזו פעילות עשית למען הפמיניזם ולמען זכויות נשים בישראל. זה נכון; אי-אפשר לקחת את זה ממך. אני מעריכה את זה. אני אומרת את זה כאן על הדוכן. חוקקת שורה של חוקים. עשית דברים מצוינים.
גם חברת הכנסת חוטובלי מנהלת את הוועדה למעמד האשה ביד רמה, ויש לי אליה הערכה רבה. זה לא דומה להצעה להקים ועדת חקירה איך זה קרה שבמשמרת שלכם, בגלל התנהלות שלטונית קלוקלת, אפשרתם לזה לקרות. את עומדת על הדוכן ואת רוצה להציל את נפשך, כי בצדק – את מחויבת למאבק אבל את גם מחויבת לממשלה. כל ההצעות האלה שסיפרת לנו כאן עכשיו שהוועדה הבין-משרדית בראשותך הולכת לעשות – כשאת מתראיינת ואומרת כאן בכנסת שאת נותנת לגיטימציה לכך שהפרדת נשים היא לגיטימית בערים חרדיות וזה נעשה מרצון, את הופכת להיות שותפה להדרת נשים. אני לא השוויתי אותנו לאירן או לאפגניסטן. אני מזהירה מפני הפיכת המרחב הציבורי ל"טליבאן".
מי שגורם היום לבידוד במעמדה של מדינת ישראל בעולם זה המדיניות הקלוקלת של הממשלה שלכם. אל תאשימי אותנו בביקורת על הממשלה שלכם, שאנחנו שותפים ואנחנו גורמים לביקורת הציבורית.
איך בכלל את משתמשת בדרשוביץ כדי להאשים אותנו? אנחנו האופוזיציה – אנחנו גורמים לנזק במעמדה של ישראל – –
– – או המדיניות שלכם? בכל תחום – בתחום המדיני, בתחום החברתי – אתם ממשלה נחשלת; אתם ממשלה שעושה נזק לעם בישראל. ומה אתם עושים בהדרת נשים – אני חוזרת ואומרת שוב: זו צביעות. זה ניסיון לאחוז במקל בשני קצותיו. חברי חברי הכנסת, אני קוראת לכם לתמוך בוועדת חקירה פרלמנטרית לנושא הדרת נשים במרחב הציבורי. אחרת, כולכם תהיו שותפים לצביעות הזאת, למהלך הזה שאומר: כמה זה נורא, אבל אתם נותנים לזה יד. תודה רבה.
אדוני היושב-ראש, תודה רבה. אני רואה שמרוב התרגשות חבר הכנסת זאב שפך כאן את כל המים על הדוכן.
אדוני היושב-ראש, שוב הממשלה הניפה דגל לבן מול המתנחלים הקיצוניים בהסדר שנעשה היום ברמת-גלעד. מאחזים בלתי חוקיים שנבנו על קרקע פלסטינית פרטית, החליטו להעתיק אותם כדי להתמזג אחר כך בהמשך ליישוב קבע בקרני-שומרון. ואני שואלת: איך זה יכול להיות? איך זה יכול להיות שממשלה נותנת שוב הכשר לגזל? האמת שזה לא מפתיע אותי, אדוני היושב-ראש. לפני כמה זמן בג"ץ קבע, בהוראה נחרצת ובלתי מתפשרת, שבתים שנבנו באורח בלתי חוקי על קרקע פלסטינית פרטית, צריכים לפנות אותם. ואני שומעת שהממשלה הקימה צוות, ועדה, או איך שלא קוראים לזה, לבחינת הסדרים משפטיים איך ניתן לעקוף את ההחלטה. החלטות בג"ץ הן רק בגדר המלצה, ולא הנחיה שמחייבת את הממשלה הזאת. איך אפשר להכשיר גזל, עבירה פלילית? זה מה שהצוות של הממשלה התבקש לתת לראש הממשלה – המלצות איך להסתדר, איך לעשות קומבינות, איך אפשר להשתלט על עוד אדמות ועוד קרקעות כדי לנסות בכלל למנוע כל הסדר עתידי, כדי לקבוע שוב עובדות בשטח. היום משרד הביטחון הגיע להסדר עם המתנחלים. כשאני שומעת שהמתנחלים כל כך מרוצים מההסדר, אני יודעת שזה אומר דורשני. אני יודעת שיש כאן ממשלה שפעם אחר פעם נכנעת לבריונות, לאלימות, ופעם אחר פעם מניפה דגל לבן, דגל כניעה, מול מי שמרשה לעצמו להשתלט באורח בלתי חוקי על אדמות פרטיות, מתוך רצון – – –
אדוני היושב-ראש, יש גם חברי כנסת שמבחינתם החלטות בית-משפט וחוקי מדינת ישראל הם רק בגדר המלצה. אבל אין פלא. ממשלות ישראל – דרך אגב, לא רק הממשלה הזאת. בעניין הזה אין לי טענה רק לממשלה הזאת. ממשלות ישראל שיתפו פעולה עם הגזל, עם הכשרת הגזל. אבל לא היתה סיטואציה שממשלה מקימה צוות כדי לבחון איך עוקפים את המלצות בית-המשפט. אני חושבת, אדוני היושב-ראש, שזו חרפה. אני חושבת שזה מוסיף לנזק שכבר נעשה על-ידי הממשלה הזאת למדיניות החוץ של מדינת ישראל. שמענו רק לפני כמה שבועות, לפני כמה ימים – ובזה אני מסיימת, אדוני – איך הרביעייה הבין-לאומית קוראת לראש הממשלה לחזור לשולחן המשא-ומתן. איך, כשמכשירים גזלה, כשמכשירים גזל?
אדוני היושב-ראש, חברי חברי הכנסת, בנסיבות אחרות הייתי אולי תומכת בניסיון לשנות את החוק, או ליתר דיוק להחזיר את המצב לקדמותו. הצעת החוק הזאת שחוקק חבר הכנסת פרידמן – סליחה, שר המשפטים לשעבר פרידמן – נועדה לפגוע בבית-המשפט העליון, ואולי בנסיבות אחרות, ואולי עם מציע אחר, הייתי תומכת בהצעת החוק הזאת. אבל הצעת החוק הזאת אינה תמימה. אני בכלל מציעה לכם לבחון את הפוזיציה של המציעים. כל אחד מדבר פה מהפוזיציה שלו. שימו לב מי המציעים, שימו לב באיזה שטף של אקטיביזם חקיקתי אנחנו נמצאים. יש כאן קבוצה של חברי כנסת שהחליטה לקעקע, לרסק עד דק את בית-המשפט העליון, בשורה של יוזמות חקיקה. דרך אגב, זאת הפחות-גרועה מביניהן, אני אומרת מראש. יכול להיות שבנסיבות אחרות הייתי מצביעה בעדה, אבל במכלול הזה, כשהבוקר היינו בדיון בוועדת החוקה, כשהקואליציה, באמצעות הרוב הדורסני שלה בכנסת, העבירה הצעת חוק לשנות תוצאות של בחירות באופן רטרואקטיבי בלשכת עורכי-הדין, כשחברי כנסת מהקואליציה הזאת העלו על דעתם להביא הצעה שוועדת החוקה תעשה שימוע לשופטים, אז כשמוגשת ההצעה הזאת, אי-אפשר להתייחס אליה במנותק מכל אותן הצעות שמבקשות לשים את חברי הכנסת מעל בית-המשפט העליון, מעל בית-המשפט העליון. שימו לב מי – יש כאן חברי כנסת שחטפו מבית-המשפט העליון, פוליטיקאים שמחכים לכתבי אישום שבדרך, ופוליטיקאים או מתנחלים שבית-המשפט פסק לפנות אותם מהמאחזים הבלתי-חוקיים או מהשתלטות על אדמות פלסטיניות, ועכשיו הם מבקשים לבוא חשבון באמצעות החוק הזה עם בית-המשפט העליון. ואני רוצה לומר לכם מעבר לזה. מה שחברי הכנסת האלה מנסים לעשות – הם מבקשים לאתגר את בית-המשפט. הם מחוקקים חוקים שיאלצו את בית-המשפט לפסול אותם, ואז הם יבואו ויגידו: שימו לב, שימו לב איך בית-המשפט פוסל חוקים של הכנסת. אבל מדובר בחוקים שהם לא חוקתיים. החוק הזה אולי פחות, אבל כל קבוצת החוקים שאתם מחוקקים, שהכנסת הזאת מחוקקת, מונעת ממוטיבציה של נקמה. שימו לב לחבר הכנסת כץ, שחבריו קוראים לו כצל'ה. פתאום התעורר חבר הכנסת כץ ורוצה לשנות את החוק שחוקק שר המשפטים פרידמן. חבר הכנסת כץ, אני מזכירה לכם, היה מאלה ש"חטפו" על ערוץ-7. הוא מאוד מאוד לא אהב את התערבות בית-המשפט העליון בעניין ערוץ-7, בואו נזכיר את זה. לא רק שהוא לא אהב, הוא טורח להזכיר את זה. אז יש אולי פסול במניעים או במוטיבציה של חבר הכנסת כץ, שיושב כאן היום במליאה מדושן עונג ומקשיב כולו לדיון. איך קרה לו הדבר הזה? הוא לא האמין שזה קרה לו – חבר הכנסת כץ באיחוד הלאומי, באופוזיציה, מצליח לגייס את הקואליציה הדורסנית הזאת של הכנסת ומחוקק חוק ששמו יהיה רשום עליו. דרך אגב, אני חושבת שאתה עושה עוול. אני לא מכירה את השופט גרוניס. יש לי כבוד לשופטים, גם אם הגישה שלהם או השיטה שלהם היא לא לרוחי. אני תומכת באקטיביזם שיפוטי. אני יודעת שהשופט גרוניס נחשב שמרן, אבל אין לי דבר וחצי דבר נגד השופט גרוניס. אתה, ביוזמת החקיקה הזאת, עשית לו עוול, עשית עוול לשופט גרוניס. הוא לא מבין מאיפה נפל עליו הטוב הזה, חבר הכנסת כץ. פתאום הקואליציה – ישראל ביתנו, הליכוד – מי עוד בקואליציה? כולם הצטרפו אליו, והוא לא ידע שהוא כזה. כולה הוא כועס על סגירת ערוץ-7. סגרו לו את ערוץ-7, אז עכשיו הוא מנהל מסע נקמה נגד בית-המשפט. יש כאן ניסיון של הקואליציה הזאת, ואתם בדרך כלל חוברים אליה, לפגוע בכל מה שזז: בארגוני החברה האזרחית, בתקשורת חופשית ובבית-המשפט העליון. גם לי יש לעתים ביקורת לא אחת על בית-המשפט, אבל בכל זאת, מכיוון שאין לנו חוקה, בית-המשפט העליון נותר המעוז האחרון להגנה על מיעוטים, על זכויות אדם, על דמוקרטיה, על אופיה הדמוקרטי של החברה הישראלית. אתם מבקשים באמצעות יוזמות החקיקה שלכם לפגוע בבית-המשפט, לשים את עצמכם מעל החוק. חבר הכנסת כץ, הדברים האלה יירשמו לך, הם יהיו רשומים על שמך. הם יהיו רשומים על שמך, אבל הם לחרפה לחברה הישראלית. מה שאתה והחברים שלך עושים – יש לכם מירוץ, יש לכם תחרות מי יצליח לפגוע יותר בבית-המשפט. וכל אחד, כמו שאמרתי קודם, מהפוזיציה שלו, מונע ממוטיבציה שמבקשת – אני לא רוצה אפילו לחזור. אני רוצה לספר לכם, חברי חברי הכנסת, התעמתי היום עם חבר הכנסת כץ בערוץ הכנסת, ואני שמעתי את הגידופים והתוכחה שהוא השמיע כנגד השופטים שיושבים בבית-המשפט. אני חושבת שהדבר הכי נורא שקרה לכם – ובזה אני מסיימת – זה שאיבדתם את הבושה. איבדתם את הבושה, ואתם מעזים לעלות לכאן ולקדם חקיקה. הציבור צופה בכם שאיבדתם כל רסן. אבל אני רוצה לומר עוד משהו: לא לעולם חוסן. אני מציעה שתזכור את זה.
אדוני היושב-ראש, חברי חברי הכנסת, הצעת החוק לאיסור פרסום שם החשוד היא עוד הצעה שמבקשת להטיל צנזורה על חקירות וחשדות פליליים, עוד הצעה שמבקשת לסתום את הפה לעיתונות החוקרת. בשבועות האחרונים כל המדינה רעשה והתקשורת רעשה בשל חוק לשון הרע. הצעת החוק הזאת היא לא פחות דרקונית מחוק לשון הרע. הצעת החוק הזאת בעצם היא תעודת ביטוח לחיפוי וטיוח. שימו לב, תעודת ביטוח לחיפוי וטיוח. הצעת החוק הזאת תהפוך את מדינת ישראל למדינה היחידה בעולם המערבי שיש בה הצעת חוק כזאת. אני רוצה לסבר את האוזן, חברי חברי הכנסת. עד שנת 2002 הפרסום והפומביות היו הכלל, ואיסור הפרסום היה החריג לכלל. היתה סמכות לאסור פרסום שם של חשוד, אבל רק במקרים של הגנה על ביטחונו או כדי למנוע פגיעה בחקירה. אז שינו את האיזון הזה שהיה קיים בין העניין הציבורי שבפרסום שמות חשודים לבין הזכות לפרטיות ולשם טוב, ובעצם הרחיבו את האפשרות לאסור כל פרסום בקשר לדיון בבית-משפט. התירוץ היה: אנחנו רוצים למנוע פגיעה חמורה בפרטיותו של בעל דין או כל אדם אחר ששמו הוזכר בדיון. יש הרבה דברים בגו. ההצדקה למהלך הזה היתה, שמרבית החקירות בעצם מסתיימות בסופו של דבר ללא הגשת כתב-אישום, ולחשוד נגרם נזק מפרסום שמו. אי-אפשר לזלזל בזה, אבל אני רוצה לטעון שגם מרבית המעצרים אינם מגיעים לתקשורת, לידיעת הציבור. אני מעריכה שבתקשורת מתפרסמים כעשרה שמות של חשודים ונחקרים ביום. אנחנו מדברים על עשרה חשודים ביום, שכל אחד מהם הוא עולם ומלואו, אין ספק בזה, וגם אין ספק שלחשודים יש זכויות, ולגבי כל אחד מהם – זה החיים שלו, אבל אנחנו מדברים על לא יותר מ-3% מכל החשודים שנחקרים במשטרה, ושימו לב: לרבות חשודים שנעצרו. נכון שיש תחושה כזאת שהתקשורת מפרסמת שמות של חשודים רבים. ראינו את זה לאחרונה בפרשת מרגול. כל פעם שהמשטרה מדליפה על חקירה של מפורסמים, אנחנו יודעים, התקשורת מפרסמת. אבל התקשורת מפרסמת רק שמות מועטים ביותר של חשודים שהם לא מפורסמים או שהם לא בכירים. והיום, הכנסת הזאת, כמעט עשור אחרי שהרחיבו את ההגנה על חשודים, העיתונות – שימו לב לדבר הבלתי-מתקבל על הדעת – העיתונות היא שתצטרך לבקש את הסרת איסור הפרסום. שיהיה לכם ברור, חברי חברי הכנסת, המחוקק, ועדת החוקה, הממשלה, ממש לא התכוונו להגן על שמו הטוב של האדם הפרטי. האדם הפרטי כמעט אינו נחשף. הצנזורה השרירותית בחוק הזה פועלת רק לטובתם של אנשי ציבור – אנשי ציבור שיש לגביהם עניין ציבורי – ואני חושבת, ואני מאמינה, שיש חשיבות עליונה בפרסום שמות של חשודים בכירים, קודם כול, כי אנחנו כבר יודעים: הציבור צריך לדעת ולהכיר את המעשים של הנבחרים שלו, גם את המעשים של אלה שמחזיקים בנכסים הכלכליים שלו. אם מסתירים את שמו של איש ציבור חשוד, נוצר מצב שלא רק שהציבור אינו יודע שאותו אדם חשוד בביצוע עבירה, הוא גם לא יכול לפקח באמצעות עינה הבוחנת של התקשורת על כל תהליך החקירה נגדו. קראתי לפני כמה חודשים דברים מאוד נכוחים של ניצב-משנה בדימוס מאיר גלבוע, שהתייחס להצעת החוק הזאת, והוא אדם בעל ניסיון עשיר בחקירות של אנשי ציבור. הוא כתב בבלוג שלו שאי-חשיפת שמו של איש ציבור עשויה לסייע לו ללחוץ על מערכת אכיפת החוק לסגור את התיק נגדו, ואנחנו יודעים שהיו דברים מעולם – לסגור את התיק נגדו בלי שהציבור בכלל ידע שאותו אדם היה חשוד בביצוע עבירה. אנחנו יודעים, חברי חברי הכנסת, שלאנשי ציבור בכירים שהם גם בעלי עוצמה כלכלית, יש אמצעים שאין בידי שכבות מוחלשות. הם יכולים להשפיע על אלה שמחליטים, על קציני משטרה, על בכירי הייעוץ המשפטי, על הפרקליטות, וגם על השופטים. אנחנו יודעים שזה נעשה, אנחנו יודעים שזה כבר היה, וגם אנחנו יודעים כמה הפרסום הוא חיוני. אנחנו יודעים שאנשים מוסרים עדויות נוספות, בעיקר במה שקשור בעבירות מין. תיזכרו בפרשת איציק מרדכי, בפרשת קצב. רק בגלל הפרסום נוצר אפקט דומינו, ואז הופיעו עוד מתלוננות, ובסופו של דבר שניהם הורשעו – לא בתלונה המקורית; לא איציק מרדכי ולא קצב לא הורשעו בתלונה המקורית; הם הורשעו בתלונות שהוגשו לאחר הפרסום הראשוני. חשבנו שזה הדבר שצריך להיות. באה היום ועדת החוקה אליכם למליאה, ואומר ראש הוועדה: אני מציע לכם לתמוך בהצעת חוק שמבקשת להגן על חשודים; אני מציע לכם לתמוך בהצעת חוק שתגרום להפקרת הקורבנות, שתפגע בשוויון בפני החוק, וגם תאפשר העלמת מידע מהציבור. שמעתי בדיונים בוועדת החוקה – השתתפתי במהלך הדיונים – היו כאלה שאמרו: זה קטנוני, בסך הכול מדובר באיסור פרסום ליומיים. אבל אנחנו יודעים, חברי חברי הכנסת, שלעתים אלו בדיוק היומיים שבהם איש ציבור מפעיל את עורכי-הדין שלו, מוציא צו פרסום לאיסור שמו ופרטיו; ואנחנו יודעים – אני אומרת את זה בצער – שבתי-המשפט פעמים רבות משמשים מעין חותמת גומי ונענים לצווים האלה די בקלות. אנחנו יודעים את זה. כבר שמענו על גורמים מאוד בכירים – נבחרי ציבור, אנשי ציבור, אנשי הון – שהלכו לבית-המשפט, ביקשו צו איסור פרסום, ובתי-המשפט נענו. עכשיו באה ההצעה הזאת ובעצם מבקשת לחזק את הקשרים השליליים בין הון לשלטון. תראו מה קורה בתקשורת. חלק מהתקשורת כבר לא חופשית כבעבר, נמצאת בבעלותם של בעלי הון מקורבים לשלטון, ושיקולי הפרסום שלהם תלויים יותר בשיקולים הפרטיים של בעלי כלי התקשורת. כבר קשה לסמוך על האובייקטיביות שלהם. זה דבר שתורם להגברת השחיתות. ועכשיו באה ההצעה הזאת, שהוגשה על-ידי השר נאמן, וקודמה בוועדת החוקה של הכנסת על-ידי יושב-ראש ועדת החוקה, שאני מצטערת לומר – איך אג'נדה אישית וקואליציה דורסנית, שמחזקת את מעמד החזקים ממילא, ומחלישה את הקבוצות שידן אינה משגת לשכור פרקליטי צמרת, איך הקואליציה הזאת מביאה לכם היום להצבעה הצעת חוק שבעצם מבקשת להשתיק את העיתונות החוקרת, לטייח, לחפות. אני קוראת לכם, חברי חברי הכנסת: אל תיתנו יד להצעה הזאת, ודאי לא אחרי שתשמעו את פרוטוקול חילופי הדברים בוועדת החוקה – ואני מצטטת את הדברים בדיוק כפי שהתפרסמו בפרוטוקול, הדברים שנאמרו על-ידי יושב-ראש  ועדת החוקה בהתייחס לחוק הזה. שימו לב, חברי חברי הכנסת, חבר הכנסת  – ציטוט: "כאשר פורסם שהמשטרה חוקרת חשדות נגד יושב-ראש ועדת החוקה על זיוף מסמכים – – – אחר כך מסתבר שלא היתה חקירה והוא לא נחשד ולא נחקר, אבל זה פורסם. אחר כך אותו תיק נסגר מחוסר אשמה, אז פרסמו שוב – באותה חקירה שבה נחשד יושב-ראש ועדת החוקה, התיק נסגר. האם צריך בלי לבדוק שהשם שלי יתפרסם בעיתון?" את זה אומר יושב-ראש ועדת החוקה בוועדה. ואני עונה לו בדיון בוועדה, ואני מצטטת: "אדוני היושב-ראש, אני לא יכולה להמעיט בתחושות שאתה משקף". גם אני נחקרתי, אבל הפגיעה האישית שלנו – האם הפגיעה האישית שלנו יכולה להכתיב לנו את התפיסה הכוללת של פומביות הדיון, חופש המידע ודברים מהסוג הזה? "אני מבינה את הרגישות", אדוני יושב-ראש הוועדה, "ולא רק שאני מבינה, אני גם מזדהה אתה, אבל אני חושבת שהמקום האישי שאנחנו עומדים בו לא יכול לטשטש את שיקול הדעת כשאנחנו באים להליך חקיקה שהוא כל כך משמעותי ומורכב ויש לו השלכות כל כך מרחיקות לכת". אני מציעה לכם, חברי חברי הכנסת, שכשאתם באים להצביע על ההצעה הזאת, תזכרו את חילופי הדברים בין יושב-ראש ועדת החוקה לביני. יושב-ראש ועדת החוקה מביא לכם היום הצעה שמבקשת להטיל איפול על חקירות ב-48 השעות הראשונות, מבקשת להביא בפניכם הצעה שנובעת מאג'נדה אישית של שר המשפטים, של יושב-ראש ועדת החוקה, שמכתיבה לנו כאן היום בעצם פגיעה אנושה בשלטון החוק, בחופש העיתונות ובזכות הציבור לדעת. אני חושבת, חברי חברי הכנסת, שצריך לחזור למה שהיה פעם, כשהפרסום והפומביות היו הכלל ואיסור הפרסום היה החריג לכלל, כי, חברי חברי הכנסת, מי כמוכם יודע, הפרסום בתקשורת הוא תעודת הביטוח נגד חיפוי וטיוח. תודה רבה, אדוני.
אדוני, אתה יכול להגיד בבקשה את הסדר?
אבל את הקירור אפשר להחליש?
אנחנו לא רגילים ששניים מאותה סיעה מפרגנים כל כך אחד לשני.
אדוני היושב-ראש, חברי חברי הכנסת, באישון לילה מול כנסת כמעט ריקה אנחנו הולכים – מי שנמצא בצד הזה הולך להתנגד, אבל הכנסת הזו כנראה הולכת לאשר את אחד החוקים היותר מבישים, חוק שבטעות מכונה: החוק למניעת הסתננות. זה חוק של התעללות. זה חוק שלא בא לייצר מדיניות חדשה, זה חוק שבא להתעלל באנשים מבקשי מקלט, שלא מבחינים בינם לבין מחפשי עבודה או מהגרי עבודה. בכלל, איך זה ייתכן שמדינת ישראל מתייחסת לבני-אדם כאל סוגיה ביטחונית ודמוגרפית במקום להתייחס אליהם כאל סוגיה הומניטרית? איך זה יכול להיות? אנחנו מדברים על אנשים שנכנסים לארץ. שמעתי את הדברים של חברי לפני. הם עשו ניתוח מדויק מי בדיוק האנשים, ואני לא רוצה לחזור לזה. אני רוצה לומר כמה דברים. זה נכון שלמדינה יש זכות לקבוע מי ייכנס אליה, ושלמדינה יש זכות לקבוע ולשמור על גבולותיה, אבל למדינה, בוודאי כמו מדינת ישראל, יש חובה משפטית, מוסרית והיסטורית להגן על זכויות הפליטים. איך זה יכול להיות שעד היום בכלל מדינת ישראל לא עיגנה בחקיקה את האמנה בדבר מעמדם של פליטים? כשאנשים שמגיעים לכאן לארץ כי הם נמלטים מרצח עם והם פליטי חרב והם קורבנות משטרים טוטליטריים, משטרים שמענים את הנתינים שלהם, איך מדינה יכולה בכלל לגרש אותם? עכשיו היא כבר לא מגרשת אותם. היא מקימה להם מתקן. אני ממש לא יכולה לדמיין את הדבר הזה, את המחשבה הזאת, שמקימים מתקן שיאכלסו בו אלפי בני-אדם רחוקים מהעין, רחוקים מהביקורת הציבורית, וזה ייעשה בשמנו ומטעמנו? אנחנו, מדינת ישראל, שהתדפקנו על דלתות העולם, על דלתות מדינות העולם, מכניסים עכשיו בני-אדם למתקן כליאה? זה לא מוסרי. זה דרקוני. זה לא אנושי. לא רק שאנחנו מכניסים אותם למתקן כליאה, אנחנו אומרים שמי שיסייע, מי שיעסיק את אותם אנשים יהיה צפוי לשלוש שנות מאסר לפחות או חמש שנים למי שמסייע. לאן בכלל התגלגלנו? לאן הגענו? איך זה יכול להיות, עכשיו השעה 24:00, שב-01:00 אנחנו נאשר חוק שיאפשר להחזיק ילדים במעצר, חוק שמפר את האמנה הבין-לאומית שמדינת ישראל חתומה עליה? לא מבחינים כאן בין מסתננים לפליטים, הכול אותו דבר; בין מבקשי מקלט לבין מהגרי עבודה, כולם אותו דבר. לא משחררים קטינים. איך בכלל אפשר להסתכל לאנשים האלה בעיניים אחר כך? איך אנחנו – מתוך איזו תפיסה שהאנשים האלה נחשבים איום ביטחוני, כשבכלל שאלת המסוכנות שלהם לא נבחנת על בסיס אישי. באופן קולקטיבי אנחנו מחליטים שהאנשים האלה הם "פדאיון" של שנות האלפיים. אדוני היושב-ראש, האנשים האלה אינם מהווים סכנה ביטחונית, וההצפה במהגרים לא מגיעה מגבול מצרים. אמר את זה קודם חברי ניצן הורוביץ. ההצפה מגיעה מנתב"ג, בחסות ממשלת ישראל, בחסות אותה מדיניות של דלת מסתובבת, כי יש כאן חברות כוח-אדם שגוזרות קופונים על זה שהם מביאים עוד ועוד מהגרי עבודה. בחסות הדלת המסתובבת הזאת אנחנו מרשים להגיד או לומר שיש צורך לגרש, לכלוא, את מי שבא ומבקש למצוא לעצמו פרנסה, כי הוא כבר נמצא כאן. אז מה בדיוק הוא יעשה? מה בדיוק הוא יעשה כשהוא נמצא כאן? איך בדיוק הוא יתפרנס כשהוא נמצא כאן? אז אני יודעת: זה נכון שאומרים שלא כל בעיות העולם עכשיו על כתפינו. מה עכשיו מדינת ישראל צריכה להתעסק עם כל אותם אנשים שמגיעים אלינו? אומרת ממשלת ישראל: הם בכלל לא פליטים, הם מהגרי עבודה, והם בכלל מהווים איום קיומי על מדינת ישראל. אדוני היושב-ראש, אני רוצה לשאול אותך ואת חבר הכנסת אמנון כהן, יושב-ראש הוועדה, שהציג כאן את החוק – – –
אוקיי. אם מדובר במהגרי עבודה – – –
אדוני יושב-ראש הוועדה, אם מדובר במהגרי עבודה, למה הממשלה – – –
– – כשהכנסת הזאת כמעט ריקה, אדוני היושב-ראש. אני שואלת שאלה שהיא מעין שאלה רטורית. אם מדובר במהגרי עבודה והם כל כך מסכנים את קיומה של מדינת ישראל, למה הממשלה לא מפעילה את הסמכות שלה? למה היא לא מגרשת את מסתנני העבודה בישראל? הרי היא יודעת לעשות את זה. אז אולי גם הממשלה יודעת שהם לא מהגרי עבודה? אולי גם הממשלה יודעת שלא ניתן לגרש את האנשים האלה, כי המצב גם בדרום-סודן – אומנם הגיעו שם להסדר שיכיר בדרום-סודן כמדינה עצמאית אבל גם בדרום-סודן המצב לא יציב, וכבר האו"ם קבע שאי-אפשר להחזיר את האנשים האלה לדרום-סודן? אז מה אנחנו רוצים? לגרש אותם? מה, זה מוסרי? הרי זה לא הגיוני. אנחנו לא מגרשים אותם. הרי הם פה. אז איזה פתרון אנחנו מוצאים – להקים בית-כלא אחד גדול? הרי הם צריכים להישאר כאן. אז זה המקום להכניס אותם לכלא הזה? איך בכלל נוכל להסתכל על עצמנו במראה? מה אנחנו בדיוק נאמר? איך נסתכל על עצמנו במראה, חברי חברי הכנסת, כשאלפי בני-אדם ימצאו את עצמם בתנאים מחפירים, בתנאים מזוויעים, כי באישון לילה, בכנסת ישראל, כמה אנשים חצי מנומנמים, קואליציה מעירה אותם משנתם לבוא ולהצביע על חוק שמכתים את ספר החוקים – אחת החרפות הקשות ביותר שתכתים את ספר החוקים. אדוני, אתה יודע, אני כל פעם עולה כאן לדוכן ואני אומרת: זה החוק הכי נורא שהכנסת הזאת חוקקה, ולא יעלה על הדעת שיהיה חוק גרוע יותר. כל פעם מתחוור לי מחדש שכל מה שלא עולה על הדעת יעלה על הדעת, וכל פעם, אדוני, כשנדמה שהגענו לתחתית המדרון המוסרי ולא ניתן להתנוול יותר, מתברר שאין גבול לעומקה של התהום. חברי חברי הכנסת, אני קוראת לכם להתנגד לחוק הזה ולהוריד אותו מסדר-היום. תודה רבה.
בטוח אחר כך יצביעו על הכול.
אדוני היושב-ראש, איפה יכולות להתקיים פעולות חבלניות על-ידי מתנחלים – האמת, שהם כבר זלגו מהשטחים, מהשטחים הכבושים.
אנחנו קוראים לזה "השטחים הכבושים", אדוני היושב-ראש, ובשטחים הכבושים האלה אין דין ואין דיין ויש הפקרות, והתחקיר של שחר גינוסר ב"ידיעות אחרונות", התחקיר המקיף – אני מציעה למי שלא קרא, להזדרז ולקרוא איך מועצת השומרון, עמותת המתנחלים, או ליתר דיוק, ועד מתיישבי השומרון, משתמש בכספי משלם המסים לפעולות "תג מחיר", נגד כוחות הביטחון, על הרס מאחזים. זה פשוט בלתי מתקבל על הדעת שעמותה שלכאורה הוקמה כדי לעסוק בהסברה, בחינוך, בעצם עוסקת בפועל, שימו לב, עוסקת בפועל בהפרות סדר. כשצה"ל או המשטרה מפנים מאחזים אז באה אותה קבוצה של אותם פורעי "תג מחיר" ומענישה את כוחות הביטחון. יש כאן החלטה מסודרת, מאורגנת, לא מדובר בעשבים שוטים, מדובר בקבוצה של מנהיגות המתנחלים שמעבירה כספים, נותנת לגיטימציה וגיבשה תוכנית מאורגנת לשנות את שיטת המאבק. לשנות את שיטת המאבק, כמו שהגדיר אותה בני קצובר, ואחרים: עכשיו אנחנו עוברים ממגננה למתקפה – ואני מצטטת. ואני מזכירה לכם, זה אותו בני קצובר שהשבוע קראתי מאמר שלו ושמעתי התייחסות שלו שהוא אומר: חברים, הגיע הזמן לפרק את הדמוקרטיה ולהכפיף אותה ליהדות; הדמוקרטיה נכשלה. ודאי שהדמוקרטיה נכשלה, כשבני קצובר והחברים שלו בעצם נותנים לגיטימציה לפעולות "תג מחיר" נגד הצבא, אז הדמוקרטיה נכשלה, כי היא לא שמה אותם מאחורי סורג ובריח. חברי חברי הכנסת, אני רוצה לומר שבני קצובר וגרשון מסיקה, שהקים את העמותה והזרים לה עד היום כ-3.5 מיליוני שקלים מכספי המועצה שהוא אחראי עליה, אני לא מאשימה אותם חלילה במעורבות אישית בפעולות בשטח; אני רוצה לומר את זה בצורה ברורה. אבל מדובר בשני אנשים שהגו, יזמו וקידמו בפועל את המדיניות שאומרת שיש לגבות מחיר מכוחות הביטחון בהפרות סדר. אני מדברת אתכם – שימו לב מה זה המחיר הזה: מדובר על הצתות בתגובה לפינוי מאחזים, מדובר בפעילות מתגלגלת שתשתק את כוחות הביטחון ותאלץ אותם בעצם לפעול. ואני רוצה לתת לכם ציטוט איך עיתון "בשבע" מפרסם קריאות עידוד ל"תג מחיר". אני מצטטת: "אחת מדרכי התגובה של המטה היא כניסה לכפרים הערביים הסמוכים ונקיטת פעולות הרס גם שם. 'אנחנו יודעים שהמשטרה סובלת מכוח אדם מצומצם, ואנחנו כאזרחים למופת רוצים לסייע לה בפעולה שבה יתחיל הטיפול בבנייה הלא-חוקית באזור', רומז גורם במטה יצהר בקריצה". חברי חברי הכנסת, העיתונות של המתנחלים, לסיום, מדווחת על הפעילות של המתנחלים, ואין תגובה מרשויות האכיפה. היועץ המשפטי לממשלה קיבל בעבר מידע מארגון "יש דין" והחליט שלא לפתוח בחקירה. ואני קוראת לו כאן לפתוח בחקירה בחשד להסתה ואלימות. ואני קוראת גם לרשם העמותות לבדוק אם ועד מתיישבי השומרון  פועל בהתאם למטרות שלשמו הוא הוקם. אדוני היושב-ראש, כבר דוח טליה ששון, שאומץ על-ידי הממשלה, קבע במפורש שמימון של גורמים ציבוריים לא יכול להיות בהקמת מאחזים, וגם לא יכול להיות מועבר, כספי ציבור לא יכולים להיות מועברים למימון  פעולות "תג מחיר" כנגד הצבא שמפנה מאחזים בלתי חוקיים. זה פוליטי, זה ראוי לתגובה מהירה. תודה.
אני מבקשת להעיר הערה, לא על חשבון זמנו של חבר הכנסת נפאע.
אני מבינה שזה התקנון. אני לא עוסקת עכשיו בשינוי התקנון, אבל אם אדוני היה אומר לנו, למציעים, אולי, שהממשלה מבקשת שלא להשיב, כי השר – יכול להיות שהיינו בוחרים לדחות את ההצעה למועד אחר ולהגיד שישיבו לנו.
בוועדת החוץ והביטחון זה – – – זה מועצות אזוריות – ועדת הפנים.
אדוני היושב-ראש, חברי חברי הכנסת, אני מגישה הצעת אי-אמון בשם סיעות מרצ, העבודה – חד"ש גם? מרצ והעבודה לדעתי.
אני מציעה לא לקפוץ למסקנות חפוזות.
זאת בעיה. אדוני היושב-ראש, נתונים שפרסם ארגון "שלום עכשיו" – עדיין במצב שהוא יכול לפרסם נתונים; על-פי יוזמות החקיקה שעולות כאן בכנסת, בקרוב הוא גם לא יוכל לעשות את זה. על-פי הנתונים לסיכום שנת 2011, חלה עלייה של כ-20% בבנייה בהתנחלויות. מהבחינה הזו זו שנת השיא של שלוש שנות כהונתו של ראש הממשלה נתניהו.
לא רק, אדוני. כ-35% מהבנייה הם בהתנחלויות המבודדות. כ-650 יחידות – לטובתך, חבר הכנסת שטרית – 650 יחידות דיור הן בהתנחלויות, ממה שנקרא מעבר לתוואי המתוכנן של גדר ההפרדה. כ-60% ממבני הקבע שנבנו הם צמודי קרקע – וילות, קוטג'ים, בתים פרטיים. למעלה ממחצית הדירות שנבנו הן עבור הציבור הדתי בלבד. ובחרתי לפתוח בנתונים האלה. חברי חברי הכנסת, הנתונים האלה מעידים שיש כאן ממשלה שמדברת על הסדר מדיני – ראש הממשלה שעכשיו שלח את השליח שלו לירדן לחדש את השיחות עם הפלסטינים – הרטוריקה היא גבוהה ונשגבת, אבל הפרקטיקה בשטח או הנתונים בשטח מעידים שהבנייה הזו – הנתונים האלה מעידים שיש כאן סכנה לפתרון שתי המדינות. ממשלת ישראל יוצרת עובדות בשטח שהורסות את הסיכוי להסדר. תראו מה קורה. אנחנו כל פעם שומעים איך ממשלת ישראל מפרסמת, באמצעות משרד השיכון, מכרזים לבנייה. נכון, שאל קודם חבר הכנסת שטרית אם זה במזרח-ירושלים – גם במזרח-ירושלים המגמה היא לכתר את השכונות הפלסטיניות, ליצור רצף טריטוריאלי בין מזרח-ירושלים לגדה כדי למנוע כל אפשרות לחלוקה ולהסדר מדיני; זה מה שעושה הממשלה בשטח. אנחנו יודעים שרק לפני חודשים מספר בג"ץ קבע שיש לפנות מאחזים בלתי חוקיים. מה עשתה ממשלת ישראל? ראש ממשלת ישראל הקים צוות לבחון איך אפשר לעקוף את החלטת בג"ץ, איך אפשר להכשיר גזל, הייתי אומרת, גזל של בנייה על קרקע פלסטינית פרטית. בכלל, ההחלטות של בג"ץ עבור ממשלת ישראל בהקשר הזה הן בגדר המלצה, כי כבר כשניסו ללכת להסדר בעניין הזה ראינו שהשר בגין הביא הצעה בעניין רמת-גלעד, אני מניחה שזו הצעה שיכולה להעיד על ההצעה שתהיה לגבי מגרון. לא אמרו – מאחזים בלתי חוקיים שהוקמו באופן בלתי חוקי, לפרק אותם לאלתר, זה לא מה שאמרה ממשלת ישראל או פשרת השר בגין; אמרו שמאחזים בלתי חוקיים שהוקמו שלא כחוק, יועברו להתנחלויות. זה הפרס שניתן על בנייה בלתי חוקית. חברי חברי הכנסת, יש כאן שורה של פעולות שעושה ממשלת ישראל כדי לקבוע עובדות בשטח שלא יאפשרו משא-ומתן מדיני, או שלא יאפשרו – משא-ומתן יכול להתאפשר, אבל שלא יאפשרו להגיע להסדר מדיני. מפרסמים מכרזים, בונים בהתנחלויות, מכשירים מאחזים בלתי חוקיים, מעבירים מענקים להתנחלויות ממשרד הפנים בהיקף של מיליונים, ויש משא-ומתן רשמי. חברי חברי הכנסת, המשא-ומתן הרשמי הזה, זה הרבה רוח, איך אומר המשפט הזה? גשם ורוח ונשיאים אין, איך אומרים את זה?
נשיאים ורוח וגשם אין, בדיוק.
לא, אני אומרת, יש הרבה דיבורים, יש משא-ומתן אחרי תקופה ארוכה, אחרי שהקוורטט הבהיר לראש הממשלה נתניהו מה המשמעות של המשך הסרבנות המדינית, אז חזרו לסוג של, או למראית-עין של, או למצג שווא של משא-ומתן, אבל בסופו של דבר ממשלת ישראל נותנת לגיטימציה למתנחלים בשטחים לפעול כאילו אין דין ואין דיין. קראנו רק לאחרונה את התחקיר המקיף שעשה העיתונאי שחר גינוסר ב"ידיעות אחרונות", ובתחקיר הזה הוא חשף איך בעצם המועצות המקומיות, באמצעות עמותה, באמצעות ועד מתיישבי השומרון, מממנים על חשבון משלם המסים פעולות "תג מחיר" נגד כוחות הביטחון, בגלל הרס מאחזים. עד שהממשלה מפעילה את הצבא לפעול נגד מאחזים בלתי חוקיים, קמה עמותה בכסות של פעולות חינוך, מקבלת את הכסף שלה ממשלם המסים הישראלי, מכל אחד מאתנו, ובעצם פועלת כדי להעניש את כוחות הביטחון שמבצעים את פעולתם כדת וכדין; ואני מדברת על פעולות "תג מחיר" כנגד כוחות הביטחון. אני רוצה לומר לכם ששניים מראשי מועצת יש"ע – או אני לא יודעת מה התפקיד הרשמי שלהם – גם בני קצובר וגם גרשון מסיקה, אני לא טוענת שהם עוסקים בפועל במדיניות או בפעילות "תג מחיר" – הם נותנים לגיטימציה. הם אמרו, אני מצטטת: "אנחנו צריכים לקדם מדיניות של תגובה על כל פינוי של מאחז בלתי חוקי". גרשון מסיקה בעצמו, על-פי התחקיר של שחר גינוסר, הזרים עד היום לעמותה הזאת, לוועד מתיישבי השומרון, סכום של 3.5 מיליוני שקלים מכספי העמותה. בעצם, מה שאומרים היום ראשי המתנחלים, והם מרשים לעצמם לומר את זה כי יש כאן מדיניות של אוזלת-יד, מדיניות רופסת כנגד פורעי חוק, כנגד מי שגובה "תג מחיר" – אני לא מדברת כבר רק מפלסטינים, שעל זה בכלל אף אחד לא פועל נגד פעולות "תג מחיר", אני מדברת עכשיו כנגד כוחות הביטחון. יש כאן קבוצה שמרשה לעצמה לפעול ביד תקיפה, תוך שימוש במימון של כספי משלמי המסים. אני רוצה לומר, אדוני היושב-ראש, היועץ המשפטי לממשלה קיבל בזמנו, או קיבל לפני חודשים מספר, גם ממני, מידע ממוסמך, והחליט שלא לפתוח בחקירה נגד ועד יושבי השומרון או ועד מועצת השומרון. אני קוראת מכאן ליועץ המשפטי לממשלה לפתוח בחקירה בחשד להסתה לאלימות. אני קוראת לרשם העמותות לבדוק האם ועד מתיישבי השומרון פועל בהתאם למטרות שלשמן הוא הוקם. היום, אם פותחים גם את עיתון "בשבע" וגם את עיתונות המתנחלים, אנחנו רואים שאפילו נעלמה הבושה. עיתונות המתנחלים מדווחת על הפעולות של המתנחלים האלה "להפוך כל אירוע לאירוע מתגלגל" – באופן הזה, בכלל בלי להסתיר את זה. כל הגורמים הרשמיים קוראים את זה, אף אחד לא פועל. הם אומרים את זה בצורה מסודרת: "אנחנו צריכים לפעול לאירוע מתגלגל על מנת ליצור מוקדי חיכוך ועל מנת להעסיק את הצבא והמשטרה בכמה שיותר מוקדים". אני מדברת על עיתונות רשמית שמתפרסמת בגלוי, אבל אתם יודעים מה, חברי חברי הכנסת, אין לי טענה למתנחלים. אם ממשלת ישראל בונה בנייה בלתי חוקית, אם ממשלת ישראל נותנת לגיטימציה להכשרת מאחזים בלתי חוקיים, אם משרד הפנים מעביר מיליוני שקלים להתנחלויות ולמאחזים בלתי חוקיים, אז מה נלין כנגד אזובי הקיר? יש כאן מדיניות שמזינים האחד את השני, יש לחץ של המתנחלים על ממשלת ישראל, וממשלת ישראל נעתרת לפעילות המתנחלים, לא מעמידה לדין. ואני רוצה, אדוני היושב-ראש, לסיים – – כמה זמן עוד יש לי, ברשותך?
אוקיי. – – בכמה ציטוטים שחשבתי שחשוב להביא אותם בפני הכנסת. מנהיג המתנחלים הוותיק בני קצובר אמר לעלון "בית משיח", זה עלון שחב"ד מוציאה אותו לאור, ואני מצטטת: "הייתי אומר שכיום לדמוקרטיה הישראלית יש תפקיד מרכזי אחד והוא להיעלם מהשטח. הדמוקרטיה הישראלית סיימה את תפקידה", אומר קצובר, "והיא חייבת להתפרק ולהתכופף בפני היהדות", והוא ממשיך כהנה וכהנה. אני אומרת לכם, חברי חברי הכנסת, מה שיפה זה שקצובר לא מנסה יותר להעמיד פנים. אנחנו רואים חלק ממנהיגי המתנחלים והשליחים שלהם כאן בכנסת מתייצבים על הדוכן, מגלגלים עיניים, יוזמים שורה של הצעות חוק שבאות להכשיר גם את מגרון, גם פעולות בלתי חוקיות, מגבים את הפעילות של הטרוריסטים של "תג מחיר", נותנים להם רוח גבית. אדוני היושב-ראש, מתחת לאפך, בכנסת הזו, מסתובבים אנשים שהם מבוקשים או היו מבוקשים על-ידי השב"כ. אחד האורחים של אורי אריאל נעצר בחשד לפעילות טרור; חבר הכנסת אלקין, שמענו אותו מודיע לחמ"ל של המתנחלים על פעילות זו או אחרת; ועדת החוקה של הכנסת אירחה לאחרונה טרוריסטים יהודים, נערי הגבעות שהוצא נגדם צו הגבלה. בכנסת הזו נותנים רוח גבית לפעילות טרוריסטית יהודית. נותנים רוח גבית. יש כאן שדולה בכנסת, חברי חברי הכנסת, השדולה לארץ-ישראל, שמעסיקה מרכזת או מרכז בשכר, אני לא יודעת, הכנסת מממנת אותה? לא שמעתי ששדולה בכנסת יש לה מימון, אבל השדולה לארץ-ישראל בכנסת יש לה מימון. חברי חברי הכנסת, כנסת ישראל נותנת רוח גבית לפעילות טרור, לטרוריסטים, לפורעי "תג מחיר", שמקבלים רוח גבית מהממשלה – – –
כן. אני לא יודעת מי מממן, לא אמרתי מהכנסת. אני לא יודעת מי מממן, אבל אם לא הכנסת מממנת ויש פעילות של שדולה בכנסת, זה דבר חמור שבעתיים. אז אני מציעה לבדוק את זה, חברי חברי הכנסת. אדוני היושב-ראש, אני קוראת לך לבדוק מי מממן את הפעילות של השדולה לארץ-ישראל בכנסת. למיטב ידיעתי, חברי חברי הכנסת, ניצן הורוביץ ודב חנין פעילים בשדולה ירוקה, שורה של חברי כנסת כאן פעילים בשדולות, ולא שמעתי שיש מימון לפעילות של השדולות, ואם מישהו מבחוץ מממן את זה, הדבר ראוי לבדיקה. אני רוצה לסיים ולומר, חברי חברי הכנסת, הנתונים של "שלום עכשיו" על גידול כל כך משמעותי בבנייה בהתנחלויות, שנעשה בעידודה של ממשלת ישראל, שנותנת הכשר למאחזים בלתי חוקיים, שמאפשרת מדיניות של אין דין ואין דיין, פורעי חוק שלא מכירים במרותו של השלטון הנבחר בישראל ומקבלים רוח גבית מהכנסת, ראויים, אדוני היושב-ראש, לבדיקה קצת יותר מעמיקה. תודה רבה.
"שלום עכשיו" הם גם לא שדולה בכנסת, אדוני היושב-ראש.
ל"שלום עכשיו" אין שדולה בכנסת.
אדוני היושב-ראש, זה מאוד חמור בעיני – אין שדולה של "שלום עכשיו" בכנסת, ואתה היית צריך לענות לי: אני אבדוק מי מממן את הפעילות של השדולה לארץ-ישראל בכנסת.
לא אמרתי שהכנסת מממנת – – –
אני לא אמרתי שהכנסת מממנת, אמרתי – – –
אין טענה, אבל לא בתוך הכנסת. שדולה פורמלית שמקימים חברי כנסת מקבלת מימון – – –
– – – לא בידי הכנסת, גורם – שהכנסת תבדוק מי הגורם.
כן כן, את הפעילות של הגברת שמרכזת את השדולה. כן, אדוני, אל תקל בזה ראש. "שלום עכשיו" אין לה שדולה בכנסת.
אדוני היושב-ראש, אין שדולה בכנסת של "שלום עכשיו". ניצן הורוביץ – יש שדולה שהיא ירוקה, יש לה מרכזת – – – אין לה מרכזת בשכר, למה שתממן את זה? מה, אני לא ברורה?
למעט השדולה של ארץ-ישראל בכנסת. אני עומדת מאחורי מה שאני אומרת לך.
אדוני, אז בבקשה, אני מגלגלת את זה לפתחך.
נכון, אבל, אדוני, לא זה הדיון.
אדוני, יש פעילות של שדולה בכנסת. כל שדולה בכנסת פועלת באופן לגיטימי. תמיד אחד מהעוזרים של חברי הכנסת מפעיל אותה. יש כאן שדולה שיש לה מפעיל שמקבל מימון חיצוני ומפעיל שדולה בתוך הבית הזה.
אדוני השר, בשנת 2011, שזו השנה השלישית לכהונתה של ממשלת נתניהו, חלה עלייה של 20% בבנייה בהתנחלויות.
מול שנה קודמת ומול שנה קודמת. עלייה אחת של – – –
אדוני היושב-ראש, חברי חברי הכנסת, אני כבר לא יכולה לספור את הפעמים שבהן כנסת ישראל הולכת לתת שוב לגיטימציה, באופן רטרואקטיבי, לחקיקה גזענית, מפלה ובלתי מתקבלת על הדעת. כל פעם שנדמה, אדוני היושב-ראש, שהגענו לתחתית המדרון המוסרי ולא ניתן להתנוול יותר, מתברר שאין גבול לעומקה של התהום הזאת. והתהום היא עמוקה שבעתיים, אדוני היושב-ראש, לא בגלל הכנסת – מהכנסת, לצערי, כבר אין לי ציפיות – היא עמוקה שבעתיים בגלל הרוח הגבית שהכנסת הזאת מקבלת מפסיקת בג"ץ, פסיקה שמשמעה שתש כוחו של בג"ץ להיאבק בגזענות. וזו תוצאה של הקמפיין הפוליטי של הכנסת הזאת, שבמשך שנתיים-שלוש פועלת כדי לרסק את בית-המשפט, כדי לפגוע בעומדת בראשו, כדי לקעקע אותו, כדי לאיים על בג"ץ. זו התוצאה. חברי חברי הכנסת, בבג"ץ יושבים שופטים. והשופטים יושבים בקרב עמם. אמרתי את זה לא אחת, ואני אומרת גם כאן: שופטים אינם מלאכים, וגם מלאכים זה לא מה שהיה פעם. השופטים שיושבים בבית-המשפט הגבוה לצדק נחלקו ביניהם – אני רוצה לומר את שמותיהם – נחלקו ביניהם לגבי ההחלטה על חוק האזרחות. אני עתרתי לבג"ץ ביחד עם קבוצה של חברי כנסת נגד החוק הזה, אדוני היושב-ראש. לצערי בג"ץ בעצם נתן לגיטימציה לטרנספר דה-פקטו של אזרחי ישראל הערבים. בג"ץ בעצם מגרש מפה את האנשים, וכנסת ישראל נותנת לזה הכשר בחקיקה הנוספת שלה. אומרים לאנשים: אתם רוצים להינשא לבני-זוגכן או לבנות-זוגכם – קחו את עצמכם מכאן ותעברו לגור במדינה אחרת. תוך כדי זה שאני מדברת, אדוני, אני מחפשת את הרשימה של שופטי הרוב ושופטי המיעוט, אבל אני לא מוצאת את זה כאן בדפים שלי. בכל אופן, אדוני היושב-ראש, שופטי המיעוט סברו שמדובר באפליה ושהשינויים בחוק אינם ממתנים את הפגיעה בזכות לשוויון, כי החוק שמובא כאן היום קובע שלא יתאפשר איחוד משפחות לישראלים עם בני-זוג פלסטינים אם גילו של בן-הזוג הפלסטיני הוא 36 ומעלה, או שגילה של בת-הזוג הפלסטינית הוא 26 ומעלה. הרי זה בלוף, חברי חברי הכנסת. אתם יודעים שהחוק הזה נועד לפגוע באזרחים בגלל ההשתייכות האתנית והלאומית שלהם. החוק הזה בעצם – בכסות של מה שנקרא, אני מכניסה את המלה למירכאות: "צורכי ביטחון", אותה מילת קסם שמהלכת אימים – לכאורה בכסות של צורכי ביטחון, נותנים יד לפרקטיקה פסולה של פגיעה בזכות הבסיסית לשוויון, בזכות לחיי משפחה; לסיטואציה שבה אלפי ילדים נקרעים מהוריהם, אלפי ילדים נותרים לחיות כאן בארץ ללא זכויות, ללא מעמד, ללא ביטוח, ללא בריאות. מה בדיוק אנחנו משיגים בזה?
אדוני היושב-ראש, אני מסיימת. אנחנו כאן בכנסת הולכים להצביע. אני קוראת לכם, חברי חברי הכנסת, לא לתמוך בחוק הזה. היתה לבג"ץ הזדמנות נדירה לפסול את החוק, אבל לצערי גם בג"ץ מסתכל לכנסת, וההחלטה שלו היא תוצאה של מסע ההפחדה הזה. חברי חברי הכנסת, תצביעו נגד החוק. אולי השופטים שישבו בבג"ץ בפעם הבאה יחשבו אחרת. לצערי, אני לא בונה על זה. תודה.
גברתי היושבת-ראש, תודה רבה, אני שמחה להציג כאן מעל הדוכן את הצעת החוק של חבר הכנסת יצחק וקנין ושלי, הצעה המכונה "חוק התספורות", שזוכה לתמיכת הממשלה. אני שמחה מאוד שהממשלה תומכת בהצעת החוק הזאת. אני חושבת שמדובר כאן באיזו נקודת ציון דרמטית במאבק נגד הריכוזיות, ואני רוצה בהזדמנות הזאת גם להודות לעורכת-הדין דידי לחמן-מסר, מי שהיתה המשנה ליועץ המשפטי לממשלה, על גיבוש וניסוח הצעת החוק, ושוב להודות על תמיכת הממשלה. אני רוצה להסביר מעט על החוק. החוק הזה הוא מאוד משמעותי, מכיוון שהוא יאסור על הגופים המוסדיים לחתום על הסדרי חוב עם תספורת של יותר מ-10% מגובה החוב, ואם הם ירצו בכך, אם הם יחליטו שמדובר על הסדר גבוה יותר, הם יפנו לבית-המשפט, ובית-המשפט ימנה נאמן שייצג את האינטרסים של הציבור ויבדוק את סבירות ההסדר. חברי חברי הכנסת, הסיטואציה עד היום היתה שכשעשו הסדרי חוב, הדברים נסגרו בין אותו אדם שנזקק להסדר החוב ובין הגופים המוסדיים, והפקירו את האינטרסים של הציבור; בעצם הגופים המוסדיים מעלו באמונו של הציבור. המחאה החברתית בקיץ האחרון, חברי חברי הכנסת – האמת, אני לא שומעת את עצמי – אחראית למהפך התודעתי בציבור הישראלי. רבים מאתנו, מאלה שיצאו למחות, הבינו לראשונה את הקשר הישיר והמיידי בין הפגיעה בחסכונות שלנו לפנסיה ובין ההתנהגות של טייקונים ממונפים, כמו אותם שניים מפורסמים, יצחק בן-דב ותשובה, אבל גם אחרים. גם הציבור וגם מקבלי ההחלטות הפנימו שמושגים כמו גלגול חובות, תספורות והסדרי חוב שנחשבו בעבר לאיזשהן בעיות ערטילאיות של עכברי שוק ההון הם הבעיה של כולנו, ואנחנו, החוסכים לפנסיה, בעצם נותנים את הלגיטימציה וההכשר להתנהגות חסרת אחריות של בעלי הון ממונפים ששולטים גם בגופים שמנהלים את החסכונות שלנו. את מה שהציבור הבין בקיץ האחרון הבינו גם חברי ועדת הריכוזיות. הם קבעו במפורש שהריכוזיות בשוק ההון, הבעלות הצולבת של טייקונים על נכסים פיננסיים וריאליים, ואותו שולחן עגול של לווים ומלווים השולטים באשראי בישראל, הם סיכון ליציבות של המערכת הכלכלית בישראל ופוגעים שוב ושוב בתשואה של החסכונות שלנו. חבר הכנסת וקנין ואני הגשנו לוועדת הריכוזיות מסמך שמבקש להתמודד עם בעיית הריכוזיות במשק. הגשנו, אני חושבת, 17 הצעות חוק לוועדה. ההצעה הזאת שאני מציגה כאן היום בשמו של חבר הכנסת וקנין ובשמי, היא אחת ההצעות להתמודד עם בעיית הריכוזיות. במקרה הזה אנחנו עוסקים בהסדרי החוב השערורייתיים שהיו כאן בשנים האחרונות. אנחנו גם רואים מבדיקה שנערכה על-ידי הצוות החברתי-כלכלי בלשכה שלי, שבשלוש השנים האחרונות נחתמו לפחות 53 הסדרי חוב על סדרות אג"ח בסכום כולל של למעלה מ-15.8 מיליארד ש"ח. אני מדברת על חברות כמו "אפריקה-ישראל" – הסדר חוב על התחייבות אג"ח בשווי של כ-8 מיליארד ש"ח. קחו לדוגמה את "צים" – הסדר חוב על התחייבות אג"ח בשווי של כ-1.3 מיליארד ש"ח. והדבר החמור, חברי חברי הכנסת, שבקנה נמצאים 36 הסדרים נוספים בשלבי משא-ומתן שונים. אנחנו מדברים על היקפים אדירים, כמעט בלתי נתפסים. 36 הסדרים נוספים אמורים להיחתם. הסדרי החוב שאני מדברת עליהם הפכו לפרקטיקה לא בגלל מצבו של המשק. להיפך – אפשר לומר אפילו שמצבו של המשק מצוין. אבל הם נפוצים כל כך מכיוון שהגופים המוסדיים, אותם אלו שמחזיקים במרבית החברות של אותן חברות שמבקשות הסדרים, מתיישרים כמעט תמיד עם בעל השליטה. אנחנו רואים את זה. אין להם אינטרס להגן על האינטרסים של הציבור. הם מפקירים את הכסף שלנו, שמושקע בחברות האלה. הם מועלים באינטרסים של הציבור כשהם מסכימים לתספורת בגובה של עשרות אחוזים, כשהם מסכימים למיחזור חובות ולשלל הצעות מפוקפקות שהתכלית שלהן היא אחת. חברי חברי הכנסת, התכלית היא לחלץ את הטייקון בלא פגע ולגלגל את ההפסדים עלינו, על הציבור. הצעת החוק שלנו, של חבר הכנסת וקנין ושלי, אומרת: לא עוד. חברי חברי הכנסת, לא עוד. כשהגופים שאמורים לייצג את האינטרס הציבורי מפקירים אותו, זהו בדיוק התפקיד של המחוקק להתערב ולהטות את הכסף לטובת האזרחים. הצעת החוק שנעביר היום עושה בדיוק את זה. היא מחייבת פיקוח של נאמן מטעם בית-המשפט על כל הסדר חוב שבו בעל השליטה מציע תספורת בגובה של יותר מ-10%. הנאמן יצטרך להתייעץ עם הרשות לניירות ערך, עם המפקח על שוק ההון, לפני שמאשרים את ההסדר. אני חושבת שהדבר הזה יביא לכך שהסדרי החוב, שבעבר בית-המשפט שימש עבורם חותמת גומי, לא יוסיפו להתקיים. חברי חברי הכנסת, החוק החדש יחייב את הגופים המוסדיים להפעיל את הסמכות שלהם ולהעניש את אותם בעלי הון שכושלים שוב ושוב בהחזר חובותיהם. אותו נאמן שבית-המשפט ימנה יוכל לקבוע שהסדר החוב אינו משרת את הציבור ולהורות על ביטולו, ובעצם בכך הוא יאלץ את הגופים לפעול לפירוק החברה שלא עמדה בהסדר חובותיה. שוק האג"ח, חברי חברי הכנסת, יהפוך מבזאר טורקי שבו כולם קושרים יחדיו כדי להכשיר מינופים ספקולטיביים, למקום שבו כספי הציבור מוגנים. אני מוצאת בהצעה הזו מספר השלכות רוחב דרמטיות על ההתנהלות בכלל בשוק ההון, בחמישה מישורים שונים שאני ארצה למנות אותם באופן טלגרפי: ההצעה שלנו בעצם תצמצם באופן מיידי את היקף הפגיעה הפוטנציאלי בציבור החוסכים; ההצעה הזאת תגביר את השקיפות לציבור בהתנהלותם של הסדרי חוב; ההצעה הזאת בטווח הארוך גם תהווה תמריץ להפחתת השקעות של הגופים המוסדיים; ההצעה הזו, שחבר הכנסת וקנין ואני מגישים אותה לפניכם, בעצם תאפשר גם הכבדה על מהלכי מינוף ורכישות ספקולטיביות של חברות על-ידי בעלי הון; והדבר האחרון, חברי חברי הכנסת, מהרגע שחברות יעמדו בפני סנקציות משפטיות כמו כינוס נכסים בהסדרי חוב, יגדל הסיכון של הבנקים במתן הלוואות לקבוצות שליטה, וההתנהלות שלהם בהקצאת אשראי תהפוך לזהירה יותר. ומה הלאה, חברי חברי הכנסת? החוק שלנו הוא רק צעד ראשון בדרך לרפורמה כוללת בשוק ההון. כמו שאמרתי קודם, חברי איציק וקנין ואני הגשנו לוועדת הריכוזיות שורה של המלצות שאני מקווה שלפחות את רובן הוועדה מאשרת או תאשר. אני מצפה מהממשלה לאמץ את המלצות ועדת הריכוזיות, ובשלב הראשון לאסור על אחזקות צולבות של נכסים פיננסיים וריאליים כבר מהשקל הראשון. אני יודעת שיש ויכוח אם זה צריך להיות מהשקל הראשון. אבל לאמץ את העיקרון של ההפרדה, להקשות על קיום של פירמידות שליטה ועל חלוקה מסוכנת של דיבידנדים, ובעיקר – לסיום, חברי חברי הכנסת – על הממשלה להיות קשובה לציבור ולא לטייקונים. תמיכה בהצעת החוק הזו היא צעד ראשון. אם הממשלה לא תעשה את זה, אנחנו, חברי חברי הכנסת, נמשיך לעשות זאת במקומה. תודה רבה, ותודה לחברי, חבר הכנסת וקנין.
ימות המשיח. הצבעה מס' 14 בעד ההצעה להעביר את הצעת החוק לדיון מוקדם בוועדה – 25 נגד – אין נמנעים – אין ההצעה להעביר את הצעת חוק החברות (תיקון – הסדר נושים בפיקוח בית-המשפט), התשע"ב–2011, לדיון מוקדם בוועדה שתקבע ועדת הכנסת נתקבלה.
אדוני היושב-ראש, תודה רבה, חברי חברי הכנסת, אדוני שר האוצר, סיעת מרצ מגישה אי-אמון בממשלה על רקע הפרעה אובססיבית. אנחנו חושבים שלממשלת ישראל יש אובססיה, והאובססיה הזאת – ואני הולכת לנמק – האובססיה הזאת היא ההתנחלויות. אני רוצה לומר, אדוני יושב-ראש הכנסת, שאחרי הקיץ האחרון, אחרי מחאת ההמונים, חשבנו שממשלת נתניהו תשפר את חיי אזרחי המדינה. אבל אני רואה שנבצר מממשלת נתניהו לעשות את זה, למלא את תפקידה, כי היא עסוקה מבוקר עד ערב להקים לעצמה מדינה נפרדת בשטחים, מדינה שעומדת להגשים את הפנטזיות המשיחיות שלה. ראש הממשלה, כנראה, לא יכול להחליף את העם, אז הוא מנסה להחליף את המדינה. כל הזמן אני רק שומעת איך ממשיכים לבנות עוד יותר בשטחים, איך מרחיבים את ההתנחלויות, איך מסייעים להתנחלויות, איך גונבים אדמות, איך משקרים לבית-המשפט. ואני רואה את חברי הכנסת בכנסת הזאת, חברי הכנסת של הקואליציה – אני אפרוט או אתן תיכף כמה דוגמאות, איך הם מגישים הצעות חוק בסיטונות שבאות לקבע, לספח את ההתנחלויות או להמשיך את תחזוק ההתנחלויות. מה שמטריד אותי זה שהממשלה עושה את זה בעיקר על חשבון כל נושא אחר; על חשבון כל דבר, אבל בעיקר על חשבוננו. תראו מה הממשלה לא עושה: למשל, היא לא קולטת את עובדי הקבלן בשירות המדינה כי הממשלה טוענת – אין כסף; הממשלה לא נותנת כסף לתוספת תקנים לרופאים מתמחים, והתשובה היא אותה תשובה – אין כסף; לעדכון קצבאות הזיקנה – גם אין כסף; לביטול תשלומי ההשתתפות העצמית על תרופות – אין כסף; להעלאת שכר העובדים הסוציאליים ודאי שאין כסף; ולעובדי מקצועות הסיעוד – גם אין כסף; למערכת ההשכלה הגבוהה ולסבסוד שכר הלימוד – אין כסף; לטיפול בנפגעות תקיפה מינית – גם אין כסף; ולהגברת תדירות התחבורה הציבורית – גם אין כסף. הבעיה הגדולה והמשמעותית שבגינה יצאו בקיץ האחרון לרחובות, פתרון מצוקת הדיור ולבניית הדיור הציבורי בישראל – גם אין כסף. עכשיו, זה מקומם שהממשלה הזאת לא מקצה כסף לדברים האלה, אבל מה שמקומם שבעתיים הוא שלהקלות מס לבנייה בהתנחלויות יש כסף, ועוד איך שיש כסף; לכבישים ליהודים בלבד שיובילו לווילות עם הגגות האדומים – יש כסף, ועוד איך יש; למועצות אזוריות בשטחים שמממנות חמ"לי "תג מחיר" של הטרור היהודי – יש יופי של כסף; לגנבת מים, לסתימת בארות, להריסת תשתיות ביוב של פלסטינים שמפריעים לנוף של הגגות האדומים – יש כסף בשפע, חברי חברי הכנסת. שימו לב מה קרה לנו כאן בשנים האחרונות: מעבר ל"קו הירוק" קמה מדינת רווחה סקנדינבית. שבדיה זה בכלל לא בצפון אירופה – שבדיה משתרעת בין פסגות לבית-אל; נורבגיה זה בכלל בין קריית-ארבע לתקוע. לממשלה הזאת יש כסף להתנחלויות – –
– – להתנחלויות יש הכול. כל משאבי החקיקה מופנים רק לשם. שימו לב, חברי חברי הכנסת, מה עבר כאן בשבועות האחרונים, מה עלה כאן בשבועות האחרונים. ככה זה חמק מתחת לרדאר שלנו; הקואליציה הצביעה, וזה חמק. אני רוצה לתת לכם יבול חלקי של חוקי סיפוח ונישול שהונחו על שולחנה של ועדת השרים לענייני חקיקה והובאו לכנסת הזו: החוק הראשון, חוק הגזל להכשרת בנייה על קרקעות פרטיות של פלסטינים, מה שנקרא "חוק ההסדרה" – הצעת חוק שעומדת בסתירה לפסיקות בג"ץ וגם לדין הבין-לאומי, הצעה שמבקשת לתת הכשר לגזל של אדמות או של קרקעות פרטיות שהבעלים שלהן הם פלסטינים. זאת הצעה שאמורה לעלות בקרוב לדיון במליאת הכנסת; חוקי האפרטהייד – החלת החוק הישראלי על כל היישובים היהודיים בשטחי יהודה ושומרון. כמובן, רק על היישובים היהודיים, כדי שהפלסטינים ימשיכו להיות נטולי זכויות – שימו לב לחוק הזה. ואני רוצה עכשיו לציין בפניכם ארבע הצעות חוק של חברי הקואליציה, שעברו: חוק המוזיאונים – נדמה לי שזה אורי אריאל. החלת חוק המוזיאונים ביהודה ושומרון – כמובן, רק ביישובים יהודיים; החלת חוק התכנון והבנייה על יהודה ושומרון; החלת חוק הגנים הלאומיים על יהודה ושומרון; והצעת חוק עם איזה שם מופרך, שכשראיתי את ההצעה הזו לא האמנתי למראה עיני: הצעת חוק התפתחות טבעית בערי יהודה ושומרון, שיחייב את המדינה בפרסום של מכרזי בנייה למגורים ברשויות הגדולות בשטחים; והצעת חוק אחרונה – חוק לסיפוח של כביש 443. בכביש הזה לא עוקפים מכוניות, אלא עוקפים בסיבוב את פסיקת בג"ץ. מה שתיארתי כאן או פירטתי בפניכם זו רק רשימה חלקית. הדבר האחרון, אדוני היושב-ראש. היום פורסם שהשר בני בגין שעומד בראש ועדה שמינתה הממשלה – אני מניחה – או שמינה ראש הממשלה, הגיע לפשרה בנוגע למאחז מגרון. בג"ץ קבע שעד 31 בחודש צריך לפנות את מאחז מגרון. ניסו להגיע לפשרה. אם אתם שואלים אותי, חברי חברי הכנסת, זו פשרה רקובה. ממשלה שמנהלת משא-ומתן עם פורעי חוק על קיום החוק. איפה נשמע כדבר הזה בכלל? האם הממשלה היתה מנהלת משא-ומתן עם שודדי בנקים? עם גנבי מכוניות? עם פורצים? זה מה שעשו אותם פורעי חוק בשטחים – הם הקימו מאחז בלתי חוקי שבג"ץ קבע שיש לפנות אותו, וממשלת ישראל מתנהלת אתם ומציבה פשרות. זה הרי בלתי מתקבל על הדעת. באיזו מדינה מתוקנת זה היה קורה, שהשלטון מנהל משא-ומתן עם מי שמפר את שלטון החוק? שודדי קרקעות בשטחים, חברי חברי הכנסת, זה כבר בכלל סיפור אחר. ומה שמקומם, שנוצרו כאן שתי מערכות חוק נפרדות: מערכת חוק למתנחלים; בכלל, המתנחלים הם הילד המופרע של הגן שאף אחד לא מעניש. לכל הילדים אסור להרביץ – רק לו מותר; לכל הילדים אסור לגנוב – רק לו מותר. עולה בדעתכם שאם מישהו היה מקים עכשיו איזה מאחז או בונה בנייה בלתי חוקית באיזה יישוב, היו מנהלים אתו משא-ומתן להעתקת היישוב הזה למקום אחר? זה מתקבל על הדעת? האם זה הגיוני במדינה מתוקנת? איך זה יכול להיות שלמי שחי מעבר ל"קו הירוק" מארגנים, מקבעים הסדרי פשרה אחרים, שונים מאלה של מי שחי מהצד השני של ה"קו הירוק"? אדוני היושב-ראש, אני הצגתי כאן בפני חברי חברי הכנסת למה אין לנו אמון בממשלת נתניהו. אנחנו חושבים שצריך לדאוג לרווחה. לנו בכלל יש סדר-יום אחר. לנו במרצ – ואני מציעה את ההצעה הזאת גם בשם מפלגת העבודה – חשוב יותר לפתח את ישראל. לא חשוב לנו עכשיו להמשיך לבנות את שבדיה בין בילעין לנעלין או בין פסגות לבית-אל. מדינת רווחה נוסח שבדיה צריכה להיות בתחומי מדינת ישראל. אנחנו רוצים לשנות את סדרי העדיפויות באופן שזה יביא לצדק חברתי, לצדק חלוקתי. אנחנו רוצים לקיים כאן מדינת רווחה מודרנית. לנו חשוב השוויון – שוויון של כל בני האדם ללא הבדל דת, גזע, מין, מגדר, נטייה מינית. חשוב לנו להיות קשובים ולתת ביטוי לרחשי הלב של הציבור, כפי שזה בא לידי ביטוי במחאה בקיץ האחרון. ממש ממש לא חשוב לנו, או אנחנו מתקוממים – אני אנסח את זה ליתר דיוק – על כך שהממשלה הזו היא קשובה, אבל היא קשובה רק לקבוצה אחת: היא קשובה רק לקבוצה אחת שהוקמה עבורה מדינת רווחה מעבר ל"קו הירוק". לכן, אדוני היושב-ראש, לנו, לסיעת מרצ, אין אמון בממשלה הזו.
לא, שינינו את זה, שינינו.
אל תתבלבל. ביקרתי אותך ואת הממשלה.
ביקרתי אתכם שהקמתם מדינת רווחה בין ג'נין לנעלין, בין פסגות לבית-אל.
לא, אתה לא מרגיז אותי. אני מחבבת אותך.
אתה לא חייב לפרט, אתה לא חייב, אתה לא חייב – – –
אתה לא חייב להמשיך בפירוט.
אני לא צריכה את כולו, תודה רבה לך, אדוני. אדוני היושב-ראש, חברי חברי הכנסת, אני שמחה לעמוד כאן על הדוכן ולהציג את הצעת החוק שמבקשת לתת מענק הסתגלות לנשים מוכות שיוצאות מהמקלט, לאחר שהייה של לפחות 30 יום, כדי שהן לא תצטרכנה לחזור למעגל של הגבר המכה, למעגל הטרור. ואני אומרת שאני שמחה – תמיד אני שמחה כשהממשלה תומכת בהצעות חוק שלי, אני חייבת להודות, אבל הפעם אני שמחה שבעתיים, כי זו הצעה שעושה צדק. אני העברתי את ההצעה הזאת כבר לפני הרבה שנים, ואתם יודעים – במסגרת חוק ההסדרים, כשעושים קיצוצים, גם ההצעה הזו – גם החוק הזה בעצם בוטל. והרבה מאוד נשים בעצם מצאו את עצמן לא בורחות למקלטים, או שכשהן בורחות למקלטים והן יוצאות מהמקלט, הן מצאו את עצמן, בגלל שלא היה להן כסף להצטיידות בסיסית, לצרכים מינימליים, חוזרות לבן-הזוג המכה, לגבר המכה, כי אין להן איך בעצם להסתגל לחיים החדשים. אני אומרת את זה, אדוני היושב-ראש, הצעה זו נחקקה ביוזמתם של ארגונים שיש להם ניסיון בשטח: המקלט לנשים מוכות בבאר-שבע, ויצו וגופים אחרים, גופים של ארגוני החברה האזרחית שעוסקים במתן סיוע לנשים מוכות. בעצם, כל פעם הייתי מקבלת מהם טלפונים: תראי, יש לנו אשה שצריכה לצאת מהמקלט, אין לה סדינים, אין לה סכו"ם – אני מדברת על הדברים המינימליים והבסיסיים – וכל פעם היינו מארגנות ככה מכל החברות. ובאיזשהו שלב חשבנו: זה בכלל לא צריך להיות בידיים שלנו, של חברות או אנשים טובים שבעצם מתגייסים. תופעת האלימות נגד נשים היא תופעה חברתית שלמדינה יש עליה אחריות, והמדינה לוקחת אחריות: היא מממנת את השהות של נשים במקלט. אבל צריך לעשות עוד צעד אחד נוסף, עוד צעד אחד שיסייע לנשים האלה, אחרי שהן מתאוששות, ובאמת זוכות ליחס כל כך חם במקלט – הן צריכות להסתדר, הן צריכות שיהיו בידן האמצעים לקנות את אותם דברים בסיסיים. ובאמת זו הזדמנות – אני חייבת להודות לוועדת השרים לענייני חקיקה – – –
לא, זה לא מותנה בשכירת – – –
לא, כדי שהן תוכלנה לשכור דירה. זה לא מותנה. זה לא מותנה.
לא, מה פתאום. לא כל אחת יכולה לשכור דירה. לא, לא, ברור. הכסף הזה יכול בעצם לשמש לכמה דברים. אם, נניח – הרבה נשים מוכות שיוצאות מהמקלטים זוכות לדירת מעבר, אבל הן צריכות לרהט את דירות המעבר, אז הן צריכות לקנות, אתה יודע, דברים בסיסיים.
זה לא מותנה, זה לא מותנה. לא, לא, לא, זה לא מותנה. מה שכן, ההצעה הזאת בעצם אומרת שאשה שתשהה מעל 30 יום ולא תשוב לביתה לאחר היציאה מהמקלט, תקבל מענק בגובה של 8,000 שקל ועוד 1,000 שקל לכל ילד. מדובר, נדמה לי, על עד שלושה ילדים. העלות השנתית הצפויה של הצעה הזאת היא פחות מ-4 מיליוני שקלים, שזה לא כסף גדול למדינה, אבל לנשים האלה זה עולם ומלואו. אולי רק כדי לסבר את האוזן, היום יש בישראל 13 מקלטים לנשים מוכות. אנחנו מעריכים שכל שנה שוהות במקלטים כ-800 נשים. ב-2009 היו 748, ואתן מעל 1,000 ילדים. זה מאוד מאוד משמעותי. אנחנו מדברים בעצם על הצעת חוק שמבקשת לסייע לבין 400 ל-500 נשים בשנה. לנשים האלה זה עולם ומלואו. יושב כאן השר לנדאו, שהיה השר לביטחון פנים. אני שיתפתי פעולה במשך הרבה שנים בנושא נשים מוכות. אני חושבת שזה עוד נדבך במאבק של המדינה, או בסיוע של המדינה, לנשים מוכות לצאת ממעגל הטרור והאימה. אני רוצה להודות שוב לממשלה, שהחליטה לתמוך בהצעת החוק הזאת. אני תיאמתי כמובן – אני לא זוכרת אם תיאמתי בהצעה הזאת שהכול יהיה בתיאום, אבל אני מסכימה שהכול יהיה בתיאום. תודה רבה, אדוני.
אפשר להוריד את חבר הכנסת גילאון?
אדוני היושב-ראש, חברי חברי הכנסת, אני רוצה לברך את הממשלה – זה לא קורה הרבה – אני רוצה לברך את הממשלה על הצעת החוק. הצעת החוק הזאת מוגשת היום בעקבות המלצות של ועדה בראשותו של השופט שוחט, ועדה שהוקמה בעקבות הצעת החוק של חברי חבר הכנסת לשעבר חיים אורון, ג'ומס. גם אני העברתי הצעה כזאת בקריאה טרומית כששבתי לכנסת, וההצעה שלי ממתינה בוועדת הרווחה של הכנסת. זו הצעה חברתית מהמעלה הראשונה, זו הצעה שעושה צדק ויוצרת באמת חלוקה אמיתית וצודקת של זכויות פנסיה בתהליך גירושין. חברת הכנסת אורלי לוי, שמעתי שאת שאלת על מה ההצעה, אני אגיד את זה בקצרה בזמן שעומד לרשותי. ברבות השנים קיבלנו המון תלונות ובקשות מנשים שהתגרשו – נשים שהתגרשו, תקוה רגר, העומדת בראש עמותת "גרנית", ונשים רבות אחרות. ההצעה הזאת עושה צדק עם מאות אלפי נשים במדינת ישראל. הדגש הוא על "מאות אלפי נשים". מה שקרה עד היום זה שחוקי הפנסיה התייחסו לזכויות שנצברות כזכויות הבלעדיות של העמית. רק העמית היה רשום בקרנות הפנסיה – על-פי התקנות של קרנות הפנסיה וקופות הגמל, רק העמית יכול להיות רשום. אם חבר הכנסת כץ הוא העמית, זה רשום רק על שמו.
רציתי את תשומת הלב שלך, אדוני. אני מסבירה על מה ההצעה. אני מסבירה על מה ההצעה. בעצם ההצעה הזאת עומדת לשנות את המצב שהיה עד היום. אם נצברו זכויות בין בני-זוג, גם אם בתי-משפט פסקו פסיקות – הזכויות היו על שמו של העמית בלבד. הדבר הזה גרם – אדוני, אני לא שומעת את עצמי. הדבר הזה גרם, אדוני היושב-ראש, לכך שבמה שקשור להלכות השיתוף בזכויות הפנסיה – אם אחד מבני-הזוג צבר משהו, בדרך כלל זה נחשב נכס משותף במהלך גירושין, וכשזה נגע בזכויות העמית, זה נגע בו בלבד. הדבר הזה הביא לכך, נניח, שאם בני-זוג התגרשו, או אם העמית נפטר – בדרך כלל שבני-זוג התגרשו – הוא יצא לפנסיה, הזכויות של הפנסיה האלה עברו רק לאותו גבר. הן לא עברו גם כחלק משותף לאשה. כשבני-זוג מתגרשים, אדוני, היום, מחלקים את הרכוש ביניהם – את הדירה, את המכונית, חסכונות שהם צברו. ככה בית-משפט קובע. רק במקום אחד לא חילקו – את זכויות הפנסיה. זה נשאר על שמו הגבר. זה נשאר על שמו של העמית. הדבר הזה הוא בעצם קריטי מאוד אם העמית – אותו גבר – פורש לגמלאות, ואם העמית נפטר. אנחנו ראינו מצבים בלתי מתקבלים על הדעת. נניח בני-זוג התגרשו, אחר כך הגבר נישא לאשה אחרת – כל הכסף שהם צברו, כל הזכויות שהם צברו במהלך החיים, 30 השנה שהם חיו יחד, ברגע שהם נישאו, האשה החדשה – –
אני מייד מסכמת, אדוני, אני רק מתארת את המצב. – – האשה החדשה, שהוא חי אתה, נניח, שנה או שנתיים, בעצם היתה זכאית לרשת את כל הזכויות שלו, זכויות לפנסיה שנצברו במהלך החיים המשותפים. לכן, ההצעה הזאת היא הצעה הוגנת, נכונה, חכמה. ההצעה הזאת אומרת, שזכויות שנצברו במהלך השנים ייחשבו נכס משותף ויהיה אפשר לחלק אותן, וכך כל אחד מבני-הזוג בעצם יקבל רק את מה שהוא חסך בעצמו, ועכשיו הן יחולקו שווה בשווה. זו הצעה צודקת, שבעיני תביא – אני יודעת כמה נשים במדינת ישראל מחכות לזה. אני רוצה שוב לברך את הממשלה. זה אומנם לקח משנת 2008, הרבה שנים ישבו על המדוכה, אבל בסוף ייעשה צדק. תודה רבה.
אדוני היושב-ראש, אתמול תמי זנדברג, חברת מועצת מרצ בעיריית תל-אביב, העבירה החלטה צודקת, נכונה, להפעלת תחבורה ציבורית בשבת ברחבי תל-אביב. אני רוצה לומר, אדוני, שאני יודעת שיש מי שמתקומם מטעמים של צדק חברתי, מטעמים של כפייה דתית או כפייה על ציבור דתי. אני רוצה לומר שזו הצעה צודקת מהמעלה הראשונה. לא ייתכן שאני שומעת היום את שר התחבורה אומר, שמטעמים של סטטוס-קוו, מטעמים פוליטיים ולא מקצועיים, הוא יחליט שהוא לא מכבד את החלטת מועצת עיריית תל-אביב. אדוני היושב-ראש, צדק חברתי לא יכול להיות משועבד לסטטוס-קוו. אני בכלל חסידת התפיסה של איש באמונתו יחיה. אני לא רוצה לכפות דבר וחצי דבר על ציבור דתי, ואין לי דבר וחצי דבר עם אנשים דתיים. אבל יש לי נגד אלה שעושים בדת שימוש של קרדום לחפור בו, ומבקשים לכפות עלינו אורח חיים. אני חושבת שלאנשים בתל-אביב שאין להם כלי רכב, לאנשים שידם אינה משגת לקחת מונית, לאנשים קשישים, מובטלים, ההצעה הזו יכולה לפתור את הבעיה, להתנהל ברחבי העיר. אם אתה שואל אותי, זו צריכה להיות הצעה שתהיה ישימה בכל הארץ, בוודאי לא בשכונות דתיות. לאף אחד אין עניין לפגוע ברגשות אנשים דתיים, ובוודאי אין עניין לפגוע בעובדים. אבל זו הצעה שבאה לעשות צדק. היא נכונה, ואני מאוד מקווה ששר התחבורה יתעשת.
אדוני היושב-ראש, אני וחברי לסיעת מרצ מתנגדים להצעת החוק הזו באופן גורף. מדובר בהצעה שהיא סבסוד צולב להתנחלויות. בניגוד לחבר הכנסת נחמן שי, שאומר שאם הצפון והדרום – מה עניין שמיטה להר-סיני? למה בכלל לערב בין הדברים? אני בעד לחזק את הצפון ואני בעד לחזק את ההתיישבות בדרום. אבל מי שמבקש עכשיו לעשות הצעה נפרדת – –
– – כדי לחזק את ההתנחלויות, שגם ככה זוכות למעמד אזור פיתוח א' – יש כאן תפיסת עולם. תראו, אני רוצה להגיד לכם, אני בדקתי את זה. היום העמותות שמקבלות פטור ממס הכנסה – שני-שלישים מהעמותות האלה הן חרדיות. הכנסת הזו – אופיר אקוניס ופניה קירשנבאום מחוקקים חוקים שמבקשים לעצור את הפטור ממס לעמותות השמאל. שני-שלישים עמותות חרדיות.
אדוני השר ליצמן, עברנו על כל העמותות שקיבלו ב-2011 פטור לצורכי מס – שני-שלישים מהעמותות שקיבלו פטור לצורכי מס הן חרדיות. זו עובדה, אי-אפשר להתווכח על זה.
אדוני היושב-ראש, הכנסת הזו – – –
אדוני היושב-ראש, הכנסת הזו, שבחסות הרוב הקואליציוני שלה מבקשת לפרק את עמותות השמאל, הולכת לתת עכשיו פטור ממס לעמותות בהתנחלויות. יש בזה ניסיון לקבע, לספח, לקבע את מעמד ההתנחלויות. לפרק כל אפשרות להגיע להסדר מדיני, דרך איזו הצעה, על הדרך, של חברי הכנסת ציון פיניאן וזאב אלקין. אני קוראת לכם, אל תתמכו בהצעה הזו. אל תעשו – –
– – פעולה מיותרת. תודה, אדוני.
אדוני היושב-ראש, חברי חברי הכנסת, אני מוכרחה לומר שיש רגעים שאני מתביישת שאני ישראלית, אני ממש מתביישת. לחשוב – אנחנו מדברים פה במקרה של יארא משעור, אבל יארא משעור היא דוגמה, היא סמל לעשרות אלפי נוסעים, אזרחי מדינת ישראל, ערבים ישראלים, שמפשפשים להם בחפצים, בודקים אותם בדיקות משפילות רק בגלל המוצא האתני שלהם, רק בגלל שהם ערבים. כי כשאני עולה על המטוס אני עוברת בדיקה רגילה, כמו שעוברים כל הישראלים האחרים שהם לא ערבים. זה מהלך משפיל, זה מהלך שהוא בלתי מתקבל על הדעת. מה, אין טכנולוגיה מספיק מתקדמת שיכולה לעשות בדיקה? אף אחד לא רוצה שתהיה פגיעה בביטחון, אף אחד, גם לא חבר הכנסת ברכה, שעמד כאן לפני. אז אין בדיקה טכנולוגית מספקת שיכולה לבדוק גם את חבר הכנסת ברכה וגם אותי באותה צורה? מה זה ההבחנה הזאת בין בני-אדם, בין אזרחים? זה כל כך מקומם, זה כל כך משפיל. אנחנו נדרשנו לזה היום, כי באמת הסיפור של יארא משעור זעזע אותנו, כי היא החליטה לעמוד על שלה, והיא החליטה לא לטוס ב"אל על" – בבדיקה משפילה. זה הזכיר לי סיפור. לפני 27 שנה כתב יוסי שריד מאמר, אחד המאמרים שנחרתו לי בזיכרון; "אל תיגעו בשערות", הוא כתב, והוא כתב על אביה, הזכיר את זה כבר קודם כאן חבר הכנסת ברכה, על אביה של יארא משעור, העיתונאי המנוח לוטפי משעור, באיזה אופן משפיל ביקשו לבדוק אותו. אדוני היושב-ראש, עברו 27 שנים. אדוני היושב-ראש, מאז שחיטטו וניסו לבדוק באופן משפיל את לוטפי משעור, עברו 27 שנים. לא התקדמנו מאז? כל הערבים במדינת ישראל הם מחבלים בפוטנציה עם סיכון ביטחוני, איזה מדינה זאת?
לא זלצמן. קוראים לו לנצמן.
גברתי היושבת-ראש, חברי חברי הכנסת, היום התפוצץ הסכם הפשרה בין השר בני בגין למתנחלי מגרון. אפשר לכנות את הסוגיה הזאת בשם "מגרון חלקלק". ככה זה, חברים וחברות, חברי חברי הכנסת, כשעושים פשרה רקובה עם קבוצה של אנשים שהרשתה לעצמה להתנחל, לבנות מאחז בלתי חוקי שבג"ץ קבע שהוא הוקם על אדמה פרטית, על קרקע פרטית פלסטינית, וצריך להיות מפורק עד סוף חודש מרס. במקום למלא את הנחיית בג"ץ ככתבה וכלשונה הקימה הממשלה צוות בראשותו של השר בגין, שאני חייבת לומר שאני מעריכה אותו מאוד ואני מצטערת שהוא הלך להסדר עם המתנחלים – אני לא מכירה שום מדינה מתוקנת שהיו הולכים להסדר עם שודדי בנקים, למשל. מה בדיוק ההבדל? מדובר בשודדי קרקעות, בגזלנים שלקחו אדמה לא להם, הרשו לעצמם להקים מאחז בלתי חוקי, ועכשיו הם עוד מעזים לפוצץ את הסכם הפשרה, כי לא הבטיחו להם, לרבני הציונות הדתית, שאותו מאחז – אותם מעתיקים למקום אחר, אבל שאותו מאחז, אותם מבנים ארעיים שהם הקימו, לא ייהרסו. אני ממש לא מבינה את זה, חברי חברי הכנסת. איפה נשמע כדבר הזה? איפה היו עושים הסדר דומה עם קבוצה פולשת אחרת?
עכשיו, למה נעשה ההסדר הזה? שאלתי את השר בני בגין למה הולכים להסדר פשרה עם המתנחלים – הרי בג"ץ קבע בצורה ברורה מה צריך לעשות. אז אני מבינה שהמהלך נועד למנוע עימות עם המתנחלים. צה"ל, הצבא העצום, הגדול הזה, שמדברים בו כבעל פוטנציאל לתקוף באירן, צה"ל לא מסוגל ללכת למהלך של עימות, אם צריך, עם המתנחלים? איזה מין דבר זה? אני חושבת שהיום הממשלה אוכלת, או משלמת את המחיר של פרי הבאושים. פרי הבאושים של רפיסות ההתנהלות שלה מול המתנחלים. הממשלה הזאת נתנה למתנחלים אצבע, ועכשיו הם רוצים את כל היד. ככה זה. עכשיו הם מרשים לעצמם לבזות את שלטון החוק, להפר את שלטון החוק. אני קוראת לשר בגין – שכמו שאני אמרתי קודם ואני אומרת גם עכשיו, הוא אחד האנשים הבודדים בממשלה הזאת שיש לי אליו הערכה, ליושר שלו ולאינטגריטי שלו – השר בני בגין הציב ארכה למתנחלים – ארכה למתנחלים, וָלא, הוא אמר, ייהרסו בתי מגרון. אני אומרת: אל תלך לפשרות האלה. תכבדו את החלטת בג"ץ. אל תיתנו לגיטימציה לגוזלי קרקעות, לגזלנים, לשודדים. אל תעשו הסכמים ופשרות רקובות. תפנו אותם לאלתר, ותשדרו שדר שיש דין ויש דיין בישראל. תודה רבה.
אדוני היושב-ראש, חברי חברי הכנסת, ראשית, אני רוצה להודות לארגון ויצו על היוזמה לחקיקת החוק, לחברי חברי הכנסת שהצטרפו למהלך, ובעיקר ליושב-ראש הוועדה, חבר הכנסת חיים כץ, יושב-ראש ועדת העבודה והרווחה, שזה החוק ה-100 שלו.
ואחד. החוק ה-101. אין דברים כאלה. לכל צוות הוועדה. אני מודה לך שנאבקת ונלחמת. חבל שהאוצר הכניס את ההסתייגות שהוא הכניס. אדוני היושב-ראש, אני רוצה להודות לך על הניסיון להשפיע על האוצר, שלא צלח. ושוב, תודה לכל חברי הכנסת. מדובר בבשורה גדולה לנשים מוכות, שעכשיו לא תחשושנה לעזוב את מעגל הטרור הביתי מחשש לאיבוד הבטחת הכנסה. הן תוכלנה ללכת למקלט לנשים מוכות בידיעה שהסכום הזה עומד לרשותן. תודה לכל חברי חברי הכנסת.
אדוני היושב-ראש, חברי חברי הכנסת, חברי יושב-ראש האופוזיציה, חבר הכנסת שאול מופז, אני רוצה לברך אותך מקרב לב. אני לא אומרת את זה כמצוות אנשים מלומדה, אני מתכוונת לזה. אני חושבת שהאופוזיציה הזאת צריכה להעיף את ממשלת נתניהו. אני לא נכנסת כרגע למי באופוזיציה הזאת, אבל האופוזיציה הזאת יכולה להיות קואליציה – כמובן, בלי כצל'ה והחברים שלו – – –
אתה יודע, שלרגע לא תהיינה אי-הבנות, לפחות לא מבחינתי. אולי יש כאן גורמים אחרים שרוצים לחבק אתכם – – –
אני יודעת, אני יודעת את זה – – –
אני – בסדר. אני לא רואה את עצמי – ייקוב הדין את ההר – בקואליציה – – –
מאה אחוז, מאה אחוז. מאה אחוז, חבר הכנסת בר-און. אדוני היושב-ראש, שמענו קודם את הנאום של שר החינוך, כמו ששר החינוך יודע לבנות נאום בנוי לתלפיות. שום דבר לא יסתיר את מצג השווא שהוא ניסה ליצור. אנחנו השבוע קיבלנו הוכחה סופית לכישלון המדיניות הכלכלית של ממשלת נתניהו. חברי חברי הכנסת, יש דברים שכבר ידענו מראש, אבל השבוע קיבלנו לזה אישוש נוסף כשהתפרסם דוח בנק ישראל, ולמדנו שרמת האי-שוויון בישראל היא מהגבוהות בעולם המפותח, ושמדיניות הממשלה של הורדת מסים וצמצום הוצאות הממשלה רק תורמת להגדלת הפערים בחברה הישראלית. זה לא חדש, זה נכון, אמרו את זה כבר גם קודם. זה נאמר לנו על-ידי הכלכלנים מה-OECD, וכל מי שלא שבוי כמו נתניהו באיזשהן תפיסות כלכליות ארכאיות ושמרניות יודע את זה כבר מזמן. את זה ידענו. אבל השבוע, חברי חברי הכנסת, נחשפו לראשונה לדברים שסותרים את מצג השווא של האופטימיות הכלכלית של ראש הממשלה ושל שר האוצר. הם מציגים לנו כבר מהקיץ שעבר איזה מין אופטימיות, הכול כל כך טוב. התברר למשל, חברי חברי הכנסת, שבכל מה שקשור לאבטלה בישראל, לאחוז האבטלה בישראל, נמסר לנו אחוז שגוי. אחוז האבטלה האמיתי במדינת ישראל הוא 6.5% ולא 5.6%. כלומר, שימו לב לזה: האבטלה במדינת ישראל, אדוני חבר הכנסת יצחק כהן, סגן שר האוצר, האבטלה בישראל גבוהה ב-20% ממה שנטען, ושיעור האבטלה הנמוך הוא אולי הנתון שהממשלה הזאת התגאתה בו כל הזמן. הם אמרו: אנחנו הגענו למצב שיש כאן שיעור אבטלה נמוך בכל השנים האחרונות. אבל מתברר שזה היה מצג שווא. אין כאן בכלל מקור לגאווה. יש כאן מקור לדאגה לגבי היכולת של הממשלה הזאת לייצר מקומות עבודה בפריפריה, ובעיקר במגזר החרדי ובמגזר הערבי.
ובלי להגיד את האמת לציבור. תודה, אדוני שר האוצר לשעבר, חבר הכנסת רוני בר-און. אבל האמת, חברי חברי הכנסת, שגם את זה אנחנו כבר יודעים מהשטח. הרי המחאה של עובדי הקבלן שמפטרים אותם חדשות לבקרים, אנשים שנעדרים אופק תעסוקתי, היא לא צמחה יש מאין. היא צמחה כאן – ודיברנו על זה במליאת הכנסת – מהשתרשות של פרקטיקות העסקה פוגעניות שהממשלה הזאת מעלימה מהן עין. אנחנו יודעים את זה; אנחנו מקבלים עשרות פניות מעובדים מבוגרים, שמפוטרים בגיל 50, 55 ו-60. אנחנו מקבלים פניות מנשים מבוגרות מובטלות שהממשלה לא מוצאת להן פתרונות תעסוקה. אבל מה היה הפתרון של הממשלה רק לפני כמה חודשים? לנסות להעלות להן את גיל הפרישה ולגזור עליהן עוד שנתיים של עוני וחיי השפלה. טוב שהכנסת הזאת הצליחה לעצור את היוזמה המחפירה של הממשלה להעלות את גיל הפרישה. אבל הדבר הנוסף שגילינו, חברי חברי הכנסת, השבוע – קראנו שלמרות שהממשלה כבר העלתה את יעד הגירעון לשנת 2012, 2% מהתוצר, ל-3.3%, עכשיו בכלל מדברים שהיעד האמיתי הוא 4%. אנחנו מדברים על 18 מיליארד שקלים. זה יעד גירעון קיצוני, חבר הכנסת כהן. זה יעד גירעון משולח רסן שבכלל מאיר באיזשהו אור נלעג את כל דברי הרהב של ראש הממשלה נתניהו על האחריות התקציבית של הממשלה. הוא מקדש אותה, כמה חשוב לשמור על מסגרת התקציב. יעד גירעון 18 מיליארד ש"ח? דברים שבכלל באים להצדיק את ריסוק – ריסוק – מדיניות הרווחה הישראלית. והמציאות, חברי חברי הכנסת, היא הרבה יותר חמורה ומסוכנת. ממשלת נתניהו מתנהלת בחוסר אחריות תקציבית שאין שני לו. איך בכלל מצפה ראש הממשלה להוריד את יחס החוב–תוצר של ישראל? איך הוא מצפה לשמור על דירוג האשראי שלה? מתי נפנים – מתי הציבור יפנים שאין קשר בין ההצהרות ההזויות של נתניהו לבין המציאות התקציבית שנחשפה השבוע? חברי חברי הכנסת, יש שיגידו שהדברים האלה קורים בגלל דרישות המחאה החברתית, כאילו שמסקנות ועדת-טרכטנברג, חוק חינוך חינם מגיל שלוש עד ארבע, כל תוספת השכר לרופאים ולמורים, או המעבר להעסקה ישירה של עובדי קבלן, הם מה שפוגע בביצועי הכלכלה הישראלית. איזה שקר, איזה כזב זה. כל הדברים האלה יחד לא מגיעים בכלל לעלות התוספת שקיבלה מערכת הביטחון רק לאחרונה, רק השנה, רק לפני כמה שבועות. תקציב מערכת הביטחון הוא חור שחור של מיליארדים – מיליארדי שקלים, חברי חברי הכנסת, אותם מיליארדים שיוצרים את הגירעון האדיר בתקציב. על 4 מיליון הם מתווכחים. העברתי – ניסיתי לקדם את חוק, העברתי בעצם בקריאה שנייה ושלישית, לפני כמה שבועות, את חוק הבטחת הכנסה לנשים מוכות הנמצאות במקלטים, שלא יקצצו להן את הבטחת ההכנסה כדי שהן לא תישארנה במעגל הגבר האלים, במעגל הטרור, שלא יבטלו להן את הבטחת ההכנסה. על 4 מיליון שקלים, חברי חברי הכנסת, חודשים התווכחנו. חודשים, על 4 מיליון שקלים. אבל 4 מיליארד נוספים, פי-1,000, בתוספת לתקציב הביטחון, בכלל עוברים בלי כל בקרה, בלי פיקוח. מביאים את זה לוועדת הכספים באיזה העברה, כולם עוצמים עין, מאשרים את זה כמו חותמת גומי. ושיא השיאים, אני מודה, היה אתמול, חברי חבר הכנסת רוני בר-און. צריך לממן את "כיפת ברזל", אמר נתניהו.
אני, לא נעים לי לומר את זה באופן הזה, שחבר הכנסת בר-און אומר. צריך לממן את "כיפת ברזל".
אני לא יכולה לחזור על דברים כאלה. חבר הכנסת בר-און יש לו הסגנון הייחודי שלו.
אני אומרת: אמר, ולא אמר אמת, ונשאר בחיים, כמו שאמא שלי היתה אומרת. זה לא תקציב הביטחון שמממן את "כיפת ברזל", זו ארצות-הברית של הנשיא אובמה, שרק בשנה האחרונה העבירה 205 מיליון דולר לרכישת הסוללות, ועכשיו היא גם מבקשת מהקונגרס לאשר עוד חצי מיליארד דולר לרכישת עשר סוללות נוספות. אז מה, מערכת הביטחון מממנת את "כיפת ברזל"? אבל זה בכלל לא מפריע לנתניהו להמשיך להלך אימים על הציבור בישראל. זה לא מפריע ללשכת נתניהו לנהל מסע הכפשות נגד אותו ממשל אובמה שהכסף שלו הוא זה שמממן את ההגנה על יישובי הדרום. חברי חברי הכנסת, ועוד לא אמרנו כלום על מאות המיליונים שנשפכים כל שנה לתחזוקת השותפים הקואליציוניים של נתניהו – ואלה המתנחלים, ואלה החרדים – ואנחנו מדברים על מאות מיליונים שהם כסף שפועל נגד מדינת ישראל, מנציח את המשך השליטה הישראלית בשטחים, מקרב אותנו למציאות של מדינה דו-לאומית והופך אותנו בהדרגה למדינת הלכה שמממנת משטר רבני הלכתי חשוך בחסות המדינה ומטעמה. שימו לב לזה, אל תתבלבלו, הכספים האלה הולכים גם להתנחלויות וגם לישיבות, אבל לא רק, ובאמת ציינו את זה כאן קודם לפני.
אני לא יודעת לענות לך, אדוני. כמה?
אז היא הנותנת. אז גם ישראל ביתנו, מיצוי כושר השתכרות. אבל אני חושבת, חבר הכנסת רוני בר-און, שבאמת את הדוגמה העדכנית ביותר להפקרות התקציבית של נתניהו קיבלנו השבוע כשהממשלה הודיעה שהיא מתכוונת להטיל קיצוץ רוחבי כדי לקזז את הפחתת הבלו על הדלק. כל הפופוליזם הזול הזה של נתניהו – –
– – בדקה ל20:00, או אני לא יודעת, או דקה אחרי 20:00, לקזז את הפחתת הבלו מהדלק. מה הוא מנסה לעשות, נתניהו? הוא מנסה להסית את אלה שיש להם מעט נגד אלה שיש להם עוד פחות. הרי מה זה – מה המשמעות של הקיצוץ של 2% בכוח-האדם במגזר הציבורי? זה הרי צעד אנטי-חברתי, אנטי-כלכלי, שפוגע בראש ובראשונה באותן אוכלוסיות מוחלשות בישראל. על מה מדובר? על מי אנחנו מדברים? אנחנו מדברים על הפחתה במספר המורים, הרופאים, עובדי הרווחה. זאת הרי הדרך הגרועה ביותר שאפשר להעלות על הדעת בכלל כדי להתמודד עם עליית מחירי הדלק. עכשיו ראש הממשלה נתניהו יצר במו ידיו בור של חצי מיליארד ש"ח בתקציב – עכשיו הוא מנסה לסתום את הבור הזה באמצעות התעמרות נוספת בשכבות המוחלשות ובשירותי הרווחה? אני רוצה לומר לכם, חברי חברי הכנסת – –
אני כבר מסיימת. – – יש דרכים אחרות להכניס לקופת המדינה את הסכום הזה. יש דרכים אחרות למנוע גירעון תקציבי, בלי לדרוס את כל מה שנותר ממערכת הבריאות, ממערכת הרווחה וממערכת החינוך המתפרקת. קוראים לזה מדיניות סוציאל-דמוקרטית. למשל, במקום קיצוץ רוחבי, ראש הממשלה נתניהו יכול היה להעלות באחוז בודד – אני מדברת על אחוז בודד – את מס החברות, שגם ככה הוא נמוך ממילא. הוא יכול היה להשיג תוספת של 700 מיליון ש"ח אם הוא היה מעלה ב-1% את מס החברות. 700 מיליון ש"ח בשנה למדינה ממס ישיר – –
– – ופרוגרסיבי, ומרבית הכסף הזה תגיע מבעלי ההון בישראל. אבל אנחנו יודעים – הוא יכול היה לעשות את זה, חבר הכנסת כץ.
אבל אנחנו יודעים, חברי חברי הכנסת, שבמקום קיצוץ רוחבי ראש הממשלה יכול היה לעשות שורה של דברים. – –
– – אבל נתניהו מחפש ממשלה רזה ומצומקת שמפקירה את הכלכלה לידי המגזר הפרטי, וכבר היה לנו – – –
מגזר ממשלה; קוראים לזה ממשלה.
נכון. היה לנו כבר מספיק מזה. אנחנו יודעים בדיוק איזו מדיניות כלכלית דרושה לישראל; מדיניות הפוכה מאוסף הצעדים הפזיז, המבוהל וחסר האחריות של הממשלה הכושלת הזאת, ולכן הגיע הזמן, אדוני היושב-ראש, הגיע הזמן להחליף את הממשלה הכושלת והרעה הזאת ולייצר כאן ממשלה אחרת, קואליציה אחרת, שוויונית, דמוקרטית, שדואגת לכלל החברה במדינת ישראל. תודה רבה.
מה אתה נאנח, חבר הכנסת כהן?
בסדר, רק רציתי להבין, אדוני.
לא אמרתי את זה. אני לא אמרתי את זה.
בחיים אני לא אמרתי את זה. חבר הכנסת כהן, אף פעם לא אמרתי דבר כזה, ואני לא אומר.
אדוני סגן השר, לדעתי אתה עושה אקזיט ויוצא מהכנסת עם הסטארט-אפ הזה.
– – – אתם מביאים את הסיפור הזה, אתם לא שולטים, נו באמת. אתם לא שולטים על מה שקורה בעולם, אתם שולטים על המסים – על הבלו, על זה – – –
בסדר. כאילו, מה אתם מוכרים לנו – – –
לא, אדוני, אני לא רוצה את חוק-יסוד: החקיקה.
נכון. אדוני, אני גם מתנגדת למהות.
בוודאי, בוודאי. אדוני היושב-ראש, אני מתנגדת.
לא. אני מתנגדת לזה שלא תהיה ביקורת שיפוטית. זה מה שמבקשת – – –
לצערי. אדוני היושב-ראש, חברי חברי הכנסת, אני אומרת שלצערי אתה חברי לוויכוח ולא לדעה. אדוני היושב-ראש, בחודשים האחרונים היינו עדים לשטף של יוזמות חקיקה אנטי-דמוקרטיות, ואני חייבת לומר, אדוני, שאתה – אני אומרת את זה בהערכה רבה, אומנם לא התכוונתי כך לפתוח את דברי, אבל אני אומרת את זה בהערכה רבה – אתה היית אחד מחברי הכנסת הבודדים שהתייצבו נגד גל החקיקה האנטי-דמוקרטי.
נכון, והכנסת יכלה לה. ומי כמוך צריך לדעת שאם יעבור החוק שמציע השר נאמן, החוק שאנחנו קוראים לו בגדול, בלשון אולי לא כל כך פרלמנטרית, חוק עוקף בג"ץ, מי כמוך יודע שאם החוק הזה יעבור, כל החוקים האנטי-דמוקרטיים: חוק המאחזים, החוק להלבנת מאחזים – איך קרא לזה השר בגין? הצעת החוק להפקעת מקרקעין של אדמות פרטיות. כל החוקים האלה – חוק ועדות קבלה, החוק שרוצה לאפשר הצבעה ליורדים וליהודים בחו"ל – כל החוקים האלה, כל מעשי התועבה שרצו לעבור בכנסת הזאת ושאתה מנעת בגופך כמעט, הייתי אומרת – ואני יודעת כמה זה לא היה פשוט – כל החוקים האלה יעברו.
נכון, אדוני. אני מודה שאני מתפלאת, אבל הוויכוח הוא לא אתך. אני אומרת את זה בצער ומתוך הערכה לזה שאתה מנעת את החוקים האלה, אבל אם תעבור הצעת החוק שמציע השר נאמן, פתאום, בפגרה, במחשכים, בלי להתייעץ עם נשיא בית-המשפט העליון בכלל; הטענה שלי כמובן היא לא רק על הפרוצדורה, אדוני. הטענה שלי היא בעיקר על המהות. בא השר נאמן – אני אומרת את זה בצער – וחשף את עמדתו: קשירת קשר נגד הדמוקרטיה במדינת ישראל. מי צריך דמוקרטיה, אדוני? דמוקרטיה זה נורא מעצבן. צריך להגן על זכויות אדם, על זכויות מיעוטים, על חירויות יסוד. אבל מה רוצים חברי הכנסת? מה רוצה השר נאמן? שהמלה האחרונה תעבור לכנסת, שלא תהיה ביקורת שיפוטית. שהרוב הדורסני, עריצות הרוב בכנסת תוכל לקבוע ולהכריע ולפגוע בזכויות האדם, כמו שהיה כאן ניסיון בכל יוזמות החקיקה האחרונות שהיו כאן. ההצעה הזאת היא מאוד מאוד בעייתית. אנחנו שמענו את העמדות של השר נאמן לא אחת. הוא חשף את עמדותיו ברבים, ובכלל, לשיטתו של השר נאמן, אם היתה כאן מדינת הלכה, אז יכול להיות שזה היה אחרת, או יותר טוב, לשיטתו. אתה יודע, אני חשבתי על זה, אדוני. מתנהל עכשיו, למי שעוקב, בארצות-הברית ויכוח מאוד מאוד נוקב לגבי רפורמת הבריאות של הנשיא אובמה. הנושא הזה תלוי ועומד בבית-המשפט העליון בארצות-הברית. יכול להיות – אין לי מושג, אבל יכול להיות שתבוא מערכת המשפט בארצות-הברית ותפסול את רפורמת הבריאות של הנשיא אובמה, הרפורמה שהיתה נושא הדגל שלו; זו היתה גולת הכותרת של הפעילות שלו. היעלה על הדעת בארצות-הברית שאחד משני בתי-הקונגרס ינסה לחוקק את החוק הזה מחדש אחרי שבית-המשפט העליון פסל אותו?
נכון. בדיוק, אדוני, והיא הנותנת. מכיוון שאין לנו חוקה, מכיוון שאין לנו מגילת זכויות אדם שמגינה על חירויות היסוד, אסור להצעת החוק הזאת לעבור, כי רוב של 65 חברי כנסת מזדמנים, מזדמנים – בדרך כלל הם לא מזדמנים, הם מזדמנים ביחד – רוב של 65 חברי כנסת יכול להכתיב לנו איך תיראה המדינה הזאת. רוב יכול לקבוע כאן מה זה אומר הפרדת רשויות, רוב של 65 חברי כנסת.
בכל העניינים, חברי חבר הכנסת מולה.
אדוני, אני ממש חולקת עליך. היתה כאן החלטה בהקשר הזה.
לא, שנייה. היתה בהקשר של ההינתקות – – –
גם בעניין אוסלו וגם בעניין ההינתקות היתה החלטה של ממשלה ריבונית, כנסת נבחרת. הדבר לא בא בחקיקה לכנסת באופן הזה, ואני מבקשת לא לייצר הטעיה ולא לייצר מצג שווא של מציאות שאתם מנסים עכשיו לייצר, וזה לא מה שהיה. כי כשהממשלה החליטה בהחלטה מושכלת – אפשר להתווכח עליה. אני מבינה את אדוני. הוא חלק עליה או שהוא תמך בה, אני לא יודעת.
אדוני, אני מודה לאדוני שאתה עוזר לי, ואני מודה לך שאתה מאפשר לי – – –
תודה – אין שום בעיה – שאתה מאפשר לי לסבר את האוזן מה בדיוק ההבדל בין החלטות של ממשלה וכנסת ריבונית כולה לבין זה שבג"ץ פוסל חוקים ותבוא הכנסת ועם 65 חברי כנסת תחוקק. גם עכשיו בואו נראה על מה הצעקה. מה היה כאן בעשר השנים האחרונות שבג"ץ פסל חוקים? בואו נספור כמה חוקים בג"ץ פסל בעשור האחרון: שלושה חוקים. אני רוצה למנות אותם בפניכם. החוק האחרון היה החוק שהנשיאה בייניש, כשהיא פרשה מתפקידה, פסלה, שלפיו אם חד-הורית שמחזיקה ברשותה רכב, רחמנא ליצלן – היא מקבלת הבטחת הכנסה; איך זה ייתכן שהיא גם תקבל הבטחת הכנסה וגם תחזיק רכב? כנסת שחוקקה חוק כזה מעוות.
אדוני, טוב עשתה הנשיאה בייניש שפסלה את החוק הזה, וטוב עשה בית-המשפט שפסל את חוק טל, וטוב עשה בית-המשפט העליון שפסל את חוק הפרטת בתי-הסוהר, שרצה להעביר את ההכרעה על חירויות יסוד של בני-אדם לידיהם של גורמים פרטיים שעוסקים בשאלות של רווח והפסד, ולא בזכויות אדם, שזו היתה צריכה להיות אחריות של המדינה. אלה הם שלושת החוקים שבית-המשפט העליון פסל, ועכשיו בא השר נאמן לכנסת ואומר לבית-המשפט: חברים יקרים, אתם יכולים לעשות ככל העולה על רוחכם, אני אראה לכם מה זה. יש לי כאן קואליציה בכנסת, מה אתם חושבים? מי שם אתכם בכלל? מי אתם, השופטים בבית-המשפט העליון? יש כאן תפיסה ומגמה מסוכנת שמבקשת לרסק עד דק את בית-המשפט העליון, לקעקע את מעמדו כמוסד. הרי למה הוקם מוסד כמו בג"ץ? הרי הרוב בכנסת הבין שהוא צריך מין חגורת בטיחות, מין חגורת הגנה, שכשיש אספסוף מתלהם ופתאום משתגע, וכשיש 65 חברי כנסת שרוצים לחוקק חוקים לא הגיוניים, צריך לשים את חומת הבטיחות הזאת, את חגורת הבטיחות הזאת. עכשיו בא השר נאמן ואומר לנו – השר נאמן, אדוני, אף אחד גם לא בחר בך. ראש הממשלה בחר בך שתהיה שר המשפטים, אבל אתה בתוקף מעמדך ותפקידך אומר לבית-המשפט: זה ממש לא מעניין מה שתחליטו, אנחנו נחליט כאן. הרוב בכנסת יקבע. מה זה זכויות אדם? את מי זה מעניין זכויות אדם? את מי זה מעניין דמוקרטיה בכלל? אנחנו נקיים כאן מהפכה אנטי-חוקתית, אנחנו נקבע מהי הפרדת רשויות. ואחר כך, אדוני היושב-ראש, אנחנו שומעים שראש הממשלה נתניהו עושה פלאיירים ומנסה להסביר בעולם איך מדינת ישראל מגינה על זכויות האדם, איך מדינת ישראל הכול בה נפלא ותקין. ומה קורה כאן? מה שקורה כאן שיש כאן קואליציה, שאם היא היתה עסוקה יותר בלקרוא ספרי לימוד וספרי אזרחות ופחות בפסילה של ספרי האזרחות, אז היא היתה לומדת מהי המשמעות של תפיסה דמוקרטית. מה זה אומר, למה חשוב שתהיה ביקורת שיפוטית ושיהיה בג"ץ; למה זה חשוב שכששופטים בבג"ץ רואים שיש כנסת לא אחראית, שיוכלו לפסול חוקים שעומדים בניגוד לחוקי-היסוד שנקבעו.
רוב לא אחראי. במקום זה, חברי חברי הכנסת, במקום שהדמוקרטיה תתגאה בהגנה, בחגורת המגן הזאת שאמרתי קודם שמספק לה בית-המשפט הגבוה לצדק, באה הממשלה הזאת, הקואליציה הזאת, ומבקשת לסלק את חגורת הבטיחות הזאת. אני יודעת, פתאום ככה כולם נורא הזדעקו, אבל ההצעה הזאת לא נפלה בהפתעה. זה היה אומנם רעם ביום סגריר, זה היה ערב פסח, פתאום ככה בפגרה מביאים הצעה כזאת, אבל היא לא נפלה יש מאין. ההצעה הזאת היא בעצם השלב הבכיר, הגבוה, של שלל הצעות החקיקה האנטי-דמוקרטיות שהקואליציה הזאת יזמה. אבל ההצעה הזאת גם מבקשת להכשיר את גולת הכותרת, חברי חברי הכנסת – זה עוד לא הגיע, אבל אם זה יגיע והצעת החוק של השר נאמן לא תעבור – ההצעה שנתניהו מבקש לקדם: לאפשר בחירה לישראל מקלפיות בחו"ל, הצעה שלא תעמוד, להערכתי, בשום מבחן. אם ההצעה הזאת לא תעבור, תבוא הכנסת ותגיד: אנשים שבחרו שלא לגור בישראל, אפשר לסדר לכם התאזרחות מהירה והשתתפות בבחירות, ואז אנחנו נראה חצרות של חרדים מברוקלין, שממילא אפילו לא מכירים במדינת ישראל, או לא מכירות במדינת ישראל, הם אלו שיקבעו עבורנו את חיינו כאן. או הם, או יורדים שבחרו לעזוב את המדינה, הם אלה שיחליטו עבורנו איך אנחנו נחיה כאן. אנשים שלא משלמים מסים, שלא משרתים בצבא, שלא הולכים למלחמות, הם אלה שיקבעו לנו אם יהיה תהליך שלום, אם יפנו את ההתנחלויות, אם יתקיפו באירן או לא יתקיפו באירן. אני רוצה לומר לך, אדוני היושב-ראש, ובזה לסיים: אני מוטרדת מאוד מהניסיון לשנות את כללי המשחק. אדוני היושב-ראש, אני מוטרדת מאוד מזה שיש כאן קואליציה, ושר משפטים בראשה, שנותן לגיטימציה – – –
זה בסדר, חבר הכנסת הרצוג, אני אוהבת את הדיאלוג עם יושב-ראש הכנסת, זה מקובל עלי, זה בסדר מבחינתי.
לא, לא נישאר לבד. זה מקובל עלי. אני רוצה לומר: אני תומכת בכינונה של חוקה, בתנאי שזו חוקה ראויה. הניסיונות שהיו כאן לחוקק חוקה – אפשר לקרוא לזה חוקה או חוכא ואטלולא, או חוקה ואטלולא.
אדוני היושב-ראש, חוקה ראויה בעיני צריכה לכלול – – –
חוקה ראויה בעיני צריכה לכלול מגילת זכויות אדם רחבה, ולאפשר לבית-המשפט למנוע מהרוב לפגוע בזכויות האדם.
אבל שר המשפטים לא רוצה לחזק את הכוח הזה של בית-המשפט, לעגן את סמכותו של בית-המשפט לפסול חוקים המנוגדים לחוקה. להיפך, מה ששר המשפטים מבקש לעשות – הוא מבקש לקחת מבית-המשפט את מעט הכוח שנותר לו. יש כאן תפיסת עולם; יש כאן תפיסת עולם שמבקשת לקעקע את מעמדו של בית-המשפט העליון כמוסד. יש כאן תפיסת עולם שאומרת: אנחנו נקבע מהן זכויות האדם, אנחנו נקבע מהן חירויות היסוד. בית-המשפט העליון, בכל הכבוד – אני מכירה את האמירה הזאת – מי שמכם? אנחנו, בחסות הרוב הקואליציוני שלנו, נקבע.
אדוני, נראה אתכם. אני יודעת שהנשיא ברק בזמנו, נשיא בית-המשפט העליון – ובכל מקום בעולם שהיו תוקפים את מדינת ישראל על הפרת זכויות האדם, היה נוסע נשיא בית-המשפט העליון לשעבר – –
– – ומתגאה ומתנאה בחוקי-היסוד של מדינת ישראל.
ובצדק. אז מה אתם מבקשים לעשות עכשיו? אז מה בדיוק אתם מבקשים לעשות עכשיו? טוב שיש לנו שני חוקי-היסוד האלה.
אדוני, תאפשר לי. אני אשמח לנהל את הוויכוח הזה אתך, כי אתה יודע שאני מאוד מעריכה את דעתך ומצרה על כך שאתה לא בדעתי בהקשר הזה. אדוני היושב-ראש, הכנסת הזאת – כיוון שאני יודעת שיש גם גורמים בקואליציה שמתנגדים לחוק הזה, מסיבות שלהם – אנחנו בכוחנו. אתה צודק, אדוני, אנחנו רק שלושה מנדטים, אבל לעמדה הזאת יש ציבור. לעמדה הזאת, שזכויות האדם זקוקות להגנה מפני עריצות הרוב, יש ציבור, ואנחנו לא ניתן, בכל הכבוד וההערכה לשר נאמן, להכתיב לנו שהכנסת תהיה זו שתאמר את המלה האחרונה בהקשר של חוקים שבית-המשפט חושב שהם חוקים אנטי-חוקתיים שפוגעים בזכויות האדם. תודה רבה.
פרסמתם את זה בחשכת הלילה, איך הציבור ידע את העובדות?
לפני ליל הסדר, בהיחבא, כמו גנבים בלילה.
אדוני היושב-ראש, תודה, חברי חברי הכנסת, הצעת החוק שהציג חבר הכנסת הרצוג, ההצעה החשובה הזאת, הונחה כבר בכנסת השבע-עשרה על-ידי חברי שלי יחימוביץ וגדעון סער. הצעה זו נוסחה על-ידי הקליניקה לזכויות נשים במכללה למינהל וגם על-ידי האגף לקידום מעמד האשה בויצו. אני רוצה לקרוא לחברי הכנסת – אני יודעת שיש החלטת ממשלה להתנגד לחוק הזה. אני לא יכולה להבין את ההיגיון הזה.
או, אדוני היושב-ראש, אני מה-זה מודה לך, אני לא יכולה להבין – – –
אני אמרתי, חבר הכנסת סער, שההצעה הזאת הוגשה על-ידינו – על-ידי חברת הכנסת יחימוביץ, על-ידיך ועל-ידי, כבר בכנסת השבע-עשרה. אין היגיון – זה מסוג ההצעות שאין להתנגד – איך הממשלה יכולה להתנגד להכרה בפגיעה מינית כתאונת עבודה? איך היא יכולה? חברי חברי הכנסת, רבותי השרים, מה קורה אתכם?
אנחנו מדברים – חבר הכנסת בר-און, ברשותך. אני ממשיכה בהצגת הצעת החוק. אדוני היושב-ראש, הכנסת הזאת – – –
אדוני, הכנסת הזאת חוקקה את החוק למניעת הטרדה מינית. בשנת 1998. זה אחד החוקים המתקדמים ביותר בספר החוקים הישראלי, אחד החוקים שעשה מהפכה, אנשים הפנימו שיש קו תיחום מאוד מאוד ברור בין ניצול לבין הטרדה מינית, דהיינו ניצול יחסי מרות בעבודה. ואנחנו יודעים איזה אומץ נדרש מנשים כדי להתלונן על הטרדות מיניות. אנחנו יודעים מה עובר על נשים במקום העבודה. כל כך הרבה פעמים נשים מעדיפות – מעדיפות שלא להתלונן כדי שלא לאבד את מקום העבודה. איזה מתח זה. אחר כך הן נדרשות לטיפולים פסיכולוגיים, אין מי שמממן את זה, אז הן לא הולכות לטיפולים האלה. אני חושבת שאם הכנסת הזאת, אדוני היושב-ראש, חוקקה את החוק החשוב והמתקדם הזה, אין שום סיבה, חברי חברי הכנסת, שכשאנחנו מבקשים להכיר בזה כתאונת עבודה – וכבר נימק קודם חברי חבר הכנסת הרצוג את הפסיקות האחרונות בנושא – אין שום הצדקה, אדוני, שהכנסת הזאת תדחה את ההצבעה על הצעות החוק האלה. אני רוצה לומר אולי משפט אחרון, פחות לגופו של החוק אבל אולי משהו ברמה יותר עקרונית. אדוני היושב-ראש, ההגנה על כבודן, שוויונן של נשים, זה לא עניין של ימין ושמאל. זה לא עניין של ימין ושמאל. זה עניין שכל הכנסת צריכה להיות שותפה לו. ואנחנו ערב בחירות, זה ברור שהכנסת מתפזרת, מה יהיה רע אם הממשלה הזאת תתמוך בנשים מוטרדות במדינת ישראל? למה ממשלת ישראל צריכה להתנגד להגנה על נשים מוטרדות מינית? אני רוצה להשאיר את זה כשאלה פתוחה. תודה רבה.
לא, ממש לא. הטרדה מינית לא נחשבת פגיעה בעבודה. אתה לא מדייק. אם זה אונס, אם זה מעשה מגונה, זה סיפור אחר. הטרדה מינית זה – – –
אני רוצה שהשר כחלון יגיד שהכנסת הזאת תפיל לנו את ההצעה.
אדוני היושב-ראש, חבר הכנסת הרצוג, אני רוצה, ברשותך, לדבר גם בשמך. אדוני היושב-ראש, אני חייבת לומר, יש לי הערכה מאוד גדולה לשר הרווחה, לשר כחלון, אני רק רוצה להסב את תשומת לבו לכך שמישהו כנראה לא דייק בחוות הדעת שהוא נתן לו. אני נוטה להאמין שפשוט מישהו לא דייק. אני רוצה להסב את תשומת לבך, אדוני השר. היום בחוק הביטוח הלאומי קיימות חזקות לעניין הכרה בתאונת עבודה כתוצאה מנזקים שונים. למשל, פגיעות גב ושמע מוכרות כפגיעה בעבודה לצורכי קבלת גמלה מהביטוח הלאומי. מה שאנחנו מבקשים, מה שחבר הכנסת הרצוג ואני מבקשים, שאותו דבר – כמו שיש חזקות כאלה היום בחוק הביטוח הלאומי – יכירו בפגיעה מינית בעבודה כחזקה בחוק הביטוח הלאומי, זה מה שאנחנו מבקשים. שואל בצדק השר כחלון – למה להצביע עכשיו, בין כה וכה הכנסת מתפזרת? השר כחלון, אני רוצה להשיב לך למה. לא מדובר בכלל רק בענייני ניגוח, ואתה יודע שאני אוהבת לנגח את הממשלה הזו, מדובר במסר לציבור. אפילו שהצעת החוק הזאת תעבור רק בקריאה טרומית, הכנסת הזאת שלחה מסר לכנסת הבאה, שמשרד הרווחה מכיר בהטרדה מינית כתאונת עבודה.
צודק אדוני היושב-ראש, אבל אני רוצה – – –
בדיוק. צודק אדוני היושב-ראש, אבל אם הכנסת עושה ספציפיקציה – אם הכירו באוטם שריר הלב, דבר שהוא תהליך ארוך, סעיף נפרד כתאונת עבודה; אם הכירו בבעיות גב ושמע כתאונת עבודה – זה מסר שהכנסת אומרת, הכנסת חוקקה את החוק למניעת הטרדה מינית. אנחנו יודעים שנשים ככה לא תלכנה ותתלוננה על זה כפגיעה בעבודה, אבל אם יהיה סעיף מיוחד בחוק הביטוח הלאומי, אם הכנסת הזו היום תצביע בעד – נכון, זה קריאה טרומית, הסוסים – – –
ממש לא. הו, שלום, באמת שבת שלום, חבר הכנסת בר-און. אדוני השר – – –
תרשה לי. תרשה לי. באמת, עכשיו אתה ממציא לנו את הגלגל. הכנסת הזו תשדר – – –
אבל אל תיכנס בדברי, אני הבנתי. אל תיכנס בדברי.
אדוני היושב-ראש, אתה יכול להגן עלי מפני חבר הכנסת בר-און?
אדוני, אני רוצה לחזק את דבריך, כבוד היושב-ראש. כיוון שממילא הכנסת מתפזרת, וזה רק בקריאה טרומית, אנחנו לא רוצים להעמיד את זה כניגוח נגד הממשלה. אנחנו רוצים לקבל את תמיכת הממשלה להעביר מסר לציבור הנשים המוטרדות בישראל, שהן תדענה – כשהכנסת תתכנס בפעם הבאה יש סיכוי, הכנסת תאמר את דברה. אני פונה אליך, אדוני שר הרווחה, תעשו התייעצות – – –
השר ארדן, ברשותך. תעשו התייעצות שתי שניות, ואני מבקשת שתתמכו בהצעות החוק של חבר הכנסת הרצוג ושלי.
אדוני היושב-ראש, חברי חברי הכנסת, אני עומדת כאן בשם חברי לסיעת מרצ, ואני מציגה את ההצעה שלנו לפיזור הכנסת. אנחנו נתמוך בבחירות כפי שהציעה הממשלה. זו הפעם האחת, האחרונה והיחידה, שאנחנו נתמוך בהצעת הממשלה, לקיים בחירות ב-4 בספטמבר. אדוני היושב-ראש, יושב-ראש הכנסת, דברי מופנים לראש הממשלה; לצערי, הוא לא נוכח באולם. אני מודה שרציתי לשאול אותו אם הוא בסדר. אני הקשבתי אתמול לנאום שלו בוועידת הליכוד ואני הבנתי ממנו שהכול ממש בסדר. אבל אז, חברי חברי הכנסת, הסתיים הנאום והגיעו תמונות נוספות מהוועידה, ושום דבר לא היה בסדר יותר; ואני חשבתי כמה זה עצוב שאדם שבפירוש אומר שהוא שעצר את הטרור – הוא גם מאמין בזה שהוא עשה את זה – ראש ממשלת ישראל, בנימין נתניהו, לא מסוגל לעצור כמה מאות מתנחלים שהשתלטו לו על התנועה. ואז הבנתי, חברי חברי הכנסת, שהבעיה היא לא נקודתית, כי אם ראש הממשלה לא מסוגל להעמיד במקום את קבוצת המתנחלים שהשתלטה על המדינה, יש כאן בעיה. זה לא רק שהוא לא מעמיד אותם במקום, חברי חברי הכנסת, להיפך – הוא מעודד אותם, הוא הופך את מדינת ישראל למדינת כל מתנחליה, הוא הופך את שלטון החוק לבדיחה. הדבר המקומם הוא שבשביל 400,000 איש שצעדו בקיץ ברחובות ראש הממשלה לא נקף אצבע. הוא אומנם הקים כמה ועדות – כל ההמלצות שלהן על הקרח, חברי חברי הכנסת – אבל בשביל חמישה מבנים בשכונת-האולפנה הוא היה מוכן לפנות לבג"ץ, לבזות את שלטון החוק ולדרוש את ביטול פסק-הדין – פסק-דין חלוט, שבג"ץ קבע שצריך לפנות, להרוס את שכונת-האולפנה. והיום בג"ץ גלגל את הממשלה הזאת מכל המדרגות, נתן לממשלה הזאת סטירת לחי, העמיד את היועץ המשפטי לממשלה בקלונו – יועץ משפטי לממשלה שמכופף את פרקליטות המדינה כדי להגן בבג"ץ על החלטה פוליטית. לא אינטרסים לאומיים עמדו בפני הממשלה הזאת כשהיא פנתה לבג"ץ; אינטרסים מפלגתיים של ראש ממשלה שנכנע לקבוצת מתנחלים, וראינו את זה אתמול, איך הם השתלטו לו על הוועידה, חברי חברי הכנסת. אנחנו מדברים על ראש ממשלה שהפך את מדינת ישראל למדינה שבה כל נער גבעות שתוקף חייל הוא מלח הארץ – תראו את האייזנרים למיניהם – שבה לכל גבעה עם קרוון, גנרטור ושתי עזים יש שם ומשמעות וגיבוי; ראש ממשלה שהפך את המדינה שבה אנחנו חיים לכזאת, שאם יש אזרח שומר חוק שהולך לעבודה ומשלם מסים, הוא מקופח. האזרח הזה שעובד, הולך, יוצא בבוקר, חוזר בערב, זה אזרח מקופח. לאיזו מדינה, חברי חברי הכנסת, הפכנו? למדינה שבה מחיר העגבנייה יקר וחיי אדם הופכים זולים מיום ליום. שימו לב למחיר העגבנייה ושימו לב למחיר חיי אדם. אדוני היושב-ראש, כשאנחנו ביקשנו לפזר את הכנסת וקראנו לפזר את הכנסת לא תיארנו לעצמנו שנסתכל על מדינת ישראל כמו על ועידת הליכוד. כך הפך אותה ראש הממשלה – אלימה, גסה, ימנית, רומסת, חומסת, צווחת. איזו מדינה זו? מדינה שבה מי שמספיק חצוף ואלים יכול לעשות כל מה שהוא רוצה: לסגור מדרכה בפני נשים, להלאים גבעה, להסתובב ברחוב עם סכין. ולכן, אדוני היושב-ראש, אנחנו רוצים להחליף את הממשלה הרעה הזאת. אנחנו רוצים מדינה אחרת: דמוקרטית, חופשית, מוסרית, מדינה שחותרת לשלום, מדינה שוחרת צדק ושוויון. אנחנו לא רוצים אותך, אדוני ראש הממשלה, לא אותך ולא את הממשלה שלך, כי לממשלה שלך אין קווים אדומים. במהלך כהונתך בשלוש השנים האלה שהכנסת הזאת מכהנת פגעת בנכס המהותי ביותר, החשוב ביותר שיש למדינת ישראל – פגעת בדמוקרטיה שלה. שימו לב איך הממשלה הזאת התייחסה ליריבים פוליטיים, כאילו מדובר באיזה אויב שצריך להגביל אותו או לכלוא אותו. את שלטון החוק ואת בית-המשפט העליון ביזיתם בצפצוף על פסיקותיו ובאכיפה סלקטיבית. ולכן, חברי חברי הכנסת, כשאנחנו רואים מי שר המשפטים, ומי שר החוץ, ומי שר החינוך, ומי שר הבריאות, ומי שר האוצר, ומי שרת התרבות, אנחנו רוצים להחליף את הממשלה הזאת, כי מרצ היא בדיוק ההיפך מהממשלה הזאת, תמונת ראי. כמעט בכל נושא אנחנו מנסים לקדם מדיניות הפוכה למדיניות של הממשלה הזאת. אדוני היושב-ראש, חברי חברי הכנסת, אחרי הבחירות האלה מרצ תחזור לכאן בהרכב נרחב יותר, חזק יותר, משמעותי יותר. אנחנו עכשיו, בכנסת הזאת, אומנם הנציגות שלנו קטנה, אנחנו שלושה חברי כנסת, אבל גם עכשיו יש לנו הישגים גדולים. ואנחנו נחזור לכך, אדוני היושב-ראש, כי אנחנו לא יכולים להסתפק בזה שראש הממשלה מציג את גולת הכותרת של ההישגים שלו במחיר הסלולר והקישוריות. לכן אנחנו נמשיך, אדוני היושב-ראש, ואני מאמינה שבסוף אנחנו גם ננצח. תודה רבה.
ואנחנו, אדוני היושב-ראש, מסכימים ללכת לבחירות.
למה? למה? למה אתה צריך להשיב בשעה הזאת?
אדוני היושב-ראש, חברי חברי הכנסת, שמעתי את השר ארדן עומד כאן על הדוכן ומבקש שנשמיע דברי נימוסים. הוא אמר שאולי אפשר להסתפק רק בדברי נימוסים. אדוני היושב-ראש, אנחנו מתכוונים לומר כאן היום דברי קילוסין – לא נימוסים ולא נעליים. אנחנו מדברים כאן – השר מופז, עוד מעט תהיה שר – על פוליטיקה קטנה, זולה, דוחה, מעוררת חלחלה, וכל ההרכב הקואליציוני החדש הזה שנולד, הוא נולד מפחד ואימה. ראש הממשלה נתניהו רק יום קודם עמד בוועידת הליכוד. הוא ראה את הפייגלינים, הוא ראה איך הולכת לו המפלגה, וחבר הכנסת מופז ראה את הסקרים, וגם הוא ראה איך הולכת לו המפלגה, ואז גם מופז וגם נתניהו נכנסו לפניקה. אבל אתם חושבים, חברי חברי הכנסת, שמופז ונתניהו – – –
אדוני היושב-ראש, לא נתניהו ולא מופז מרכיבים את הקואליציה הזאת, אלא מגרון והכישלון. מגרון של נתניהו והכישלון של יושב-ראש קדימה, זה מה שמרכיב היום את הקואליציה. ישבנו כאן, במליאה – – –
חברת הכנסת תירוש, עדיף אפילו שלא תדברי – –
שוויון בנטל – מצאתם ארבעה צידוקים למה הממשלה הזאת צריכה להתקיים; אמרתם: שוויון בנטל, תקציב, שינוי שיטת הממשל ושלום. שמענו כבר את הרטוריקה. שום דבר – – –
אדוני היושב-ראש, קדימה ומופז מוציאים שם רע לאופורטוניזם. שם רע לאופורטוניזם, זה מה שעשיתם. משא-ומתן, שוויון בנטל – איזה תירוצים עלובים לכניסה לממשלה לצורך הישרדות. שם רע לאופורטוניזם. הרבה מחברי חברי הכנסת דיברו על התרגיל המסריח. זה תרגיל מסריח? התרגיל המסריח של שנות ה-90 מתגמד לעומת התרגיל המסריח הזה. זה מגה-תרגיל-מסריח. איזו בושה. נעלמה הבושה. מה יגיד הציבור אחר כך, כשהוא מאבד את האמון שלו בחברי הכנסת. בגלל החבורה שלכם, חבורה של קדימה, עכשיו כל הסל רקוב. בגלל תפוח אחד של מפלגה שקוראים לה קדימה כל חברי הכנסת מוכתמים עכשיו. כל מה שרציתם זה להציל את המפלגה שלכם, לא אינטרסים לאומיים עמדו לנגד עיניכם.
ממשלה, אדוני היושב-ראש – סליחה, קואליציה – של 94 חברי כנסת זו לא דמוקרטיה, זה גובל בדיקטטורה. חבר הכנסת מופז, חבל שהלכת לשם. ראיתי אותך אתמול במסיבת העיתונאים עם ראש הממשלה נתניהו. אני מודה: התביישתי בשבילך והתביישתי בשביל קדימה. זו לא דוגמה לפוליטיקה נקייה. תודה רבה.
מי אלה הכלבים? אני רוצה לדעת מי אלה הכלבים.
אני רוצה לדעת מי אלה הכלבים.
ברור. חשבתי שהיא התכוונה אליכם – – –
מצאת את הבעיה של החברה בישראל.
מה קרה? – – – האיחוד הלאומי?
תודה רבה, גברתי היושבת-ראש. אנחנו נרצה – – –
גברתי היושבת-ראש, אני רוצה להודות לחברי ניצן הורוביץ ואילן גילאון ולחברי סיעת מרצ לדורותיהם שמנסים לקדם את הצעת החוק להנהגת נישואים אזרחיים בישראל, נישואים אזרחיים לכולם, ללא הבדל דת, מוצא, מגדר, מין. אני לא יכולה לדבר ככה.
אמרתי, ללא הבדל מוצא, מגדר, מין, נטייה מינית. אבל אני לא שומעת את עצמי.
אוקיי, אני רוצה להודות לחבר הכנסת בר-און – – –
אני רוצה להודות לחבר הכנסת בר-און על ההבחנה. חברי חברי הכנסת, אני חושבת שהתשובה של שר המשפטים היום על הדוכן היא תשובה מזלזלת, מחפירה. לא יכול להיות שהשר נאמן יעמוד כאן על הבמה ויאמר שהממשלה מתנגדת. שימו לב מה קורה כאן. אנחנו מדברים על כך שכנסת ישראל אימצה, אימצה, הפנימה את הדין העברי, שמבוסס על איזה תפיסות אנכרוניסטיות, שוביניסטיות, גזעניות, מפלות, שמלפני 3,000 שנה.
אל תגיד לי שזה לא נכון. הדין הדתי – – –
אבל אתה מפריע לי בפעם השנייה, חבר הכנסת בר-און.
תאמין לי שאני מסתדרת גם בלעדיך, תאמין לי שאני מסתדרת. הדין הדתי הופנם לתוך החוק ואנחנו מחויבים להינשא ולהתגרש רק ברבנות, ומי שמחייב אותנו להינשא או להתגרש אלה רבנים חשוכים שעדיין רואים באשה קניין הגבר ולא מאפשרים לנו, כמו בכל מדינה מתקדמת, בצד הנישואים האורתודוקסיים גם נישואים אזרחיים, גם נישואים רפורמיים, גם נישואים קונסרבטיביים וגם נישואים של בני-זוג מאותו מין. זה מחפיר שבמדינת ישראל של סוף 2012 עדיין אנחנו נזקקים לחסדי הרבנות, עדיין אנחנו נישאים ומתגרשים על-פי הדין הדתי. גברתי היושבת-ראש, אנחנו בסיעת מרצ נמשיך להיאבק בנושא הזה. אנחנו חושבים שהדרישה שלנו להנהגת נישואים אזרחיים בישראל היא חלק מדרישה כוללת יותר, כוללת יותר להפרדת הדת מפוליטיקה, להפרדת הדת מהמדינה. אבל כשאני רואה את הרכב הקואליציה ואני יודעת שהשר נאמן אמר שהוא מחויב – – –
גברתי, כיוון שהשר נאמן אמר שהוא מחויב להקים כאן מדינת הלכה, אז מה הפלא שזו התשובה. תודה רבה.
המצב לא דומה. המצב לא דומה.
ולא עושים תוכניות מיתאר. לא עושים.
חבר הכנסת הורוביץ, כשיעשו תוכניות מיתאר באום-אל-פחם ובכפרים הערביים, ויאפשרו להם לבנות, ויבנו בצורה לא חוקית, אז אני מציעה להרוס, אבל כשלא נותנים תוכניות מיתאר, ושם כל אחד עושה – – –
אדוני היושב-ראש, תודה רבה, חברי חברי הכנסת, ראשית, אני רוצה לנצל את ההזדמנות לברך את חבר הכנסת הנכנס, ד"ר אכרם חסון. ברכות. אתה תראה פה כנסת, וואו וואו. אין רגע משעמם, תאמין לי. אתה נכנס לתקופה מעניינת. אחרי ההשבעה שלך כאן עכשיו יתקיים דיון על יום ירושלים. אתמול צוין יום ירושלים, ותיכף תוכל לשמוע את ראש הממשלה ואת יושב-ראש הכנסת ואת יושבת-ראש האופוזיציה, כולם ידברו על העיר שאוחדה לה יחדיו. כל השימוש הזה ברטוריקה הזאת במילון המושגים – – –
מאוחדת על הנייר – חבר הכנסת גאלב מג'אדלה, כמה אתה צודק. ירושלים יקרה לכולנו, אנחנו אוהבים את ירושלים, אבל כל הדיבורים האלה על המאוחדת – מאוחדת על הנייר, כמו שאמר חבר הכנסת מג'אדלה. זו ממש עיר לא מאוחדת, זו עיר מפוררת, מפורקת, שיש בה כיבוש וגזענות והדרת נשים ועוני ואפליה. זו עיר שחברי הכנסת של הימין מתחרים ביניהם מי יצהיר יותר נאמנות לירושלים – אתמול עלו שבעה חברי כנסת להר-הבית במטרה להתפלל על הר-הבית. אדוני, אין ויכוח על הזכות שלנו להתפלל על הר-הבית, אבל יש ויכוח על התבונה במימוש הזכות, ומי שעולה על הר-הבית, ויש כאן קבוצה של חברי כנסת – אורי אריאל וקבוצה אחרת – שמבקשים להביא לפיצוץ בעיר הזאת. אנחנו נשמע כאן עכשיו איך העיר הזאת חוברה לה יחדיו ואיך היא שלנו לנצח נצחים. והרי כולם יודעים, חברי חברי הכנסת, שכשההורים שלנו או הסבים שלנו או הדודים שלנו שרו "נפש יהודי הומייה", הם ממש לא התכוונו לא לוולג'ה ולא לשועפאט ולא לכל המקומות האלה שאנחנו שומעים חדשות לבקרים איך ממשלת ישראל, בזה שהיא רוצה לטרפד כל סיכוי להסדר עתידי בירושלים, מאפשרת עוד ועוד היתרי בנייה, עוד ועוד היתרי בנייה, כדי לקבוע או להכתיב בירושלים את גבולות הקבע תוך יצירת עובדות בשטח. אנחנו רואים איך בונים מובלעות יהודיות בלב שכונות פלסטיניות – בשיח'-ג'ראח, בסילואן, בראס-אל-עמוד, באבו-דיס וברובע המוסלמי של העיר העתיקה. הרי כאן זה לא איזה פעילות ספוראדית רק של כל מיני מתנחלים קיצונים – אורי אריאל והחברים שלו. מדובר כאן בפעילות ממשלתית, מתוכננת, שהמטרה שלה היא לכתר את השכונות הערביות ולנתק אותן מהגדה המערבית, כי מדינת ישראל רוצה ליצור שליטה ישראלית מלאה על ירושלים המזרחית. חברי חברי הכנסת, גם ראש הממשלה וגם יושב-ראש הכנסת, שינאמו כאן תיכף, יודעים שאין ולא יהיה הסדר קבע עם הפלסטינים בלי חלוקת ריבונות בירושלים. כל ההתחייבויות האלה שאומרים: אנחנו נמשיך לחזק את ירושלים, אנחנו נשאיר אותה שלמה ומאוחדת, אנחנו נמשיך לבנות בכל חלקי העיר – כל הדיבורים האלה הרי הם דיבורים באוויר, אין להם שום היתכנות. הרי לא יהיה פתרון, לא יהיה הסדר קבע – אני מייד מסיימת, אדוני – בלי פשרה בירושלים. ואנחנו יודעים שכבר יש כל מיני פתרונות – יש מתווה קלינטון ויש מתווה ז'נבה. אני מציעה לקבל את מתווה קלינטון שקבע: מה שליהודים – ליהודים, ומה שלערבים – לערבים, ובשאלת העיר העתיקה, שזו הסוגיה הכי רגישה והכי בעייתית, יצטרך להתקבל איזה פתרון משותף ישראלי-פלסטיני וגורמים בין-לאומיים.
הבעיה שלנו, אדוני היושב-ראש, שיש כאן קבוצה של חברי כנסת שחוששת מהסיכוי שיהיה כאן אי-פעם הסדר. ואני אומרת לכם, חברי חברי הכנסת: לא יהיה הסדר ללא פשרה בירושלים. תודה רבה.
עסקים נסגרים – העיר הזאת ענייה – –
– – על מה אתם מדברים פה? איזה "מאוחדת"?
אתה יודע – ריבונות בירושלים. הרי אתה יודע את זה – – –
כן, אבל אני בטוחה שאם סבא שלי, עליו השלום, היה מגיע לפה, שומע את החזון של השלום של ראש הממשלה, הוא לא היה – – –
לא, אדוני, אדוני, יש מכתב? אדוני, הוא צריך להגיש את זה בכתב.
– – – מועמד. זה לא מספיק – – –
אדוני היושב-ראש, תודה רבה, הצעת החוק משותפת לחבר הכנסת חיים כץ ולי. אין הרבה הזדמנויות שאני עומדת כאן על הדוכן, אדוני, ואני מגישה הצעת חוק, ואני גם חייבת להודות שאני מתרגשת. זו הצעת חוק שבאה לעולם עקב הבנה שיש משפחות שתורמות תרומה מהחי, כמו משפחתה של דינה אבקסיס, שיושבת כאן, ביציע האורחים. דינה אבקסיס היתה העוזרת הפרלמנטרית שלי בעשור האחרון, עשר שנים, ודינה תרמה כליה לאחיה, ואחותה תרמה כליה לאחותה, ברבות השנים, ואחד הדברים שדינה הביאה לתשומת לבי – ואני באמת אומרת את זה בהתרגשות רבה, כי הרבה פעמים אנחנו מעלים כאן יוזמות חקיקה עקב לקונה בחוק, עקב יוזמות של אנשים, ובמקרה זה, כיוון שאני מכירה את הסבל של משפחות שממתינות להשתלה, את המצוקה – שהמשפחות האלה נתקעות לעתים שנים בהמתנה; אז הדבר הזה, באמת, אדוני, הוא מבחינתי מקור להתרגשות. אני רוצה בהזדמנות הזאת גם להודות לוועדת השרים לענייני חקיקה, לסגן שר הבריאות – אומנם הוא לא שומע אותי עכשיו – לסגן שר הבריאות – אני מודה לך, אדוני. אני רוצה להודות לך. כן. אני רוצה להודות לך על התמיכה בהצעת החוק הזאת. זאת הצעה כל כך נכונה. חבר הכנסת חיים כץ, השותף שלי ליוזמה הזאת, גם מכיר מקרוב את הסוגיה הזאת, ולכן החלטנו שאנחנו מבקשים לתת עדיפות בתרומת איברים לתורם חי שתורם לקרוב משפחה, כמו שניתנת עדיפות לתורם מהמת. אני רוצה לומר, אדוני – זו גם הזדמנות לדבר בזכות עידוד השתלת איברים, או עידוד תרומת איברים. כמו שאמרתי קודם, אנחנו יודעים שאלפי אנשים נמצאים ברשימת המתנה; רק אתמול שמענו על סיפור מזוויע, איך נעצרה רשת של סוחרי איברים. אנשים – עבריינים, הייתי אומרת – שמנצלים מצוקות של אנשים, סוחרים באיברים שלהם ומצליחים לשכנע אנשים שנמצאים במצוקה שימכרו כליה או כל איבר אחר. ההצעה הזאת, שבעצם אנחנו מעלים כאן היום מעל הדוכן, גם תגרום לתמרוץ, לעידוד השתלת איברים, וגם תמנע סחר באיברים. אני חושבת שיש לזה חשיבות כל כך גדולה, מכיוון שעד היום המדינה מעודדת תרומת איברים בשתי דרכים, או בשתי דרכים מרכזיות: הדרך הראשונה היא – אנחנו כולנו מכירים את הפרויקט של חתימה על כרטיס "אדי" – מי שחותם על כרטיס "אדי", ניתנת לו איזו זכות או עדיפות כשחלילה מישהו מבני משפחתו מגיע למצב של צורך בתרומת איברים. הדרך השנייה שבה המדינה מקדמת זה שאם אדם תרם איבר למישהו שהוא לא מכיר – איבר מהמת, או למישהו שהוא לא מכיר – הוא גם קיבל קדימות. עד היום המדינה סירבה לעודד תרומות בין בני משפחה. הרי זה מצב אבסורדי: אם דינה תרמה לפני עשר שנים לאחיה, אז אח אחר או אחיין שלה לא זכאי? הרי זה לא מתקבל על הדעת. אני חושבת שהעובדה שאני עומדת כאן היום, וגם מדברת בשמו של חבר הכנסת כץ, בעיני זה הישג מאוד מאוד גדול. אני אומרת שוב: אני רוצה להודות לסגן שר הבריאות, לוועדת השרים, אני חושבת שזה הישג, בעיקר לאנשים כמו דינה ובני משפחתה, אבל אנחנו מדברים על רבים רבים אחרים, אנחנו מדברים על אלפי אנשים שבאמת עשו איזו הקרבה – בעיני היא הקרבה אולטימטיבית, אמיצה. אני לא צריכה לספר לכם מה זה, חלילה, שבן-אדם מת והמשפחה שלו עושה צעד חשוב, צעד כל כך אמיץ, שהיא תורמת את האיברים שלו כשהוא מת, אבל כשבן-אדם חי הולך לניתוח, ומוכן לתרום כליה, מוכן לתרום איבר מהגוף שלו – ואנחנו יודעים איזה נזק זה גורם, והוא לא מבקש פיצוי, הוא רק מבקש דבר אחד: שאם חלילה קורה משהו כזה, שגם הוא יהיה ברשימת הקדימות. אני חושבת שלאנשים האלה, שהוצא איבר מגופם והם יקבלו עדיפות בתור, האנשים האלה, היום זה הישג גדול מבחינתם. אנחנו מדברים, אדוני, על עידוד, ועל תרומות, ועל הקרבה – בעיני היום זה הישג מאוד מאוד גדול. אני רוצה שוב לנצל את ההזדמנות ולהודות לדינה אבקסיס, שהסבה את תשומת לבנו ללקונה הזאת בחוק, ושוב – לוועדת השרים ולמליאה שתתמוך בהצעת החוק. תודה רבה.
יש לנו שאלה. האם זו חקיקה רטרואקטיבית?
אני שואלת, אדוני, האם לא מדובר בחקיקה רטרואקטיבית.
אתה יושב-ראש הכנסת, אני שואלת אותך. האם מדובר – – –
אבל לא חקיקה רטרואקטיבית.
מי קובע, בוגי יעלון או השופטים בבג"ץ?
אדוני היושב-ראש, חברי חברי הכנסת, אני רוצה להוקיע כאן מעל הדוכן את חברי הכנסת המסיתים, הגזענים, שמשלבים גזענות ותאוות בצע בהתלהמות שלהם נגד הפליטים יוצאי סודן, אריתריאה, מבקשי המקלט. ראינו את זה בשכונת-התקווה או בשכונות דרום העיר בשבוע שעבר, והדבר המחריד והמחליא שהיה היום בוועדת הפנים של הכנסת. לא הייתי בישיבה, אבל רק שמעתי את הדיבורים על המחלות שמביאים הסודנים, שייקח יומיים לנקות את בריכת "גורדון" מהמחלות שמביאים הפליטים הסודנים. הגדיל לעשות חבר הכנסת דני דנון, שיושב פה: הם אונסים את הבנות שלנו. כאילו שלא היה אונס במדינת ישראל לפני שהם הגיעו לכאן.
איזו התלהמות, איזו הסתה. חבר הכנסת דני דנון, ייקח יותר מיומיים לנקות את הרפש הזה.
ייקח יותר מיומיים לנקות את הרפש הזה, את הדיבור הזה.
אדוני היושב-ראש, אכן, יש מצוקה קשה בדרום תל-אביב. יש מצוקה קשה.
יש מצוקה קשה ויש מי שמלבה את המצוקה.
אדוני היושב-ראש, חברי חברי הכנסת, בשכונות דרום תל-אביב יש מצוקה – – –
אדוני היושב-ראש, אכן יש מצוקה בשכונות דרום תל-אביב. ויש – איך הם קראו לזה? הצפה של מסתננים. אני רוצה לומר לך, אדוני היושב-ראש, שמדיניות הדלת המסתובבת של שר הפנים אלי ישי, שמביאה לכאן מהגרי עבודה ועובדים זרים, מביאה פי-25 עובדים זרים לארץ מאשר אותם אנשים שהגיעו באורח בלתי חוקי דרך גבול מצרים לישראל. פי-25. ואתם יודעים למה? כי יש מי שגוזר קופון מזה שמביאים עובדים זרים, ומדובר בחברות כוח-אדם, שיש להן מקורבים גם בש"ס – –
אדוני, אבל אני לא מצליחה – – –
אדוני היושב-ראש, אני לא רגילה שאני עומדת על הדוכן ואני לא יכולה להגיד שלושה משפטים ברצף.
אדוני היושב-ראש, מה זה, דו-שיח? סליחה. אני מודה לכם. אני עומדת על הדוכן ואני רוצה להגיד שלושה משפטים ברצף.
לא, אל תוסיף לי. תן לי לדבר עכשיו. אני הקשבתי לכם.
תודה רבה. אדוני היושב-ראש, אין כאן מדיניות שבודקת מי פליט ומי לא. מדינת ישראל לא בודקת מי פליט. מדינת ישראל, שמכילה בתוכה עם למוד פליטות – עם למוד פליטות – לא טורחת לבדוק אם מדובר בפליטים. קוראת לכולם מסתננים. אני רוצה לומר לך, אדוני, ש-60% מהאנשים שהגיעו לכאן לארץ הם מאריתריאה. אנחנו יודעים שאי-אפשר להחזיר אותם לאריתריאה, כי יש שם משטר רצחני. רק ממשלת ישראל מנהלת מגעים וסוחרת בנשק עם אריתריאה, כשכל העולם מטיל סנקציות כלכליות על אריתריאה. אי-אפשר להחזיר לאריתריאה, אנחנו יודעים את זה. אנחנו יודעים ש-25% מהם סודנים. עכשיו, מה עושה ממשלת ישראל? במקום לעשות תוכנית מערכתית, במקום לומר: אנשים שהם פליטים, בואו נבחן אותם – –
– – בואו נבחן אותם באופן פרטני וניתן להם מקלט, וגם נאפשר להם לצאת מכאן עם מעמד של פליט למדינות קולטות פליטים, ומי שהוא לא פליט והוא הגיע לכאן והוא שוהה כאן באורח בלתי חוקי, עד שיוסדר מעמדו אפשר יהיה לתת לו אפשרות לעבוד כאן. אבל למה לא רוצים לתת לו אפשרות לעבוד כאן?
כי הם לא רוצים שהם ייקחו את מקומות העבודה של אותם עובדים זרים שיש מי שגוזר קופונים על הכניסה שלהם לארץ.
אל תעזרי לי, חברת הכנסת מירי רגב – –
– – עמדת כאן על הדוכן וניסית לנמק למה צריך לאפשר לעובדים זרים להציף את הארץ.
אדוני היושב-ראש, יש כאן שילוב של גזענות, תאוות בצע, הסתה ואינטרסים כלכליים. בואו ונקרא לילד בשמו.
אנחנו בעד. בבקשה, אדוני השר – – –
אני מסכימה אתך. לנו אין הרבה הזדמנויות כאלה. אני בעד שהממשלה תפרסם את זה וכמה היא משקיעה בתחזוק הכבישים להתנחלויות – – –
אדוני, אתה היושב-ראש של הוועדה – – –
לא, לא שימוע. לדעתי זה אחרי שימוע.
כל הכבוד. אדוני היושב-ראש, חברי חברי הכנסת, אדוני השר, אני חייבת להודות שמדובר באחת ההחלטות המקוממות, התמוהות, אדוני היושב-ראש, ההחלטה של היועץ המשפטי לממשלה להעמיד לדין את העיתונאי אורי בלאו – עיתונאי אמיץ שעושה עבודה רצינית בצורה קבועה, שיטתית, לא חושש לבקר פרות קדושות או לשחוט פרות קדושות גם כשצריך. והעיתונאי אורי בלאו – בואו נדבר על מה אנחנו מדברים, אדוני היושב-ראש – חשף בעיתונו, ב"הארץ", שמערכת הביטחון ממשיכה להשתמש בחיסולים ממוקדים בניגוד להחלטת בג"ץ. זה מאוד מאוד מביך, אדוני, מאוד מאוד מביך, שמערכת הביטחון מצפצפת על פסיקה של בג"ץ, ויש עיתון ויש עיתונאי שחושפים את הדבר הזה. איך אפשר להמשיך ולהרשות לחשוף דברים כאלה? אז מה עושה היועץ המשפטי לממשלה? מחליט להרוג את השליח, במקום להרוג את המדיניות הקלוקלת הזאת של מדיניות החיסולים, שבג"ץ אמר שהיא אסורה. ויש כאן יועץ משפטי לממשלה וממשלה שבאופן שיטתי מבקשים להתנקש בעיתונות החוקרת, בחופש הביטוי; ראינו שורה של הצעות חוק שמבקשות לסתום את הפה לעיתונות, ועכשיו מבקשים להעמיד לדין את אורי בלאו? איפה נשמע כדבר הזה? על מה? בהחלט כן, מדובר בסוגיה רגישה, מדובר בידיעות ומסמכים שאינם לפרסום – אי-אפשר לזלזל בזה. מדובר בדברים שהם מסמכים סודיים, זה נכון. אבל יעלה על הדעת שיש עיתונאי במדינת ישראל שרוצה לעשות את עבודתו נאמנה ולחשוף קלקולים של השלטון, לבקר את מוסדות השלטון, בלי שיהיה לו מידע חסוי? איך הוא יעשה את עבודתו נאמנה? עכשיו, למה זה כל כך מקומם, אדוני היושב-ראש? אותו יועץ משפטי לממשלה, יהודה וינשטיין, באותו שבוע שהוא החליט להעמיד לדין את העיתונאי אורי בלאו, סגר – בשל מה שנקרא כביכול חופש הביטוי – את תיק החקירה נגד שני רבנים מסיתים מיצהר שפרסמו את הספר "תורת המלך", שנותן היתר הלכתי לרצח, להרג גויים; בשם מה שהוא קרא "חופש הביטוי", כי לא נאמר שם בדיוק פלסטינים, נאמר גויים, ולא בטוח שגויים הם פלסטינים, אז לא בטוח שהיה היתר הלכתי להרוג גויים. אז כאן מותירים שוליים כל כך רחבים לחופש הביטוי, אבל כשמתייצב עיתונאי וחושף מדיניות מסוכנת של ממשלת ישראל, אז במקום לשבח ולהלל אותו מבקשים להעמיד אותו לדין? אתה יודע, אדוני, אני מאמינה שזו היתה חובתו המקצועית של העיתונאי אורי בלאו כשהגיעו אליו המסמכים האלו – זו היתה חובתו המקצועית לפרסם אותם. לו אני הייתי עורכת מוסף "הארץ" והייתי יודעת שיש בידי העיתונאי שעובד אצלי מסמכים כאלה ואני לא חושפת אותם, הוא היה צריך לנזוף בי על עבודתי העיתונאית הלא-רצינית. מה עשה עיתונאי רציני? פרסם את העובדות, ועכשיו הוא נאלץ להתמודד עם אשמה פלילית? עכשיו, תראה, זה נכון, אדוני, שהחוק כיום, סעיף 113 בספר החוקים, הוא חוק לא סביר, לא הגיוני, ולכן אני וחברי לסיעת מרצ הגשנו הצעה לתיקון החוק – הצעה שאומרת שכשיש סתירה בין העבודה העיתונאית המקצועית של העיתונאי לבין מה שהמדינה רואה כפגיעה בביטחון, אז בית-המשפט יקבע אם העיתונאי עשה את עבודתו המקצועית. אני רוצה לומר, ואני מקווה, ובזה אני מסיימת, אדוני – – –
תן לי עוד משפט אחד, אדוני. אחד.
בזמנו, כשדניאל אלסברג, שפגשתי אותו לפני כמה שנים, שהפך לגיבור אמריקני, חשף את פשעי המלחמה של מלחמת וייטנאם והעביר אותם ל"ניו-יורק טיימס", בא התובע של ארצות-הברית וביקש מבית-המשפט העליון למנוע מה"ניו-יורק טיימס" לפרסם את המסמכים האלה בדיוק בטענה הזאת: פגיעה בביטחון המדינה; איך עכשיו יפרסמו את פשעי המלחמה בווייטנאם? ובית-המשפט העליון גלגל את התובע של מדינת ארצות-הברית מכל המדרגות ופרסם את המידע הזה, וכך אני מקווה שיקרה. אם, חלילה, אורי בלאו בסוף יצטרך להגיע לבית-משפט, אני מקווה שבית-המשפט יגלגל את היועץ המשפטי לממשלה מכל המדרגות וישמור על מה שנקרא חופש ביטוי וחופש עיתונות במדינה מתוקנת, ולא יהלכו יותר אימים על עיתונאים שעוסקים בענייני צבא וביטחון. כל המהלך הזה נועד להלך עליהם אימים, שלא יחשפו יותר עוולות שלטון. אסור לנו לתת לזה לקרות. תודה רבה, אדוני.
זה במסגרת החסינות המהותית.
תודה. אדוני היושב-ראש, חברי חברי הכנסת, הצעת האי-אמון שאני מנמקת היום כאן על הדוכן היא בשם סיעות העבודה ומרצ, ואנחנו מרגישים שאנחנו אזרחים סוג ב', חברי חברי הכנסת. אנחנו במדינת ישראל מפרנסים את אדוני הארץ בשטחים. בשטחים משתוללים, ולנו מגישים את החשבון. לנו יש מצוקות דיור, ושם בונים כאילו אין מחר. כאילו אין מחר, חברי חברי הכנסת. קודם המדינה מפקיעה קרקעות ובונה עליהן בסיס צבאי בבית-אל, ואחר כך גונבים את האדמות האלה ובונים עליהן בתים, מבנים, מזייפים מסמכים – הכול הולך, כאילו אין מחר. וגם כשבג"ץ פוסק שיש לפנות את הבתים הממשלה עושה אקרובטיקה, מין לוליינות פוליטית שמאפשרת – או רוצה לאפשר – גם מצד אחד להיראות כמי שמצטיירת ומגינה על שלטון החוק, אבל בעצם עושה "תג מחיר" לאותה פעולת ניסור שתהיה או לא תהיה בדמות החלטה לבנות 851 יחידות דיור חדשות. הדבר החמור יותר, חברי חברי הכנסת, שאני שומעת בימים האחרונים, החל מראש הממשלה ודרך שרים אחרים, שאני שומעת שבכלל מאיימים על מי שחושב להשתמש במערכת המשפט כדי להזיק למפעל ההתנחלות, או איך שהם קוראים לזה, להתיישבות. אז אם בכלל מישהו חושב שהוא יעתור לבג"ץ, הוא יקבל עוד "תג מחיר", עוד x דירות. הדבר החמור הוא, חברי חברי הכנסת, שמצד אחד משחדים את המתנחלים ומצד שני נותנים להם גם בונוס, ומצד שלישי מאיימים עלינו כדי להרתיע עותרים פוטנציאליים נוספים מלפנות לבית-המשפט העליון – או לפנות לערכאות, לא רק לבית-המשפט העליון. ואומרים לנו שלא רק שיבנו עוד בתים, גם ינסרו את הבתים עצמם בעלות – יש על זה ויכוח, על העלות המוערכת, אם זה רק 70 מיליון או זה 100 מיליון. והרי אתם יודעים, כשזה נוגע למתנחלים אין חסכונות. פתאום אין חסכונות, אדוני השר המקשר, פתאום אין שמירה על כספי הציבור. רק לפני שנה, חברי חברי הכנסת, יצאו אנשים לרחובות, דרשו צדק חברתי. יותר מחצי מיליון בני-אדם מחו על השיטה הכלכלית, דרשו צדק חברתי. הממשלה הקימה את ועדת-טרכטנברג והקימה עוד ועדה, וחברי חברי הכנסת, המערכת הפוליטית ממש ממש לא הזדעזעה מאותם חצי מיליון אנשים שיצאו לרחובות. אבל כשצריך לפנות כמה עשרות מתנחלים מבתיהם – שימו לב מה היה כאן בשבוע שעבר בכנסת, איך פשטו על הכנסת, איך השתלטו על הכנסת כל המתנחלים ושולחיהם והמשפחות שלהם, והושיבו אותם כאן במליאה מאחורי הזכוכית כדי להלך אימים על חברי הכנסת, או כדי להזכיר להם שבבוא היום יהיה מחיר להצבעה שלהם או לאי-הצבעה שלהם. עכשיו, לא רק שמהלכים אימים ולא רק שהממשלה מוכנה לשלם סכומים מופרכים, היא גם נותנת להם פרס על גנבת הקרקעות. והכול, חברי חברי הכנסת – אדוני השר, אל תיתן לשר הדתות מרגי להסיח את דעתך, כי אני רוצה שתתייחס לזה – – –
הבנתי, בהחלט. אדוני השר, הכול נועד לרצות למנוע עימות עם המתנחלים; מאותתים למתנחלים – יש קבוצה אחת שאומרים לה: אתכם מפצים; מפצים עבריינים אידיאולוגיים. ומה מאותתים להם בכך? מאותתים להם שהם יכולים להמשיך ולפשוע, עושים הסדרה מיוחדת לבעלי הקרקעות, והופכים את המתנחלים, חברי חברי הכנסת, לשווים יותר משאר אזרחי ישראל. אני חוזרת, חברי חברי הכנסת: המתנחלים משתוללים, ואנחנו משלמים את המחיר, לנו מגישים את החשבון. כשהממשלה טוענת שאין לה כסף לרווחה, לחינוך, לבריאות, למצוקות דיור אמיתיות – יש מצוקות דיור אמיתיות; יש אנשים שאין להם קורת גג, שמוצאים את עצמם באוהלים עד היום. אז להם הממשלה לא בונה דיור ציבורי. אבל הממשלה שופכת 100 מיליון שקלים על פינוי שכונת-האולפנה, ועוד מעט ישפכו 53 מיליון שקלים על העתקת מגרון מהמקום שלו למקום החדש ליד היקב. הרי זה מצב אבסורדי, חברי חברי הכנסת, שכשמדברים על מדינת הרווחה, על צדק חברתי – איפה יש כסף לחינוך ולרווחה? כל הדברים האלמנטריים האלה, שהם זכויות יסוד, פתאום זה הופך להיות מצרך שאתה מכמת אותו בשווי כספי. אבל להקלות מס לבנייה בהתנחלויות יש לממשלה כסף; לכבישים ליהודים בלבד שיובילו לווילות עם הגגות האדומים יש לממשלה הזאת כסף; למועצות האזוריות בשטחים שמממנות את כל החמ"לים האלה של "תג מחיר" של הטרור היהודי, אלה שמרססים ב"יד ושם", ואלה שמרססים בנווה-שלום – –
באמת, שלום. אלה שמרססים על ביתה של חגית עופרן או על המכונית של יריב אופנהיימר מ"שלום עכשיו" – – –
חברי חברי הכנסת, התופעה של "תג מחיר", של ריסוס כתובות נאצה ושל שרפת מכוניות ושל שרפת מסגדים וכריתת עצי זית ושרפת שדות – למדיניות הזאת יש גיבוי פרלמנטרי של חברי כנסת, של שרים בממשלה. יש גיבוי פרלמנטרי. ברגע שהממשלה הזאת מניפה פעם אחר פעם דגל לבן מול המתנחלים ומממנת את החמ"לים של המועצות האזוריות, אז הממשלה הזאת נותנת גיבוי והכנסת הזאת נותנת גיבוי לאותם אלה שעושים את הפעולות האלה. חברי חברי הכנסת, כשדיברנו כאן שאין מדינת רווחה, ואין כסף לבריאות ולדיור, אני אומרת לכם – יש מדינת רווחה, אבל היא מעבר ל"קו הירוק". שם יש מדינת רווחה סקנדינבית. בכלל, שבדיה זה בכלל לא בצפון אירופה; שבדיה משתרעת בין פסגות לבית-אל. נורבגיה זה בכלל בין קריית-ארבע לתקוע. מה המסר שאנחנו מעבירים לציבור בישראל? יש מדינת רווחה, אבל היא לא אצלכם; יש דיור ציבורי, אבל הוא לא אצלכם. אני אומרת לכם, חברי חברי הכנסת, ממשלה שהולכת להשקיע 100 מיליון שקלים בהעתקת שכונת-האולפנה, ממשלה שמפצה עבריינים ונותנת תמריץ נוסף לבנייה בלתי חוקית – ממשלה כזאת אומרת: יש שווים, אבל המתנחלים שווים עוד יותר. תודה רבה, אדוני.
זה שהצית את המסגד, עשו לו טרנספר מהשטחים, הוציאו לו צו הגליה לצפון הארץ. הוא היה מאלה שעצרו אותם על שרפת המסגד.
זה לא אני אומרת, זה השב"כ אמר שהוא חשוד בהצתת המסגד – אותו אחד שקיבל הגליה, מהאלה של ה"תג מחיר".
אדוני היושב-ראש, חברי חברי הכנסת, ראשית, אני רוצה להודות לך, אדוני, על המחויבות שלך למאבק על ההכרה ברצח העם הארמני ועל הדברים הנכוחים והנוקבים שאמרת כאן היום. ואני רוצה לברך גם את נציגי העדה הארמנית, הנוכחים כאן ביציע. חברי – הזכרת אותם, אדוני, חברי במרצ: יאיר צבן, יוסי שריד וחיים אורון – העלו בשנים האחרונות את הנושא לדיון במליאת הכנסת, ואני חייבת לומר שיש לי הכבוד לעמוד כאן היום ולהעלות שוב את הנושא. אני מעלה את הנושא בפעם השנייה מאז חזרתי לכנסת. ואולי, חברי חברי הכנסת, אולי ממשלת ישראל וכנסת ישראל יכירו סוף-סוף, כמו 27 מדינות נוספות בעולם, בטבח בבני העם הארמני שבוצע לפני יותר מ-80 שנה. לצערי, חברי חברי הכנסת, במשך שנים רבות מדי רצח העם הארמני טואטא אל מתחת לשטיח, כביכול בשל שיקולי מדיניות החוץ של מדינת ישראל. חברי חברי הכנסת, חובה מוסרית, ערכי זיכרון, ההכרה וההנצחה של רצח העם הארמני – שימו לב, אני אומרת את זה בצער – הוקרבו על מזבח אינטרסים צרים. ועכשיו צריך לומר: נכון, העיתוי היום, כשאנחנו מעלים את הנושא של ההכרה ברצח העם הארמני, הוא עיתוי בעייתי – צריך לומר את זה. הוא בעייתי כי שוב ממשלת ישראל עושה שימוש דיפלומטי ציני ברצח העם הארמני כדי לנגח את טורקיה. ואני חושבת, חברי חברי הכנסת, שהכרה לשם ניגוח היא פסולה מוסרית, בדיוק כמו הכחשה לשם חנופה. ואת המשבר עם טורקיה צריך לסיים, וברצח העם הארמני צריך להכיר, והקישור בין השניים מזיק לישראל ולמדיניות החוץ שלה. וההכרה בסבל, ההזדהות והסולידריות עם הארמנים, חברי חברי הכנסת, זה לא מטבע עובר לסוחר, ואסור לנו להוזיל רצח עם, ורצח העם הארמני זו לא הזדמנות הסברתית. חברי במרצ – אמרתי את זה כבר קודם, והזכיר את זה היושב-ראש – הובילו במשך שנים ארוכות את המאבק להכרה ברצח העם הארמני. יוסי שריד, יושב-ראש מרצ לשעבר, גם השתתף בתפקידו, או כשהוא שימש כשר החוץ, בטקס האזכרה של העדה הארמנית, וזה היה בניגוד לעמדת ראש הממשלה דאז. והעמדה שלנו במרצ לא השתנתה, אנחנו מחזיקים בה שנים רבות. אנחנו צריכים לסיים את המשבר עם טורקיה, ואנחנו חושבים שישראל חזקה מספיק להתנצל על הרג אזרחים טורקים מבלי שזה יפגע בכבודה או בחוסנה. זה לא או הכרה ברצח העם או יחסים עם טורקיה; חברי חברי הכנסת, זה גם וגם. והחובה המוסרית שלנו להכיר ברצח העם הארמני – אנחנו רואים את זה, חברי חברי הכנסת – היא לא עניין של ימין ושמאל. אני רואה כאן ביציע האורחים את יעקב אחימאיר, חתן פרס ישראל, שעוקב אחרי הנושא הזה וכותב עליו שנים, וחבְרוּ למאבק הזה חברי אריה אלדד, כמובן יושב-ראש הכנסת, בזמנו – דן מרידור, בני בגין ואחרים. זה לא עניין של ימין ושמאל, ואני חושבת שזה מה שנכון וכל כך צודק במאבק הזה. הבעיה היא שבמשך השנים תמיד הושמעו כל מיני תירוצים למה לא להכיר ברצח העם הארמני. היה מין תירוץ כזה: התנאים הפוליטיים אינם מתאימים, ובכלל, מה יהיה על גורל היחסים האסטרטגיים עם טורקיה. שמעתי את אחד השרים אומר: הנושא של רצח העם הארמני, זה בכלל נושא להיסטוריונים; ועוד כל מיני כאלה תירוצים מתירוצים שונים, הכול במטרה לגלגל את תפוח האדמה הלוהט הזה. וקודמי אמרו את זה קודם, ואני חוזרת על כך: שימו לב לזה – טיעונים כאלה ולוגיקה כזו בדיוק שימשו ועדיין משמשים את מכחישי שואת העם היהודי, ואסור לנו לקבל את זה. אסור לנו לחשוב שאנחנו יכולים לנהוג באופן מסוים כלפי אסונו של עם אחד, ולצפות שיתייחסו אחרת לאסוננו. חברי חברי הכנסת, היחסים עם טורקיה חשובים מאוד למדינת ישראל. ועד כמה שקשה להבין את ההתנגדות של הטורקים להכרה ברצח העם הארמני, ההכרה הזאת – ההכרה, שכנסת ישראל וממשלת ישראל יכירו בכך – אין משמעותה התרסה כנגד הטורקים, והעמדה המוסרית שלנו בנושא הזה היא יציבה. אני חוזרת, אסור לה להשתנות לפי שבשבת יחסי החוץ של ישראל ואסור לה לשמש כלי פוליטי. ואני מקווה היום שהשר ארדן, שמייצג כאן את הממשלה, יתמוך בהצעה שלנו להעביר את הנושא לדיון בוועדת החינוך של הכנסת, ואני מקווה שהיחסים של מדינת ישראל עם האזרים והאינטרסים של אזרבייג'ן נגד טורקיה, גם הם לא יהוו שיקול בהחלטה של הממשלה על ההכרה ברצח העם הארמני. צריך להזכיר גם את זה, גם זה נדבך די משמעותי בכל הדיפלומטיה והשבשבת הפוליטית. ואני רוצה לומר דבר אחרון, אדוני. אנחנו עדים לציניות הזאת. כל המאבק הזה בהכרה ברצח העם הארמני הוא ציני, ואני אומרת את זה דווקא מול הציניות הזאת – אני חושבת שאני מבטאת רבים, גם כבת לניצולי השואה. אני רוצה לצאת נגד הציניות הזו באופן נחרץ. ואני חושבת שכבני העם היהודי, שידע שואה שאין כמוה בזיכרון האנושי, וכחלק מעם שיודע מה המשמעות של הכחשת השואה ונלחם נגדה גם בימינו, אני חושבת שמוטלת עלינו חובה מוסרית ראשונה במעלה לגלות רגישות לאסונם של אחרים. אנחנו חייבים להכיר ברצח העם הארמני. זה לא אומר שאנחנו צריכים לגזור גזירה שווה בין שואת העם היהודי לרצח העם הארמני, אבל אני אומרת את זה עכשיו בצורה ברורה: אני לא מאמינה שיש בהיסטוריה האנושית מאורע כלשהו שבכלל דומה למה שעבר העם היהודי בידי הנאצים, ואני לא חושבת שניתן וצריך להשוות אירועים אחרים לשואה, אבל יש לנו חובה, מצד אחד להבליט את הייחודיות של השואה, ומנגד גם להתייחס לאסונות של אחרים, ולמקרים נוספים של השמדת עם שאירעו בהיסטוריה האנושית. תופעות של רצח עם התרחשו בעבר וממשיכות להתרחש גם היום – שימו לב מה קורה סביבנו. ודווקא בשל כך, דווקא בשל כך, אדוני היושב-ראש, אני מבקשת שהכנסת, כאקט הצהרתי, תחליט גם הפעם, כמו לפני שנה, לקיים דיון בנושא בוועדת החינוך; דיון שבו תועלה סוגיית רצח העם הארמני ותישמע ההיסטוריה שלו כאן בבית-המחוקקים הישראלי. אני מאמינה שאם יתקיים דיון כזה הכנסת גם תדע להנפיק אמירה נחרצת יותר, מוסרית, ברורה, ונוכל להסתכל על עצמנו במראה בלי להתבייש. תודה רבה.
אדוני היושב-ראש, תודה רבה, חברי חברי הכנסת, הצעת החוק שאני מציגה היום הוצגה בכנסות הקודמות על-ידי חברי חבר הכנסת לשעבר חיים אורון, וגם עברה בכנסת בקריאות טרומיות, וכל פעם או שיצאו לבחירות או שקרה משהו, וההצעה לא עברה הלאה. זאת הצעה צודקת, נכונה, שבאה להתמודד עם משכורות העתק של המנהלים הבכירים בחברות, שהיום הן מוכרות כהוצאות פטורות ממס ללא קשר לגובה המשכורת. עכשיו אני רוצה לומר, חברי חברי הכנסת, איך המנהלים מרוויחים פעמיים, אני רוצה לספר לכם. הם גם מקבלים משכורות שגדלות והולכות שמגיעות לכיסם, והם גם מקבלים הוצאות פטורות, שמקטינות את גובה המס שהחברה משלמת לרשויות. אני רוצה להציג בפניכם כמה נתונים מדוח בנק ישראל, הדוח השנתי ל-2010. על-פי הדוח הזה, בעשור שבין 2000 ל-2010 – זה קובע דוח בנק ישראל – שכר הבכירים הממוצע בישראל ירד ב-3%, אבל זה בזמן ששכר הבכירים בחברות ציבוריות עלה ב-5%, והוא עומד היום על 3.7 מיליון שקל בשנה בממוצע. זאת אומרת ששיעור המס שבעלי המשכורות משלמים רק יורד. אנחנו מדברים על מחאה חברתית, ועל הקיץ האחרון, ועל לעשות צדק – אז ההצעה הזאת לא מבקשת לאסור על מנהלים לקחת משכורות מופרזות, היא גם לא מבקשת לאסור על בעלי תפקידים בכירים בחברות לקחת משכורות, אבל ההצעה הזאת קושרת בין המשכורת לבין הוצאות המס של החברה, לבין השכר הנמוך ביותר בחברה. אני רוצה לתת דוגמה. אם אדם מרוויח יותר מ-61,000 שקל בחודש, כל מה שמעבר לזה לא יוכר במס הכנסה כמקבל פטור. אני חושבת שאם ההצעה הזאת תעבור, חברי חברי הכנסת, אנחנו נוכל לקבל אפקט משולש: גם ייווצר תמריץ לריסון העלייה החדה במשכורות הבכירים – כשאנחנו שומעים את המשכורות האלה אנחנו לא מאמינים; תמיד אני שואלת, מה אנשים עושים – אוכלים שניצל מזהב? אוכלים שני שניצלים ביום? הדבר השני שייווצר יהיה עידוד להעלאת המשכורות הנמוכות בחברות. אם הבכירים מעוניינים לקבל תגמול גדול בחברות בכל זאת, אז השכר הנמוך יעלה. הדבר השלישי, שהוא מאוד משמעותי בעיני – שתהיה הכנסה גדולה יותר להכנסות המדינה ממיסוי חברות עקב כך שיבטלו את הפטור על המשכורות הגבוהות במיוחד. אני חוזרת ומדגישה, חברי חברי הכנסת, אנחנו לא באים למנוע מאנשים אפשרות לקבל משכורות גבוהות, אבל אנחנו מבקשים שרשות המסים לא תכיר לחברה בחלק מהמשכורת הגבוה יותר מפי-15 משכר המינימום ומהשכר הנמוך ביותר בחברה. המשמעות היא שאם אדם מרוויח יותר, או אם המשכורת שלו יותר מ-61,000 שקל בחודש, לא יכירו בזה במס הכנסה כמקבל פטור. ככה ההצעה הזאת גם תביא להקטנת פערי השכר בחברות, והיא גם תגרום להקטנת הכדאיות של חברות לשלם משכורות עתק לבכירים. אני חושבת שזאת הצעה צודקת. אני היום מציגה את ההצעה הזאת ללא תשובה והצבעה, ואני מאוד מקווה שמשרד האוצר, בוועדת השרים לענייני חקיקה, יתמוך בהצעה הזאת, כי כששמעתי אתמול את ההשתלחות של שר האוצר שטייניץ בפעילי המחאה החברתית, לרגע היה נדמה לי ששר האוצר שכח שהוא שר האוצר של ישראל ולא הגזבר של המגזר העסקי. באיזה אופן הוא השתלח במחאה החברתית אתמול; הוא אפילו לא מבין את ההשלכות החמורות של המדיניות הכלכלית שהוא וראש הממשלה נתניהו אחראים לה. רק לפני כמה ימים שמענו איך שר האוצר נזעק להגן על החברות, שבעיניו הן כנראה אומללות – הן ממש אומללות, חברי חברי הכנסת, כי הן נדרשות לשלם מס על-פי חוק, אבל הוא בעצם שוכח שהפטורים ממס שהוא מבקש לתת להן נעשים על חשבון האזרחים, אותם אלה שיצאו להפגין בקיץ האחרון. מדובר על אזרחים ש-40% מהם משתכרים פחות משכר המינימום, והשכר שלהם רק נשחק, בזמן שהפערים החברתיים והאי-שוויון הכלכלי הולכים וגדלים. אז כשאני מדברת על הצעת החוק שלי – להגביל בפטור ממס לחברות מעל 15% מגובה השכר או משכר מינימום או מגובה השכר של המשכורת הנמוכה בחברה, אני חושבת שהגיע הזמן ששר האוצר לא יסתכל על המציאות דרך החור בגרוש וישכח שבעצם בגרוש הזה האזרחים קונים מזון, משלמים שכר דירה, קונים תרופות. ואת כל הגירעון בתקציב אני חושבת שאפשר לסגור גם בלי לפגוע בשכבות החלשות. אם רק שר האוצר היה מקשיב למחאה החברתית במקום לפחד ממנה, הוא היה מוצא שיש הרבה פתרונות צודקים – הרבה פתרונות צודקים והגיוניים שייטיבו עם אזרחי המדינה, ולא רק עם בעלי ההון. ההצעה שלי, שמבקשת להגביל את שכר הבכירים בחברות מפטור ממס הכנסה, זו אחת מההצעות הצודקות. תודה רבה, חברי חברי הכנסת. אין הצבעה.
אין דבר כזה יותר מדי יפה.
אדוני היושב-ראש, נורא נורא קר במליאה שאתה מנהל.
אדוני המזכיר, המיזוג נורא חזק.
אדוני היושב-ראש, חברי חברי הכנסת, אני רוצה לברך את סגנית השר גילה גמליאל – לצערי, היא איננה – ואת חבר הכנסת יריב לוין שהציג את החוק, על ההחלטה של הממשלה, בעצם על העשייה שלהם להביא להחלטה של הממשלה לתמוך בהעלאת גיל הנישואין. אני רוצה לומר, אנחנו היום מעלים את גיל הנישואים מגיל 17 ל-18, אמרו את זה כבר קודם, ומיישרים קו עם המדינות המתוקנות בעולם, וגם מדינת ישראל מיישרת קו עם העובדה שהיא חתמה על אמנות בין-לאומיות, כולל אשררה את האמנה בדבר זכויות הילד שאומרת שלא ניתן יהיה להינשא לפני גיל שמונָה-עשרה. כשאנחנו מדברים על העלאת גיל הנישואים אני רוצה להסב את תשומת לבכם שאנחנו בעיקר מדברים על השאת קטינות. התופעה הזאת של נישואים מתחת לגיל שמונָה-עשרה מתייחסת בעיקר לקטינות שזכויות האדם שלהן מופרות, והיום כשהכנסת תתמוך בהצעה הזאת להעלאת גיל הנישואים לשמונָה-עשרה – –
אני ספרתי. – – הכנסת בעצם משדרת שהיא מגינה על זכויות האדם של קטינות במדינת ישראל; כי כשאומרים – ואמרו גם בוועדה, היה מי שטען בוועדה – על מה אתם מדברים, יש כאן רצון חופשי אמיתי, כשבחורה בת 17 רוצה להינשא, אז מה, אתם תהיו אלה שתחליטו עבורה, אתם תהיו אלה שתקבעו לה? אני רוצה לומר לכם שאין דבר כזה בגיל כזה שנקרא "רצון חופשי אמיתי". אנחנו יודעים על מערכת של לחצים בין שהיא גלויה ובין שהיא סמויה. אנחנו יודעים על מערכת של מסרים שמועברת לאותן נשים צעירות. אנחנו כאן מתייחסים לנשים כאילו הן נישאות רק בגיל 17. אני רוצה לומר לכם שאנחנו יודעים על עדות מסוימות שמשיאות קטינות גם בנות 15-14, והעובדה שהם לא רוצים שיעלו את הגיל ל-17, כי הם מחכים שנה-שנתיים עד שרושמים את הילדים שנולדים במרשם האוכלוסין, כי עד אז, בשנתיים האלה, הילדים הרי בכלל לא מקבלים הגנה – לא ביטוח בריאות וכל הדברים האלה. זה נורא, זאת פגיעה איומה. לא רק שנערות בגיל הזה אינן כשירות לקבל החלטה חופשית אמיתית על נישואין, הן בוודאי לא כשירות לעשות את שני הדברים האלה ביחד – גם להינשא וגם ללדת ילדים. כל התפיסה הזאת שאשה, התפקיד שלה בחיים זה להינשא, ללדת, לשבת בבית, לגדל ילדים – זאת תפיסה מעוותת, שאני חושבת שהיום הכנסת אומרת שהגיע זמנה – איך אומרים – –
– – לחלוף מהעולם. אני מודה לך, אדוני. אני רוצה להודות לכל הנושאים במלאכה. אני רוצה רק לציין עוד משפט אחד, אדוני, ברשותך: הצעת החוק הזאת לראשונה הוגשה לכנסת כבר בכנסת החמש-עשרה על-ידי חברת הכנסת אתי לבני. אנחנו ניסינו במהלך הכנסות שאחרי זה להעביר את הצעת החוק, וטוב שהגיעה חברת הכנסת גילה גמליאל. בטח שכחת משהו, אז טוב שחזרת ואת שומעת. כולנו כאן החמאנו לך וליושב-ראש ועדת הכנסת על המהלך. אני מודה לכל חברי חברי הכנסת על התמיכה בחוק. תודה רבה.
איך זה שהוא תמיד אחרון לדבר?
אדוני היושב-ראש, חברי חברי הכנסת, שמעתי את התשובה של סגן השר איציק כהן, ואני מודה שלא התפלאתי; כל פעם הדיבורים האלה, חבר הכנסת כהן, על השוק החופשי, על הנייטרליות. ההצעה שהגשתי, שהגיש אותה בזמנו חבר הכנסת חיים אורון, היא הצעה מתונה, היא הצעה הגיונית, היא היתה מביאה לריסון ההשתוללות של שכר הבכירים בישראל. אתם מסבירים לנו כל הזמן שאם, חלילה, ההצעה הזאת תעבור, זה יפגע בחברות; הרי כל מה שאתם עושים עכשיו, אני שומעת את זה גם לפי הדברים האחרונים שלך, כל מה שהקואליציה של נתניהו עושה – היא מוכיחה שוב ושוב את מי אתם משרתים, רק את בעלי ההון. מבחינתכם, זה שהפערים בין אנשים שעובדים במשרות פחות בכירות לבין מי שעובד במשרות בכירות – זה בכלל לא מצב ראוי לטיפול. אתה מסביר לי על נייטרליות, זה מצב רצוי, זה המצב הרצוי במדינת ישראל. אתם מעניקים – הממשלה שאתה מייצג אותה כאן וייצגת אותה עכשיו – מעניקים למאיון העליון עוד ועוד פטורים ממס, שורה של פטורים ממס, ואת הגירעון בתקציב אתם רוצים לסגור על חשבון השכבות החלשות. וההצעה הזאת, שבאה לעשות בכל זאת איזה סדר – אני רק רוצה לתת נתון שהבאתי אתי כאן, נתון שפרסם בנק ישראל בדוח השנתי שלו ל-2010. על-פי הנתון הזה, שכר הבכירים בחברות ציבוריות עלה ב-50% והוא עומד היום על 3.7 מיליון שקלים בשנה בממוצע. ההצעה שלי, שהיתה אמורה לטפל במשכורות העתק של המנהלים הבכירים בחברות כדי למנוע את הפערים האלה – אז אתם אומרים עליה שהיא פוגעת בשוק החופשי, שהיא פוגעת בחברות? כל מה שביקשנו זה שרשות המסים לא תכיר לחברה בחלק המשכורת שגבוה יותר מפי-15 משכר המינימום או מהשכר הנמוך בחברה. דיברנו על מי שמרוויח 61,000 שקלים. זה לא שהוא לא ירוויח עכשיו מיליון שקלים, אלא שמעל ה-61,000 שקלים לא יכירו את זה במס הכנסה כמקבל פטור. אז אתם מסבירים לנו שזה פוגע בשוק החופשי? איזו ממשלה ואיזו מדיניות, תתביישו לכם.
אדוני היושב-ראש, חברי חברי הכנסת, אני מחליפה כאן על הדוכן את יושב-ראש ועדת העבודה, הרווחה והבריאות חבר הכנסת חיים כץ, שהיה אמור להציג את החוק. אנחנו מדברים על חוק – אני אגיד את השם המלא: חוק השתלת אברים (תיקון) (מתן קדימות לכל תורם אבר מן החי). החוק הזה הוא חוק של חבר הכנסת חיים כץ ושלי, ואני מציגה אותו היום כאן לקריאה ראשונה, ואני מבקשת את התמיכה – – –
אוקיי, וחבר הכנסת חיים כץ מתחייב להציג אותו כאן לקריאה השנייה והשלישית. כן, חבר הכנסת מיכאלי, מה קרה? אדוני. חברי חברי הכנסת, מדובר בתיקון לחוק השתלת אברים שנחקק ב-2008, זה היה אחד החוקים המקיפים ביותר שנחקקו בנושא הזה. החוק הזה קובע שיוקם מרכז לאומי לנושא השתלות במשרד הבריאות ותמונה ועדת היגוי למרכז להשתלות. בין היתר החוק הזה קובע את תפקידיה של ועדת ההיגוי. נקבע בפסקה (4) שבסמכותה של ועדת ההיגוי לקבוע הנחיות לעניין הקצאה של איברים שניטלו לפי חוק האנטומיה והפתולוגיה, או שהובאו לישראל – והדגש כאן בחוק ההוא מ-2008 – ובלבד שבעת הקצאת האיברים יובאו בחשבון בין השאר שיקולים אלה, ואני רוצה לפרט את השיקולים: השיקול הראשון – שאדם הסכים בחייו לנטילת איבר לאחר מותו, לדוגמה, אם אדם חתם על כרטיס תורם "אדי"; השיקול השני – שתרומת איבריו של אדם לאחר מותו, הנעשית ככלל, תהיה לאחר קבלת הסכמה מבן המשפחה; השיקול השלישי – שתרומת איבר שניטל מאדם בחייו, שלא לנתרם מסוים. מכוח הסעיף הזה נקבעו כל מיני הנחיות שוועדת ההיגוי של מרכז ההשתלות צריכה לפעול על-פיהן. בין היתר התעוררה בעיה – ולכן יזמנו את התיקון – כי החוק קובע הוראות לעניין קדימות בעת הקצאת איברים לפי כל מיני שיקולים, שאני רוצה לציין. נותנים קדימות, על-פי החוק מ-2008, רק לתורם איבר מהחי שתרם שלא לנתרם מסוים. למשל אם אני תרמתי לאחי, אז לי אין שום קדימות אחר כך במסגרת השיקולים של ועדת ההיגוי. זאת אומרת, אם אדם תרם איבר שלא לנתרם מסוים, יש לו קדימות. אבל אם אדם תרם לבן משפחתו, שזאת תרומה הרבה יותר משמעותית והרבה יותר קשה – בדרך כלל תרומות ניתנות מהמת, שלא נדע, זה לא נעים. אבל כשאדם תורם מהחי, הדבר הזה מצריך אותו לניתוח קשה, לתקופת החלמה. אין כאן שום אלמנט כספי, דרך אגב, אדוני. לא מדברים כאן על תרומה כספית. מדובר על תרומה אלטרואיסטית. זאת אומרת, מדובר כאן על תרומה שאדם עושה מבחינה אלטרואיסטית, בין אם זה כלפי חברו ובין אם זה כלפי בן משפחתו. התיקון שחבר הכנסת כץ ואני מבקשים לתקן – אנחנו רוצים לקבוע במסגרת ההנחיות, שוועדת ההיגוי תשקול גם כל תרומה של איבר שניטל מאדם בחייו, בין אם זה נתרם מסוים ובין אם זה לא נתרם מסוים. אני רוצה לחזור ולומר, אדוני – פנו אלינו אנשים שתרמו איברים לבני משפחותיהם בעודם בחיים. הם בחרו מרצונם לעבור את התהליך הקשה הזה, ובאמת מדובר כאן בהקרבה מאוד מאוד משמעותית, בין אם הם עושים את זה בלי להכיר את המקבל של האיבר ובין אם הם עושים את זה כדי להציל חיים של אנשים שיקרים להם. חשבנו, חבר הכנסת כץ ואני, שזה לא נכון, זה לא הגיוני, לעשות איזו חלוקה, לייצר הבחנה בין תורמים חיים שונים בכל מה שקשור למתן קדימות בהשתלת האיברים. ולכן – אני מסיימת, אדוני – הצעת החוק שלנו מבקשת לקבוע שהצדקה למתן קדימות במקרים המפורטים בפסקאות – לא משנה – קרי תרומה מן המת, היא מתן תמריץ לתרומת איברים. אולם קדימות במצב שבו אדם תורם איבר מהחי אם יזדקק להשתלת איברים ניתנת בהתחשב בעובדה שהוא עלול להיות חשוף לסיכונים בריאותיים. לעניין זה – זה התיקון – ההבחנה בין תורם לנתרם מסוים ובין תורם שלא לנתרם מסוים אינה רלוונטית. לכן אנחנו מבקשים, חברי חברי הכנסת, את התמיכה של הכנסת בהצעת החוק הזאת. המדינה רוצה לעודד השתלות איברים. אנחנו יודעים שיש אלפי אנשים שנמצאים ברשימות המתנה, אנשים שסובלים באמת ממצוקה קשה, והמדינה לא יכולה להתמודד עם המצוקה הזאת. החוק שעבר ב-2008 הוא הישג מאוד-מאוד משמעותי, ומי שעושה כאן הקרבה אולטימטיבית ונותן איבר מהכרה חופשית לבן משפחה, אני חושבת שמגיע שגם הוא יהיה זכאי לקדימות אחר כך, אם חלילה הוא או מישהו מבני משפחתו זקוק להשתלת איברים. תודה רבה.
אדוני היושב-ראש, אני רוצה להודות לכמה וכמה אנשים, ולומר שהחוק החשוב הזה, החוק שמכונה "חוק התספורות", באמת ישים סוף-סוף קץ לבזאר הטורקי של הסדרי החוב, ויחזיר לציבור סוף-סוף את השליטה בחסכונות שלו. אדוני, ראשית תודה לשותפי להצעת החוק, חבר הכנסת יצחק וקנין מש"ס – אני לא רואה אותו כאן. אני רוצה להודות לעורכת-הדין דידי לחמן-מסר, שניסחה את החוק, ליושב-ראש ועדת החוקה של הכנסת חבר הכנסת דוד רותם, לצוות ועדת החוקה – למנהלת הוועדה דורית ואג – אל תדאג, אדוני שר האוצר, גם אליך אני אגיע – ליועצת המשפטית תמי סלע ולעוזרותיה; אני רוצה להודות למשנה ליועץ המשפטי לממשלה אבי ליכט, שקידם את הצעת החוק ומיזג את ההצעה שלנו עם ההצעה הממשלתית, ובסוף אני רוצה להודות לשר האוצר ולצוות המשרד, שתמך בהצעה וקידם אותה, לסגן שר האוצר, תודה רבה לכולם.
חיפשו שופטים במקומות אחרים – – –
יושב-ראש ועדת החוקה אמר שיש שופטים נוחים ולהם הגישו תביעות. האם זה ייתכן?
אדוני היושב-ראש, דיברו כאן קודם חברי על הצעת החוק המתועבת, כך אפשר וצריך לקרוא לה, הצעה שנועדה לחסום תביעות פיצויים נגד המדינה בעיקר של תושבי שטחים. בכלל השטחים זה אקסטריטוריה. מדובר בהצעה עוקפת-בג"ץ, אחרי שבג"ץ פסל אותה כחוק לא חוקתי. החוק הזה נחקק לפני כמה שנים. בעצם ההצעה הזו אומרת שכוחות הביטחון הם מעל החוק ובתי-המשפט לא יכולים לבקר את כוחות הביטחון, ואם יש מישהו שרוצה להגיש בקשה לפיצוי נזיקין, בכלל הוא צריך להוכיח שהוא נפגע במקרה, וגם אז רוצים לשלול ממנו את האפשרות להגיש תביעת פיצויים. אני רוצה, חברי חברי הכנסת, לספר לכם סיפור, ואני חושבת שהסיפור הזה צריך להיות לקח מאוד מאוד משמעותי לנו, במדינת ישראל, למה שעשוי להיות כאן בעוד כמה שנים. לסיפור אני קוראת "מיסיסיפי בוערת". חברי חברי הכנסת, בשנת 2005, לפני כשבע שנים, הורשע בדין אמריקני בן 80, הוא היה בן 80, קוראים לו אדגר ריי קילן. הוא הורשע בהריגה על רצח שהתקיים כ-60 שנה או 50 שנה קודם לכן במיסיסיפי. הוא ועוד כמה חברים היו שותפים לרציחתם של שלושה פעילי זכויות אזרח שחורים במיסיסיפי. ההרשעה שלו ב-2005 גרמה לדיון מאוד מאוד נרחב בארצות-הברית, איך כל כך הרבה שנים אחרי, 60 שנה אחרי הרצח הזוועתי הזה במיסיסיפי, האיש הזה הורשע, ובגיל 80 הלך לכלא. וההרשעה הזו היתה הרשעה משמעותית שאמרה שמיסיסיפי בוערת גם אחרי 60 שנה. והמשמעות של זה, חברי חברי הכנסת, שימו לב היטב, שלזיכרון יש ערך, והזיכרון הוא משמעותי, ואנשים לא שוכחים, וגם אם ימנעו מהם עכשיו בהצעות חוק מתועבות שמכתימות את ספר החוקים הישראלי להגיש תביעות נזיקין, החוק הזה, שבעיני הוא עוול היסטורי, אנשים לא ישכחו, אנשים לא יסלחו. אומנם מדינת ישראל ממהרת לסלוח, חוששת לחקור, מבקשת לקבור את התביעות, אבל כמו שפרשת מיסיסיפי, חברי חברי הכנסת, היתה פצע שסירב להגליד בנפש האמריקנית, מיסיסיפי תמשיך לבעור בישראל. ואנשים שנפגעו, שרכושם הושמד, שנפגעו בגופם ובנפשם, שביתם נהרס; אנשים שנושאים בלבם פצע מדמם, זה לא יישכח, זה לא ייסלח, זה ידמם שנים. וגם אם עכשיו תבוא הכנסת, ויעמוד כאן על הדוכן יושב-ראש ועדת חוקה ויסביר לנו באותות ובמופתים למה ההצעה הזו חשובה, למה הממשלה מבקשת חסינות גורפת מתביעות של פלסטינים – הם בכלל אשמים שהם נפגעו בטעות. הם בכלל אשמים. על זה שהם נשארו בחיים הם צריכים להגיד תודה. אני אומרת לכם, חברי חברי הכנסת, אנשים לא ישכחו. יש להם היום מסלולים שהם לא במדינת ישראל, דיבר על זה קודם חבר הכנסת דב חנין, על כל בתי-הדין הבין-לאומיים, אנחנו בעולם גלובלי. מיסיסיפי תמשיך לבעור בלבם של אלה שהיום ממשלת ישראל, בחקיקה מתועבת, משוקצת, שמכתימה את ספר החוקים הישראלי, היא תמשיך לבעור, והדבר הזה לא יעבור מסדר-היום. תודה רבה.
אדוני היושב-ראש, שים לב לחיבוק המיניסטריאלי – שר האוצר וסגן שר האוצר. הם חשים רגע של התעלות היסטורית. עמד כאן השר ודיבר על תפארת מדינת ישראל. אני מבינה את ההתרגשות, ומגיעות הרבה ברכות. אין ספק.
מגיעות ברכות. אני רואה את החיוך, ככה, נסוך על פניהם של שני הג'נטלמנים שעומדים כאן. באמת, כמו שאמר השר, מדובר בשינוי – אני מצטטת אותו – במבנה המשק. זה מאוד משמעותי. נעשה כאן מהלך מאוד מאוד משמעותי. ואחרי שאמרתי את הברכות, רבותי, מלומדי – – –
היכנס לכוננות ספיגה. אני באמת מתכוונת לזה, באמת מגיעות ברכות. זה לא מהלך פשוט, שמגיעה הצעה לצמצם את הריכוזיות במשק, לשנות את המבנה, לשנות כאן את ההסדרים. אנחנו היינו רגילים לאיזו סיטואציה שיש כאן קבוצה של אנשים בעלי הון, המכונים טייקונים, שחיים בגדול, חייבים בגדול, וכל השאר שקופים, והמדינה ככה אפשרה להם להחזיק גם באחזקות פיננסיות וגם באחזקות ריאליות. אני מאוד מאוד מאמינה שכדי להפריד בין היד של הטייקונים לכיס של הציבור היה צריך להפריד בין האחזקות הריאליות לפיננסיות, אבל, אדוני השר, היה צריך להפריד ביניהן מהשקל הראשון – מהשקל הראשון, ולא כפי שהמליצה הוועדה. ולכן, באיזה אופן ההמלצות החשובות שמובאות לכאן, הייתי קוראת להן – הן קצת המלצות "דיאט", הן קצת המלצות רזות. כשהשר עומד כאן על הדוכן ואומר: תראו, העובדה שאנחנו החלטנו לדחות את היישום מארבע שנים – בניגוד להמלצת הוועדה – לשש שנים לא משנה את המהות, אני אומרת לך, אדוני השר: זה משנה את המהות, ואני רוצה לנמק למה זה משנה את המהות. הוועדה ישבה על המדוכה ודנה בסוגיה הזאת, ובתזכיר המקורי שהופץ, הזמן שהוקצה ליישום ההמלצות האלה – להפרדת האחזקות הפיננסיות והריאליות וגם לכל מה שקשור בהגבלת גובהן של הפירמידות – הוועדה אמרה ארבע שנים. ואני שואלת. ואני אומרת, אדוני השר, שזה משפיע על המהות. זה לא רק עניין טכני שהחליטו לדחות – שוועדת השרים לחקיקה, בהצעה שהיא מביאה היום לכנסת, החליטה לדחות את היישום מארבע שנים לשש שנים. זה לא עניין רק טכני. בעיני זו כניעה ללחצים של בעלי הון ששולטים בחברות שמושפעות מההמלצות החשובות האלה. אל תטעו לרגע – אני חושבת שמדובר בהמלצות חשובות. אבל החברות טענו, ואנחנו שמענו את הטענות האלה תחת כל עץ רענן, שהן יתקשו לבצע את המכירה. יש שוק עולמי, ואמר את זה השר – השוק העולמי שרוי במיתון. למה הטיעון הזה לא הושמע במסגרת ההליכים של הוועדה שישבה על המדוכה? היו הליכים ראויים. למה הטיעון הזה לא הושמע? הרי ברור שזה טיעון משולל כל יסוד. זה מתבסס על הנחה כלשהי שבשנים 2016–2018 מצב השווקים ישתפר, ואז לשינוי הזה תהיה השפעה על היכולת של אותן חברות למכור אחזקות פיננסיות או ריאליות. אני לא מבינה, אדוני השר, אני אומרת את זה בכל הרצינות. מה פתאום ועדת השרים לחקיקה קיבלה את הטיעון הזה? וגם אם היה בו היגיון, אדוני השר, אני ממש אומרת – וזה למהות – לא ברור למה יש לתת עדיפות לאותם אנשים על-פני האינטרס הציבורי המובהק שביישום מהיר ככל האפשר של ההמלצות האלה. אני מכירה מומחים שהופיעו בפני הוועדה ואשר חשבו שגם בתוך שנתיים אפשר היה ליישם את ההמלצות האלה. לא ארבע שנים, גם שנתיים. לכן אני חושבת, חברי חברי הכנסת – ואני מקווה שחברי בוועדת הכספים – אני חושבת שדחיית היישום המשמעות שלה היא נזק נוסף לציבור בישראל ותוספת רווח לאותם בעלי שליטה. הם יוכלו להמשיך וליהנות מהעובדה שהם מחזיקים באחזקות צולבות ומבנים פירמידליים באופן שפוגע בשוק ההון, חברי חברי הכנסת. זה פוגע גם בפעילות הכלכלית בישראל. ממש לא היתה הצדקה לתת להם עכשיו את הבונוס הזה של עוד שנתיים – תמשיכו להרוויח על חשבון הציבור ועל חשבון האינטרס הציבורי. אני חושבת, אדוני השר, עם כל ההערכה למהלך החשוב הזה, ובאמת התחושה הזאת של ההתעלות, שהגענו כאן לאיזה סיטואציה – מפרידים אחזקות פיננסיות וריאליות, ויש כאן דירקטורים שלא יוכלו להמשיך ולשבת ולא יהיו כאן מהלכים צולבים – עם כל התחושה הזאת, לא הייתם צריכים להיכנע. אני כבר שומעת – – –
רגע, אדוני, עוד משפט אחד.
אוקיי, אדוני, תתחשב בי עוד שנייה. אדוני, אני כבר שומעת שיש חברי כנסת שמדברים על זה: למה שש שנים? למה לא שמונה שנים? אני רוצה להזכיר, חברי הכנסת – יש לי שורה של הערות, ואני אומר אותן בוועדת הכספים. אני רק רוצה להזכיר שחברי היושב בראש הישיבה, סגן יושב-ראש הכנסת חבר הכנסת וקנין ואני העברנו רק לפני כמה ימים את חוק התספורות כדי למנוע מאותם בעלי הון וטייקונים לעשות הסדרי חוב על חשבון כספי הפנסיה שלנו, על חשבון הציבור. דחיית היישום של החוק מארבע שנים לשש שנים מאפשרת לאותם אנשים להמשיך ולחגוג על חשבון הציבור. בכל אופן, אדוני, אחרי שאמרתי את כל הביקורת הזאת, אני אתמוך וסיעת מרצ תתמוך ביישום המלצות ועדת הריכוזיות. תודה רבה.
אז תעבור לשאילתא הבאה – – –
תודה רבה, אדוני. אדוני סגן השר, ביום ראשון הממשלה תדון בהוראת שעה הפוטרת חברות מתשלום מס על רווחים "כלואים" – אני מכניסה את המלה הזאת במירכאות, זו המלה שהשתרשה בדיבור. אנחנו מדברים על פטור מתשלום מס בגובה מיליארדי שקלים, ואני חושבת שלציבור אין מידע עדכני על המס שהחברות האלה משלמות, אף שהמידע הזה קיים באוצר. ברצוני לשאול: מה הם שיעורי המס הממוצעים ששילמו, אדוני סגן השר, בשנים 2009–2010 – הדגש הוא על 2009–2010 – חברות מרוויחות במעמד מפעל מאושר, מפעל מוטב, בהתפלגות על-פי מאיוני הכנסה עסקית? תודה.
אדוני סגן השר, בכל הכבוד לגיבוב הנתונים שנתת לנו – – –
גיבוב נתונים, אדוני סגן השר, זה לא מה ששאלתי. אני מבקשת להתייחס לשאילתא ששאלתי.
אני חוזרת על השאלה ששאלתי.
לא, אני לא אחזור בי. זה גיבוב נתונים.
אדוני סגן השר, אני חוזרת לשאילתא ששאלתי, ולא במקרה עשיתי הבחנה מאוד ברורה לגבי מה שאני שואלת. לא ביקשתי לקבל נתונים כלליים, בשביל זה יכולתי להיכנס לנתונים של מינהל הכנסות המדינה. אני שאלתי מה חבות המס על-פי התפלגות של מאיוני הכנסה עסקית, ואני רוצה לומר, אדוני יושב-ראש הכנסת, ברשותך. בדוח מינהל הכנסות המדינה יש נתונים לגבי השנים 2006–2008, ושיעור המס הממוצע של המאיון העליון – אנחנו רואים איך הוא צנח מ-10.5% בשנת 2006 ל-7.2% ב-2008. אנחנו מדברים על חברות שלגביהן השר רוצה להחיל עכשיו הנחה רטרואקטיבית לגבי כל מה שאנחנו מכנים הרווחים הכלואים. אני מבקשת לקבל נתונים ספציפיים לשנת 2009–2010, בהתפלגות על-פי המאיונים. אנחנו מדברים בערך על ארבע חברות. אתה נותן לנו פה עכשיו נתונים כלליים, אני יודעת להסתכל בדוח של מינהל הכנסות המדינה בעצמי.
אדוני היושב-ראש, אני רוצה להודות לך. אני חושבת שאתה צודק, כך הייתי צריכה לפנות לסגן השר. אדוני סגן השר, שאני מאוד מעריכה, אני מתכוונת – זה לא מצוות אנשים מלומדה, אני מודה ליושב-ראש, שככה, נתן לי פרק בהלכות נימוסים והליכות. אני מתכוונת לזה. אבל לא במקרה, אדוני, שאלתי שאילתא מאוד ספציפית, כי יש לי תחושה מאוד לא נוחה שאתם מבקשים למסמס את הנתונים האלה. אני אומרת את זה – –
– – בעיקר לקראת הדיון – – –
משרד האוצר – כמובן, אדוני, זה לא ברמה האישית לסגן השר. ושוב תודה, אדוני היושב-ראש.
אדוני היושב-ראש, חברי חברי הכנסת, גם אנחנו קוראים לפיזור הכנסת. הממשלה הרעה הזאת צריכה להתפזר. הממשלה הרעה והמסוכנת הזאת צריכה להתפזר. חברי חברי הכנסת, אני בכלל לא רוצה לדבר על שלוש השנים האחרונות שממשלת נתניהו מכהנת וקואליציית נתניהו מכהנת. מספיק להסתכל על 24 השעות האחרונות. ב-24 שעות הממשלה הזאת בעצם הזחילה החוצה, אין דרך אחרת לומר את זה, את אחד מהשותפים הקואליציוניים שלה, אני מדברת על קדימה, והממשלה הזאת, שלא מוצאת כסף לרווחה, לחינוך, לדיור ציבורי, מצאה כסף למכללה באריאל, למכללה שתהפוך לאוניברסיטה.
לא משיקולים ענייניים, חברי חברי הכנסת – –
– – אריאל זוכה – מכללת אריאל זוכה למעמד של אוניברסיטה.
חברי חברי הכנסת, איך נמצאו להם 50 מיליון שקל – לא לדיור ציבורי, לא לרווחה, לא לחינוך, לא לבריאות, אבל כדי להעמיק את הכיבוש, את הסיפוח הזוחל בשטחים. מכללת אריאל היא דוגמה לסדרי העדיפויות המעוותים של הממשלה הזאת, ממשלה שמשקיעה בשטחים במקום להשקיע בבני-אדם. יש כסף לחמ"לי "תג מחיר" בשטחים.
– – אנחנו נוהגים לדבר על מדינת רווחה, אנחנו רוצים להידמות לשבדיה. אני אומרת לכם, יש כאן מדינת רווחה. מדינת הרווחה משתרעת בין פסגות לבית-אל. היא קיימת. שם משקיעים כסף. אבל היכן שצריך להשקיע כסף, היכן שיש בעיות אמיתיות, הכסף הזה לא נותן מענה. משקיעים אותו בצורה מעוותת. זו ממשלה מעוותת, שלא מסוגלת לקבוע כאן סדר-יום חברתי, אזרחי, מדיני; שהולכת להגיש הצעת חוק לגיוס של כולם, הצעת חוק מעוותת, שמבקשת לדבר על שוויון לפני שנותנים שוויון הזדמנויות לבני-אדם. זו ממשלה שלא רואה את האזרחים ממטר, זו ממשלה שדואגת רק להישרדות שלה. אדוני היושב-ראש, לממשלה כזאת אין זכות קיום. ממשלה כזאת צריכה להתפזר, וכמה שיותר מהר. תודה רבה.
אדוני היושב-ראש, חברי חברי הכנסת, הצעת החוק להעסקה ישירה היא הצעת חוק של חבר הכנסת חיים כץ, שלי ושל קבוצה גדולה של חברי כנסת. אנחנו מעלים אותה היום כאן במליאה – אנחנו מעלים אותה היום – אני לא שומעת את עצמי.
אדוני היושב-ראש, למה אנחנו מעלים את חוק ההעסקה הישירה היום? ובכלל, מה רע בכך שהמדינה מעסיקה עובדי קבלן? מה הבעיה בכך שעל-פי הערכות, הערכות זהירות, כ-400,000 עובדים במדינת ישראל מועסקים באמצעות חברות כוח-אדם ולא על-ידי החברה שהם עובדים בה? אדוני, מתוך אותם 400,000, 10,000 איש עובדים במגזר הציבורי באמצעות חברות כוח-אדם. והתשובה היא, חברי חברי הכנסת, שהעסקה בקבלנות – – –
תודה, אדוני. התשובה היא, אדוני היושב-ראש, שההעסקה בקבלנות היא סימפטום של התפרקות המדינה מאחריות; אחריות לאספקת השירותים הבסיסיים ביותר שהמדינה אמונה עליהם, ובעיקר אחריות לשמור על זכויות העובדים בישראל. וכשאני אומרת התפרקות, אני מתכוונת לתהליך ההפרטה הממאיר שעובר על כל המגזר הציבורי בישראל. אנחנו מדברים על כ-10,000 איש שמועסקים בהעסקה קבלנית במגזר הציבורי. חבר הכנסת כץ ואני הגשנו את הצעת החוק, חברי חברי הכנסת, הצעת החוק להעסקה ישירה, כדי להתמודד עם ההפרטה החמורה ביותר, שהממשלה אחראית לה, וזו הפרטת עובדים. העסקה בקבלנות בשירות המדינה, חברי חברי הכנסת, היא תופעה שהולכת ומתרחבת וכבר מזמן מזמן חרגה מהתפיסה הזאת שמדובר בעובדי ניקיון ואבטחה. המדינה מעסיקה באמצעות חברות כוח אדם מורים, רופאים, אחיות, עובדים סוציאליים ועוד רבים אחרים. אנחנו עדים לכך שעובדי קבלן בשירות המדינה חשופים לפיטורים ללא פיקוח, אין להם רצף תעסוקתי, אין להם אפשרות לצבור ותק, ותמיד זה בתירוצים של חיסכון בעלויות. המדינה בעצם – מדינת ישראל הפכה להיות הגורם הגדול ביותר שמפר זכויות עובדים. חברי חברי הכנסת, אני שמעתי היום בבוקר דיווח בכלי התקשורת על הסכם שנחתם בין האוצר לבין ההסתדרות, הסכם שאמור להבטיח את הזכויות של עובדי קבלן שעובדים בשירות המדינה. עכשיו תראו איזה אבסורד: העובדים צריכים לנהל משא-ומתן על הזכויות הבסיסיות שלהם עם המדינה? המדינה, שאמורה להיות המעסיק שאצלו בכלל לא יכולה להיות חריגה, ויש שמירה קפדנית על חוקי המדינה – העובדים צריכים לנהל את המשא-ומתן הזה?
ולמה זה לא קורה, חברי חברי הכנסת? אני אגיד לך, אדוני סגן השר, על מה אני מדברת. זה לא קורה כי המדינה מעסיקה אלפי אלפי עובדים בהעסקה קבלנית. ואני אגיד לכם גם עוד משהו, אדוני סגן השר, זה ממש לא במקרה. אני לא אומרת את זה רק אישית אליך, אדוני סגן השר. זה מאוד נוח לאוצר שהוא לא צריך לשלם פנסיה, זה נוח לאוצר שהוא לא צריך לוודא שמשלמים שכר מינימום, ובטח לא לשאת בעלויות של כל הצמדות השכר שמצמידים לעובדים במקום עבודה מסודר. זה מאוד משתלם לאוצר שיש מין גורם ביניים כזה, אותו קבלן שירותים שמפריד בין המדינה לבין העובדים. אבל למדינה ולחברה בישראל, חברי חברי הכנסת, זה ממש לא משתלם. זה אולי משתלם לאוצר. למדינה, לחברה, לעובדים – זה לא משתלם, זה עולה לנו יותר. זה עולה לנו יותר כי חברות כוח-האדם גוזרות קופונים וזה פוגע באיכות החיים ובזכויות הכי בסיסיות של העובדים הכי חלשים בחברה. ולכן גם ההסכם הזה, ששמעתי שמדברים עליו היום בבוקר, ההסכם הזה שנחתם, הוא אולי חשוב, הוא בטח לא מספק. והדרך היחידה לפתור בצורה יסודית את בעיית עובדי הקבלן בשירות המדינה היא לעבור להעסקה ישירה ולאסור העסקה בקבלנות. זה מה שהחוק של חברי חבר הכנסת חיים כץ ושלי מציע – ושל עוד קבוצה גדולה של חברי כנסת. השבוע גם קיימנו כנס על העסקה ישירה, כנס שקרא להעסקה ישירה, אבל לצערי המדינה מתעקשת להתחמק ממנה. אני רואה את ההפרטה האובססיבית הזאת של הממשלה וההתמכרות הזאת להעסקה בקבלנות. הרי זה לא מקדם באמת יעילות וחיסכון, הרי כבר מזמן הוכח שכל העלויות של ההעסקה באמצעות חברות שירותים וקבלני כוח-אדם – הרי זה עולה למדינה הרבה יותר וזה בוודאי לא תורם דבר. ולכן אני חייבת לומר לכם, חברי חברי הכנסת, שכשהממשלה הודיעה ביום ראשון בוועדת השרים לענייני חקיקה שהיא מתנגדת להצעת החוק הזו, אני מודה שלא התפלאתי. זה מעיד, חברי חברי הכנסת, שזכויות העובדים נמצאות בתחתית סדר העדיפויות של הממשלה הזו. החזון של נתניהו, של ראש הממשלה, הוא של ממשלה מצומקת ומופרטת עד העצם, ממשלה שמתפרקת מהאחריות שלה לאספקת שירותים ציבוריים. חברי חברי הכנסת, אני קוראת לכם, מעבר לשיקולים קואליציוניים, אני קוראת לכם לתמוך בדרישה שלנו להעסקה ישירה. אני חושבת שמי שיצביע היום נגד הצעת החוק הזו ינציח עבדות עקיפה בשירות המדינה. תודה רבה, אדוני היושב-ראש.
אתה לא יכול להוציא ממני מלה טובה – – –
ההסכם הזה שנחתם הוא בסדר גמור.
לא, אתה מדבר רק על עובדי ניקיון.
אנחנו מדברים על מורים, עובדים סוציאליים, רופאים.
אדוני היושב-ראש, תודה, חברי חברי הכנסת, היום בבוקר התעוררנו לעוד אחד מהימים השפלים של הפוליטיקה הישראלית. ראינו מהלך של ניסיון לפרק מפלגה או לגנוב חברי כנסת ממפלגה. אני מודה שכשאני רואה את המהלך הזה של ראש הממשלה מתברר לנו שבנימין נתניהו אינו בוחל בשום תרגיל מלוכלך, בשום מהלך מלוכלך, כדי לשמר את השלטון שלו, כדי להעביר תקציב, ובעיקר כדי לברוח מבחירות. ודבר נוסף שראינו – לא רק את ראש הממשלה נתניהו שמנסה לגנוב חברי כנסת, ראינו גם מפלגה; מפלגה שאני מודה שכבר מזמן, בעיני, נפחה את נשמתה, וחלק ממנה ניסו לעשות מהלך כדי להפיח בה רוח חיים או כדי לעשות לה הנשמה מלאכותית. אבל מי יתפלא כשהוא ראה מה היה היום בקדימה? מי יתפלא? אבל זאת כרוניקה ידועה מראש של מפלגות מרכז. חברי חברי הכנסת, אני מזכירה לכם את ד"ש; אתם זוכרים את ההתפצלות של ד"ש, את ההתפצלות של מפלגת המרכז, את ההתפצלות של שינוי. ועכשיו – אז היום זה לא צלח, אז זה יקרה השבוע, זה יקרה בשבוע הבא. קדימה תתפצל. אין בה שום דבר שמחזיק אותה, אין בה שום דבק אידיאולוגי. חברי חברי הכנסת, במפלגות מרכז במקום עקרונות יש רק כיסאות. וכששמעתי היום מי המועמדים, אדוני השר, לחבור אליכם, למפלגת הליכוד – בין היתר שמעתי על שני חברי כנסת, עתניאל שנלר ויוליה שמאלוב-ברקוביץ. וככה חשבתי לעצמי, אתם יודעים, בבחירות 2009 מרצ חטפה מכה בבחירות וקיבלה רק שלושה מנדטים, וקדימה, אותה מפלגת מרכז שהתחפשה להיות שמאל, אבל היא מפלגת מרכז חסרת עקרונות – בקדימה, במקומות האחרונים נכנסו יוליה שמאלוב-ברקוביץ ועתניאל שנלר. אז שמאלנים שהצביעו קדימה, אני חושב שהתרגיל של היום צריך להוות להם תמרור אזהרה. מי שחושב שהוא הולך להצביע למפלגות מרכז – מפלגות מרכז שאין בהן כלום, לא עיקרון ולא שום דבר, אלא הדבר היחיד שמנחה אותן זה ניסיון הישרדות וכיסאולוגיה – מי שמצביע למפלגת מרכז צריך לדעת שהוא ימצא את הקול שלו בממשלת נתניהו. זה מה שקרה היום למצביעי קדימה. הם התעוררו בבוקר – אני מודה ששמעתי את זה כבר ב-06:00 – וגילו שהקול שלהם מתגלגל לביבי נתניהו. אני רוצה לומר, אני אומרת דברים מאוד חריפים על מפלגת קדימה – יש בקדימה ברמה האישית אנשים מצוינים. חברי חברי הכנסת, אל תטעו. ואני הייתי שמחה שחברי כנסת מקדימה היו מוצאים במרצ את ביתם הפוליטי – באים, מתמודדים, חוברים למפלגה אידיאולוגית, עקרונית, ערכית. ולא כל אחד מחפש איזו משרה של סגן שר או שר או משרה כזאת או אחרת. אני מודה שהדבר הכי מקומם, חברי חברי הכנסת, המחשבה הזאת שחברי כנסת יכולים להיות שכירי חרב פוליטיים. אפשר לקנות אותם, זאת רק שאלה של מחיר. המחיר, אני לא יודעת כמה היה צריך לעלות כל המהלך הזה. אבל אני רוצה לומר לכם שאנחנו רואים את ניסיונות ההתאבדות האחרונים הקשים כל כך. כשאין תקצוב ראוי למערכת הרווחה הישראלית, כשאין תקצוב לשיקום המגזר הציבורי, אין כסף לדיור ציבורי, אין כסף לזה שאנשים יוכלו לרכוש דירה בכבוד; כשכדי לקלוט עובדי קבלן בשירות המדינה אין כסף, ואין כסף לתקנים, לרופאים מתמחים ולעדכון קצבאות זיקנה ולניצולי שואה ולעובדי מקצועות הסיעוד ולטיפול בנפגעות תקיפה מינית – לכל אלה אין כסף. אבל פתאום, להרחיב את הממשלה ולתת תפקידים חדשים – אני מודה שהדבר הזה גורם לאנשים סלידה מהמערכת הפוליטית. איזה מסר בדיוק כנסת ישראל, מפלגת המרכז קדימה וראש הממשלה נתניהו משדרים לציבור? שזאת רק שאלה של מחיר? אם לעשות פרפראזה על דבריו של סופר ידוע. זאת רק שאלה של מחיר? חברי חברי הכנסת, אני רוצה לומר לכם, מרצ היא מפלגת שמאל. אנחנו לא נבחרנו כדי ללטף לאנשים את האוזניים או כדי להרטיב את האצבע ולראות לאן נושבת הרוח. אנחנו לא מוותרים על העקרונות שלנו גם כשזה לא פופולרי. אנחנו יושבים כאן במליאה, אנחנו אומנם שלושה חברי כנסת, אבל אני חושבת שההישגים שלנו יותר גדולים מכל ההישגים גם יחד של אותם 28 חברי כנסת של קדימה, שישבו כאן בשלוש השנים האחרונות, ומעבר לזה, כשהם כל הזמן ניסו למצוא את המשאבה שתפמפם אוויר בריאותיהם כדי להפיח בהם איזו רוח חיים. הם לא עשו דבר וחצי דבר, והם משדרים לציבור שהכול ניתן לקנייה. איזו זילות של המערכת הפוליטית. חברי חברי הכנסת, אנחנו נמצאים בשבוע האחרון, בתום מושב הקיץ של הכנסת. לא על מושב הקיץ תהיה תפארתו של הבית הזה. זה מושב שבו גם הפוליטיקה ירדה לשפל, לביב, לאיזו מדמנה שאנחנו לא זוכרים כמותה בפוליטיקה הישראלית. ומרצ מביעה אי-אמון בממשלה. אתם יודעים, לא צריך ללכת שלוש שנים אחורה כדי להביע אי-אמון בממשלה – מספיק לראות את ההתנהלות של הממשלה בשלושת הימים האחרונים, החל מהמשא-ומתן הקואליציוני שנתפר בתפרים גסים כל כך וכשל והתאדה עוד לפני שהוא נרשם על הנייר; החל מההחלטה של הממשלה לפעול בניגוד להחלטת הוות"ת והמל"ג ולהקים אוניברסיטה באריאל. 50 מיליון שקלים, 100 מיליון שקלים – פתאום יש 100 מיליון שקלים. אין כסף לניצולי שואה, אין כסף לרווחה, אין כסף לדיור ציבורי, אבל 50 מיליון שקלים כדי להפוך את אריאל לאוניברסיטה. חברי חברי הכנסת, אתם יודעים, אנחנו היינו עדים לניסיון התאבדות קשה מאוד של נכה צה"ל, וכמה ימים קודם לכן נפטר משה סילמן. באמת, אין מלים לתאר את הזוועה. אנשים מחליטים שהם לא מתים יותר בד' אמותיהם, אלא מוכנים להתאבד. זה דבר שכמובן חברה מתוקנת לא יכולה לתת לו יד, אבל היא צריכה להבין את הייאוש. במקום שתוקם כאן תוכנית רווחה דחופה, במקום שידברו על החזרת התקצוב הראוי למערכת הרווחה הציבורית, לעשות איזו רשת ביטחון חברתית כדי שאנשים יוכלו לחזור ולחיות בכבוד – אנחנו שומעים, אתמול בבית-המשפט העליון בדיון על מגרון – אתם יודעים, יש דברים כל כך מופרכים שלעתים צריך לקרוא אותם פעמיים כדי להאמין. שמענו אתמול שהמדינה ביקשה לדחות בחודש את פינוי מגרון כדי שהוא לא ייעשה בחג הרמדאן. ומה הטיעון של הממשלה? של המדינה? "כדי שפעולות הטרור הצפויות של פעילי ימין נגד תושבי האזור בתגובה לפינוי" – אני מצטטת – "לא יתחוללו בתקופה הרגישה הזאת". חברי חברי הכנסת, אני מצטטת, אני לא צוחקת. ככה בדיוק נראית הבקשה הגרוטסקית שהעבירה אתמול פרקליטות המדינה לבית-המשפט. אם לממשלה היה כל כך אכפת מקדושת החג של הפלסטינים, שלא לדבר על הזכויות הבסיסיות שלהם, הרי היא היתה כבר מפנה את מגרון ב-31 במרס – זה התאריך שבית-המשפט העליון הורה לה לעשות את זה, ולא להגיע לרמדאן שמתחיל בקיץ. אבל אם לממשלה באמת אכפת משלטון החוק היא לא היתה מכשירה כל בנייה פרטית על אדמה פרטית בשטחים, ואחר כך מפצה בעשרות מיליונים את מי שבנו ביודעין על אדמה שנגנבה; אם לממשלה היה שמץ של כבוד, חברי חברי הכנסת – שמץ של כבוד עצמי – היא לא היתה מעזה לטעון בפני בית-המשפט שצפויה אלימות של מחבלי הגבעות, אלא היתה פועלת כדי לסכל את האלימות. ואנחנו יודעים, חברי חברי הכנסת, אנחנו יודעים את האמת. אם הממשלה היתה משקיעה במטרות אחרות את הזמן ואת הכסף שהיא מבזבזת באובססיביות על טיפוח מפעל הכיבוש המשיחי והמשחית, היא פשוט לא היתה ממשלת נתניהו. תודה רבה.
אדוני היושב-ראש, אני רוצה להודות לך על שאתה מאפשר לי היום להגיש את השאילתא, זה חידוד על השאילתא מהשבוע שעבר, וגם להודות לסגן השר.
נכון, אז אני רוצה להודות לך. 469. מס על רווחים כלואים
ברצוני לשאול, אדוני סגן השר: כמה מס, בממוצע משוקלל על-פי גודל הכנסות החברה, שילמו בשנים 2009–2010 החברות המרוויחות במעמד מפעל מאושר המשתייכות למאיון העליון – הדגש הוא על המאיון העליון של החברות על-פי ההכנסה העסקית? אני רוצה להסב את תשומת לבה של הכנסת, אנחנו מדברים על חברות שקיבלו פטור על-פי חוק עידוד השקעות הון. בעיקר אנחנו מדברים על מה שנכנס לטרמינולוגיה המוכרת בשם "הרווחים הכלואים". תודה לך, אדוני.
בהחלט, אדוני, אני רוצה להודות לך. אני מודה שבשבוע שעבר לא שיוויתי בנפשי, אני חייבת להודות, את גודל הגזל של הקופה הציבורית. מדובר כאן בהיקפים בלתי נתפסים, ולכן השאלה שלי היא כזאת: האם משרד האוצר, האם מנכ"ל משרד האוצר, מקיים היום ישיבה בנושא של מה שאתה קורא לו הוראת השעה – אני קוראת לזה, "הוראת השוד הגדול" או "חוק השוד הגדול". האם היום, אחרי שראש הממשלה הודיע שהוא מוריד את הנושא הזה מעל סדר-היום, האוצר, בראשות מנכ"ל משרד האוצר, מקיים בכל זאת ישיבה איך אפשר לתת פטור ממס לאותן חברות, כשאנחנו, הציבור משלם את המחיר במיליארדים? עכשיו, כשאתה עושה את ההבחנה הזאת בין שנת 2009 ל-2010 – כשבנתונים שהצגת לנו בפעם הקודמת דיברת על 7.9 מיליארד, ועכשיו בכלל אני רואה שהיקף המס הוא 3.6, אם אני זוכרת נכון – – –
בסדר, אני מבינה שזה לא כולל – – –
זה סוג של התפלפלות וחשבונאות – – –
בסדר, אתה יודע מה, גם זה, גם 7.9 – – –
אדוני, גם 7.9 מיליארד, הפטורים האלה, בעצם מה שאני מבינה, ואני שואלת, וזאת השאלה שלי – את הנתונים קיבלתי, אני לא רוצה עכשיו לערער על הנתונים, הנתונים האלה הם בלתי נתפסים. האם עכשיו, היום, במשך היום, מנכ"ל משרד האוצר – אתה סגן שר במשרד האוצר – הולך לקיים ישיבה איך לאפשר לאותן חברות שמקבלות כאלה פטורים ממילא להעביר את אותה תקנה או הוראת שעה שאתה קורא לה, כדי שהן יוכלו להמשיך ולחגוג על חשבוננו?
יש ישיבה היום במשרד האוצר?
נו, זו בדיחת השנה. זה גדול.
אדוני היושב-ראש, חברי חברי הכנסת, הכנסת מתבקשת לאשר כאן הגדלה של יעד הגירעון בתקציב המדינה ל-3% במקום 1.5%. זה נעשה כי מתברר שלממשלה צפוי גירעון אדיר, אדיר, בתקציב שלה, ואני בעד. גירעון של 3%, חברי חברי הכנסת, גם עומד ביעדים שקבע האיחוד האירופי, ודאי שהוא אחראי, ובטווח הארוך הוא גם יכול להוביל להקטנה ביחס חוב–תוצר של ישראל, והוא בוודאי עדיף על יעד גירעון חונק של 1.5%, שהוא לא ריאלי ולא מתאים לצורכי ההוצאה הציבורית של ישראל. אבל, חברי חברי הכנסת, לצערי, זה לא הצעד היחיד שהממשלה הזאת קבעה כדי להתמודד עם הגירעון שהיא אחראית לו כבר בתקציב הנוכחי; רק אתמול בערב שמענו מראש הממשלה נתניהו שחוץ מהגדלת הגירעון, גם בתקציב הקרוב הוא צפוי להיות גבוה מ-3%. ראש הממשלה נתניהו ושר האוצר שטייניץ מתכוונים להעלות את המע"מ ולקבוע קיצוץ רוחבי בכל משרדי הממשלה. השיטה האהובה על ראש הממשלה, קיצוץ רוחבי. והחוצפה הזאת, של ראש הממשלה, להסביר לנו שאין ארוחות חינם – אין ארוחות חינם וחייבים, פשוט חייבים, לנקוט את הצעדים האלה כדי לשמור על היציבות התקציבית. חברי חברי הכנסת, זו זריית חול בעיניים; כשראש הממשלה מדבר על צמצום הגירעון, מה שהוא באמת רוצה זה שלא תשאלו אותו מי יצר אותו, מי יצר את הגירעון הזה. אבל, חברי חברי הכנסת, אדוני ראש הממשלה – אומנם הוא לא נוכח פה גם ביום האחרון של המושב – בואו נדבר על העובדות, ממה נוצר הגירעון הזה; הגירעון הזה לא נוצר מהאוויר, והוא בוודאי לא קשור לשירותי הכבאות כמו שכל מיני דוברים מטעמך ניסו קודם לספר, אף-על-פי שעבר כאן חוק חשוב מאוד קודם לכן. הגירעון הזה נוצר כי במשך שנים אתה מקצץ במסים הישירים, אתה מפחית את מס החברות, אתה מוריד את מדרגת מס הכנסה לעשירים, ומה שנחשף היום כאן במליאה, חברי חברי הכנסת – האוצר והממשלה נותנים פטורים מופקרים, מופקרים, על הרווחים הכלואים, פטורים שמגיעים לקבוצה קטנה של חברות ענק בין-לאומיות. חברי חברי הכנסת, היום סגן השר יצחק כהן השיב לי על שאילתא ונחשפה ההונאה של האוצר. חברות ענק – שימו לב טוב לנתונים – חברות ענק שילמו מס בסך 3.3% על הכנסות של מיליארדים. מדובר הרי בסכומים בלתי נתפסים, שבכלל מגחיכים את כל הרצון של הממשלה להעלות את המע"מ על השכבות החלשות – מע"מ 1% על כולם. חברי חברי הכנסת, כשראש הממשלה מדבר על צמצום הגירעון, מה שהוא באמת רוצה זה שלא תשאלו אותו מי יצר אותו. חברי – –
– – חברי הכנסת, הגירעון נוצר כי ראש הממשלה והאוצר נותנים בכל שנה – או: מגדילים את תקציב הביטחון ב-20% ממה שהממשלה מאשרת בתחילת השנה; רק אתמול אושרו 484 מיליון ש"ח נוספים לתקציב הביטחון. ולא פחות מכך, הגירעון נוצר בגלל ימים כמו אתמול, חברי חברי הכנסת, כשהעבירו יותר מ-120 מיליון שקל בפרוטקציות לשותפים המתנחלים והחרדים בקואליציית נתניהו. בקיצור, חברי חברי הכנסת, הגירעון נוצר כי לראש הממשלה יש סדר עדיפויות, ונושאים כמו אחריות תקציבית והשכבות החלשות – הנושאים האלה בכלל לא בראש שלו. זה לא בסדר-היום שלו. העלאת המע"מ, אדוני השר, והקיצוץ הרוחבי הם ממש לא גזירת גורל, ובוודאי זה לא תשלום על ארוחות חינם. אלה צעדים שמשרתים את האידיאולוגיה של ריסוק מדינת הרווחה, ולא שום דבר אחר. חברי חברי הכנסת, הקיצוץ הרוחבי שראש הממשלה – – –
אני מסיימת, אדוני. חברי חברי הכנסת, הקיצוץ הרוחבי שראש הממשלה מציע יפגע בבריאות, בשיטור, ברשת הביטחון הסוציאלי הקרועה, בפיקוח על חוקי העבודה, בחינוך, ובמה לא. והדרך של ראש הממשלה נתניהו לגרד עוד כסף מהשכבות החלשות ולפגוע בשירותים החברתיים – לא תודה, אדוני. כדי לסגור גירעון תקציבי לא צריך לסגור גירעון מוסרי, ולכן, אדוני היושב-ראש, אנחנו במרצ נצביע נגד הצעת החוק הזאת.
לא, בעיקרון זה על 3%, אבל תיקח את הרווחים הכלואים ותפתור את – – –
יש לך קואליציה, שהיא תעשה לך את העבודה.
למה ראש הממשלה לא טרח להתייצב – – – הגזירות הכלכליות האיומות האלה?
אדוני היושב-ראש, חברי חברי הכנסת, אכן, מנהלת סיעת מרצ עשתה את עבודתה נאמנה, אבל אני חושבת שבנסיבות כאלה של ניסיון לחסל את מעמד הביניים והשכבות המוחלשות, ראש הממשלה נתניהו היה צריך להתייצב כאן במליאת הכנסת, להסתכל נכוחה בעיני חברי הכנסת ולהסביר. עם כל ההערכה שיש לי והחיבה שיש לי לסגן השר יצחק כהן, אני חושבת שלא הוא היה צריך לעמוד כאן, ודאי שלא היה צריך לעשות את זה כשהכנסת יוצאת לפגרה. ראוי היה שראש הממשלה יעמוד כאן ויצדיק את התוכנית האכזרית שלו בפני הציבור כולו ובפני חברי הכנסת.
ולגופו של עניין, אדוני היושב-ראש, שמעתי את סגן השר כהן מתאר. כל פעם אני גם שומעת את ראש הממשלה ואת שר האוצר כאילו אנחנו עומדים על סִפה של מלחמת עולם כלכלית – עוד רגע תהיה כאן מלחמת עולם. שמענו את זה גם בוועדת הכספים – – –
– – תודה רבה לך. וראש הממשלה נתניהו מסביר לנו שאין ארוחות חינם ושהתוכנית היא הכרחית כדי לשמור על היציבות התקציבית. חברי חברי הכנסת, זו זריית חול בעיניים. סגן השר כהן מדבר על מדיניות פיסקלית אחראית. אחראית, אתם אומרים, חברי חברי הכנסת? אין ויכוח שצריך לסגור את הגירעון, צריך לצמצם אותו, אבל הגירעון הרי לא נוצר מהאוויר, הוא בוודאי לא קשור לשירותי הכבאות, גם לא לחוק חינוך חינם וגם לא לספרד, יוון, פורטוגל – עוד פעם יביאו לנו את ספרד ופורטוגל. אנחנו עומדים כאן היום ומנסים להתמודד עם הגירעון בגלל מדיניות של הורדת מסים ישירים, הפחתת מס חברות, הורדת מדרגות מס לעשירים, מתן פטורים מופקרים על הרווחים הכלואים, והכול זה תוצאה של מדיניות ממשלתית שמשרתת את האינטרסים של שתי קבוצות מרכזיות בקואליציה של נתניהו: האחת – החרדים, השנייה – המתנחלים, והקבוצה השלישית – בעלי ההון בישראל, אותם פרוטקציונרים שהולכים לקבל הנחה מופקרת, שהולכים לשדוד את כספי הציבור. הם הולכים לשלם עכשיו, אדוני היושב-ראש, 3 מיליארד שקלים במקום 30 מיליארד שקלים. אותם אלה שיש להם גישה לשר האוצר ולראש הממשלה מצליחים לבוא בדברים, ובמקום שישיתו עליהם שומות וישלמו מס כפי שהחוק קובע, הולכים לאפשר להם לגזול את הקופה הציבורית. חברי חברי הכנסת, זה לא הסיפור היחיד שהממשלה מנסה למכור לנו. שטייניץ ונתניהו – ושמעתי גם עכשיו את סגן השר – מציגים את התוכנית שלהם כאילו לא קיימות אלטרנטיבות אחרות לסגירת הגירעון. ואני רוצה, ברשותכם, חברי חברי הכנסת, לספר לכם על כמה אלטרנטיבות, שבעיני הן אפשריות לחלוטין, במקום התוכנית הרעה הזאת שמוצגת. למשל, אני חושבת שאפשר להציג רפורמה צודקת שמגדילה את חלקם של המסים הישירים בישראל, ובו-זמנית גם מיטיבה עם בעלי העסקים הקטנים ובעלי ההכנסות הנמוכות. יש רפורמה שיכולה לסייע להקטנת האי-שוויון, להמריץ את הפעילות הכלכלית. אני רוצה לתת דוגמה. אני שמעתי שחבר הכנסת גפני, יושב-ראש ועדת הכספים, מציע להעלות את מס החברות ב-1%. למה? למה לא לנקוט כאן מהלך של מס חברות דיפרנציאלי? למה לא לסדר את זה באופן הזה שאפשר באמצעות מס החברות הדיפרנציאלי לגבות 3 מיליארד? זה פי-שניים מהקיצוץ הרוחבי שרוצים להשית עכשיו. מס חברות דיפרנציאלי – הוא לא מקשיב – – –
חברי חברי הכנסת, יושב-ראש ועדת הכספים מציע להעלות את מס החברות ב-1%. אני אומרת שאם יהיה כאן מס חברות דיפרנציאלי, כמו במדינות המערב – בהולנד ובמדינות אחרות – זה יפחית את נטל המס שמשלמים יותר מ-90% מהחברות בישראל. אני יכולה לתת הצעה נוספת, למשל להוסיף מדרגת מס שמינית בגובה 55% על הכנסות מעבודה של אנשים שמרוויחים מעל 60,000 שקלים בחודש. זה יכול להכניס משהו כמו רבע מיליון שקלים. ובעיקר, חברי חברי הכנסת, אפשר להפסיק לחלק הנחות ופטורים ממס לטייקונים ולחברות הענק. אף שמס החברות שנקבע בחוק הוא 25%, העשירון העליון – שימו לב – של החברות משלמים פחות מ-20%, וכשאנחנו מדברים על המאיון העליון, יש כמה חברות שנהנות מהטבות ומשלמות, אדוני היושב-ראש, כמו ששמענו כאן במליאה רק בשבוע שעבר, שיעור מס מגוחך בגובה של 3.3%. אנחנו הרי מדברים על מתנות של עשרות מיליארדים, שניתנות לפרוטקציונרים, מתנות שמגיעות לאנשים העשירים ביותר במדינת ישראל, וזה מה שמבקשים מהכנסת לאשר היום. או למשל, אדוני – למשל, אדוני – אפשר לבטל פטורים שונים שההסתדרות בראשות עופר עיני מגינה עליהם.
אפשר למשל לבטל את הפטור ממס על קרנות השתלמות, שעולה למדינה 4 מיליארדי שקל בשנה, ש-80% – מהאנשים שנהנים מהם – מגיעים לידי העשירון העליון. ואפשר, אדוני, גם – למשל עוד אלטרנטיבה לסגירת הגירעון: להפסיק לתת יד לכך שכל שנה תקציב הביטחון המנופח גדול ב-20% ממה שהממשלה מאשרת בתחילת השנה. כמעט כל שבוע מעבירים בוועדת הכספים מאות מיליוני שקלים לתקציב הביטחון – 20% יותר ממה שמאשרים בתחילת השנה. ואפשר, חברי חברי הכנסת, גם להפסיק להזרים עשרות ומאות מיליונים לשטחים; לפי נתוני הלמ"ס, חברי חברי הכנסת, בשנת 2011 גדלה ההשקעה בשטחים ב-38%.
38%. חברי חברי הכנסת, הקיצוץ הרוחבי שראש הממשלה מציע יפגע בבריאות, בשיטור, ברשת הביטחון הסוציאלי הפרומה והקרועה גם כך, בחינוך, ובמה לא. לכן אנחנו נתנגד להצעה הזאת, חברי חברי הכנסת. כדי לסגור גירעון תקציבי לא צריך ליצור גירעון מוסרי. תודה רבה.
אדוני היושב-ראש, תודה רבה – – –
אדוני היושב-ראש, חברי חברי הכנסת, אני רוצה לנצל את ההזדמנות, בדיון על אגרת רשות השידור, על ההסדרים ברשות השידור, כדי לדבר על שלטון הטרור והפחד ברשות השידור.
אדוני היושב-ראש, אני רוצה להצטרף לדבריך המרגשים, אני מסכימה אתך, לכן כל כך חשוב שידור ציבורי, כל כך חשוב שתהיה רשות שמאפשרת לשדר בדיוק כתבות מהסוג הזה שאתה תיארת, כמו הכתבה האחרונה של פרדי גרובר. אנחנו יודעים שכתבות כאלה אי-אפשר למצוא בערוץ המסחרי, ולכן כל כך נורא בעיני מה שמתחולל בתקופה האחרונה ברשות השידור. אנחנו רואים שלטון של טרור, של פחד, של איזונים שאין להם מקום, של משגיחי כשרות שממנים לקרן נויבך, לענת דוידוב, שמשעים את מיקי שושן; מה קורה שם, ברשות השידור, אדוני? מה הפוליטיזציה הזאת של רשות השידור? אני חושבת שהממשלה הזאת קצת התבלבלה – רשות השידור צריכה לשרת את האינטרסים של הציבור, ולא את האינטרסים של ראש הממשלה. אני רוצה לנצל את העובדה שאני עומדת כאן על הבמה ולקרוא לראש הממשלה, באמצעות שלוחיו מול רשות השידור, להפסיק להשתמש ברשות השידור ככלי להעברת מסרים פוליטיים ולמנוע מהאופוזיציה ביקורת לגיטימית. אדוני, אני מתראיינת לעתים ברשות השידור, ואני חושבת שהדבר הזה של השלטון הזה, שבודק בציציות, אם יש איזון כזה או כזה וכמה פעמים לקחו מישהי ממרצ לעומת כמה פעמים לקחו מישהו מהליכוד, או קדימה, או במפלגת העבודה – לא היה כדבר הזה; הפוליטיזציה השתלטה על רשות השידור. אני חוזרת ואומרת: משגיחי כשרות אין להם מקום – אין להם מקום ברשות ממלכתית. עכשיו יש עיצומים, חברי חברי הכנסת, בתוכניות הבוקר ברשת ב'. יש עיצומים כי עיתונאים לא מוכנים לבלוע את הדבר הזה ששמים להם משגיחים מטעם. ואני פונה לראש הממשלה: תסיר את ידיך מהרשות הממלכתית, מהרשות הציבורית, כי השידור הממלכתי הוא של כולם. תודה רבה, אדוני.
סליחה, אני ראשונת הדוברים בכל ההצעות היום.
גברתי היושבת-ראש, חברי חברי הכנסת, שמעתי את דברי סגן השר יצחק כהן – חבר הכנסת מאיר שטרית מפריע גם לסגן השר כהן – חברי חברי הכנסת, זו זריית חול בעיניים. החוק לעידוד השקעות הון, צריך לשנות לו את השם לחוק השוד הגדול, ככה צריך לקרוא לו. חוק השוד הגדול, גזל של הקופה הציבורית, זה מה שאתם עושים. הולכים לתת הטבות מופקרות בכ-30 מיליארד דולר; אתם נותנים פרוטקציות בחסות החוק החדש לחברות הכי עשירות במשק. וחברי חברי הכנסת, אני בכלל רוצה לדבר כאן על כל ההתפלפלות החשבונאית הזאת שעשה כאן סגן השר כהן. אני מסתכלת על זה – תתרכז בי, כן כן, תתרכז בי, אדוני – אני מסתכלת על זה מהפריזמה של צדק ושוויון בפני החוק, ואני אומרת לכם שהחוק החדש שמובא כאן היום למליאה הולך לשנות את כללי המשחק, ושלא יבלבלו לכם את המוח. זה כן פטור, חברי חברי הכנסת, ולא הגדלת הגבייה כמו שאמר סגן השר כהן. זה לא אפס או 3 מיליארד, זה פטור, קוראים לזה פטור, זה לא שפתאום אתה גובה 3 מיליארד. זה פתאום אתה מוותר, אדוני סגן השר, על הכנסות לקופת המדינה, של בין 20 ל-30 מיליארד שקל.
ועל זה שאתה מוותר, אנחנו, הציבור ישלם מהכיס שלו. תעזוב כבר את כל ההתפלפלויות האלה.
תעזוב, תעזוב. הסיפור הוא על השוויון בפני החוק. הסיפור הוא, שאצל ראש הממשלה נתניהו ואצל שר האוצר שטייניץ יש אנשים שיש להם זכות לנהל משא-ומתן עם המדינה על כמה מס הם משלמים. יש כאלה, חברי חברי הכנסת, שאין להם הזכות הזאת. מה שאתה עושה כאן, סגן השר כהן, אתה עושה דיל פסול; דיל פסול של מי שמקורב לשלטון ויכול להנדס לעצמו פטורים ממס ללא הגבלה. עכשיו אני רוצה להגיד לכם: אם אני, או לצורך העניין, אדם מן היישוב ילך למס הכנסה ויבקש הנחה, הרי הפקידים יצחקו עליו. תראו, חברי חברי הכנסת, מה עשו למשה סילמן בגין חוב של כמה אלפי שקלים לביטוח הלאומי. רדפו אותו, שלחו אליו את ההוצאה לפועל. אבל החברות האלו שאנחנו מדברים עליהן עכשיו חייבות מיליארדים למדינה, אבל מכיוון שהן עשירות ויש להן מיטב עורכי-הדין ורואי-החשבון ומכיוון ששטייניץ ונתניהו עומדים בפני גירעון משתולל שהם אלו שאחראים לו; הם אחראים לגירעון הזה והם מוכנים עכשיו – עומד כאן סגן השר על הדוכן, הם מוכנים להיענות לדרישות של החברות האלה ולקוות לקושש עוד איזה 3 מיליארד שקלים במקום סכום הגדול פי אני לא יודעת כמה, פי-עשרה ממה שהן חייבות. חברי חברי הכנסת, אדוני השר, זאת לא מדיניות כלכלית, זה שוד לאור היום של הקופה הציבורית. זאת יריקה בפרצוף של כל מי שמצפה שיהיה בישראל שוויון בפני החוק. אין שוויון בפני החוק. אני רוצה לתת לכם נתונים שנתן לי סגן השר כהן – חבר הכנסת שטרית, תקשיב – נתונים שנתן לי סגן השר כהן בשבוע שעבר במליאה; אלה נתונים של מינהל הכנסות המדינה. בשנת 2006 שיעור המס הממוצע שהחברות האלה שילמו ירד מ-10.5% בשנת 2006, ובשנת 2010 – ל-3.3%. 3.3%, שימו לב. לסיכום, גברתי, ההצעה שמובאת לכאן היום, אני קוראת לכם להצביע נגדה. ההצעה הזאת שאומרת שנותנים פרס לחברות שלא גבו מהן שומות. השערורייה שרשות המסים לא גבתה מהן שומות עד היום והפכה למשת"פית של החברות האלה – השערורייה הזאת צריכה להיפסק. לא צריך לתת להם פרס, צריך לגבות מהם, אדוני סגן השר. אנחנו, חברי חברי הכנסת, צריכים להצביע נגד. תודה רבה.
למה להעלות את המע"מ ב-1%? אפשר עוד מיליארד.
שר הביטחון הוא הגורם הכי מפריע פה.
תודה רבה, אדוני. על זה אומרים: הרצחתם וגם ירשתם? חברי חברי הכנסת, חוק איסור הלבנת הון, לא פחות ולא יותר. המסתננים או מה שקרויים "המסתננים" כאילו מדובר באוליגרכים, בעברייני נשק, סוחרי סמים, סוחרי נשים, אנשים שעושים כאן מיליונים על גבם של אחרים, שעליהם מפעילים את חוק איסור הלבנת הון. אנחנו מדברים על אנשים קשי-יום שמתגנבים לארץ, שנכנסים לארץ באורח בלתי חוקי, שעובדים כאן כדי להתפרנס, שבורחים מאזורים שעושים שם רצח עם וטבח עם; באים לארץ, עובדים כאן, ועכשיו רוצים לגרש אותם וגם לקחת מהם את הכסף שלהם.
ואיפה יישאר הכסף שלהם? בקופת המדינה. זה מה שהם – – –
חוק איסור הלבנת הון. אדוני היושב-ראש, מה שאתם מתבקשים לעשות כאן זה לקבוע מגבלות מאוד מאוד חמורות על אופן השימוש בכסף שמבקשי המקלט הרוויחו מעבודה בישראל. מדינת ישראל, כנסת ישראל חוקקה את חוק כבוד האדם וחירותו, היא לא חוקקה את חוק כבוד האזרח וחירותו. חוק-יסוד: כבוד האדם וחירותו מדבר על זכויות אדם, ואתם עכשיו מבקשים לשלול את זכותו של אדם. אדם, שברוב המקרים בכלל אין כל אפשרות או כוונה להרחיקו מישראל, אתם שוללים ממנו את הזכות לעשות ברכוש הפרטי שלו כראות עיניו. אני מאוד מאוד חוששת וחרדה, חברי חברי הכנסת, שהתוצאה של הצעת החוק הזאת, שהתיקון לחוק איסור הלבנת הון יגרום לכך שכל מיני גורמים עברייניים, כל מיני ספסרי אדם, ינצלו את אותם אנשים שעובדים כאן ובקושי מתפרנסים כאן, יבקשו להעביר את הכסף וינצלו את הכסף זה. הדבר הזה גם עלול, חברי חברי הכנסת, לעודד תעשייה מזוויעה, ואנחנו יודעים את זה, של חטיפות, עינויים, אונס, קציר איברים, סחר באיברים, סחר בבני-אדם. אנחנו יודעים שזה מתחולל בסיני. זה לא בסין, זה כאן בסיני. מה בעצם האנשים האלה ירצו לעשות? האנשים האלה ירצו לפדות את הקרובים שלהם, את האנשים שמוחזקים במחנות עינויים, תמורת סכומי עתק, אותם סכומים שהם הרוויחו בעבודה בישראל. ואם תתקבל הצעת החוק הזאת, הרי הם לא יחדלו מכך, חברי חברי הכנסת, אדוני השר, אלא מה שהם יעשו, הם יעבירו את הכסף, אבל כל הדרך להעברת הכספים תהיה הרבה יותר מורכבת, הלחץ על אותם אנשים יהיה גדול יותר, יגבו מהם יותר כסף, יתגברו החטיפות, יתרבו הקורבנות, ואני מאוד מאוד חרדה, חברי חברי הכנסת, שמי שכך, בהינף יד, מצביע בעד חוק המסתננים עכשיו גם מצביע בעד תיקונים שיגבילו את האפשרות להעביר כסף. חברי חברי הכנסת, אני חושבת שאנחנו צריכים להתבייש. כנסת ישראל, שחוקקה את חוק-יסוד: כבוד האדם וחירותו, יותר ויותר עוסקת בחוק האזרח וחירותו ולא בזכויות האדם של כל בני האדם. תודה רבה.
יש רק בדיחה אחת שאני יודעת לספר – – –
– – – לא, אבל רוני בר-און יודע יותר טוב.
אדוני היושב-ראש, חברי חברי הכנסת, שמעתי היום את שר האוצר עומד כאן על הדוכן ואומר: אנחנו יכולים לסמוך על עצמנו ועל אבינו שבשמים. אני רוצה לומר לך, אדוני השר – – –
אדוני היושב-ראש, אני רוצה לומר לשר האוצר שאני לא סומכת לא עליכם ולא על אבינו שבשמים.
סומכת עלינו, על התבונה – –
– – על שיקול הדעת. זה לא מה שעשיתם כאן היום על הדוכן. הבאתם לכאן היום תוכנית – –
– – שתחסל את מעמד הביניים ותפגע בשכבות המוחלשות. זה מה שאתם עושים היום עם ההצעה שלכם. עומד כאן חבר הכנסת גפני, יושב-ראש ועדת הכספים, שבאמת יש לי אליו הערכה רבה. הוא עומד כאן על הדוכן – – –
ויש לו גם סייעתא דשמיא. אני יודעת את זה, סגן השר ליצמן.
אני יודעת את זה. אני לא מתווכחת אתכם על זה. זה בסדר.
בסדר, אדוני. אני אומרת לכם שעומד כאן חבר הכנסת גפני ומנסה בפלפולים מפלפולים שונים להסביר לנו – ובכלל אנחנו גם צריכים ליהנות מהגזירות האלה ועוד רגע ניהנה מהן. הוא עושה את זה בתיאטרליות הידועה שלו ובחוש ההומור הידוע שלו. זה לא ממתיק את הגלולה, אדוני השר; לא הדברים שלך ולא הדברים של יושב-ראש ועדת הכספים. אתם מסבירים לנו, עוד רגע אנחנו צריכים להיות מאושרים. איך לא ראינו את זה? איך לא ראינו את זה? אני רוצה לומר לך, אדוני, אתם הולכים לחסל לחלוטין את מדינת הרווחה. לחלוטין. ויש אלטרנטיבות, ולא שעיתם לעצות שלנו ולא שעיתם להצעות שהעלינו. יש אלטרנטיבות: אפשר היה לעשות מס חברות דיפרנציאלי – היה מכניס לקופת המדינה 3 מיליארד ש"ח; זה פי-שניים, פי-שניים מקיצוץ הרוחב שעשיתם. אפשר היה לגבות את כל המס על הרווחים הכלואים. אפשר היה לעשות מדרגת מס שמינית מ-66,000 שקל ומעלה. אפשר היה לבטל את הפטור על המס על קרנות ההשתלמות. יש כל כך הרבה דברים שאפשר היה לעשות, אבל אתם בחרתם לעשות רק דבר אחד: לא לפגוע בבעלי ההון. זה מה שבחרתם לעשות. החלטתם לפגוע בציבור שמשלם את המחיר יום-יום, שצריך ללכת למכולת, שעובד בסופר, שעובד במקומות האלה, שהוא משלם את המס, שהוא משלם את המסים. אתם לא רואים את בני-האדם לנגד העיניים. אתם רואים את הפרוטקציונרים שיש להם גישה אליכם, שיכולים לבוא אתכם במשא-ומתן על כמה מס הם ישלמו. הרי כל אחד אחר – היו זורקים אותו כבר מכל המדרגות כשהיה מנסה לעשות משא-ומתן על הרווחים שלו ועל הפטורים שהוא מקבל. אתם מנהלים כאן מדיניות רעה, מדיניות אכזרית. אני חוזרת ואומרת: זו מדיניות שתביא לחיסולו של מעמד הביניים. תביאו את זה בחשבון, שכבר לא נדבר על הפגיעה בשכבות המוחלשות. ולכן, כפי שאמרתי, אדוני, אני יודעת שחלק מהאנשים כאן אולי לא מקבלים את זה, ואני מכבדת את האמונה שלהם. אני אדם חופשי, חילוני, מאמינה רק בכוח שלנו, בכוח שלנו לשנות. כנראה תצליחו להעביר כאן היום את רוע הגזירה, אבל זה לא ישנה את העובדה – לא נסמוך עליכם, לא על השיקולים שלכם ולא על ההחלטות שלכם. תודה רבה.
אדוני, אני מכבדת אותך ונישאר חלוקים בעניין.
תקציב לפני ראש השנה, גזירות לפני ראש השנה.
אם הכול כל כך טוב אז למה – – –
אדוני היושב-ראש, חברי חברי הכנסת, אדוני שר הביטחון – לצערי, הוא לא נוכח באולם – אני קוראת לך לרדת מהמגדל. רד מגג השיגעון המגלומני הזה, תעמוד כאן בפני המליאה, בפני הציבור, תתייצב מאחורי העמדה שלך באופן ציבורי, ולא מאחורי כנף פסנתר, ולא מאחורי מסכה, ולא מאחורי תחפושת, ולא מאחורי קול מטושטש או זהות בדויה. מה זו ההתנהגות הפחדנית של שר הביטחון? לעמוד כאן על הדוכן ולהציג את המינוי החדש של השר להגנת העורף, זה הוא יכול לעשות, אבל בסוגיה כל כך רגישה, בסוגיה כל כך רגישה של תקיפה באירן וההשלכות שלה על העורף, במקום שהוא יאמר את הדברים לציבור בקולו, הוא מנסה לאגף את מקבלי ההחלטות בממשלה ובצבא ובמערכת הביטחון באמצעות הדלפות, תדרוכים לתקשורת ושימוש בתעמולה זולה של הפחדות ואיומים, תוך ניצול של חרדות, משאלות וטראומות מהעבר. הוא עמד כאן היום על הדוכן וביקש שנתמוך בשר אבי דיכטר שמחליף את השר וילנאי. אני חייבת להודות, חברי חברי הכנסת, יש לי פינה חמה לשר מתן וילנאי, חמה מאוד. יש לי גם הערכה רבה וידידות לשר להגנת העורף החדש הנכנס, ואני לא מתכוונת לתמוך בו. אני חושבת שזה מהלך חמור מאוד של הממשלה, שמנסה לגייס תומכים לתקיפה שהיא תקיפה מיותרת, תקיפה מיותרת. הנושא של העשרת האורניום או החשיבה שיש לאירנים גרעין הם לא בעיה ישראלית בלבד. איך אמר אותו בכיר בריאיון ל"הארץ", שר הביטחון אהוד ברק: החרב האירנית על צווארנו חדה יותר מהמצב ב-1967. מה כל שיח המלחמה הזה לצורכי התעמולה? נשק בידי השלטון, זה מה שזה, כדי להסיט את הדיון מהבעיות האמיתיות שיש בחברה הישראלית – מהבעיות החברתיות, מהקיצוץ הרוחבי שעושים, מהגזירות החדשות, מהעלאת מחיר הדלק, ומהבעיה הישראלית האמיתית, שהיא היעדר התקדמות בסוגיה הפלסטינית ופתרון של הבעיה הפלסטינית. אומר אהוד ברק בריאיון לארי שביט: אם נפעל, יש סיכוי שאירן לא תהיה גרעינית. חברי חברי הכנסת, הרי מי כמו אהוד ברק יודע שצה"ל לא יכריע מלחמה במרחק של 3,000 ק"מ מהבית, ולמדינת ישראל בוודאי אין יכולת לטפל בהתגרענות אירן לבדה. הרי אהוד ברק יודע שלאירן לא יהיה נשק גרעיני בשנה הקרובה, וודאי שאין בהילות עכשיו, עכשיו ברגע זה. חברי חברי הכנסת, אין בכל הבית הזה חולק על כך שאירן חמושה בנשק גרעיני מהווה סכנה מוחשית, אבל עדיין קיימות חלופות להפצצה, קיימות חלופות. ישר הדבר הראשון שמדינת ישראל צריכה לעשות זה להודיע על הפצצה, או לצאת להפצצה בלי להודיע? אנחנו מתנגדים לתקיפה באירן, אדוני היושב-ראש, אנחנו נגד מבצע צבאי שהוא לא הגנתי אלא יזום, אנחנו מתנגדים למלחמת ברירה, שאפילו הגורמים המקצועיים מסבירים שלא תצליח להשיג את מטרתה. ואסור לנו להתבלבל, חברי חברי הכנסת, תקיפה באירן היא מלחמת ברירה לא חכמה, לא מוסרית, מלחמה שתגבה מחיר דמים כבד. חרחור המלחמה הוא מגלומניה ישראלית. אנחנו זוכרים, רק לפני שש שנים עמד כאן על הדוכן אהוד אולמרט ודיבר על סדר חדש בלבנון. אני חייבת לומר שהחוצפה של ראש הממשלה לשעבר אולמרט – שמעתי אותו השבוע משיא עצות לממשלת נתניהו נגד הפעולה באירן, ואני כמובן תומכת בעמדה הזו, אבל איזו סמכות מוסרית יש לו בכלל, מי שדיבר על מיטוט שלטון ה"חמאס" בעזה ובלבנון, לעמוד ולהשיא לנו עצות. אסור למדינת ישראל ליזום פעולה צבאית עצמאית, שידוע מראש שלא תשיג את המטרה שלה. אני שמעתי אתמול, חברי חברי הכנסת, שגם הרמטכ"ל האמריקני ניסה לצנן את להבות השיגעון, ובמקום לאמץ את ההמלצה שלו ולשתות מים, ממשלת ישראל שלחה את השגריר באמריקה, את השגריר מייקל אורן, לרסס עוד דלק על המדורה. מילא הלהיטות שלכם, אדוני שר הביטחון ואדוני ראש הממשלה, לעימות עם אירן, מה בוער לכם בכלל להתעמת עם הידידה הכי גדולה והכי חשובה של מדינת ישראל, שזו ארצות-הברית? שמעתי את מייקל אורן אומר אתמול בתקשורת האמריקנית שמבחינת ישראל גם דחייה של פיתוח הגרעין – זה מספיק כדי לתקוף. מישהו כאן השתגע. חברי חברי הכנסת, ולסיום, אני רוצה, ברשותך, אדוני היושב-ראש, לקרוא כמה שורות קצרות מתוך דבריו של וינסטון צ'רצ'יל לפני כמה וכמה שנים; הייתי אומרת, דברים שהם תקפים גם היום, ואני מצטטת: לעולם, לעולם, לעולם אל תאמין שמלחמה תהיה חלקה או פשוטה, או שמי שיוצא למסע המשונה הזה יכול להעריך נכונה את עוצמת הגלים והסופות שבהם ייתקל. על המדינאי הלוקה בקדחת המלחמה להבין כי מרגע שנתן את האות אין הוא יותר אדון למדיניות שקבע, אלא עבד לרצף של אירועים בלתי צפויים ובלתי נשלטים. תודה רבה.
מפלטו האחרון של הנבל – – –
היית אומר לנו את זה קודם – – –
השר ברק לא נתן לנו שום תשובה מה היה – – –
במלחמת לבנון זה היה הכלל, נכון, אדוני השר?
מה היתה הפוליטיקה שלו? – – – במלחמת לבנון זה היה המוצא האחרון? זאת ההערכה שלך, אדוני השר?
אדוני היושב-ראש, חברי חברי הכנסת, אדוני השר, בימים האחרונים, בשבועות האחרונים, אנחנו מדברים על הקריסה של חלק מכלי התקשורת. שמענו אתמול שעובדי "מעריב" גילו לתדהמתם שבמשך השנים, ברבות השנים, המו"לים של "מעריב", בניגוד לחוק, לא הפרישו להם כסף לפנסיה, לקופות הגמל, לקרנות הפנסיה – בניגוד לחוק, אף-על-פי שהם ניכו את זה מהמשכורת שלהם. אני חושבת שלאור הסיפורים הקשים האלה היועץ המשפטי לממשלה חייב לפתוח בחקירה פלילית נגד בעלי "מעריב" בעשורים האחרונים, ובעיקר אני קוראת למי שאמון על אכיפת החוק במדינת ישראל לנקוט צעדים דחופים כדי למנוע העברת כספים של המו"לים האלה לחו"ל באופן שיסכן את זכויות הפנסיה והפיצויים של העובדים. חברי חברי הכנסת, בכלל אני חושבת שהגיע הזמן שכשאנשים קונים עיתון – לא רק, אבל כשקונים עיתון לא קונים אותו כי פתאום מה שעמד לנגד עיניהם זה לשמש כלב השמירה של הדמוקרטיה. גם נמרודי, וגם נוחי דנקנר – אבל נמרודי באמת שלט ב"מעריב" במשך תקופה מאוד מאוד ארוכה – קנו את העיתון לא כי זה ממש היה חשוב להם, ערכי הדמוקרטיה, הערכים שהנחו אותם, איך החברה הזאת נראית. הם קנו את העיתון הזה, מינו את אנשי שלומם, פיטרו עיתונאים שלא התיישרו על-פי קו, ריפדו את עצמם ואת המקורבים שלהם במכוניות יוקרה, במשכורות עתק, ובמשך שנים לא עשו בדק בית רציני איך העיתון הזה צריך להתנהל. אני בכלל לא נכנסת לתכנים כרגע, אני מדברת רק על הצעדים הניהוליים. אבל, חברי חברי הכנסת, לא רק העיתונאים נפגעים, גם האזרחים נפגעים. כי כשעיתונאי נמנעת ממנו היכולת למלא את תפקידו, הוא לא מביא לאזרח, לציבור במדינת ישראל, מידע מדויק, מהימן, נכון, על מה שקורה כאן. וכשאנחנו רואים שבתקופה האחרונה או בשנים האחרונות לא שיקולים ענייניים עומדים לנגד עיניהם של אנשים שרוכשים עיתונים, ומה שקרה ב"מעריב" זה רק חלק מאיזושהי מגמה – בכלל, בעיתונות הכתובה והמשודרת אנחנו רואים איך מעמדם של עיתונאים מורע. בכלל, יש כמה סוגי עיתונאים: יש את אותם כוכבים, אתם יודעים, תופעה של כוכבים משדרים שמרוויחים משכורות עתק, ומצד שני אנחנו רואים הרעה בתנאים של עיתונאים, בעיקר עיתונאים שעוסקים בעיתונות החוקרת. היום לא רוצים עיתונות חוקרת, לא רוצים לחשוף שחיתויות. ואנחנו רואים איך מעסיקים מפטרים עיתונאים בכירים ומעסיקים עיתונאים צעירים כפרילנסרים בלי זכויות בסיסיות וזכויות מינימליות. ואני חושבת שכשעיתון כמו "מעריב" נקלע לכאלה קשיים, ועל-פי מה שהתפרסם היום חובות "מעריב" במקרה של סגירה מסתכמים ביותר מ-380 – קרוב ל-400 – מיליון שקלים – – –
נקודה מאוד טובה. החובות לעובדים זה 95 מיליון שקלים. חובות לבנקים, לספקים, חובות אג"ח, יש כאן – "מעריב" בצרה צרורה. גם אם הוא ימכור את הקרקע שעליה עומד בית-הדפוס בבת-ים, וגם אם הוא יקבל כסף מהמכירה של הבעלים של "מקור ראשון", מר בן-צבי, עדיין יחסר כסף ל"מעריב". וכמובן אני מאוד מאוד מקווה, אדוני היושב-ראש, שהבנקים יזרימו כסף ל"מעריב", לפחות כדי שהעובדים יקבלו את הכסף לקראת החג, את המשכורות לקראת החג, אבל הדבר החמור הוא שאנשים – כל הזמן העיתונאים ב"מעריב" – אני מדברת על אנשים שעובדים 20 ו-25 שנה – ידעו שהעיתון בקשיים. הם לא חלמו שהם יתעוררו יום אחד ויגלו שהפנסיה שלהם איננה.
אני אענה לך. אדוני היושב-ראש, חבר הכנסת אדרי, כשאתה עיתונאי ואתה רואה שהמעסיק מנכה לך כסף – אתה עובד, עיתונאי עובד, אתה רואה שבתלוש שלך המעסיק מנכה לך כסף. אתה לא יודע שהוא לא מעביר אותו לקרן פנסיה או לקרנות השתלמות, אתה רואה שהוא מנכה לך. היעלה על הדעת שהמעביד עובר על החוק? ואנחנו מדברים כאן על חוק הגנת השכר. עכשיו, זה בעיני חשד לעבירה פלילית. זה כל כך חמור – – –
זו עבירה. זו עבירה. לכן פניתי היום ליועץ המשפטי לממשלה וקראתי לו לפתוח בחקירה פלילית נגד עופר נמרודי, ולתקופה קצרה זכי רכיב קנה את העיתון, אבל זה לא משמעותי. וגם זכי רכיב וגם נוחי דנקנר, כשהם קנו את העיתון, הם היו צריכים לבדוק שהעובדים – זה דבר ראשון, זה דבר בסיסי – היו צריכים לבדוק שכל הזכויות של העובדים הועברו אליהם, הועברו לקופות הגמל ולקרנות הפנסיה. ולכן, חברי חברי הכנסת, אני חושבת שמה שקורה ב"מעריב" צריך לשמש תמרור אזהרה – תמרור אזהרה, אדוני, למה שעלול לקרות בעיתונות הכתובה בכלל, בתקשורת המשודרת. אנחנו רואים איך בעצם אתרים חדשותיים תופסים את המקום של העיתונות הכתובה והעיתונות המשודרת. ובכלל צריך לחשוב, אולי צריך להתפכח מהחלום הזה שיכולה להיות כאן עיתונות כלכלית חופשית ומקצועית בעת ובעונה אחת. כנראה שהיא לא יכולה להיות גם כלכלית וגם מקצועית וגם חופשית, כי האינטרסים של הבעלים, של אותם אנשים שקונים את העיתון, הם לא תמיד אינטרסים ענייניים, הם אינטרסים זרים, ולא חופש העיתונות עומד לנגד עיניהם. ולכן, זה תמיד תלוי בזהות הקונה ובאינטרסים שלו, מה מניע אותו, ובכלל לא בטוח שהמודלים המבניים והכלכליים שעד היום ידענו שהם בעיתונות הכתובה והם – מה קרה, חבר הכנסת מג'אדלה?
חבר הכנסת בילסקי, ידוע, ידוע.
אדוני היושב-ראש, אני מודה לחבר הכנסת גאלב מג'אדלה שמגן על האינטרסים שלי כאן על הדוכן, באמת. אני אומרת את זה, אדוני סגן השר – ממש אני עומדת כאן בדאגה גדולה – אני אומרת: מה שקורה לעובדי "מעריב" זה לא הסיפור שלהם בלבד. כרגע הם על הפרק ועל סדר-היום. מה שקורה לעובדי "מעריב" זה מה שקורה לעובדים בחברה הישראלית, בתקשורת, בכלל בחברה הישראלית. אם יש מעבידים או אם יש מו"לים שנקלעו לקשיים, שיכניסו את היד לכיס הפרטי שלהם וישלמו מהכיס הפרטי שלהם וימכרו את המכוניות שלהם ואת הבתים שלהם ואת הנכסים שיש להם, וידאגו לכספי הפנסיה ולקופות הגמל של אנשים מסורים שעבדו שנים והיום מוצאים את עצמם בערב החג עומדים בפני שוקת שבורה. תודה רבה, חברי חברי הכנסת.
אדוני, תודה רבה, חברי חברי הכנסת, שמענו היום את ראש הממשלה נתניהו, כאן, על הדוכן, אומר שהלמ"ס, הלשכה המרכזית לסטטיסטיקה, פרסמה נתונים על ירידה באי-שוויון, אבל אני רוצה להגיד לכם, חברי חברי הכנסת, שבדוח הלמ"ס היה גם כתוב שהירידה אינה מובהקת סטטיסטית. זאת אומרת שהנתונים הם ממש חסרי משמעות וממש לא מצביעים על ירידה. הסיבה, חברי חברי הכנסת, שראש הממשלה הולך לבחירות היא כי הוא לא רוצה עכשיו לעשות גזירות, ואני אומרת שכדי למנוע גזירות חייבים למנוע את שובו של ראש הממשלה נתניהו לכס ראש הממשלה אחרי הבחירות הבאות. הרי ראש הממשלה הקדים את הבחירות כי הוא רצה להסתיר מהציבור את התוצאות ההרסניות של המדיניות החברתית-הכלכלית שלו, שהביאה לגירעון של 14–15 מיליארד שקלים. אז במקום לקצץ בהתנחלויות, בכיבוש, בתקציבים שהועברו למפלגות החרדיות לצרכים קואליציוניים, מה הוא עשה? הוא מתכוון לקצץ בחינוך, בבריאות, בשירותים הממשלתיים. בכלל, ראש הממשלה נתניהו מציג טכניקה ציבורית חדשה להגדלת האי-שוויון בחברה הישראלית, "העדפה מקלקלת" קוראים לזה; העדפה לנסר בתים מאשר להקל על העובדים, העדפה לתקצב אברכים מאשר לסייע לסטודנטים לומדים, העדפה לסייע לטייקונים מאשר לחוסכים לפנסיה. ראש הממשלה מעדיף מקורבים על פני האזרחים. חברי חברי הכנסת, זה לא ישתנה אם ראש הממשלה יישאר בתפקידו, ולכן התפקיד שלנו זה ב-22 בינואר לשלוח לראש הממשלה מכתב פיטורין בקלפי. זה התפקיד שלנו, חברי חברי הכנסת. היום ראש הממשלה ניסה להתחמק מטיעון או מדברים שהוא אמר באיזה הקשר, שהעילה לבחירות היא הגירעון, אותו גירעון של 14 מיליארד שקלים בתקציב המדינה. ובאמת, גירעון שנובע מפעילות על בסיס של תחזיות מופרכות ומדיניות כלכלית כושלת. הרי הוא לא רוצה להגיע לבחירות אחרי שהוא מקצץ עוד בשירותים החברתיים, שהוא כבר ריסק קודם לכן. ולכן ברור שהוא החליט להחליף את הדיון בבחירות בדיוני בחירות, ספינים, קמפיינים, תעמולה, שמענו אותו היום על הדוכן. הרי בחודשים הקרובים, חברי חברי הכנסת, ייעלם לגמרי הדיון בגירעון, אבל הגירעון עצמו יתפח. יתווספו לו עלות מערכת הבחירות, שכיום מעריכים אותה בכ-2 מיליארד שקלים, ועלות חברתית גבוהה שנובעת מכך שהממשלה תסתמך במשך ארבעה-חמישה חודשים על תקציב השנה שעברה, ותיאלץ להקפיא רפורמות חשובות שרבות מהן הן תולדה של המחאה החברתית בקיץ האחרון. מדובר על תקציב בתקופה של כארבעה חודשים, תקציב חסר של כ-25 מיליון שקלים. ואחרי הבחירות האלה, חברי חברי הכנסת, הממשלה שתיבחר תיאלץ להתמודד עם הגירעון, וגם לתת מענה לסוגיות המרכזיות שאמורות לעמוד לנגד עיניה של כל ממשלה מכהנת – שיפור השירותים החברתיים, צמצום האי-שוויון, הורדת יוקר המחיה, שמירה על כספי החוסכים לפנסיה, כשכל פעם אנחנו רואים איך הכספים האלה נחתכים ונחתכים כתוצאה מתספורות מופקרות שעושים עם טייקונים ובעלי הון למיניהם. הממשלה הזאת גם תצטרך לתמוך בשכבות המוחלשות כדי ליצור רשת ביטחון סוציאלית ראויה. אבל איך יעשו את זה? כי אנחנו ראינו בארבע שנות כהונתה של ממשלת נתניהו איך היא הצליחה לייצר הרעה משמעותית בכל אחד מהפרמטרים האלה, וגם להוביל את המשק לגירעון שבמסגרתו קשה לשפר את זה. עכשיו אני רוצה לציין כמה פרמטרים או כמה סיבות שבגינן נוצר אותו גירעון חברתי כלכלי, כתוצאה מאותה התנהלות כלכלית שגויה של הממשלה, שארבעה גורמים מרכזיים עומדים בבסיסה. הדבר הראשון זה תקציב הביטחון הענק והבזבזני ביחס לתוצר וביחס להוצאה הציבורית הכוללת. תקציב ביטחון מופרך. כל שנה תקציב הביטחון עולה ב-20% על זה שמאושר בתחילת השנה. אנחנו מדברים על כ-10 מיליארד שקלים חדשים כל שנה. תקצוב יתר, חברי חברי הכנסת, כמו שאנחנו כבר יודעים, של מגזרים מועדפים במסגרת כל ההסכמים הקואליציוניים עם שותפיו הטבעיים של ראש הממשלה, שאלו החרדים והמתנחלים. אנחנו יודעים איך ראש הממשלה הביא – – –
לא. חברי חבר הכנסת, סגן יושב-ראש הכנסת, חברי יצחק וקנין, כל שנה ממשלת ישראל מתקצבת בכ-2 מיליארד שקלים חדשים ישיבות ומוסדות שלא מלמדים לימודי ליבה. כל שנה. עכשיו, אם יש קבוצה באוכלוסייה הישראלית שלא רוצה ללמוד לימודי ליבה, אין לי בעיה עם זה. אני מצטערת על זה, אין לי בעיה עם זה, אבל למה המדינה צריכה לממן את זה?
למה המדינה צריכה לממן את זה?
אדוני אני מקווה שאתה משיב לי את הזמן. טוב, בוא נתווכח על זה במערכת הבחירות. התחלנו.
זה נכון, אדוני. חבר הכנסת וקנין ואני חוקקנו ביחד את חוק התספורות. אני חושבת שזה אחד החוקים הכי חברתיים שנחקקו כאן במושב הזה של הכנסת, וזה שיתוף הפעולה בינינו, אבל גם יש מחלוקת בינינו, אתה יודע, בנושאים אחרים. נושא רביעי או גורם רביעי במדיניות החברתית הכלכלית, חברי חברי הכנסת, של ממשלת נתניהו, זה הפחתה מתמשכת של המיסוי הישיר ובפרט הפחתת מס החברות. והנושא האחרון זה קשרי הון–שלטון שמאפשרים ריכוזיות גבוהה, העלאת מחירים ורגולציה לא מספקת על השחקנים בשוק ההון, לרבות הגופים הפיננסיים המוסדיים שלא מחמירים אתם, שמאשרים תספורות, שחותכים את כספי הפנסיה של הציבור. הם מאשרים והם יוצאים פטורים מזה. חברי חברי הכנסת, המדיניות הזאת היא היישום הישיר של השקפת העולם של ראש הממשלה, ולכן אין בכלל לצפות שהיא תשתנה אם הוא ייבחר מחדש. אני רוצה לתת ככה כמה נתונים לגבי התקציב המוחבא, אני מקווה שזה לא הבא של ממשלת נתניהו. אנחנו מדברים על תקציב הביטחון, חברי חברי הכנסת, ואני חושבת שהגיע הזמן שהציבור יתייחס יותר ברצינות לתקציב הביטחון. תמיד מהלכים עלינו אימים, כמה צורך יש בתקציב הביטחון. הוא לא רק לצורכי ביטחון. כולנו רוצים שיהיו צורכי ביטחון. בשנה הזאת החריגות מהתקציב המקורי – אתה יושב אתי, חברי חבר הכנסת וקנין, בוועדת הכספים – החריגות הסתכמו בכ-10 מיליארד שקלים בממוצע. חריגה מעל 20%, כמו שאמרתי קודם, מהתקציב המקורי שאושר, זה דבר שהוא פשוט בלתי מתקבל על הדעת, חברי חברי הכנסת, אין הצדקה. גם הנושא של ההסכמים הקואליציוניים, אני חושבת שההטבות שממשלת נתניהו נתנה בקדנציה האחרונה – למשל, רק לאחרונה ראינו שחולקו 130 מיליון שקלים חדשים בשנה לכל מיני מיזמים בתחום החרדי, הועלה שכר הרבנים, הורחב היקף ייצוא הקרקעות למגזר החרדי. אנחנו ראינו את ההשקעה הממוצעת של הממשלה דרך הרשויות המקומיות להתנחלויות מעבר ל"קו הירוק", איך מקצים פי-שניים מאשר בירושלים ובמרכז. כל שנה גם יש מימון מיוחד שהולך לתקצוב ההתנחלויות בהיקף של קרוב ל-2 מיליארד שקלים חדשים. בכלל, זה לא כולל את ההקצאה הביטחונית האדירה שמושקעת בהתנחלויות. יש כאן מיליארדים על מיליארדים על מיליארדים שנשפכים לטובת שותפים קואליציוניים, ואנחנו יודעים, חברי חברי הכנסת, שאחרי הבחירות, כדי שהממשלה הזאת תקים קואליציית ימין או קואליציית מרכז–ימין, היא תצטרך להמשיך באותה מדיניות. חברי חברי הכנסת, הדבר שאני רוצה להצביע עליו ולומר או לציין, ובזה אני מסיימת, אדוני, ממשלת נתניהו, המשך שלטון ממשלת נתניהו – זו אינה גזירת גורל, זו ממש אינה גזירת גורל. ויכול לקום כאן גוש מרכז–שמאל וגוש מרכז–שמאל גדול. יכול לקום אם אנשים בגוש הזה יצאו מהבית ויצביעו ויקבעו את הרכב הממשלה הבאה. אני מקווה שהם יצביעו לשמאל, שיהיה כאן שמאל גדול, אז זה ימנע את הליכתן של מפלגות המרכז, העבודה, יש עתיד, קדימה, לממשלת נתניהו. לצערי, כרגע אף אחד מהמועמדים של שלוש המפלגות האלו, מועמדים ומועמדת, לא התחייבו שהם לא יצטרפו לממשלת נתניהו. בכלל, אני מעריכה שתהיה תחרות מי יהיה השותף הקואליציוני הבכיר בממשלת נתניהו. אם אנחנו רוצים למנוע עוד ממשלת הון–שלטון, עוד ממשלה שמקצה כספים בצורה לא שוויונית, עוד ממשלה שיש לה מדיניות היפר-קפיטליסטית שהאזרח משלם עליה את המחיר, אני חושבת, חברי חברי הכנסת, שצריך לומר לציבור שנתניהו ממש לא כוח עליון וממשלת ימין נוספת היא לא גזירה משמים. ואני, חברי חברי הכנסת, מנצלת את ההזדמנות האחרונה שאנחנו מתכנסים כאן היום במושב, ואני אומרת, אפשר לבלום את הקמתה של ממשלת ימין ולהביא להקמת ממשלת מרכז–שמאל. ומי שהוא בשמאל, חברי חברי הכנסת, אני מקווה שהוא ימצא את הבית הפוליטי שלו. אני מכירה טוב רק אחד, אדוני, זו המפלגה שאני שייכת אליה, ואני שייכת למרצ. מי ששמאל שיצביע מרצ, מי שמרכז שיצביע מרכז, ואפשר יהיה להקים כאן קואליציית מרכז–שמאל שתחליף את השלטון הרע הזה ותמנע את הגזירות הבאות. תודה רבה, אדוני.
אדוני, ברשותך, שאלת הבהרה. אני מודה מראש שאני שייכת לאלה שרוצים להפחית את עמלות ההפצה, אז מראש אני אומרת את עמדתי. האם ההצבעה שלנו היום על עניין הפיצול תאפשר את הדיון – בגלל המגבלה שתיארת – תאפשר אחר כך את הדיון להפחתת עמלות ההפצה, באותו דיון שיהיה בדצמבר אחרי הפריימריז במפלגות?
– – – הם אמרו 3 מיליארד גג, אז אל תביא את זה עכשיו ל-10 מיליארד ותכשיר את השרץ.
אדוני היושב-ראש, חברי חברי הכנסת – – –
אם אתה רואה שאני גולשת תאפשר לי, אבל בגדול – כן.
אדוני היושב-ראש, אני קוראת למליאת הכנסת לדחות את החוק הזה. מדובר בחוק שערורייתי. עמד כאן יושב-ראש ועדת הכספים, ידידי חבר הכנסת גפני, ואומנם הוא סייג, אבל באיזו התלהבות ניסית להכשיר את השרץ הזה. מדובר בשרץ. לא מדובר בגבייה של 3 מיליארד שקלים; עוד רגע כבר הגעת ל-10 מיליארד שקלים. מדובר בפטור ממס לחברות הגדולות במשק, לבעלי ההון במשק, פטור ממס של כ-30 מיליארד שקלים. בואו נגדיר את החוק הזה: זה לא חוק שבא לגבות 3 מיליארד, זה חוק שבא לתת פטור לאותן חברות שעשו צחוק מרשות המסים, שהיתה רשות מסים עלובה, חסרת שיניים, משת"פית של בעלי ההון. היום, כשמביאים את החוק הזה כאן, כי אומרים לנו – אומר חבר הכנסת גפני: חברים, המדינה בצרות, חייבים, חייבים למלא את הבור התקציבי ב-3 מיליארד. יש לי כמה הצעות אחרות כדי למלא את הבור התקציבי ב-3 מיליארד. למשל עולה בדעתי: אפשר להציע מס חברות דיפרנציאלי, כמו שסיעת מרצ הציעה. אתה מעלה ל-30% למי שמרוויח יותר מ-1.2 מיליון, מוריד ל-20% לעסקים קטנים – 3 מיליארד, קלי קלות. אז למה צריך ללכת לחוק כזה שהופך – אתה יודע, היו ההשגות והתוספות שהכנסתם במהלך הדיונים, שחברות שתשקענה כאן וכו' וכו', כפי שתיארת. אז מה, זה עושה את החוק הזה יותר טוב? החוק הזה, חברי חברי הכנסת, זה גזל של הקופה הציבורית. זה גזל של הקופה הציבורית. פתאום – אני רוצה לומר משהו לשבחו של שר האוצר: זה נכון שפתאום שר האוצר גילה שיש מה שנקרא רווחים כלואים בהיקף של כ-120 מיליארד שקלים, שערורייה של עשר שנים במסגרת חוק לעידוד השקעות הון. אז אומר השר: תראו, פתאום עליתי על זה, בואו ננסה לגבות. אבל אם הגבייה היא 3 מיליארד ופטור של 30 מיליארד, עדיף לנסות לכסות את 3 המיליארד באופן אחר ולא לתת את ההטבות האלה ולא לעשות את השירקס האלה עם אלה שיש להם עורכי-דין צמרת ורואי-חשבון צמרת ומתנהלים מול האוצר ומול רשות המסים. זה פרוטקציוניזם בחסות החוק. הולכים לחוקק עכשיו חוק ונותנים פרוטקציה בחסות החוק לאותן חברות. למה? למה לא הוציאו להן שומות כשהן חילקו דיבידנדים? רק אחרי שפניתי לאבי ליכט, המשנה ליועץ המשפטי לממשלה, שלוש פעמים, הוא הגיע לוועדת הכספים ואמר שאולי גם כבר לא נשאר כסף, למי להוציא שומות. במקום שתעשו ועדת חקירה על רשות המסים, איך הגענו למצב הזה, אתה בא לכנסת, אדוני, שר האוצר, ואתה מסביר איזו פעולה הירואית עשית – אתה מצליח להוציא מהחברות האלה 3 מיליארדי שקלים. מה עם כל הפראיירים האלה ששילמו מסים עד עכשיו? איזה פראיירים. למה שאנשים ישלמו מסים במדינת ישראל כשהם יודעים שיש חברות – וגם עומד כאן חבר הכנסת גפני. אני גם רוצה להגיד לך, אדוני היושב-ראש, די כבר עם האגדה האורבנית הזו, שגם אתה וגם שר האוצר כל הזמן מהלכים עלינו אימים שהחברות האלה יוציאו את הכסף מישראל וישקיעו במקומות אחרים. די כבר.
תפסיקו להלך עלינו אימים עם העניין הזה. אני רוצה לומר לכם, חברי חברי הכנסת, זה חוק שלמרות ההסתייגויות שוועדת הכספים הכניסה – לא על דעתי, אני הצבעתי נגד – זה חוק שראוי שהמליאה תדחה. זה מה שנקרא אקורד סיום צורם לממשלת נתניהו, שאם בפגרת בחירות היא מביאה חוק כזה, הון-שלטון במרעו – המושג הזה קטן עליו.
נכון. נכון. והיה צריך לעצור – – –
היה צריך לעצור אותו שם. היה – – –
אדוני, אני לא מזלזלת – – –
אתה יודע, אני לא מזלזלת ב-3 מיליארד. אני רק מנסה לומר שהדרך להשגת 3 המיליארד האלה זו דרך משוקצת, לא לגיטימית. זו דרך לא לגיטימית. זו דרך שאומרת: יש מי ששווה יותר; יש מי שמתנהלים מולו; יש מי שמוותרים לו. ותמיד זה אותם בעלי הון, אותם בעלי חברות. עכשיו, אני רוצה לומר, אדוני, מדובר בחברות מצוינות. לא מדובר בטייקונים, כמו שאמר כאן יושב-ראש ועדת הכספים. מדובר בחברות יצרניות, שמספקות עבודה במשק. אי-אפשר לזלזל בזה. אז מה? אז צריך להגיע אתם להסדר הזה? אני רוצה לומר, אדוני השר – אני מסיימת, אדוני – אחר כך אני אעלה לדבר בשבחו של שר האוצר שמאפשר לקדם כאן הצעת חוק למען נשים מוכות. יש לי גם דברים טובים להגיד על שר האוצר. אני חושבת שבסוגיה הזו אתה טועה כשאתה בא לכנסת ואתה מבקש מאתנו להשתתף בחגיגה הזו. חברי ואני נצביע נגד. אני קוראת לחברי הכנסת לדחות את החוק. תודה רבה.
– – – אז הם העבירו את זה לחברות – – –
אני הייתי בשלטון? אני הייתי שר אוצר?
אדוני השר, אתה מסכם את פעילותך המפוארת בארבע שנות, אני לא יודעת כמה, ואתה מתפאר בחוקים המבישים האלה, שמכתימים את ספר החוקים הישראלי. אתה עומד ואתה מספר לנו על חוקי ההסתננות והעובדים הזרים ואני לא מאמינה למשמע אוזני. זה פאר העשייה שלך? – – – ואתה מדבר אתנו על פאר העשייה – – – לא מאמינה – – –
החוקים האלה – – – את ספר החוקים הישראלי – – –
אדוני היושב-ראש, השאלה שלי באותו עניין. אפשר – – –
אדוני השר, ראשית, תודה על הסקירה המקיפה שלך על פעילות המשרד שלך. אני רוצה להוסיף – – –
אבל הייתה לי תחושה לעתים שהוא שלך. אדוני השר, אני רוצה לשמוע את עמדתך בקשר לעובדה שעיתונאים מתנדבים לצנזר מידע על-פי בקשת השלטונות. האם זה נראה לך תקין שמשרד ראש הממשלה מזמן את ועדת העורכים כדי למנוע פרסום של פרשה שעלולה להביך את מדינת ישראל? האם בשם מה שנקרא "צרכים ביטחוניים" או "סוגיות ביטחוניות" אפשר לאשר בארץ מעצרים חשאיים? אני רוצה לספר לאדוני שאני בזמנו חשפתי את קיומו של מתקן החקירות 1391. אני עתרתי לבג"ץ, ובג"ץ קבע בצורה שאינה משתמעת לשתי פנים שלא ניתן להחזיק אנשים במעצר חשאי, שהדבר הזה לא יקרה יותר במדינת ישראל. והיום אנחנו שומעים שבמדינה שמתיימרת להיות דמוקרטיה מתוקנת גם עיתונאים משתפים פעולה עם השלטון, בלי הנחיית בג"ץ שאכן יש בדבר סכנה ודאית קרובה לפגיעה בביטחון המדינה; שעצירים עלומים מתאבדים, אף אחד לא יודע על קיומם. איך זה מסתדר עם דמוקרטיה מתוקנת, עם שלטון חוק תקין? תודה רבה.
– – – לא יכול להיות אחראי על חירות – – –
אדוני היושב-ראש, אולי תזמן את השר לביטחון פנים ושר הביטחון לוועדת חוץ וביטחון, שייתנו מידע גם לחברי הכנסת, לא רק לעורכי העיתונים?
מה קורה פה, אין פיקוח של הכנסת, הכנסת לא מתנהלת, אין ועדת חוץ וביטחון. עורכי העיתונים – – –
במליאה השר לביטחון פנים לא ימסור מידע. בכל הכבוד לעורכי העיתונים, הם לא צריכים לדעת כמו חברי הכנסת, יש פיקוח של הכנסת. זה סממן של משטרים טוטליטריים מה שקורה כאן, והכנסת מתנהלת, פה אני שומעת כל מיני סיכומי משרדים. אדוני, אני פונה אליך, אדוני היושב-ראש, יושב-ראש הישיבה.
אדוני היושב-ראש, חברי חברי הכנסת, אני מתרגשת לעמוד כאן על הדוכן, לא רק – ולומר כמה דברים על חברת הכנסת ד"ר רות קלדרון לא בבחינת מצוות אנשים מלומדה, אלא באמת מתוך התרגשות. איזה כיף שיש כזו נבחרת בכנסת, של נשים מצוינות בכלל ושל רות קלדרון בפרט, שגם, כפי שהיא תיארה, הקימה את "עלמא" ואת "אלול", אבל היא שכחה לספר – אולי מתוך צניעות – על הפרסים שהיא זכתה בהם. אני, ברשותך, אזכיר אותם כאן: פרס "קרן אביחי" על ייסוד בית-המדרש השוויוני "אלול". ד"ר רות קלדרון פרסמה ספרים: "השוק. הבית. הלב". יש משהו מאוד אחר, מאוד מרגש – בעיקר לאנשים חופשיים כמוני, שמגדירים את עצמם כחופשיים, שלא מתעסקים בלימוד תורה, שלא מתעסקים בזה בכלל – ביכולת הזאת, בידיעה שניתן להנגיש את התלמוד, את התורה, את מדרשי חז"ל, באופן כל כך ידידותי, כל כך שוויוני, כל כך אחר, לציבור בכלל ולציבור המתעניין בפרט. זה לא מקרי שזה נעשה על-ידי נשים, כשאני חושבת על זה, זה לא מקרי שזה נעשה על-ידי נשים. וזה מרגש אותי שזה נעשה על-ידך באופן הזה, שגם השכלת לשלב תרבות כללית, את כל הידע הפילוסופי שלך, האקדמי, הידע שהבאת, מה שנקרא מהמוסדות האקדמיים, ביחד עם אותם מקורות שאנחנו – לפחות אני, אני אומרת את זה מהמקומות שאני באה מהם – אותם מקורות שהאופן שבו לימדו אותנו אותם גרם לנו לניכור, גרם לנו לחוסר רצון להתעמק. הדבר הזה, גם האופן שבו היום אמרת – קודם כול שכולם ידעו שאם זה קורה להם, הסוף שלהם ידוע מראש. שידעו, שלא ייקחו צ'אנס, שלא יתחילו אתנו, מה שנקרא. אני חושבת שהאופן הזה, להביא בצורה הזו את הסיפור הזה, את המדרש הזה – זה מרגש, זה מעודד לשיתוף פעולה עתידי. תודה רבה.
אדוני, יש פה התרגשות גדולה, זה לא ככה. אדוני היושב-ראש, חברי חברי הכנסת, אני מודה שאני מתרגשת. אני מתרגשת לברך את חברי הטוב חבר הכנסת עיסאווי פריג'. אנחנו מכירים יותר משני עשורים, אני כבר לא זוכרת כמה. ואם יש משהו שאני יכולה לאפיין בו את עיסאווי, וכולכם שמעתם את הדברים הנכוחים, הנוקבים, החד-משמעיים, אם יש משהו שבולט בדברים שלו, שמאפיין אותו, אני חושבת שאפיין אותו במהלך כל השנים האלה, זו המחויבות, המחויבות לשיתוף פעולה אמיתי, המחויבות הזו של להיות במפלגה ישראלית – מרצ – שיש בה חברים יהודים וערבים. וצריך הרבה אורך רוח, וצריך הרבה נחישות וגם צריך הרבה אומץ. המאבק לשוויון, לשלום ולדמוקרטיה זה מאבק ארוך, מתמשך, לא מובן מאליו. עם כל ההתרגשות שלי ועם כל השמחה של עיסאווי, ובאמת אני כל כך מתרגשת בשבילך, אני – – –
יפה, ניצן. אני מודה לך, ניצן. 30 שנה של פעילות, ועיסאווי נבחר לכנסת ברשימת מרצ. אני חייבת לומר שעם כל השמחה שלי שאתה ברשימת מרצ בכנסת, זה קצת מצער אותי שמרצ נותרה המפלגה הציונית היחידה שיש בה חבר כנסת אזרח ישראלי ערבי, ככה כשאני מסתכלת על הכנסת. והדברים הנחרצים שלך היום, העמידה שלך כאן היום בעצם אומרת שערך השוויון, כמו הדמוקרטיה, אינו ניתן לחלוקה. אני לא מדברת על שוויון בנטל, חברי חברי הכנסת. אני מדברת על שוויון מהותי לכחמישית מאוכלוסיית המדינה, שמודרת ומופלה אפליה ממסדית – כן, 65 שנה אחרי הקמת המדינה מופלית בגלל ההשתייכות הלאומית שלה. חברי חברי הכנסת, שמענו קודם את השר נאמן מסכם את הפעילות שלו. גולת הכותרת של הפעילות שלו הייתה באזכור החוקים שהכנסת הזו חוקקה. אני רוצה לומר לכם, שבשנים האחרונות נשבה רוח רעה מבית-המחוקקים הישראלי, ובמקום שהכנסת תהיה זו שמגינה ומבצרת את הדמוקרטיה, שמגינה על זכויות האדם, כנסת ישראל הייתה זו שחוקקה חוקים אנטי-דמוקרטיים, גזעניים, מפלים, פולשניים, שביקשו לפגוע בזכויות אזרחי ישראל הערבים וגם להצר את צעדיהם של חברי הכנסת הערבים. הכנסת הזו, באיזה שטף של אקטיביזם חקיקתי, חוקקה את חוק הנאמנות וחוק הנכבה וחוק ועדות קבלה, וועדות חקירה לארגוני שמאל, ותקצר היריעה מלפרט את כל החוקים האלה. והחוקים האלה גרמו לכך שהופעלה אלימות על אזרחי ישראל הערבים, ואנחנו רואים את גילויי הגזענות המסוכנים. והכול קרה מפני שכנסת ישראל נתנה לכך לגיטימציה, בניגוד לציטוט שנתן חבר הכנסת עיסאווי על עקרונות רוח מגילת העצמאות על השוויון. חברי חברי הכנסת, הדבר המסוכן הוא, אני אומרת לכם – אנחנו, ככה, באיזה רגעים שמחים, כנסת חדשה; הרצון לחוקק הוא כל כך עז, הרצון לפעול, לשנות. חוקי הגזענות, החוקים האנטי-דמוקרטיים שעברו בכנסת, עברו תוך עריצות הרוב, תוך שימוש בכלים לגיטימיים לכאורה של חקיקה שהופנתה כנגד אזרחי ישראל הערבים. חברי חבר הכנסת עיסאווי פריג', יש לך אתגר גדול. האתגר – אבל הוא לא רק שלך – האתגר הוא של כולנו, כולנו חברי הכנסת. האתגר שלנו הוא לפעול כנגד אלו שמסיתים, והאתגר שלנו הוא להביא – הכנסת הזו – לביטול החוקים הגזעניים, כי כדי שהרוע ינצח פשוט צריך שהאנשים הטובים יעמדו בצד, והרבה אנשים עמדו בצד. והמחויבות שלך, והמחויבות של מרצ והמחויבות שלנו, של חברי הכנסת, היא להיאבק לאזרחות שוויונית. אתה תעמוד כאן להזכיר להם מה זה אזרחות שוויונית, מה זה חיים משותפים, למה צריך לבטל את האפליה. כי שוויון זה הדבר שהדריך אותך – כמה שנים, אמרת? 30 שנה. שותפות, מפלגה ישראלית, יהודים וערבים, אנחנו צריכים לחיות בשלום בארץ הזאת. תודה רבה.
אדוני השר, מכיוון שהשר לביטחון פנים החליט לבטל את בואו למליאת הכנסת – באופן תמוה, הייתי אומרת – אני רוצה לשאול את כבוד השר: האם אתה מודאג מכך שבישראל של שנות האלפיים אנשים מוחזקים בכלא ומתים בו בלי שהציבור או נבחריו יודעים על כך?
גם ככה זה לא ביג דיל – – –
אדוני היושב-ראש, חברי חברי הכנסת, חברתי חברת הכנסת מיכל רוזין, ראיתי אותך, קלטתי אותך. אני רוצה להודות לך על היוזמה היום. אני רוצה להודות לשרה לימור לבנת על המחויבות שלה רבת השנים. זה לא מובן מאליו, זה לא תמיד קל, מה שנראה לנו כל כך הגיוני, שבאים לכנסת, מייצגים עמדות פמיניסטיות. אז תודה בהזדמנות הזאת. ואני רוצה להודות לכל חברותי חברות הכנסת וחברי חברי הכנסת שנותרו באולם לציין את יום האישה הבין-לאומי. אני מודה שלפני שעליתי לדוכן די התחבטתי על מה לדבר, כי בסך הכול, בואו נאמר, בשלושת העשורים האחרונים נחקקו באמת המון המון חוקים שוויוניים, חוקים מגדריים, ונעשתה כברת דרך מאוד משמעותית ביחס לנשים – להגנה על נשים, לקידומן של נשים, לייצוגן של נשים. ואחרי שאמרתי את כל זה, אנחנו רואים שנשים עדיין ממשיכות להירצח בשל היותן נשים, מותקפות, מוטרדות, מרוויחות שליש משכר גברים במגזר הציבורי בשל היותן נשים, שקופות, בתחתית שוק התעסוקה, לא מגיעות לתקרת הזכוכית, כמו שאמרה חברת הכנסת בירן, רק בשל היותן נשים. אומנם הנחתום בדרך כלל אינו מעיד על עיסתו, אבל תרשו לי בהזדמנות הזו לקחת לעצמי את הזכות או את החירות לומר שאני חושבת שבכנסות האחרונות, או בתקופה שהייתי בכנסת, אני חושבת שחוקקתי הכי הרבה חוקים הנוגעים לנשים, שבאים להיטיב עם נשים, בשורה של תחומים: בתחומי רווחה, חברה, תרבות, אלימות. אני כבר לא – תקצר היריעה מלפרוס את החוקים שנחקקו בכנסת הזו. וחברת הכנסת מיכאלי, היינו מעטות והצלחנו לקדם כאן שורה של יוזמות והצעות פורצות דרך ביחס למעמדן וכבודן של נשים בחברה הישראלית. לא מספיק, בוודאי שלא, אבל באמת נעשתה כברת דרך מאוד משמעותית. את כל הדברים האלה אני אומרת כי כשהתחבטתי על מה לדבר היום כאן על הדוכן חשבתי מה הטעם לדבר שוב על החוקים שנחקקו ואילו חוקים עוד צריכים להיחקק – כולם חוקים חשובים מכל התחומים האפשריים, מכל הדיסציפלינות האפשריות. יש רק חוק אחד, רק חוק אחד, שנוגע לנשים, והוא חוק פוליטי, ואותו הכנסת אינה רוצה לחוקק. רק חוק אחד, ואני מדברת על חוק נישואים וגירושים, החוק המסדיר את ענייני הנישואים והגירושים במדינת ישראל, חוק שנחקק בשנת 1953, שקובע שנישואים וגירושים בישראל יהיו בשיפוטם הייחודי של בתי-הדין הרבניים ועל-פי דין תורה ולפי חוקי המשפט העברי. אני מודה שאני מכבדת את זה. מי שרוצה להינשא, להתגרש, על-פי הדין הדתי, על-פי האורתודוקסיה השלטת, זה ממש בסדר, אני מכבדת את זה, אבל האם זו החלופה היחידה שהיום כנסת ישראל, ממשלת ישראל המתכוננת – זו החלופה היחידה שכנסת ישראל יכולה להציע היום לציבור במדינת ישראל, ציבור שהוא ברובו חילוני, ציבור שרוצה בחירה בנישואים, חלופות בנישואים, בין אם זה נישואים אזרחיים, בין אם זה נישואים על-פי זרמים אחרים, רפורמיים או קונסרבטיביים? נישואים שלא יוגבלו, לא מטעמי דת – לאפשר לאנשים ליהנות מזכויות שוות גם במעשה הנישואים, גם בתקופת הנישואים וגם בזמן התרתם? איך זה יכול להיות שכל השנים האלה אנחנו מחוקקים כאן חוקים ורק את החוק הזה, שהוא חוק פוליטי, שנחקק כתוצאה מלחצים פוליטיים, כדי לרצות ולהשביע את רצונן אז של המפלגות הדתיות בישראל – איך זה יכול להיות שהיום, כשאנחנו מדברים על מדינת ישראל, ויוצאים מאיזו נקודת הנחה, מאיזו נקודת מוצא שמדינת ישראל צריכה להיות מדינה דמוקרטית, מערבית, שמחויבת לעקרונות החופש והמצפון וזכויות האזרח, במדינה כזאת, שהחוקים שלה לא מפלים בין האזרחים שלה, לא בשל הבדל דת, גזע, לאום, אמונה, בעצם מגבילים את חופש הדת והמצפון של האזרחים שלה, מדינה שמתערבת בחיי הפרט של האזרחים שלה? חברי חברי הכנסת, אנחנו חוקקנו חוקים שוויוניים, דיברנו על עקרונות ועל רוח מגילת העצמאות ואימצנו חלקים מאמנת זכויות האדם הבין-לאומית, ועדיין החוק בישראל, אדוני היושב-ראש, החוק שעוסק בנישואים וגירושים, הוא מבוסס על כפייה דתית, אפליה גזעית, שוביניזם גברי והתערבות גסה ובלתי מוצדקת של המדינה בחיי הפרט ובחופש המצפון. אנחנו בישראל של 2013, אדוני, איך זה יכול להיות שהדבר הזה נמשך? איך זה יכול להיות שחוק שנחקק ב-1953, כתוצאה מכך שמשה שרת היה צריך להגיע להסדרים פוליטיים, עדיין במדינת ישראל מאמצים את הדין הדתי כולו, בשלמותו, כחוק של הכנסת הזאת? ובעצם אנחנו, חברי חברי הכנסת, מכובדי היושב-ראש לשעבר ומכובדי היושב-ראש – המחוקק הפקיע מעצמו את הסמכות להתערב בשיפוט ובמשפט הדתי וגם במעמד האישי וגם בדיני נישואים וגירושים, ובעצם נוצרה כאן איזו מערכת משפט מקבילה, בעצם מנוגדת לכל מה שקשור למעמד האישי מלידה ועד פטירה, נישואים וגירושים. היום היהודים במדינת ישראל נתונים לשיפוט בבתי-דין רבניים. שמענו אתמול, היה כנס שארגנו חברי הכנסת ניצן הורוביץ, יעל גרמן ומיכל רוזין – שמענו סיפורים באמת מקוממים על דרך חתחתים שצריכים לעבור זוגות – – –
אתה יודע, אני בשוונג שלי. אני מייד אסכם, אדוני. אני אחתור לסיום. אוקיי. אדוני, שמענו אתמול סיפורים מקוממים של אנשים שהופכים אותם למנועי חיתון, אבל אני לא מדברת רק על מנועי חיתון, אני מדברת על אנשים תבוניים, רציונליים, שרוצים מבחירה חופשית להינשא, לא בנישואים אורתודוקסיים, ובעצם מה שנחתם בזמנו במסגרת תן וקח פוליטי עם המפלגות הדתיות ממשיך גם להיות נכון היום. אני חושבת שיש כאן הזדמנות, אדוני היושב-ראש, לבטל את החוק האנכרוניסטי מלפני 3,000 שנה; חוק שמבוסס על-פי תפיסות החברה שבה הוא נוצר, חוק שרואה באישה רכוש, קניין הגבר. אבל מדינת ישראל הדמוקרטית, הנאורה, שמחוקקת חוקים שוויוניים מגדריים לזכויות נשים, לקידום נשים, להגנתן של נשים – האם זה ראוי?
אני מסיימת בשאלה, אדוני. האם זה ראוי שאותה כנסת תאפשר את החוקים האלה? ואני קוראת לכנסת ישראל לא להסתפק בפשרות, לא בברית זוגיות ולא בברית כזאת או אחרת; חוק נישואים וגירושים מתוקן, ראוי – כך ראוי לכבודה של כנסת ישראל. תודה רבה.
תמיד יש הנאות קטנות בחיים.
אני אומרת שיש הנאות קטנות אחרות.
למה כולם רוצים להיות שרים?
הוא לא רגיל לדבר כשיש שר.
– – – אקשן. אדוני, נהיה אקשן.
אדוני היושב-ראש, חברי חברי הכנסת, אין ספק שעבור חברי הכנסת החדשים, אבל לא רק החדשים, זה רגע מרגש, בעיקר לאותם אלו שאמורים להיות מושבעים לשרים. אני מודה שאני לא מכירה את התחושה. אני בכנסת הזאת הרבה שנים, אני חייבת לומר, מעל עשור, תמיד הייתי באופוזיציה. איזה מזל, הלך עלי. אז אני לא מכירה את התחושה, אבל אני יכולה להבין אותה, ואני שותפה להתרגשות ואני שותפה לתחושה של משהו גדול. חבר הכנסת ליצמן, אדוני, אתה עכשיו אתי באופוזיציה.
חבר הכנסת אמנון כהן, אתה אתי באופוזיציה עכשיו, תתרכז. חברי חברי הכנסת, בממשלת נתניהו החדשה אנחנו רואים תופעה מדהימה: החרדים out, מתנחלים in. שמענו עכשיו את כל חברי הכנסת – אני מבינה את זה, וואו, כמה אתם עצבניים עליהם, חבר הכנסת ליצמן, גפני דרעי, וואווה וויווה. זה מעניין מה שהולך להיות כאן. הולכת להיות כאן ממשלה שהימין המתנחלי והימין הכלכלי שולט בה. זו הולכת להיות ממשלה שהשרים שמאיישים את מוקדי הכוח הנדל"ניים והכלכליים ימשיכו לדאוג לכך שמיליארדים, מיליארדים, ימשיכו לזרום להתנחלויות, למה שנקרא "מפעל ההתיישבות". ואני חייבת לומר, חברי חברי הכנסת – חבל שחבר הכנסת בנט אינו כאן, וחבר הכנסת לפיד אינו נמצא כאן – היום חבר הכנסת בנט צריך לשלוח זר פרחים ענק, ענק, הכי גדול שיש, סייפנים, אני לא יודעת מה, גלדיולות פעם קראו לזה, לחבר הכנסת לפיד, שהפך אותו ל"הבן יקיר לי אפרים". איזה רהביליטציה, איזה לגיטימציה למתנחלים ולהתנחלויות. תראו איזה תפקידים מאיישים השרים בממשלה הזאת. משרד הביטחון, דני דנון – היום שמעתי אותו בריאיון ברדיו – סגן שר הביטחון. דני דנון, שוחר זכויות אדם ידוע, סגן שר ביטחון שאחראי לתיאום של הפעולות בשטחים; אין ספק שהוא ידאג לפלסטינים בשטחים, אמר היום – גם נעלמה הבושה – אני לא באתי לדאוג למנורות, כאילו, במילים אחרות כאילו להסתכל על הלמפה; אני באתי לדאוג למפעל ההתיישבות. משרד הביטחון, משרד התמ"ת, משרד החקלאות, משרד ההתיישבות, הדיור – איך קוראים לזה של אורי אריאל, גם ככה הוא ידאג להעביר כספים להתנחלויות – ועדת הכספים, משרד הפנים. כמה משרדים ישלטו על המשך העברת הכספים להתנחלויות? כמה משרדים? נכון, יש לחברי הכנסת מיש עתיד הישגים, הם יהיו במשרדים החברתיים הכלכליים. זה חשוב. יעל גרמן במשרד הבריאות, וישב כאן מאיר כהן – במשרד הרווחה, ואני לא זוכרת מי, כי אני עוד לא למדתי את כל התפקידים. אני אלמד, אני יודעת, זה לוקח לי – – –
נכון. אז תפקידים חשובים, אבל, חברי חברי הכנסת, שימו לב, גם היום, גם היום, הרשויות המקומיות בהתנחלויות מתוקצבות ב-70% יותר מהרשויות בשטחי ישראל. המתנחלים זוכים להשקעה בדיור שישראלים שיצאו למחאה בקיץ רק יכולים לחלום עליה. חברי חברי הכנסת, היינו רוצים ממשלה של שלום שתוביל פריצת דרך מדינית. הנשיא אובמה מגיע לכאן בעוד כמה ימים. איזה מסר בדיוק ימסור לו ראש הממשלה נתניהו, שיש לו ממשלה ימנית, קיצונית מתנחלית? כן, עם כמה אנשים שפויים, זה נכון, מתונים, אבל היינו רוצים ממשלה שפויה לחלוטין, שמקדמת שלום, שתסיים את הכיבוש שהורס את החברה הישראלית, את דמותה המוסרית. אנחנו נכנסים לשנה ה-46 לכיבוש. היינו רוצים לראות ממשלה שתצמצם את האי-שוויון, שתסגור את הפערים הגדלים והולכים. היינו רוצים לראות ממשלה, חברי חברי הכנסת, שהאזרחים הם בראש מעייניה. היינו רוצים לראות ממשלה שתפריד את הדת מהמדינה. אני כבר לא מדברת – אז אוקיי, לא הפרדת דת מהמדינה, נישואים אזרחיים. לא נישואים אזרחיים? ברית הזוגיות. לא ברית הזוגיות? תחבורה ציבורית בשבת כמו שהבטחתם. אנחנו פותחים את קווי היסוד המשותפים, את ההסכמים הקואליציוניים – כל הדרישות האלה של יש עתיד נעלמו. מה אנחנו מוצאים? שלבנט יש זכות וטו על חקיקה בנושאים דתיים? זו הבשורה של הממשלה החדשה? חברי חברי הכנסת, אני שייכת לציבור החילוני. מה אכפת לנו, לציבור החילוני, שהחרדים לא בממשלה? למי זה בכלל אכפת אם הכפייה הדתית תהיה של חרדים או של חרד"לים? מה זה מעניין, אם יש כזאת? אז אני ממש ממש מצטערת שבעצם – אמרתי את זה גם ליאיר לפיד – שיש עתיד בכלל נכנסה למלחמה הזאת בין החרדים לבין המתנחלים על מי ישלוט בתקציבי הדת, על מי ישלוט במוסדות הרבנות, מי ימנה, מי יחליט, מי יכתיב. זאת המלחמה האמיתית. אז אני מודה שקשה לי לראות את זה שאין כאן מלחמה אמיתית על הגנה על זכויות האדם. ממשלת נתניהו, אני רוצה לומר לכם, חברי חברי הכנסת, מה שהיה הוא שיהיה. זו אותה גברת בשינוי אדרת. האדרת הזאת שדיברו עליה, על צמצום מספר השרים – נכון, יש פחות שרים, אבל כמה שרים לענייני כלום? צמצמו את השרים בלי תיק – או לענייני לא-כלום, צריך לומר. כמה סגני שרים? אני מודה שאני אמביוולנטית משהו; אני מכירה את השרים, אני מכירה את המיועדים להיות סגני שרים, מדובר באנשים חיוביים, לחלקם הרב אני רוחשת חיבה רבה, אבל זו הבשורה? צמצום במספר שרי הממשלה, ובסוף אנחנו מקבלים כל מיני תיקים? איך בכלל אני אזכור – ההוא אחראי גם לגז, ההוא אחראי לנפט, ההוא אחראי לאסטרטגיה, ההוא אחראי למדיניות החוץ, איך אני אזכור בכלל מי אחראי למה? כל מיני תיקים כאלה שאני לא מבינה מאיפה הם באו לעולם. חברי חברי הכנסת, לפני סיום – – –
אני מודה לך. אני מודה. זה בטח ייקח לי קצת זמן, אבל אתה יודע, זה מגוחך, כל התיקים האלה שתפרו בשעה כזאת של הלילה – זה תלוי בשעה, כל התיקים המופרכים האלה, כדי לרצות אנשים. איזו ממשלה זו שתהיה כאן? איזו בשורה תביא הממשלה הזאת? ואני רוצה לסיום, אדוני, ברשותך, לסיים במה שנקרא "הערת אזהרה". אני רוצה לסיים ולומר, חברי חברי הכנסת, אנחנו שומעים שהליכוד והבית היהודי התחייבו בהסכם הקואליציוני ביניהם לקדם הצעת חוק גזענית שבקושי הצלחנו לטרפד אותה בכנסת הקודמת, הצעת חוק שנקראת: חוק-יסוד: ישראל – מדינת הלאום של העם היהודי. מדובר בהצעה שבעצם מבקשת לשלול את השפה הערבית, נותנת מעמד-על למשפט העברי, או מעצימה את המשפט העברי. אני רוצה לומר: זו התחלה רעה, חברי חברי הכנסת. זו התחלה רעה מאוד – – –
רגע, אדוני, אני ככה, אתה יודע, אני עולה. אתה צריך לדעת מתי לחתוך. חברי חברי הכנסת, מדובר בהצעה רעה. אני קוראת לכם, חברי, ידידי, ביש עתיד ובמפלגות אחרות, מי שהדמוקרטיה לנגד עיניו, מי שזכויות האדם לנגד עיניו: אל תהפכו למה שהפכה קדימה בקדנציה הקודמת, שהכשירה והלבינה כל שרץ. אל תהיו שם. מדובר בהצעה איומה שהיה צריך להטיל עליה וטו מלכתחילה ולהעיף אותה מההסכם הקואליציוני. זה מבשר רעות, זה פתח רע, אני מקווה מאוד שלא תיתנו לזה יד. תודה רבה.
אי-אפשר להגיד אמירות כאלה – – –
אדוני היושב-ראש, חברי חברי הכנסת, אני לא מתכוונת לדבר על החלוקה לוועדות. אני רוצה לדבר, ברשותך, אדוני, על הדיון הקודם שהיה כאן, ואיכשהו עברו לסדר-היום על הדברים החמורים של חבר הכנסת ישראל אייכלר; הדברים המסיתים של חבר הכנסת ישראל אייכלר. אני מודה שנדהמתי שהכנסת ישבה והקשיבה לדברים האלה ברוגע.
לא ברוגע, אוקיי. תודה, אדוני השר. לומר, אדוני היושב-ראש, היום – יום אחרי שהכנסת הזאת ציינה את יום השואה – שהיהודים הלכו כצאן לטבח – כך הוא אמר, הסקטור היהודי הלך כצאן לטבח – ועכשיו הגזירות האלה שמביאים כאן כנגד הסקטור. מה בדיוק ההשוואה? הגזירות הכלכליות התקציביות שמביאה ממשלת נתניהו הן לצנינים בעינינו, אדוני. יש לנו ביקורת עליהן. חבר הכנסת ניצן הורוביץ עמד היום כאן על הדוכן והסביר את הביקורת שלנו על ממשלת נתניהו החדשה. אבל לעשות את ההשוואה הנלוזה הזו בין הסקטור היהודי שהלך כצאן לטבח לבין הגזירות הכלכליות שבאות לפגוע במגזר החרדי זה מחפיר, זה מבזה. ואני חושבת, אדוני – אני חושבת, אדוני – שחבר הכנסת ישראל אייכלר צריך להתנצל על ההשוואה המקוממת והמחפירה הזו, ואי-אפשר לעבור עליה לסדר-היום. תודה רבה.
אדוני, סליחה, ברשותך, לפני שחבר הכנסת מזרחי מנמק, אמרת כרגע שעל שלוש הצעות האי-אמון הראשונות יענה שר האוצר לפיד ועל שלוש ההצעות הבאות יענה השר המקשר.
סגן השר המקשר. אני רוצה להסב את תשומת לבך ששלוש ההצעות הבאות הן של המפלגות הערביות. האם זה מקרי? נראה לי תמוה שלמפלגות הערביות מנמק סגן השר המקשר – דרך אגב, אני לא מכירה פרוצדורה כזאת בכנסת שיש שני שרים שמנמקים תשובה על אי-אמון. מפלגות ערביות יש להן שר מקשר ומפלגות יהודיות יש להן שר אוצר? זה נראה לי תמוה.
היה כדאי שכבודו יעלה על הדעת שיש כאן חלוקה שהיא חלוקה בעייתית – – –
זה אומר שזו אטימות – – – מה זה אומר – – –
אדוני היושב-ראש, בנימה רצינית, היה צריך לשים לב לזה.
כן, יש שר מקשר לערבים ויש שר אוצר ליהודים – –
– – שמנמק ליהודים. זו המשמעות. חברי חברי הכנסת, הבחירות היו, השלטים אופסנו, ההבטחות נגוזו, אני מגישה אי-אמון בממשלה מטעם סיעת מרצ כי הממשלה הזאת לא ראויה לאמון. אין לנו אמון בממשלה, כי במקום להיות ממשלת בשורה זו ממשלת גזירה; במקום להביא שינוי היא מביאה קיפאון, מיתון ודשדוש. לא ממשלה של תקווה, אלא ממשלה של אכזבה ומפח נפש. אין לנו אמון בממשלה, כי הציבור שהבטחתם לו שבאתם לשנות ושאתם אחים שלו רועד עכשיו מפחד כשהוא חושב על הגזירות שאתם מתכננים לו. אני מסתכלת על הקואליציה החדשה כאן, במליאה, ואני אומרת: המליאה הזאת היא המשך ישיר של הקואליציה הקודמת, בוודאי מבחינת זכויות האדם והדמוקרטיה בישראל. שימו לב, הרבנים שולטים בצבא, הם מחליטים מי ייקבר, למי מצייתים; המתנחלים מחליטים היכן יבנו; הטייקונים מחליטים למי יקצצו; הימין הקיצוני שולט במשרד החוץ ומבודד את ישראל; הגזענות ממשיכה לתת את הטון כלפי מבקשי מקלט, כלפי לא-יהודים, עם חוק האזרחות – אותה גזענות בשינוי אדרת. שימו לב, חברי חברי הכנסת, אנחנו ממשיכים היום אחרי האי-אמון להצביע על כמה חוקים במליאה. שימו לב על איזה חוקים אנחנו הולכים להצביע. ממשלת נתניהו החדשה היא ממשלת נתניהו הישנה; אותם חוקים אנטי-דמוקרטיים, אותם חוקים שבאים לפגוע בזכויות האדם, אותם חוקים שעומדים להרע לאותם מבקשי מקלט שבאים לכאן להתחנן על נפשם.
נכון, וצריך לגנות. תודה, חבר הכנסת אקוניס, סגן השר המקשר, תודה. זו הזדמנות לגנות את אלה שהתקיפו אתמול את חבר הכנסת שטרן, בהחלט ראוי לומר כאן מעל דוכן המליאה. חברי חברי הכנסת, אנשים לא יודעים אם הם יצטרכו לשלם מע"מ; היום הם כבר יודעים. הם לא יודעים אם יצטרכו לשלם בפרנסה, האם הם יצטרכו לוותר על שירותים, אבל החשבון יוגש להם, כי, חברי חברי הכנסת, אני אומרת את זה בצער לשר האוצר יאיר לפיד – שר האוצר לפיד הוא ממשיך דרכה של הממשלה הקודמת. שימו לב, יש לו את זה. הוא אולי מדבר על פוליטיקה חדשה, הוא מתנהל בדרך חדשה, באמצעי המדיה החדשים, אבל מייד, אדוני השר, הצטרפת לשיח הישן, מייד אתה מדבר על קיצוצים. 18 מיליארד שקלים קיצוצים זה נקרא לאמץ את האידיאולוגיה הניאו-ליברלית של ממשלת נתניהו ושטייניץ, ובמקום לדבר על רפורמות ממש משמעותיות, אתה, אדוני השר, מתעלם מהסכנה הגדולה ביותר למשק, והסכנה הזאת, קוראים לה אי-שוויון, והאי-שוויון הולך וגדל, והגזירות שינחתו על הציבור ירחיבו ויגדילו את האי-שוויון. מה, גירעון זה גזירת גורל? יש כאן גירעון מנופח. נכון, אתה ירשת גירעון מנופח, זה בוודאי שלא באשמתך, וחזקה עלי שאתה מנסה לראות, האם להגדיל את הגירעון? מה לעשות? חזקה עלי שאתה רוצה לעשות את זה, אבל הגירעון הזה נוצר ממדיניות לא אחראית של הורדת מסים ישירים, מהפחתת מס החברות, משפיכת כספים בלתי מבוקרת. איך רוצים לנהל כאן מדיניות כלכלית הוגנת, שמאמינה במדינת רווחה, במגזר ציבורי חזק ובצמצום האי-שוויון, אם לא הולכים לגעת בפרות הקדושות? אחת הפרות הקדושות היא קיצוץ בתקציב הביטחון. פרה קדושה נוספת היא הפסקת הבנייה בשטחים במימון ממשלתי – לא שמעתי אתכם מדברים על זה. אדוני השר, לפני כמה חודשים פורסמה מפת העדיפויות הלאומיות: אשדוד, אשקלון – out, הן מחוץ למפת העדיפות הלאומית. אפרת, בית-אל, עופרה, כל ההתנחלויות במפת העדיפות הלאומית. מה אתה הולך לעשות בעניין הזה? אני שואלת בהזדמנות הזאת, מה אתה הולך לעשות? נכון, זה ממש קל, אדוני השר, להעלות את המע"מ. זה צעד קל על-חשבון השכבות המוחלשות ומעמד הביניים. הגזירות, אדוני, שאתה מציע, אלה הן גזירות אכזריות שיפגעו בשארית מדינת הרווחה. במקום ללכת למקום שקל – והמקום שקל לקחת ממנו, וצריך לקחת ממנו, הוא אותם פטורים מופקרים שניתנים לקבוצה מצומצמת בחברה הישראלית, כמה חברות ענק. צריך ללכת נגד ולפעול נגד תכנוני המס האגרסיביים, נגד הפטורים שניתנים לטייקונים. אבל מה בחרת לעשות, אדוני השר, במקום זה? בחרת לסגור את הגירעון מהכיס של הציבור. אני אומרת את זה בצער. אנחנו מביעים אי-אמון בממשלה כי שר האוצר לפיד ממשיך בדרך נתניהו, ודרך נתניהו משמעה רמיסת החלשים למען החזקים, הגדלת הפערים החברתיים ושחיקת מעמד הביניים. אדוני היושב-ראש, יש לנו ביקורת רבה על הממשלה החדשה בצד החברתי-כלכלי, אבל אנחנו מביעים אי-אמון בממשלה גם בגלל המדיניות שלה, אם אפשר לומר, בתחום המדיני – הדשדוש במקום. היה כאן מזכיר המדינה האמריקני ג'ון קרי, שאמר בדיון בבית-הנבחרים לפני יומיים – ואני רוצה לצטט, הוא אמר את הדבר הבא – שימו לב, אני אומרת את זה כהתראה לכם, חברי חברי הכנסת – הוא אמר: חלון ההזדמנויות להסדר, להסדר עם הפלסטינים, ייסגר בתוך שנתיים; הדבר מצריך מעורבות ישירה של ארצות-הברית; פתרון שתי המדינות מורכב. הוא אמר את זה בשימוע בפני ועדת החוץ של בית-הנבחרים. חברי חברי הכנסת, האמריקנים אומרים שלוח הזמנים שנשאר לנו כאן הוא שנתיים. הידידות הכי גדולות של מדינת ישראל בעולם, הכי קרובות ומסורות לישראל, מביעות אי-אמון בממשלה. רק אתמול או שלשום הודיעו 13 חברות בכירות באיחוד האירופי, ובהן בריטניה וצרפת וספרד והולנד, מדינות חשובות, מדינות שיש לישראל קשרים אמיצים אתן, הודיעו לקתרין אשטון שהן מבקשות יד תקיפה יותר והנחיות מסודרות להתמודדות עם המשך השליטה של ממשלת ישראל בפלסטינים. אבל הממשלה הזאת בכלל לא מראה סימנים וסממנים שהיא הולכת לאיזשהו מקום. חברי חברי הכנסת, אין לנו אמון בממשלה הזאת, כי לא רק באירופה, גם בארצות-הברית, כמו שאמרתי קודם – הביע אי-אמון בממשלה והוציא כרטיס צהוב: שנתיים, הוא אמר, אבל אני חושבת, חברי חברי הכנסת, שלממשלה הזאת אין באמת רצון אמיתי בפתרון הסכסוך. הממשלה הזאת תתנהל כמו הממשלה הקודמת; היא תרצה לנהל את הסכסוך, להרוויח זמן. חברי חברי הכנסת, אין לנו זמן מיותר. חברי חברי הכנסת, אנחנו צפויים לגזירות קשות, אנחנו צפויים לניכור מצד מדינות העולם, ולכן – – –
– – – ולכן, אדוני היושב-ראש, חברי חברי הכנסת, סיעת מרצ מביעה אי-אמון בממשלה. תודה רבה.
כמה פעמים ישבת פה? כמה פעמים ישבת פה, אדוני שר האוצר, שאתה מטיף לנו מוסר?
איך אתה מעז לומר לי שזו בחירה קלה לשבת פה?
תן לי להתחיל משפט לפחות כמו חבר הכנסת פרוש.
עם כל ההערכה, זה לא נאמר, ואין מישהו שציפה שתוך חודש תעשו כאן מה שלא עשו – –
– – אף אחד לא ציפה. יש עניין של מראית עין ויש עניין של מחיר. לדבר זה בחינם. להגיד לאבו מאזן – – –
נתניהו אומר את זה כבר שנים – – –
– – – שהוא נגד, הוא חבר שלך, הוא אח שלך.
אדוני היושב-ראש, חברי חברי הכנסת, סיעת מרצ תצביע נגד הצעת החוק המוצעת כאן, חברי יעלו וינמקו. אני רוצה לספר לכם, חברי חברי הכנסת, כמה אבסורדי המצב הזה. בשנת 1948, ארבעה ימים אחרי הקמת המדינה, כשירושלים הייתה מנותקת מתל-אביב, אמרו שעלול להיות מצב שלא ניתן יהיה לכנס את הכנסת כדי לחוקק איזשהו חוק דחוף ולכן צריך לתת לממשלה אפשרות לבטל ולהשעות חוקים של הכנסת, ואז הכריזו – אני מזכירה לכם, חברי חברי הכנסת, ב-1948 – על מצב חירום. לא זרמו מים בירדן מאז 1948, חברי חברי הכנסת? הסיבות שהביאו על הכרזה על מצב חירום לא קיימות יותר. ישראל – אומנם ראשיה מזהירים אותנו כל הזמן מפני האיום האיראני, אבל אין כאן סכנה קיומית כמו שהייתה ב-1948, כשאימצו את מצב החירום של המנדט הבריטי שנחקק תשע שנים קודם לכן. למה הדבר הזה כל כך מקומם? זה נכון שהממשלה עושה מהלכים לשנות צווים בעקבות בג"ץ שחייב אותה לעשות כך, בג"ץ של האגודה לזכויות האזרח. מ-1948, 65 שנה מאז נוסדה המדינה, הדבר הנורא שקרה זה שמצב החירום הפך לשגרה, והשגרה נחזית לפעמים למצב חירום. מצב החירום הזה מאפשר לממשלה להפוך כל מיני הליכי חקיקה רגילים מכוח תקנות הגנה (שעת-חירום) לכל מיני חוקים דרקוניים. אתם תראו בהמשך, אנחנו נקבל יוזמות חקיקה של מעצרים מינהליים למשל, הכול מכוח תקנות הגנה (שעת-חירום), 1945, תפיסת ומעצר מה שנקרא מסתננים, פליטים ומבקשי מקלט. כל מיני יוזמות וצווים שמאפשרים לממשלה הזו לפגוע בזכויות אדם. זה נראה לכם סביר שעדיין, 65 שנה אחרי, למשל חוק הפיקוח על המצרכים והשירותים, רק מפני שיש איזו נוחות ביורוקרטית, עדיין הוא חלק מאותם צווי החירום? חברי חברי הכנסת, אני מציעה לכם לא להיות חותמת גומי כמו שהייתה ועדת השרים בממשלה ולא לאשר באופן אוטומטי את מצב החירום שנה אחרי שנה. ההכרזה הזו על מצב החירום פוגעת בחופש הביטוי, יש לה אופציות לפגוע בחופש השביתה. היום יש שביתה בנמל התעופה. בקלות, בקלות אפשר להשתמש בצווי החירום האלה ולהכריז על השביתה כבלתי חוקית. זה יפגע בחופש ההתאגדות, בחופש הקניין ובזכויות אדם אחרות. חברי חברי הכנסת, 65 שנה אחרי ממש אין צידוק והצדקה לחקיקת חירום של הכנסת. תודה רבה.
אדוני השר, אדוני היושב-ראש לשעבר, חברי חברי הכנסת, השר גדעון סער היה בשנת 2003 מזכיר הממשלה.
ו-2. בשנת 2003 הוא הביא את אחת התועבות שמכתימה את ספר החוקים הישראלי עד היום, וזה חוק האזרחות שמונע איחוד משפחות. הוראת שעה, חברי חברי הכנסת, שהפכה לנורמה קבועה וגזענית; אין דרך אחרת להגדיר אותה או לייפות אותה. רק מה, כל פעם התירוץ להכשרת השרץ משתנה. פעם זה סיכון ביטחוני, פעם זה השד הדמוגרפי. כל פעם לפי העניין. תלוי בממשלה, תלוי מה מתאים לממשלה. אני אומרת את זה כמי שעתרה פעמיים נגד החוק הזה, וכל פעם שמעתי בבג"ץ טיעונים אחרים, וכל פעם הטיעונים השתנו. כשהיה כאן שקט ביטחוני באה פרקליטות המדינה ואמרה לבג"ץ: לא, אין כאן בעיה באמת ביטחונית. עכשיו, לא היו להם מספיק נתונים להראות אז הם אמרו: יש כאן בעיה דמוגרפית. ככה. אני מצטטת. יש בעיה דמוגרפית. שלפו את השד הדמוגרפי מהבקבוק והילכו אימים על בית-המשפט, איך עכשיו מאות אלפי פלסטינים יציפו את מדינת ישראל. חברי חברי הכנסת, שמעתי כאן עכשיו את השר סער עומד על הדוכן ואומר: יש כאן מציאות ביטחונית מסוכנת. עכשיו, אף אחד לא חולק על זה שיש בעיה עם עזה ויש בעיה עם ה"חמאס", אבל אתם בחוק הזה יצרתם מצב שעל-פי נתוני "רופאים לזכויות אדם" יש היום כ-25,000 משפחות חסרות מעמד; מצב אבסורדי שאחד מבני-הזוג הוא בעל מעמד ובן-הזוג השני הוא חסר מעמד, חסר ביטוח רפואי, חסר זכות בסיסית לחינוך. אנשים כלואים בביתם, לא יוצאים. אל תפריע לי, חבר הכנסת רותם, עמדתך ידועה. חבר הכנסת סער, אמרת מציאות ביטחונית. לא זכור לי שמסרת כאן נתונים. הסברת לנו שהחוק תוקן פעמיים. בעקבות העתירה לבג"ץ הוקמה ועדת חריגים למקרים הומניטריים. אמר בצדק חבר הכנסת ריבלין: יש איסור גורף. יש לך אפשרות לעשות החרגה, כמו שאמרו כאן. כמה מקרים חריגים אישרתם, אדוני השר, בדיוק? לא שמעתי אותך עומד על הדוכן ומוסר לנו נתונים. מה היה רע במצב הקודם, טרם חקיקת החוק, כשלשר הפנים היה שיקול דעת? הרי זה לא שעכשיו כל ערבי ישראלי או ערבייה ישראלית שהתחתנו עם פלסטינים קיבלו באופן אוטומטי – – –
אתה תעלה בסוף הדיון. – – – קיבלו איחוד משפחות אוטומטית. באו, נרשמו, זה היה תהליך מדורג. זה היה תהליך מדורג. אנשים נבדקו. זה היה תהליך מדורג שארך ארבע שנים. מה אתם אומרים בזה שאתם באים כאן עכשיו לדוכן ואתם אומרים: בואו נפקיע את שיקול הדעת משר הפנים לבדוק באופן פרטני כמו שהיה אז? מה אתם אומרים? ברגע שאתם לא עושים בדיקה פרטנית, אתם אומרים בעצם שכל פלסטיני, או כל אזרח ערבי ישראלי שמבקש איחוד עם פלסטיני – בעצם האיחוד עם אותו פלסטיני או פלסטינית אומר שאותו פלסטיני הוא מפגע בפוטנציה. אתם עושים כאן איזושהי אמירה קולקטיבית שכל הפלסטינים הם בכלל מחבלים בפוטנציה. איך בכלל אפשר להעלות על הדעת שיש מישהו שגר בטייבה או באום-אלפחם שהתחתן עם פלסטינית, אני לא יודעת מאיפה, וברור שהיא מחבלת? זו התפיסה שלכם. זו תפיסה של ממשלה שהולכת – –
– – שרוצה ללכת להסדר. ולכן, אדוני היושב-ראש, אני מציעה להקשיב בקשב רב לדבריו של יושב-ראש הכנסת – יושב-ראש הכנסת זה תואר שנשאר כל הזמן, לא? איך? זה כמו שגריר?
חבר הכנסת ריבלין, מכובדי, בשבילנו אתה היושב-ראש.
אדוני, אם שגריר זה תואר לכל החיים, אז יושב-ראש כנסת זה לא תואר לכל החיים? אוקיי. אני מציעה לשר סער לשקול ברצינות רבה את דבריו של חבר הכנסת רובי ריבלין. אני חושבת שהדברים האלה ראויים לחשיבה. ואי-אפשר שכל פעם יבואו – עשר פעמים. אני חושבת שזו הפעם ה-11 שמאריכים – –
– – את הוראת השעה. זה ממש לא לכבודה של הכנסת שהכתם הזה עדיין ממשיך להכתים את ספר החוקים. תודה רבה.
לא, לא, הערה. את לא אומרת: אדוני היושב-ראש, אני יכולה להתחיל? כשאת מתחילה עוד פעם את אומרת: אדוני היושב-ראש, חברי חברי הכנסת.
איך אתם – – – בית-המשפט – – –
לא, אמרתי מה היה רע – – –
מתי זה היה? הנסיבות – – –
כמה מקרים הומניטריים – – –
כמה מקרים הומניטריים משרד הפנים אישר? תיתן תשובה.
לא, זה לא גזענות. זה – – – זו לא גזענות.
אדוני היושב-ראש, תודה על קיום הישיבה המיוחדת הזו. אני רוצה לברך, חברי חברי הכנסת, את נציגי הקהילה הארמנית, שיושבים כאן במליאה, למי שלא ראה; נציגים שמגיעים לכאן כל שנה, כל שנה, כשחברַי לסיעת מרצ בזמנו, ואחרים, העלו את נושא ההכרה בטבח העם הארמני כאן במליאה, במטרה לשכנע את ממשלת ישראל לעשות את מה שעשו 27 מדינות נוספות בעולם – הכירו בטבח העם הארמני שבוצע לפני 98 שנה. חברי חברי הכנסת, אני מודה שאני עושה את זה וממשיכה מסורת של יאיר צבן ויוסי שריד וחיים אורון, ג'ומס, אני עושה את זה כבר, אני חושבת, בפעם השלישית, וכל פעם מחדש אני מתרגשת. אני חייבת לומר, בכנסות הקודמות עשיתי את זה בחסותו של יושב-ראש הכנסת לשעבר רובי ריבלין, וחברו למאבק הזה חברי כנסת מימין ומשמאל, כי חשבנו שמדובר כאן בסוגיה אנושית-מוסרית ולא בסוגיה פוליטית. סוגיה חוצה מפלגות. לצערי, במשך שנים הנושא של ההכרה ברצח העם הארמני טואטא אל מתחת לשטיח, כביכול בשל שיקולי מדיניות החוץ של מדינת ישראל. תמיד עמדה השאלה: כן מתחשבים בטורקים או כן מתחשבים באזרים, לא מתחשבים בטורקים או לא מתחשבים באזרים? חברי חברי הכנסת, חובה מוסרית, ערכי זיכרון, הכרה והנצחה של רצח העם הארמני במשך שנים, צריך לומר את זה כאן ביושר, הוקרבו על מזבח אינטרסים צרים. חבל שזה נעשה כאן. אני מודה שהיום עיתוי הדיון הוא מעניין, ואני עוד לא יודעת מה יהיה, מכיוון שאנחנו יודעים ששר החוץ האזרי מבקר בימים אלו במדינת ישראל. זה גם נכון על רקע הפשרת היחסים עם טורקיה, הפשרת יחסים שאני מברכת עליה, שכשלעצמה היא מהלך יחסים אסטרטגי חשוב. רק אסור למהלך האסטרטגי הזה של הפשרת היחסים עם טורקיה שישפיע על ההכרה בטבח העם הארמני. חברי חברי הכנסת, זה לא או הכרה ברצח העם או היחסים עם טורקיה, זה גם וגם. והקישור בין השניים מזיק לישראל ומזיק למדיניות החוץ שלה. בכלל, כל העניין הזה של הכרה בסבל, הזדהות וסולידריות עם הארמנים, זה לא מטבע עובר לסוחר, וטבח העם הארמני הוא לא הזדמנות הסברתית. כי החובה שלנו, החובה המוסרית שלנו להכיר ברצח העם הארמני, החובה הזאת והטיעונים האלה, שתמיד השתמשו בהם כדי לגלגל את החובה הזאת – טיעונים כאלה בדיוק שימשו את מכחישי שואת העם היהודי. אתם מכירים את זה. אמרו: התנאים הפוליטיים לא מתאימים, ומה יהיה עם גורל היחסים האסטרטגיים עם טורקיה, ובכלל, היו כאלה שאמרו: זה בכלל נושא להיסטוריונים. גם את זה שמענו. אסור לנו, חברי חברי הכנסת, לקבל את זה. אסור לנו לחשוב שאנחנו יכולים לנהוג באופן מסוים כלפי אסונו של עם אחד ולצפות שיתייחסו אחרת לאסוננו. היחסים עם טורקיה חשובים לישראל, אין ספק. ועד כמה שקשה להבין את ההתנגדות של הטורקים להכרה ברצח העם הארמני, ההכרה הזאת מבחינתנו אין משמעותה התרסה כנגד הטורקים. העמדה המוסרית שלנו, של מדינת ישראל, בנושא הזה, צריכה להיות יציבה. היא לא צריכה להיות מעין שבשבת שמשתנה לפי יחסי החוץ של ישראל, ובוודאי שהיא אינה צריכה לשמש כלי פוליטי. אני מקווה, חברי חברי הכנסת, אדוני השר, שהממשלה תתמוך בהצעה שתעלה כאן היום על-ידי ועל-ידי חברים אחרים בכנסת, לא מתוך שיקולים צרים וקצרי טווח, אלא באמת מתוך הפנמה אמיתית של העוול שעושה העולם לבני העם הארמני כשהוא מתעלם מהטבח שנעשה בהם. חברי חברי הכנסת, דווקא כבני העם היהודי, שידע שואה שאין כמוה בזיכרון האנושי, כחלק מעם שיודע מה המשמעות של הכחשת שואה ונלחם נגדה גם בימינו אלה, דווקא עלינו מוטלת חובה מוסרית ראשונה במעלה, חובה לגלות רגישות לאסונם של עמים אחרים ולהשלכות של ההתעלמות מהם. ההכרה בסבל ובכאב של העם הארמני אינה מורידה מהסבל והכאב שאנחנו עברנו כיהודים. חברי חברי הכנסת, אין לנו מונופול על הכאב, וגם אם נחלוק אותו עדיין יישארו לנו עודפים כבדים, חברי חברי הכנסת. ולכן, יש עלינו אחריות כאן היום במליאה לומר שאנחנו מסרבים להשלים עם ההתעלמות מרצח העם הארמני. אנחנו, כמדינת ישראל וכביתו של העם היהודי, לא נהיה שותפים יותר להכחשת הג'נוסייד שנעשה בהם, ותחת זאת אנחנו נכיר בסבל ובטרגדיה הנוראית שעברו. ודווקא מתוך הניסיון האיום שאנחנו עברנו, יש לנו חובה להוביל את אומות העולם בעמידה על המשמר ולהתריע נגד ההתעלמות מהם. זה המבחן המוסרי שאנחנו מוכרחים לעמוד בו. חברי חברי הכנסת, התעלמות מרצח עם אחד היא שמולידה את רצח העם הבא. ואנחנו, שחווינו ועדיין חווים הכחשות של שואה, אנחנו, עם השואה שעברנו, חייבים להיות הראשונים שנעמוד על רגלינו האחוריות ונתנגד לכך. ההכרה שלנו כקורבנות הטבעיים וההיסטוריים נחוצה לעם הארמני במאבקם הממושך על הזיכרון ועל הלקח. ולקח זה לא דבר שזר לנו. העם הארמני היום נושא אלינו את עיניו, ואני מבקשת, אדוני היושב-ראש – ובזה אני מסכמת – שכנסת ישראל, כאקט הצהרתי, תחליט גם הפעם לקיים דיון – אני אציע בוועדת החינוך של הכנסת – שבו תועלה סוגיית רצח העם הארמני ותישמע ההיסטוריה שלו כאן בבית-המחוקקים בירושלים. ואולי מתוך הדיון הזה גם הכנסת תנפק אמירה נחרצת יותר, ואולי סוף-סוף גם ממשלת ישראל תכיר בטבח העם הארמני. ואז, חברי חברי הכנסת, נוכל להסתכל במראה בלי להתבייש בעצמנו. תודה רבה, ושוב תודה לנציגי העדה הארמנית שיושבים כאן במליאה. תודה.
אדוני היושב-ראש, ברשותך. אחרי ששמעתי את הדברים הנוכחיים של השר המקשר אקוניס – אין הלימה בין הדברים הנכוחים לבין הבקשה להעביר את הנושא לדיון בוועדת הכנסת. המשמעות היא שאנחנו חוזרים לאותה נקודה, שוב פעם קוברים את הדיון; לא רוצים שיהיה דיון פתוח. אני לא מבינה את זה. אין לי אלא לחשוב שמשלמים כאן מס שפתיים ומצקצקים כמה חשוב להכיר בטבח העם הארמני, אבל דיון ציבורי פתוח עוד פעם ייקבר, כמו שהיה כאן בכל ממשלה כשהייתה רגישות מול הטורקים. אני חושבת שזה לא לכבודה של הכנסת ולא לכבודה של הממשלה שזה מה שהיא מבקשת.
כולם מסכימים ועדת החינוך.
יש כאן רוב של 99%, ובכל הכבוד לסגן השר שביקש ועדת הכנסת – – –
זה שאני מנוסה זה לא אומר שאני לא צריכה להמשיך לנסות.
אדוני היושב-ראש, חברי חברי הכנסת, אדוני השר, אני צריכה להתאושש מהדיון הקודם.
לא, אין לי טענות על השטרות, יש לי טענה על האופן שבו הם מחולקים: יש מי שמקבל, ויש מי שמקבל פחות, ויש מי שלא נמצא על השטרות.
בדרך כלל זה גם ככה, זה נכון; בדרך כלל זה גם ככה. אדוני היושב-ראש, אנחנו מדברים כאן על חלוקת משאבים, על תקציב המדינה, על תקציב דו-שנתי, חוק ההתייעלות הכלכלית – כל מיני שמות מכובסים למדיניות שאנחנו יודעים מה משמעה ומה היא תהיה. אני רוצה לנצל את ההזדמנות ולדבר על כבודה של הכנסת, אדוני היושב-ראש. אנחנו שומעים בימים האחרונים דיונים על חוק משאל עם. אני רוצה להזהיר את הכנסת הזאת: מי שמעלה את הדיון על חוק משאל עם, מבקש לפגוע בכבודה של הכנסת, מבקש לגלגל את האחריות אל העם. הכנסת, בדמוקרטיה פרלמנטרית, מייצגת את מי שהצביע עבור הנציגים שלה. והחלטות ריבוניות צריכות להתקבל – החלטות משמעותיות – על-ידי ממשלה ריבונית וכנסת נבחרת. ומי שמבקש – אני אומרת לכם, חברי חברי הכנסת – לקבל החלטות מאוד מאוד משמעותיות בנושא שלום, בנושא פינוי התנחלויות, באמצעות משאל עם, מבקש לטרפד את האפשרות שזה יקרה. כשהקימו התנחלויות לא זכור לי שעשו משאל עם; ממש לא זכור לי שעשו משאל עם. מי שרוצה להתעסק בזה שבנט יוכל – – –
אדוני, לא צריך לעשות משאל עם. זה לא החור בגבינה – – –
זה לא החור בגבינה בשוויצריה, שעושים משאל עם אם ישאירו את החורים בגבינה או לא ישאירו את החורים בגבינה. ממש לא. יש ממשלה נבחרת – לא אני בחרתי בה, אבל היא ממשלה נבחרת, סוברנית – יש כנסת ריבונית, אנחנו בדמוקרטיה ייצוגית, צריך להיות כבוד לכנסת. זה ביזיון לכנסת ששרים בכירים בה, כולל ראש הממשלה, כולל השר המקשר, מבזים את כבודה של הכנסת ומבקשים לגלגל את האחריות אל העם. יש לי הרבה כבוד לעם, העם בחר בנו. לנו הוא נתן רק שישה מנדטים, לכם הוא נתן יותר, לקואליציה. אבל להחליט שמפקיעים מהכנסת את האפשרות לקבל החלטות גורליות על עתידה של המדינה – הכנסת לא מתאימה רק לקבל החלטות על התקציב. אז על התקציב יכולתי עוד הפעם לעלות ולהגיד: עוד הפעם לא קיצצו בתקציב הביטחון; מה עם הפטורים המופרכים שניתנים לבעלי ההון? דיברנו כבר על זה. זה ברור שנדבר על זה. אבל החלטות משמעותיות, אדוני, לא רק בענייני תקציב, הכנסת הזאת צריכה לקבל. ואני קוראת לכם, חברי חברי הכנסת, לשמור על ריבונותה וכבודה של כנסת ישראל. תודה רבה.
בשביל מה צריך את החוק הזה?
אדוני היושב-ראש, חברי חברי הכנסת, סיעת מרצ מתנגדת לחוק הזה, לחוק שהוגש כאן היום על-ידי יושב-ראש ועדת החוקה. הגדיל לעשות יושב-ראש ועדת החוקה – הוא בכלל מבקש להאריך את החוק עד סוף 2015, לא פחות ולא יותר. חברי חברי הכנסת, מדובר בדילמה – איך מאזנים בין ביטחון המדינה מצד אחד לבין הצורך לשמור על זכויות עצירים החשודים בעבירות ביטחון מצד שני. ואני רוצה להזכיר לחברי חברי הכנסת משפט, לדעתי אולטימטיבי, שאמר בזמנו נשיא בית-המשפט העליון אהרן ברק. הוא אמר את המשפט הבא, חבר הכנסת רותם: גם את המלחמה בטרור צריך לנהל כשיד אחת קשורה מאחור. כנסת ישראל שמחוקקת חוקים צריכה לעמוד במבחן החוקתיות של החוקים שהיא מחוקקת, כי כשמדינה רוצה לשמור על ביטחונה היא צריכה גם לשמור על הדמוקרטיה שלה, ובדמוקרטיה לא מאריכים מעצרו של אדם שלא בפניו, מעצר ארוך לאין שיעור מהרגיל במעצרם של אנשים אחרים שחשודים בעבירות אחרות. לא מכניסים אנשים לבידוד באופן הזה. אני חוזרת על המשפט של אהרן ברק – שיעמוד לנגד עיניכם: גם את המלחמה בטרור צריך לנהל כשיד אחת קשורה מאחור. תודה.
קיבלתם את ההסתייגות של רותם. זה הוארך עד 2015 עכשיו? אתם נורמליים?
קיבלתם את ההסתייגות של רותם בניגוד לעמדת הקואליציה.
אבל אי-אפשר כי – – – רק הסתייגות שהקואליציה התנגדה לה, יכול להיות שהם הבינו שההסתייגות הזו לא הייתה – – – האריכו לשנה נוספת – – –
אבל אני נסערת, אדוני, אני נסערת – – –
אדוני, אין פרוצדורה כזאת בכנסת – – – יו"ר ועדת החוקה.
אתה יושב-ראש הכנסת, אתה צריך להגן על כבודה של הכנסת.
אדוני היושב-ראש, חברי חברי הכנסת, אני רוצה לברך את חברות הכנסת שולי מועלם ועליזה לביא על הצעת החוק החשובה שהן הביאו לכאן היום. ההצעה שאני עומדת להציג היא בשמן של חברות הכנסת חוטובלי, יחימוביץ, וכן חברי הכנסת הורוביץ, רוזין, זנדברג, שפיר וקירשנבאום. ההצעה הקודמת מכילה יותר ורחבה יותר, ואנחנו, כמובן, מצטרפים אליה.
בסדר, תודה. אז גם פאינה קירשנבאום אותו דבר. בסדר, אדוני, תודה. צדקת, אדוני היושב-ראש, שהיו תקופות שמדי פעם היו נשים בוועדה למינוי דיינים. גם אם הן היו, זה תמיד היה מין ייצוג סמלי כזה. יוזמת החקיקה היום בעצם אומרת: נמאס לנו להסתפק בייצוג סמלי, אנחנו רוצות כאן ייצוג הולם, ייצוג לנשים בוועדה למינוי דיינים. כי הסיטואציה שהייתה עד היום בבתי-הדין הרבניים – אני רוצה לתת לכם דוגמה אחת: ביוני 2011 מונו תשעה דיינים לוועדה למינוי דיינים כתוצאה מדיל פוליטי. תשעה דיינים חרדים, שיש להם רקורד מוכח של אפליית נשים והתעלמות מחוק יחסי ממון. הדבר המקומם הזה, שבחרו גברים דיינים לוועדה למינוי דיינים, כשידעו שאנחנו מדברים על דיונים לגבי 50% מהאוכלוסייה, הפסיקות – – –
זה לא משנה, זה עצם התפיסה הזאת, המחשבה המיושנת הזאת שרק גברים יכולים לדון בעניינים שקשורים ל-50% – אל תפריע לי.
אדוני, אני עכשיו מדברת על הדיינים. אני רוצה לספר מה קרה לנשים במדינת ישראל, איך הן איבדו את האמון במערכת הזאת שנקראת "בתי-דין רבניים", איך הן איבדו את האמון בה בגלל הסחטנות, בגלל סחטנות הגט כלפי נשים. עכשיו, הדבר הזה, המחשבה הזאת שבוועדה למינוי דיינים יכולים לעשות במשך כל כך הרבה שנים תהליך של מה שאנחנו קוראים לו "הדרת נשים", הוא בלתי מתקבל על הדעת, וודאי שהוא עומד בניגוד לחוקים שוויוניים שהכנסת הזאת חוקקה; חוקים שדיברו על שילוב נשים, על ייצוג נשים, כבוד האדם וחירותו. זה פשוט בלתי מתקבל על הדעת. אני רוצה בהזדמנות זאת לברך גם את אותם ארגוני נשים שעתרו לבג"ץ כדי לבטל את הנוהג המגונה הזה. חברי חברי הכנסת, נוכחות של נשים בוועדה למינוי דיינים תאפשר להן להביא את הקול הייחודי שלהן, את הזווית הייחודית של נשים, את הראייה הכוללת, מה המשמעות של תהליכי גט ופירוק חיים משותפים וגם יחסי ממון.
ולכן, חברי חברי הכנסת, אני רוצה גם לברך את הממשלה, שתומכת ביוזמת החקיקה הזאת, ושוב, את חברותי עליזה לביא ושולי מועלם, ולקרוא לכנסת לתמוך בהצעה. תודה רבה.
אדוני היושב-ראש, חברי חברי הכנסת, אני מתכבדת להציג – – –
אדוני היושב-ראש, חברי חברי הכנסת, אני מתכבדת להציג את הצעת החוק של סיעת מרצ כולה – אילן גילאון, ניצן הורוביץ, מיכל רוזין, עיסאווי פריג', תמר זנדברג – הצעת חוק-יסוד: זכויות חברתיות, הצעה שסיעת מרצ מגישה בכנסת, אני חושבת, למעלה מעשור. חברי חברי הכנסת, נבקש בהצבעה הצבעה שמית. אני הגשתי 20 חתימות לצורך כך. אני מודה, אדוני היושב-ראש, שאני לא מבינה למה הכנסת הזאת – או למה הממשלה הזאת, ליתר דיוק – מתנכרת לזכויות חברתיות דווקא היום, ב-1 במאי, יום של סולידריות חברתית עם העובדות והעובדים במדינת ישראל. ממשלת ישראל מורה לכנסת להתנגד להצעת החוק שלנו. אני לא מבינה למה. מה אנחנו מבקשים, אדוני היושב-ראש? אנחנו מבקשים לתת מעמד חוקתי, משוריין, לשורה של זכויות אדם חברתיות וכלכליות; זכויות בסיסיות, אדוני, כמו הזכות לקבלת שירותי בריאות, רווחה – – –
תודה, אדוני היושב-ראש. חמשת המ"מים של ז'בוטינסקי, אותם מ"מים מפורסמים. אני נותנת אותם בסדר אחר, אדוני.
אדוני היושב-ראש, איך זה יכול להיות – – –
תודה. תודה, חברי אילן גילאון. – – – אדוני היושב-ראש, זכויות בסיסיות שהפכו למצרך שאתה קונה בשווי כספי, כי הענקה שלהם בכלל לא מבוססת על תפיסה של זכאות. הממשלה הזאת באה עם איזושהי תפיסה שבכלל כאן מדובר באיזשהו חסד שלטוני. ממתי זכויות בסיסיות הופכות להיות חסד שלטוני או מצרך שאתה קונה אותו בשווי כספי? ומה עם אלה שאין להם יכולת לקנות אותו? מה עם אלה שנידונים, אדוני, לחיות במחסור? מה עם אלה שלא יכולים לרכוש רפואה פרטית? מה עם אותם אלה שלא יכולים לקנות שירותי חינוך? זכויות בסיסיות, איך הממשלה הזאת מתנכרת להן ומתנגדת להן, חברי חברי הכנסת? למה ביקשנו לעגן את זה בחוק-יסוד? כי הזכויות האלה היום, חברי חברי הכנסת, נמצאות בעמדת נחיתות. יש חובה למדינה לאפשר לתושבים רמת חיים נאותה. אני רוצה לפרט בקצרה למה אני מתכוונת כשאני אומרת רמת חיים נאותה, או מה אומרת הצעת החוק. אנחנו מדברים על ארבעה עקרונות בסיסיים. העיקרון הראשון – אני לא מבינה איך אפשר להתנגד לו – שלכל תושב במדינה תהיינה זכויות בסיסיות כמו הזכות לקיום אנושי בכבוד, הזכות לעבודה או לשכר הוגן, הזכות לחינוך מתקדם, ביטחון סוציאלי, ביטחון תזונתי, דיור, בריאות, זכויות רווחה. עיקרון שני הוא זכות ההתאגדות של העובדים, שהיא זכות דמוקרטית ובסיסית. עיקרון שלישי הוא זכות השביתה, שהיא זכות יסוד בזכויות עובדים – רק לאחרונה שמענו על ניסיונות לבטל את בתי-הדין לעבודה; אני מקווה שחזרו בהם – ועקרון השוויון בעבודה, חברי חברי הכנסת, ללא הבדל גזע, דת ומין. איך זה יכול להיות שהממשלה מתנגדת להצעה הזאת? הרי ראינו מה קרה כאן בשנים האחרונות. היה כאן קיצוץ עקבי בסיוע ממשלתי לדיור, שחיקה של סל הבריאות, צמצום ההוצאה הלאומית על חינוך, הפרטה של שירותי הרווחה. אנחנו רואים איך כל פעם מתפרסמים דוחות שמשקפים עלייה בעוני; ילדים מתחת לקו העוני; עלייה בשיעור העובדים העניים; שיעור מוטרף וחריג של עובדי קבלן; גידול בפערים בבריאות; ירידה ברמת החינוך; וזלזול – וזלזול – ברשת הביטחון החברתית. אז איך זה ייתכן שכשמוגש כאן חוק שמבקש להגן – מבקש להגן – על העובדים במדינת ישראל, אנחנו רואים איך הממשלה הזאת דואגת לאותם בעלי ההון? ממשיכה במתן פטורים והטבות לאותם בעלי הון, ובעצם פוגעת – בצורה בוטה הייתי אומרת – בעובדים במדינת ישראל, נותנת עדיפות למעבידים ופוגעת בשכבות המוחלשות בחברה? חברי חברי הכנסת, אני ניסיתי לתהות למה הממשלה הזאת מתנגדת לחוק זכויות חברתיות. איך זה יכול להיות? מה הממשלה חושבת, שמדובר בזכויות יקרות שמכבידות עליה? מה, אנחנו צריכים להסתפק רק בזכויות האזרחיות והפוליטיות שקיבלו עד כה עיגון חוקתי? איך זה יכול להיות? איך זה יכול להיות שממשלה שרק לפני כמה דקות אישרה את הצעת חוק הנזיקים האזרחיים של חברת הכנסת שקד מתנגדת להצעה שביקשה לחזק את הסולידריות החברתית במדינה, ובעצם מאפשרת את שחיקת הסולידריות החברתית?
חברי חברי הכנסת – אני מוכנה לקבל את ההצעה שלך, אדוני, חבר הכנסת ריבלין, לקבוע שההצעה הזאת תיכנס לתוקף שנתיים מאז – איך הגדרת את זה? איך הגדרת את זה, אדוני?
כן, בדיוק. אבל אתה יודע, אדוני היושב-ראש, יש לי תחושה שהשאלה שצריכה להישאל היא לא מי מפחד מזכויות חברתיות, או למה הממשלה מפחדת מחוק-יסוד: זכויות חברתיות. יש לי הרגשה שיש כאן מישהו שמפחד מבית-המשפט העליון, שאם החוק הזה יעוגן בחקיקה כחוק-יסוד משוריין, אולי מישהו יכול לחשוב שבית-המשפט העליון יפסול חוקים. כאילו כל יום שני וחמישי הוא פוסל חוקים. אני מודה שאני לא מצליחה למצוא שום הסבר אחר – שום הסבר אחר – שנותן מענה להתנגדות של הממשלה. חברי חברי הכנסת, אני רוצה לסיים ולומר: להכרה בזכויות חברתיות יש מחיר; יש מחיר, גם מחיר כספי. אבל המחיר של אי-הכרה בהן, חברי חברי הכנסת, גבוה הרבה יותר. תודה רבה.
תפסיקו לדחוף – – – אני יושבת – – –
– – – שר החקלאות – – – להרים את הכפפה של חברת הכנסת זנדברג.
אדוני היושב-ראש, חברי חברי הכנסת, לפני כמה שבועות, לפני שלושה או ארבעה שבועות, הגיש נגיד בנק ישראל, הנגיד פישר, דוח. מהדוח של הנגיד פישר עולה ש-91% מאיגרות החוב מונפקות ללווים הגדולים ולחברות הענק במשק. מהדוח שלו עולה, חברי חברי הכנסת, שהריכוזיות בשוק ההון גדולה – גדלה, גדולה. אנחנו אמורים עכשיו לאשר את הצעת חוק הריכוזיות. אני בעד לאשר את הצעת חוק הריכוזיות, את החלת דין הרציפות על חוק הריכוזיות, אבל זאת הצעה רעה, חברי חברי הכנסת. זאת הצעה רעה כי הממשלה הזאת מביאה את הגרסה של ממשלת נתניהו הקודמת – גרסה מרוככת, מעוקרת מתוכן – ולא את הגרסה המקורית של ועדת הריכוזיות. חברי חברי הכנסת, ישבה על המדוכה במשך שנתיים ועדה, המליצה המלצות, כמעט שאין קשר בין ההמלצות שוועדת הריכוזיות הגישה להמלצות שאנחנו אמורים לדון בהן. ממשלת נתניהו הקודמת והנוכחית ממסמסת את המלצות הוועדה, בעצם עוזרת לטייקונים בהרפתקאות העסקיות שלהם. מה שמטריד אותי, חברי חברי הכנסת, חבר הכנסת אראל מרגלית, אתה דיברת על ההטבות, על החוק לעידוד השקעות הון שניתן, וההטבות שניתנות לחברות הגדולות. אין קשר בין חוק הריכוזיות לחברות האלה, זה מאבק מסוג אחר. חוק הריכוזיות מתעסק בחברות המשורשרות, הממונפות, של אנשי עסקים חסרי אחריות, שאנחנו משלמים את מחיר ההסתבכות העסקית שלהם, והם לא טורחים אפילו להכניס את היד לכיס ולשלם את מחיר ההסתבכות העסקית שלהם. חברי חברי הכנסת, מה אנחנו רואים? איך שוק ההון פרוץ, איך אותם בעלי שליטה שבשנים האחרונות ביקשו עוד ועוד תספורות על-חשבון הציבור, ואיך המלווים הם אותם גופים מוסדיים שהפקירו בידיים שלהם את הכסף שלנו. אני מדברת על כספי הפנסיה שלנו, על קופות הגמל. הדבר המדהים הוא, חברי חברי הכנסת, שבעלי השליטה בפירמידות העסקיות גם מחזיקים בגופים הפיננסיים שאחראים לאותה הקצאת אשראי, זה גם הפקרה פושעת של חסכונות הפנסיה של הציבור. בואו ניתן רק דוגמה אחת או שתי דוגמאות מהתקופה האחרונה, תראו מה קורה לחברת "איי.די.בי", תראו את קבוצת "דלק", כל הקבוצות האלה; הן הגדילו את השליטה שלהן בפירמידות עסקיות ממונפות, הם הנפיקו אג"ח, המצב שלהן מחמיר, ומי משלם את המחיר? אנחנו משלמים את המחיר. אז כשהממשלה מביאה לכאן, לכנסת, את הצעת חוק הריכוזיות בגרסה מרוככת, ממוסמסת, שמנסה להיטיב עם אותם טייקונים, עם אותם אנשים שבעצם במקום להכניס את היד לכיס שלהם רוצים לגזור עלינו קופונים, על חשבון קופות הגמל שלנו, ומאפשרים ליישם את המלצות ועדת הריכוזיות בשש שנים במקום בארבע שנים כמו שקבעה הוועדה, או מציעים לטפל בפירמידות בשלוש קומות במקום בשתי קומות כמו שהחליטה הוועדה – חברי חברי הכנסת, מה שעולה גם מהחוק הזה, שלכאורה בא לטפל בריכוזיות במשק, זה הקשר ההדוק בין ההון לשלטון בישראל, ולצערי, גם כנראה בין אלה שהגישו לנו את החוק היום. חברי חברי הכנסת, ההתנהלות של הממשלה ואוזלת היד שלה בפירוק הריכוזיות גם פגעו בהתפתחות הכלכלית של המשק, גם הביאו לעליית מחירים מופרזת ולהעמקת האי-שוויון, והיום, חברי חברי הכנסת, מוטלת עלינו האחריות לפעול נגד החוק שמוגש במתכונת שלו – הדבר הזה ייעשה בוועדת הכספים – ולנסות להחזיר את החוק הזה לממדים שקבעה בהתחלה, בשבתה על המדוכה, ועדת הריכוזיות המקורית, ולא כל מיני גורמים אינטרסנטיים בשלטון שהחליטו לשנות את החוק. תודה רבה.
אדוני היושב-ראש, חברי חברי הכנסת, הצעת החוק בנוגע למבקר המדינה היא הצעה חיובית, אבל לדעתי, מבקר המדינה צריך לבדוק מה קורה כאן בכנסת בנוגע לחוקי המשילות, או לחוק המשילות, שעומדים להגיש לכאן לכנסת. חברי חברי הכנסת, שימו לב, מה קרה שצריך לשנות את שיטת הממשל? אולי צריך לשנות את המושלים? מה אתם מתכוונים לעשות כאן? מה, לא הייתה כאן יציבות בארבע השנים האחרונות? את זה המבקר יצטרך לבדוק.
מה נראה לך שאני עושה, אדוני? מה עשו חברי חברי הכנסת הקודמים?
אדוני היושב-ראש, אני מדברת על מבקר המדינה. יוזמת החקיקה של חבר הכנסת גפני מתייחסת למבקר המדינה, ואני טוענת שהוא יצטרך לבדוק למה מנסים לסתום את הפה לקבוצות אידיאולוגיות, למפלגות קטנות ערכיות מכל רחבי הקשת הפוליטית, מכל עברי הדעה והדעת. מי שמבקש להעלות את אחוז החסימה – יש עתיד, הליכוד, כל המפלגות, התנועה – מי שנותן יד להעלות את אחוז החסימה ל-4%, מבקש להשתמש באותה פוליטיקה ישנה של עריצות הרוב. גם ככה היה לכם כוח בכנסת הקודמת. יש לכם כוח עכשיו. ממה אתם חוששים? על מה אתם מבקשים לשנות את השיטה? במקום לחזק את כוחה של הכנסת כגוף מפקח על עבודת הממשלה, רוצים עכשיו להעניק סמכויות לראש הממשלה? איפה יש סמכויות כאלה? רק באיזה דיקטטורות, אני לא רוצה אפילו להזכיר איפה. מה קורה לכנסת? מה, לא הייתה כאן משילות? לא הייתה כאן יציבות? אדוני ראש הממשלה, את זה מבקר המדינה יצטרך לבדוק אחרי שהחוק של חבר הכנסת גפני ייכנס לתוקף. תודה רבה.
– – – זה שימוש בכוח – – –
זה שימוש בכוח של הקואליציה – – –
אבל זה לא הגיוני, האופוזיציה לא הומוגנית – – –
– – – לחכות שראש הממשלה יגיע, אולי שרת המשפטים – – –
אדוני היושב-ראש, בשם סיעת מרצ – אני מניחה שזה על דעת האופוזיציה – אנחנו  מבקשים מהקואליציה ומיושב-ראש הכנסת לדחות את ההצבעה בשבוע, עד שיגיע ראש הממשלה. שמענו כאן על פשרה רקובה שסיפר עליה עכשיו השר עמיר פרץ; אני חושבת שזה לא לכבודה של הכנסת כשראש הממשלה איננו לעסוק בסוגיה כזאת מהותית, ולכן אני מבקשת דחייה, לאפשר לקואליציה להידבר בינה לבין עצמה. תודה.
אנחנו רוצים לתת ציונים למי שהגיש את הצעת החוק.
אנחנו לא יש עתיד, אנחנו לא כותבים את הדברים שלנו בפייסבוק – – –
איפה ליברמן ששלח אותך, איפה הוא?
פעם ראשונה שאני רואה אותך מנהלת את הישיבה, איזה יופי.
גברתי היושבת-ראש, אדוני השר, חברי חברי הכנסת, זה נורא כיף להיות סטודנט. יושבים פה ראשי אגודת הסטודנטים לשעבר – – –
רק חלק, זה נכון, אבל בכל זאת, כבוד היושבת-ראש – ראשת הישיבה. זה מאוד כיף. אני רוצה לשתף אתכם בחוויה אישית. בשנת 2009 לא נבחרתי לכנסת, והתחבטתי עם עצמי מה לעשות. זה פתאום נחת עלי, לא התכוונתי, הייתי בשוונג, היו לי הצעות מהצעות שונות, מאתגרות, מכניסות הייתי אומרת, והחלטתי לעשות משהו שערגתי אליו הרבה זמן, והחלטתי לשוב ולהיות סטודנטית. עשיתי את לימודי הדוקטורט שלי במגדר בבר-אילן. זאת הייתה תקופה נפלאה. ואז חזרתי לכנסת והפסקתי את הלימודים, ואני אוהבת את הפעילות שלי בכנסת. אני אומרת את זה גם כאם לשני בנים שהם סטודנטים. אני אומרת את זה, כי אם יש משהו שבעיני הוא בנפשה של הדמוקרטיה הישראלית – כמובן לפתח עתודה סטודנטיאלית, חושבת, ביקורתית, יצירתית, אבל גם לאפשר להם לא רק להיות סטודנטים; לאפשר להם להיות סטודנטים מן המניין, כאלה שבאים לאוניברסיטה, חוזרים והולכים, אלא לאפשר להם פעילות חברתית, פוליטית. פעילות שתאפשר להם לממש גם את תפיסת העולם שלהם, שהיא הרבה מעבר ללימודים עצמם. עכשיו, אני מדגישה את זה, בקדנציה הזאת אנחנו עוד רגועים – ואני מקווה שכך זה יישאר – מהיוזמות שהיו נחלתה של הממשלה הקודמת, יוזמות אנטי-דמוקרטיות, שניסו, הייתי אומרת בצורה בוטה, לפגוע בחופש האקדמי. היו ניסיונות של גורמים פוליטיים לסגור מחלקות ולחלק ציונים למרצים, לערוך מבחני נאמנות למרצים. אני מאוד הוטרדתי מהמהלכים האלה. קיימנו כאן בכנסת שורה של דיונים, מרצ יצאה נגד זה בכל דרך אפשרית. אבל הדבר שמדהים אותי זה שהגשתי הצעת חוק השבוע לממשלה, לוועדת השרים לענייני חקיקה, לעגן, לעשות תיקון בחוק זכויות הסטודנט, תיקון שיאפשר גם פעילות פוליטית באוניברסיטאות. אני מודה שאני מדברת כאן עכשיו בגלל שהצעת החוק שלי לא התקבלה. אני מודה שזה די הפתיע אותי שהיא לא התקבלה. זה מפתיע, כי כשהשרים מסתכלים על מה שקורה באוניברסיטאות, הם היו צריכים לראות לנגד עיניהם לא רק את אותה מחלקה לממשל, למשל, שניסו לסגור באוניברסיטת בן-גוריון. למשל, באותה אוניברסיטה, סטודנטים ביקשו לתלות פוסטרים פוליטיים בקמפוס. נראית לי בקשה סבירה. הנהלת האוניברסיטה לא אפשרה להם לתלות פוסטרים בקמפוס. הם עתרו והם הפסידו, בעתירה שהגישו הסטודנטים. איך זה נראה לכם סביר, איך זה נראה בכלל אפשרי לחשוב שיש מערכות שמדברות על זרימה חופשית, ביקורתית, של ידע ומידע – ומונעים מסטודנטים בעצם למחות ולהביע דעות פוליטיות. אם זה לא לחם חוקה של האקדמיה, אני לא יודעת מה זה. ולכן, חברי חברי הכנסת, אני רוצה לתת לכם כמה דוגמאות. היום ההיתר לפעילות פוליטית ומחאתית באוניברסיטאות, וגם במכללות, צריך להדגיש, נתון בידי הממסד עצמו. אין כאן החלטה עצמאית שמישהו, איזה תא – גם אם זה תא ליכוד או תא יש עתיד אם יש כאלה, אני לא יודעת – ירצה לעשות איזו פעולה והדבר הזה יתאפשר. ברכות גם לך, גברתי היושבת-ראש. גם אותך אני רואה בפעם הראשונה. ברכות.
על זה בוכה הנביא. אני מתקנאה שלא היה סיפק בידי, אבל אתה יודע, אולי פעם אני – – –
לא יודעת. בדיוק חלקתי אתכם את הרגעים האלה. אני רוצה לשתף אתכם, חברי חברי הכנסת. אוניברסיטת בן-גוריון, סיפרתי לכם. יש בעיות באוניברסיטת חיפה, שמונעת את זכות ההפגנות. באוניברסיטה העברית היו בעיות, בטכניון היו בעיות, וגם באוניברסיטת תל-אביב, בעניין היכולת לממש את חופש הביטוי של הסטודנטים. אני הצעתי ואני רוצה – יושב כאן השר, ההצעה הזאת כבר לא עולה, ההצעה הזאת נפלה בוועדת השרים לענייני חקיקה, ובזה אני מסיימת: אני הצעתי לשנות את החוק ולהכיר במפורש בזכותם של סטודנטים במוסדות להשכלה גבוהה לחופש ביטוי והתארגנות. נראה לי סביר, נראה לי אלמנטרי. אני בכלל לא מבינה את ההסבר איך הממשלה יכלה להעיף את הצעת החוק הזאת, ואני מסיימת במשפט אחרון ואני אומרת: אקדמיה ללא חופש ביטוי וללא חופש התארגנות היא אקדמיה מסורסת, שגם קרנה המדעית תדעך. מי שלא מאפשר לסטודנטים להביע את דעתם הפוליטית באופן מיטבי, משפיע גם על היכולת האקדמית. תודה רבה.
לא, אבל נסים, נסים מחכה לתשובה.
אדוני היושב-ראש, חברי חברי הכנסת, הצעה תמוהה מובאת לכאן היום למליאה לשנות מנהג, הייתי אומרת, שהכנסת נהגה בו. מתי בפעם האחרונה עשו את זה? בשנת 1986. נכון, החוק מאפשר שני מסלולי בחירה: בחירה במליאה בהצבעה חשאית, כפי שקובע התקנון, ובחירה בוועדת הכנסת. בפעם האחרונה שהכנסת בחרה את נציגיה – בשנת 1986, כמעט קרוב לשני עשורים. מה קרה עכשיו, אדוני היושב-ראש, שפתאום ועדת הכנסת עומדת לבחור את הנציגים בוועדת הכנסת?
חברי חברי הכנסת, יותר קל לעשות קומבינות ודילים בוועדת הכנסת. זו ועדה קטנה. מביאים רשימה סגורה, לא מאפשרים לכל חברי הכנסת לקחת חלק ולהשתתף בתהליך. אם זה היה תלוי בי הייתי מפרקת מזמן את הרבנות הראשית, ולא היינו בוחרים גם את הרבנים שמוצעים לבחירה. זו העמדה העקרונית שלי. אבל אני רוצה להגיד משהו הרבה יותר משמעותי. מה שהקואליציה מרשה לעצמה לעשות באמצעות הכוח הקואליציוני שלה, להעביר החלטה שהחליטו בכנסת במשך קרוב לשני עשורים, שכל חברי הכנסת משתתפים בהצבעה חשאית בבחירה, מעבירים את זה לוועדת הכנסת. כי אפשר לעשות קומבינות, ככה קוראים לזה: קומבינות. אתם תתמכו בנו ואנחנו נתמוך בכם אחר כך לרבנים, ואתם תתמכו בנו לדיינים, ואתם תתמכו בנו לקאדים ולשופטים. זה ממש לא לכבודה של הכנסת. זה פוגע במעמדה של הכנסת, זה מוזיל מסמכותם של חברי הכנסת. אולי במקום להעביר את זה לדיון בוועדת הכנסת היה צריך לעשות דיון אם בכלל צריך את הרבנות הראשית. תודה רבה.
גברתי היושבת-ראש, חברי חברי הכנסת, אדוני השר, קודם כול, הכנסת הזאת – או הייתי צריכה לומר הממשלה הזאת – מתעלה על עצמה ביוזמות החקיקה שהיא מביאה. אנחנו דנים בדיון משולב בשתי הצעות חוק: הצעת החוק למניעת הסתננות והצעת החוק לאיסור הלבנת הון.
חברי חברי הכנסת, אנחנו דנים עכשיו בשילוב של שתי הצעות: הצעת חוק למניעת הסתננות והצעת חוק לאיסור הלבנת הון, והיה חסר לי רק גם השילוב של הצעת חוק או הפקודה למניעת טרור. עוד רגע גם את הפקודה למניעת טרור יביאו באותה הצעה. השתגעתם? זה מה שעושה חברה מתוקנת? לא מספיק שכולאים את מבקשי המקלט במתקן כליאה, כ-2,000 איש או קצת יותר נמצאים במתקן כליאה? זו אחת החרפות שמכתימות את ספר החוקים הישראלי שהכנסת הקודמת העבירה. אתמול בעתירה לבג"ץ כבר החליטו אולי להעביר אותם למדינה שלישית עלומה, כאילו מדובר באיזו סחורה עוברת לסוחר שרק מעבירים אותה מיד ליד או ממדינה למדינה. ועכשיו הכנסת מתבקשת לאשר הצעה נוספת שמספסרת בכסף של פליטים מבקשי מקלט. זה מה שעושה ממשלה מתוקנת? מעודדת ספסרות בשוק השחור בכספי מבקשי המקלט? לאן הגענו? איך התבהמנו באופן הזה? אנחנו מדינה שפליטים היינו, שאזרחיה פליטים היו. כך אנחנו מקבלים מבקשי מקלט? כולאים אותם, משפילים אותם, עוצרים אותם, אף אחד לא יודע מה קורה אתם שם בנגב, בדרום, ועכשיו גם מבקשים לחמוס את הכסף שהם הרוויחו ביושר, כסף שהם הרוויחו ביושר והם מבקשים להעביר לבני-המשפחה שלהם – – –
אני אסביר לך מי חומס את כספם. אדוני השר, אני אסביר לך. אני אסביר לך. יש כאן שתי סוגיות, אדוני השר. קודם כול, זכותו של כל אדם להחליט איזה שימוש הוא עושה בכסף שלו ומתי. הם עובדים כאן מבוקר עד לילה בסכומים משפילים, בעבודות – – –
רק שנייה, רגע. – – – בעבודות הכי בזויות. הם באו לכאן כי הם רוצים לכלכל את המשפחה שלהם שנשארה מאחור, ומחליטים – ומדינה מחליטה עבורם מתי ואיך הם יוציאו את הכסף? אנחנו הרי יודעים – – –
אני אגיד לך בתור מה הם באו. הם באו כמבקשי מקלט. אבל אתה יודע למה אין מענה על השאלה שלך, השר שלום? כי אם היית שומע את הדברים של חברת הכנסת זנדברג – – –
לא, לא שמעת. אל תענה לי, תקשיב לי רגע. אחר כך. הממשלה הזאת – או הממשלות לדורותיהן, דרך אגב; אי-אפשר להפיל את זה על הממשלה הזאת – לא עושים בדיקה פרטנית של מבקשי מקלט. עושים מין האשמה קולקטיבית. כל אלה שהגיעו, הרי הם כולם מסתננים, הם כולם מהגרי עבודה. אף אחד לא חושב, אולי קורה משהו בדרום-סודאן, באריתריאה. אמרה חברת הכנסת זנדברג: מכל אלפי הבקשות, מכל אלפי הבקשות להכרה כפליטים, בקשה אחת הוכרה. בכלל לא בודקים אותם. יש כאן תחושה שמתייחסים לכולם כאל מסתננים, כולם רק באו לכאן, וכשכבר הם כבר הגיעו ונניח שהם הגיעו בדרך לא חוקית – והממשלה אפשרה להם להישאר כאן. הרי מה עשו אתם? זרקו אותם בדרום העיר, פיזרו אותם במקומות המוחלשים, והם עובדים בעבודה הכי בזויה שיש. עכשיו באה המדינה ואומרת להם: אתם עובדים. אנחנו מאפשרים לכם הרי לעבוד, אנחנו מאפשרים לכם לעבוד, אבל את הכסף שלכם – מה, אתם תחליטו עבור עצמכם? אנחנו נחליט עבורכם. איפה זה נשמע, אדוני השר? איך זה מתקבל על הדעת? עוד נקודה שאני רוצה להגיד לך, להסב אליה את תשומת לבך. חלק גדול מאותם אנשים שמבקשים להגיע לארץ עוברים דרך חתחתים. זה קשה, זה קשה להגיע לכאן. זה לא חוקי, אנחנו יודעים. זה קשה, וחלק מהם נעצרים, נאנסים, נחטפים, מוכים. אנשים רוצים לשחרר – להשתמש בכסף הזה ככופר כדי לשחרר את בני-המשפחה שלהם. מה אומרת להם המדינה? מה פתאום שתשחררו אותם? מה אכפת לנו מהם בכלל? הכסף שלכם נשאר כאן. אני אומרת, חברי חברי הכנסת, למה זה כל כך מטריד, ועוד השילוב הזה עם החוק לאיסור הלבנת הון? איך בכלל אפשר לשלב את הדברים האלה? למה אני כל כך מוטרדת? אנחנו רואים כאן תפיסה ממשלתית, מדיניות ממשלתית שהייתה אחראית לה גם הממשלה הקודמת, אבל שום דבר לא משתנה. הממשלה משתנה ואותה מדיניות ואותה חקיקה מחפירה, שלא מתחשבת בזכויות האדם של בני-האדם. גם אם הם מבקשי מקלט, גם אם הם פליטים, גם אם הם מהגרי עבודה, זכותם של אנשים, אחרי שהם כבר מרוויחים את הכסף הזה בדוחק, לעשות בכסף שלהם כרצונם, ולא שמדינה שמתיימרת להיות דמוקרטית, נאורה – את כבשת הרש מבקשת לגזול מהם. תודה רבה.
אדוני היושב-ראש – תודה, אדוני – חברי חברי הכנסת, למרות כל הקיצוצים שהודיעו עליהם וכל הגזירות, ואני תכף אפרט חלק מהם, כי אחרת זה מין דיון תיאורטי כזה, עדיין הגירעון של 46.5 מיליארד שקלים הוא הרבה יותר, הרבה יותר מההכנסות שייכנסו, והתחזית, אמרו את זה כבר קודם לפני – התחזית של יעד הגירעון לשנה הבאה היא לא סבירה. ולמה זה לא סביר? כי מוצעת לנו כאן על-ידי האוצר תוכנית כלכלית איומה, איומה, שפוגעת במעמד הביניים, שממסה באכזריות את העניים ומרסקת את שארית מדינת הרווחה. עכשיו, כל הזמן אני שומעת את השר לפיד אומר: אין ברירה, אין ברירה, ועוד הפעם מדקלם את כל מנטרות ההפחדה הקבועות האלה על ספרד ויוון. חברי חברי הכנסת, אדוני סגן שר האוצר, אין לטענות האלה קשר למציאות. המציאות – שאתם בחרתם בצעדים הכי קלים והכי פוגעניים. מה עשיתם? בחרתם להעלות את המע"מ ב-1%, כל מיני צעדים שאפשר להעביר בלי להתעמת עם טייקונים, בלי להתעמת עם מקורבים ובלי להסתבך עם רפורמות אמיתיות. העלאת המע"מ אמרנו – מי משלם את המחיר? אלה שגם ככה קשה להם. העלאת המע"מ תגדיל את האי-שוויון, תוריד משפחות רבות מתחת לקו העוני ותהפוך את החיים של מי שקשה לו לקשים יותר. כשאני רואה את סדר העדיפויות המעוות, אני מודה שאני לא יכולה שלא להתייחס לזה שמעלים מע"מ ומקצצים ומעבירים 50 מיליון שקלים לאוניברסיטת אריאל, אחרי כל הדיבורים האלה על הצורך לשמור על ריסון תקציבי. צמיחה, דיברו כאן – מנועי צמיחה. על חשבון מה זה בא? על חשבון אותם 50 מיליון שקלים שחסכתם על-חשבון טיפולי שיניים עבור ילדים בני 12–14. זה היה חשוב לקצץ? אני מודה, חברי חברי הכנסת, שאפשר לתת עוד דוגמאות מדוגמאות רבות על הקיצוצים, שבעיני הם פוגעניים, הם אכזריים. ולכן חבר הכנסת גפני ואני הגשנו תוכנית – אני לא אומר תוכנית אלטרנטיבית, אבל תוכנית שמראה איפה הכסף; תוכנית שמראה איפה הכסף. אנחנו ניסינו להראות איך אפשר להביא 43 מיליארד שקלים דווקא ממקומות שהם לא הכיס של מעמד הביניים והקבוצות המוחלשות, מכל אותם מקומות שהאוצר בחר שלא להתעמת. אני אתן כמה דוגמאות: אם הייתם מתעסקים בתופעת תכנוני המס האגרסיביים, אבל כמו שצריך, אפשר היה להכניס 3 מיליארד שקלים – – –
זו רק דוגמה אחת, אדוני היושב-ראש. עשינו רשימה מלאה: גביית מס על רווחים כלואים, למשל, פטור מהטבות לבעלי הון או צמצום ההטבות, העלאת המס על רווחי הון, מיסוי דירות ריקות, וכו' וכו', אני לא אפרט כאן את כל הרשימה.
וחברי חברי הכנסת, כיוון שאני רק נגעתי במקצת הדוגמאות האלה, אני קוראת לכם: יש חלופה, ואל תצביעו על ההצעה שמובאת לכם כאן היום על-ידי האוצר. תודה רבה.
אז באופוזיציה, תראה מה הם עושים – – – קרקס.
אם השרה אומרת שהיא תמכה – – – מפרסמים מהישיבה של ועדת השרים את פרוטוקול – – –
– – – כי אי-אפשר את הרעש הזה – – –
אדוני היושב-ראש, חברי חברי הכנסת, ראשית, ברכות לחברות הכנסת שולי מועלם-רפאלי ועליזה לביא, וברכות – – –
מה? לברך גם את עצמי? לברך את עצמי. אוקיי.
אני אברך את עצמי – אני שמחה להיות חלק מהצעת החוק הזאת. הצעה שהדבקתי, אנחנו כולנו חברות באותה הצעה, וברכות על הבחירה, חברת הכנסת מועלם. אני מצטערת שהצעת החוק הזאת הגיעה היום, ולא הגיעה לפני כשבוע, כי כשהיום בחרנו מועמדים, או ליתר דיוק מועמדות, לוועדה למינוי דיינים, לו החוק הזה היה עובר לפני שבוע לא היינו מסתפקים בייצוג סמלי, חשוב מאוד, של חברת הכנסת מועלם; הכנסת הייתה שולחת לפחות ארבע נשים לוועדה לבחירת דיינים. אני ממש מצטערת שהחוק לא הגיע קודם לכן. מה שהיה כאן היום הראה שאי-אפשר לסמוך על העמדות השוויוניות, כביכול, שהכנסת מתהדרת בשמן. הכנסת חוקקה שורה של חוקים שוויוניים, עד שזה בא להצבעה, וכשהיה צריך לבחור נשים חברת הכנסת מרב מיכאלי לא נבחרה. מה זה אומר? שאי-אפשר לסמוך עליכם – גם עליכם, חברי חברי הכנסת. אז מה לנו כי נלין אחר כך על גופים אחרים שלא שמים נשים ברשימות שלהם, או אין שם ייצוג נשים, ומסתפקים באיזה ייצוג סימבולי?
זה אני לא יודעת. מרצ – – –
אני לא עושה חשבון של קואליציה–אופוזיציה, אני מדברת על הכנסת. הכנסת ככנסת בחרה אישה אחת. לו החוק הזה היה עובר קודם לכן לא הייתה נבחרת רק אישה אחת.
נכון. אבל צריך חוק בשביל זה, כי אי-אפשר לסמוך – – –
נכון, צודקת, חברת הכנסת עליזה לביא – –
– – אי-אפשר לסמוך על ההטמעה של הערכים השוויוניים במדינת ישראל, לא בקרב הציבור ולא בקרב חברי הכנסת, ולכן, חברי חברי הכנסת, נכון, זה יהיה לפעם הבאה, אבל גם זה חשוב. אני קוראת לכם לתמוך בהצעת החוק. ברכות, וחבל שזה רק כך. תודה.
אדוני היושב-ראש, תודה רבה, אני רוצה לומר שהצעת החוק הזו נדונה בקדנציה הקודמת – הייתה הצעת חוק שלי ושל קבוצה של חברי כנסת – בוועדת הרווחה בראשותו של חבר הכנסת חיים כץ, שעשה מהלך באמת, אני חייבת לומר, חסר תקדים כדי לקדם את הטיפול בעיוות שנוצר כאן לגבי נשים. לצערנו, או לא לצערנו, היו בחירות וההצעה נפלה, נגוזה, ועכשיו אני חושבת שנעשה צדק. אני רוצה לומר מראש שכל ההתחייבויות של חבר הכנסת כץ להיצמד להצעת הממשלה חלות עלי. זאת אומרת, אני מתחייבת לקבל את ההתחייבויות שחבר הכנסת כץ הציג. אני רוצה רק לגופו של עניין לומר, אדוני, שהצעת החוק שלנו תתקן את העיוות ותחייב את קרנות הפנסיה לאפשר לבני-זוג לחלק ביניהם באמת חלוקה אמיתית את הזכאות לקצבת הפנסיה על-פי הכלל שנקבע בהסכם הגירושים. אנחנו מדברים על עשרות אלפי – אולי אפילו מאות, אני חושבת שאני ממעיטה כשאני מדברת על עשרות – מאות אלפי נשים במדינת ישראל שהחוק הקודם לא מאפשר להן, כשהן מתגרשות, לקבל את החלק היחסי שלהן בחיסכון לפנסיה של בן-הזוג שלהן אחרי שזה פרש לגמלאות ואם, חלילה, הוא נפטר. הדבר הזה ימנע מצב שבו אישה שאינה רשומה כעמיתה תהיה תלויה בחסדי העמית ובחסדי קרן הפנסיה. עד היום המצב היה שרק העמית הגבר רשום. אין כבר דבר כזה בקרנות החדשות, וזה מצב מעוות. אני חושבת שזה יעשה צדק, זה יעשה צדק עם הרבה מאוד נשים. וכמו שאמרתי קודם, ההבנות שחלות על חבר הכנסת כץ חלות גם עלי. תודה רבה.
אדוני היושב-ראש, חברי חברי הכנסת, אני יזמתי היום את הדיון הזה יחד עם סיעות האופוזיציה כי אנחנו בנקודת זמן קריטית, חברי חברי הכנסת, אנחנו בשעת מבחן גורלית. זה הזמן שבו ממשלת נתניהו – אדוני ראש הממשלה, הממשלה שלך – חייבת לקבל הכרעות היסטוריות, ואנחנו רוצים, אדוני ראש הממשלה, לדעת מה אתה הולך לעשות. אני לא שומעת את עצמי, אדוני.
תודה. אדוני היושב-ראש, אדוני ראש הממשלה, יש כאן כרגע חלון הזדמנויות. צירוף נדיר של מנהיגות פלסטינית מתונה עם גיבוי רחב מהעולם הערבי וממשל אמריקני שמוכן לסייע בתיווך בין הצדדים. ומה עושה הממשלה שלך, אדוני? גוררת רגליים ותוקעת מקלות בגלגלי המשא-ומתן. ידידי ישראל הגדולים – הנשיא אובמה, ג'ון קרי – משגרים לעברנו מסרים נוקבים, חריפים ודרמטיים. רק אתמול, בנאום בכינוס השנתי של הוועד היהודי-אמריקני, אמר מזכיר המדינה קרי: מי שסבורים שהסטטוס-קוו בסכסוך הישראלי–פלסטיני יוכל להימשך, חיים בהזיות. אני מצטטת את דבריו של מזכיר המדינה, ואני אומרת לך שאני מזדהה אתו, אדוני ראש הממשלה. אתם חיים בהזיות. במקום להפנים את המסר, את האיתותים מהאמריקנים, את הדרישות האירופיות המדאיגות להטיל סנקציות כלכליות על ישראל, אתם מותחים את החבל ומביאים את המצב לידי משבר. אני שומעת שרים בממשלה שלך מעלים כל מיני אופציות הזויות ומסוכנות של סיפוח, של מדינה אחת, של חיסול הרשות הפלסטינית, ואני גם רואה מה עושה הממשלה שלך; היא גם נותנת לזה תשובה בשטח – היא בונה בהתנחלויות, במזרח-ירושלים, מעבירה עוד תקציבי עתק למרכז האקדמי באריאל ולכל מיני עמותות ימין קיצוניות כמו עמותת אלע"ד. חברי חברי הכנסת, המסרים של אובמה וקרי, שלפיהם ישראל צריכה להחליט אם היא תחדל להיות מדינה דמוקרטית, דבר שרואים שם, רק אנחנו מתעלמים מזה, נופלים על אוזן חירשת, על אטימות. כל ההתנהלות הדיפלומטית של הממשלה שלך היא כמו של איזשהו טנק בחנות חרסינה. מה אתם בעצם מודיעים לעולם? אתם מודיעים לעולם שישראל לא רוצה שלום. ואיך אני יודעת את זה, אדוני ראש הממשלה, חברי חברי הכנסת? כי על השולחן המדיני הונחה מחדש יוזמת השלום הערבית, שבבסיסה נוסחה פשוטה, אם אני יכולה לומר את זה באופן חופשי: שטחים תמורת שלום. כל השטחים תמורת כל השלום. אבל יש לזה עדכון. רק לאחרונה, רק לפני שבועות ספורים, אמר שר החוץ הקטארי שהם גם מסכימים לתיקוני גבול קלים ולחילופי שטחים עם הפלסטינים. זאת אמירה, חברי חברי הכנסת, שמאפשרת להחיות את היוזמה כאופציה על השולחן. היוזמה הערבית היא הזדמנות לפעול לא רק במישור הבילטרלי אלא גם להיכנס למהלך אזורי ורב-צדדי, מהלך שיאפשר לישראל לקיים יחסים דיפלומטיים וגם יחסים כלכליים עם מדינות האזור. איזה הזדמנות אדירה יש ביוזמה הזאת. איך זה יכול להיות שכולם רואים ביוזמה הזאת הזדמנות, אבל מה עושה ממשלת נתניהו? ישראל הרשמית הגיבה בקרירות, וראש הממשלה, שעסוק עכשיו עם השר שטייניץ מתחילת הדיון, אפילו לא מצא לנכון לברך על השינוי החשוב בעמדה הערבית. השרים לא הגיבו. מה שמטריד אותי, שבעיני הממשלה הזאת כל יוזמה לקידום התהליך המדיני, אתם רואים בה איום ולא הזדמנות. אדוני ראש הממשלה, הכדור עכשיו בידיים שלך, הכדור במגרש הישראלי. מושיטים לישראל יד, רוצים לדבר אתה, ואתה חייב להגיד היום לכנסת, אדוני ראש הממשלה, האם אתה הולך לענות להושטת היד הזאת בטריקת דלת. ואם כן, אם זו הכוונה שלך, כפי שזה עולה מדברים שאומרים שרים בממשלה שלך, אז תן דין-וחשבון לציבור, כי לטריקת הדלת הזאת יהיה מחיר כבד. כולנו נשלם את המחיר. הרי מה אנחנו רואים? ברשות הפלסטינית שולטת עכשיו הנהגה מתונה. אני שומעת שאתם לא מרוצים מאבו מאזן ולא מרוצים מראש הממשלה החדש שהוא מינה, אבל זו ההנהגה המתונה ביותר האפשרית; הנהגה שרוצה בהידברות, שמוכנה לפשרות, שאתם אומרים שהיא פועלת באפקטיביות נגד הטרור. המנהיגות הפלסטינית רוצה הסדר. אבל מה רוצה ממשלת ישראל, אני לא מצליחה להבין. מה רוצה ממשלת ישראל? אני שומעת את ההתעקשות שלכם לנהל משא-ומתן על מכלול של נושאים. אתם דוחים את הדרישה של אבו מאזן לנהל משא-ומתן על הגבולות ונושא הביטחון תחילה. מה בדיוק אתם רוצים? יש פרטנר בצד הפלסטיני, אדוני ראש הממשלה, אבל אני כבר מסופקת אם אתה פרטנר. האם הממשלה שלך היא פרטנר למשא-ומתן? חברי חברי הכנסת, מחיר ההחמצה יהיה כבד. הרשות הפלסטינית תתפרק, ישתלטו שם גורמים קיצוניים על הגדה, אולי יהיה מאבק אלים שיגבה מחיר דמים כבד. ולכן, אדוני ראש הממשלה, אנחנו קוראים לך להגיד כן ליוזמה של הליגה הערבית, כי לתשובה השלילית תהיה השפעה גם במישור הבין-לאומי, לא רק במישור המקומי. תהיה לזה השפעה דיפלומטית, מדינית וכלכלית. חגורת הביטחון של ישראל, חברי חברי הכנסת, היא לא רק טנקים וצבא, היא גם הקשרים הדיפלומטיים שלה. אם אנחנו רוצים לקיים כאן חברה מודרנית, מפותחת, משגשגת, אנחנו צריכים להדק את הקשרים של ישראל עם העולם. המשך הכיבוש, חברי חברי הכנסת, הבנייה בהתנחלויות וסרבנות השלום מחלישים את ישראל, והיום הדיון הזה מתקיים כאן, חברי חברי הכנסת, כשאנחנו מציינים 46 שנים לכיבוש, והמשך הכיבוש יביא לכך שיראו בישראל כמי שמתעקשת לדכא את השאיפות הלגיטימיות של הפלסטינים לחופש ולהגדרה עצמית. חברי חברי הכנסת, אדוני ראש הממשלה, שני מנהיגים קודמים של הליכוד ראו מכאן את מה שהם לא ראו משם. כשהם קיבלו על עצמם את האחריות להנהיג, הם הבינו לעומק את מפת האינטרסים האסטרטגית של ישראל ועשו שינוי כיוון. אני מזכירה לך את מנחם בגין שעשה שלום עם מצרים ואת אריאל שרון שהבין שצריך לצאת מעזה. עכשיו תורך, אדוני ראש הממשלה. עכשיו זה בידיים שלך. האחריות רובצת עליך, ואני ממש מקווה לטובת כולנו שתעמוד במבחן הזה. וגם אנחנו, מצדנו, אנחנו אומנם באופוזיציה, אדוני ראש הממשלה, אנחנו ננהג באחריות. אנחנו נדע לגבות מהלכים אמיצים מצדך. אנחנו אופוזיציה אבל לא אופוזיציה לשלום. אבל אנחנו נגבה מעשים ולא דיבורים. כרגע כל הממשלה שלך מסתובבת עם איזה רטוריקה גבוהה ואפס התקדמות. ואני מסיימת, אדוני ראש הממשלה, בשאלה פשוטה; חברי חברי הכנסת, שאלה שהתשובה עליה היא "כן" או "לא". אדוני ראש הממשלה, האם תשיב בחיוב ליוזמה הערבית? האם בעוד שבועות מספר יתחיל תהליך מדיני?
האם יש סיכוי, אדוני ראש הממשלה, שישראל תסיים את הכיבוש לפני שהכיבוש יסיים אותה? תודה רבה.
אין ויכוח על הזכות, יש ויכוח על מימוש הזכות.
אדוני היושב-ראש, חברי חברי הכנסת, מרצ תתמוך כנראה בסופו של דבר בהחלת דין רציפות. אנחנו רוצים לנצל את הבמה הזאת ולמחות, אדוני היושב-ראש, כל אחד מחברי לסיעה לכנסת, על כך שאנחנו לא יכולים להעלות לסדר-היום בכנסת הצעות שלא ממש מסתדרות עם תפיסת העולם של הקואליציה הזאת, כמו למשל – אדוני היושב-ראש, הדברים האלה מיועדים גם אליך. אדוני יושב-ראש הכנסת, הדברים האלה מיועדים גם אליך. נראה לי תמוה שמתפרסם שחיל החינוך מקצה כספים, 4 מיליון שקלים, לכך שחיילים ילכו ויקבלו שיעורים בעמותת אלע"ד, בעמותת הימין הקיצוני, ואתה לא מאפשר לנו לקיים על זה דיון בכנסת, בוועדת החוץ והביטחון או בכל ועדה אחרת. וככה בשורה של נושאים שלא מתאימים לתפיסת העולם שלכם – אתם לא מאשרים שאילתות, הצעות לסדר-היום. אדוני, היום חיל חינוך – עומד כאן מפקד חיל החינוך לשעבר – זה אנכרוניסטי, אבל אם זה כבר קיים, אז תעשו איזה תפיסה פלורליסטית: שחיילים בצה"ל הולכים ושומעים קבוצות שונות בחברה הישראלית.  לעמותת אלע"ד, שמקדמת בנייה של יהודים בתוך מזרח-ירושלים, בלב שכונות פלסטיניות, במטרה לכתר שכונות פלסטיניות – האם שלחתם אותם, למשל, את אותם חיילים, נניח לעמותת "עיר עמים", שתעשה סיור לחיילים האלה, שיראו את תוצאות הבנייה בשטח, של ממשלת ישראל, במזרח-ירושלים, איך מנסים לקבוע עובדות כדי למנוע כל הסדר עתידי? זה לא נראה לך, אדוני היושב-ראש, ראוי לכך שוועדה בכנסת תקיים דיון בנושא? באופן קבוע ושיטתי, אדוני היושב-ראש, הקואליציה שלכם – טוב, זה נראה לי, האמת, די פארסה הדיון הזה, שאפילו אי-אפשר לדבר פה. באופן קבוע, אדוני – – –
אדוני היושב-ראש, אני יודעת שגם חברת הכנסת מרב מיכאלי הציעה הצעה דומה בנושא; גם לה היא לא אושרה. חברי כנסת מהאופוזיציה מציעים הצעות לסדר-היום בנושאים מדיניים, בנושאי בנייה בהתנחלויות, ולא מאפשרים לנו להעלות את הנושאים האלה לדיון, לא במליאת הכנסת ולא בוועדת הכנסת. ולכן אני מנצלת את ההזדמנות הזאת למחות על כך שחיילי צה"ל נשלחים לעמותת הימין הקיצוני, לעמותת אלע"ד, ובכנסת – בכנסת, שמדברת על קיצוצים בתקציב הביטחון – אין אפילו אפשרות להעלות את הנושא לדיון. תודה רבה.
אדוני, תודה, חברי לסיעה ניצן הורוביץ ותמר זנדברג, וגם אני, העלינו כאן היום על הדוכן שורה של יוזמות פרלמנטריות שסיעת מרצ ביקשה לקדם בכנסת – הצעות לסדר-היום, הצעות לדיון מהיר, שאילתות – שלא נענו. אני ממשיכה, ואני נותנת דוגמה אחת בלבד, אדוני, אחת, שמשקפת את שלל הדוגמאות שלא אושרו. אני רוצה לספר על שאילתה שהגשתי בנושא השתלטות אלימה על בית משפחת עוואד מבודרוס. אני רוצה לספר לכם, חברי חברי הכנסת, על הסיפור הקשה והנורא בעניין אותה משפחה. אנחנו מדברים על משפחה שיש לה 15 ילדים, משפחת חקלאים, הם עוסקים בחקלאות בכפר בודרוס. לפני כארבעה חודשים המשפחה הזאת שכלה את בנה סמיר. בנה סמיר נורה על-ידי חיילי צה"ל בראשו ובגבו, אחרי שהוא ניסה להימלט מהם. הוא נורה על-ידי החיילים, ובעניין הזה מתקיימת עכשיו חקירה פלילית בפרקליטות הצבאית, ואיך כינה את זה קצין בפיקוד מרכז בריאיון לעיתון ה"ארץ" – הוא אמר: "אירוע לא טוב". אירוע לא טוב. המשפחה הזאת, אדוני, חוותה לפני כמה ימים מעצר אלים. אנחנו מדברים על משפחה שהבן שלה נורה בגבו ובראשו, וכמו שהוגדר – אירוע לא טוב. המשפחה הזאת עוד לא הספיקה להתאושש מהאובדן של אותו בחור צעיר, ופתאום, בשבוע שעבר, בלילה, התפרצה קבוצת חיילים אליהם הביתה, משפחה שכולה, והתחילה לבצע מעצרים אלימים של בני המשפחה. אני מדברת אתכם על 11 ג'יפים, ובתוכם 27 חיילים, שהגיעו ב-02:00, ניסרו את דלת הכניסה של אותה משפחת חקלאים, זרקו רימוני הלם מהחלונות אל חלל הבית. מתגובת דובר צה"ל על האירוע עלה – כך מוסר דובר צה"ל – שהחיילים נתקלו בהתנגדות אלימה למעצרים, ולכן הופעלו אמצעים אלימים נגדם. אני אומרת לך, אדוני היושב-ראש, ממידע שנמסר לי – נאמר שבבית המשפחה באותו לילה היו בעיקר נשים וילדים. ואני שאלתי שאילתה שלצערי לא אפשרת לי לשאול אותה כאן, מעל דוכן הכנסת, כדי לקבל תשובה רשמית משר הביטחון, אז אני מנצלת עכשיו את הבמה ושואלת: כיצד דובר צה"ל יכול לטעון שהפריצה האלימה אל בית המשפחה הייתה לאחר התנגדות אלימה, כאשר הפריצה קדמה בכלל להתנגדות? ורציתי לשאול עוד, אדוני היושב-ראש, מה הצדיק אלימות כזו מופרזת שנקטו חיילי צה"ל כלפי חשוד ביידוי אבנים – גם אם חשדו שאחד מבני המשפחה חשוד ביידוי אבנים, ככה פורצים, 11 ג'יפים באמצע הלילה? פורצים ב-02:00, מעיפים אנשים מהמיטות שלהם, משפחה שכולה שרק לפני ארבעה חודשים אחד הבנים שלה נורה? אני חשבתי, אדוני, ששאילתה כזאת הייתה ראויה להישמע כאן, במליאה, או בכל פורום אחר בכנסת הזאת, והיה ראוי ששר הביטחון ישיב עליה. לצערי, לא התאפשר לי, אני מנצלת עכשיו את הבמה. תודה רבה.
מי אמר את זה, חבר הכנסת סוייד, סגן השר?
אדוני היושב-ראש, חברי חברי הכנסת, אני פונה לחבר הכנסת סוייד. אני פונה אליך, אדוני, חבר הכנסת סוייד: אני עומדת על הדוכן, אני אשמח להתייחס.
אדוני היושב-ראש, חברי חברי הכנסת, משום מה יש לי יסוד סביר להניח שאני יכולה להעריך מי אמר "שטויות".
לא, אני לא עוזבת את זה כי האמירה הזו, השטותית הזו, האווילית הזו, סליחה – הדבילית הזאת, משקפת – –
– – משקפת, חברי חברי הכנסת – – –
הא-הא. אוי, גדול. זה על ראש הגנב בוער הכובע. מה, נקבתי בשמו של מישהו ספציפי, אדוני חבר הכנסת רוזנטל?
אדוני היושב-ראש, זה במסגרת השטויות הפרלמנטריות. זה במנעד הזה שבין השטויות לדביליות. חברי חברי הכנסת, זה לא מקרה שזאת הייתה ההתבטאות של סגן שר האוצר. כל מי שמותח ביקורת על מדיניות התקציב או על המדיניות החברתית-כלכלית של הממשלה הזו, חוטף. ומה מציעה הממשלה הזאת? איזה תקציב מציעה הממשלה הזאת? אנחנו מדברים כאן על יעד הגירעון, אבל הרבה לפני זה – על מה אנחנו מדברים? על תקציב שיובא מחר כתקציב פחדני, תקציב של פחדנים שגם מתעלל במעמד הביניים ובקבוצות המוחלשות וגם מבטיח גירעון עצום בעתיד. חברי חברי הכנסת, התקציב שמוגש כאן, הייתי אומרת, מתעלל בכולם. הוא מתעלל בעניים, הוא מתעלל במי שכרגע אין לו, שהולכים לקצץ לו עוד יותר. מה הם מנועי הצמיחה של התקציב הזה, אתם יודעים? קיצוץ בצהרונים, פגיעה באימהות עובדות, סגירה של מעונות-יום. במי רוצים לפגוע, במשפחות צעירות ובילדים? במי הולכים לפגוע? מה משדרים להורים הצעירים האלה ולילדים? מה אומרים להם? מה אומרים להם, אתם יכולים להישאר בארץ? מעלים את המע"מ, מרחיבים את תשלומי ההורים, וכל הקיצוץ שצפוי גם במערכת החינוך, גם ככה כבר משפחות צעירות מתקשות לסגור את החודש. חברי חברי הכנסת, בשביל תקציב אמיץ, ואם רוצים להגדיל את יעד הגירעון, צריך אומץ. איך אני יודעת שצריך אומץ? כי התקציב הזה, שבטח מחר סגן השר יעלה להגן עליו, בטח השר ישלח אותו, מצריך להתעמת ולהתמודד עם כמה ממסדים שלא מכירים את המילה "לא", למשל הממסד הביטחוני. אמרו: יקצצו 4 מיליארד, קיצצו 3 מיליארד; אחר כך אמרו: זה יהיה מהרזרבות, אז עושים קיצוץ flat בכל משרדי הממשלה. יש למישהו אומץ, במשרד האוצר, להתמודד עם מערכת הביטחון שעכשיו רק ראינו את ההוצאות שלה, שכל שנה – כל שנה התקציב שמאושר גדל בכמה מיליארדים יותר ממה שהוקצב להם בהתחלה? אז, אין אומץ להתמודד עם הממסד הביטחוני, אין אומץ גם להתמודד עם אותם בעלי הון שמקבלים פטורים מופקרים, עם אותם אלה שמחזיקים ברווחים הכלואים; עם מפעל ההתנחלויות אין אומץ להתמודד. אז מה אתם? חכמים על חלשים, גיבורים על חלשים, מקצצים במקומות שהכי קל לקצץ. זה תקציב? ואחר כך באים אלינו שנתמוך בהעלאת יעד הגירעון. אני חושבת שבנסיבות אחרות מרצ הייתה תומכת בהגדלת יעד הגירעון, אבל כשאנחנו רואים איזה תקציב מובא לכאן, איזה תקציב פחדני, איזה תקציב שלא עומד מול כל אותם בעלי לחץ, קבוצות לחץ – גם, מה הדבר המדהים? כל פעם אנחנו רואים איך שר האוצר משנה את דעתו כל יומיים. מוציא עזים, מכניסים אותן, אני כבר לא יודעת, אני כבר לא עוקבת אחרי כל העזים שמוציאים ומכניסים. חברי חברי הכנסת, אז אני מציעה שבפעם הבאה במקום שיאמרו על דברים שאומרת כאן במליאה חברתי תמר זנדברג או חברי כנסת אחרים, לפני שאומרים להם "שטויות" – –
– – אדוני היושב-ראש, לפני שמכנים דברים נכוחים ונוקבים "שטויות", כדאי להסתכל, הפוסל במומו פוסל. תודה רבה.
תציע חוק חדש, זה חוק חדש.
כמה אפשר לשמוע את כבר, נו?
מה "נכון"? אתה לא עונה לו? מה אתה עונה לו?
טוב, יאללה, מספיק. די, די, די.
אתה עובר מנושא לנושא – – –
איך זה קשור לחוק הדיינים?
– – – שאלה: איך זה קשור לגזענות, איך זה קשור – – –
למה אתה – למה אתה אומר את זה?
אז אני שואלת אותך: אתה מבין בדיינים, איך זה קשור לגזענות? איך זה קשור לנאמנות?
איך זה קשור למורים? איך זה קשור?
בכול אשמה הצעת החוק הזאת.
אני לוקחת את הזמן של כל הסיעה שלי.
מיכל, אני לא יכולה לקחת את הזמן שלך. חברי חברי הכנסת, בוקר טוב, חברת הכנסת שולי מועלם-רפאלי, אני רוצה לברך אותך, ואת חברת הכנסת עליזה לביא, וגם את עצמי אני רוצה לברך, כי גם אני אחת היוזמות. תודה רבה. אני חושבת שזה לכבודה של הכנסת שהיא תאשר היום את חוק הדיינים. מה קפצתם?
לאט-לאט. יש לנו הצעת חוק, יש גם לעליזה לביא וגם לי הצעת חוק בעניין השופטים. לאט-לאט, אל תיבהלו, תהיינה המון נשים בהרבה מאוד מקומות, מיוצגות לא ייצוג סמלי, המון נשים דעתניות, חכמות – –
– – וזה שעשיתם את כל האסטרטגיה שלכם עכשיו לתקוף את חברת הכנסת מועלם-רפאלי, זה לא יעזור לכם. אף אחד לא שלח אותה, היא אישה חכמה, דעתנית, שלבד הגיעה להחלטה מושכלת. לא יעזור לכם. תעלו על הבמה, תתבכיינו, תעשו, תגידו, זה לא יעזור. יהיו נשים בוועדה למינוי דיינים – –
– – ואולי, רחמנא ליצלן, אולי פעם תהיינה דיינות, וואי, וואי, וואי, אם זה יקרה.
חברי חברי הכנסת – חברי חברי הכנסת, חבר הכנסת כהן, חבר הכנסת פרוש – –
– – חברי חברי הכנסת, בערב הזה נאמרו הרבה דברים, חצי בבדיחותא, חצי ברצינות, השעה עובדת נגדנו, אבל יש אמירה אחת חמורה שנאמרה כאן הערב, שאי-אפשר לעבור עליה לסדר-היום. לצערי, חבר הכנסת אייכלר איננו כאן באולם עכשיו. חצוף, דוחה, דוחה, חצוף, לא ראוי להיות בין חברי הכנסת.
אני שוקלת את המילים שלי בבירור רב.
ולמי שלא שמע, איך הוא העז לתקוף את השרה לימור לבנת כי היא העזה להספיד – אני מצטטת:  "שונא יהודים", את הסופר יורם קניוק שהלך לעולמו. זה מה שעושים בשעה הזאת בכנסת ישראל בדיון על חוק הדיינים? סופר, ענק, איש רוח, שתיאר באומץ את החברה הישראלית כמו שהיא הייתה וכמו שהוא רצה שהיא תהיה. עולה כאן אייכלר ומנצל את הבמה – זילות של הבמה ושל חוק הדיינים. אני מציעה לכם שתתנערו ממנו. זה ממש לא לכבודה של הכנסת.
חוק הדיינים יעבור, חבר הכנסת זאב, על אפך, על חמתך. תתרגל. חוק השופטים יעבור, תתרגל. נשים תהיינה בכל מקום. לא בירכתי האוטובוסים – –
– – והן תהיינה בכל מקום – –
– – והן תהיינה בזכות ולא בחסד, ואתם לא תעשו להן טובה, ותעשו לנו כאן ליל שימורים, ואנחנו נישאר אתכם, ונצחק אתכם, אבל לא תכניעו אותנו. בעניין הזה אנחנו נכניע אתכם. תודה רבה.
אדוני היושב-ראש, חברי חברי הכנסת, שר האוצר יאיר לפיד הניח תקציב פחדני, פחדני.
טוב שאתה חוזר. תקציב פחדני שלא מתעמת עם הממסדים הגדולים שלשם הולך הכסף, שלשם באמת הולך הכסף. מה בדיוק החוכמה לקחת כסף על-ידי זה שמקצצים בטיפולי שיניים לילדים, מרחיבים תשלומי הורים, מבטלים את הסבסוד בצהרונים, מקצצים אולי במשרד החינוך, בקצבאות ילדים? התקציב של שר האוצר יאיר לפיד משרת בעיקר, חברי חברי הכנסת, את מערכת הביטחון, את בנט, על חשבון עקרות-הבית, על חשבון הפריפריה, על חשבון מערכת החינוך. תקציב שמשרת את בנט – "תקציבי זה הכי אחי", חברי חברי הכנסת. תקציב שהולך להתנחלויות. מה, מקצצים מהתקציב להתנחלויות? מישהו בכלל מעז לגעת בתקציב שהולך להתנחלויות, שגדל כל שנה אקסטרה יותר ממה שמתוכנן במיליארד שקלים? אפילו הקיצוץ שתוכנן בחטיבה להתיישבות מבוטל. אני רוצה, חברי חברי הכנסת, לתת לכם כמה נתונים מהחשב הכללי, רק מלפני כמה ימים, נתונים שחשפתי ומתפרסמים היום בעיתון: בתחילת שנת 2011 אושרו לחטיבה להתיישבות 62 מיליון ש"ח. זה בתקציב המדינה. אבל מה? יש ועדת כספים של הכנסת, יש העברות תקציביות – בלי פיקוח, בלי שקיפות, בלי בקרה. התקציב שהועבר לחטיבה להתיישבות בפועל הוא 373 מיליון שקלים – 600% יותר ממה שתוכנן מלכתחילה. שלא נדבר על התקציב שאושר למשרד לשירותי דת באותה שנה.
זה היה 370 – אל תפריע לי – זה היה – תשמע את הנתונים.
אני בזה לא מאשימה אותך, אבל אתם תעשו בדיוק אותו דבר.
אני רוצה להסביר, אדוני היושב-ראש. כל שנה הכנסת הזאת מאשרת תקציב. וכל שנה התקציב לשירותי דת – התקציב לחטיבה להתיישבות עולה ב-600% לעומת מה שאושר מלכתחילה. זה היה – זה יהיה גם אצלכם, כי אתם לא אומרים לא לממסדים האלה. התקציב למשרד לשירותי דת, אני נותנת לך נתון, היה 373 מיליון שקלים. התקציב בפועל גדל ב-51% – 564 מיליון שקלים. ואלה כמובן רק דוגמאות עם מה לא מתעסק התקציב של שר האוצר. התקציב הזה הוא כל כך ימני, חברי חברי הכנסת, שאני לא שומעת את ראש הממשלה מדבר על התקציב הזה. הוא אפילו לא נדרש אליו; הוא אפילו לא מציג אותו בפני הציבור – דברים שהוא עשה בפעם הקודמת, כששטייניץ, למשל, היה שר אוצר. עכשיו, ממי לוקח יאיר לפיד את הכסף הזה? ממי? מעקרות-הבית, ממערכת החינוך. ולאן הוא מעביר את זה? איך הוא קורא לו, אחי? חבר הכנסת רוזנטל, ראיתי שדיברת קודם, אז אני רוצה להסב את תשומת לבך: כשהוא משרת את בנט, לפיד, זה תקציבי הכי אחי; הכי אחי, אני חוזרת בשבילך. חברי חברי – – –
אתה יודע, היה לי – חברי חברי הכנסת, למה אני אומרת שזה תקציב פחדני? כי כדי להתעמת עם ממסדים גדולים צריך אומץ. צריך אומץ לומר לא למערכת הביטחון, שלא מכירה את המילה לא. כל שנה תקציב הביטחון עולה ב-10 מיליארד על מה שמאשרים. מגיע הרמטכ"ל לוועדת הכספים או לוועדת החוץ והביטחון, וגם שר הביטחון, וישר מהלכים עלינו אימים, איך חלילה ביטחונה של מדינת ישראל עלול להיפגע אם רק יקצצו בתקציב הביטחון. אז אין לי טענה לשר הביטחון, זה חלק מהריטואל הקבוע של שרי ביטחון. אבל יושב שר האוצר יאיר לפיד בוועדת הכספים של הכנסת – באיזו מהירות הוא הפנים את הרטוריקה של משרד הביטחון; ואני מצטטת ציטוט חופשי, כך הוא אמר בוועדת הכספים, הוא אמר: אני יושב בקבינט הביטחוני – בפתוס כזה – אני יושב בקבינט הביטחוני, והיד רעדה לי כשאני שמעתי על האיומים הביטחוניים לקצץ בתקציב הביטחון. הלו, כל כך מהר הפנמת את הרטוריקה הזאת? מישהו מדבר על פגיעה בביטחון המדינה? אנחנו מדברים על השומנים, על בורות השומן, שכל שנה מתווספים למערכת הביטחון, ושאף אחד לא רוצה לקצץ בה. איך הוא אמר? רעדה לי היד. רעדה לי היד. חברי חברי הכנסת, אז במשרד הביטחון הוא לא נוגע; במפעל ההתנחלויות, כמו שאמרתי קודם, הוא לא נוגע, כי אחרת זה יפגע באחיו – האח היקר, הבן יקיר לי; הוא לא נוגע בטייקונים ובבעלי ההון. הוא עומד כאן ומטיף לנו מוסר, והדגיש את זה קודם חבר הכנסת רוזנטל: אל תרדפו את המצליחים. מי רודף את המצליחים? אנחנו רוצים שהמצליחים יישארו פה. כל פעם מספרים לנו מין אגדות אורבניות כאלה: מרוב שאתם רודפים אותם, את אותם טייקונים ובעלי הון, הם ייקחו את העסקים שלהם וילכו מכאן. מה, אנחנו מציעים את זה? אנחנו רק מציעים להתעמת עם הפטורים המופרכים שניתנים לבעלי הון, שאין שום הצדקה לתת אותם. ואתה יודע, חבר הכנסת – סליחה, סגן השר לוי, למה עדיין זה תקציב פחדני? כי כשיש 27 מיליארד שקלים רווחים כלואים שלא עושים אתם כלום, אז נפגשים באופן אישי עם מנכ"ל "טבע" ובאים אתו בדברים. זאת מדיניות של שר אוצר? הוא פוגש כל אחד מהמנכ"לים של החברות לחוד במקום לנהל כאן מדיניות תקיפה. זה פחדני, כי גם הוא, כמו קודמו, לא מסוגל להתעמת עם הממסדים האלה; אלה ממסדים חזקים. אז מי משלם את המחיר? מי משלם את המחיר? משלמים את המחיר אותם אלה – אותם ילדים שעל-פי דוח הביטוח הלאומי יהיו עכשיו מתחת לקו העוני; משלמות את המחיר עקרות-הבית; משלמים את המחיר הורים צעירים. מה רוצים, לגרש מכאן, מהארץ, את ההורים הצעירים והילדים שלהם? איזו תקווה? איזו תקווה מציעים להם? חברי חברי הכנסת, התקציב ששר האוצר וסגנו, חבר הכנסת מיקי לוי, סגן שר האוצר, מגישים לכנסת זה תקציב שהוא גרוע מכל העולמות, כי ככה: הוא גם מתעלל במעמד הביניים, הוא גם מבטיח גירעון עצום בעתיד, וכל ההחלטות האלה שדורשות אומץ כמובן לא קיימות. ואני מוטרדת, כי יש חלופה, ואפשר היה להציג חלופה. חבר הכנסת גפני ואני הצגנו תוכנית שאומרת איפה מוצאים את הכסף במקומות שהם לא הכיסים של מעמד הביניים והשכבות המוחלשות. אנחנו חושבים שהתוכנית שלכם היא איומה; באמת, אין לי דרך אחרת להגדיר אותה. היא ממש מרסקת את מה שנשאר ממערכת הרווחה, ממדינת הרווחה. כל פעם אומרים: מה, מדינת הרווחה. אני רוצה לבשר לכם, חברי חברי הכנסת: יש מדינת רווחה; רק היא משתרעת בין פסגות לבית-אל, היא ממש לא כאן. כי מי שגר כאן, בתוך הקו הירוק, אין לו אופק, אין לו תקווה. ולכן, חברי חברי הכנסת, כל האיומים האלה על ספרד ויוון, כל פעם החזרה הזאת – אם לא נעשה את המהלכים שאני מציע, אומר שר האוצר, אנחנו נהיה ספרד ויוון – אין לזה קשר למציאות, להצעות האלה. חברי חברי הכנסת, התקציב שהוגש לנו כאן היום זה העתק מדויק, נאמן למקור, של המדיניות התקציבית של נתניהו. אמר שר האוצר בוועדת הכספים – למי שהיה הוא אמר: הסוציאליזם מת – אני לא יודעת, אני לא חושבת ככה, אבל נניח – אני מציג תוכנית אחרת. מה זה "התוכנית האחרת"? הוא אמר: מתקדמת. תוכנית ניאו-ליברלית, שנאמנה למקור של נתניהו, היא מתקדמת? היא חדשנית? היא פוגענית, חברי חברי הכנסת. הממשלה הקודמת שבאמת דרדרה אותנו לתהומות גירעוניים, תחוויר לעומת מה שיהיה בממשלה הזאת. עכשיו, זה לא גם תקציב אין-ברירה, לא צריך לטעות. יש כאן מדיניות מכוונת של קיצוץ שירותי המדינה, של חיזוק החזקים. התפיסה של נתניהו, שאימץ אותה בכזאת מהירות גם שר האוצר לפיד, של פגיעה במגזר הציבורי, של קיצוץ בשירותים החברתיים, זו מדיניות שגויה, חברי חברי הכנסת. היא תחסל את הצמיחה, היא תחסל את הכלכלה, היא תעמיק את הגירעון העתידי, וגם את העוני וגם את הפערים החברתיים. ואני קוראת לכם, חברי חברי הכנסת: תצביעו נגד התקציב. תגידו לא ללפיד, וגם לא לאחיו בנט. תקציבי זה הכי אחי, כבר אמרתי? תודה רבה.
חבר הכנסת זחאלקה הוא דוקטור לרוקחות – – –
אדוני היושב-ראש, חברי חברי הכנסת, ההחלטות של ועדת הכנסת גרועות פחות מהחלטות של מליאת הכנסת, שרק לפני כשעה דחתה הצעת חוק של חברת הכנסת חנין זועבי שביקשה לתת ייצוג לנשים ברשימות למועצות המקומיות. למה זה כל כך חמור, מה שעשתה מליאת הכנסת? כי שמענו את שרת הבריאות יעל גרמן אומרת את הדבר הבא; שימו לב לדבר הבא – אמרה יעל גרמן: אנחנו מקדמים הצעת חוק כזאת. חברת הכנסת יפעת קריב מקדמת הצעת חוק כזאת. זו הצעה חשובה, חברי חברי הכנסת, שיפעת קריב מקדמת, אבל האם הכנסת הזאת פוסלת יוזמות חקיקה לגופו של איש, או לצורך העניין לגופה של אישה?
רגע, תרשה לי אדוני. הצעת החוק של חברת הכנסת חנין זועבי הייתה הצעה ראויה. ראויה. סגנית השר פאינה קירשנבאום, יש מלא נשים ראויות, הבעיה שהן נתקלות בחסמים שמונעים מהן להתמודד, ומדיניות של העדפה מתקנת היא נכונה גם ברשויות המקומיות. אני מכירה הרבה גברים, הרבה ראשי עיר, הרבה חברי מועצות מקומיות גברים שלא העובדה שהם ראויים הביאה אותם לשם.
העובדה שהם פחות ראויים הביאה אותם לשם. לכן זה לקלונה של הכנסת שפסלה הצעת חוק כזאת רק כי היא הוגשה על-ידי מישהי שהיא לא לטעמכם.
גם אם היה, זה בטל בשישים.
אדוני היושב-ראש, חברי חברי הכנסת, אני רוצה לברך על היוזמה בעניין המזונות, אני גם מקדמת הצעת חוק עם קבוצה גדולה של חברי כנסת, הצעת חוק של עמותת "ידיד" בסוגיה הזאת, אבל אני רוצה לנצל את ההזדמנות, אדוני, לדבר על דבר אחר לחלוטין, שאני מודה שמאז שקראתי את הכתבה של גדעון לוי בנושא אין לי מנוח, ואני מדברת על איך הפכנו להיות ציידי אדם. אני רוצה לספר על פועלים פלסטינים שחיים ביהודה ושומרון, בגדה המערבית, ואחת לכמה זמן, כיוון שלחלקם אין אישורי עבודה, ואנחנו יודעים שאין פרנסה, חלקם נכנסים לארץ באורח בלתי חוקי, נכנסים לארץ כדי לעבוד כשיפוצניקים, בבניין או במקומות אחרים. אין ספק שתפקידו של צה"ל או תפקידה של המשטרה לא לאפשר לאנשים להיכנס לארץ באורח בלתי חוקי, אין חולק על זה בכלל, אבל הדרך שבה צה"ל משתמש כדי למנוע מאנשים להיכנס לארץ היא מחפירה, הייתי אומרת, היא ממש על סף ההתבהמות. ואני רוצה לספר סיפור אחד, על בחור אחד, שקוראים לו מוחמד, שחצה את הגדר, כמו שאמרתי, באורח בלתי חוקי. באה מולו קבוצת חיילים, כעשרה חיילים, והוא היה עם עוד שני חברים. החיילים קראו לו לעצור, והוא ברח – אנשים לא רוצים שיעצרו אותם, והוא ברח. ואז הגיחה מולו קבוצת חיילים אחרת, עם כלבים, והם שיסו בהם את הכלבים, והכלב התנפל עליו, על מוחמד, וקרע אותו, פשוט קרע אותו. נשך אותו. במשך שבע דקות, לפי תיאורו, הוא התמודד מול הכלב, והוא כמובן לא הצליח, עד שבאו חיילי צה"ל ומשכו את הכלב. הוא אושפז בבית-חולים, ואחר כך עצרו אותו והוא הועבר לתחנת משטרה. אני לא מתווכחת על כך שצה"ל לא צריך לאפשר לאנשים שאין להם אישור עבודה להיכנס לישראל. אני מתווכחת על ההתבהמות, על האדישות המוסרית הזאת, לעמוד מול אדם שהכלב מתנפל עליו ונושך אותו ונושך אותו עד זוב דם. איך הגענו למין קהות חושים כזאת? איך הפכנו להיות ציידי אדם, משסים כלבים בבני-אדם? אדוני היושב-ראש, אני חושבת שהכנסת צריכה לאפשר ליזום דיון על זה בוועדת החוץ והביטחון ולשנות את ההנחיות של צה"ל. כן, זה לגיטימי לעצור אנשים שמבקשים להיכנס באורח בלתי חוקי; זה ממש לא לגיטימי לצוד בני-אדם באמצעות כלבים שמשסים אותם נגדם. תודה רבה.
אדוני היושב-ראש, חברי חברי הכנסת, היום הכנסת הולכת לחוקק נישול והפקעה בחסות הכנסת, חקיקה שהמטרה שלה והמשמעות שלה זה נישול והפקעה. אני רוצה לומר משפט מקדים, חברי חברי הכנסת. אין לי ספק, ואני אומרת את זה באחריות מלאה, אין לי ספק שהשר לשעבר בני בגין, כשהוא קידם את יוזמת החקיקה שמונחת כאן לפנינו התכוון לטוב. אני אומרת את זה, אני יודעת את זה. אני נפגשתי אתו, הוא הופיע בפני הסיעה שלנו, רק הוא לא שכנע אותנו שההצעה הזאת עומדת לתת מענה לבדואים בנגב באופן שיכבד גם את הזכויות ההיסטוריות של הבדואים בנגב, יכיר בזכויות ההיסטוריות, וייעשה כמהלך של הידברות מול האוכלוסייה, ראשיה ומנהיגיה. הדבר שמטריד אותי, אדוני היושב-ראש, ברשותך, אני שומעת את הדיון כאן בכנסת, והדבר שמקומם פעמיים – פעם זה עצם יוזמת החקיקה ופעם זו התגובה של חברי הכנסת מהקואליציה, בזלזול, בגסות הרוח, בהתבטאויות. עומדים כאן חברי כנסת ומדברים מדם לבם. אפשר להסכים אתם, אפשר לא להסכים אתם, אבל הזלזול הזה, "כולם מדברים על הבדואים בנגב", "מי שם אתכם לדבר בשם הבדואים בנגב?", זה הלך הרוח שאתם משדרים. על מה מדובר כאן? מה, מדובר במהלך קל? מדובר במהלך פשוט? מדובר במהלך שנועד לטרנספר קבוצה של אוכלוסייה גדולה, אזרחי המדינה, ממקום מגוריהם למקום אחר, תוך הטלת סנקציות פוגעניות, קשות, על מי שלא מוכן להיכנס למתווה של ההסדר. אז בזלזול הזה, הכנסת הזאת? שמעתי את הצחקוקים האלה, את הלעגנות הזאת, את הלעג הזה, סליחה. מה זה צריך להיות? חברי חברי הכנסת, מדובר בהסדר שהוא לא שוויוני, מדובר בהסדר שהוא מפלה, שהכישלון שלו ידוע מראש; למה להיכנס למהלכים שהכישלון שלהם ידוע מראש? הרי ברור שהוא לא ייושם. בטח תהיה קבוצה שתלך למתווה הזה, זה תמיד ככה. אבל תוכנית שהמטרה שלה זה להביא לריכוז של אוכלוסיות שונות לתוך איזשהו מתחם, לתוך איזשהו תחום מושב שנקבע מראש – זה סביר? שהולכים עכשיו לפנות כפרים שלמים ואוכלוסיות שלמות, זה סביר? זה נראה לכם דרך התנהלות נכונה בחקיקה של מדינה? ככה פותרים בעיות? ככה "מסדירים" התייחסות לאוכלוסייה? מדובר על אזרחים. המדינה מכתיבה באופן חד-צדדי, באופן הזה, הסדר לאזרחים?
אני רוצה לסיים, אדוני. לא מדובר כאן בפינוי של התנחלויות בלתי חוקיות. מדובר באזרחים שהמדינה מסרבת להכיר בעובדה שהם אזרחים לגיטימיים, שיש להם זכויות היסטוריות. ולכן, אדוני היושב-ראש, סיעת מרצ תצביע נגד הצעת החוק הזאת.
אפשר לשאול שאלה, אדוני? האם יש הסדר לשר בנט עם השר המארגן שיסתדרו על ההסדרה של – – – האם יש הבטחה שזה ייכנס בקריאה השנייה והשלישית, אדוני? והאם יש הבטחה לשר בנט שהסדרת – – –
הבטיחו לו שזה יהיה בקריאה שנייה ושלישית?
– – – השר בנט, זה מה שיקרה, אז אולי – – –
אתה יכול לענות לי? אני יכולה לשאול?
כבוד היושב-ראש, אני יכולה לשאול?
אבל הוא לא נתן לנו תשובה, השר.
אתה יודע מה תהיינה תוצאות ההצבעה.
כמה תחזור על הדבר הזה? אנחנו לא עומדים מאחורי זה.
כן, כן, כן, כן, אדוני השר. כן, אדוני השר.
כשתעשה משהו טוב. תאמין לי, כשתעשה משהו טוב אני אגיד לך – – –
כן, אדוני ראש הממשלה. כן, אדוני ראש הממשלה. מה שתגיד, אדוני ראש הממשלה.
– – – מס חברות. אף פעם לא תמכנו בהעלאת מס חברות. תדייק.
מה אני אעשה, לפחות נשאר – – –
גברתי היושבת-ראש, חברי חברי הכנסת, אדוני סגן השר, אני רואה שיש טקטיקה חדשה לקואליציה. טקטיקה חדשה; כל מי שעולה מטעמכם על הדוכן מסביר לנו למה אנחנו כל הזמן תוקפים אתכם ואומרים: לא, לא, לא, לא. איך אמרת את זה? לא, לא, לא. מה נגיד, כן, כן, כן, אדוני ראש הממשלה? כל מה שאתה עושה זה נהדר, אדוני ראש הממשלה? אמר אתמול ראש הממשלה שישראל היא לא זו שמונעת את חידוש תהליך השלום. בלשכת ראש הממשלה אמרו – אחרי שג'ון קרי, מזכיר המדינה האמריקני, נסע – שהושגה התקדמות. ואני חושבת לתומי, איזו התקדמות הושגה? איזו קבלת פנים הכינה ממשלת ישראל למזכיר המדינה האמריקני? אתם יודעים, חברי חברי הכנסת, מה ממשלת ישראל עשתה? אצבע משולשת לממשל האמריקני, בדמות הפשרת בנייה, הפשרת מכרזים בהר-חומה, הכשרת השטח בנוקדים, באיתמר, ברמות.
זה סיכול ממוקד. סיכול ממוקד – –
– – סיכול ממוקד לאפשרות לעשות הליך מדיני. נכון, רמות זה ירושלים. הר-חומה זה ירושלים – –
– – כולם יודעים. אפילו שר החוץ הקטארי אמר – כשהוא הגיש את יוזמת הליגה הערבית המחודשת לממשל האמריקני הוא אמר: ייתכנו חילופי שטחים. כולם יודעים שנוצרה מציאות בירושלים, שנצטרך במסגרת המשא-ומתן על חלוקת הריבונות בירושלים להגיע להסדר. אבל למה עכשיו? למה במהלך משא-ומתן – כשמנסים לחדש את המשא-ומתן? מה בדיוק התבונה לבנות עכשיו, כשמנסים לחדש את המשא-ומתן? מה רוצים בדיוק לאותת לממשל האמריקני? ואחר כך ראש הממשלה אומר שהושגה התקדמות? ראש הממשלה לא מאמין לאבו מאזן. תשאלו את חבר הכנסת, סגן השר אופיר אקוניס, שיושב כאן. גם הוא לא מאמין לאבו מאזן. וכל הניסיונות שעושה ממשלת ישראל הם להקשות על אבו מאזן לחזור למשא-ומתן, כשממשיכים לבנות. מה חושבים? שאנחנו נבנה פה ועולם כמנהגו נוהג? אז קרי יכול לשבת 13 שעות, או 13 פעמים לנסוע הלוך-חזור, הלוך-חזור. כשזו ממשלת ישראל, כשחברי כנסת בכירים בה, כמו יריב לוין, דני דנון, מירי רגב, השר ישראל כץ ואחרים, אומרים שהם מתנגדים לפתרון שתי המדינות, מה בדיוק מבינים הפלסטינים מזה? מה הם צריכים להבין מזה? מהמסר הזה של ממשלת ישראל, שבכיריה אומרים שהם מתנגדים לפתרון שתי המדינות, ובשטח קובעים עובדות ובונים ובונים, ובעצם מאותתים לפלסטינים – אתם תבואו, אנחנו נבוא, אלה יבואו – אתם אלה שדוחפים את הפלסטינים לחזור בספטמבר לאו"ם ולבקש הכרה באופן חד-צדדי. אתם אלו שדוחפים אותם חזרה לאו"ם. אחר כך מה אתם אומרים בדיוק? שמעתי את אופיר אקוניס בהרבה הזדמנויות אומר: נתניהו מתעקש על משא-ומתן ללא תנאים מוקדמים. איך אפשר להתעקש על משא-ומתן ללא תנאים מוקדמים כשממשיכים להרחיב את גבולות ההתנחלויות? יש משא-ומתן כזה, אני שואלת, חברי חברי הכנסת? הרי הכול זה מס שפתיים. כל הפגישות האלה זה רק בשביל הריטואל. זה הכול מס שפתיים. חברי חברי הכנסת, מדינת ישראל תיבחן על-פי עמדות הפתיחה במשא-ומתן המתחדש, ולא על-פי ההצהרות שלה. כמו שאמר היום מקורב – היום יש ציטוט ב"הארץ" – מקורב ללשכת ראש הממשלה: הושגה התקדמות. הצהרות ריקות מתוכן זה לא רלוונטי. יש כאן, חברי חברי הכנסת – ובזה אני רוצה לסיים – אמר את זה גם מזכיר המדינה האמריקני, יש כאן הזדמנות אחרונה. חלון ההזדמנויות, אותו צוהר, אותו חרך שנותר לפתרון שתי המדינות, הולך ונסגר, הולך ונסגר, כי יש כאן ממשלה שמייצרת עובדות בשטח. ואתם, סגן השר לוי, הופכים לחותמת גומי שלה. כן, לחותמת גומי שלה. כי כשמפשירים מכרזי בנייה בזמן משא-ומתן – ואתה עולה לכאן לדוכן, ואתה תוקף את האופוזיציה, במקום לתקוף את הממשלה הזאת שמטרפדת, שמכניסה מקלות בגלגלי המשא-ומתן. חלון ההזדמנויות הזה הולך ונסגר, ואז אנחנו עלולים למצוא את עצמנו במציאות כמו שרוצים אופיר אקוניס ואחרים, חלילה. אני חושבת זה רע לדמוקרטיה הישראלית, זה רע לפלסטינים, זה רע לכולם מציאות של מדינה דו-לאומית. אז תתפכחו.
הנשיאות הזאת היא הכי – – –
– – – החלטנו עוד פעם עכשיו על חוק הרעייה.
זה עוד פעם – – – זה לא בסדר.
על המסך מופיע משהו – – – הצבעה מס' 13 בעד הודעת הממשלה – 77 נגד – אין נמנעים – אין הודעת הממשלה על רצונה להחיל דין רציפות על הצעת חוק הפיקוח על מזון לבעלי-חיים, התשע"ב–2012, נתקבלה.
כל אחד משהו אחר. יש בעיה.
תודה רבה. גברתי היושבת-ראש, חברי חברי הכנסת, אנחנו נתמוך בחוק המזון, בחוק שהציג השר נפתלי בנט, אבל אני רוצה לנצל את העמידה שלי כאן על הדוכן ולדבר על מפלגות שנושאות את שם הדמוקרטיה לשווא. במקרה הזה אני מדברת על שתי מפלגות, מפלגות מונרכיות, הייתי אומרת, האחת זו ישראל ביתנו והשנייה זו יש עתיד, שחבר הכנסת רונן הופמן מציע מטעמה לשנות את שיטת המשטר. תתרכז, חבר הכנסת הופמן, זה רק קדימון היום למה שסיעת מרצ וסיעות אחרות מתכוונות לעשות. שינוי שיטת המשטר – במקום שתתעסקו בשינוי שיטת המשטר אולי תתעסקו בשינוי המדיניות וכל הקיצוצים שאתם מביאים לכאן בתקציב, בפגיעה במעמד הביניים, בפגיעות בשכבות המוחלשות? מה, יש בעיה בשיטת הממשל, חברי חברי הכנסת? יש בעיה במושלים, במי ששלחתם לכנסת. זו הבעיה. ממש אין בעיה בשיטת הממשל. גם ככה הרי השיטה מאפשרת לראש הממשלה ולמפלגות גדולות להתנער מהמחויבות שלהם לבוחרים בלי שניתן לפגוע בהם. מה, באים חשבון עם נבחרי ציבור שלא עמדו בהבטחה שלהם? חברי חברי הכנסת, אני קוראת בקפידה את הצעת החוק של חבר הכנסת הופמן: העלאת אחוז החסימה, בהדרגה אומנם, קודם ל-3% ואחר כך ל-4%. מה, זה רציני? מה, אם יעלו את אחוז החסימה זה מה שיפתור את בעיית הממשל? הרי מה אתם מתכוונים לעשות? לסתום את הפה למפלגות אידיאולוגיות. דרך אגב, מימין ומשמאל, אבל במקרה הקונקרטי הזה אתם מתכוונים להביא למצב שהמפלגות הערביות תצטרכנה להתאחד כדי שיום אחרי הבחירות הן תצטרכנה להתפלג; הרי זה מה שאתם עושים. תסתכלו על החברה הישראלית, זו חברה משוסעת, מפולגת. הכנסת צריכה להיות מעין מדגם מייצג, מעין מיקרוקוסמוס של ההעדפות של האוכלוסיות בחברה הישראלית. אז מה אתם עושים בהצעה הזאת עכשיו, בהעלאת אחוז החסימה? אתם מבקשים להדיר מהכנסת הזאת קבוצות מיעוט. זה יפגע – אתה, חבר הכנסת הופמן, עוסק בממשל, במדיניות, אתה לא יודע שהכנסת צריכה לתת ייצוג לקבוצות מיעוט? מה אתה רוצה, לנכר את קבוצות המיעוט מהפוליטיקה הישראלית? זה מה שאתה עושה. אתה נציג של מפלגה מונרכית שמבקש למנוע מהקבוצות באוכלוסייה הישראלית ייצוג הולם בכנסת. זה דבר שהוא בלתי מתקבל על הדעת. זאת הפוליטיקה החדשה שלכם? מה זו הפוליטיקה החדשה הזאת? זה ביטוי לעריצות הרוב של הפוליטיקה הישנה. זה מה שאתם מביאים לכנסת הזאת. חברי חברי הכנסת, אז אומנם אנחנו נתמוך בחוק המזון, אבל נמשיך להיאבק בכם בחוק – מה שנקרא חוק המשילות. אתם נושאים את שם הדמוקרטיה לשווא, את שם המשילות לשווא. לא מדובר במשילות, שוב מדובר בעריצות הרוב. תודה.
צריך לפתור את זה לפני שאתה בא למליאה – את הנוסחה הזאת.
חברי חברי הכנסת, שמעתי את השר נפתלי בנט עומד כאן על הדוכן ובמין פתוס מסביר: לא יכולתי שלא לתת לתוכנית הזאת לקרום עור וגידים. איך יכולתי להשאיר תוכנית כזאת על השולחן בלי שיקרה אתה משהו? באיזה פתוס הוא אמר את זה. חברי חברי הכנסת, האחים לפיד ובנט, צריך להגיד, נדבקו מראש הממשלה נתניהו בחיידק ההפרטה. וכשנדבקים זה בעייתי, כי חיידק הוא אלים. רק מי שאין לו זיכרון, חברי חברי הכנסת, אין לו זיכרון, אין לו היגיון, יחזור על משגה ויסקונסין. תיארה קודם חברת הכנסת מיכל בירן איך עצרו את התוכנית הזאת בפעם הקודמת כאן בכנסת. אבל למה עצרו אותה? כי מישהו הייתה לו כאן גחמה? עצרו אותה כי התוכנית הזאת הייתה כישלון מוחלט, גם מבחינה כלכלית וגם מבחינה חברתית. הסיבה היחידה, חברי חברי הכנסת, ששולפים את התוכנית הזאת שוב הפעם מהנפטלין – אני חוזרת אומרת: האחים לפיד ובנט נדבקו מנתניהו בחיידק ההפרטה. אני חושבת שלחיידק הזה יש כמה השלכות, אבל ההשלכה הכי מרכזית היא שמאבדים את הזיכרון. אם מאבדים את הזיכרון, פועלים בלי היגיון. אני פונה לשרים לפיד ובנט – אומנם השר בנט הציג את זה כאן, אבל זאת לא יוזמה שלו לבד. אני אומרת לו: תקראו את הנתונים, תבחנו מחדש את הנושא, אולי תירפאו מהחיידק הזה. הרי מה? הכנסת או הצד הזה, צד האופוזיציה, לא רוצה שישלבו מקבלי גמלאות בעבודה? מה, אנחנו מתנגדים לזה? עומד כאן השר בנט כאילו שרק לצד אחד בכנסת הזאת יש אחריות. חברי חברי הכנסת, אנחנו חושבים שאנשים צריכים לעבוד, ולעבוד בכבוד. אבל ההצעה שמוצעת כאן, שהייתה אמורה לסייע לדורשי העבודה ולמקבלי הגמלאות לחזור למעגל העבודה – ההצעה הזאת בפעם הקודמת לא הצליחה להשיג את המטרות שלה; ולא רק שהיא לא הצליחה להשיג את המטרות שלה, היא הביאה לפגיעה קשה מאוד באוכלוסייה הכי הכי מוחלשת בחברה. אז במקום לעמוד כאן על הדוכן ולהביא להשמה איכותית יותר של דורשי העבודה, מה תעשה התוכנית הזאת, חברי חברי הכנסת? אמרו כבר קודם: אנשים יגזרו עליה קופונים. אני חוזרת ואומרת שהיא תנפח את הכיסים של אותם קבלנים פרטיים שיקבלו היתר להוציא אותה לפועל. זה מה שהיא תעשה. היא לא תדאג לאותם מובטלים כדי שישולבו במעגל העבודה, היא תדאג לאותם מקורבים שיקבלו את ההיתרים האלה. מה שמטריד זה שכשבא שר חדש אז הוא גילה את האור. הוא גילה שיש תוכנית ויש שירות תעסוקה. הרי מה עשו כאן במשך כל השנים? ייבשו באופן מכוון את שירות התעסוקה, ועכשיו רוצים להפריט את הסמכות המהותית ביותר שיש לשירות התעסוקה, המהותית ביותר.
אני מסיימת, גברתי. מה זאת הסמכות הזאת? הסמכות המהותית היא לעזור לדורשי העבודה לחזור למעגל התעסוקה. אז במקום שהממשלה תסייע להם, היא מתנערת מהאחריות הזאת. היא תניב פירות – הייתי אומרת, הממשלה הזאת והקבלנים האלה יניבו פירות או רווחים על גבן של אותן אוכלוסיות מוחלשות. לכן, חברי חברי הכנסת, תוכנית ויסקונסין החדשה זאת תוכנית ויסקונסין הישנה, ואני קוראת לכם להצביע נגדה. גם אם היא תעבור היום במליאה אנחנו נעשה כל מאמץ שהיא תטורפד בוועדה.
לא התייאשתי, אני לא מאמינה לך.
מספר השרים – – – יש הצעת חוק – – –
המפלגות הערביות – אתם מכניסים את זה בדלת האחורית. השרים – את מי זה מעניין מספר השרים – – – הצעת חוק – – –
הצעת החוק הזאת – – – בדלת האחורית. למה בדלת האחורית? – – –
– – – לצמצם את מספר השרים – – –
אין לנו בעיה עם זה. אין לנו בעיה עם זה. יש לנו בעיה אתכם.
עכשיו אתה משתיק את האופוזיציה. על הצעת החוק – – –
לא התחלנו למצות את ההתנגדות.
למה מאיר כהן עונה על זה? מה, הוא שר המשפטים? – – –
– – – עדיין שינו את השיטה.
אני יודעת, אבל היושב-ראש – – –
האופוזיציה היא לא הומוגנית – – –
– – – אני לא מבינה אותך בכלל.
ז'בוטינסקי היה מתהפך בקברו אם היה רואה את – – – ראש הממשלה וכולם, איזה חוקים אתם מביאים לכנסת ולפודיום. הצעה – – –
ההצעה של רונן הופמן על האי-אמון יותר גרועה משל רותם. כדאי שתקרא אותה. כדאי שתקרא אותה.
אתם תיזהרו מהחוקים שלכם – – –
אדוני היושב-ראש, חברי חברי הכנסת, אני מבקשת להתייחס לסעיף בספר החוקים שנקרא: איסור העלבת עובד ציבור, כשאני מודה שהאיסור הזה הוא עלבון לשכל הישר. לא רק אני אומרת זאת. שופטי בית-המשפט העליון לשעבר, השופטת דורנר, השופט זמיר, כל מי שאני שומעת ומכירה חושבים שזה סעיף אנכרוניסטי שצריך כבר להוציא אותו מספר החוקים. למה הסעיף הזה כל כך בעייתי? חבר הכנסת הרצוג, חשוב לי שאתה תשמע למה הוא כל כך בעייתי. הסעיף הזה מנוגד למהות של העיתונות. הוא מגביל את חופש העיתונות. הוא מונע לבקר, לחשוף פגמים, לחשוף מחדלים, של עובדי ציבור בכירים, גם חברי כנסת ושרים. ומה בכלל, חברי חברי הכנסת, עם מה שנקרא שוויון בפני החוק? איזה מין דבר זה שכשמעליבים אזרח מן השורה, כשמקללים אזרח מהשורה, אז זו לא עבירה פלילית, אבל כשמעליבים אדם שהוא בתפקיד ציבורי, אז זו עבירה פלילית? זה נראה לכם סביר שסעיף כזה ייחשב כעבירה פלילית? חברי חברי הכנסת, מטרת ההצעה שלי היא לבטל את הסעיף. אני מאוד מאוד חוששת, ואני מסתמכת על נתונים שמסרה לי שרת המשפטים בשאילתה שהגשתי לה, שנעשה שימוש לרעה של עובדי ציבור – מנצלים לרעה את הסעיף הזה כדי להצר את חופש הביטוי, לאיים על אלה שמביעים דעה, אם הדעה הזו לא עולה בקנה אחד עם העמדה שלהם. אני רוצה לתת לכם את הנתונים שמסרה לי שרת המשפטים בתגובה על השאילתה שלי. שאלתי כמה כתבי אישום הוגשו על העלבת עובד ציבור, ונמסר לי כי משנת 2010 ועד עכשיו הוגשו 143 כתבי אישום בגין העלבה של עובד ציבור, מתוכם – חברי חברי הכנסת, שימו לב לנתונים – רק 37, כלומר רק רבע מכתבי האישום, הסתיימו בהרשעה. זה נכון שהעובדה הזו בצירוף אופי העבירה – בדרך כלל כשהפרקליטות מגישה על העלבת עובד ציבור, זה תמיד כשאנשים נמצאים באיזה עימות חזיתי ואז יש עבירות נוספות. אבל אני מודה שכשאנחנו רואים את המספר הזה, אני לא מצליחה להבין את ההיגיון בנוגע למטרות הסעיף הזה בחוק. חברי חברי הכנסת, אני חושבת שסעיף אנכרוניסטי כזה לא יכול לשרוד בספר החוקים, לא יכול להיאכף. אתם יודעים מה? כשהסעיף הזה נחקק, הוא נחקק כדי להגן על עובדי ציבור זוטרים, ומי שעושה בו שימוש זה בעיקר עובדי ציבור בכירים. אני חושבת שעובדי ציבור צריכים להיות מוכנים לספוג ביקורת מהציבור. זה חלק מהותי מהתפקיד שלהם. אני מבינה את זה שאמירות פוגעניות זה מאוד לא נעים. זה מאוד מאוד לא נעים. אבל מה? הן צריכות להיות עבירה פלילית? הן צריכות להיחשב לעבירה פלילית בספר החוקים? איפה כל ההיגיון של חופש הביטוי? הרי ההפיכה של סעיף כזה, של דיבור כזה, שהוא מאוד מאוד לא נעים, לעבירה פלילית זה מנוגע לעיקרון חופש הביטוי, עיקרון שעליו מושתת משטר דמוקרטי תקין. חברי חברי הכנסת, נכון שחופש הביטוי הוא לא ערך מוחלט, והגבלה שלו צריכה להיעשות רק במקרים שקיימת פגיעה בביטחון המדינה או חשש לפגיעה בביטחון המדינה או בסדר הציבורי. אז אפשר לחשוב להפוך אותו לעבירה פלילית. אבל כל אמירה, ושימו לב, אני רוצה לתת לכם דוגמאות על מה מעמידים לדין אנשים: כל אדם שאומר לשוטר "חמור", ואני לא בעד שיגידו לשוטר "חמור" – אבל בן-אדם שאומר לשוטר "חמור" מעמידים אותו לדין והוא צפוי לחצי שנת מאסר. זה נראה לכם סביר שזאת עבירה בספר החוקים? זה נראה לכם סביר שעל זה מגישים 137 כתבי אישום, שלא לדבר על התביעות המשטרתיות ובאיזו קלות מגישים כתבי אישום על עבירה כזו?
נכון. תודה, חברת הכנסת זנדברג. כשאזרח עומד מול שוטר ומבקש לדעת את הסמכויות שלו, בקלות השוטר תוקע לו – התביעות המשטרתיות תוקעות עבירה. נראה לכם סביר שעל כל – – –
כן, כן, כן. תראה את הנתונים, אדוני השר. אתם עושים שימוש לרעה – – –
אל תתווכח אתי עכשיו. תעלה אחר כך לדבר.
אתם עושים שימוש לרעה, ציני וזול. אני עברתי על פסיקות. כשיש אמירות נורא-נורא חמורות, מילא. אבל על כל "חמור", אידיוט" שאומרים למישהו – ואני נגד שיגידו "חמור" ו"אידיוט" – אתם מגישים תביעה. זה סביר שהתביעה הזאת אפשר להפעיל אותה לחצי שנת מאסר? חברי חברי הכנסת, אני אומרת שאת הסעיף הזה צריך לשמור למקרים מאוד-מאוד חריגים. אבל תראו מה קורה. אזרחים מגדפים עובדי ציבור, כמו שאמרה חברת הכנסת זנדברג, בדרך כלל, כשהם מבקשים לדעת גם מה הזכויות שלהם. זה נעשה בעימות או מתוך חשש להפרת הסדר הציבורי. ואז באמת שוטרים, עובדי ציבור, סופגים את כל הכעס והתסכול. אבל למה עובדי ציבור צריכים הגנה נוספת על מה שיש לאזרחים הרגילים? גם ככה חוק לשון הרע מגן על כולם. מי שרוצה, שיתבע על-פי חוק לשון הרע. חברי חברי הכנסת, בזמן שנותר לי אני רוצה לספר לכם על דוגמה אחת, לתאר לכם סיפור שהנושא שלו עומד בדיון בבית-המשפט העליון, כדי להסב את תשומת לבכם – מתי עושים חופש ביטוי לעשירים ומתי עושים חופש ביטוי לעניים. בבית-המשפט המחוזי בירושלים התנהל דיון שהוגש לעליון בערעור של אליצור סגל. אליצור סגל הורשע בעבירה של העלבת עובד ציבור. חברי חברי הכנסת, שימו לב למה הוא הורשע: העלבת עובד ציבור – 3,000 שקל קנס, ופיצוי בסך 4,000 שקל קנס. אליצור סגל פרסם מאמר באתר "מנהיגות יהודית" בשנת 2004 על הרב הצבאי הראשי דאז ישראל וייס. בין היתר, וזה היה על רקע הנסיגה בעזה, כתב סגל דברים חריפים כנגד הרב הצבאי הראשי. הוא כתב דברים חריפים, שהוא מסייע לרצח, איסור ייהרג ואל יעבור. הוא לא אהב את הנסיגה מעזה. השופטת כתבה בהכרעת דינה כי הביטויים האלה היו השתלחות ברב הצבאי הראשי לשעבר והגם שהם אינם בגדר גידופים וקללות זה נכנס לגדר עבירת העלבת עובד ציבור. חברי חברי הכנסת, העלבת עובד ציבור – 3,000 שקל, ופיצוי – 4,000 שקל. עורך-הדין של סגל טען בערעור, חברי חברי הכנסת, כי הרשעה בהעלבת עובד ציבור על פרסום מאמר פובליציסטי שמבקר, גם אם בלשון חריפה ובוטה, את תפקידו של עובד הציבור, יש בה כדי להרוג את ציפור נפשה של הדמוקרטיה הישראלית, את חופש הביטוי הפוליטי, והשימוש שעושים בעבירת העלבת עובד ציבור כנגד מאמר פובליציסטי – השימוש הזה עלול להיות בעל אפקט מצנן על השיח הציבורי ועל הביקורת הציבורית החיונית בדמוקרטיה. חברי חברי הכנסת, אני רוצה לקצר. הנושא הזה עומד היום בדיון בבית-המשפט העליון. האגודה לזכויות האזרח פנתה לבית-המשפט העליון בבקשה להצטרף כידיד בית-המשפט. חברי חברי הכנסת, האגודה טענה שפסק-הדין שניתן – אדוני, אני לא שומעת את עצמי.
חברי חברי הכנסת, הרב הצבאי הראשי לשעבר הוא עובד ציבור בכיר. הוא ממלא תפקיד ציבורי חשוב במדינת ישראל. יש זכות לכל אזרח לבקר את ההתנהלות שלו באופן חריף. זו זכות יסוד חוקתית. זו זכות שהיא חלק בלתי נפרד מחופש הביטוי הפוליטי. חברי חברי הכנסת, אם היום הכנסת לא תבטל את הסעיף הזה, אתם נותנים יד להמשך הקלות שבה התביעה המשטרתית מעמידה לדין על כל "חמור", על כל "אידיוט". סליחה, חברי חברי הכנסת, בשביל זה לא מחוקקים חוקים ולא הופכים אותם לעבירה פלילית שדינה חצי שנת מאסר. אני מציעה שתפעילו את ההיגיון ואת השכל הישר ותיתנו יד לביטול הסעיף האנכרוניסטי הזה של העלבת עובד ציבור. תודה רבה.
תודה רבה. אדוני, השבוע – סליחה, היום ליתר דיוק – התפרסם שיש עציר x נוסף, שכלוא באחד ממתקני הכליאה במדינת ישראל. אני לא מבקשת לדעת את הסיבות שבגינן העציר הזה כלוא, למה הוא כלוא, אני רק רוצה לדבר על כבודה של הכנסת. אני רוצה לומר שביזו את כבודה של הכנסת כשב-18 בפברואר עלה השר לביטחון פנים לדוכן המליאה וענה, בתשובה לשאלות של חברי הכנסת אחמד טיבי, דב חנין ונחמן שי ושלי – חלקנו שאלנו אם קיימים עצירי x נוספים במדינת ישראל – עלה השר, ואני מצטטת, והוא אמר את הדבר הבא: אין עצירים עלומים במדינת ישראל. חברי חברי הכנסת, אנחנו כגוף מפקח לא מבקשים לבדוק את הסיבות שבגינן נעצר אותו עציר או עציר אחר, אבל אני חושבת שהגיע הזמן שהכנסת תמלא את תפקידה, את חובתה כגוף המפקח על הממשלה בישראל, וכששר עולה לדוכן והוא יודע שיש עציר נוסף – כי אנחנו שאלנו כי הגיע מידע לידינו שיש עציר נוסף – אני חושבת שהגיע הזמן גם להפסיק עם מעצרים חשאיים, גם אם המשטרה יודעת וגם אם הפרקליטות יודעת והכול מתנהל על-פי הנהלים. ברגע שאין בקרה ציבורית, ברגע שהכנסת אינה גורם מפקח ולא מקבלת תשובות, אני חושבת שזה מתאים למדינות, הייתי אומרת טוטליטריות, שמתנהלות באופן הזה, ולא לכנסת ישראל. תודה.
מה האינטרס הלאומי של ישראל?
ברור, ברור שתשבח את ראש הממשלה.
אדוני היושב-ראש, חברי חברי הכנסת, אתמול קיימנו כנס כאן בכנסת בהשתתפות קבוצה גדולה מאוד של חברי כנסת מהאופוזיציה ומהקואליציה על כל הסוגיה של העסקת אנשים במגזר הציבורי באמצעות חברות כוח-אדם, מה שנקרא עובדי קבלן.
חברי חברי הכנסת, אחד הסיפורים המזעזעים – שמענו שם כמה וכמה סיפורים מזעזעים, אבל אחד הסיפורים המזעזעים ששמענו היה מפי מורה במערכת החינוך בבית-ספר בתל-אביב. היא סיפרה את הסיפור הבא, אני רוצה לשתף אתכם, חברי חברי הכנסת – חברת הכנסת מועלם, אני אשמח שהשר פירון ישמע מה סיפרה לנו אותה מורה באותו כנס. היא אמרה שלכל המורים בחדר המורים יש כוס. כוס לקפה משלהם. לתה, לקפה. היחידה שאין לה כוס, היחידה שהמערכת בבית-הספר לא הקצתה לה כוס – זה היה לה. מדובר על מורה בעלת תואר שני, שמלמדת בבית-הספר באמצעות חברת כוח-אדם נקרא לה, באמצעות אחת החברות, כי היא מורה בשיטה קבלנית, ורק לה אין כוס. לכל המורים באותו בית-ספר הייתה כוס. זה נראה לכם סביר, חברי חברי הכנסת, שאחד מכל עשרה מורים במערכת החינוך – בקירוב אני אומרת, בהערכה מינימלית – הוא עובד קבלן? אחד מכל עשרה מורים, זה נראה לכם סביר? זה נראה לכם סביר שברשויות המקומיות עובדות סוציאליות יושבות באותו חדר – ליד שולחן אחד עובדת סוציאלית שמועסקת על-ידי העירייה, וליד השולחן השני עובדת סוציאלית שמועסקת על-ידי חברה קבלנית? אותן חברות שגוזרות קופונים על הגב של אותם מורים, מורות, עובדים סוציאליים, רופאים, רופאות, עובדות ניקיון, עובדי ניקיון. למשל, חבר הכנסת נהרי, זה לא רק שהביטחון התעסוקתי שלהם שואף לאפס, כי אין להם ביטחון תעסוקתי, זה לא רק שהם חשופים לפיטורים ללא פיקוח, זה לא רק שאין להם רצף תעסוקתי ואין להם אפשרות לצבור ותק. זה כמו שאתה אומר, אפילו הדבר המינימלי הזה, שתיהן יושבות באותו החדר, אחת מקבלת שי לחג, ואחת – אף אחד לא סופר אותה. זה נראה לכם סביר? זה נראה לכם הגיוני? כ-400,000 אנשים מועסקים באמצעות חברות כוח-אדם במדינת ישראל, מתוכם עשרות אלפים – עשרות אלפים – במגזר הציבורי. זה נראה לכם סביר שתכף הכנסת הזאת תצטרך להצביע, וועדת השרים לענייני חקיקה – הממשלה הזו פוסלת את הצעת החוק הזו? אני רוצה לקרוא בפניכם, חברי חברי הכנסת, מי חתום על הצעת החוק הזו: חברי הכנסת חיים כץ, משה גפני, דב חנין, מיכל רוזין, מיכל בירן, אילן גילאון, יריב לוין, אורלי לוי אבקסיס, יצחק וקנין, ניצן הורוביץ, תמר זנדברג, עיסאווי פריג'. חברי כנסת מהקואליציה והאופוזיציה, מכל עברי הדעה והדעת, חוצה מחנות פוליטיים, כולם, חברי כנסת שמאוחדים סביב עמדה אחת: שצריך להתייחס לעובדים לא כעבדים. כולם מאוחדים סביב הדעה הזאת, אבל לא ייתכן שמשמעת קואליציונית תמנע מהם להצביע לפי צו מצפונם. חברי חברי הכנסת, מי שהיום מצביע נגד, או ממשלה שמצביעה נגד, אומרת לאזרחים: אנחנו מתפרקים מהאחריות שלנו, מהאחריות שלנו למתן שירותים בסיסיים ביותר, והשירות הבסיסי ביותר שהמדינה אמונה עליו זה להגן על זכויות העובדים. להגן על זכויות העובדים זה לא הדבר הבסיסי הסביר ביותר? מה עושה הממשלה הזאת? הממשלה הזאת מפריטה עובדים, ותמיד יש התירוצים האלה – תמיד זה בתירוצים של חיסכון בעלויות, נרוויח יותר – אנחנו יודעים, חברי חברי הכנסת, שכל הדיבורים האלה על חיסכון בעלויות לא עומדים במבחן; כל ההפרטה הזאת בוודאי שלא מקדמת לא התייעלות ולא חיסכון תקציבי. אני רוצה לומר לכם שהשופט, המבקר לשעבר אליעזר גולדברג פרסם כמה דוחות, התייחס כמה וכמה פעמים ב-15 השנים האחרונות בדוחות שלו לכל ההעסקה הזאת באמצעות חברות כוח-אדם, והוא אמר – ואני מצטטת: מנגנון העסקת עובדי חברות כוח-אדם נעדר כל פיקוח, אין בו משום חיסכון, יש בו משום בזבוז. אז אמר מבקר המדינה, האם זה מעניין את הממשלה בבואה לשבת בוועדת השרים לענייני חקיקה, שמתריעים ומתריעים על כך שלא רק שזה לא יעיל – אני בכלל לא באה מהמקום של התייעלות וחיסכון, ודאי שזה גם לא מוסרי, אבל גם אומרים שזה לא יעיל. מה מרוויחה הממשלה מזה? חברי חברי הכנסת, מה שעולה, ועלה גם מהדיון אתמול – וישבו בדיון אתמול הקואליציה להעסקה ישירה, שהיו חלק מהשותפים לארגון הדיון, לארגון הכנס, והשדולה להעסקה ישירה, והשדולה לשוויון תעסוקתי, ונציגי ארגוני החברה האזרחית, וכולם כולם היו שותפים לעמדה ולתחושה שהממשלה הזאת היא ממשלה שמפרה זכויות עובדים, שאולי רוממות הדאגה לעובדים בגרונה, חברי חברי הכנסת, אבל עובדי הקבלן שקופים, ממש שקופים, כשזה מגיע להצבעה. תודה רבה, אדוני.
כאילו אם זה היה מצומצם יותר הייתם תומכים. זאת הפוליטיקה החדשה.
אדוני היושב-ראש, אדוני ראש הממשלה, חברי חברי הכנסת – אדוני ראש הממשלה – אני רוצה לשתף אתכם, חברי חברי הכנסת, בדברים החשובים שאמר לי ראש הממשלה.
בהחלט זה מצדיק את ההתרכזות שלכם.
חברי חברי הכנסת, ראש הממשלה אמר דברים נכוחים. הוא אמר: בשבדיה יש מיקור חוץ. מה, את לא רוצה מדיניות כמו – – –
מספר אחת. האם לשבדיה דמינו, אדוני ראש הממשלה? אין פערי שכר? יש שוויון תעסוקתי? הבריאות היא כמו בשבדיה? עקרות-הבית כמו בשבדיה – –
– – הכול כמו בשבדיה. אדוני ראש הממשלה, כשנהיה שבדיה – –
– – כשנהיה שבדיה, אז אנחנו נשקול. אנחנו נשקול.
– – ה-OECD דירג את ישראל – – –
אבל אני לא יודעת להסתדר לדעתך, חבר הכנסת ברוורמן?
תודה. אדוני ראש הממשלה, רק לאחרונה ה-OECD קבע שישראל מובילה בפערי העוני, שהיא המדינה הענייה ביותר. שבדיה אתה אומר לנו? הממשלה שלך מאפשרת עכשיו – – –
הממשלה שלך מאפשרת עכשיו את המשך ההעסקה הפוגענית במשרדים שאתם אמונים עליהם; רופא ורופאה, אחד בשירות המדינה ואחד במיקור חוץ דרך איזה קבלן כוח-אדם, עובדים סוציאליים, מורים, עובדי ניקיון. ככה אתם נראים, זה מה שאתם רוצים, ככה תיראה הממשלה שלכם. שבדיה, חברי חברי הכנסת?
אדוני היושב-ראש, אדוני השר, בעקבות המקרה שבו נערה התבקשה לשחזר אונס, והצטברות התבטאויות בלתי ראויות של שופטים, אני מאמינה שיש דחיפות ביישום תוכנית ההכשרה לשופטים בנושא תקיפה מינית. השאלה שלי מופנית, כמובן, לשרת המשפטים, שהשר כהן ממלא כעת את מקומה. ברצוני לשאול: מה הם לוחות הזמנים המתוכננים להחלת התוכנית? מה היא עמדת בית-המשפט העליון, והאם הוא יהיה שותף ליישום התוכנית? תודה.
אדוני היושב-ראש, תודה על התשובה. זאת שאלה שמופנית לשרת המשפטים ואני מקווה שהיא תעבור לשרת המשפטים. האם צמרת מערכת המשפט, דהיינו נשיא בית-המשפט העליון, מתנגדים להצעה הזאת של השרה לבני, ואם כן, מה הם הנימוקים להתנגדות?
אדוני היושב-ראש, חברי חברי הכנסת, חוק המכר – התיקון שמציע חבר הכנסת מאיר שטרית הוא תיקון טוב. אני רוצה לומר כאן, חברי חברי הכנסת, שהיום כולנו קראנו ושמענו את ההתפעלות מכך שהאוצר החליט להוציא מהתקציב כמה עזים שהוא הכניס מראש כדי לאפשר לכמה חברים בקואליציה להראות הישגים.
רגע, רגע, אני אגיע לזה. רק שנייה, אני אגיע לזה. אדוני, רגע, אני אגיע לזה, חכה. אני גם אתנגד. כיוון שיש לו תמיכת קואליציה, אני אתנגד, אני אצביע נגד. אדוני היושב-ראש, אני רוצה להסב את תשומת לבה של הכנסת לפארסה בענייני התקציב. מגישים תקציב רע, תקציב גרוע, תקציב שפוגע בשירותים החברתיים, שפוגע במעמד הביניים, שפוגע בשכבות המוחלשות, והיום כולם יוצאים מגדרם: איזה הישג. הקואליציה בוועדת הכספים הקימה ועדה חשאית שניהלה משא-ומתן עם האוצר והוציאה כמה עזים, אבל את השור היא השאירה בתוך התקציב. איזה פארסה, איזה בושה. אני רוצה לפנות ליושב-ראש ועדת הכספים ולחברי הקואליציה בוועדת הכספים: ממש תתביישו לכם על ההתנהלות שלכם; ולשר האוצר, שמראש הכניס את העזים האלה לתקציב. נכון, חברי חברי הכנסת, אני מאוד מאוד שמחה שהורידו את מס הבריאות על עקרות-הבית ושהורידו את ההצעה למסות את התוכנית למשפרי הדיור, אבל זה התקציב? אלה ההישגים שלכם? זאת הדרמה שלכם היום? חבורה של אנשים בקואליציה, מין עסקנים קטנים בוועדת הכספים, שמגיעים לכל מיני הישגים עם האוצר, מה בדיוק ההישג, שיפגעו בחצי מיליארד שקלים בתקציב משרד החינוך או בתקציב משרד התחבורה?
אני מתנגדת לגופו של עניין, אדוני.
בכל הכבוד, אני מכירה כמה מושכלות יסוד כאן לפניך מה אפשר לעשות כשמתנגדים לגופו של עניין, אז תאפשר לי.
אז כשייגמר זמני במליאה תבין למה אני מתנגדת. ואני מבקשת שלא תחתוך אותי בפעם השלישית כשאני מדברת ברצף. לא, ממש לא. ממש לא. חברי חברי הכנסת, אנחנו מכירים את הפרוצדורה של הכנסת, ויש לי מה להגיד על חוק המכר, והעובדה ששר השיכון עכשיו מוכן לשקול – שישקלו. אך אני לא מתלהבת מחוק המכר של מאיר שטרית, ואני גם לא מתלהבת מהתקציב שמוגש כאן, וזכותי המלאה לעמוד כאן ולהביע את דעתי. וחבר הכנסת שטרית, כיוון שיש לך תמיכה ממילא, אז הפעם תסלח לי.
אדוני היושב-ראש, רציתי להסב את תשומת לבך לגבי הרכב הוועדה שהודיע עליו כרגע חבר הכנסת צחי הנגבי. מדובר בסוגיה הכי רגישה היום בחברה הישראלית, מדובר בכנסת שאינה הומוגנית, באופוזיציה שאינה הומוגנית. האם זה סביר שבוועדה הזאת יהיו רק נציגי העבודה, ש"ס ויהדות התורה? האם זה הגיוני שהם משקפים את כל הכנסת? אני חושבת שזה מצריך שיקול דעת מחודש, ולכן אני פונה לאדוני: לא יכול להיות שבסוגיה כזו לא יהיה ביטוי לכל חלקי הבית הזה. תודה.
חבר הכנסת זאב, תחזור עם הדג. עם הסיפור עם הדג, לא הבנתי.
אדוני השר, מה עם שוויון בנטל – – –
אם זה הכול כל כך רע, אז למה להצביע בעד?
קוראים לזה "גם קרחת גם תלתלים" – אנחנו נגד החוק ואנחנו מצביעים בעד.
אדוני היושב-ראש, חברי חברי הכנסת, חברי השרים, לפני שאנחנו מדברים על שוויון בנטל, בואו נדבר על שוויון. אני רוצה להזכיר לחברי הכנסת שאת הבלוף הזה שנקרא "שוויון", קבע בג"ץ בעקבות עתירה של מרצ, של חבר הכנסת רן כהן וחברים נוספים, נגד חוק טל. והתכנסנו היום בכנסת בעקבות היוזמה של מרצ לעתור לבג"ץ. עכשיו, אני שמעתי את השר פרי. אני שמעתי את השר פרי עומד כאן על הדוכן ובאמת בהתרגשות – אני אומרת את זה לא מצוות אנשים מלומדה, אני מתכוונת לזה – באמת בהתרגשות דיברת על האחדות ואיך הגיוס של החרדים לצבא יעודד אותם אחר כך להשתלב בשוק התעסוקה, ואני מאמינה שאתה מאמין בזה באמונה שלמה. ולכן אני רוצה לומר מראש שברגע זה אני מפנה את הפנים שלי לכיוון הזה, כי אליכם אין לי טענה. אליכם אין לי טענה. אני רוצה לדבר עכשיו לחברי, בעיקר ממפלגת העבודה. שמעתי את יושבת-ראש המפלגה שלכם, שמעתי את כולכם, מסבירים כמה החוק הזה רע. כל כך הסברתם כמה החוק הזה רע – כמעט השתכנעתי להצביע נגד החוק הזה. ואז, מה אני שומעת שאתם אומרים? שימו לב, אתם אומרים – או אמרה את זה שלי יחימוביץ, היא אמרה את הדבר הבא: זה רק קריאה ראשונה, ונתקן את זה בקריאה השנייה והשלישית. אז אני רוצה להגיד לכם על מה אתם מצביעים. קודם כול, לא מדובר על חוק שהוא שוויוני. מדובר על שני חוקים. שימו לב, אנחנו עושים כאן דיון משולב: חוק אחד זה חוק שירות ביטחון, שהציג אותו השר פרי, והחוק השני זה חוק שירות אזרחי, שהציג אותו השר בנט. אבל אתם יודעים למי נותנים שירות אזרחי בחוק הזה? רק לבחורי ישיבות. איך בדיוק בקריאה שנייה ושלישית בחוק המשולב הזה אתם הולכים לתקן את אותם כשלים ופגמים שאתם הצבעתם עליהם? תגידו – עכשיו אני בכל זאת חוזרת אליכם – לחילונים אין מצפון? רק לתלמידי ישיבות יש מצפון? רק לאלה שיושבים בישיבות ההסדר יש מצפון, שעושים 16 חודש, ואפשרת להם את חוסר השוויון הזה? אני רוצה לשאול – חבל שחברת הכנסת יחימוביץ לא פה – גם אני נורא מתרגשת כשהבן שלי, שהוא קצין בגולני וכבר עשה שתי מלחמות ארורות, היה שותף לשתי מלחמות ארורות, חזר מהצבא בריא ושלם, וגם אני נורא התרגשתי. ואתם יודעים מה נורא מקומם אותי? זה החפיפניקיות שלכם. אם הייתם רוצים להגיש חוק גיוס כללי, אני לא יודעת אם הייתי תומכת בזה. אני מניחה שלא, יש לי תפיסה אחרת. אם הייתם רוצים להגיש חוק גיוס כללי, מגייסים את כולם – אבל מה הגשתם? הגשתם חוק פחדני. בעוד ארבע שנים אולי יגייסו את החרדים, ועד אז, שהפריץ ימות, או שהכלב ימות. פטרתם את בחורי הישיבות, פטרתם את ישיבות ההסדר, אלה – שלוש שנים, לא ארבע שנים, בסדר. ממש משמעותי. בחורי ישיבות ההסדר, שהריבון שלהן הוא הרב ולא הצבא – עכשיו עוד בכלל החזירו את הר-ברכה, אני יודעת איך קוראים לישיבה הזאת שם? ישיבות ההסדר – הגולם שקם על יוצרו. עשיתם להם שוויון, כמו שהבן שלי משרת שלוש שנים או ארבע וחצי שנים, או חמש שנים, אני יודעת כמה הוא שירת? עשיתם להם שוויון? זה חוק שוויון בנטל? לא הבאתם חוק שוויוני, הבאתם חוק קואליציוני פחדני, שבא לשרת את האינטרסים הקואליציוניים של מפלגת יש עתיד, של מפלגת – – –
חבר הכנסת כהן, החלטת להפריע לי? קודם חשבת שמפלגת העבודה בכלל תומכת בכם מרוב שהשתכנעת מהטיעונים שלהם.
חברי חברי הכנסת, חבר הכנסת חיליק בר, החוק הזה הוא חוק קואליציוני, הוא לא חוק גיוס, הוא לא חוק שוויוני. זה חוק שנועד לאפשר ליש עתיד, האחים, האחוקים בנט ולפיד, להישאר באותה קואליציה.
רגע, רגע, רגע, רגע. יש דרך אחרת. אז אני אדבר על העיקרון.
חבר הכנסת שמולי, תאמין לי, תאמין לי, תאמין לי שאנחנו תומכים. ועכשיו אני רוצה להגיד מה העמדה של מרצ. מרצ תומכת בחוק שירות ממלכתי, שוויוני, צבאי או אזרחי. תנו את האופציה לכל האזרחים במדינה להחליט, מי שהולך לצבא הולך לצבא. אנחנו לא מבקשים לא לגייס, אבל אנחנו אומרים: תנו אופציה לשירות אזרחי בצד השירות הצבאי. למי נותנים את האופציה הזאת של השירות האזרחי? את זה תתקנו בקריאה שנייה ושלישית? רק לבחורי הישיבות. זה מה שאמר השר בנט, ואני ציטטתי: חוק שירות אזרחי לתלמידי ישיבות. יש בחוק הזה הרבה יותר חורים מאשר בגבינה שוויצרית. אז אתם יושבים כאן ואתם מסבירים לנו כמה החוק הזה זה טוב?
ממש. אני הרגע הסברתי לך, חבר הכנסת בר, שאני לא רואה את ההמונים עומדים ומשתמטים. החברה הזאת היא חברה חזקה, היא חברה מגויסת – – –
ממש ככה. אל תגיד לי "נו, באמת".
אל תגיד לי "נו, באמת", אל תגיד לי.
אדוני, אנחנו יותר מתואמים ממה שאתה חושב.
אנחנו מציגים – מרצ מציגה עמדה עקבית. העמדה העקבית היא כזאת, שאם מגישים חוק – –
– – הוא צריך להיות חוק שירות ממלכתי, שוויוני. הדיבורים על שוויון בנטל הם כסות, הם אחיזת עיניים, הם מסך עשן. הם מסך עשן – – –
חוק שירות ממלכתי שוויוני – – –
אתם עומדים כאן על הדוכן – – –
אתם מפנים – זה צעד ראשון – –
– – וצעד אחרון, אני מודיעה לך. זה צעד ראשון וצעד אחרון, זה צעד הצהרתי. אתה יודע מה המתווה? עברת על המתווה של השר פרי? בעוד שלוש שנים, מגיל 22 עד – אני בכלל לא משתגעת על זה. זו אחיזת עיניים. ואתם, כמו תמיד – זה שיטת גם קרחת וגם תלתלים; מסבירים למה לא ומצביעים למה כן.
– – – רכבת קלה. ככה אתה – תן פירוט, מרוב שהכול טוב – – –
אל תעשה סימנים, תן פירוט – – – שהציבור ישמע.
בשווייץ עושים משאל עם – – –
ואחר כך תגיד שיש לו – – –
אני מודה לך מאוד, אדוני, וזו באמת הזדמנות לברך את חברנו חבר הכנסת ניצן הורוביץ – לצערי הוא לא יכול להיות כאן עכשיו – ואת חברת הכנסת אורלי לוי אבקסיס, שני חברי כנסת מצטיינים, שזכו בדין, בצדק, באות, בפרס, ובאמת אני שמחה שיש לי הזדמנות לחזור אחריך ולנצל את הבמה הזאת ולברך אותם. חברי חברי הכנסת, אנחנו עוסקים בתקציב המדינה. עמד כאן עכשיו חבר הכנסת ניסן סלומינסקי, יושב-ראש הוועדה, ותיאר לכם את התקציב, ואני רוצה לספר לכם – אם הייתם יודעים איך מיליארדים עברו מצד לצד בוועדה – וואווה-וויווה. מיליארדים זה משהו – 2%, 3%, כיתות א', נקצץ בטיפולי שיניים, נקצץ בקצבאות ילדים – זה תקציב זה, אדוני השר? זה תקציב אין ברירה? זה תקציב של ממשלה – אני יודעת שלא אהבת את זה שאמרתי את זה בפעם הקודמת, אבל – שמשקפת בתקציב שהוגש כאן את אותה מדיניות של הממשלה הקודמת; תקציב ניאו-ליברלי, אכזרי, תסלח לי. פשוט אכזרי. כי במי הוא פוגע? אתה יודע מה, הוא לא רק אכזרי, הוא גם פחדני, כי במי הוא פוגע? הוא פוגע בקבוצות המוחלשות, הוא פוגע במעמד הביניים. אז אני יודעת שכתבת בפוסט שלך: פגענו באלה ופגענו באלה, ורק בסוף הגענו למעמד הביניים, כי לא הייתה לנו ברירה. אני כמעט קוראת את זה בקולך. לא הייתה לנו ברירה. אבל הם הראשונים שיהיה להם יותר טוב. מתי זה יהיה, אדוני השר? ואתה יודע למה אני חושבת שזה תקציב פחדני? כי זה תקציב שלא מתמודד עם הממסדים הגדולים, אותם ממסדים שלא מכירים את המילה "לא". ומולם היה צריך להפגין אומץ. אבל היית חכם על חלשים. במי טיפלת? מול מי הפגנת אומץ? זה תקציב אין ברירה? זה תקציב שמשקף מדיניות מכוונת של קיצוץ שירותי הרווחה, וחיזוק החזקים. זאת תוכנית שלוקחת ממי שאין לו ולא נוגעת בחזקים, כי רוצים לסגור את הגירעון. עכשיו מה, היא תגדיל את הצמיחה, התוכנית הזאת? יש מנועי צמיחה בתוכנית הזאת, אדוני יושב-ראש הוועדה? היא תחסל את הכלכלה, היא תעמיק את הגירעון העתידי, ובוודאי שתעמיק את העוני ואת הפערים החברתיים. תגדיל את האי-שוויון. גם ככה על-פי דוח ה-OECD מדינת ישראל היא הענייה מבין מדינות הארגון, במקום החמישי במדד האי-שוויון. למה אני אומרת שזה תקציב פחדני? כל הזמן השר אומר: אין ברירה, אחרת אנחנו נהיה יוון או אנחנו נהיה ספרד. למה זה תקציב פחדני? למה לא נהיה יוון וספרד – כל הזמן מהלכים עלינו אימים? מול מי היה צריך להתמודד וממי היה צריך לקחת? מערכת הביטחון. אני רוצה לדבר על אחד הממסדים, מערכת הביטחון. קיצצו 3 מיליארד. עכשיו, אנחנו יודעים מה יהיה בתקציב הביטחון. זה קורה כל שנה בוועדת הכספים, וזה יקרה גם אצלך, אדוני יושב-ראש הוועדה; תבוא מערכת הביטחון, תמיד היא תהלך עלינו אימים. אנחנו ראינו, כל שנה תקציב הביטחון מאושר כאן במליאה וגדל ב-10 מיליארד שקלים יותר ממה שאושר. כל שנה. איך זה קורה? כי חברי ועדת הכספים הם חותמת גומי לתקציב הביטחון. מגיעים כל מיני זה, סוגרים אתך ככה, אומרים לך איזה משהו באוזן – באים לוועדה ומעבירים בהעברות תקציביות. אדוני יושב-ראש הכנסת, אני מנצלת את ההזדמנות שאתה יושב עכשיו בראש הישיבה, ואני חושבת שהדבר הזה מצריך מחשבה, האם הסעיף הזה, של העברות תקציביות – אני אומרת את זה עכשיו ברמה העקרונית – הסעיף הזה, של העברות תקציביות, שהוא סעיף חשוב, כי הוא בכל זאת נועד לאפשר קצת תמרון אחרי שמאשרים, האם הוא בלתי מוגבל? האם אפשר באמצעות הסעיף הזה של העברות תקציביות להעביר כספים בצורה ממש מופקרת, הייתי אומרת? אני יכולה לתת לך שלושה גופים שקיבלו תקציבים כאלה באופן ממש מופקר. אני אומרת מופקר, אני הייתי בישיבות האלה. אחד זה הישיבות בזמנו, השני זה ההתנחלויות, והשלישי זה הממסד הביטחוני, מערכת הביטחון. מיליארדים יותר ממה שאושר כאן במליאה. אז בשביל מה אנחנו מאשרים? האם לא כדאי לחשוב על הגבלת היכולת או על הגבלת הסכום שיש לוועדת הכספים להעביר העברות תקציביות באופן כזה? זה ככה במאמר מוסגר, סוגיה למחשבה. אני רוצה רק לציין, אדוני, שפניתי בעניין הזה גם ליועץ המשפטי של הכנסת, שיחווה את דעתו. כי באמת אני חושבת שיש כאן התנהלות לא מאוזנת, לא שקולה. אני חוזרת לתקציב המדינה, לתקציב שהוגש. אז ממסד ראשון ששר האוצר לא התמודד אתו זה מערכת הביטחון. הממסד השני זה מפעל ההתנחלויות; מיליארדים על מיליארדים שעוברים – רק השבוע חשף דוח מבקר המדינה איך חוכרים קרקע באפס, אפס תשלום על קרקע. איך במסגרת ההעברות התקציביות, שרק הרגע דיברתי עליהן, בוועדת הכספים, מעבירים כספים באמצעות החטיבה להתיישבות – מאות מיליונים, מאות מיליונים שוועדת הכספים לא יודעת לאן זה הולך. מאשרים תקציב במליאה, ואחר כך אתם עושים מה שאתם רוצים. אז מיליונים מיליארדים למפעל ההתנחלויות. ואחרונים שאני רוצה להתייחס אליהם הם אותם בעלי הון, אותן חברות מובילות במשק, שקיבלו פטורים מופרכים. רק השבוע התפרסם שחברת "טבע", שהיא חברה חשובה, ויצרנית, ומספקת מקומות עבודה, קיבלה בשש השנים האחרונות מתנה, 12 מיליארד שקלים, וכל סך ההטבות לאותן חברות מובילות במשק מכוח חוק עידוד השקעות הון, קרוב ל-30 מיליארד שקלים. זה נראה לכם סביר? נראה לכם סביר שהחברות המובילות במשק מקבלות מתנה, פטור, כ-30 מיליארד שקלים? ולמי אתם מקצצים? בטיפולי השיניים? בכיתות א' – שאתם דוחים? זה נראה לכם סביר? חברי חברי הכנסת, שלא נדבר על הרווחה – – –
אני רוצה לומר, חברי חברי הכנסת, שהאמירות של שר הפנים הנוכחי – – –
האמירות של שר הפנים הנוכחי, שר החינוך הקודם, חושפות בקיעים בקואליציה, אני רואה. אני רואה שיש פה בקיעים, אדוני השר, שר החינוך לשעבר.
אני לא בונה על זה, אבל אני רואה בזה ביקורת מרומזת על ההסכמה של שר האוצר ושר החינוך לקצץ בתקציב החינוך, אותם 0.5 מיליארד שהוסיפו לו ולקחו לו, כי – כבר אמרנו.
ברור שזה הם. ברור שזה הם.
אדוני, הייתכן ששר הפנים מפריע לי? אדוני.
אדוני, הייתכן ששר הפנים מפריע לי?
אבל אתך אני לא מעזה, חברת הכנסת זנדברג. עליו זה קל.
תודה. חברי חברי הכנסת, שלא נדבר על ה-27 מיליארד שקלים ברווחים הכלואים, שאף אחד לא מתעמת עם החברות האלה. אז שמעתי ששר האוצר נפגש עם מנכ"ל "טבע", נפגש, אמר לו. תגידו, אתם חושבים שאדם מהיישוב, חברה מהיישוב שהייתה נקלעת לקשיים מול מס הכנסה או מול – אני לא יודעת, יש לה בעיות של תכנוני מס, תיאומי מס, הייתה פוגשת את שר – מישהו היה מצליח להגיע לשר האוצר בקלות כזאת? בא, נפגש, הולך. מה הוצאת לנו מ"טבע", מהרווחים הכלואים? אנחנו בינתיים לא ראינו את זה בתקציב. אני רוצה לדבר על הגזירות שבכל זאת נכנסו לתוקף, העלאת המע"מ ב-1%, העלאה של המס על הסיגריות והאלכוהול, דחיתם את התחלת היישום של יום לימודים ארוך, הקפאתם טיפולי שיניים, העליתם את תשלומי ההורים, כל מה שקשור לדיור, הולכים למכור דירות בדיור הציבורי והכסף לא יחזור לבניית דירות חדשות לדיור הציבורי. איזו מדיניות זו בכלל? והקיצוץ בקצבאות הילדים. והסביר לנו כאן עכשיו יושב-ראש ועדת הכספים כמה היה הגיוני לעשות קיצוץ רוחבי במשרדי הממשלה. גם עשו קיצוץ רוחבי במשרדי הממשלה – 4%, ואחר כך קיצצו במשרד החינוך ובמשרד התחבורה, כי בכלל הוסיפו להם, כי בכלל הוסיפו להם. במי זה פוגע כשמקצצים במשרדים האלה? זה פוגע במגזר הציבורי, בשירותים החברתיים, בבריאות, ברווחה, בחינוך. במי זה פוגע? בקבוצות החזקות? בחברות המובילות במשק? לא, זה פוגע בקבוצות המוחלשות. ולכן, חברי חברי הכנסת, אנחנו חושבים שמדובר בתקציב רע. סלח לי, אדוני השר, אכזרי, אכזרי, אכזרי. ואם הייתי חושבת – אולי אני צריכה להגיד משהו בכל זאת לזכותו של השר.
אני לא אשתולל, אני אהיה מתונה, אדוני. אתה יודע כי בעניין הזה, זה נכון שכשנכנסת לתפקיד קיבלת בור, בור שחור, גירעון עצום – 43 מיליארד שקלים. אי-אפשר להפיל את זה עליך. אבל מה שאפשר להפיל עליך אלה דרכי ההתמודדות שלך. האופן שבו אתה מתמודד משקף את תפיסת העולם שלך, של המפלגה שלך. מה, אין אלטרנטיבה? אם היו אומרים אין אלטרנטיבה, זו הדרך ואין בלתה, ואפילו סגן שר האוצר מיקי לוי לא היה מצליח – היה עולה לפה, נניח היה, אתה יודע, הוא עם הלהט שלו, תאתאתא, היה נותן להם חלופות. כאילו אין חלופות, כאילו אם לא נאשר את התקציב הזה נהיה יוון וספרד. כל הזמן זה מהדהד לי, יוון וספרד. אני רוצה לומר לך, אדוני השר, שיש חלופות ויש אלטרנטיבות, ואפילו הצענו אותן, וגם שלחתי לך תוכנית. אני בטוחה שלא היה לך זמן להסתכל עליה. חברי הכנסת גפני ואני, כן, במסגרת קידום אג'נדות, בהחלט כן, במסגרת קידום אג'נדות, כאן, בכנסת, של סולידריות חברתית. יש לנו הרבה מחלוקת בהרבה נושאים אחרים, בליבה, בדת ומדינה, ב-80,000 נושאים אחרים, אבל בנושא החברתי-כלכלי האופוזיציה מאוחדת, מאוחדת בתפיסת עולם חברתית, שוויונית. ואנחנו הגשנו חלופות לתקציב שאתה הצגת, ומתברר שאפשר לגייס יותר כסף, ולא על חשבון טיפולי שיניים, ולא על חשבון צהרונים לאימהות. כל הטרכטנברג הזה, מה נהיה מזה? מה נהיה מזה? חברי חברי הכנסת, אני רוצה לתת כמה דוגמאות מה למשל היה אפשר לעשות. אתה יודע מה, אדוני השר? ככה אני זורקת לך טיפים, אתה כבר יושב פה, אין לך ברירה. אתה צריך לשמוע, יאללה לך על זה, אתה יודע.
תודה. אנחנו מציעים – אני יודעת שדיברתם על זה, אבל אנחנו מציעים לטפל בתופעת תכנוני המס האגרסיביים. אני רוצה להראות עכשיו איך אפשר לגייס 43 מיליארד שקלים, פלוס מינוס 43 מיליארד שקלים. אני אעשה את זה טלגרפית. אחד, תכנוני המס האגרסיביים. אם היו עושים את זה כמו שצריך – – –
אני מודה לך, חבר הכנסת מרגלית. אני חושבת שאתה צודק. מה, לאן אני ממהרת? אתה צודק. חברי חברי הכנסת, תכנוני מס אגרסיביים היו יכולים להכניס 3 מיליארד שקלים. אז אני יודעת, שמעתי את נציב רשות המסים אומר שמתכוונים להקים ועדה שאמורה לטפל בזה. צריך אומץ, אדוני, קוראים לזה אומץ, להתמודד אתם – 3 מיליארד שקלים. כל הנושא של החזרת הבעלות על משאבי הטבע לידי הציבור, אני אומרת את זה טלגרפית, אם יעשו בחינה מחודשת – עכשיו בוחנים, זה תלוי ועומד בבג"ץ, הנושא של תמלוגי הגז. כל הסוגיה של קביעת מס הולם עבור כל משאב, גם עבור כרייה וגם עבור שאיבה – כל הדברים האלה. אפשר להעלות את שיעורי התמלוגים ל-50%. אין הצדקה לתת את זה מתנות. אם יעשו רפורמה בכל הנושא הזה אפשר לגייס – אתה סופר, חבר הכנסת מרגלית? – 12 מיליארד.
מה זה "לא כסף"? חבר הכנסת סלומינסקי העביר את זה בתאתאתא. אתה יודע? הוא כבר היה מתבלבל בוועדה. הוא היה אומר: מיליון, מיליארד. אתה יודע באיזה קלות המיליונים והמיליארדים זרמו? לא הבנתי, אני לא יודעת להגיד את הסכומים האלה בכלל. חברי חברי הכנסת, רפורמה בחוק עידוד השקעות הון, כל הנושא של גביית מס על הרווחים הכלואים – יש היום 27 מיליארד שקלים ברווחים הכלואים. בוא נאמר שאם יעשו גביית מס וקביעת שומות אפשר להגיע – נניח, מתוך ה-27 מיליארד שקלים, עשינו הערכה גסה – – –
לא, אל תתווכח אתי. יש כלואים, רווחים כלואים. תאמין לי, כיוון שאני חשפתי את הנושא של הרווחים הכלואים, חבר הכנסת סלומינסקי – – –
חבר הכנסת סלומינסקי, תתרכז בי. כיוון שאני חשפתי את הנושא של הרווחים הכלואים – יש כרגע 27 מיליארד שקלים רווחים כלואים. בהערכה נכונה אפשר לגבות 13.5 מיליארד שקלים, לצמצם את הטבות המס ליצואנים, לבטל הטבות מס במרכז, לטפל בכל מה שקשור – – –
אבל אתך אני לא מעזה. חברי חברי הכנסת, אני עוברת לסעיף של דיור ובינוי. הכנסה צפויה מתוכנית דיור ממשלתית – אם הייתם מקבלים את התפיסה של תוכנית דיור ממשלתית אפשר היה להגיע למצב שבחמש השנים הראשונות אפשר היה לגייס 120 מיליון שקלים, ואחר כך מהשנה השלישית 240 מיליון שקלים. ואם היו ממסים דירות ריקות אפשר היה לגייס מיליארד שקלים, דירות שעומדות מעל שישה חודשים – אפשר היה לגייס מיליארד שקלים. חברי חברי הכנסת – אני לא יודעת לכמה הגעת, חבר הכנסת מרגלית. אם היו עושים מס חברות דיפרנציאלי; נראה לכם סביר שמי שיש לו מכולת או סופרמרקט משלם מס כמו מי שיש לו איזה חברה גדולה? למה לא לעשות מס חברות דיפרנציאלי? מי שמרוויח עד 1.2 מיליון להוריד לו את המס ל-20% – – –
אז אני מציעה עכשיו להוריד לו את שיעור המס ל-20%, ומי שיש לו מעל זה להעלות לו את שיעור המס ל-30%. זה צודק.
אוקיי, אז אני מסיימת. אני מבינה, אדוני.
אוקיי, אז אני רוצה לסיים, אדוני. נשאיר את כל שאר הדברים, של העמקת הגבייה, של טיפול בהתנחלויות, בתקציב הביטחון, חברי חברי הכנסת, אני אשאיר לחברים אחרים שלי. אני רוצה לחזור ולומר, אנחנו נצביע נגד התקציב. זה תקציב רע, זה תקציב שפוגע בקבוצות המוחלשות, במעמד הביניים, אין לו בשורה, אין לו כלום. סתם תקציב רע, אדוני השר. סתם תקציב רע.
ב"לה-לה-לנד", כמו שהוא אמר, ב"לה-לה-לנד" – – –
אדוני השר, מכמיר לב – – –
אתה שם ידיים בבוץ? איזה בוץ, של חוף ראשון? – – –
– – – השר נהנה מכל רגע, את לא שמה לב.
לא, היא הכירה באחריות שלה למשמעת קואליציונית, לא הפיסקלית.
אבל הוא לא יכול לדבר כי אין שר – אה, בגלל זה יש קריאות ביניים?
איך אתה יודע שהוא הלך לשם?
אנחנו מצטערים. תספר לנו את זה באופן אישי בהזדמנות אחרת.
אז מה עושה האופוזיציה – – –
אדוני היושב-ראש, אני מבקשת לשאול את שר האוצר ואת ראש הממשלה, האם כל ההסכמים בין סיעות הקואליציה הונחו על השולחן, אדוני השר? והאם יש עוד הסכמים שאנחנו לא יודעים עליהם?
אדוני היושב-ראש, חברי חברי הכנסת, אני רוצה לומר שאנחנו מתנגדים להעברת הסמכויות, לפי חוק-יסוד: הממשלה, משר האוצר לראש הממשלה, ואני רוצה לנמק, אדוני היושב-ראש. אתם יודעים, בוושינגטון יש עכשיו שיחות, מתחילות שיחות על משא-ומתן אפשרי בין ישראלים לפלסטינים, ובשטח אנחנו רואים שיורים במפגינים. שרית מיכאלי, דוברת "בצלם", נורתה מכדור גומי – –
– – בשטח פה, חבר הכנסת כץ. חמוש מג"ב ירה בדוברת "בצלם" שרית מיכאלי. היא עמדה מהצד בהפגנה, היא הסריטה, הקליטה; שוטר מג"ב, אדוני שר הביטחון, ירה בה, היא נאלצה להתאשפז בבית-חולים. ירה בה קליע, לפי החשד, מצופה גומי, מטווח קצר. אדוני שר הביטחון, חברי חברי הכנסת, ואדוני השר, אני פונה אליך: יש יד קלה על ההדק בשימוש בכדורי גומי או בכדורים מצופים גומי. כיוון שהוציאו לה את הקליע מהרגל, היא השתחררה בתוך זמן קצר. חברי חברי הכנסת, מי שרוצה לאותת לפלסטינים שאנחנו הולכים אתם להידברות, והולכים אתם להסדר, וציפי לבני מצטלמת, כדאי שבשטח, חברי חברי הכנסת, לא ישתמשו בכדורי גומי לפיזור מפגינים. ראינו מה היה השימוש בזה באירועי אוקטובר 2000. השופט תיאודור אור אמר שצריך להוציא את הכדורים האלה משימוש בפיזור הפגנות נגד מפגינים, וצה"ל, בפיקודך, אדוני, ואדוני השר לביטחון פנים, משתמש בכדורים מצופי גומי, שכבר ראינו שהם גם הורגים. אז אני מנצלת את ההזדמנות שאם אנחנו מדברים על שיחות, ורוממות השיחות בגרוננו, תנו לאנשים להפגין, ואם מפזרים הפגנות, תשתדלו שלא תפגעו במפגינים שעומדים, מוחים, מסתכלים; ומי ששולח את דוברת "בצלם" לבית-חולים צריך לבדוק את עצמו אם כך הדברים צריכים להתנהל. תודה רבה.
– – – מחליף את שר החינוך – – –
קשקשת? מה שאתה עושה פה זה קשקשת. אתה מעז להגיד קשקשת? אדוני היושב-ראש – – –
אדוני היושב-ראש, אני מבקשת – – –
אני מבקשת ממך לסיים את – – –
למה חוק-יסוד? למה לא – – –
הדמוקרטיה יוצאת לך מהאוזניים כבר.
אדוני, חבר הכנסת רותם הציג חוק, רק אין קשר בין מה שהוא אמר – – –
וגר הופמן עם רותם, זה ממש טוב.
גברתי היושבת-ראש, חברי חברי הכנסת, אנחנו לא  דנים כאן בחוק לחיזוק המשילות. אנחנו דנים כאן בחוק לחיזוק הגזענות, בתהליך מבזה, חפוז, ללא דיון מעמיק, כששני המגישים של ההצעה הם נציגים של מפלגות מונרכיות שלא התמודדו ולא עמדו לבחירה. הם באים כאן היום ובשם המשילות, בשם אותה כסות מזויפת של גזענות, מבקשים להדיר מהכנסת מפלגות אידיאולוגיות, לסתום את הפה לקבוצות אידיאולוגיות בחברה הישראלית, והכול בשם המשילות. עכשיו, אני רוצה לפצל את הדיון לשניים, כי כאילו מביאים שני חוקים. כאילו, אני לא אומרת במקרה כאילו. אמר חבר הכנסת רותם, יושב-ראש ועדת החוקה, בוועדת החוקה, כשהוא רצה לתאר ולהסביר למה הוא חושב שצריך לשנות את מוסד האי-אמון, ועכשיו אני מצטטת, חברי חברי הכנסת, הוא אמר: מתכווצת לי הבטן כשאני רואה שמרצ ויהדות התורה מגישות ביחד אי-אמון. מתכווצת לו הבטן. איזה טיעון משמעותי כדי להסביר למה הולכים בחוק-יסוד לשנות את מוסד האי-אמון. מה, אי-אפשר לשנות את תקנון הכנסת? בשביל, נניח, 18 שרים, או בשביל, אני לא יודעת כמה, ארבעה או חמישה סגני שרים, משנים חוק-יסוד בשיטה כל כך חפוזה, בהליך כל כך לא מתוקן? מה, יש בעיית ממשל? יש בעיית מושלים. חבורה עלובה, עלובה, אין לי דרך להגדיר את זה, של אנשים שיש להם את הכוח, שבשם הפוליטיקה החדשה מביאים לנו את עריצות הרוב הישנה של קבוצות מונרכיות שמחזיקות את הממשלה, אני לא רוצה להגיד במה, ומתנות את ההצבעה שלהן או התנו את ההצבעה שלהן על התקציב בחוקי משילות מזויפים. זה חיזוק המשילות? איזה עליבות, חברי חברי הכנסת. ועכשיו אני רוצה לדבר על הסוגיה של העלאת אחוז החסימה, כל הדיון הזה של ייצוגיות מול משילות. איך בחברה משוסעת, מפולגת, כמו החברה הישראלית רוצים להדיר מהכנסת קבוצות? ובואו נקרא לילד בשמו. מדובר בעיקר, חברי חברי הכנסת, על נציגי הציבור הערבי. יש מי שרוצה לזרוק את הערבים מהכנסת, בואו נקרא לילד בשמו, ומבקשים להעלות את אחוז החסימה כי לא יכולים לראות כל כך הרבה ערבים מול העיניים. הרי בשם מה בא דודו רותם? חבר הכנסת הופמן מסביר לנו איך הדבר הזה בקווי היסוד הקואליציוניים. איך אתם קוראים לזה? במצע של יש עתיד. מה, זה כזה ראה וקדש? מה זה, תורה שניתנה למשה מסיני? עומד כאן על הבמה היום ומסביר לנו: ארגונים דמוקרטיים, המצע שלנו. את מי מעניין המצע שלכם? אמר כאן חבר הכנסת גפני, ואני חוזרת, תזכרו את זה טוב, כי הכתובת הייתה על הקיר. לא רק שזה בעייתי כל ההליך הזה, לא רק שזה לא חוקתי, כמו שאומר פרופסור ברק מדינה – –
– – המפלגות הראשונות שהתאדו, התפוגגו, היו המפלגות שביקשו להעלות את אחוז החסימה. תזכרו, זה מופיע בדברי ימי הכנסת. תודה רבה.
מה אתנו? הרי רותם אמר שמתכווצת לו הבטן כשהוא רואה שמרצ ויהדות התורה מגישים אי-אמון – – –
משנים את שיטת הממשל והקואליציה לא פה. תסתכלו, שניים וחצי אנשים.
למה – – – לא אחד אחד – – – אין לכם בושה, אתה חוקקת חוק – – –
חברי חברי הכנסת, מרצ שותקת לאות סולידריות עם אותן מפלגות, המפלגות הערביות, שעלולות למצוא את עצמן מחוץ לכנסת. כל האופוזיציה יכולה למצוא את עצמה מחוץ לכנסת. זאת הבעת סולידריות שלנו. אני מודה שזאת השתיקה הכי ארוכה והכי קשה שהייתה לנו.
שלא נדע, שלא נדע. שלא נדע – – –
קשקשת. איך הוא אמר? קשקשת.
אדוני השר, אתה שר חינוך, אתה לא יכול להכשיר את השרץ הזה.
אין לך זכות מוסרית לשתוק. אין לך זכות מוסרית לשתוק לאות סולידריות, כי אתם חוקקתם את התועבה הזאת.
תעמוד מאחורי ההצעה שלך, למה אתה צריך את הרצוג? למה אתה צריך את כבל? – – –
תדבר על – – – באחוז החסימה.
אבל יהודה ושומרון לא נכללים בזה.
זה דומה, וזו אותה שיטת משטר.
וזו אותה שיטת משטר. וזו אותה שיטת משטר.
הוא רצה להסתמך על הקולות של הערבים.
אתם מעלים להם את אחוז החסימה – – –
אנחנו לא תמכנו אף פעם במשאל עם, אל תתבלבל.
אבל אותו בנט לא סחט על התקציב. גם אם הייתה לו תפיסה, הם לא נסחטו על-ידי בנט. אתם נכנעתם כמו עלובים למישהו – – –
אני משוכנעת שאתם סמרטוטים.
אדוני היושב-ראש, חברי חברי הכנסת, שמעתי את השר סער עומד על הדוכן ומסביר את הנימוקים לחקיקת חוק-יסוד: משאל עם, ואז אני שומעת את יריב לוין שמסביר כמה זה נורא שרוצים חוק-יסוד ולמה לא מסתפקים בחוק רגיל. חברי חברי הכנסת, מי שמציע כאן משאל עם הוא מפחד. מי שמציע משאל עם הוא מפחד, הוא מפחד להתמודד – –
– – הוא מפחד, חברי חברי הכנסת. ואני אומרת לראש הממשלה נתניהו, שמשאל עם הוא מפלטו של הפחדן, וראש הממשלה נתניהו הולך למשאל עם, לא כי כבר השיחות בוושינגטון – הנה, או-טו-טו, או-טו-טו, הולכים על זה. הרי אנחנו יודעים שאם לא יהיה הסדר על בסיס קווי 67', וחילופי שטחים, לא יהיה הסדר. אז מה החיפזון ללכת עכשיו על משאל עם לולא הכניעה של ראש הממשלה נתניהו לחישוקאים בנט והחברים שלו מימין, וליברמן וכל החבר'ה הטובים? תראו על מה הכנסת הזאת צריכה להצביע היום, חברי חברי הכנסת. מספרים לנו שראש הממשלה יצחק רבין תמך במשאל עם. אבל לא אומרים לנו כאן, מעל הדוכן, שראש הממשלה יצחק רבין קיבל החלטה, קיבל החלטה בממשלה ובכנסת ריבונית, החלטה שהייתה מוכנה לוותר על שטחי ארץ-ישראל תוך הסתמכות על הקולות של חברי הכנסת הערבים. חברי חברי הכנסת, יגאל עמיר, כשהוא לחץ על ההדק, הוא לחץ על ההדק בעקבות שטיפת מוח של רבנים.
בגלל שטיפת מוח של רבנים, שטענו שלממשלה נבחרת ולכנסת ריבונית אין מנדט לוותר על שטחי ארץ-ישראל. ומי שהיום מחשק את ראש הממשלה נתניהו ואומר שאין לכנסת מנדט לקבל החלטות ריבוניות על ויתור שטחים, מאמץ את התפיסה של יגאל עמיר, נותן לה הכשר ונותן לה לגיטימציה. זה מה שאתם עושים היום, חברי חברי הכנסת.
זה מה שאתם עושים, נותנים הכשר, נותנים הכשר לתפיסה של יגאל עמיר, שעשה את מה שהוא עשה בעקבות פסקי הלכה של רבנים. חברי חברי הכנסת – – –
מה אתם קופצים? מה קרה? על מה לחצנו לכם? על איזה קפיץ? חברי חברי הכנסת, שימו לב שהחוק שמובא לפה זה לא רק חוק-יסוד: משאל עם. מה בנט עוד הצליח להכניס לחוק הזה? כדי שהכנסת – אם היא תרצה לבטל את החוק הזה, היא תצטרך לעשות את זה ברוב מיוחס של 61 חברי כנסת. מה, זה רציני? מישהו בכלל חושב שזה רציני? מה אתם אומרים, שלכנסת הזאת אין סמכות לקבל החלטות גורליות, משמעותיות? מה, אנחנו הפכנו את שיטת המשטר כאן? אנחנו דמוקרטיה פרלמנטרית ייצוגית. הכנסת מייצגת את ריבונות העם. רק לפני כמה חודשים הלכנו לבחירות. על מה הלכנו לבחירות? כולם ידעו למי הם הצביעו.
חברי חברי הכנסת, כיוון שאני צריכה לסיים אני רוצה לומר שבכנסת הזו קודם כול מעלים את אחוז החסימה, ואחר כך בשם המשילות עולים חברי כנסת ושרים, שר החינוך מיש עתיד, ובעליבות צריך להסתמך על דפוסי הצבעה של מפלגת העבודה בקדנציות קודמות. אין מספיק טיעונים טובים? ועכשיו עולה שר, השר סער, ובעליבות נוספת מביא תניא דמסייע את העמדות של חברי מפלגת העבודה בפעם הקודמת. איזה עלובים, איזה עליבות. זאת כנסת? מה אתם משדרים? שלכנסת אין סמכות?
הרי אם היו הולכים למשאל עם, רוב הציבור היה תומך בהסדר של שתי מדינות, רק הוא לא סובל את התעלול הפוליטי הנלוז שלכם. תודה רבה.
זה לא היה גירוש, זאת הייתה החלטה של כנסת ריבונית.
הצלחת לחשק את ראש הממשלה.
מי שמך לדבר בשם הדמוקרטיה – – –
– – – הצבעה על התקציב מול משאל עם. זאת לא – – –
אתה מסלף את הדיון. מה, אתה היית פה?
שמענו על הרסיס בישבן של בנט – – –
אדוני היושב-ראש, זה ביזיון של הכנסת שעולה סגן שר או שר מקשר ונותן תשובה של 20 שניות על הצעות לסדר-היום. בשביל זה כינסנו כאן את המליאה היום?
יש איזה כבוד לכנסת. זו זילות עבודת הכנסת. ככה הקימו את הממשלה הזאת, ככה אתם נראים. בשביל זה כינסנו את המליאה, בשביל לקבל תשובה כזאת?
– – – אתם לא חושבים שני צעדים קדימה על ההצעות שלכם – – –
מה הבשורה? היית ברשות המסים.
בגלל – – – אני אומרת – – –
אנחנו הממשלות שמתחילות רפורמות – – –
גברתי היושבת-ראש, חברי חברי הכנסת, שמעתי את ראש הממשלה היום בנאומו החגיגי משהו במליאה ולא האמנתי למשמע אוזני. מה הייתה גולת הכותרת של נאומו של ראש הממשלה? הסייבר. דיברנו כבר על הסייבר? וזה היה אחרי שהוא הסביר לנו כמה הוא לא נבהל מכל האיומים עלינו, ואנחנו לבדנו, והגרעין האיראני הוא בכלל רק נגד ישראל, כאילו הוא לא בעיה של כל העולם; כאילו זה רק בעיה של ישראל, הגרעין האיראני, וכאילו לישראל אין בעיות נוספות על הגרעין האיראני. והבעיה, הבעיה של ישראל שהיא הבעיה הפלסטינית, או המשך הכיבוש של פלסטין, או אי-הסדר שלום עם הפלסטינים, נדחקה לסוף הדברים כאילו מדובר כאן באיזה סרח עודף. ככה נחשפה, הייתי אומרת, עמדתו של ראש הממשלה, מה הוא חושב על הסדר עתידי עם הפלסטינים. בסוף הדיון, סרח עודף. ומה עוד הפעם אנחנו שומעים? כל פעם מחדש אנחנו מקלפים את הצלופן הוורדרד הזה, העטיפה הזאת שנקראת התהליך, שראש הממשלה שולח את ציפי לבני לנהל. ובסופו של דבר מתגלה שוב ושוב ראש הממשלה שהוא ביסודו איש ארץ-ישראל השלמה, כי מי שמציב תנאי מוקדם שהרשות הפלסטינית תכיר במדינת ישראל כמדינה יהודית, אומר או מאותת לחברים שלו בקואליציה: אני לא באמת מתכוון ללכת להסדר. אנחנו צריכים שהפלסטינים יכירו בנו כמדינה יהודית? מה, מדינת ישראל היא מדינה יהודית? חשבתי שמדינת ישראל מגדירה את עצמה כמדינה יהודית ודמוקרטית, או בכלל, אם לעשות איזה fine tuning, מדינתו של העם היהודי ושל שאר אזרחיה. אין בה עוד אזרחים? אנחנו צריכים שהפלסטינים יכירו בנו? מי שמציב תנאי כזה, חברי חברי הכנסת, בעצם מוכיח שהוא שבוי בידי הימין הקיצוני במפלגה שלו, בקואליציה שלו, לא באמת מתכוון לחצות את הרוביקון. שמעתי כבר שאנשים אמרו: הוא חצה את הרוביקון, ראש הממשלה. הנה, השיחות מתנהלות. השיחות אולי מתנהלות אבל שום דבר לא קורה. הדבר הזה, חברי חברי הכנסת, צריך להדאיג אותנו. נכון, יש לנו בעיות מטורפות כאן בימים האחרונים: הפיטורים ב"טבע", הפיטורים ב"בזן", קריסה של המשק הישראלי, של חברות משמעותיות במשק הישראלי. ומה מציע לנו ראש הממשלה? איזו תקווה? איומים ואיומים. לא היה שביב של תקווה בדברים של ראש הממשלה חוץ מהסייבר. חברי חברי הכנסת, הדבר שאני לוקחת אתי מהנאום הזה זה הסייבר, ושוב פעם הזלזול הזה – – –
ומה עם הכביש לטייבה? צדק חבר הכנסת אחמד טיבי. חברי חברי הכנסת, אני הייתי מצפה מראש הממשלה שיגיד אמירה נוקבת ונחרצת בעניין של "טבע", חברה שמשלמת 0.3% מס כי היא התחייבה לספק מקומות תעסוקה, ולא מגיע לכאן סגן שר האוצר ולא שר האוצר ולא ראש הממשלה ולא מודיעים באופן מיידי שהם יחתכו את הטבות המס ל"טבע" ומאפשרים לפטר מאות עובדים, וככה זה יהיה עוד ועוד מאות עובדים. ובמקום זה מספרים לנו על נפלאות הממשלה – שמה היא עשתה? שמעתי כאן את סגן השר מיקי לוי ותהיתי האם אנחנו חיים באותה מדינה.
לכן, גברתי היושבת-ראש, אני לא חושבת שראש הממשלה באמת מתכוון ללכת להסדר עם הפלסטינים. נוח לו עכשיו. הוא קנה שקט תעשייתי של תשעה חודשים עד חודש אפריל. את יודעת, אומרים: או שהפריץ ימות או שהכלב ימות. נראה מה יקרה. תודה רבה.
למה זה לא חל באופן – – – על כל חברי הכנסת? – – –
אני אומרת שיש חברי כנסת – – – את רשות הדיבור וקיבלו את רשות הדיבור.
ואם לא, אדוני? האם תנקוט צעדים של ביטול הטבת המס – – –
איזה עזות מצח זאת. איזה עזות מצח להאשים את האופוזיציה בסגירת המפעלים.
– – – האופוזיציה לא סגרה מפעלים.
הוא פותח חזית, הוא לא מסכם.
הוא לא מסכם, הוא רק מסית – – –
זה לשון הרע להאשים את האופוזיציה בסגירת מפעלים.
– – – שר אוצר שמאשים את האופוזיציה – – – בדיוק על זה הצעת חוק – – –
– – – לך על זה, לך על זה.
אדוני, לא חייבים. אבל מה עם החוק הרע הזה שאתה הולך להביא לנו – – –
כל חוק שאתה מביא לנו פה – – –
שר האוצר לא ניצל את הבמה הזאת?
אדוני לא מנצל את הבמה הזאת?
אדוני היושב-ראש, אדוני ראש הממשלה, חברי חברי הכנסת, מכובדי כולם ביציע האורחים, אנחנו מציינים היום במושב הזה 40 שנה למלחמת יום הכיפורים, מהאיומות שבמלחמות ישראל ובוודאי הטראומטית שבהן. כדרכן של מלחמות, יש קשות ממנה אבל אין קשה כמוה. כבר דובר כאן קודם על מחיר הדמים הכבד שהמלחמה הזו גבתה, כ-2,600 הרוגים ישראלים, מעל 5,000 אנשים שנותרו פצועים בגופם, מצולקים בנפשם, ועשרות רבות של חיילים שבויים. אני חושבת שבכלל בלתי אפשרי לאמוד את מספרם של אלו שסבלו ועדיין סובלים מסימפטומים פוסט-טראומטיים. אמר קודם שר הביטחון בוגי יעלון: לכל אחד יש את יום הכיפורים שלו. זה נכון, גם לי, גם לחברים שלי, גם לאחרים. אני רוצה לשתף אתכם בחוויה שלי מתוך בלוג שקראתי, ומי שלא קרא, אני ממליצה לו לקרוא, בלוג שכתב ד"ר נחום ורבין, מי שהיה רופא המזח. קוראים לבלוג שלו "האופציה של הדוקטור" – זה קריא – "ממעוז המזח לשבי המצרי ובחזרה לחיים", ואני מצטטת: "שולטהייס אמר: 'שני ניסיונות חילוץ נכשלו, האחד דרך הים והשני במסוקים. ההודעה האחרונה שקיבלתי הייתה: 'תחזיקו מעמד, נגיע אליכם'. הוצאתי מהכיס חפיסת סיגריות 'סילון', לקחתי אחת ואת האחרונה נתתי לשולטהייס. 'חמישה הרוגים, 20 פצועים ו-17 כשירים לעצור את הצבא המצרי?' אמרתי, ובראשי נחבטות צעקות הפצועים שלנו בצעקות החיילים מהמעוז הסמוך. 'טוב למות בעד ארצנו', אמר שולטהייס, ובכלל לא היה ברור אם אכן התכוון למה שהוא אמר. 'אני מכיר גרסה אחרת: טוב לחיות', ועלתה בלבי תמונת אשתי הנושאת את ילדנו הראשון. 'אנחנו עמדת תצפית קדמית ומסביבנו כוחות גדולים, יש לנו תפקיד משמעותי'. 'אנחנו הרחק בעורף האויב מאחורי קו החזית. הפסיקו להתייחס אלינו והפסקנו לעניין גם את כוחותינו וגם את המצרים. אנחנו אפילו לא יתוש קטן על קצה האף, אנחנו במקרה הטוב יתוש מעוך על חלון המכונית הדוהרת' – – – לא שמענו, שולטהייס ואני, דברים מעודדים דרך הקשר, נשמעו בעיקר גמגומים: 'נחזור אליכם, תהיו בקשר, בערב או בבוקר נדע יותר, תחזיקו מעמד'". וממשיך ד"ר ורבין: "עליתי לעמדת התצפית וראיתי את כל צבא מצרים מקיף אותי – – – בכל מקום היה צבא והיכן שלא היה צבא היה רק ים, ים סוף, והתעלה, והביצות, וגדרות התיל והמוקשים". חברי חברי הכנסת, חוויית המלחמה של ד"ר ורבין, אותה מלחמה שנלחמנו באוקטובר 1973 היא זיקוק כל הרע שיש במלחמות. למרות שהוקז עוד דם רב בעשורים שעברו מאז ולמרות סבבים רבים, רבים מדי, של אלימות, הצלקות של מלחמת יום כיפור הן עדיין אלו שמתוות את נוף התודעה הלאומית שלנו. הרבה מאוד נכתב על המלחמה – ודיברו כאן קודמי, חברי חברי הכנסת, חברי שהיו שם וחוו את הגבורה של חיילי צה"ל מקרוב ואת הגבורה של העורף. דובר על הכשל המודיעיני, על ליקוי המאורות של הדרג המדיני, על סיפורי הגבורה ועל סיפורי הזוועות. אני חושבת, חברות וחברים יקרים, שכשאנחנו מדברים כאן היום במשכן על המלחמה ההיא, אנחנו צריכים לבחון מה הם הלקחים הרלוונטיים ביותר למציאות ההווה של מדינת ישראל. אנחנו חייבים לשאול כאן מה ההנהגה הישראלית – שהרטוריקה שלה מתכתבת שוב ושוב עם טראומות היסטוריות; הנהגה שמבקשת שנאמין שנגזר גורלנו לחיים על החרב – מה הנהגה כזאת חייבת להפנים אם היא רוצה ללמוד מטעויות העבר כדי לבנות עתיד שונה. אורחים יקרים, שמעתי את דבריו של ראש הממשלה, הזדהיתי אתם וציטטתי אותם, לגבי הלקחים שאנחנו צריכים להפיק מהמלחמה. ראש הממשלה ציין את הלקח של לא לזלזל באיומים, לא לזלזל באויב, לא להתעלם מסימני הסכנה, ואני מזדהה עם זה, כמובן. אבל אני רוצה, ברשותכם, ברשותך, אדוני, להוסיף כמה לקחים, ואני רוצה לומר, חברי: הלקח הראשון שלי לפחות הוא שאין אמת בתפיסה שעליונות צבאית לבדה מייצרת יציבות וביטחון. אף פעם לא היינו חזקים יותר מול שכנינו כמו שהיינו במלחמת ששת הימים, ובוודאי בשנים שאחריה, כשהבסנו, כבשנו והשפלנו, והיינו שיכורים מעוצמת הניצחון, וסיפרנו לעצמנו שבזאת הסתיימה מלאכתנו והבאנו שקט לארץ. וכבר רבות דובר איך ממשלת גולדה מאיר ודיין הייתה ממשלה יהירה, שחצנית ומתנשאת; ואיך ראש הממשלה גולדה מאיר הדפה בעקשנות אין-ספור מסרים של נשיא מצרים סאדאת, שהציע להחזיר למצרים את סיני ולקבל בתמורה שלום מלא עם הגדולה והחשובה במדינות ערב, דהיינו שלום מלא תמורת נסיגה מלאה. והתשובה הישראלית הייתה שילוב של בוז מלווה באטימות. כל כך גדול היה הביטחון של ההנהגה הישראלית בעליונות שלנו, שאפילו אחרי מלחמת יום כיפור – קראתי עכשיו את כל הפרוטוקולים ואת כל התיאורים בעיתונים – אפילו אחרי מלחמת יום כיפור, שבה איבדנו את השליטה בתעלת סואץ ואת ההרתעה שייצרה מלחמת ששת הימים, עדיין המנהיגים שלנו האמינו באופן גרוטסקי שאנחנו אלה שניצחנו במלחמה. גולדה מאיר כתבה שנים לאחר מכן – ואני מצטטת, חברי חברי הכנסת: "אנחנו ניצחנו במלחמת יום הכיפורים, ואני משוכנעת שבעומק לבם המנהיגים המדיניים והצבאיים של סוריה ומצרים כאחת יודעים שהם נחלו שוב מפלה". חברי חברי הכנסת, כך נשמעת יהירות של מי שמתכחשים למציאות; של מי שאינם מבינים שהכוח הוא אמצעי ולא מטרה; של מי שבגדו באחריות המוסרית שלהם לקורבנות של מלחמות ישראל להפוך את המוות שלהם למכשיר להבטחת החיים של הדורות הבאים. ראש הממשלה מנחם בגין, שחתם לבסוף על הסכם השלום עם מצרים, הבין היטב שאין נשק שיכול לייצר את הביטחון שההסכם המדיני מבטיח, ושיש מחיר דמים כבד לחיים על החרב גם כשאתה נמצא בצד שאוחז בחרב הגדולה ביותר. חברי חברי הכנסת, אני רוצה לדבר קצת על היום. גם היום אנחנו נמצאים בתקופה מתעתעת של שקט ויציבות, אחרי באמת הרבה שנים של עימות מדמם מול הפלסטינים. אבל גם היום – אנחנו שומעים אותם כל יום במשכן הכנסת – גם היום יש רבים בממשלה שסבורים שמחיר הדמים הכבד שהסבנו לפלסטינים במהלך האינתיפאדה הראשונה והשנייה מאפשרים לנו לנהל את הסכסוך ומאפשרים לנו להתעלם מהשאיפות להגדרה עצמית ולשלום; שהשקט היחסי ומיעוט הנפגעים הישראלים בשנים האחרונות מאפשרים לנו שוב ושוב להפנות עורף לניסיונות הבין-לאומיים והאזוריים לקדם הסכם קבע. חברי חברי הכנסת, מלחמת יום הכיפורים היא תזכורת כואבת מאוד לכך שהם טועים טעות מרה; היא ההוכחה לכך שאין ואקום. במקום שבו אנשים אינם מדברים, אנשים אחרים ינקטו צעדים נואשים וירימו נשק. הביטחון של אתמול איננו מבטיח את עתידנו מחר ומחרתיים. ובניגוד לאיום הצבאי שריחף מעל לראשנו לפני 40 שנה, שבו המציאות טפחה על פנינו באופן פתאומי, הרי שהיום אנחנו משולים לאותה צפרדע שמתבשלת במים שהולכים ורותחים ומבינה מאוחר מדי מה מצבה. ולקח נוסף, חברי חברי הכנסת, שהשנים שאחרי מלחמת יום הכיפורים לימדו אותנו היטב הוא, שיש אלטרנטיבה לתחושות הנקמה והאיבה; שאפילו אותם אויבים שביקשו לפגוע בנו וקיוו להשמיד אותנו, ועשו את זה ברטוריקה חריפה בהרבה מזו של ההנהגה הפלסטינית כיום, יכולים להפוך מהר מאוד לשותפים אמיצים לדרך של פשרה ופיוס. מלחמת יום הכיפורים גם לימדה אותנו דבר או שניים על הלכות צניעות, על תלותנו בבעלות-בריתנו הזרות ועל מקומנו האמיתי בקהילה הבין-לאומית. חברי חברי הכנסת, אנחנו לא יכולים להתעלם מכך שיש בעיות שאנחנו חולקים עם שאר העולם. אדוני ראש הממשלה, אנחנו לא יכולים לפעול לבד נגד איראן, ולמרבה המזל אנחנו גם לא צריכים. ואנחנו גם לא צריכים לאמץ מדיניות לעומתית מול האיחוד האירופי. מלחמת יום הכיפורים לימדה אותנו שאנחנו איננו כול-יכולים בעומדנו לבדנו, שאנחנו חלק בלתי נפרד ממארג אינטרסים בין-לאומי שבתוכו עלינו למצוא את מקומנו. אני רוצה לומר לסיום, חברי חברי הכנסת: מצרים הלכה לשלום עם ישראל רק לאחר שהובסה במלחמת יום הכיפורים. לא רק המצרים, גם אנחנו הלכנו לשלום רק לאחר המכה שספגנו במלחמת יום הכיפורים, ואין לנו שום צורך בהקזות דם נוספות כדי להבין שגם כאן עלינו ועל אויבינו לבחור בדרך השלום, ומוטב מאוחר מאשר לעולם לא. פגשתי כאן קודם – יושב ביציע האורחים חברי חבר הכנסת רן כהן, שנלחם במלחמת יום הכיפורים, והוא אמר לי: אם אין תהליך שלום יש תהליך מלחמה. ולכן, חברי חברי הכנסת, מי ייתן ואנחנו, ילדינו או נכדינו לא ניאלץ שוב לקחת חלק בזוועות המלחמה ולדעת את המוות והשכול המחרידים שהם תמיד פירותיה. אדוני ראש הממשלה, אמרת שישראל יצאה מחוזקת מהמלחמה. אדוני ראש הממשלה, עברנו מספיק מלחמות כדי לדעת שיש בנו האומץ להילחם. כעת מוטלת לפתחה של ההנהגה שלנו, לפתחך, האחריות למצוא את האומץ להתפייס.
זה לא אתם עשיתם חוק מיוחד לגרוניס? איך אתה מעז?
כשאתה מבקר את בג"ץ אתה מייצג את הממשלה. אני רוצה לדעת – – –
איזה חוק – – – אין חוק כזה.
– – – שר האוצר אמר שהולכים – – – אנחנו סוגרים מקומות עבודה, לא שמעת את זה?
– – – עוד לא היה בכנסת – – –
האחים בנט ולפיד מאשימים את האופוזיציה בסגירת מפעלים. עוד לא ראיתי דבר כזה. עוד לא ראיתי דבר כזה שהממשלה התבלבלה, ושר כלכלה ושר אוצר מאשימים את האופוזיציה.
השאלה, למה הפסקת? למה הפסקת לדבר? אתה מדבר בלי סוף. מה, אנחנו לא יכולים.
מה, מה זה עושה למדינת ישראל? אי-אפשר לשמוע את זה – – –
איך זה קשור לגיל הנישואים?
זה ערכים יהודיים לכבד – – –
איננו וגם לא יהיה. זה – – – יעני, נוכח.
מי לקח אותה בשבי? מי לקח אותה בשבי?
עכשיו הבנתי. זה לא אומר שאני מסכימה אתך. עכשיו הבנתי את צרות המוחין שלך, את ההסתה שאתה עושה כאן ואת חוסר הקשר במה שאתה מדבר. יד ימין שלך לא יודעת מה יד שמאל שלך אומרת ומה שהפה שלך אומר. די. אי-אפשר לשמוע את זה יותר. די, אי-אפשר לשמוע את זה יותר, הסתה זולה, פרועה.
אדוני היושב-ראש, חברי חברי הכנסת, אני רוצה, ברשותך, לברך את חברי לכנסת שחתומים על הצעת החוק הזאת להעלאת גיל הנישואין ל-18. זו הצעת חוק שהעלתה בזמנה חברת הכנסת לשעבר אתי לבני בכנסת החמש-עשרה. אני מנסה לקדם את הצעת החוק הזאת מהכנסת השש-עשרה, וזה לזכותה של הכנסת שהיום סוף-סוף תובא ההצעה הזאת להצבעה, והיא תעבור; והיא תפיל, הכנסת הזאת תפיל גם את ההסתייגות – אני אומרת בצער – של חברי הכנסת החרדים. זה היה ממש מחפיר לשמוע דברים שנאמרו כאן מעל הדוכן, דברים שבאים להגן? זה מה שאתם עושים, להגן על הזכות של נשים להינשא – נשים? קטינות – בגיל 16?
אני הקשבתי. אני לא מתייחסת רק אליך, חבר הכנסת. אני שמעתי שאתה אמרת שאתה מתנגד, אני שמעתי אותך. אבל אני מדברת על שאר חבריך. חברי הכנסת, יש כאן חופש בחירה? נערה בת 14, 15 – אתם יודעים, הרי, שיש עדות שבהן משיאים נערות בנות 14 ו-15 ורושמים אותן רק בגיל 17 במשרד הפנים; הרי אתם יודעים מה קורה בעדות מסוימות ובקבוצות מסוימות. זה חופש בחירה? זו זכות בחירה של נערה בת 15? היא בכלל מסוגלת לבחור אם להינשא כשבאים ומעמידים אותה לקיר ואומרים לה שהיא צריכה להינשא? השתגעתם? זה מה שאתם רוצים, שמדינת ישראל ככה תיחשב, כמדינה שחתומה על אמנות בין-לאומיות שבאות לבקש להגן על זכויות של קטינות וקטינים? אם אנחנו רוצים להידמות לנאורות שבמדינת אנחנו צריכים להתאים את עצמנו לסטנדרטים בין-לאומיים, והסטנדרטים האלה קובעים שקטינות וקטינים זכאים לזכות לחינוך עד גיל 18, ולעבור את מערכת החינוך, ולא להינשא בגיל 16, ולא בגיל 17, אלא להתפתח ולחיות ולקיים חיים של אנשים מתוקנים בגירים. הרי מה הנתונים מלמדים? שהנערות האלה סובלות אחר כך מעוני ואלימות, ובסופו של דבר גם מתגרשות, כי כופים עליהן, כי יש כאן אנשים לא מפותחים, עדיין לא מפותחים. כששמעתי את דברי ההסתה של נסים זאב ואייכלר והאחרים שמשווים את "נשות הכותל" לגיל הנישואין – כן, אתה יודע מה, חבר הכנסת אייכלר? יש משהו אחד דומה. זו אותה תפיסה שמבקשת להדיר נשים מהמרחב הציבורי.
נשים צריכות להיות בבית, כבודה בת מלך פנימה. בנות 17-16, הן כבר תהיינה נשואות בבית. ואחר כך הן גם לא תלכנה להתפלל בכותל, לממש את זכות הבחירה לפולחן, לשוויון ולכל דבר אחר. לכן, חברי חברי הכנסת, אני חושבת שהיום זה יום חשוב לכנסת – – –
תודה רבה לך, חבר הכנסת דרעי. גם אני מעריכה אותך, חבר הכנסת דרעי.
אל תתווכח אתי בכלל, זה חברי כנסת מהסיעה שלך, עומדים לי פה ומצדיקים את זכותן של נשים להינשא בגיל 12.
זה היה דור אחר וזמנים אחרים. תאפשר לי, חבר הכנסת דרעי, ותעשה את ההבחנה בין נורמות שהיו בדור אחר, בזמנים אחרים, לבין מדינת ישראל 2013, מדינה מתוקנת.
לכן, חברי חברי הכנסת – אני מסיימת, אדוני – החוק הזה הוא לכבודה של הכנסת ולכבודם של חברי הכנסת המציעים, ואני רוצה להודות ליושב-ראש ועדת החוקה, שקידמת את היוזמה הזאת והבאת את זה להצבעה היום. חיכינו לזה הרבה שנים, יותר מעשור. תודה רבה.
תודה רבה, אדוני היושב-ראש. ברכות על הפרוצדורה החדשה, ותודה לשר אורי אריאל.
חדשה-ישנה, אוקיי. בעיתון "הארץ" פורסם על ההכרזה על יישובים עירוניים כהתיישבות כפרית במטרה לעקוף את החובה לפרסם מכרזים לשיווק קרקעות בשטחי יהודה ושומרון. אני רוצה לשאול את השר: אחת, על בסיס אילו קריטריונים יעברו התנחלויות מסטטוס של התיישבות עירונית לסטטוס של התיישבות כפרית, כדי שניתן יהיה לפטור אותן מחובת פרסום מכרז לשיווק קרקעות? ושאלה שנייה, ברשותך, האם אותו דין יחול גם על התיישבויות בתוך הקו הירוק, אשר יוכלו ליהנות מפטור ממכרזים עתידיים לשיווק קרקע? – שיוכלו ליהנות מאותם פטורים. תודה.
זאת הייתה התשובה לשאלה השנייה.
אני מודה לאדוני על הקרדיט על חשיבה על רעיונות מקוריים, יצירתיים ונועזים, הייתי אומרת. אני רוצה לשאול את השר: יכול להיות שזה פרסום שאין לו ידיים ורגליים ומישהו ראה צל הרים כהרים? אין רעיון כזה לשנות את ההגדרות של יישובים עירוניים ליישובים כפריים? מישהו דמיין? מישהו ראה בעיני רוחו צל הרים כהרים?
מכיוון שאני מכירה את אדוני ואת הרעיונות היצירתיים שהוא כבר יישם – –
– – אז לא הייתי רוצה להכניס לראשו של מי רעיונות מעין אלו.
ברור. כמו שאני מכירה את חבר הכנסת אייכלר, הוא עוד יגיד לתת לרבנות סמכות מקבילה לבית-המשפט. תכף זה יגיע.
תודה שזה רעיון יצירתי, מקורי, נועז, ונחיל אותו גם על ההתיישבות בתוך הקו הירוק.
זה מה שהייתי רוצה, שהוא יישאר חבר כנסת ולא ימונה לשר החוץ.
אדוני היושב-ראש, רבותי השרים, חברי חברי הכנסת, אני קוראת לכם להצביע נגד מינויו של חבר הכנסת אביגדור ליברמן לשר החוץ של מדינת ישראל. לשים היום את חבר הכנסת ליברמן במשרד החוץ זה כמו לשים מטען חבלה בתהליך השלום, חברי חברי הכנסת. לפחות כמו זה.
זה כבר לא פיל בחנות חרסינה. אנחנו מכירים את תפקודו של השר ליברמן בפאזה הקודמת, איך השר ליברמן דרדר את יחסי החוץ של מדינת ישראל, הפך אותה למדינה מנודה, מצורעת. אנחנו זוכרים את ההשתלחויות שלו בקתרין אשטון. שר החוץ אביגדור ליברמן הביא את מדיניות החוץ של מדינת ישראל לתהומות, לשפל חסר תקדים.
היום, כשמדינת ישראל מבקשת לקדם את תהליך השלום עם הפלסטינים, כשיש שיחות עם הפלסטינים, והשיחות תקועות – להכניס את אביגדור ליברמן לשיחות האלה, או להכניס אותו למשרד החוץ? מה בדיוק הכנסת מבקשת לאותת בזה שהיא תאשר את המינוי של אביגדור ליברמן לשר החוץ? שמענו אתמול והיום את ראש הממשלה נתניהו, הייתי אומרת, כמעט משתלח בבעלת הברית האסטרטגית ביותר של ישראל, בארצות-הברית. לפעמים אני חושבת שראש הממשלה נתניהו חושב שארצות-הברית היא בת חסות של ישראל.
וכל המחלוקת הזו עם ארצות-הברית, חברי חברי הכנסת, היא איום קיומי על ישראל הרבה יותר מהפצצה שעוד לא קמה. העולם מציע סנקציות על איראן. העולם מציע מהלך דיפלומטי מול איראן. ארצות-הברית שותפה פעילה לקידום היחסים שלנו עם הרשות הפלסטינית כדי לקדם הסדר שלום. אז מה אנחנו שומעים – את ראש הממשלה נתניהו צועק "געוואלד". צועק "געוואלד", מה, געוואלד זה מדיניות? מדיניות זה לנסות לבודד את איראן באמצעות קידום ההסדר עם הפלסטינים.
אביגדור ליברמן במשרד החוץ זה מתכון בטוח לדרדור היחסים עם הפלסטינים. שמענו את ההצעות ההזויות שלו לחילופי שטחים. שמענו איך הוא דרדר את מדיניות החוץ של ישראל. שמענו מה הוא חושב על הפלסטינים. חברי חברי הכנסת, אני חושבת שראש הממשלה נתניהו, ששמר את תיק החוץ לחבר הכנסת ליברמן, היה צריך לעשות בהזדמנות הזאת reshuffle, אבל להכניס את ליברמן לתפקיד שר החוץ? קחו אחריות, המשמעות של זה – לחבל ביחסי החוץ של מדינת ישראל. תודה רבה.
לא, אני לא מדברת על זה – – –
אדוני היושב-ראש, עכשיו האולם – – –
אדוני היושב-ראש, אני רוצה להודות לחברת הכנסת לביא ולשר הרווחה, שעושים שפצור חשוב להצעת חוק שהעברתי בקדנציה הקודמת, יחד עם קבוצה של חברי הכנסת. בפעם הראשונה נשים שקיבלו הבטחת הכנסה טרם כניסתן למקלט תמשכנה לקבל את הבטחת ההכנסה גם בעת שהייתן במקלט, אף שכל הצרכים שלהן מכוסים בזמן שהייתן במקלט. בפעם הקודמת נאלצתי להגיע להסכמה עם האוצר והוספנו תיקון שאומר שאם אישה קיבלה הבטחת הכנסה חודש לפני כניסתה למקלט, היא תמשיך לקבל. הצעת החוק הזאת של חברת הכנסת עליזה לביא וחבר הכנסת דב חנין ושלי מבקשת לבטל את ההתניה של חודש ולאפשר לנשים לקבל את הבטחת ההכנסה במלואה, גם אם הן לא קיבלו בחודש הזה קודם לכן. אני רוצה שוב לברך ולקרוא לכנסת לתמוך בהצעת החוק. תודה.
עכשיו סיבכת אותי. מה, מה – – –
גברתי היושבת-ראש, חברי חברי הכנסת, הצעת החוק של חבר הכנסת רוזנטל, יש בה בעייתיות מסוימת בענייני השיווק והמלפפונים. אני רוצה לנסות לנמק. אני רוצה לקשור אותה לאמירות האחרונות של השר לביטחון פנים בענייני הפשע המאורגן וההצעות שלו לטפל בפשע המאורגן. חברי חברי הכנסת, אתמול לא האמנתי למשמע אוזני. השר לביטחון פנים מצא את האשם בפשע המאורגן במדינת ישראל: ארגוני זכויות האדם. ואיך נפעל נגד הפשע המאורגן בישראל? כאילו אנחנו מדברים על טרור. פשע מאורגן הוא דבר מאוד חמור. אולי זה גם בחקלאות, אני לא יודעת. כמו שאמר חבר הכנסת רוזנטל, צריך לפתור את הבעיה. מה מציע לנו השר לביטחון פנים? מעצרים מינהליים. מעצרים מינהליים נגד ראשי ארגוני הפשע. פשע הוא פשע, ויש חוקים מאוד רציניים במדינת ישראל להילחם בפשיעה המאורגנת. ממציא לנו השר עכשיו להיאבק וליזום מעצרים מינהליים כאילו מדובר בטרור. ארגוני זכויות האדם אשמים בפשע של דומרני, אדוני היושב-ראש?
אני הסברתי, גברתי. אני הסברתי.
– – שמה שקשור גם לחקלאות וגם למלפפונים – אני מנסה, אדוני – – –
גברתי, אני רוצה לנצל את ההזדמנות לפני שאני מסיימת את דברי. הדברים שאני אומרת הם חשובים ביותר. אל תיתנו לראשי מערכת אכיפת החוק – לא לשר לביטחון פנים ולא למפכ"ל – בהזדמנות הזאת, עכשיו כשיש דומרני, להציע לנו כאן הצעות שאין להן מקום בדמוקרטיה מתוקנת. במסגרת חיסול הפשיעה המאורגנת, נחסל גם את הדמוקרטיה. ואני רוצה לסיים במשפט אחד. אדוני היושב-ראש לשעבר, השופט אהרן ברק, נשיא בית-המשפט העליון, אמר שגם את המאבק בטרור צריך לנהל כשיד אחת קשורה מאחור. קל וחומר כשמדובר בפשיעה מאורגנת. אני מתביישת, חברי חברי הכנסת, שהשר לביטחון פנים, במקום להילחם בדומרני, משתלח בארגוני זכויות האדם.
ותודה, גברתי, על הקישור שאפשרת לי.
האמריקנים לא יודעים את זה?
האמריקנים לא מבינים את זה, אדוני ראש הממשלה?
אולי של 2003, לא של 2013.
זאת העמדה של ממשלת ישראל, מה שאתה אומר עכשיו?
30 מיליון ועכשיו – – – מה קרה?
ואתה היית אחראי גם על החוק הקודם, הצדקת אותו, ואתה לא הפנמת את פסיקת בג"ץ, ואתה מביא לנו עכשיו חוק תועבה, חוק שאנחנו צריכים להתבייש בו. אתה עומד על הדוכן, מסביר לנו למה אסור לנו להיות ליברלים. אתה שומע את עצמך?
נכון. אבל אתה הצדקת אותו.
איזה יסופקו? אתה שם אותם במתקן – – –
זה לא מספיק לנו, אנחנו – – –
היועץ המשפטי לממשלה – – –
הסדר הומניטרי? הסדר הומניטרי?
למה? כי רק – – – אין אף אחד שמבקש מקלט? בדקתם באופן פרטני?
כמה בדקתם? כמה בדקתם? תן, תן לנו נתונים.
הוא לא – – – פה במליאה. אין דבר כזה.
שלוש פעמים ביום – – – זה נקרא – – –? שלוש פעמים ביום שהם צריכים – – –
מסתבר שאנחנו לא רוצים לתת לו לסיים.
– – – באוסטרליה? אולי – – –
אדוני, אבל – אבל השר מביא את אוסטרליה, שיביא את סוריה.
טוב, בסדר. אנחנו כבר יודעים מה רוב יכול לעשות – – –
אל תשתמש לי ברוב של הציבור.
אדוני השר, חוק משאל העם כולל את המסתננים?
חוק משאל העם כולל את המסתננים?
ליברליות זה שם גנאי? אני רוצה להבין – – – זה שם גנאי. אני לא מבינה את זה.
אדוני, איך ליברליות הפכה לשם גנאי? – – –
אתם לא בודקים בדיקה פרטנית אחד-אחד?
אנחנו רוצים שתענה לנו כמה בקשות אישרתם – – –
השר מתלונן? השר מזיל דמעות תנין? – – –
אוי למחשבה שלך. אין מחשבה מאחורי החוק הזה.
– – – אזרחי ישראל הערבים הם לא מסתננים, ככל שידוע לי.
עוד רגע, אמר השר, 30 מיליון יגיעו לפה. יותר מכל הפליטים.
אדוני היושב-ראש, חברי חברי הכנסת, שמעתי את שר הפנים, וגם את חברי חבר הכנסת רובי ריבלין שמסביר שהחוק אינו עוקף-בג"ץ ומטרתו ראויה. חבר הכנסת ריבלין, העובדה שהחוק אינו עוקף-בג"ץ לא עושה אותו ראוי.
החוק הזה זה מגה-ביזיון, מגה-ביזיון לכנסת. כנסת שהולכת לחוקק חוק שמגדירים אותו כאן – מגדירים אנשים כאילו הם סיכון ביטחוני. אמר השר סער: מדובר כאן על הגירה כלכלית. מהלכים עלינו אימים. שמעתם את השר סער? 30 מיליון פליטים מסתובבים באפריקה, שומו שמים, וגם אין ים בינינו לבין אפריקה, אז הם גם לא יכולים לטבוע, הפליטים, כי כשהם באים לאיטליה הם טובעים. אז אנחנו חייבים לחסום את דרכם לכאן, לישראל. מהלכים עלינו אימים. הרי מה עשיתם, הממשלה הקודמת? אמר כאן דני דנון: הם כולם בדרום תל-אביב. אמת, יש בדרום תל-אביב מצוקה איומה, אבל היא נוצרה בגללכם, בגלל שהעליתם אנשים על אוטובוס ופיזרתם אותם בדרום תל-אביב, והתחלתם להסית – ואתה היית אחד המסיתים הראשיים. ביחד עם מירי רגב התחלתם להסית אוכלוסייה באוכלוסייה – –
– – ולא מילאתם את החובה – –
– – לא מילאתם, לא מילאתם את החובה האלמנטרית שלכם, שמחייבת את מדינת ישראל כמדינה שחתומה על אמנת האו"ם לענייני פליטים, לבדוק באופן פרטני אדם-אדם, אם הוא מהגר עבודה או שהוא מבקש מקלט. כולם אצלכם מסתננים. אתם לא רואים אותם ממטר, אתם לא רואים שיש כאן בני-אדם – –
– – לא, אתם לא רואים אותם.
אדוני היושב-ראש, אני שומעת, השר סער מסביר לנו איך זה מידתי, איך עכשיו יהיה מתקן לשוהים. בואו נדבר, מה זה המתקן לשוהים הזה: לקחו את מתקן "קציעות", שעמד, השקיעו בו, ועכשיו יכניסו לשם אנשים. לכמה אנשים יש מקום, ל-3,000 איש, משהו כזה? יש היום 53,000 אנשים שהם מהגרי עבודה. תכניסו אותם לשם, תדרשו מהם להתייצב שלוש פעמים ביום, לא תאפשרו להם מקומות עבודה – זה תואם את רוח החוק? זה תואם את רוח פסיקת בג"ץ, שקבע שאין לכלוא אנשים ללא משפט? זו בושה שאנחנו, הכנסת, היינו צריכים שבג"ץ יגיד לנו שלא כולאים אנשים ללא משפט. ואתה עוד עומד כאן, אדוני השר, על הדוכן, ואתה מתגאה ונותן לנו דוגמאות מביכות, שכבר חברת הכנסת רוזין הפריכה אותן, ממדינות אחרות בעולם. נתת לנו את אוסטרליה, שכמעט הייתה צפויה לנידוי וגינוי בין-לאומי. טוב שלא הבאתם לנו את סוריה – בסוריה יותר גרוע. אלה הדוגמאות שאתם מביאים לנו? אנחנו עם שידע פליטות, עם שידע להתדפק על הדלתות, אז אתה נותן לנו את הדוגמה של שוויצריה? אנחנו לא זוכרים מה היה בשוויצריה?
בסדר, שמענו, אנחנו יודעים. טוב שאתה אומר שהם מסתננים – בפעם הקודמת קראת להם "סרטן" – – –
קודם כול, אדוני היושב-ראש – – –
אדוני היושב-ראש, תראה, אין ספק – – –
אני לא יודעת, אל תשכח שנתת לי עוד דקה.
לא שמתי לב. אדוני היושב-ראש, אני רוצה לסיים ולומר, אני מסכימה שבוודאי חלק מהאנשים שהגיעו לכאן הם מהגרי עבודה.
אני לא יודעת. למה אני לא יודעת? כי את הדבר האלמנטרי שהייתה הממשלה צריכה לעשות, לבדוק אחד-אחד, באופן פרטני: אם הוא מהגר עבודה, יוחזר למדינת המוצא שלו, ואם הוא מבקש מקלט, תן לו אפשרות לקבל מסמך שהוא פליט, מבקש מקלט, גם כדי שהוא יוכל לצאת למדינות קולטות פליטים. אתם לא עושים את זה. מה אתם עושים? אתם מחליפים חוק אחד בחוק אחר, שהוא חוק רע. באים לכנסת ומסבירים לנו שזה לא נוגד את רוח בג"ץ.
אדוני היושב-ראש, זה ביזיון לכנסת. זה לא ביזיון, אמרתי את זה קודם, זה מגה-ביזיון.
– – – לדבר על התועבה. אז הדבר היחיד שהיה לרות קלדרון להגיד, שהם יושבים שם במליאה – – –
קוראים לזה קריאות ביניים, אדוני.
כי זה חוק מתועב. אנחנו מוחים – – –
אדוני, האופוזיציה מוחה. יש לנו זכות לקרוא קריאות ביניים.
היית צריך לעשות את זה לרות קלדרון, לא לי.
לא, לא. זה ספירה חדשה, זה ספירה חדשה.
אף אחד לא חושב כך. תפסיק להשתלח בבג"ץ.
על התועבה שאתם מביאים פה היום.
הם לא נכנסים לפה, הם לא נכנסים לפה – – –
עדינה זה השם השני שלך, – – – זה השם השני שלך.
אדוני היושב-ראש, חברי חברי הכנסת, אני מודה שכבר אין לי גרון לצעוק על האיוולת, על העיוורון שהממשלה הזו מגלה. כל יוזמה גרועה יותר מקודמתה. מדיניות של עיוורון והזנחה חברתית. הצעת החוק הזו – חבר הכנסת מיקי לוי, שמעתי אותך עוד משתמש בספרו של חבר הכנסת רן כהן, שחוקק את חוק הדיור הציבורי. בטח הוא משהק, לא מפסיק לשהק עכשיו. מדברים עליו. ועוד מה? להגיד שהחוק הזה משדרג את החוק של חבר הכנסת רן כהן? החוק הזה, חברי חברי הכנסת, הוא מכירת חיסול של הדיור הציבורי. החוק הזה אומר עכשיו ל-2,500 איש, אנשים יחידים, משפחות, ול-30,000 עולים חדשים: תשכחו מזה שתוכלו להגיע לדירה. תשכחו מזה שהייתה כאן פעם מדיניות של צדק חברתי, מדיניות שרצתה לאפשר לאנשים לרכוש דירה שההורים שלהם גרו בה. תשכחו מזה. חברי חברי הכנסת, עד עכשיו המדינה הייתה אמורה, או הפנתה את הכספים ממכירת הדירות גם לצורך סיוע בשכר דירה. עד עכשיו המדינה קיבלה את הכסף הזה ממכירת הדירות והעבירה אותו לקרן מיוחדת, שהייתה משקיעה את הכסף הזה ברכישת דירות חדשות. מה תעשה עכשיו המדינה?
הייתה אמורה. רגע, אני מגיעה לזה. היא הייתה אמורה לרכוש דירות נוספות לדיור הציבורי. צודקת חברת הכנסת אורלי לוי, היא ממש לא רכשה. החוק הזה הוקפא, ובגלל זה חברי חבר הכנסת אילן גילאון וחברתי חברת הכנסת תמר זנדברג עתרו לבג"ץ, ויש עתירה תלויה ועומדת כדי ליישם את חוק הדיור הציבורי. עכשיו, מה אתם מציעים לנו? מעבר למודל של סיוע בשכר דירה. אני אומרת לכם, אדוני סגן השר מיקי לוי ושר האוצר יאיר לפיד, שעכשיו עסוק בהפחתת מסים – וגם על זה יש לי מה להגיד: מדיניות הזיגזג. תפחית את המע"מ, מה אתם מפחיתים את המס על החברות העשירות, שרק ייהנו מזה? חברי חברי הכנסת, אתם תהיו אחראים – אני אומרת לך את זה באחריות מלאה, סגן השר לוי – לחיסול של חוק הדיור הציבורי, החוק הכי חברתי בעיני שהכנסת הזאת חוקקה אי-פעם. הציבור לא יסלח לכם על זה. הציבור לא סלח לכם על המדיניות שנקטתם, אז עכשיו אתם מורידים מסים. מה אתם חושבים, שבני-אדם אפשר ככה לנייד אותם? מה, ב-1,600 שקל האלה הם יוכלו לשכור דירה? אתם מאפשרים להם, כמה אתם ליברלים. גם שר הפנים גדעון סער עמד כאן קודם על הבמה והסביר: מה שאנחנו רוצים בנוגע לחוק המסתננים זה ליברלי. אתם נגד ליברליות. אני לא מבינה מה אתם מציעים לנו כאן. אין בכלל הלימה בין מה שאתם מדברים למה שאתם מציעים.
אני קוראת לכם, חברי חברי הכנסת: אל תצביעו בעד החוק הזה, כי זה חוק רע. זה חוק שמונע עתיד טוב יותר לאלפי אנשים שמסתכלים עליכם עכשיו. תודה.
איפה אפשר לשכור דירה ב-2,500 שקל?
אדוני, ב-2,500 שקל איפה שוכרים דירה?
שישה ילדים, שישה ילדים אתה צריך בשביל 3,000 שקל.
אתה מסלף – – – שר האוצר – – – הדיור הציבורי.
– – – חברת הכנסת מיכאלי, מאז שהמחקר הזה התפרסם, גזרי-הדין בהשוואה לגזרי-הדין של – –
– – גנבת מכוניות, ובכלל בעבירות רכוש, יש שינוי מאוד משמעותי.
דרמטי בגזרי-דין. אז אני אומרת את זה.
צריך להחליף את חברי הכנסת. אבל אני רוצה להגיד לך, גם התקשורת היום מקפידה יותר בשימוש בטרמינולוגיה.
אדוני היושב-ראש, חברי חברי הכנסת, הצעת החוק שאני מציגה כאן היום, חתומות עליה גם חברות הכנסת תמר זנדברג, מיכל רוזין, מרב מיכאלי, סתיו שפיר ושלי יחימוביץ. ההצעה הזאת מבקשת להכיר בפגיעה מינית בעבודה כתאונת עבודה. אנחנו יודעים היום, חברי חברי הכנסת – בעיקר על רקע הדיבורים שנשמעו כאן קודם לכן, כשאנחנו מציינים את יום המאבק באלימות נגד נשים – אנחנו יודעים שנשים רבות מותקפות בעבודה, במהלך יחסי עבודה, במסגרת יחסי עובד–מעביד, מוטרדות. אנחנו יודעים שפעמים רבות הן בכלל לא ניגשות להגיש תביעה, ראשית, כי הן לא יודעות שאפשר לראות בתקיפה מינית פגיעה נפרדת, ושנית, אנחנו יודעים שיש נורמה שמאפיינת גם את המוסד לביטוח לאומי – כשאתה לא מודיע שמדובר בפגיעה נפרדת, אתה גם לא ממהר לאשר תקיפה מינית בעבודה כתאונת עבודה. בכלל, יש תפיסה שאם רוצים לאשר לך תאונת עבודה, אתה צריך או להיפגע על-ידי מסור או שקורה תיפול עליך מהגג. זו הייתה ההתייחסות עד לאחרונה. בתקופה האחרונה אנחנו יודעים שהמוסד לביטוח לאומי הכיר למשל באוטם שריר הלב, שזה לא פגיעה פיזית שרואים אותה, או בבעיות שמע – הכיר גם בהן כתאונות עבודה. אני שואלת, חברי חברי הכנסת, איך ייתכן שכשאני נפגשת עם שר הרווחה הוא מודיע לי שאכן הוא תומך בהצעת החוק, ויושבת ועדת השרים לענייני חקיקה ומסבירה שאין צורך בחוק? פתאום עולה בדעתי שאולי צדק חבר הכנסת מוחמד ברכה, שההתייחסות בוועדת שרים לחקיקה היא לגופו של המציע או המציעה, ולא להצעה עצמה.
לא, זה לא חדש, אבל זה מקומם, חבר הכנסת נהרי. אדוני היושב-ראש, ראיתי את ההצעות שעברו כאן במליאה היום ובמהלך השבוע – הצעות חשובות שבאו להיטיב עם נפגעי, נפגעות אלימות, נפגעי תקיפה מינית, הטרדה מאיימת. האם אנחנו רוצים שכנסת ישראל עכשיו תשדר לנשים שנפגעות בעבודה: שימשיכו לפגוע בכן, אבל זו בעיה פרטית שלכן? זו בכלל לא בעיה חברתית, בכלל לא בעיה שהמדינה צריכה לקחת עליה אחריות. אתן לא יכולות להגיש תביעה למוסד לביטוח לאומי – אתן יכולות על הנייר, אבל מי מגישה את זה? כל הרעיון היה, אדוני היושב-ראש, להתייחס לפגיעה מינית בעבודה כפגיעה נפרדת ועצמאית כדי לעודד נשים להתלונן, כי אנחנו מבינים שפגיעה מינית היא פגיעה בכבוד האדם, כי אנחנו מבינים שפגיעה מינית בעבודה – או לא רק בעבודה – היא משפילה, היא מבזה, היא שוללת את זכותה הבלעדית של אותה אישה על גופה ועל נפשה. אנחנו מבקשים לשדר שדר, אנחנו מבקשים לשדר נורמה.
כרגע, אדוני, המצב הוא כזה: כשאישה נפגעת פגיעה מינית בעבודה – וזו פגיעה מאוד קשה – היא בדרך כלל לא יכולה להמשיך לתפקד באותו מקום עבודה. היא לא יכולה להישאר במקום העבודה שלה. פעמים רבות היא נאלצת פשוט ללכת הביתה.
לא, זה ממש לא משפיל, אדוני. זה מאוד מתאים לעניין, מכיוון שהפגיעה המינית נעשתה במסגרת יחסי העבודה, ואין לאישה שנפגעה בפגיעה מינית קשה אפשרות בשום מקום ללכת ולתבוע. אם לא יראו בזה תאונת עבודה, אז אין לה מאיפה לממן טיפול פסיכולוגי, טיפול נפשי, טיפול פיזי. אישה כזאת נשארת תלושה בעולם. אם המוסד לביטוח לאומי לא משדר שדר שאישה כזאת יכולה לפנות אליו – יכול להיות שאם אישה פונה אולי מכירים בזה – אבל אם הביטוח הלאומי לא משדר שדר, אם מוסדות הרווחה לא משדרים שדר שכשאישה נפגעת בעבודה מתייחסים לפגיעה שלה כפגיעה נפרדת – זה לא כמו שעוד קורה נופלת עליך או עוד מסור נופל עליך, אלא תוכלי לתבוע. שאישה תדע שהיא מוגנת, ואם היא לא מוגנת, אז יש לה איך לדרוש לפחות אמצעים, שהם אמצעים בסיסיים, שיאפשרו לה לחזור לחיים. אדוני היושב-ראש, אני חייבת לומר שנדהמתי לשמוע ששרת המשפטים, שר האוצר, שרי יש עתיד, פשוט הפילו את הצעת החוק הזאת בוועדת השרים. נפגשתי עם שר הרווחה מאיר כהן בעניין הזה והוא אמר לי שהוא תומך. כשתומכים, אני יודעת שמכנסים את הסיעה מאחוריך או את המפלגה מאחוריך או את ועדת השרים לחקיקה מאחוריך כדי לתמוך זה. אדוני היושב-ראש, אם היום כנסת – – –
לא הבנתי את ההערה שלך, אדוני.
אני לא אמרתי עובד אחר. זה גם יכול להיות המעביד שלה.
אדוני היושב-ראש, אם, נניח, אדם שעובד כאן או אישה שעובדת כאן בכנסת – זה מקום עבודה – נפגעת על-ידי אדם כלשהו והיא צריכה לעזוב את העבודה שלה, היא לא נשארת כאן יותר אחרי שנפגעה, והיא צריכה שיקום פסיכולוגי והיא צריכה רופא והיא צריכה שורה של דברים, אמצעי קיום בסיסיים עד שהיא תוכל בכלל להתאושש ולמצוא עבודה אחרת, היא רוצה לדעת שהמדינה, שהרווחה, מאפשרים להתייחס לפגיעה המינית. זה לא כמו עוד פגיעה. כשאתה רוצה לעתים להפנות זרקור לתופעה מסוימת, אתה מתייחס לזה כפגיעה נפרדת.
רגע, תן לי להשלים את הטיעון. אתה צריך להתייחס לזה כפגיעה נפרדת. עכשיו אני רוצה להגיד משהו לא לגופו – – –
אבל זה לא הדבר היחיד. אבל, חבר הכנסת ריבלין, הרי המדינה כבר הכירה ב"כתוצאה מעבודה" ו"עקב עבודה" בשורה של פגיעות. הרי זה לא תקדים. מה שאני אומרת – מכיוון שאתה רוצה לייחד או להפנות זרקור לתופעה. ראיתי הצעות שעברו כאן בכנסת בשבוע הזה, אדוני היושב-ראש. עכשיו אני רוצה להגיד משהו שלא לגופה של ההצעה.
בסדר. אבל כאן אנחנו רוצים לייחד את זה כתאונת עבודה, כדי שהיא תוכל לפנות לביטוח הלאומי. אם יש נשים שפונות, לעתים המוסד מאשר, בדרך כלל – במקרים נדירים. נשים לא יודעות שהן יכולות לפנות, כי המדינה לא מתייחסת לזה כלפגיעה נפרדת, והאטימות שאנחנו רואים שמתגלה, שהן צריכות לעבור מסכת משפילה – הם בכלל לא תופסים את זה כפגיעה בעבודה. ההצעה הזאת באה לייחד מקום לפגיעה מינית בעבודה כתאונת עבודה. עכשיו אני רוצה לומר משהו שלא לגופה של ההצעה, אדוני. אין ספק שזו הצעה נכונה לא פחות מהצעות שעברו כאן שמתייחסות לקומפלקס של אלימות, הטרדה, פגיעה מינית, הצעות שעברו כאן גם היום. אני רוצה להעלות את התהייה שהעלה קודמי, חבר הכנסת ברכה, כשעמד על הדוכן: האם לעתים ההתייחסות להצעות נוגעות לגופו של המציע ולא להצעה עצמה? תודה רבה.
אדוני היושב-ראש, חברי חברי הכנסת, הצעת החוק לא רק ביקשה לייחד את ההכרה בפגיעה מינית בעבודה כתאונת עבודה – שכפי שאמר השר, כבר הוכרה כתאונת עבודה – אלא לייחד לה סעיף מיוחד. אנחנו גם ביקשנו להאריך את תקופת ההתיישנות מ-12 חודשים ל-36 חודשים. כשאני שומעת את התשובה של המדינה אני אומרת: איך זה יכול להיות שמסיגים לאחור הישגים שהכנסת הזאת חוקקה? איזו אטימות מגלה התשובה הזאת. אנחנו יודעים שנשים נפגעות תקיפה מינית, לוקח להן זמן לעכל, לוקח להן זמן להגיש תלונה. ואי-אפשר להתייחס למתן גמלאות לנפגעות תקיפה מינית – – –
חברי חברי הכנסת, שמעתי את התשובה של השר, אני פשוט לא האמנתי למשמע אוזני. כשהמוסד לביטוח לאומי אומר שצריך להתייחס לנשים נפגעות תקיפה מינית, מבחינת תקופת ההתיישנות, כמו לכל מקבל או מקבלת גמלה, זה מעיד על האטימות של המוסד לביטוח לאומי, זה מעיד על הבורות של המוסד לביטוח לאומי, שלא הפנים חוקים שהכנסת הזאת חוקקה, שקובעים, שמבינים, שמפנימים שלנשים יש מנגנון של השהיה, לוקח להן זמן להתלונן על תקיפה מינית. אז, חברי חבר הכנסת רובי ריבלין, כשאמרתי שצריך לייחד לזה פגיעה נפרדת – לא היה מזיק לאנשי הביטוח הלאומי לעבור הכשרות: מה זה אומר פגיעה של נשים, פגיעה מינית של נשים, כמה זמן צריך לקחת להן ומה היא תקופת התיישנות. הכנסת הזאת האריכה את תקופת ההתיישנות בעבירות מין ואלימות, אבל המוסד לביטוח לאומי לא רואה הבדל בין נשים נפגעות מין ואלימות לבין נפגעים אחרים. אני חושבת היום שזה אחד הרגעים – אם הכנסת תצביע נגד הצעת החוק הזאת, הכנסת מצביעה נגד הישגים שהיא עצמה השיגה. תודה רבה.
אדוני היושב-ראש, חברי חברי הכנסת, שמעתי את יושב-ראש ועדת הכספים, שישב על המדוכה בחקיקת חוק הריכוזיות במשך ימים ארוכים, חודשים ארוכים, מתאר כאן איך חוק הריכוזיות שאנחנו עומדים להצביע עליו כאן היום אחר-הצהריים הוא הישג כביר של הממשלה ושל ועדת הכספים. ואני חייבת לומר, חברי חברי הכנסת, החוק הזה באמת שם לעצמו מטרה שאי-אפשר להפריז בחשיבות שלה – המטרה היא לפרק את הריכוזיות המסוכנת של המשק הישראלי. חברי חברי הכנסת, אני רוצה להזכיר לכם מה קרה בחסות הריכוזיות; אנחנו כל כך הרבה מדברים על הסעיפים בחוק הריכוזיות, בואו נדבר על מה שקרה בחסות חוק הריכוזיות. אני מזכירה לכם: קרנות הפנסיה שלנו נפגעו ונוצלו. בגלל הספקולנטיות והמינוף הפרוע של מספר מצומצם של פירמידות השליטה הגדולות במשק, טייקונים ובעלי שררה השתלטו על מוקדי הכוח והתקשורת וצברו הון עתק על חשבון הציבור. ומי שעזר להם ועדיין עוזר להם זה הממשלה, חברי חברי הכנסת, שהפכה את שוק ההון לזירה שבה היא הגישה לטייקונים את נכסי הציבור על מגש של כסף. פעם אחר פעם אנחנו נוכחים לדעת שהממשלה הזאת – וממשלות קודמות; זה לא ייחודי לממשלה הזאת – משועבדת לאינטרסים כלכליים של מעטים ולא ממש מחויבת לאינטרס הציבורי הרחב. חברי חברי הכנסת, השאלה שאנחנו צריכים לשאול את עצמנו היום היא: האם החוק שוועדת הכספים מביאה בפני המליאה באמת יצליח לבצע את המשימה החשובה הזאת שדיבר עליה כאן קודם יושב-ראש ועדת הכספים, ועד כמה באמת מדובר בהישג שלממשלה יש כזאת סיבה להתגאות בו? אני חוששת, חברי חברי הכנסת, ואני רוצה לומר את זה כבר בפתח דברי – – –
אדוני, תודה. חברי חברי הכנסת, אני רוצה לתהות אם באמת מדובר בהישג שלממשלה יש סיבה להתגאות בו. אני רוצה לומר שאני חוששת שלמרות הצעדים המשמעותיים שהחוק קובע, הנוסח הכולל, למי שקרא אותו בעיון, שמוגש כאן הערב, יאפשר את המשך חליבת כספי הציבור על-ידי טייקונים ממונפים. למה זה? כי כשמסתכלים על כל התהליך הארוך בדיונים הרבים על החוק, אי-אפשר להתעלם מעובדה אחת, חברי חברי הכנסת: לממשלה ממש אין במה להתפאר. החוק המקורי, שהממשלה הגישה לוועדת הכספים, היה חוק כנוע, חסר שיניים, שניכרו בו השפעות של אינטרסים חיצוניים ושל קשרי ההון-שלטון שדיברתי עליהם קודם לכן. הממשלה הביאה לכנסת חוק שאם היינו מעבירים אותו כפי שהוגש, הוא היה משחק ישירות לידיים של אותם טייקונים גדולים במשק ומשמר את הכוח שלהם. אין ספק, חברי חברי הכנסת, שוועדת הכספים מביאה לאישור המליאה חוק טוב הרבה יותר מההצעה המקורית שהגישה הממשלה. הוא טוב יותר, כי הוא מרחיב באופן משמעותי את רשימת הגופים במשק שיוגדרו כגופים ריכוזיים, הוא קובע שהפירמידות יושטחו לשתי קומות בלבד. אבל, חברי חברי הכנסת, ובואו ונאמר מה הוא ה"אבל" הגדול, גם הנוסח הזה יכול וצריך היה להיות אמיץ הרבה יותר. אדוני היושב-ראש, אני רוצה לנצל את ההזדמנות שאני עומדת כאן על הדוכן ולהודות לכמה אנשים שבלי הייעוץ שלהם, העזרה שלהם והליווי שלהם אותנו, כמה חברי כנסת בוועדת הכספים, לא היינו מצליחים לעמוד על הדקויות ועל הבעייתיות שבחוק. אני רוצה להודות לעורכת-הדין דידי לחמן-מסר, לעורכת הדין נילי אבן-חן מהתנועה לאיכות השלטון, לפרופסור אבי בן-בסט ולרבים אחרים שהאירו את עינינו כשנציגי הממשלה או נציגי הרגולטורים ניסו לבלבל אותנו, אם אני יכולה לומר את זה בלשון המעטה. חברי חברי הכנסת, אני רוצה לחזור ולומר שוועדת הכספים הייתה צריכה לקבל החלטות אמיצות יותר בארבעה תחומים מרכזיים. אני רוצה לציין מה הם אותם ארבעה תחומים, ואני אפרט אותם בהמשך דברי. אני קוראת לכם, חברי חברי הכנסת, להצביע בעד ההסתייגויות שאנחנו הגשנו בתחומים האלה. חברי חברי הכנסת, זו הזדמנות לפרגן לסגן השר איציק כהן ולחברי כנסת שהיו אתנו באופוזיציה ולעתים גם בקואליציה ותמכו בהסתייגויות האלה. התחום הראשון שאני רוצה לציין זה פירוק כל הפירמידות הקיימות בארבע שנים בלבד. התחום השני – הוועדה הייתה צריכה להחיל שיקולי ריכוזיות כלל-משקית על מיזוגים ורכישות גם בשוק הפרטי. התחום השלישי, חברי חברי הכנסת – הוועדה הייתה צריכה להחליט על הפרדה מוחלטת של גופים פיננסיים מגופים ריאליים משמעותיים. ההחלטה הרביעית החשובה – אסור היה לאפשר לחברות אג"ח להמשיך ולשלוט בפירמידות של שלוש קומות. אלה הנושאים שהוועדה דנה בהם ולא קיבלה בהם החלטות מספיק אמיצות. אבל עכשיו אני רוצה לציין מה חסר בחוק, מה בכלל לא נכנס לתוך החוק. מספרים לנו כאן איזה חוק ואיזה חוק מקיף. אני לא מזלזלת. זה צעד מאוד מאוד משמעותי שהכנסת הזו עושה היום. אבל בואו ותראו מה חסר בחוק: למשל איסור על אחזקה צולבת בכלי התקשורת, למשל בחינה מחודשת של נושא המגבלות על עסקאות בעלי עניין, למשל איסור תכנוני מס אגרסיביים; ומה עם ביטול הפטור הפסול ממס רווחי הון על דיבידנדים בין חברות משורשרות? או מה למשל עם פרסום רשימה שחורה של חברות ובעלי שליטה שחתמו על הסדרי חוב או שמונה להם נאמן מטעם בית-המשפט? חברי חברי הכנסת, אני יכולה להוסיף עוד ועוד מה חסר בחוק. זו הייתה טעות של ועדת הכספים, שכשהיא כבר מגישה למליאה חוק כזה מקיף, היא לא הכניסה גם את ההיבטים האלה. אני רוצה לומר, ואני אציע לחברי חברי האופוזיציה, שאנחנו ניזום מעקב אחרי יישום החוק. זה לא יהיה בבחינת: חוקקנו חוק, הלכנו הביתה ואחרינו המבול. אנחנו נעקוב שאכן הסעיפים שהכנסנו הם סעיפים מיושמים, ולא עוד איזה סעיף שהכנסנו ששוכב מנוסח ולא מיושם. אי-אפשר, חברים, להתעלם בדיון החשוב הזה מהסדר החוב העצום שעומד כרגע על הפרק ושבעצם יהווה את המבחן הראשון של חוק הריכוזיות. חברי חברי הכנסת, נציגי ציבור המשקיעים ב"איי.די.בי" החליטו אתמול להראות לנוחי דנקנר את הדלת. אני חייבת לומר שאין לי שום עניין אישי מול דנקנר, ואני בכלל לא מעוניינת לשמוח לאידו בשעה הזאת, אבל אי-אפשר שלא להגיד את זה: סילוקו המתקרב דנקנר, שבמשך שנים מינף בפראות את הכסף שלנו, הפסיד אותו בהרפתקאות עסקיות מופקרות, ועל הדרך גם הסתבך בחקירה פלילית, צריך היה כבר לקרות מזמן. חלק גדול מהסיבה לכך שזה קורה עכשיו הוא העובדה שלפני שנתיים האזרחים בישראל התחילו לדבר על קבוצה קטנה של אנשים שמחזיקה את הכסף שלהם בן-ערובה, גורפת לעצמה רווחים עצומים כשההרפתקאות העסקיות מצליחות ומגישה לנו את החשבון כשהן נכשלות. חברי חברי הכנסת, הלחץ הציבורי שיצרה המחאה החברתית והמודעות הכלכלית של הציבור הניעו תהליכים שאין לי שום ספק שבלעדיהם דנקנר עדיין היה מחזיק ללא מפריע בפירמידת "איי.די.בי" שלו, אחרי שהיינו מעבירים לידיים שלו כמעט 2 מיליארדים מכספי הפנסיה שלנו. חברי חברי הכנסת, אדוני היושב-ראש, אחד מהתהליכים האלה שעצרו את האפשרות הזו הוא חוק התספורות שאתה ואני חוקקנו בכנסת הקודמת, לפני כשנה וחצי. חוק התספורות קבע בפעם הראשונה, שלבית-המשפט תהיה סמכות למנות מומחה חיצוני בכל הסדר חוב משמעותי, והמומחה יהיה זה שיחליט אם הסדר החוק משרת את האינטרס הציבורי או את הטייקון שמבקש אותו. חברי חברי הכנסת, אני מציינת את זה כי זה קשור לחוק הריכוזיות. ובאמת הדוחות שכתב אייל גבאי, הממונה החיצוני שמונה מטעם החוק בסיפור "איי.די.בי", מצביעים על ההתנהלות החמורה של דנקנר, שחלב את כספי הציבור שהושקעו בחברות שלו כדי למקסם את האינטרסים הפרטיים שלו. חוות הדעת שלו והדוחות קובעים שאין שום סיבה לחשוב שאם השליטה תישאר בידיו של דנקנר הוא ינהג אחרת בעתיד. חברי חברי הכנסת, הפרידה המבורכת של דנקנר מ"איי.די.בי" היא הישג גדול, אבל בוודאי לא סוף הסיפור. אני מניחה שעוד נשמע על החברה הזאת וגם על התרגילים של הבעלים החדשים שלה, אדוארדו אלשטיין ומוטי בן-משה, אבל בתור התחלה סילוקו של דנקנר הוא צעד גדול וחשוב לתיקון המחלות של המשק הישראלי. זה צעד שכולו תוצאה של ציבור מעורב שאומר היום לדנקנר ולחבריו במועדון האלפיון שלא הכול מותר ושמי שמסתבך בהשקעות מפוקפקות צפוי לשלם עליהן בעצמו או ללכת הביתה. אבל, חברי חברי הכנסת, כדי לדעת אם הצלחנו עם חוק הריכוזיות – זה יהיה רק כשבית-המשפט יחליט להעביר את השליטה מהטייקון הממונף נוחי דנקנר לטייקון ממונף אחר, או, גרוע יותר, להשאיר את זה בידיים של דנקנר. ביום ראשון הבא, חברי חברי הכנסת, בית-המשפט יצטרך להחליט האם הוא מעביר בשבוע הבא את השליטה בחברה לבעלי החוב. חברי חברי הכנסת, אנחנו הכנסנו הסתייגות מיוחדת, שאני קוראת לכם להצביע עבורה, כדי לוודא שהדבר הזה לא יקרה. חברות וחברים, אני אומרת לכם שהחוק, למיטב הבנתי, לא יחסל את מועדון השולחן העגול שבחסותו אלשטיין ודנקנר מעבירים ביניהם כספים ציבוריים מיד ליד. הדוגמה הזאת של דנקנר ואלשטיין רק באה לסבר את האוזן על הריכוזיות במשק שהביאה באמת למציאות כלכלית מעוּותת, שבה טייקונים חיים בגדול וחייבים בגדול, ולמרות שאנחנו שומעים על תספורות ועל הלוואות שלא מוחזרות – שמענו על תשובה ובן-דב – זה לא הפריע לאף אחד להפקיר את הכסף שלנו במשך שנים לטובת אותן הרפתקאות. אני מדבר על טייקונים שהתרומה שלהם למשק – – –
אם יאפשרו לנוחי דנקנר, אם בית-המשפט ביום ראשון יאפשר לנוחי דנקנר את המהלך שהוא מבקש, דהיינו הוא ימנף את זה באמצעות פירמידה, הוא לא יכניס את היד לכיס הפרטי שלו ויביא את הכסף שלו, וזה אומר שהוא ימשיך למנף את זה על חשבון קרנות הפנסיה, קופות הגמל של הציבור, ואם זה ירד לטמיון, אז עוד פעם הכסף שלנו הלך.
אם יתמכו בהסתייגות שלנו ויהיה החוק הזה אז זה לא יקרה.
נכון, נכון, לכן אני מעלה את זה, כדי להראות שבית-המשפט – זה עומד ביום ראשון – בית-המשפט יצטרך להפנים את רוח החוק, את חוק הריכוזיות. חברי חברי הכנסת, תשובה, בן-דב, דנקנר ואחרים הם לא לבד, והם לא היו מצליחים לעשות את זה לבד. יש להם שותפים למעשי הניצול והגזל, והשותפים האלה הם נבחרי ציבור ונציגים בממשלה, שיש להם איזה תעודת ביטוח לפרנסה עתידית, ולכן הם עוזרים להם, ולכן הם אפשרו להם את הריכוזיות הגבוהה במשק. אני כאן כתבתי לעצמי כמה דוגמאות: איך בן-דב לא היה מסוגל למנף את עצמו לדעת אם הוא לא יכול היה לנצל את הפטור ממס על דיבידנדים בין חברות, פטור שאפשר לו לרוקן ממזומנים חברות כמו "פרטנר" ו"סקיילקס", שהציבור משקיע בהן או מושקע בהן. ותשובה לא יכול היה לחייב את בתי-ההשקעות שבבעלותו לשעבד את כספי החוסכים בהם כדי לחלץ את החברות שבבעלותו אם המדינה הייתה מחייבת הפרדת נכסים ריאליים ופיננסיים. ונוחי דנקנר לא היה משתלט על שרשרת ייצור המלט והופך למונופול אדיר אם הממשלה הייתה מונעת את אותן הפרטות פרועות של נכסי הציבור, כשהיא יודעת מראש שמעבר לפינה מחכים לשלל המופרט אנשים כמו דנקנר והאחים עופר. ואלה רק כמה דוגמאות לקשר ההדוק בין ההון והשלטון בישראל, קשר שמוזן מהריכוזיות הגבוהה וגם מזין אותה. שמעתי קודם על הדוכן את יושב-ראש ועדת הכספים מסביר לנו איך המשק הישראלי ישתנה בעקבות חקיקת חוק הריכוזיות, ואני מודה, זה מאוד יכול להיות. קשה לדעת, קשה לדעת איך המשק הישראלי ייראה, אבל אפשר להגיד כבר עכשיו שהחוק ייכשל אם הוא לא יצליח להרחיק את נתניהו והשותפים שלו מהטייקונים הגדולים, ולהרחיק מקרנות הפנסיה שלנו אנשים – אני חוזרת ומדגישה את השמות המפורסמים: תשובה, דנקנר, בן-דב – שלא תורמים בכלום לצמיחה במשק וההתמחות המרכזית שלהם זה להפסיד את כספי הציבור. חברי חברי הכנסת, אני רוצה לומר דברי הערכה ליושב-ראש ועדת הכספים. אני מודה שלא תמיד עשיתי לו חיים קלים בוועדה, והצקתי לו וניג'סתי לו, אבל בסופו של דבר הגיע לכאן חוק חשוב. אבל עדיין אני אומרת: אדוני, עם כל ההערכה, אני חושבת שוועדת הכספים הייתה צריכה לקבל החלטות אמיצות יותר. אני רוצה לפרט את התחומים המרכזיים; אני קוראת לכם, חברים, להצביע בעד ההסתייגויות שהגשנו בתחומים האלה: אין שום סיבה שלא יפרקו את הפירמידות הקיימות בארבע שנים; אין שום סיבה, חברות וחברים, שלא יחילו שיקולי ריכוזיות כלל-משקית על מיזוגים ורכישות גם בשוק הפרטי; ובוודאי ובוודאי שאין שום סיבה שלא יפרידו הפרדה מוחלטת של גופים פיננסיים מגופים משמעותיים; ובטח שאין סיבה להמשיך לאפשר לחברות אג"ח לשלוט בפירמידות של שלוש קומות. איזה הצדקה יש לתת זמן יישום של שש שנים? מה המשמעות של תוספת הזמן הזאת, הזמן הארוך הזה? זה תוספת רווח לאותם בעלי שליטה על חשבון הציבור הרחב. ולכן, גם כשקוראים את הפרוטוקולים של דיוני ועדת הריכוזיות, בדיונים האלה עלה שחברי הוועדה ממליצים על זמן יישום של ארבע שנים. אני רוצה להתייחס לפרק שעוסק בהפרדת נכסי המדינה. הוועדה עשתה כמה צעדים מאוד מאוד חשובים ומשמעותיים, אבל נמנעה מלעשות את הצעד החשוב ביותר, וזה להחיל שיקולי ריכוזיות כלל-משקית גם על מיזוגים ורכישות בשוק הפרטי, באופן שהיה מונע מתאגידי הענק, שמחזיקים כבר היום בנכסי מדינה שהופרטו, לעשות בהם כרצונם. טוב עשתה הוועדה כשקיבלה את ההסתייגות שהגשתי יחד עם חברת הכנסת גילה גמליאל והרחיבה באופן משמעותי את רשימת הגופים במשק שהוגדרו כגופים ריכוזיים שיש לשקול לגביהם שיקולי ריכוזיות. ההסתייגות שלנו קבעה שיש להוריד מההגדרה של גוף ריכוזי את התנאי של החזקה בזכות, וכך כל גוף ריאלי משמעותי, פיננסי משמעותי או בעל השפעה בתחום התקשורת, יוגדר כגוף ריכוזי – בין אם הוא מחזיק כבר בזכויות שנמכרו על-ידי המדינה ובין אם לא. אבל למרות זאת, אני אומרת, חברות וחברים, למרות ההישג החשוב הזה, אני עדיין חוששת שהצעת החוק הסופית לא תצליח לשים סוף לריכוזיות הגבוהה במשק ולשליטה של מספר מצומצם של טייקונים ותאגידי ענק בנכסים ובהון של הציבור כולו. חברות, חברים, ועדת הכספים הייתה צריכה לנקוט גישה אמיצה הרבה יותר ולאפשר לממונה על ההגבלים העסקיים להתערב גם בשוק הפרטי משיקולים של ריכוזיות כלל-משקית. לצערי, החוק מתעלם מכך שמרבית נכסי המדינה כבר נמכרו, וזה לא מפריע לקבוצות הגדולות שמחזיקות בהם לעשות כרצונן. החוק לא מגביל את תאגידי הענק, ששולטים כבר היום במספר רב של ענפים, להמשיך לקנות חברות בשוק הפרטי, לרבות אמצעי תקשורת וגופי תקשורת, ובאופן הזה להגדיל את כוחם הריכוזי. אדוני היושב-ראש, בפרק שמתייחס להפרדה בין נכסים ריאליים לפיננסיים, ההצעה שמוגשת לנו כאן היום היא בגדר חצי קפה וחצי תה.
חברי חברי הכנסת, הפרק של ההפרדה בין נכסים ריאליים ופיננסיים הוא בגדר חצי קפה וחצי תה. נוסח החוק שהתקבל מאפשר לחברות ריאליות ופיננסיות משמעותיות לשלוט בהצלבה בחברות בינוניות וקטנות. הוא משאיר את הרף לקביעת תאגיד ריאלי משמעותי על 6 מיליארד שקלים. זה רף גבוה מדי, שיאפשר לחברות ענקיות כמו "שטראוס" ו"פרטנר" לקנות בנק, למשל, ולפגוע באופן הזה במתחרים. ולכן אני קוראת לכם, חברי חברי הכנסת, לקבל את ההסתייגות שהגשנו כאן, קבוצה גדולה של חברי כנסת, בנושא הזה ולקבוע הפרדה מוחלטת בין גופים פיננסיים לגופים ריאליים משמעותיים, במקום להיכנע לכל מיני תכתיבים של הממשלה, שהניפה דגל לבן מול הטייקונים, שלחצו עליה בהקשר הזה. סוגיה נוספת שאני מבקשת להתייחס אליה היא בנושא פירמידות השליטה; אין ספק שוועדת הכספים נקטה צעד חשוב כשהיא החליטה להשטיח את פירמידות השליטה לשתי קומות בלבד. אך ההחלטה שהתקבלה במחטף לאפשר לחברות אג"ח להמשיך לשלוט גם בפירמידות בנות שלוש קומות היא החלטה אומללה.
אוקיי. חזקה על היושב-ראש – ואם אין אז אני מושכת את דברי בהקשר הזה. מתחילת תהליך החקיקה, חברי חברי הכנסת, של חוק הריכוזיות, מתחילתו ועד סופו – אני רוצה לומר משהו על הממשלה: היא הובילה קו כנוע וחסר שיניים, והשינויים החיוביים שנעשו בחוק הריכוזיות במהלך הדיונים בוועדה נעשו למרות עמדת הממשלה, ובוודאי לא בזכותה. אבל יותר משאין לממשלה סיבה להתפאר בחוק שהיא הציגה לכנסת, היא ממש ממש צריכה להתבייש בהתנהלות שלה סביב סוגיית חשיפת הפרוטוקולים של ועדת הריכוזיות. אני רוצה לשתף אתכם, חברי חברי הכנסת: במשך שנתיים ניהלתי מאבק לחשיפת הפרוטוקולים של הוועדה. בהתחלה פניתי לראש הממשלה, לשר האוצר – לקודם, לנוכחי – בסופו של דבר נאלצתי לעתור לבית-המשפט והממשלה נאלצה להתקפל ולפרסם את סיכומי הדיונים. לצערי, סיכומי הדיונים האלה הגיעו רק אחרי שנקטתי, כמו שציינתי קודם, צעדים משפטיים, ובמקום להיאבק בריכוזיות, במקום להילחם למען שקיפות ולמען הציבור שכספי הפנסיה שלו מוחזקים בני-ערובה אצל הטייקונים, מה הממשלה בחרה לעשות? היא בחרה להילחם למען הטייקונים ונגד הדרישה הברורה מאליה לפרסם את תוכן הדיונים של ועדת הריכוזיות. חברי חברי הכנסת, אני רוצה לסבר את האוזן בדברים, או ככה בכמה דברים שעלו מהפרוטוקולים של ועדת הריכוזיות. ועדת הריכוזיות קבעה, למשל – היא התלבטה אם לאסור על אנשים כמו שרי אריסון להיות בעלים של גופים פיננסיים וריאליים, או אם לנוחי דנקנר ואילן בן-דב יהיה מותר להמשיך להחזיק במינוף פירמידות עסקיות ולשאוב מהן כספי ציבור. אין ספק, חברי חברי כנסת, שפרסום תוכן הדיונים הוא ניצחון גדול של השקיפות ושל זכות הציבור לדעת. אבל מעבר לניצחון הזה, כשעוברים על הפרוטוקולים, ומדובר בעשרות רבות של עמודים, וקוראים את הסיכומים, אנחנו מקבלים הסבר מאוד מאוד ברור למה הממשלה כל כך התעקשה להסתיר את הפרוטוקולים, כי מהדיונים עולה שהוועדה דנה בכמה סוגיות – שימו לב, חברי חברי הכנסת – שנעלמו לחלוטין מנוסח הצעת החוק הממשלתית שהוגשה לכנסת, עובדה שמעלה חשש כבד להתערבות של גורמים בעלי אינטרסים בשלב הפיכת המלצות הוועדה לחוק. אני רוצה להציג כמה דוגמאות לנושאים שעלו בדיוני ועדת הריכוזיות ומשום מה לא מצאו את דרכם להצעת החוק שאנחנו מצביעים עליה היום. חברי חברי הכנסת, הנושאים שאני הולכת לדבר עליהם עכשיו, מעבר לארבעת הנושאים שעמדתי על הבעייתיות שלהם, הנושאים האלה שאני הולכת להעלות עכשיו, העובדה שהם חסרים בחוק הריכוזיות שמוגש לכנסת, עושה את העבודה שלנו לעבודה חסרה, ואני רוצה לציין כמה מהם, לא את כולם. אחד הדברים המרכזיים שעולים מדיוני ועדת הריכוזיות הוא שהוועדה נתנה דעתה על הבעיה של בעלות גופים משמעותיים על כלי התקשורת. אני רוצה לצטט מהדברים של אחד הדוברים בוועדה; הוא סיכם את הדברים והוא אמר: "אנו מסכימים על הנושא של תקשורת וכנראה נכניס גם אותו". ועוד ציטוט מהנאמר בוועדה: "אנחנו נמליץ לממשלה לבחון את הנושא של הפרדת ניהול כספי אחרים ואת ההפרדה של תקשורת מעסקים אחרים". לאור הדברים האלה, חברי חברי הכנסת, ברור, ברור לחלוטין שנוסח החוק צריך היה לכלול איסור על אחזקה צולבת בכלי תקשורת, בוודאי במסגרת הפרק שאוסר אחזקות צולבות של גופים ריאליים משמעותיים וגופים פיננסיים משמעותיים, איסור שנעלם לחלוטין מהצעת החוק ומהדיון בחוק בוועדת הכספים. חברי חברי הכנסת – אני קצת מדלגת – נושא נוסף שעולה מדיוני ועדת הריכוזיות הוא נושא יישום החוק. כמו שאמרתי קודם לכן, חברי הוועדה חשבו שצריך לאפשר ארבע שנים. חברי ועדת הריכוזיות דיברו על סוגיית תכנוני המס האגרסיביים, שלא מופיעים לחלוטין בחוק הזה שהכנסת מגישה לכם היום. ואל תטעו, חברי חברי הכנסת, ללא טיפול בתופעה של תכנוני המס האגרסיביים, המשק הישראלי ימשיך לסבול מקשרי הון-שלטון ומשליטת חברות הענק בכספי הציבור. על מה אנחנו מדברים? אנחנו מדברים על תעשיית פטורים ולחצים שאחראית לאובדן גבייה של מיליארדים, משהו כמו 3 מיליארד עד 5 מיליארד שקלים, מהגופים החזקים במשק, כסף שיוצא מהכיס הציבורי. גם ועדת הריכוזיות וגם ועדת הכספים התעלמו מהבעיה הזאת והותירו אותנו עם האחריות למצב הקיים, שמיטיב עם מי שיכול לממן סוללת עורכי-דין ורואי-חשבון. רק לפני חודש קיבלנו על זה אישוש בדוח מבקר המדינה, על כמה השיטה הזו חמורה. המבקר קבע שעשרות מיליארדים חולקו לחברות הגדולות מבלי להציב יעדים ומבלי לבדוק כמה זה עולה לנו. אז אם החוק שהכנסת מחוקקת היום היה באמת חוק לפירוק הריכוזיות, הוא היה מטפל בתופעת תכנוני המס. הוא היה שולל הטבות מכוח חוק עידוד השקעות הון מחברות וקבוצות שליטה שמנהלות פרקטיקות עסקיות פסולות ומתחמקות מתשלום מסים לציבור. חברי חברי הכנסת, אבל זה לא נעשה. זה לא הוכנס. בנוסף לסוגיות האלה ולסוגיה הקריטית הזאת יש עוד כמה דברים שהחוק לא עוסק בהם, ואני לא אפרט אותם עכשיו. אני רוצה לומר שחקיקת חוק הריכוזיות זו הזדמנות באמת חד-פעמית להביא למהפכה של ממש במשק, להיטיב משמעותית עם הציבור. אפשר היה להוסיף בו דברים נוספים, אפשר היה לפרסם רשימה שחורה של אנשים שהסתבכו והסתבכו, אפשר היה לעשות תובענות ייצוגיות נגד אותם אנשים, נגד אותם בעלי הון שבאיזה קלות מינפו ושרשרו חברות והפקירו את כספי הפנסיה שלנו. לסיכום, אני רוצה לומר, חברי חברי הכנסת – אני מדלגת כאן על כל מה שחסר, כי לדעתי כבר אי-אפשר לשמוע כל מה שחסר בחוק הזה, ולכן אני רוצה לומר לסיכום: ראשית, אני רוצה לחזור ולהודות לחברים שלי בוועדת הכספים שביחד ניהלנו באמת, באגף הזה, קרב; הייתי אומרת, קרב. והאמת, היה כיף אתכם, מעבר לזה שהיה קשה.
אני באמת חושבת שאנשים שהגיעו לוועדה, ועבדנו ביחד, עשו את הדברים האלה ללא משוא פנים, באמת, מתוך מחויבות אמיתית לשבירת המונופול של הטייקונים ולשבירת הריכוזיות במשק. אני רוצה לחזור באמת בהזדמנות הזו ולהודות שוב לאנשים שסייעו לנו, שהתייעצנו אתם כשהביאו לנו נתונים שאני מודה שאת חלקם לא הבנתי, לא ידעתי איך לקרוא אותם, ותמיד היו לנו שם דידי לחמן-מסר, ונילי אבן-חן, ואבי בן-בסט, ואם שכחתי אחרים, אז תוסיפו אותם בדברים שלכם. זו באמת הזדמנות להודות להם שוב, ולומר, חברי חברי הכנסת, שהכנסת הזו עומדת היום בפני הזדמנות היסטורית – אין דרך אחרת להגדיר את זה – לשנות את המציאות הכלכלית שאפשרה לקבוצה מצומצמת של בעלי הון לצבור כוח כלכלי ופוליטי מוגזם, לשלוט באמצעי התקשורת, ולעשות כרצונה בכספי הפנסיה של אזרחי המדינה. הכנסת הזו זכתה להזדמנות חד-פעמית לעצור את הזרמת כספי הציבור אל מספר מצומצם של טייקונים, שפעם אחר פעם משקיעים אותם בכל מיני הרפתקאות עסקיות מפוקפקות ומופקרות, שנגמרות במחיקת חובות. השאלה שאני שואלת כאן היום, חברי חברי הכנסת: האם אנחנו לא מפספסים את ההזדמנות הזאת? כי החוק שאנחנו מחוקקים באמת מכיל שורה של רפורמות חשובות ומשמעותיות, ואני רוצה להאמין שהן יביאו לשינוי חיובי במבנה הריכוזי של המשק. אבל אני מודה שאני נשארת עם תחושה של החמצה. החוק מאפשר משך זמן ארוך מדי לפירוק הפירמידות, והזמן יאפשר להם לנצל כל פרצה אפשרית בחוק ולמרוח עד אין-סוף את יישומו. החוק מאפשר לגופים ריאליים משמעותיים להמשיך ולשלוט בגופים פיננסיים, במקום לאסור את השליטה הפסולה הזאת מהשקל הראשון ולהפריד באופן סופי בין היעד של הטייקונים לכיס של הציבור. לצערי, תאגידים גדולים יוכלו בחסות החוק להמשיך לקנות בנקים וגופים פיננסיים ולנצל אותם כדי לפגוע במתחרים, והחוק הזה גם יאפשר לתאגידי ענק ששולטים במשאבים שקיבלו בעבר מהמדינה לעשות כרצונם במשאבים האלה ולהמשיך לקנות חברות בשוק הפרטי במספר רב של ענפים. החוק לא מפרק את כל הפירמידות לשתי קומות, חברי חברי הכנסת, והחוק לא עוסק בסוגיות החשובות שעלו מסיכומי הדיונים בוועדת הריכוזיות. לסיכום – סופי, מה שנקרא – החוק מתעלם מהעמדה המפורשת של חברי ועדת הריכוזיות שדנו באיסור החזקה בכלי תקשורת יחד עם עסקים משמעותיים אחרים, בפיקוח נוסף על הגופים המוסדיים שמנהלים את כספי הפנסיה, בהחמרת המגבלות בעסקאות בעלי עניין וביישום החוק בארבע שנים במקום בשש. אנחנו, כמובן, נעקוב אחרי יישומו של החוק. אני רוצה לומר שהיום חברי בסיעת מרצ יצביעו כולם בעד חוק הריכוזיות. אנחנו נעשה את זה. נגיש הסתייגויות, לא נעשה את זה בלב שלם. היינו שמחים הרבה יותר להצביע בעד חוק אמיץ ותקדימי שמנצל באמת את ההזדמנות הכבירה שניתנה לנו להחזיר לידי הציבור את השליטה בכספי החיסכון שלו ולפרק אחת ולתמיד את הקשרים ההדוקים, קשרים הדוקים מדי, בין ההון לשלטון בישראל. תודה רבה. אדוני, אני רוצה להסב את תשומת לבך שנשארו עשר דקות לחברי הסיעה שלי.
באמת תהינו מה אתה מנסה לומר.
נתנו לך את רשימת ההסתייגויות – – –
22 הורדנו, ו-23, 24 אנחנו מבקשים להצביע.
מורידים את כל ההסתייגויות עד הסוף.
היא לא יכולה לעמוד ולהגיד – – –
– – – זה חוק רע. את מתכבדת עוד – – –
– – – מתכבדת, וזורחת – – –
איזה ביקורת שיפוטית? אין פה שום ביקורת שיפוטית.
אתם כל הזמן עוקפים אותו, עוד פעם.
הייתם צריכים את בג"ץ שיגיד לכם שזה לא חוקי. תתביישו לכם. בג"ץ היה צריך להגיד לכם שזה ביזיון? שלא כולאים אנשים בלי משפט? הצעת החוק הזאת היא בושה.
הייתם צריכים שבג"ץ יגיד לכם?
איזה הסדר חדש? זה הסדר רע.
זכויות אדם? את מעזה להגיד זכויות אדם?
פתוח? מה זה פתוח? בואי נכניס אותך לשם, נראה כמה הוא פתוח.
חברת הכנסת רגב הייתה במתקן הפתוח.
זה פתוח? שלוש פעמים ביום?
איזון? יצאתם מאיזון – – –
כך לא מדברים אנשים מאוזנים.
אין לך איזה דף של זכויות אדם?
יש לך נגד המסתננים, נגד המשפטנים. מה עם שמאלנים?
בושה החוק הזה. את מתכבדת להציג אותו לכנסת – כאילו זה כבוד, לכבודה של הכנסת. זה היום הכי ביזיוני של הכנסת.
– – – אותי ואותך לאותו כלא.
עוד מעט לא יהיה לך. – – – גם זה לא יהיה לך.
אדוני היושב-ראש, חברי חברי הכנסת, חברי הכנסת שנוכחים במליאה וכאלה שהיו כאן אמרו דברים נכוחים, נכונים, חשובים, הפריכו את השקרים ביחס לחוק ההסתננות. אפילו המילה הסתננות היא מילה ביזיונית, הייתי אומרת, שמנסה לתאר מצב לא מדויק, לא נכון, של אנשים שהגיעו לכאן, חלקם מהגרי עבודה, חלקם פליטים מבקשי מקלט, אבל למה שיבחנו את הבקשות שלהם או את הפניות שלהם או את ההתייחסות אליהם אחת לאחת? אז כולם מסתננים. חברי חברי הכנסת, היום זה כבר מחר, ומחר הכנסת תציין את יום זכויות האדם הבין-לאומי. ויעלו כאן כולם, חברי הקואליציה, על הדוכן, ויצקצקו על החשיבות של ההגנה על זכויות האדם, ורק – הם שכחו דבר אחד, שזכויות האדם – כשהאו"ם קבע או אישר את המגילה בדבר זכויות האדם הוא קבע קו תיחום מאוד מאוד ברור מה מותר למדינה לעשות ומה לא. ומדינת ישראל, שחתומה על אותה מגילה, ממש לא עומדת בסטנדרטים האלה, מפרה את הסטנדרטים האלה באופן שהייתי אומרת שהוא בוטה, גס. שמעתי כאן את חברת הכנסת מירי רגב עומדת על הדוכן ומציגה את החוק, והיא פתחה את דבריה במילים האלה, אני מצטטת – זורחת, זורחת: "אני מתכבדת להגיש לכנסת". מתכבדת? האם זה לכבודה של הכנסת, חוק ביזיוני שכזה? חוק דרקוני, לא מוסרי. כבר נגמר מילון המונחים לתאר את החוק הזה. כבר השתמשו בו כולם. מתכבדת? זה לכבודה של הכנסת? זו אחת החרפות הכי גדולות שמכתימות ויכתימו את ספר החוקים הישראלי. איך בכלל, חברי חברי הכנסת – אני לא רוצה לגעת לגופו של החוק, כי כבר באמת נאמרו כל הדברים החשובים. איך התבהמנו? איך הפכנו להיות קהי חושים? איזו אטימות אנחנו מגלים? אני שומעת כאן את שר הפנים הקודם עומד כאן לפני כמה דקות על הדוכן, אלי ישי, ומדבר על הסכנה לזהות היהודית של החברה הישראלית. 50,000 איש מאיימים על הזהות היהודית, או 60,000 איש, על החברה הישראלית? מה, השתגענו? ואיזו הסתה, ואיך קבוצה אחת מסיתה את הקבוצה השנייה נגדה. ובכלל, כל הדיבורים ששמענו בהתייחסות לאותם אנשים שמגיעים לכאן או לחפש עבודה או כי הם נמלטו מזוועות הטבח שהם היו עדים להן במדינות שלהם או מרצח העם שהם היו עדים לו. באיזה צורת התבטאות מדברים עליהם, מתייחסים אליהם כאילו הם מחלות, כאילו הם איום דמוגרפי על מדינת ישראל, כאילו מדובר באיזה "פדאיון" או איזה פיגוע שעכשיו מתגלגל אלינו ועוד רגע תהיה כאן סכנה קשה, קשה. וניתנו כאן כל הפתרונות, ונאמרו כאן כל הדברים, ולכן אני רוצה להגיד כמה דברים שמתייחסים למי שמנהלים היום את מדיניות הפנים של מדינת ישראל, וגם למי שניהלו אותה קודם לכן. חברי חברי הכנסת, זה נאמר גם קודם לכן אבל אני רוצה לשים על זה דגש, שכבר לא נדבר על כך שגם החוק הזה לא יעמוד כנראה בסטנדרטים של בג"ץ, אבל אתם יודעים מה? אני כבר לא יודעת אם להתרשם מזה – זה לא מטריד את הממשלה הזאת, זה לא מטריד את מירי רגב, זה אפילו לא מטריד את גדעון סער, שזה לא יעניין את בג"ץ. עכשיו תשמעו – שמעתי את אנשי הימין משתלחים בהחלטה של בג"ץ כשביטלו את החוק. זה בג"ץ שלנו, הם אמרו? זה בג"ץ שלכם. מי מינה את גרוניס לנשיא בית-המשפט כי חשב שהוא יאמץ את העמדה שלו? ובא גרוניס ביושר אינטלקטואלי ובאינטגריטי של תשעה שופטים שקבעו שהחוק הזה הוא לא חוקתי, שאי-אפשר לשים אנשים בבתי-כלא, במתקן שהייה, בכל שם מכובס שתקראו לו, ללא משפט, ללא ביקורת שיפוטית. אז מה עכשיו מביאים לנו? במקום שלוש שנים שנה? ולמה כל הדבר הזה קורה? למה רוצים להכניס את האנשים האלה למתקן פתוח, כשכבר נאמר כאן קודם שאין יותר סגור מהפתוח הזה? כי לא רוצים לתת לאנשים האלה עבודה. ולמה לא רוצים לתת לאנשים האלה עבודה? כי יש מי שמתפרנס בשיטת הדלת המסתובבת מהבאת מהגרי עבודה, עובדים זרים חדשים. במקום להחליט – יש עכשיו 60,000 איש? כבר חסמו את הגדר? כבר לא מגיעים אנשים חדשים? בואו נאפשר תעסוקה, נאפשר סוג של תושבות חברתית לאותם פליטים עד שיבדקו את הבקשות שלהם אחת אחת ולא יתייחסו לכולם באופן קולקטיבי. בואו נאפשר להם בריאות, עבודה. אבל במקום זה יש מי שגוזר קופונים על כל גולגולת שהוא מביא בשיטת הדלת המסתובבת. חברות כוח-אדם, שאנחנו יודעים בדיוק, אבל בדיוק, למי הן מקורבות, ולמי הן שייכות, ולמה יש כאן אינטרס לקבוצה מסוימת להכניס את האנשים האלה לכאן במקום להתייחס לאנשים האלה שנמצאים כבר כאן. חברי חברי הכנסת, שלא יעבדו עלינו ולא יספרו לנו סיפורים, אין שום סכנה שנשקפת לזהות היהודית, לצביון של החברה הישראלית, מ-60,000 איש שנמצאים כאן. אם היו בודקים באופן פרטני כל בקשה של פליט, או של – בין אם הוא מהגר עבודה, והיו נותנים מעמד של פליטים לאנשים שהם באמת פליטים, היו מאפשרים להם גם לצאת למדינה אחרת קולטת פליטות. במקום זה מה אנחנו עושים? איזו מדיניות אנחנו מפתחים? איזה סגנון דיבור? איזה יחס? איך אנחנו מחנכים? היום הכנסת הזאת הוציאה משלחת ללוויה של נלסון מנדלה. באמת נלסון מנדלה היה איזה סוג של אבוקה מוסרית בפעילות שלו למען חירות, חופש, שוויון, עבר הרבה דברים בדרך, והגיע למעמד שהוא הגיע. מה זה מחייב אותנו? אנחנו שולחים משלחת – מה זה מחייב אותנו? האם אנחנו לא צריכים להיות בצד ההוא של המתרס? במקום זה אנחנו שולחים משלחת ומאמצים דפוסים וסטנדרטים שעומדים הפוך ב-180 מעלות למורשת שניסה להנחיל מנדלה בעולם, מורשת שדיברה על הצורך בהגנה על זכויות האדם של כל בני-האדם. ומי כמונו, כעם שידע פליטות, מי כמונו היה צריך לאמץ את המורשת הזאת? מי כמונו, שחתם על מגילת זכויות האדם של האו"ם? מדינת ישראל חתמה על האמנה הזאת. עומדת כאן יושבת-ראש ועדת הפנים של הכנסת ואומרת: יש כאן חוק מידתי, יש כאן חוק מאוזן. חברי חברי הכנסת, מישהו יצא כאן מהאיזון כשהוא הגיש את החוק הזה למליאה. תודה רבה.
לא, לאילן נשארו שתיים ולי שתיים.
זה הופך את זה ליותר הומני.
– – – אתה מדבר על הוצאת דיבה? תתבייש לעמוד על הדוכן ולדבר על החוק הזה.
לא, זו לא מחלוקת לשם שמים – – –
זה הטיעון המהותי שלך? סיעת העבודה וההסתייגויות שלהם?
– – שאתה עומד מאחורי – – –
אתה מוכיח שאין לכם שום בושה. אתה מוכיח שאין לכם שום בושה.
אה, באמת? תודה רבה. מה אתה מתכנן לנו?
אתם רוצים להביא עוד עובדים זרים כדי – – – את חברות כוח-האדם שלכם.
איזה פתוח? על מי אתם עובדים? איזה פתוח?
איזה סיפורים אתה מספר? איזה סיפורים אתה מספר?
בקצב הזה, אדוני – – – לצד הזה.
איזה קשקשן. איזה קשקשן אתה, באמת. זה טיעון – – –
מירי רגב, אם יולדים ילדים, עוד מעט תציעי לעקר אותם.
– – – רק סימני שאלה. רק סימני קריאה. אתה שם סימני קריאה.
זה ממש לא עושה את החוק – – –
הם ביקשו להאריך את המעצר.
לא זכור לי שהם ביקשו את זה בהארכות מעצר – – –
מה "לא, לא"? זה – – – זו תשובה – – –
אדוני היושב-ראש, חברי חברי הכנסת, בשנת 1948 – היה חשש שירושלים תהיה במצור ולא יהיה אפשר לכנס את הכנסת, שירושלים תהיה נצורה, ונתנו לממשלה סמכויות חירום לאפשר, לחוקק חוקים, לבטל חוקים. מאז 1948, כמו שאמר חברי חבר הכנסת ניצן הורוביץ, עברו אי-אלו שנים, וחקיקת החירום בעינה עומדת. אז זה נכון שהממשלה והכנסת משנות את צווי החירום והופכות אותם לחקיקה רגילה, אבל, אדוני היושב-ראש, הפיכת הצווים האלה לחוקים רגילים נעשית בקצב צב. אני ממש לא מבינה. זה פשוט אבסורד, אחרי ששמענו כאן את רשימת המכולת שנתן ניצן – למה עד היום כנסת ישראל לא חוקקה חוקים רגילים? זה בלתי מתקבל על הדעת שהשגרה הפכה לחירום והחירום נחזה לשגרה. הרי זה דבר שהוא בלתי מתקבל על הדעת שעל בסיס תקנות שעת-חירום, 1945, עדיין יש כאן לשלטון אפשרות להשתמש באופציה הדרקונית שמאפשרים חוקי החירום: לגרש מסתננים, לעצור במעצרים מינהליים, להרוס בתים, לפגוע בחופש הביטוי, בחופש ההתאגדות, בזכות לקניין. מה, השתגענו? אז באים היום לפה ומסבירים לנו – עם כל ההערכה, ידידי חבר הכנסת מיכאלי, ואני יודעת שאתה מתכוון לטוב – מסבירים לנו איזה הישג: בפעם הראשונה כנסת ישראל לא צריכה להאריך את חוקי החירום שוב בשנה, ועוד שנה, ועוד שנה, כמו חותמת גומי; מאריכים רק בחמישה חודשים. אז למה חמישה חודשים? למה לא לבטל את זה לחלוטין? מי בעל-הבית, אני שואלת. מי צריך לקחת אחריות? יש לנו ממשלה חסרת אחריות, יש לנו כנסת חסרת אחריות שלא מקדמת את זה. ואני מצטערת שהיה צריך עתירה של האגודה לזכויות האזרח לבג"ץ כדי לחייב את הכנסת לשנות את צווי החירום. אז הגיע הזמן שיעשו את זה בקצב מהיר יותר ולא בקצב צב. תודה רבה.
אומרים לי את זה כבר – – –
הבטיחו את – – –. הבטיחו את זה לבג"ץ. אנחנו – – –
אדוני היושב-ראש, אני רוצה לנצל את עמידתי כאן ולמחות על כך שאתה מאפשר לוועדת הכספים להתכנס עכשיו. אין שום מצב חירום, אין שום העברה שנדרשת עכשיו ומייד, דחוף-דחוף. אני ממש לא מבינה את שיטת העבודה הזאת. הכול נובע מזה שהקואליציה לא מסתדרת בינה לבין עצמה: יש עתיד רבה עם הבית היהודי, הבית היהודי עם יש עתיד, ואנחנו צריכים עכשיו להפסיק את הדיון במליאה וללכת לדיון בוועדת הכספים? אני לא מבינה את שיקול הדעת הזה. הערה נוספת, אדוני היושב-ראש, שהתכוונתי לומר מלכתחילה. אני מצטרפת כאן לחברי ופונה לראש הממשלה ומבקשת ממנו להפסיק לשמור על זכות השתיקה. כמה זמן עוד תשמור על זכות השתיקה, אדוני? אתה הרי יודע לדבר נהדר, בעיקר אתה מדבר נהדר באנגלית כשאתה מסביר לציבור בחו"ל איזה זכויות מדהימות יש כאן לקהילת הלהט"בים. איזה זכויות מדהימות. אבל כשזה מגיע לכאן, לכנסת ישראל, לא שמענו מה דעתך. מה דעתך על מתן זכויות לקהילה? מה עם נישואים אזרחיים? מה עם, למשל, חופשת לידה לבני-זוג מאותו מין? מה עם הלוואות לדיור לבני-זוג מאותו מין? ואיסור על אפליית תלמידים, החזר הוצאות כספיות למי שנישא בחו"ל. משום מה שמענו את כולם – שמענו את הבית היהודי, שמענו את יש עתיד, אחד עושה מניפולציה על גבו של השני, וכנסת ישראל משלמת את המחיר, והקהילה הגאה בוודאי משלמת את המחיר. ורק ראש הממשלה שותק? פתאום הוא שומר על זכות השתיקה? אז אני קוראת לו ומצטרפת לקריאה של קהילת הלהט"בים: אדוני ראש הממשלה ביבי נתניהו, הגיע הזמן שתצא מהארון. תודה רבה.
אדוני השר, השאלה שלי נוגעת למתן תגמולים, מענק הסתגלות, לנשים מוכות שיוצאות מהמקלטים. אני מזכירה לכנסת שבנובמבר 2012, קצת לפני שהכנסת יצאה לפגרת בחירות, נכנס לתוקפו חוק שחוקקתי כאן עם קבוצת חברי הכנסת שמאפשר הענקת תגמולים לנשים שיוצאות מהמקלטים. אישה שיצאה מהמקלט, ששהתה במקלט ויצאה, תוכל על-פי החוק שחוקקתי בזמנו לקבל את סכום המענק, שזה כ-10,000 שקלים, אחרי 60 יום. כשהתברר שהעניין הזה לא הסתדר במשך חודשים ארוכים – פניתי גם לשר כמה פעמים – חוקקה חברת הכנסת עליזה לביא לפני כמה שבועות, לפני כשבועיים, תיקון לחוק שחוקקתי. החוק של עליזה לביא, שהוא הרבה יותר מתקדם, אומר שכאישה תצא מהמקלט היא תוכל לקבל את מענק ההסתגלות. אני רוצה לומר שעשיתי שיעורי בית, אדוני השר, לפני שהגעתי היום למליאה, ודיברתי גם היום עם כמה נשים. הן פונות אלי בתחנונים, בתחנונים: עדיין הכסף לא התקבל. אני רוצה לשאול: איך ייתכן ששנה אחרי שהחוק נכנס לתוקף, והתיקון נכנס, בעצם הייתי אומרת הממשלה מצפצפת על הכנסת – לא מיישמים חוקים שהכנסת מחוקקת? תודה.
אדוני השר, ראשית אני רוצה לומר שאני מעריכה את הדברים שלך. אני גם מכירה את המחויבות שלך לנושא – לסוגיות רווחה בכלל ולנשים מוכות בפרט – ואני מעריכה את מה שאתה אומר, ואתה אומר כאן דברים נכוחים, שזה מביש. אני רוצה לפנות אליך בקריאה. אדוני השר, אתה מכיר את שר האוצר? אז תגיד לו משהו. זה לא יכול להיות. זה פשוט הרי לא מתקבל על הדעת שהחשכ"ל – לא רוצה לומר דברים לא פרלמנטריים – בגלל סכום כל כך נמוך תוקע, אין לי דרך אחרת להגיד את זה, נשים שאין להן דרך להסתדר בחיים. זה לא יכול להיות שיושבים פקידים, והם רבים על גובה התקורה, אם זה 15% או 10%. גם 10% וגם 15% זה כבשת הרש שלוקחים מאותן נשים. אני רוצה לבקש ממך ואני פונה אליך. כל פעם אומרים לי: עוד יומיים, עוד שלושה. אני יודעת שאתה עשית מהלכים ודיברת. אני רוצה לבקש ממך שתרים טלפון לשר האוצר ותגיד לו שיגיד למי שצריך להגיד. הדבר הזה צריך להיפתר לאלתר – מחר, אתמול זה היה צריך להיפתר. תודה.
עוד 40,000 ילדים אתם דוחפים מתחת לקו העוני. על מה אתה מדבר עכשיו?
תודה רבה. אדוני, בעולם אוטופי, בעולם רצוי, היינו אומרים שקצבאות ילדים זה דבר מיותר. לדעתי מישהו כאן לא מבין, או יש כאן מדיניות שלא מבינה, שילדים רעבים זה לא מקור תקציבי, והמדיניות של הממשלה מתייחסת לילדים הרעבים כמקור תקציבי. מי שמקצץ בקצבאות הילדים, צריך לקחת על האחריות שלו שבשנה הזאת עוד 40,000 או 50,000 ילדים ירדו מתחת לקו העוני, נוסף ל-600,000 או יותר ילדים שכבר היום נמצאים מתחת לקו העוני. אז אני מציעה לחשוב על זה. במקום להתעסק במסים, אני מציעה לחשוב, לפני שמעלים מע"מ ולפני שמקצצים בקצבאות ילדים, איזה השלכות יש לזה על ילדים בחברה הישראלית. תודה.
אדוני היושב-ראש, תודה, אדוני השר, חברי חברי הכנסת, אני מציגה את הצעת החוק גם בשמה של חברת הכנסת עליזה לביא, שלצערה לא יכלה להישאר לדיון במליאה. הצעת החוק שלנו מבקשת לייצר מצב שיש ייצוג הולם לנשים בוועדה למינוי שופטים, בעצם במעורבות במינוי שופטים. אנחנו יודעים שעשינו כאן כברת דרך מאוד ארוכה, וחברת הכנסת עליזה לביא, חברת הכנסת שולי מועלם ואני העברנו הצעת חוק שמדברת על ייצוג הולם לנשים בוועדה למינוי דיינים, ועכשיו אנחנו מבקשים להחיל את אותו עיקרון גם בוועדה למינוי שופטים. אני חוזרת ומדגישה, מדובר בהצעת חוק של עליזה לביא ושלי וקבוצת חברות כנסת מכל סיעות הבית, חוצה מפלגות. אני רוצה להעיר כמה הערות. אנחנו עדים לשורה של מחקרים מצערים, לדעתי, שחושפים גם דעות קדומות וגם עמדות, הייתי אומרת, שוביניסטיות, סקסיסטיות, גם במה שנקרא המוסד העליון – בית-המשפט העליון. רק לאחרונה קראתי מחקר בספר שהתפרסם, של ד"ר עירית נגבי, שבחנה פסקי-דין של בית-המשפט העליון – אומנם זה חל כמה שנים אחורנית, זה ספר שהתפרסם במסגרת עבודת הדוקטורט שלה. והדבר המדהים הוא, שכשהיא ניתחה את פסקי-הדין של השופטים, עדיין אנחנו רואים כששופטים מביעים עמדות – אנחנו מצפים משופטים שיתייחסו לערעורים ויסתכלו על זכויות האדם וזכויות הנשים ועל היבטים מגדריים ועל שוויון ועל צדק; עדיין אנחנו רואים – או הדברים שד"ר עירית נגבי חשפה, שגם שופטים שבויים בעמדות, הייתי אומרת, חשוכות, שוביניסטיות, אני חוזרת, סקסיסטיות, לגבי נשים, לגבי תפקידן. אנחנו זוכרים את המשפט המפורסם של נשיא בית-המשפט העליון, השופט ברק, בפרשת אזואלוס, שגבר רצח את אשתו, והוא אמר: דמו של הישראלי רותח כשהוא רואה את אשתו בוגדת בו עם מישהו אחר. מה שאני מנסה לומר בכמה הדוגמאות הקטנות האלה שאני נותנת, שככל שתהיינה יותר נשים מעורבות בוועדה למינוי שופטים, הפרספקטיבה שלהן בבחירת השופטים – אותם אנשים באמת מכובדים, בעלי ניסיון, רקורד בשיפוט, בעשייה בבתי-דין או בבתי-משפט בדרגות נמוכות יותר – נשים, ככל שנשים תהיינה יותר מעורבות בוועדה למינוי שופטים, הן תוכלנה לבחור שופטים ושופטות מתוך איזו ראייה רחבה יותר של שוויון, צדק ובעיקר פרספקטיבה מגדרית. אני חייבת לומר שעליזה לביא ביקשה ממני לדבר על דבורה הנביאה, אבל נראה לי שאני אוותר על זה. רק לפרוטוקול אני אומרת שעליזה לביא רצתה לציין את דבורה הנביאה, שהייתה שופטת, וכל השאר יודעים את הסיפור. תודה רבה, אדוני. אני קוראת לכנסת לתמוך בהצעה. ההצעה הזאת, יש לה תמיכת ממשלה. תודה רבה.
אנחנו התקדמנו מאז. אז הייתה – – –
הטיעון הזה כבר אבד עליו הכלח, אתה יודע – בזכות מישהי.
תוסיף אותי לחוק שלי. איזה חוסר – – –
אדוני היושב-ראש, חברי חברי הכנסת, הצעת החוק שאני מדברת עליה, תיקון לחוק הביטוח הלאומי, קצבת נכות לעקרת-בית, מתכוונת לבטל את אחת האפליות, הייתי אומרת, השוביניסטיות והמקוממות ביותר בחוק הישראלי. שימו לב לסיפור הבא: אישה נשואה שיצאה משוק העבודה לארבע שנים, הופכת מבחינת המדינה, מבחינת הביטוח הלאומי, לעקרת-בית. כל מה שהיא עשתה קודם לכן נמחק. לעומת זאת, גבר שיצא משוק העבודה, הוא יכול להיות עורך-דין, הוא יכול להיות נגר, הוא יכול להיות מורה, גם אם הוא הפסיק לעבוד למשך זמן בלתי מוגבל, הוא לא הופך להיות עקר-בית, חברי חברי הכנסת. ובגלל ההבדל בהגדרה הזאת, אם חס וחלילה אותו גבר או אותה אישה ייאלצו לפנות לביטוח הלאומי לקבל קצבת נכות, שימו לב מה קורה בביטוח לאומי, הביטוח הלאומי מתייחס באופן שונה לבקשה של האישה ולבקשה של הגבר. הגבר יהיה זכאי לקצבה אם הוא יוכיח שנפגע כושר ההשתכרות שלו, והאישה תהיה זכאית לקצבה אם היא תוכיח שנפגעה יכולתה, שימו לב, לתפקד במשק-הבית: לשטוף כלים, לתלות כביסה. זאת ההבחנה היום בביטוח הלאומי, חברי חברי הכנסת. גבר – אם נפגע כושר ההשתכרות שלו, ואישה צריכה להסביר שהיא לא יכולה להיות יותר עקרת-בית. חברי חברי הכנסת, מעבר למסר המעליב והמזלזל, לאישה גם ככה יש הרבה פחות סיכוי להיות זכאית לקצבה מאשר לגבר, ומעבר לאפליה המשמעותית הזאת, לא רק שלגבר יותר קל לקבל קצבה, אלא שהקצבה שהוא יקבל תהיה גבוהה הרבה יותר מזו של האישה. כבר יוצא שאישה מקבלת קצבה נמוכה ב-1,149 שקלים מזו שיקבל הגבר. זאת אומרת, פרט להבדל המינים ביניהם, כל נסיבות חייהם זהות לחלוטין. שניהם נמצאים באותו מצב, את הגבר בודקים האם נפגע כושר ההשתכרות שלו, ואת האישה בודקים אם היא לא יכולה להיות עקרת-בית. חברי חברי הכנסת, אני לא מציעה לבטל את הסטטוס של עקרת-בית, יש הצדקה מאוד משמעותית לסטטוס של עקרת-בית. אני רק מבקשת לקעקע שתי הנחות יסוד שבבסיס החוק הקיים. האחת, שבן-הזוג יפרנס את האישה ולכן לא נבדקת יכולת ההשתכרות שלה, והשנייה, שקיימת הבחנה בין גבר לאישה בעניין הזכאות לקצבת נכות.
זה מה שאני לא מצליחה להבין. אני רוצה לעדכן, חברי חברי הכנסת, אני העליתי את ההצעה הזאת לדיון בכנסת הקודמת. באה הממשלה ואמרה, תנו לנו שלושה חודשים, נקים ועדה. תמיד כשרוצים למסמס עניין: נקים ועדה, נבדוק את השלכות הרוחב של המושג עקרת-בית. אני לא באה עכשיו לבטל את הסטטוס של עקרת-הבית, כל מה שאני אומרת, הנקודה הנקודתית הזאת, איך זה יכול להיות שעכשיו אומרים לי, תחכי שוב שלושה חודשים ואנחנו נבחן את זה. חברי חברי הכנסת, התשובה שקיבלתי מוועדת השרים לחקיקה, כמובן: בואו נקים ועדה. אני מודה שאני לא יודעת אם זאת עוד הפעם אחת הדרכים למסמס את הנושא כדי לחסוך עוד כמה שקלים על גבן של נשים, או שזה סתם מתוך שיקולים פוליטיים צרים, וכבר ראינו שגם זה קורה. אבל שני הדברים ברורים. חברי חברי הכנסת, אסור להסכים לאפליה כל כך בוטה בין גברים לנשים בישראל. אסור שאישה תיחשב עקרת-בית וגבר ייחשב כושר ההשתכרות שלו. זה בלתי מתקבל על הדעת.
אדוני, הממשלה הציעה לי לדחות את העלאת החוק בשלושה חודשים. כבר הציעו לי את זה בכנסת הקודמת ואמרו שיקימו ועדה. אני כבר מכירה את השיטה הזאת. אני בעד להקים ועדה, אדוני, כי צריך לבחון את סוגיות הרוחב בסוגיית עקרת-הבית. אני לא מתווכחת על זה. כל מה שאני מבקשת זה נקודה נקודתית, בואו נבטל את האפליה הזאת. לא צריך עכשיו לבדוק השלכות רוחב במשך שלושה חודשים.
אדוני היושב-ראש, ראשית אני רוצה להודות לחבר הכנסת ריבלין – – –
אז למה שלא נעשה מה שהציע עכשיו יושב-ראש הישיבה, יושב-ראש הכנסת? תסכימו להעביר את זה בטרומית, תציעו לי להמתין עד שתביאו את זה, אני מביעה את הסכמתי להמתין. השיטות האלה שאומרים לי, פניתי לביטוח הלאומי ואנחנו נקים ועדה, זה מה שהיה בפעם הקודמת.
אז אם יש הצעה של הביטוח הלאומי – – –
אדוני היושב-ראש לשעבר, קודם כול, תודה. אני חושבת שהממשלה יכולה להיות קצת יותר נדיבה ולהגיד, אוקיי, תעבירי את זה בטרומית, נביא את ההצעה, תחכי בוועדה. זו פרוצדורה מקובלת, היא תמיד הייתה כאן בכנסת. אני חושבת שזה מה שהיה צריך לבוא ולעשות. אבל בסדר, נשמע את השר ונחליט. תודה רבה.
אדוני היושב-ראש, אני רוצה להסב את תשומת לבה של הכנסת לשיטה החדשה של הקואליציה בנוגע ליוזמות חקיקה שקשורות לאופוזיציה. תמיד עולה כאן שר על הדוכן – במקרה זה שר הרווחה, אדם סימפתי לכל הדעות, עם הלב במקום הנכון – ומסביר לנו כמה החוק שאני מבקשת לתקן הוא ארכאי, כמה הוא לא עומד במבחן המציאות של ישראל 2013. אבל נפנה לביטוח הלאומי והוא יגיש, למה חברת הכנסת גלאון תגיש? למה אנחנו צריכים לאפשר את זה לחברת הכנסת גלאון? עד אז או שהפריץ ימות או שהכלב ימות. ודאי שזה ארכאי, אבל אנחנו, הממשלה, אנחנו ניתן את הקרדיט הזה לחבר כנסת או לחברת כנסת מהאופוזיציה? חברי חברי הכנסת, אדוני ראש הממשלה, אני פונה גם אליך: אם הכנסת היום דוחה את הצעת החוק הזאת שבאה לבטל את ההבחנה בין גבר לאישה, שכשגבר לא עובד נבדק כושר ההשתכרות שלו, ואישה, מסתכלים עליה באופן אוטומטי כעקרת-בית – זו הבחנה מבישה, משפילה, שלא עומדת ברוח החוק, ברוח חוקים שהכנסת הזאת עצמה מחוקקת. אני קוראת לכם לתמוך בהצעת החוק. תודה רבה.
אדוני היושב-ראש, תודה, חברי חברי הכנסת, אני מנמקת הצעת אי-אמון בשם סיעות מרצ ויהדות התורה. אנחנו מביעים אי-אמון בממשלה, כי הממשלה הזאת משתוללת ואין מי שיעצור אותה, והכנסת מפגעת בדמוקרטיה, הכנסת שהייתה צריכה להיות המעוז, המגן, המבצר את זכויות האדם וההגנה על הדמוקרטיה הופכת להיות זו שמפגעת בדמוקרטיה הישראלית. תראו מה קורה כאן בממשלת ישראל, חברי חברי הכנסת, בזמן שיאיר לפיד וחברי הכנסת של יש עתיד משחקים בכל מיני איומי סרק ובתחזיקו אותי, ומחפשים כותרות בעיתונים כדי לבלום את הנפילה בסקרים, מי שבעצם מנהל את הממשלה הזאת אלה המתנחלים של הבית היהודי, החבורה האנטי-דמוקרטית של ישראל ביתנו והקיצונים המסיתים של הליכוד, שכל מה שמעניין, ככה לפעמים יש לי תחושה – שמה שמעניין אותם זה שהמדינה שלנו פה תעלה בלהבות. וכשאנחנו בודקים מה קורה, אז מסבירים לנו שהם יושבים בממשלה, כי פוליטיקה זה משחק של פשרות. אז אני רוצה, חברי חברי הכנסת, לקרוא בפניכם פסקה שנכתבה לפני שנה. נחשו, חברי חברי הכנסת, מי כתב את הפסקה – לא אתה, השר בנט – מי כתב את הפסקה הזאת; אני מצטטת: "הם הרי לא יקצצו לחרדים. הם לא יקצצו למתנחלים. הם לא יקצצו לוועדים הגדולים. הם לא יקצצו לאף אחד מהסקטורים, מהמגזרים, מקבוצות האינטרסים ומאלה שהתפקדו אליהם למפלגה. הם תמיד ידברו על זה, הם תמיד יעשו קולות כאילו הפעם הם מתכוונים ברצינות, ואז, ברגע האמת, הם יתכנסו בחדרים האחוריים של הפוליטיקה הישראלית הישנה, וכשהם יצאו משם אנחנו נגלה ששוב, גם הפעם, מי שמשלם את החשבונות הוא מעמד הביניים הישראלי". חברי חברי הכנסת, אמר את זה לא אחר משר האוצר יאיר לפיד. רק לפני שנה הוא אמר את זה, הוא כתב את זה ליתר דיוק, אותו שר אוצר שרק הבוקר הודיע שבעצם שוב, מתוך הסכם שהיה עם הבית היהודי, הם לא יקצצו בתקציב הישיבות. ונחשו מה קרה למי שהבטיח שהוא יקצץ את תקציב הביטחון? גם היום הגדילו שוב בכמה מיליארדים את תקציב הביטחון. חברי חברי הכנסת, אז בפוליטיקה הישנה ובפוליטיקה החדשה, חברי חברי הכנסת, כנראה שאין שום הבדל, והם מסבירים לנו ביש עתיד, עוד הפעם הם מסבירים לנו שפוליטיקה זה משחק של פשרות. ואני שואלת אתכם, מה בדיוק קיבלה יש עתיד תמורת התמיכה העיוורת שלה בממשלה שמוליכה לחיסולה של מדינת ישראל כמדינה דמוקרטית? שימו לב באילו חוקים תמכו יש עתיד ושאר חברי הקואליציה הזאת: בחוק ההסתננות; מתכוונת לתמוך בחוק העמותות, בחוק פראוור. ומה קיבלה יש עתיד בתמורה? שימו לב, הבטחה לוועדה שתבחן את הפתרון לשוויון בנטל, או איזה תמיכה מעורפלת ומסויגת בחוק של חצי נקודת מס עבור זוגות חד-מיניים, שגם היא נתונה לגחמות של נפתלי בנט ואיילת שקד ושימוש בזכות הווטו שיאיר לפיד נתן לנפתלי בנט בממשלה הזאת. חברי חברי הכנסת, בזמן ששר האוצר נכנס לעוד קרב עם הפסד ידוע מראש מול ראש הממשלה נתניהו על איזו מפלגה תקבל את תפקיד יושב-ראש ועדת החוץ והביטחון, ממשלת נתניהו יוצאת למלחמה נגד העקרונות הבסיסיים ביותר של מדינה דמוקרטית. ומה שמדאיג אותי, שאזרחי מדינת ישראל הם כבר מזמן לא הריבון במדינה הזאת. אזרחי מדינת ישראל, חברות וחברים, רוצים הסדר מדיני ומשא-ומתן אמיתי, לא כזה של משיכת זמן מול האמריקנים. אזרחי ישראל רוצים לחיות במדינה חופשית ומתקדמת, אזרחי ישראל רוצים שההון יחולק גם למעמד הביניים ולא יהיה כולו בידי טייקונים והאלפיון העליון, והם מאמינים שזכותו של כל אדם במדינה היא לרשת ביטחון חברתית ולחיים בכבוד. ואני מעריכה שאם היו בודקים את זה היו רואים שאזרחי ישראל גם רוצים הפרדת הדת מהמדינה ושוויון זכויות לקהילה הלהט"בית, והם רוצים בעיקר שהמדינה תחזור ותשקיע בהם בחינוך, בפיתוח, ביצירת מקומות עבודה, בפתרונות לבעיית מחירי הדיור גם בתוך הקו הירוק ולא רק בהתנחלויות. איפה עומד ראש הממשלה בכל הנושאים האלה? על מה ראש הממשלה מדבר בשבועות האחרונים? שימו לב. למה הוא מתעקש לדבר אתנו רק על איראן, שואה, איראן, רוחאני, אנטישמי, מסוכן, ולקינוח עוד הפעם איראן? למה ראש הממשלה לא אומר לנו בכנות אם הוא מאמין בפתרון שתי המדינות ואם יש לו תוכנית אמיתית לבעיית הדיור? למה, למען השם, אחוז כל כך גבוה מהתחלות הבנייה מתרכז בהתנחלויות כשברור שיצטרכו לפנות אותן? בכלל, קראנו לו כאן בשבוע שעבר: ביבי, צא מהארון. מתי הוא יגיד את דעתו בנושא הקהילה הלהט"בית? ובכלל, האם הוא יגיד לנו אם יש לנו איזו תוכנית כלכלית אמיתית? אולי הוא גם יגיד לנו בהזדמנות הזאת מה הוא חושב על נישואים אזרחיים? אבל, חברי חברי הכנסת, אל תבלבלו את ראש הממשלה נתניהו בשאלות האלה. מה שעושה ראש הממשלה נתניהו, למי שראה גם את ועידת הליכוד, הוא עסוק כל היום בלוליינות פוליטית כדי לשרוד מול עסקני הליכוד. ומה עושה בינתיים הממשלה שלו, ממשלת נתניהו – וזאת הסיבה שבגינה אנחנו מציעים אי-אמון בממשלה? בדיוק ההפך ממה שהציבור היה רוצה. ממשלת נתניהו לוקחת את הכסף שלנו ומעבירה אותו לחטיבה להתיישבות ושורפת אותו בכל מיני הרפתקאות משיחיות של מתנחלים מעבר לקו הירוק, ועל הדרך גם מובילה אותנו לבידוד בין-לאומי ולתסיסה שיכולה להיגמר בעוד אינתיפאדה. הממשלה הזאת שוחקת שוב ושוב את מעמד הביניים ונכנעת פעם אחר פעם לאיומים של בעלי ההון. היא מפקירה את שירותי הרווחה, היא מחסלת את הדיור הציבורי. לאחרונה אנחנו רואים יוזמה חדשה מבית היוצר של איילת שקד ורוברט אילטוב. הממשלה הזאת גם פתחה במלחמה נגד ארגוני החברה האזרחית. כל מי שמעז לבקר את השלטון, מאיימים עליו. מאיימים עליו שיסתמו לו את הפה, ציד מכשפות מודרני. ואיך יסתמו לו את הפה? יצטרכו למסות את העמותה. אף ארגון לא יוכל לגייס יותר מ-20,000 שקלים. מה המשמעות של זה? שארגוני החברה האזרחית שלא מתיישרים עם הקו הרשמי של השלטון יצטרכו להיסגר, כי זה לא מתאים לנפתלי בנט ולאיילת שקד, ושמעתי מה היה לשר בנט להגיד על העמותות. כמובן, זה יהיה בתמיכת יש עתיד, כי הם מכשירים כל שרץ. שרץ של דה-לגיטימציה, שהפך גם מזמן לעניין של שגרה. חברי חברי הכנסת, אם אני צריכה לסקור עוד, איך כנסת ישראל, שכמו שאמרתי קודם, אמורה להיות זאת שמגינה על הדמוקרטיה הישראלית, היא המפגעת הראשית היום בארגוני החברה האזרחית, באזרחים, באזרחי ישראל הערבים. אנחנו ראינו רק לפני כמה זמן איך השר אהרונוביץ, השר לביטחון פנים, הסביר לנו שבכלל ארגוני החברה האזרחית הם אלה שמונעים ממנו ולא מאפשרים לו להילחם בפשיעה המאורגנת כי הם מתנגדים לשימוש במעצרים מינהליים. זה השר לביטחון פנים. ראינו את כל תקופות המעצר הדרקוניות והלא-מידתיות ששלחו אליהן מפגינים שמחו נגד חוק פראוור; באותה הפגנה שבה המשטרה החליטה גם לפגע בחופש העיתונות וביקשה מהעיתונאים ומהצלמים להעביר אליה תמונות מהאירוע. מישהו קצת התבלבל כאן. מישהו קצת לא מבין איך מתנהלת מדינה מתוקנת. והדבר החמור ביותר שהיה כאן בשבוע האחרון, זאת החלטה של הכנסת הזאת להעביר את החוק הדרקוני, את החוק הבזוי, חוק ההסתננות, שמאשר לכלוא אנשים ללא משפט ומבלי לבדוק בכלל את בקשות המקלט שלהם. אני רוצה להגיד, חברי חברי הכנסת, שאני גאה בחברי סיעתי, סיעת מרצ, שהצטרפו למאבק של אנשים שמבקשים לשים אותם במה שנקרא "מתקן שהייה פתוח", שם מכובס לכלא. אני שואלת אתכם: זאת דמוקרטיה? זאת דמוקרטיה, חברי חברי הכנסת? כל הדיבורים האלה שאנחנו שומעים כאן מהכנסת, כל הדיבורים האלה, זאת דמוקרטיה? וכל האמירות האלה. עלו כאן חברי כנסת, סיפרו לנו שקרים על חוק ההסתננות, הסיתו את תושבי דרום תל-אביב נגד אותם מבקשי מקלט, מבלי שאפילו בודקים באופן פרטני. מתייחסים לכולם באופן קולקטיבי כאילו מדובר כאן באיזו סכנה שמהלכת על קיומנו. חברי חברי הכנסת, לאמירות האלה יש השלכה על הציבור. ראינו את ההסתה הזאת באה לידי ביטוי כשאדם מוסת שפך כוס תה על חבר הכנסת אחמד טיבי. כולנו שמענו על אוהדי "בית"ר ירושלים" שקרעו ספר קוראן במהלך משחק כדורגל. איפה ראש הממשלה? איפה שר האוצר של הפוליטיקה החדשה? חברי חברי הכנסת, לסיום, אני קוראת לכם להפסיק לשתוק ולעמוד מהצד. אני יודעת שחלקכם חושבים שמוטב לחיות במדינה דמוקרטית, עם חברה פתוחה, פלורליסטית, סובלנית ורבגונית, שוחרת שלום, צדק ושוויון, משום שבחברה הפתוחה, חברי חברי הכנסת, אין לאף אדם, גוף או ארגון מונופול על האמת – כדבריו המחכימים של קרל פופר. אני יודעת שחלקכם מאמינים שלזכות אין מין ולאמת אין צבע, כדבריו של פרדריק דאגלס. אני יודעת שגם אתם חושבים שארץ אינה ניכרת רק במעשיה אלא גם במה שהיא מוכנה לשאת, כדבריו של קורט טוכולסקי, החקוקים על קירות "יד ושם". אני קוראת לכם מכאן: תפסיקו לשתוק. אין לכם פריבילגיה לעמוד מהצד. הצטרפו אלינו, עזרו לנו לבלום את ההשתוללות הזאת של הממשלה. אם אנחנו לא רוצים שהרוע ינצח, אסור לנו ואסור לכם, חברי חברי הכנסת, להמשיך לעמוד בצד ולשתוק. צריך להצביע אי-אמון בממשלה האנטי-דמוקרטית הזאת. תודה רבה.
רק היום? אתה אומר את זה כל שבוע.
– – – במקומות אחרים ובזמנים אחרים.
אל תצפה, אל תצפה, אל תצפה.
והחוקים האנטי-דמוקרטיים שלכם – – –
אדוני סגן השר, חוק פראוור יחד עם חוק ההסתננות צריכים לעבור למקום שחבר הכנסת ברכה אמר, ויש חובה – – –
– – אנחנו אומרים לך שיש חוקים – – –
מאיפה יש – – – כל הביטחון – – –
אדוני, תמחק אותי בכל הרשימות.
אחרי שיורידו את המע"מ, שיורידו את מס ההכנסה, מה אתה אומר?
אדוני, זו לא שאלה קנטרנית – – –
אדוני היושב-ראש, זו לא שאלה קנטרנית, זו שאלה מהותית, ולא קיבלנו תשובה עליה.
אדוני, אני רוצה לשאול: האם ייתכן שסיעת הבית היהודי, שהיא סיעה מכובדת, לא אומרת אמת לגבי ההסכמים שלה עם יש עתיד? אני רוצה לקבל הבהרה. אנחנו רואים גם את ההתייעצות כרגע. אנחנו רוצים לדעת. אנחנו שמענו מה אמרה חברת הכנסת איילת שקד, ושמענו מה אמרה חברת הכנסת עדי קול. לא יכול להיות שיעשו מאתנו צחוק. עושים צחוק מהחוק. פשוט משתמשים בנו כתפאורה לאיזה הסכם מפוקפק על הגב של הקהילה הלהט"בית. אנחנו רוצים תשובה.
אם יש הסכם, כתוב או לא כתוב.
אדוני היושב-ראש, שאלתי שאלה קצרה, פשוטה, שמתבססת על דבריה של יושבת-ראש סיעת הבית היהודי, חברת הכנסת איילת שקד, שאמרה שיש הסכם. עמד השר על הדוכן, ובלי להניד עפעף פשוט לא ענה על השאלה שלי. אדוני, מה הכנסת צריכה להבין מזה? שר האוצר מצפצף עלינו? אני לא מבינה את זה.
אדוני היושב-ראש, תודה רבה, חברי חברי הכנסת, הצעת החוק שאני מתכבדת להציג בפניכם היום היא הצעת חוק-יסוד: חופש הדת והמצפון, וההצעה בעצם מבקשת לתת עיגון חוקתי, הייתי אומרת, לנישואים אזרחיים וגירושים אזרחיים, להפרדת הדת מהמדינה. ראינו רק לפני כשעה את הספין המכוער של יש עתיד, איך הם ניסו להרוויח כמה נקודות על גבה של הקהילה הלהט"בית באמצעות איזו פשרה מפוקפקת או עקומה עם הבית היהודי על הטבות מס או על נקודות מס. הצעת החוק שאני מתכבדת להציג כאן היום בעצם מבקשת לתת מעמד חוקי, לגיטימי, לבני-זוג מאותו המין, ולא מתפשרת על כל מיני עסקאות פוליטיות מפוקפקות – היה הסכם, חברים, או לא היה הסכם? שמעתם את שר האוצר עונה אם היה הסכם או לא היה הסכם בין יש עתיד לבית היהודי? לא שמענו. מה זה אומר, כשהבית היהודי אמר שהיה הסכם? ולכן, חברי חברי הכנסת, כדי למנוע את הפארסה הזאת, כדי להגיע למצב שיהיה אפשר להפריד כאן את הדת מהמדינה, ולבטל את המונופול הדתי של הרבנות הראשית, כדי להבטיח את האופי הדמוקרטי של מדינת ישראל, צריך לתת מעמד שווה לזרמים השונים ביהדות, צריך לאפשר לכל אדם להינשא ולהתגרש על-פי אמונתו, על-פי מצפונו, וההצעה שאני מגישה לכם כאן היום מבקשת בעצם לאפשר פלורליזם בחינוך וקבורה אזרחית, ולקבוע שהמדינה תממן באופן שוויוני את כל הזרמים ואת כל הדתות. חברי חברי הכנסת, הצעת החוק שלי מדברת על חופש דת וחופש מדת; על איסור הפליה מטעמי דת; על חופש מכפייה דתית; על מניעת פגיעה ברגשות הדתיים; על הזכות לגירושין ונישואין; על הזכות לחינוך ילדים קטינים; על הזכות לקבורה; על מימון שירותי דת; על פגיעה בזכויות בכלל ועל תחולה על רשויות השלטון. אני בחרתי לפרט לכם את האופן הזה, שבו ההצעה מוגשת. אני רוצה להזכיר לכם, אני זוכרת קבוצה של מפלגות שלפני הבחירות נתנו לציבור התחייבות על נישואים אזרחיים. וכשאנחנו רואים איפה ההתחייבות הזאת עומדת, פתאום אנחנו רואים שמגישים בכנסת הזאת כל מיני הצעות, רק לא קוראים להן נישואים אזרחיים. מי שרוצה באמת להבטיח את הזכויות האזרחיות של אזרחי ישראל, מי שרוצה להבטיח את הזכויות של קהילת הלהט"בים, זה רק מי שמחויב לחוקה, לדמוקרטיה, ולא לכל מיני פוליטיקות קטנוניות ולעסקאות מפוקפקות. אם הקואליציה היום מצביעה נגד הצעת החוק שלי, זה אומר שאנחנו רואים כאן פוליטיקה קטנונית, שלא מאפשרת לכל אדם לנהל את חייו האישיים לפי תפיסת עולמו; שלא מאפשרת להגן על חופש הדת ועל חופש מדת של אזרחי המדינה. יש כאן הזדמנות, חברי חברי הכנסת, אם החוק הזה יעבור, אם המעמד הזה יעוגן בחקיקת-יסוד, שלא נצטרך להתווכח יותר על הטבות מס; שיהיה אפשר לתת זכויות מלאות לקהילה הלהט"בית; שיהיה אפשר להפריד את הדת מהמדינה ולבטל את המונופול של הרבנות הראשית; שיהיה אפשר לתת לאזרחי ישראל להתקיים כדמוקרטיה לאורך זמן; לאפשר זכויות מלאות לנשים, לקבוצות אחרות בחברה הישראלית. אבל למה אנחנו עדים, חברי חברי הכנסת? היינו עדים קודם למופע, הייתי אומרת, פארסה; שאל חברי חבר הכנסת ניצן הורוביץ את שר האוצר לפיד, אם החוק שהוגש כאן היום על-ידי חברת הכנסת עדי קול יקודם כחוק לקריאה ראשונה, שנייה ושלישית. האם שמענו תשובה על כך? האם הייתה התחייבות שהחוק הזה, שהכנסת הצביעה עליו בקריאה טרומית, יגיע כחוק לקריאה שנייה ושלישית? והאם כששאלתי את שר האוצר לפיד אם יש הסכם עם הבית היהודי אחרי שחברת הכנסת איילת שקד, יושבת-ראש סיעת הבית היהודי, הודיעה שנחתם הסכם כתוב עם יש עתיד, האם שר האוצר ענה? אדוני היושב-ראש, האם העובדה שלא מדובר בתקציב המדינה שמחייב ממשלה או שרים בממשלה להודיע האם נחתמו הסכמים – האם זה לא מעלה שאלה ששר יכול לעמוד כאן, הגם שלא מדובר בתקציב המדינה, ולומר לא-אמת לכנסת ולהתחמק מתשובה לכנסת? אדוני היושב-ראש לשעבר, האם זה מתקבל על הדעת ששר בממשלת ישראל, אי-אפשר לחייב אותו לומר אמת לכנסת?
אדוני היושב-ראש, על בסיס הצעת החוק שלי חופש הדת והמצפון צריך להינתן לכל אזרחי ישראל, ואני תומכת בחופש הפולחן של יהודים בהר-הבית, אבל אני עושה הבחנה בין הזכות למימוש הזכות.
מי שמבקש בימים האלה להתפלל בהר-הבית מבקש לייצר פרובוקציה שתצית כאן את כל האזור.
האם אני תומכת בזכות שלך? כן. האם אני חושבת – – –
– – – האם יש תבונה פוליטית בעלייה היום להר-הבית כדי להצית כאן את כל האזור? התשובה היא לא.
לא, ממש לא. אל תחלק לי לציונים.
הצעת החוק שלנו, של סיעת מרצ, מבקשת לתת מעמד של חוק-יסוד לדבר הכי בסיסי בדמוקרטיה: לזכות לבחור באיזה אופן אנשים במדינה דמוקרטית – שמבקשת להתיימר להיראות דמוקרטית מתוקנת – יוכלו להינשא, יוכלו להתגרש. דרך אגב, אני בעד להשאיר את הנישואים האורתודוקסיים על כנם, על מקומם; אני רק מבקשת לאפשר חלופות לנישואים – שבצד הנישואים האורתודוקסיים יהיו נישואים אזרחיים, יהיו נישואים רפורמיים, יהיו נישואים קונסרבטיביים, שכל קהילה תוכל לבחור לעצמה את האופן שבו היא מבקשת לממש את הזכות הבסיסית לנישואים, לא על-ידי כפייה של מונופול אחד, של הרבנות הראשית, על החיים שלנו כאן. הדבר הזה מתייחס לזכויות של כל בני-האדם במדינת ישראל, לזכויות של הקהילה הגאה, הקהילה הלהט"בית. יותר קל להתעסק בכל מיני הטבות מס. אני לא מזלזלת בהטבות מס, אבל יותר קל להתעסק בצ'ופצ'יק של הקומקום במקום להתעסק בבעיה כולה; במקום להתייחס לבעיה כולה, שתאפשר לנו כאן, אזרחי המדינה, לחיות על-פי צו מצפוננו. לכן, חברי חברי הכנסת, אני רוצה לומר כמה דברים ולסיים. מה שראינו קודם, בהצעת החוק שהייתה כאן, זו פארסה, זה איך מבקשים לעשות ספין על גבו של הציבור – על גבו של הציבור – כאילו מנסים להיטיב עם זכויות הקהילה הגאה. אני רוצה להודיע כאן – אמרנו את זה גם בהנהלת האופוזיציה – סיעת מרצ מחויבת לזכויות הקהילה הגאה, אבל סיעת מרצ היא לא בכיס של אף אחד, ואם מישהו חושב שהוא יכול להפעיל לחצים בתוך הקואליציה – בעיקר אני מדברת על סיעת יש עתיד – ולהסתמך על הקולות של מרצ כי מישהו חושב שאנחנו בכיס שלכם באופן אוטומטי, אז אני אומרת לכם, חברי חברי הכנסת, אל תבנו עלינו. המחויבות שלנו לקהילה הלהט"בית נבנתה במשך שנים; יש לנו חבר כנסת הומו גאה מוצהר שמחויב ונאבק על זכויות הקהילה הלהט"בית עוד לפני שהגעתם לכאן, ושמישהו מכם העז להטיף מוסר לאגף הזה? מה אתם עשיתם בשביל זכויות הקהילה הגאה? אז תתביישו לכם לפני שאתם בכלל שואלים את השאלה הזאת.
להיטיב עם העם אתה קורא לזה?
אז עכשיו אתם יודעים כמה הגירעון?
תודה רבה, אדוני. אני מאוד מודה לכולם.
תודה. זה מרגש אותי, אני חייבת להודות. אני צריכה להתאפס. חברי חברי הכנסת, עמד כאן יושב-ראש ועדת הכספים ודיבר על בשורה מכובדת. אני מודה שאני לא רואה בשתי הצעות החוק האלה כל בשורה, אבל אני בכל זאת רוצה לפתוח ולהגיד – אתה יושב טוב, סגן השר מיקי לוי? – –
– – שהצעד ששר האוצר, או הצעדים שאתם הכרזתם עליהם היום, של הוזלת מחירי המוצרים שבפיקוח והכנסת הגבינה הלבנה והשמנת לפיקוח, זה צעד נכון. זו בשורה חשובה, אני חייבת להגיד את זה. ובכלל, אנחנו ראינו איך בשנים האחרונות כל הקרטליזציה של שוק ההון אפשרה ליצרנים להעלות מחירים, ללא שום קשר לתנודות המחירים בעולם. ואני רוצה לברך. אני חושבת שההכנסה של שני המוצרים האלה לפיקוח זה צעד הכרחי, צעד נכון, אבל – עכשיו אני מגיעה לאבל, חברי חברי הכנסת.
צעד נכון, אבל בוודאי שהוא לא מספיק כדי לכסות על מדיניות כלכלית מזיקה, מסוכנת. עמד כאן יושב-ראש ועדת הכספים על הדוכן – אני, עוד רגע לבי יתרחב – שמעתי, איזה שר אוצר ואיזה מדיניות, ואיך כל הציבור הולך להרוויח. חברי חברי הכנסת, שתי הצעות החוק שאנחנו דנים עליהן היום, שזה ביטול מס הכנסה וסוגיית המקורות, שתי ההצעות האלה שאנחנו מצביעים עליהן היום, שמפחיתים את המיסוי הישיר ומצמצמים את ההוצאה הציבורית, אלה הן הצעות רעות, ועכשיו אני רוצה לנמק איך עובדת השיטה. שימו לב איך עובדת השיטה. שר האוצר לפיד מתהדר איך הוא הוציא את העז שהוא בעצמו הכניס לפני כחצי שנה. אני רוצה לפרק את הסוגיה שנקראת הפחתת המסים, בלוף הפחתת המסים. איך עובדת השיטה, חבר הכנסת מזרחי? יש פה שיטה, זה לא ככה. שיטת נתניהו-לפיד, במשפט אחד, חברי חברי הכנסת: כשיש גירעון לוקחים מהעניים; כשסוגרים את הגירעון, חברי חברי הכנסת, נותנים את העודפים לעשירון העליון. מה תגידו? שיטה. זה בדיוק, סגן השר לוי, מה שקורה עכשיו בהצעת החוק שאתם מביאים. לפני פחות או יותר שנה נחשף הגירעון העצום של הממשלה, שהממשלה יצרה בתקציב המדינה. מה היה הפתרון המיידי, גם של ראש הממשלה וגם של שר האוצר לפיד? מעלים את המע"מ. מה זה המע"מ? מע"מ זה מס עקיף שפוגע בעיקר בעניים. מה עשו? העלו את המע"מ וקיצצו בצורה עמוקה בשירותים החברתיים. עכשיו פתאום – וואו, איזה דבר נפל עלינו. מסתבר שיש עודף של מיליארדים בתקציב, מיליארדים שלא נחזו על-ידי האוצר. האם יש כוונה, חברי חברי הכנסת, מצד האוצר למשל לבטל את העלאת המע"מ או את הקיצוץ ברווחה, בתקציבי השיטור, או בבריאות? שמעתם על כוונה כזאת? באמת, הצחקתם את שר האוצר ואת ראש הממשלה, וגם את יושב-ראש ועדת הכספים. חברי חברי הכנסת, הבונוס הולך ישר לכיסים של בעלי ההכנסות הגבוהות, ושלא יספרו לכם שום סיפור אחר. ועכשיו אני רוצה לדבר על מי מרוויח מביטול העלאת מס ההכנסה. שמעתם לפני את יושב-ראש ועדת הכספים – ואני באמת מכבדת אותך ומעריכה אותך – וכתבתי, שבע פעמים השתמשת במילה "הציבור". איזה דרמה יש כאן – –
– – הולכים להרוויח, הציבור, אז בואו – – –
הציבור. בואו נדבר מי זה הציבור הזה. ככה. מי מרוויח? מי שכבר ממילא מרוויח הרבה. כמעט 90%, חברי חברי הכנסת, ממס ההכנסה בישראל נגבים מהעשירים ביותר, זה עשירונים 9 ו-10. ומי נמצא בעשירונים 1 עד 5? הוא בכלל לא מגיע למדרגת המס הראשונה. ולמה זה קורה? זה קורה בגלל שהעניים בישראל עניים מאוד והעשירים בישראל עשירים מאוד. ומה עושה שר האוצר לפיד ומה עושה סגן שר האוצר מיקי לוי, ומה עושה יושב-ראש ועדת הכספים? מסבירים לנו איך הציבור מרוויח. חברי חברי הכנסת, ביטול העלאת מס הכנסה נותן הנחה של 2% בגובה המס לכל מי שמרוויח – שימו לב – 40,000 שקלים בחודש ומעלה, או בקיצור, לאנשי המאיון העליון. זה הציבור? 40,000 שקלים ומעלה, זה הציבור? איזה עזות מצח צריך כדי לעמוד כאן על הדוכן ולהסביר לנו איזו דרמה, איזה שר אוצר קשוב ורחום כי הוא גילה עכשיו רזרבות תקציביות. הציבור? חברי חברי הכנסת, מי שמרוויח 8,000 שקלים בחודש למשל, מקבל רק מחצית מההנחה, 1%, ומי שמרוויח 5,000 שקלים – שאלה מורים ועובדים סוציאליים למשל – הם בכלל לא מקבלים הנחה. אז הציבור? אנחנו מדברים על הציבור? אז מי כן משלם כדי שאפשר יהיה לתת הנחה של 2% לבעלי ההכנסות הגבוהות, חברי חברי הכנסת? כולנו. כולנו נשלם, אבל מי שעני ישלם יותר. למה הוא ישלם יותר? כי שר האוצר לפיד לא חושב למשל להוריד את המע"מ – המע"מ שרק עכשיו העליתם אותו, בקיץ, מ-17% ל-18%. סליחה, המע"מ זה מס עקיף שכולם משלמים אותו, ללא קשר להכנסה שלהם, אבל מי שעני יותר אוכל אותה חזק יותר, חברי חברי הכנסת. בעשירון העליון המע"מ מהווה רק 8% מההכנסה, בעשירון התחתון המע"מ אוכל 27% מההכנסה. אז במילים אחרות, חברי חברי הכנסת, כשמסבירים לנו איך הציבור מרוויח, מי שמרוויח ומי שמשלם את העובדה שהממשלה תמשיך לקחת יותר מהעניים כדי לממן הנחות במס לעשירים, זה שוב אותם אלה שהם עניים ממילא, זה הקבוצות המוחלשות, זה מעמד הביניים. אז נשאלת השאלה, חברי חברי הכנסת, אז למה מעלים ומורידים לנו את המסים כל יומיים? מה עם סוגיות כמו יציבות? אמר שר האוצר כשראיינו אותו, ממש לפני כמה זמן, כשפתאום הוא גילה את הרזרבות, אמרו לו: מה, איך זה יכול להיות? אז איך אמרת אז? למה אז אמרת שיש גירעון עצום? אז הוא אמר: טעיתי – אני מצטטת – אמר שר האוצר: טעיתי. ואני אומרת לכם, זאת לא הייתה טעות, זה טקטיקה. "טעיתי" זו טקטיקה, אז מה נגיד למישהו שאומר שהוא טעה? אבל אתם יודעים מה הדבר החמור כאן, חברי חברי הכנסת? שהמציאות העגומה היא שהאוצר לא מסוגל לחזות יותר מכמה חודשים קדימה איך ייראו הכנסות המדינה ממסים. זה הדבר שמטריד אותי, חברי חברי הכנסת. תראו את ההתנהלות הכלכלית שלנו, תראו את המדיניות הכלכלית. זאת התנהלות קפריזית, חסרת אחריות, שחושבת רק על הכותרות של מחר בעיתון, בוודאי לא על יציבות הכלכלה לטווח ארוך. לפני כחצי שנה, כשהיה נראה שהגירעון קיצוני, אז נתניהו ולפיד קיצצו בלהט ממש והביאו תוכנית קיצוצים קשה והרסנית. והיום, כשפתאום התגלה יש מאין רזרבות, אז למי רצים לתת פטור ממס? רצים לתת פטור ממס לעשירים. אני רוצה לומר, חברי חברי הכנסת, אני מודה לכם שאתם מקשיבים לי כאן – מדיניות – – –
חברי חברי הכנסת, מדיניות תקציבית לא מנהלים לפי משב הרוח. לא קמים בבוקר, מרטיבים את האצבע, בודקים לאן נושבת הרוח, והולכים אחרי הלך הרוח. מנהלים מדיניות תקציבית עם סבלנות, עם איפוק, אבל בעיקר אתם יודעים מה חסר לנו כאן? חסרה לנו תפיסת עולם שמבקשת לצמצם פערים חברתיים, תפיסת עולם שמבקשת להשקיע בחינוך, בייצור, בצמיחה יציבה לאורך זמן. מה, מה אנחנו רואים שכאן שר האוצר וראש הממשלה מנהלים? נתניהו ולפיד, חברי חברי הכנסת, מנהלים כלכלת זיגזג מסוכנת שדוחפת כסף לכיסים למי שכבר יש לו, וזה הדבר המקומם. ומה התמורה לאי-העלאת המסים? מתכננים לקצץ מההוצאה הממשלתית. עכשיו, מה זו ההוצאה הממשלתית? תמיד אומרים: הוצאה ממשלתית. בואו נפרוט את הדבר הזה, הוצאה ממשלתית. זה שם גדול לשירותי רווחה, לשירותי בריאות, לשירותי חינוך. מי שנהנה מהם זה מעמד הביניים, השכבות המוחלשות. הרי הקבוצות במאיון העליון או באלפיון העליון ממילא קונות לעצמם שירותים פרטיים. אז כשאומרים לקצץ בהוצאה הממשלתית, מה המשמעות של זה? המשמעות של זה, של הקיצוץ הזה, זה לטובת הפחתת מסים ישירים שמעבירים כסף מהחלשים לחזקים ומצמצמים עוד ועוד את מדינת הרווחה, שגם ככה מפריטה את עצמה לדעת. חברי חברי הכנסת, אני רוצה לקרוא לכם שלא לתמוך ביוזמה של שר האוצר. אני רוצה שלא תלכו שבי ולא תלכו שולל אחרי המדיניות של שר האוצר לפיד, שמבסס את כל התפיסה שלו על מדיניות מסים מקלה, על הכנסות חד-פעמיות כמו הרווחים הכלואים, כמו מכירת Waze ו"ישקר". זו לא מדיניות כלכלית, חברי חברי הכנסת, אדוני סגן שר האוצר. הצלחנו קצת, זחלנו על ארבע לכיוון החברות שלא רצו לשחרר את הרווחים הכלואים, אז במקום 3 מיליארד שצפיתם קיבלתם 4.2 מיליארד שקלים. אני לא מזלזלת בזה, אבל מה עם אותם 27 מיליארד שקלים שוויתרתם עליהם לטובת החברות האלה? אז עכשיו נכנס לכם קצת כסף, אבל מה יהיה כשהכסף הזה ייגמר וצריך יהיה לחשוב עוד פעם מאיפה לוקחים עוד כסף? לפיד הרי לא ייגע בהקלות לעשירים, הרי הוא יפנה שוב ושוב למעמד הביניים האמיתי, לשכבות המוחלשות, לכל אלה שאפילו לא מגיעים למדרגת המס. אז כשעומד כאן – אני מניחה שאתה תעלה, אדוני סגן שר האוצר, אבל כשעומד כאן יושב-ראש ועדת הכספים ומסביר לנו איזו הצעה חשובה, התגלו רזרבות – אני אומרת את זה בכל הכבוד, אדוני יושב-ראש ועדת הכספים – הציבור ייהנה? ממש לא. יש רק קבוצה אחת שתיהנה – תזכרו את זה, 2% לטובת מי שמרוויח מעל 40,000 שקלים. תודה רבה.
אבל הכניסו את עופרה, בית-אל.
אדוני היושב-ראש, מכיוון שמדובר בשינוי בחוק התקציב, אני מבקשת לדעת האם יש הסכמים כלשהם בין סיעות הקואליציה במסגרת החוק החדש. אנחנו מבקשים תשובה משר האוצר – –
– – ותשובה מפורטת יותר מההסכמים שנחתמו בפעם הקודמת. אני מזכירה – תשובה מפורטת יותר מההסברים שקיבלנו על ההסכמים בין הבית היהודי ליש עתיד.
אדוני היושב-ראש, חברי חברי הכנסת, אנחנו נתמוך. שכנע אותנו השר בהודעה שלו – אנחנו נתמוך. אבל אני רוצה להתייחס לכותרת שאני רואה עכשיו באתר ynet, חברי חברי הכנסת, והכותרת אומרת כך: לא מחכים לכנסת. רשות המסים מעניקה נקודות זיכוי לזוגות חד-מיניים. אני מברכת על כך, דרך אגב. אני תומכת בכך. אבל מה – – –
כנראה לא תהיה כל כך מהר. כנראה לא תהיה כל כך מהר שר האוצר, אדוני. אבל אני שואלת: האם רשות המסים לא כפופה למשרד האוצר, אדוני השר? אז מה עשיתם לנו את החגיגה הזאת בכנסת בשבוע שעבר?
עשיתם צחוק מהכנסת. האם שר האוצר לא ידע שרשות המסים הולכת לתת הטבות? אני תומכת בזה.
למען הסר ספק, אני מברכת על זה אפילו. אבל לא עשיתם צחוק מהכנסת? לא עשיתם צחוק מהחוק כשהבאתם לכאן הצעת חוק כשידעתם מראש שהיא לא תעבור כחוק, כשחתמתם על הסכם בין סיעות הקואליציה, כפי שאמרה יושבת-ראש סיעת הבית היהודי שיש הסכם? עשיתם צחוק מאתנו. זה ביזיון לחקיקה; זה ביזיון לכבודה של הכנסת. אבל אולי אם הזוגות החד-מיניים, בני-זוג מאותו המין, ייהנו מזה בסופו של דבר, אז אולי הפעם הזאת נעביר לכם. בפעם הבאה זה לא יעבור. תודה.
יכול להיות שזה בגלל ההסכם עם יהדות התורה?
איתן כבל וניצן הורוביץ זה אותו דבר?
יש הוראה חדשה, אדוני – – –
– – – עד שהשר מסיים – – –
אדוני היושב-ראש, חברי חברי הכנסת, העובדה שיש חברי כנסת שמציעים הצעות הזויות, מנותקות מהמציאות, לא נותנת לגיטימציה לוועדת השרים לענייני חקיקה לאשר חוקים כאלה. איפה שיקול הדעת? מה קורה לממשלה הזאת? איך זה יכול להיות שבישראל של 2014 מבקשים בחקיקה לקבוע עבירה פלילית, עבירה פלילית – להכניס לכלא אנשים שמשתמשים בזכר השואה? הרי מישהו מחברי הכנסת בא להגן כאן על זכר השואה? אני אומרת לכם, אני מוחלת על הרצון שלכם להגן, חבר הכנסת אוחיון. ואני אומרת את זה כבת לניצולי שואה, ולא נשאר לי אף אחד, אף אחד, מהמשפחה שלי. אתם לא באים להגן על זכר השואה. אתם מפקירים את הלקחים החשובים שהשואה מלמדת אותנו. זה מה שאתם עושים בהצעת החוק שלכם. כשנתניהו משווה את אחמדינג'אד לצורר הנאצי או לגדול הצוררים – –
– – או כשלמשל השר לפיד אומר על היורדים מהארץ – הוא משתמש בשואה כשהוא מטיף נגד הירידה מהארץ – אז מה, תעמידו אותם לדין? אתם חבורה שהשתגעה. שבוע אחרי שבוע אתם רוצים לסתום את הפה, להפקיר את חופש הביטוי. שכחתם שזו זכות חוקתית? שכחתם שמה שנשאר לנו כאן כחברה זה היכולת להשתמש בביטויים גם כשאנחנו לא יכולים לשאת אותם, גם כשהאוזן לא יכולה לשמוע? זה חלק מהמאבק.
אני קוראת לוועדת השרים לחקיקה: תתעשתו. השר ארדן, עצם העובדה שאתה עומד על הדוכן ומתנה את המשך החקיקה במקום להגיד: ממשלת ישראל לא תיתן יד לחבורה הזויה שמבקשת להפוך – את הכנסת הזאת, כל אדם שעכשיו אומר אמירה כזאת – לעבירה פלילית.
אמר חבר הכנסת דרעי: תמלאו את בתי-הכלא עכשיו? השתגעתם?
אדוני היושב-ראש, חברי חברי הכנסת – אני לא שומעת, איציק.
אדוני היושב-ראש, חברי חברי הכנסת, אנחנו התוודענו בשבועות האחרונים בכלי התקשורת לכמה מקרים מאוד טרגיים, אומנם מקרי קיצון, של בחורים צעירים ובחורות שחזרו בשאלה, שעזבו את העולם החרדי, לא הצליחו להסתגל לחיים החדשים, לא היו להם אמצעים, והם החליטו להתאבד. אני אומרת את זה בצער גדול. אלה מקרי קיצון. הצעת החוק שלי מדברת על מתן סל קליטה לחוזרים בשאלה. לכאורה – ויושבת כאן שרת הקליטה – סל הקליטה נועד לסייע לאנשים חדשים שמגיעים לארץ, לעולים חדשים, להסתגל למציאות המשתנה, אנשים שעושים הגירה ממדינה למדינה. אותם יוצאים בשאלה עושים מעין הגירה פנימית מהחברה החרדית לחברה החילונית. אני רוצה, חברי חברי הכנסת, אדוני היושב-ראש, ברשותך, לפתוח סוגריים ולומר: אין בדברים שלי משום עידוד לחזרה בשאלה. אני לא מעודדת. אני מכבדת את מי שנמצא בחברה החרדית. אני רק אומרת שאנשים שעשו את המהלך הזה ויצאו מהחברה החרדית, צריך לסייע להם, והמדינה צריכה לקחת אחריות – –
– – ולכן ההצעה שלי קובעת שיוצאים בשאלה יהיו זכאים לסל קליטה בדיוק על-פי אותם תנאים שזכאים להם עולים חדשים. אנחנו מדברים על סל קליטה בעלות של כ-50,000 שקלים לאדם, אנחנו מדברים על סיוע של שישה חודשים בשכר דירה, בשכר, בהשמה תעסוקתית, במלגות לסטודנטים, במענקים לחיילים, הלוואות לכל מיני יוזמות עסקיות. אני מציעה את זה כי אני רואה במשך השנים, חברי חברי הכנסת, שטווח הגילים שבהם מתרחשת היציאה בשאלה זה בדרך בין 16 ל-25. מדובר באנשים או בצעירים שעזבו את הישיבה הגדולה, בדרך כלל בטרם נישואים, ועל-פי כל ההערכות שהארגונים אוספים, כ-70% מהם גברים. והאנשים האלה עוברים לחיים החילוניים ולא יודעים מה לעשות עם עצמם. והם לא יודעים מה לעשות עם עצמם – – –
הם לא יודעים מה לעשות עם עצמם, אדוני היושב-ראש, כי הם למדו – – –
אני אשיב לך על זה. – – – הם למדו במוסדות שהמדינה מממנת, מוסדות שאינם מלמדים לימודי ליבה, שחיוניים להצלחה בחיים האזרחיים. בניגוד למוסדות של חזרה בתשובה, שמקבלים מימון ועוטפים את החוזרים בתשובה במימון, הבחורים הצעירים האלה הם חסרי כול. אני יכולה לספר לכם באופן אישי שפנו אלי כמה וכמה צעירים וצעירה אחת במהלך השנים האחרונות, ואני מצאתי להם משפחות אומנות, משפחות שהיו מוכנות להתגייס ולסייע ברמה הכי אישית, הכי התנדבותית, כדי לעזור לאנשים האלה להסתגל לחיים חדשים. חברי חברי הכנסת, ישנם מעט מאוד ארגונים, כמו ארגון "הלל", שעוזרים ליוצאים בשאלה, ומהארגונים האלה מדווחים על היעדר תמיכה כלפי אותם צעירים וצעירות. האנשים האלה פשוט בודדים, לא יודעים להסתדר בצבא, לא מסוגלים לעשות בגרות, חסרים להם אלמנטים הכי בסיסיים שהיום צעירים בחברה המתוקנת זקוקים להם. חברי חברי הכנסת, אני רוצה לספר לכם שכשהעליתי את הצעת החוק הזאת, הבנתי שוועדת השרים לענייני חקיקה דחתה את הצעת החוק הזאת, נתנה תשובה שלילית ליוזמה הזאת שלי. ואני אומרת שוב, הרי היוזמה הזאת לא באה לעודד חזרה בשאלה, זה לא מעניין אותי. זה מעניין אותי להתמודד עם אלה שכבר יצאו – מה האחריות של המדינה למי שבחר לעזוב את החברה החרדית והחליט להפוך לחילוני. חברי חברי הכנסת, אני חושבת – – –
אני אשיב לך, חברת הכנסת – – –
חברי חברי הכנסת, מדובר בשאלות מצוינות. אני אתחיל אתך, חברת הכנסת מועלם. אותם צעירים שלומדים במוסדות החרדיים לומדים במוסדות שהמדינה מממנת, ולא מלמדים בהם לימודי ליבה. לא מלמדים לימודי ליבה, חבר הכנסת דרעי.
רגע. המדינה מממנת את המוסדות האלה, וכשהצעירים האלה יוצאים מהמוסדות האלה הם אבודים – אבודים – לא מסתדרים בחיים החדשים. בבקשה, אדוני, ברשותך. כן.
אני אגיד לך על מה אני מדברת. אני אגיד לך בדיוק על מה אני מדברת. קודם כול, בוא נסכים על כמה הנחות יסוד. הנחה ראשונה היא שהמדינה מממנת מוסדות חרדיים שלא מלמדים ליבה. הנחה שנייה היא – – –
כן. הנחה שנייה היא שהמדינה מממנת – עכשיו אנחנו מתווכחים על גובה הסכום.
כן נכון. המדינה מממנת ישיבות שלומדים בהן – – –
אבל היא מממנת – אבל רגע, חבר הכנסת דרעי, בכל הכבוד וההערכה, אני לא עושה אתך פינג-פונג. אפשרתי לך על חשבון הזמן שלי להשמיע את מה שיש לך להשמיע. אני מכבדת את מה שיש לך לומר, אני מבקשת לסתור את הדברים שלך, ואני מבקשת לקבוע: 1. המדינה מממנת מוסדות חרדיים שלא מלמדים בהם ליבה; 2. המדינה נותנת מענק, סכום כלשהו, לישיבות שלומדים בהן חוזרים בתשובה, והמדינה מפקירה חוזרים בשאלה. מפקירה, לא נותנת להם גרוש, אין מי שיעזור להם. עכשיו, אני אומרת שוב: אני לא מעודדת – – –
אדוני, אתה מנצל את הפריבילגיה שלך כיושב-ראש – – –
אדוני, מכובדי היושב-ראש – – –
אתה רוצה לנאום, או שאתה רוצה שאענה לך? אדוני היושב-ראש, בכל הכבוד, באמת זכותך להתערב בכל רגע נתון ומתי שאתה רוצה, ואני מכבדת את זכותך, אני רק חולקת על התפיסה שאתה מציג כאן, שאותו חוזר בשאלה בכלל יכול ללכת למכללה או לאוניברסיטה. אין לו הכלים הבסיסיים הנדרשים כדי להתקבל למכללה ולאוניברסיטה – –
– – וזה בגלל החינוך שהוא מקבל במוסדות החרדיים, שלא מלמדים ליבה. הוא לא מסוגל – – –
אדוני, תרשה לי. אל תקטע אותי, תרשה לי – – –
אדוני, לא דיברתי שלושה משפטים רצוף, זה קוטע לי את חוט המחשבה.
אדוני היושב-ראש, אותו בחור צעיר או בחורה שחוזרים בשאלה, רמת ההשכלה האזרחית שלהם כל כך בסיסית, כל כך ירודה, שהם לא מסוגלים לבצע את ההשלמה הזאת. אין להם הכלים, אין להם הכישורים המקצועיים, אין להם כסף – אין להם גרוש על הנשמה כדי לעשות את ההשלמות האלה וכדי לקחת שיעורים ולקחת קורסים ולהגיע למכללה שאתה אומר שהמדינה מממנת אותה. ולפיכך הצעירים והצעירות האלה נידונים – נידונים להיות אבודים, ואנחנו ראינו את המקרים המזעזעים. עכשיו, אני אומרת: אני בכלל לא רוצה שזה יהפוך לניגוח בין חילונים לחרדים. אסור לנו להעמיד את זה באופן הזה.
רגע, רגע. אסור לנו להעמיד את זה באופן הזה. אנחנו צריכים לא לטמון את הראש כמו בת-יענה, אלא להתמודד עם המציאות נכוחה, ולהבין שיש תופעה כזאת, ועל-פי ההערכות מדובר על כ-400 צעירים וצעירות בשנה. אי-אפשר להתעלם מזה. זה שתתעלמו ותטמנו את הראש בחול לא ימחק את הבעיה, את התופעה. הם ישנם, הם בני-אדם, הם עשו מהפך תודעתי, הם עשו מהלך אישי. אף אחד – אני לא יודעת – לא שטפו להם את המוח. זו החלטה אישית קשה, להינתק מהמשפחה, להינתק מהחברה, להינתק מהחברים. האנשים האלה רוצים לחיות בכבוד. זו לא אחריות אישית שלהם, זו אחריות של המדינה. אני לא מבינה למה המדינה מתנערת מהאחריות שלה לממן את זה, אני לא מבינה למה המדינה לא מתייחסת לזה כאל סוג של הגירה פנימית, בדיוק כמו שבאים עולים חדשים ממדינות אחרות וצריכים להסתגל למציאות החדשה, למציאות המשתנה. אני קוראת לכם, חברי חברי הכנסת: תצביעו על-פי צו מצפונכם, תעזרו לאנשים האלה לחיות בכבוד. תודה רבה.
אדוני היושב-ראש, גברתי השרה, אני לא משווה בין עולים חדשים לבין מי שחזר בשאלה. אני בעצמי הייתי עולה חדשה, אני עליתי עם הורי לארץ, ואני יודעת איזה חבלי קליטה עוברים עולים חדשים, ואני חושבת שנכון עשתה המדינה בכך שהיא מקצה סל קליטה; אם את שואלת אותי, הסכום שלו נמוך יחסית למה שזקוקים עולים חדשים. אני משפחה קולטת עלייה, כל המשפחה שלי הגיעה ממדינות ברית-המועצות לשעבר, אני יודעת מה עובר על עולים חדשים. אני לא משווה ביניהם לבין יוצאים בשאלה. אני מבקשת להשתמש בפרוצדורה של סל הקליטה, שמאפשר לעולים החדשים להסתגל בארץ, להתחיל חיים חדשים. אני מבקשת לאפשר – אנשים שעושים הגירה, עולים חדשים – אני מבקשת לאפשר להשתמש בפרוצדורה הזאת למי שעושים הגירה פנימית; הגירה פנימית לא שונה – לא שונה מהגירה חיצונית. לא שונה.
זה לא משחק מילים. אני אומרת לך את זה כמי שהייתה ילדה עולה חדשה, ילדת עולים שגדלה בשכונת עולים, ואני יודעת מה עובר על עולים חדשים. אני פוגשת, אנחנו פוגשים, עולים חדשים שבאו מהחברה החרדית לחברה החילונית; דפוסי ההתנהגות שלהם, יכולת ההסתגלות שלהם לחברה החדשה, המהפך התודעתי שהם צריכים לעשות, היכולת ללמוד מושגים בסיסיים, מושכלות יסוד של התנהלות בחברה מתוקנת – דומים, זהים, למי שהיו עולים חדשים. ולכן אני חושבת, גברתי השרה – את ענית כאן תשובה של הממשלה, זו הסתכלות צרה להגיד: איך אפשר להשוות בין עולים חדשים לחוזרים בשאלה? במקום זה היית צריכה להגיד: הצעתי לממשלה, בואו תקצו סכום כסף, אז לא דרך סל הקליטה, דרך מקור תקציבי אחר. תעזרו לצעירים האלה, הם מתאבדים, על מי תהיה האחריות אחר כך?
אתה יכול לחזור על תוצאות ההצבעה?
לשר יש שיקול דעת לאיזה תאגיד לתת.
זה לא משרד שלוקחים – – – אם ערבית לא תהיה חובה, אף אחד לא יבחר.
אדוני היושב-ראש, חברי חברי הכנסת, היום פורסם הדוח של ארגון אדוה, הדוח השנתי של "מרכז אדוה", ליתר דיוק, וכך נפתח הדוח, ואני מצטטת: "ישראל ניצבת במעלה סולמות האי-שוויון והעוני של העולם המערבי". והמשפט הזה ועוד כמה משפטים על עוני ועל פערים בין קבוצות אתניות שאנחנו קוראים היום בעיתונות, והיום כולם מדברים על דוח "מרכז אדוה", ומחר כל הכותרות האלה כבר יתחלפו במשהו אחר, אבל, חברי חברי הכנסת, מי שלא ייעלמו אלה הם אותם אנשים שמאחורי הכותרות, אותם אנשים שחבר הכנסת דוד אזולאי הזכיר כרגע, שפונים אליו, ופונים אלי, ופונים לחברי כנסת נוספים – אנשים שסוחבים חובות בהוצאה לפועל, שהוכרזו כחייבים מוגבלים באמצעים. האנשים האלה, אני רוצה שתדעו, חברי חברי הכנסת, חיים בעוני כזה שאפילו בהוצאה לפועל כבר הכירו בכך שהם לא יכולים להחזיר את החובות שהם טבעו בהם, וכל שקל שהם מרוויחים הולך ישירות לשכר טרחה של עורכי-דין, ואפילו לא מגיע לבעלי החוב. אני רוצה לעדכן אתכם, אני שאלתי שאילתה את שרת המשפטים, כמה חייבים בכלל יש – יש כ-76,000 חייבים מוגבלים באמצעים, מהם כ-9% הם חלק מכלל פושטי הרגל והחייבים, ו-11% מהחובות שלהם הולכים לתשלום לעורכי-דין, זאת אומרת, עורכי-הדין מרוויחים עליהם יותר ממה שהמדינה בכלל יכולה להרוויח עליהם, חברי חברי הכנסת. אני מצמידה את הצעת החוק שלי להצעה של חבר הכנסת דוד אזולאי; היא הצעה די דומה. אני מתייחסת באופן ספציפי לאנשים מוגבלים באמצעים מעל גיל 67. זו הצעה שהייתה בכנסת הקודמת, הצעה של חברי חבר הכנסת חיים אורון, והרציונל שלו היה – ואני מאמצת את הרציונל הזה – שמי שעבר את גיל 67 וההכנסה שלו הכוללת לא מספיקה אפילו לצורכי קיום מינימליים, הוא יוכל לקבל הפטר. מה זה הפטר? הפטר זה סוג של הליך שדומה להכרזה על פשיטת רגל, שיאפשר לו לפתוח דף חדש. חברי חברי הכנסת, יש היום בעצם בהוצאה לפועל שני סוגי אנשים, הייתי אומרת, אלה שמכריזים על פשיטת רגל ומקבלים הפטר, ואלה שלא מכריזים על פשיטת רגל, והם מוגבלים באמצעים, ואז הם לא מקבלים הפטר. זה הרי מצב בלתי מתקבל על הדעת. אנחנו יודעים שממילא הסכום שנפסק לחייבים האלה לא מביא תועלת לנושים, מרביתו מופנית לכיסוי שכר הטרחה של עורכי-הדין בתיק. החייב במצב הזה, חברי חברי הכנסת, הוא חסר מוטיבציה, אין לו יכולת לשקם את עצמו, אין לו יכולת לחזור לחיים חדשים. והדבר שהדהים אותי זה שהממשלה נתנה תשובה – ועדת השרים נתנה תשובת נגד להצעת החוק הזאת. אני מודה לחבר הכנסת אזולאי שמבקש להידבר עם ועדת השרים. אני מאוד מקווה שוועדת השרים תתמוך בהצעה הזאת. חברי חברי הכנסת, ראינו לפני יומיים מסיבת עיתונאים, או כמעט כל שבוע אנחנו עדים למסיבת עיתונאים, פעם זה על ביטחון תזונתי ופעם זה על משהו אחר, ואני אומרת לכם שהדרך לטיפול בעוני זה לא כינוס מסיבות עיתונאים על בסיס שבועי. הדרך האמיתית לטפל בעוני – להושיט יד לאותם אנשים, שבאמת מתמודדים עם מציאות בלתי אפשרית, והמציאות הזאת היא תוצאה של מדיניות דורסנית, של שלילת קצבאות, של מיסוי פוגעני, של רמיסת העניים לטובת העשירים, והדרך היא באמת לתמוך – –
– – בהצעות צודקות, שמציעות תקווה לאנשים שאיבדו אותה. וההצעה הזאת, אם היא תעבור, של חבר הכנסת דוד אזולאי ושלי, תוכל, בלי להגזים, אדוני, להציל חיים. תודה רבה.
אדוני היושב-ראש, תודה רבה, אני רוצה לברך את חברי, חברי הכנסת עליזה לביא ודב חנין, על קידום ההצעה. אני עמדתי על המצב האבסורדי הזה, אדוני, כבר בכנסת השבע-עשרה, שפשוט בלתי מתקבל על הדעת שקצבת הבטחת הכנסה יוצאת מנקודת הנחה שהגבר הוא זה שמבטיח את ההכנסה של האישה ולכן הקצבה הזאת צריכה להיות משולמת לו. אני שמחה שיש אפשרות לשנות את המצב המעוות הזה היום. אני רוצה להוסיף, אדוני היושב-ראש, שהצעת החוק נותנת גם אפשרות, מעבר לטעמים החשובים שכבר צוינו כאן ואני לא רוצה לחזור עליהם, שהגמלה תועבר לחשבון משותף של בני-הזוג, לאחר שמוגשת בקשה מנומקת בכתב, החתומה על-ידי שני בני-הזוג. זאת אומרת, זה לא באופן אוטומטי. אבל התפיסה הפטריארכלית הזאת שגבר הוא זה שמפרנס את אשתו באמת לא עומדת במבחן המציאות ומבחן הזמן, ואני רוצה לברך את חברי ולקרוא לכנסת לתמוך ביוזמה הזאת. תודה.
אדוני היושב-ראש, חברי חברי הכנסת, אדוני, תודה על הדברים המרגשים שלך. אני רוצה בהזדמנות זו לנחם גם אותך. חברי חברי הכנסת, אני נרגשת לעמוד כאן ולשאת דברים בישיבה המיוחדת לזכרה של השרה לשעבר, חברת הכנסת שולמית אלוני. כבר דובר רבות איך שולמית אלוני הייתה אישה אדירה, אמיצה, פורצת דרך, לוחמת צדק חסרת פחד ומעצורים, ואני חושבת, חברי חברי הכנסת, שהיא תישאר לעולם דמות השראה לכל ישראלי שוחר מדינה מתוקנת ושהשוויון וזכויות האדם נמצאים בלבו. שולמית אלוני הייתה מהלוחמות הראשונות והידועות בכפייה הדתית. כך גם, חברי חברי הכנסת, הכרנו לראשונה באופן אישי, כשנלחמנו בפתח-תקווה, זה היה בשנת 1984, פתיחת קולנוע "היכל" בלילות שבת. הפגנו במשך חצי שנה, והקולנוע נפתח, והמאבק הזה הפך לסמל במאבק בכפייה הדתית. אלוני לא עשתה את זה מטעמים של שנאת דת או שנאת יהדות. הייתה לה ביקורת קשה נגד אלו שעושים בדת שימוש של קרדום לחפור בו. היא מתחה ביקורת על פוליטיקאים ובעלי עניין שעשו שימוש בדת, והיא אמרה, ואני מצטטת: "ישראל הפורחת, החופשית והנאורה, שהתהדרה במחקר ובקידמה, מנמיכה את קומתה בפני הרבנים, החרדים והמתנחלים, התובעים לעצמם הכול בשם הדת". חברי חברי הכנסת, אני נפרדת משולה בידיעה שלא רק שהיא עשתה בעצמה כל כך הרבה למען הערכים שהיא ואנחנו מאמינים בהם, אלא בתחושת גאווה גדולה על כך שאני עצמי וחברי ואתם משתייכים לדור שלם של אזרחים ששולמית אלוני העמידה בישראל; דור שהיא הנחילה לו את האמונה חסרת הפשרות בערכים, שבתחילת דרכה, כשהיא דיברה עליהם, הם היו אפילו עוד יותר שנויים במחלוקת ממה שהם היום. שולמית אלוני הכניסה לתודעה הישראלית ולשיח את עליונות העיקרון של שוויון מוחלט בין כל בני-האדם, ללא הבדל דת, גזע, מין ומגדר; את הנשגבות של חיים לסיום הכיבוש וחתירה לשלום; את החשיפה לפמיניזם, וחברי חברי הכנסת, לרעיון שהיה אז כל כך שערורייתי, שנשים הן גם כן בני-אדם. חברי חברי הכנסת, יש כאן דור שבהשראתה הולך יום-יום עם סרגל מוסרי, שמציב בראשו את השאיפה הבלתי-פוסקת להשגת חופש מוחלט מכפייה ומניצול לכל בני-האדם באשר הם, ומעל לכול, חוסר נכונות להתפשר או להתערטל מערכיה ומהעקרונות שלה למען השררה ולמען הכבוד. זו המורשת של שולמית אלוני. חברי חברי הכנסת, אני רוצה לצטט קטע קצר שאמרה שולמית אלוני בשנת 1996. "הבעיה שלנו היא חברתית ותרבותית", היא אמרה. "רוב הציבור בישראל רוצה בחברה דמוקרטית ופתוחה, רוצה בחברת רווחה ורוצה בגילויי סולידריות כלפי אלה שאין להם – – – אם לא נבנה כאן חברה אזרחית פעילה ואכפתית, אנו עשויים להישאב מבלי משים" – היא המשיכה – "אל תוך הגטו החדש-ישן של קנאות דתית לאומנית אלימה ומסוכנת – – – השאיפה הנושנה להיות חברת מופת – – – אינה רק פנטזיה של דור המייסדים, זה חלק מהאתוס הישראלי", אמרה אלוני, "ולכן צריך להפשיל שרוולים, להתייצב ולעזור." את הדברים האלה אמרה שולמית אלוני לעדית זרטל בספר שנקרא "לא יכולה אחרת", והיא באמת לא יכלה אחרת. רוח הלחימה שאפיינה אותה סחפה אחריה תומכים רבים, וגם מתנגדים, חייבים לומר, שהרבה מאוד פעמים חששו מדעותיה וגם ניסו לעצור אותה, ולא חסכו איומים ולא חסכו הפחדות וניסו לעשות לה גם דה-לגיטימציה. אבל זה מיותר לציין, חברי חברי הכנסת, ששולמית אלוני לא שתקה, היא בוודאי לא ריככה את עמדותיה. גם כשהיא קיבלה את פרס ישראל היא אמרה, אני מצטטת: "אני מתגעגעת לחברה שהיינו יכולים להיות. כשנלחמנו, כשהלכנו למעברות, כשהתגייסנו לכל קריאה, היו לנו ציפיות גדולות", היא אמרה, "אבל יצא לנו משהו אחר. לא השכלנו לעבור ממעמד של עדה דתית למדרגה של מדינה ריבונית, עם חוקה ונורמות אחידות". והוסיפה ואמרה: "אילו היה היום נביא בישראל, הוא היה בוכה". ואני אומרת לכם, חברי חברי הכנסת, אם אכן היה נביא בישראל היום, הוא היה בוכה. הוא היה בוכה, כי אין כאן מי שיתייצב באומץ להוביל תהליך שלום ולהבטיח את עתידה הדמוקרטי של מדינת ישראל. הוא היה בוכה על כך שיש לנו הנהגה פחדנית, שלא מסוגלת להתייצב נגד גילויי אלימות מכוערים מאין כמוהם. וכיוון שהיא הייתה חברת כנסת ושרה בכנסת ישראל, אני חושבת שהיא הייתה מזדעזעת מכך שהכנסת, במקום להגן ולבצר את צביונה הדמוקרטי של המדינה, הפכה להיות כנסת מקארתיסטית, פופוליסטית, שמחוקקת חוקים גזעניים. חברי חברי הכנסת, זה מאיץ את הריקבון שפשה בחברה הישראלית. אם היה נביא בישראל, חברי חברי הכנסת, כדבריה הנכוחים של אלוני, הוא אכן היה בוכה. עבורי ועבור רבים אחרים שולמית אלוני ייצגה את הכרזת העצמאות האותנטית, הכרזה שחברי ואני במרצ רואים את עצמנו מחויבים להמשיך בדרכה, ולפעול להגשמת הערכים שלאורם אלוני חיה ושעליהם היא הגנה במשך כל שנות פעילותה הציבורית המפוארת. כי במדינת ישראל האלימה והרעה של 2014 זה לא מספיק לדעת את האמת. זה ממש לא מספיק, חברי חברי הכנסת, להחזיק בכל הדעות הנכונות בד' אמותינו, וזה לחלוטין לא מספיק לקנא באומות העולם ולבכות את מר גורלנו. לא כך תפסה שולמית אלוני את מקומה – בעצם את מקומו של כל אדם מוסרי. שולמית אלוני לימדה אותנו שאין לנו את הפריבילגיה להיות פסיביים, לפקפק בצדקת דרכנו או לפחד; שבשום פנים ואופן, חברי חברי הכנסת, אין לנו את הפריבילגיה שלא להיות אמיצים. ולכן, דווקא מול הלך רוח ציבורי גזעני, מסית ואלים, ששולל את זכות הקיום של כל מי שאינו יהודי, של כל מי שאינו "אח", של כל מי שאינו מוכן לנקוט אלימות על מזבח הפונדמנטליזם – דווקא מול כל אלה אנחנו חייבים את הכוח להיאבק למען דרכה של שולמית אלוני. אני רוצה לסיים ולומר, חברי, שחובה עלינו תמיד להניף את דגל הצדק, המוסר והשוויון. חובה עלינו לדאוג במו ידינו לכך שמדינת ישראל שלנו תהיה מקום ששולמית אלוני האדירה לא נלחמה עליו לשווא. חובה עלינו לעשות צדק בלבנו וצדק עם מפעלותיה הכבירים, שהפכו את מדינת ישראל למקום שטוב יותר לחיות בו, למענה, למעננו ולמען הדורות הבאים. יהי זכרה ברוך.
אה, שהחתול ישמור על השמנת.
המשרד שלך יבצע את זה? המשרד של המשרד שלך יבדוק את זה? אותו משרד שמעביר את הכסף?
אדוני, חצי משפט, ברשותך. בנסיבות כאלה, בדרך כלל, אם יורשה לי, היושב-ראש מבקש את חוות הדעת של היועץ המשפטי של הכנסת. זה מקובל, היו כבר מקרים כאלה. זו סיטואציה לא רגילה. אני פונה אליך בבקשה לאמץ את ההחלטה.
אדוני היושב-ראש, חברי חברי הכנסת, רק לפני כמה דקות היינו עדים לאחת הפארסות שידעה מליאת הכנסת. עומד ראש ועדת החוקה על דוכן הכנסת ושם ללעג ולקלס את תפקידו כיושב-ראש הוועדה. מה זה הרעיון של חוקה? כל הרעיון של חוקה בא להגן על מיעוט מפני עריצות הרוב. עומד יושב-ראש ועדת החוקה כאן ומסביר למליאה למה לא לקבל את עמדת ועדת החוקה שדרשה לפצל את הסעיף של העלאת אחוז החסימה מכל אותם חוקי משילות, ובעצם מה שעשה כאן היום חבר הכנסת דוד רותם ממחיש בצורה הכי ברורה איך משתמשים בבית-המחוקקים בכוח הרוב בצורה שרירותית ועריצה כדי בעצם – בוא נקרא לילד בשמו – לא מבקשים כאן לעשות משילות נכונה יותר, טובה יותר, הוגנת יותר; מבקשים לטרנספר מהבניין הזה את חברי הכנסת הערבים. הרי מה רוצים להשיג? רוצים להשיג איחוד כדי שאחר כך יהיה פיצול? אמר חבר הכנסת עפו אגבאריה עכשיו: אם נתאחד הרי רק נביא יותר מנדטים. אבל אני בכלל גם לא רוצה לקבל את השיח הזה. צריך להגיד את זה בצורה ברורה ביותר: חבר הכנסת רותם הוא שליחו של ראש מפלגה שהתפיסה שלו מתייחסת לאזרחי ישראל הערבים כאל סחורה עוברת לסוחר, שאפשר בכוח לשלול את האזרחות שלהם על-ידי זה שיציעו להעביר שטחים. אם זה לא טרנספר במובן המדיני, התודעתי והפוליטי, אני לא יודעת מה זה טרנספר. אז קודם רוצים לעשות טרנספר לאוכלוסיות ועכשיו רוצים לעשות טרנספר לנציגות של האוכלוסייה, לנציגות של אזרחי ישראל הערבים בכנסת. חוץ מהרעיון האווילי הזה של הפגיעה בעקרונות הייצוג, בכל אותם דברים שכנסת מתוקנת ודמוקרטיה מתוקנת צריכות לעמוד עליהם, באה הכנסת הזאת, עם קבוצה של חברים שאני לא יודעת מה מניע אותם – זדון, נאיביות או רשעות. אני כבר לא יודעת מה גרוע יותר ממה. מה מניע את ליברמן – גזענות, כבר אמרנו. מה מניע את ראש הממשלה – סוחבים אותו, גוררים אותו, והוא מנסה לתמרן בין כל הצדדים. אבל מה מניע את יש עתיד? מה מניע את יש עתיד? הרי המפלגות הראשונות להיעלם אחרי שמעלים את אחוז החסימה הן אותן מפלגות מצב-רוח, שיש להן תאריך תפוגה ידוע מראש. אז באים עכשיו לכאן לבניין ומסבירים לנו שדואגים למשילות, שדואגים לעקרונות הדמוקרטיה? זאת משילות? זאת דמוקרטיה? חברי חברי הכנסת, אני חושבת שממשלת נתניהו וליברמן, נתניהו-ליברמן-לפיד, אפשר להגיד, לא הפנימה את העיקרון הכי בסיסי בדמוקרטיה, שזה לא רק על שלטון הרוב. ואנחנו רואים איך הציבור כבר מזמן, חברי חברי הכנסת, איבד את הריבונות שלו למתנחלים, לקיצונים. ליברמן, נתניהו, בנט וכל החבורה כאן. ויש עתיד גרורה שלהם, של הציבור המתנחלי הקיצוני, שרוצה לראות את ישראל עולה בלהבות. ואת מי מעלים בלהבות ואת מי רוצים לטרנספר ואת מי רוצים לזרוק מהמשכן? את חברי הכנסת הערבים. חברי חברי הכנסת, זו הצעה מחפירה שאין לה מקום. אני רוצה לומר, אני כמובן אתמוך בהצעת הפיצול, אבל אנחנו מתנגדים להעלאת אחוז החסימה, ואנחנו חושבים שמה שעשה כאן – גם אם העובדה, ואני רוצה להודות לך, אדוני, שבדקת עם הייעוץ המשפטי – הגם שהייעוץ המשפטי אמר שאפשר להמשיך בדיון, זאת אחת הפארסות שבוודאי לא מכבדת את הדיון הזה היום. תודה רבה.
– – – לראשות הממשלה, אז אל תנתק את זה – – –
קוראים לזה: מעשה זמרי, ומבקשים שכר כפנחס.
אתה האדם הכי הגיוני בכנסת. הכי הגיוני בכנסת.
– – – הם לא רוצים להתאחד.
אדוני היושב-ראש, אדוני השר, חברי חברי הכנסת, תודה לחבר הכנסת נחמן שי, שבכל שנה יוזם את הדיון החשוב הזה, של יום כחול-לבן. אין ספק שמטרת קיומו של היום הזה כאן בכנסת – ואני מבינה שזה גם נדון בוועדות – היא להעלות למודעות הציבורית את החשיבות של קניית תוצרת ישראלית. אני מזדהה גם עם הדברים שלך, היושב-ראש, בעניין הזה, וגם עם הדברים של חבר הכנסת שי. זו מטרה חשובה, ראויה וצודקת. אני חושבת שמדינת ישראל צריכה לסייע למפעלים וליצרנים ישראליים. זאת האחריות של הכנסת, חברי חברי הכנסת, לוודא שהמדיניות של הממשלה תואמת את המטרה הזאת. הזרוע השנייה של המהלך לעידוד הייצור הישראלי היא קריאה לאזרחי המדינה לרכוש מוצרים כחול-לבן. אני מאמינה בזה, אני תומכת בזה, אני חושבת שקניית מוצרים ישראליים מקדמת את הכלכלה בישראל הרבה יותר מכל סוג אחר של צריכה, היא תורמת לייצור מקומות עבודה בארץ, היא מחזקת את העובדים בישראל, היא מבססת את האיתנות הכלכלית של המעסיקים, היא גם מעודדת חדשנות וגיוון במשק הישראלי, והיא מתמרצת, חברי חברי הכנסת, את ההתפתחות הטכנולוגית של מפעלים. מדובר, חברי חברי הכנסת, בשילוב של העדפה עקרונית וערכית של הייצור המקומי ושל רצון להפיק תועלת כלכלית לתושבי המדינה. אני מאמינה, חבר הכנסת נחמן שי, אמרת את זה גם בדבריך, שהתעשייה הישראלית מסוגלת וצריכה להתחרות בייבוא מחו"ל הן באיכות המוצרים והן ברמת המחירים שהיא מציעה. המשק הישראלי, חברי חברי הכנסת, צריך לקדם, בתמיכת המדינה, נורמות של ערבות הדדית, שותפות גורל, כדי להגביר את יעילות הכלכלה הישראלית ואת שיתוף הפעולה בין מרכיביה ולקדם את כושר התחרות הבין-לאומית שלה. אני מאמינה בזה בכל לבי. אמרתי את זה גם בשנה שעברה, כשהתכנסנו כאן ביום החשוב הזה שמצוין כאן היום בכנסת. אבל אני רוצה, חברי חברי הכנסת, להבחין – ואני רוצה לציין את זה בצורה שאינה משתמעת לשני פנים – בין תוצרת ישראל לבין מה שמנסים בתקופה האחרונה לשווק כתוצרת ישראל. אני כמובן מתייחסת למוצרים המיוצרים בהתנחלויות בשטחים. אני רוצה לומר את זה – שוב, בצורה שאינה משתמעת לשני פנים, בקול ברור: כחול-לבן, חברי חברי הכנסת, זה לא בשטחים. כחול-לבן זה כאן, בתחומי מדינת ישראל. ואותם מפעלים, הנמצאים בשטחים, לטעמי הם בוודאי לא חלק מהתעשייה הישראלית. לתפיסת המפלגה שלי, הם מעודדים את תעשיית הכיבוש, הם שותפים מלאים למערכת המשומנת שמפעילה ישראל כדי להנציח את השליטה בפלסטינים. חברי חברי הכנסת, המוצרים שמיוצרים בהתנחלויות הם חלק מכלכלת כיבוש ענפה שבה מעורבות חברות מסחריות, ישראליות ובין-לאומיות, בעסקאות נדל"ן, בפיתוח תעשיות בשטחים, בבניית חומות, מחסומים או גדרות – וכל זה על קרקע פלסטינית. למה אני מוטרדת? 46 שנים זה עבד לנו, חברי חברי הכנסת. אני מוטרדת בשל אותן המגמות שהיושב-ראש חבר הכנסת יולי אדלשטיין הצביע עליהן. העולם סביבנו כבר לא מוכן לשתוק. הוא מסרב להתייחס לתוצרת שמיוצרת בהתנחלויות כאל תוצרת ישראל. והעולם כולו מבין שקניית תוצרת ההתנחלויות היא תמיכה באחד המפעלים המשגשגים ביותר של ממשלת ישראל – מפעל הכיבוש. באחרונה אנחנו שומעים קולות של חברים קרובים וחברים רחוקים יותר, גם בארצות-הברית וגם באיחוד האירופי, שמזהירים את מדינת ישראל מהעתיד לבוא. רק לאחרונה שמענו את מזכיר המדינה האמריקני ג'ון קרי – ואחר כך כולם השתלחו בו – הוא הזהיר את מדינת ישראל; הוא אמר, חברי חברי הכנסת: אם לא יהיה הסכם מדיני, אם מדינת ישראל לא תעשה הסכם מדיני – תראו מה קורה סביבכם – מדינת ישראל צפויה לחרם. זה לא שהוא מעודד את זה. הוא הזהיר מפני העתיד לבוא. ואני מודאגת, חברי חברי הכנסת, מהמגמה המסתמנת, כי בעוד מפעל הכיבוש נמשך, החרם הולך ומתרחב. רק לאחרונה שמענו על בנק דני גדול שהודיע שיפסיק להשקיע בחברות ובבנקים בישראל, ובעקבותיו, או לפניו, אני כבר לא זוכרת את הסדר, הלכו גם קרן פנסיה גדולה בהולנד וחברות בנורבגיה ובגרמניה. ובניגוד למה שהוא ניסה לומר לנו – אני לא יודעת מה הוא יאמר עכשיו, אבל שמעתי בכלי התקשורת את ההתייחסות של השר בנט, ואני רוצה לומר לכם שבניגוד למה שהשר בנט אמר, החרם הצפוי לנו הוא גדול ועצום יותר ממה שמדינת ישראל התמודדה אתו עד כה, ואני לא מתפלאת שצמרת המשק הישראלי כבר פנתה אל ראש הממשלה נתניהו והזהירה אותו מההשלכות שצפויות ליצוא הישראלי. חברי חברי הכנסת, במערכה הראשונה של החרם ממשלת ישראל התקפלה בפני האיחוד האירופי במסגרת המשא-ומתן על הסכם "הורייזן 2020", וקיבלה את החלוקה בין ישראל הריבונית והלגיטימית ומפעל ההתנחלויות, והסכימה לתנאי אף-על-פי שהשרה לבני הכניסה הסתייגות – לקבל את הכסף לתחומי מדינת ישראל. במערכה השנייה, חברי חברי הכנסת, אני חוששת שמדינות אירופה וחברות באירופה עלולות לאבד סבלנות להמשך תחזוק ההתנחלויות, ואני מאוד חרדה שיטילו חרם כולל על תוצרת ישראל. אנחנו נשלם את המחיר, חברי חברי הכנסת. אנחנו צריכים להתעשת, הממשלה צריכה להתעשת בזמן. זה אינטרס של התעשיינים שהצרכנים בעולם כולו יוכלו להבדיל בבירור בין המוצרים שלהם לבין תוצרת ההתנחלויות.
אני מסיימת, אדוני. לא ייתכן, חברי חברי הכנסת, שממשלת נתניהו חוגגת כמו על ה"טיטניק" ומתעלמת מהקרחון האירופי שמגיע מולנו, וזה קרחון עצבני. אני קוראת לכם, חברי חברי הכנסת, ולממשלת ישראל: תתעוררו, כי התעשייה הישראלית היא בנפשנו, ואנחנו חייבים להגן עליה. תודה.
אדוני היושב-ראש, אני רוצה להודות לך – – –
תודה רבה, אדוני היושב-ראש. אני מודה שאני כבר לא מתפלאת על עוד הצעת חוק של חבר הכנסת אוחיון. פעם זה על השימוש בסמלים הנאציים או בביטויים הנאציים, והיום – זה מה שחסר למערכת החינוך שלנו? עוד חינוך ליהדות אורתודוקסית ולערכים לאומניים? זה מה שחסר לנו? אבל אין לי כבר טענה לחבר הכנסת אוחיון. יש לי טענה לוועדת השרים ההזויה הזאת, שמשבוע לשבוע מתבררת כהזויה. אני שומעת כאן את סגן שר החינוך עולה על הדוכן – – –
משרד החינוך הודיע שהוא מתנגד להצעת החוק הזאת, ועולה סגן השר ומסביר לנו ומברך את חבר הכנסת אוחיון. מה, הזהות של מדינת ישראל בסכנה? אתם פשוט השתגעתם. אני רוצה להזכיר לכם, חברי חברי הכנסת, שלפני כמה שבועות חברי לסיעה, חבר הכנסת עיסאווי פריג', הגיש הצעת חוק שביקשה להוסיף שעה שבועית לחינוך נגד גזענות בבתי-הספר. מה אמרה לחבר הכנסת עיסאווי פריג' ועדת השרים לחקיקה? הם אמרו לו: מה פתאום? איזו הצעה זו? מה, הכנסת תתערב בתכנים חינוכיים דרך חקיקה או באמצעות חקיקה? מה מתברר עכשיו, סגן השר וורצמן? שיש ערכים חינוכיים שבשבילם שוברים את הכלל הזה, שאסרו אותו על חבר הכנסת עיסאווי פריג'. מה, מלחמה בגזענות היא פחות חשובה מליבוי הגזענות, מדריסת המיעוט? אני רוצה להגיד לכם, חברי חברי הכנסת, הגיע הזמן שתפנימו – הבעיות של הדה-לגיטימציה – – –
אני מסיימת, אדוני. בעיות הדה-לגיטימציה של מדינת ישראל נובעות מכך – – –
אדוני היושב-ראש, בעיות הדה-לגיטימציה של מדינת ישראל נובעות מכך שיש כאן מדיניות אנטי-דמוקרטית. מדיניות אנטי דמוקרטית. מדינת ישראל – תתחילו להפנים – היא מדינתו של העם היהודי אבל גם של כל אזרחיה. יש כאן אזרחים שהם לא יהודים. הגיע הזמן שתביאו אותם בחשבון. אנחנו מדינה יהודית ודמוקרטית – –
– – ומה שאתם מבקשים באמצעות הצעת החוק הזאת – למחוק את הערכים הדמוקרטיים של מדינת ישראל. פשוט השתגעתם.
– – – נשיא הפרלמנט האירופי – – – שיסבירו לנשיא הפרלמנט האירופי על איזו הצעת חוק הכנסת הזאת הצביעה עכשיו.
אנחנו מבקשים להתכבד להיות בין המדינות הנאורות.
אדוני היושב-ראש, יש לי הערה לסדר.
אדוני היושב-ראש, יש לי הערה בנוגע לפגיעה במוסד הכנסת.
כשהיה כאן ראש ממשלת קנדה, ואדוני, היושב-ראש הנוכחי, היו לו הערות כאלה או אחרות, יושב-ראש הכנסת מצא לנכון לנזוף בך. סיעת הבית היהודי כולה, שר בממשלת ישראל – –
שני שרים – – כמו אני לא יודעת מה, ועוד חברת הכנסת סטרוק באה לנזוף בסלומינסקי איך הוא העז לשבת אחרי שבנט יצא. קול דממה דקה.
לא, עליזה זה לא שייך לזה. אדוני היושב-ראש, אני רוצה למחות על פגיעה בכבודה של הכנסת ועל האיפה ואיפה.
אדוני – – – לא פחות גרוע – – – שר בממשלת ישראל – – –
– – – אל תחנך אותנו, מיקי לוי – – –
– – אדוני היושב-ראש, האוזן לא סובלת – – – זה מעשה נבלה, זה מה שהוא עשה עכשיו, ויש עתיד – – – אתם – – –
אדוני, אתה צדיק לידם, נסים – – –
אתה ממשיך את הדיון הקודם? עוד לא גמרת עם הדיון הקודם?
– – – אתה לא בן-אדם פרטי – –
– – אתה נציג של סיעה – – –
יש פסיקות של בתי-משפט שתומכות בפרסום, בשקיפות.
כן, אתה לא עסק ואתה לא בן-אדם פרטי – – –
זה לא כל העולם ואשתו. זה הכנסת.
מה, זה סודות הגרעין של מדינת ישראל?
איך הוא הכפיש את מדינת ישראל? נו, באמת.
אתם – – – את והחברים שלך – – –
הייתה התקפה פרועה? איזו התקפה פרועה?
מה נעשה כשיהיו התקפות פרועות?
תן נתונים. תן לנו נתונים.
אתה עושה שימוש – – –. אתה עושה שימוש נלוז – – –
אני רוצה להבין מראש הממשלה, שייתן את הנתונים.
שמתם לב שהוא לא נתן לנו – – –
– – – ומה עם ה-25 מיליארד שקלים שוויתרתם עליהם?
מה עם ה-25 מיליארד שקלים של הרווחים הכלואים? – – –
זאת מדיניות קפריזית, זה לא מדיניות כלכלית.
מדיניות מופקרת, חסרת אחריות – – –
אתה לא שולט בו, כי אתה אשם, אתה ושר האוצר שלך.
תמיד אתם מעלים את המס למעמד הביניים.
זה שערורייתי, זו החלטה שערורייתית.
תוריד 2% – – – מרוויח מעל 40,000 שקל – – –
אתה מצ'פר את העשירים – – – את העניים.
מה עם המים במודיעין, בעופרה, בבית-אל – – –
אתם לא אנשים טובים, אתם לא אנשים טובים.
אתה לא שייך לאנשים הטובים, אל תעמיד את עצמך – – – הזה בכלל. אתה שייך – – – שעושים רע. האנשים הטובים עומדים בצד ושותקים. זה הרוע קורה כשאתם – – – בממשלה הזאת.
ואתה מחלק לנו ציונים, אתה מחלק להם ציונים, והמפלגה שלך – – –
לא משמיצים את המדינה, משמיצים את המדיניות – – –
ראש הממשלה שלח אותך – – –
אז שקודם ראש הממשלה – – –
תודה רבה, אדוני. לפני כמה ימים פורסם שרשות המסים תיתן הטבות מס שיפחיתו את המס שחברות משלמות על תמלוגים מפטנטים. אני רוצה לשאול: 1. האם ההחלטה הזאת היא כניעה לחברת "טבע" או לחברות אחרות? 2. לאיזה שיעור יופחת המס? 3. אילו חברות ייהנו מההטבה? 4. מה היא העלות התקציבית של ההטבה? תודה.
אדוני היושב-ראש, אז אני רוצה להבין ששמעתי את מה ששמעתי: לא היה שום משא-ומתן בין "טבע" לבין רשות המסים, לא הוחלט על שום הטבה בעניין פטנטים, לא הייתה בקשה מ"טבע" לקבל הטבות תמורת ההעברה של החברות שלהם או רישום הפטנטים לחו"ל. זאת אומרת, לא היה? הכול עורבא פרח, כאילו משל היה – רק כדי להבין.
אדוני, אני לא שאלתי על הוועדה הספציפית שהוקמה, אני שאלתי על רשות המסים.
אדוני היושב-ראש, חברי חברי הכנסת, הצעת החוק שאני מעלה כאן היום, חתומים עליה גם חברות הכנסת איילת שקד, שולי מועלם, מירי רגב, פנינה תמנו-שטה, תמר זנדברג ומיכל רוזין וחבר הכנסת אילן גילאון. זו הצעת חוק שמבקשת לתת פטור מארנונה למשך שנתיים לנשים מוכות שיוצאות ממקלט לנשים מוכות. חברי חברי הכנסת, על-פי נתוני משרד הרווחה, בשנת 2012 שהו ב-14 מקלטים לנשים מוכות – אני לא שומעת את עצמי. אדוני, אני לא שומעת את עצמי.
אדוני, על-פי נתוני משרד הרווחה, בשנת 2012 שהו 672 נשים ב-14 מקלטים לנשים מוכות ברחבי הארץ. על-פי נתונים ממשרד הרווחה, התברר להם ש-18% מאותן נשים מוכות חוזרות למעגל הגבר המכה כי אין להן אמצעים כלכליים לחיים עצמאיים. נכון שהכנסת הזאת חוקקה כמה חוקים – אני בין המחוקקים האלה – שמבקשים לתת הטבות לנשים מוכות, תגמולים, הבטחת הכנסה. אבל הדבר המשמעותי הזה, שאישה יוצאת ממקלט, כדי שהיא תוכל לפתח יציבות כלכלית, שהיא תוכל לא לשלם ארנונה – לאותה אישה זה כסף גדול – כסף גדול – כמה מאות שקלים האלה. למדינה, לרשויות המקומיות זה כסף קטן. תחשבו – 672 נשים ברחבי הארץ, על כמה רשויות זה נופל, איך זה מתחלק. חברי חברי הכנסת, אני חייבת להודות שנדהמתי מהתשובה של שר הפנים. אנחנו תכף נשמע כאן את סגנית השר. ארבעה חודשים לקח לשר הפנים להתדיין עם השלטון המקומי כדי לתת תשובה שלילית. זה פשוט מחפיר. אמר לי השר: טוב, נעגן את זה בתקנות. אנחנו יודעים שתקנות נתונות לטוב לבו של שר כזה או אחר. מחר יהיה שר פנים אחר, התקנות תבוטלנה. כבר היום זכאים לפטור מארנונה – ובצדק, ובדין – שוטרים, נכים, מוסדות דת, ישיבות ומוגבלים. אנחנו מבקשים שנתיים פטור מארנונה לנשים מוכות כדי שהן תוכלנה להתייצב בחיים החדשים שלהן, כדי שהן תוכלנה לא לשלם את הסכומים האלה. עכשיו, אנחנו מדברים על מעט מאוד נשים, כי רוב הנשים זכאיות להבטחת הכנסה. אנחנו מדברים על הדלתא הזאת שנשארה להם. אז במקום שיתייצב כאן השר, או סגנית השר, ויגידו: הכנסת תומכת בהצעה הזאת, ארבעה חודשים דנים עם השלטון המקומי כדי שאחר כך תהיה סטירת לחי לנשים המוכות האלה? על כמה נשים אנחנו מדברים בשנה? על כמה כסף מדובר? לנשים האלה זו הצלת חיים. אני קוראת לכם, חברי חברי הכנסת, תתמכו בהצעה הזאת. זה פשוט מחפיר שנושא כזה לא יעוגן בחקיקה, ויציעו כל מיני הצעות תקנוניות, שזה לעשות צחוק מהעבודה. תודה רבה.
אדוני היושב-ראש, שמעתי את הדברים של סגנית השר, ואני מודה שאני לא מאמינה למשמע אוזני. צריך לחזק את הרשויות המקומיות. יש על זה ויכוח? הכסף הקטן הזה? אתם לא מתביישים, גברתי סגנית השר?
אתם נותנים למוסדות דת, לגמלאים, לשוטרים, לנכים. אנחנו מבקשים שנתיים פטור מארנונה.
כל המקלטים, כולל משרד הרווחה, הגיעו למסקנה שיש בעיה כלכלית. כשאישה צריכה לשלם ארנונה, בשבילה זה 200 שקל לחודש – בשביל העירייה זה כלום, ולה זה משמעותי. זה מציל חיים. אז עכשיו אתם אומרים לנו שיש כאן ריב בין הרשויות? שמשרד הרווחה ייקח את זה על עצמו ולא משרד הפנים? אתם לא מתביישים? את שומעת מה את אומרת? זה נכון שצריך לעזור לנשים, אבל זו לא בעיה של משרד הפנים – שמשרד הרווחה יעזור. מה זה מעניין אותי מי צריך לעזור? מה שמעניין זה שצריך לפטור אותן – – –
אז אני משאירה את החוק. זה מה שעשיתי.
אני באה ואומרת: נשים מוכות זכאיות להבטחת הכנסה. הן זכאיות לתגמולים לנשים מוכות. את זה משרד הרווחה נותן. לכם יש אחריות, כמשרד הפנים, ואתם נכנעים לשלטון המקומי. פשוט תתביישו לכם. זה הכול שיקולים פוליטיים, שעומד ראש רשות השלטון המקומי חדש ובמקום שינערו אותו ויגידו לו: כמה כסף זה? – –
– – אתם מפקירים את הנשים המוכות. אתם שולחים אותן חזרה לגבר המכה, ואתם תהיו אחראים לזה שאחר כך גם רוצחים אותן שם, כי הן לא יכולות לעמוד על הרגליים ברשות עצמן. זה מה שאתם עושים היום. את עומדת כאן על הדוכן ואת מסבירה לי שזה התפקיד של שר הרווחה ולא של שר הפנים? את שומעת את עצמך? את לא מתביישת?
אני אומרת לכם: דמן בראשכם. זה הכול. איזו חוצפה.
זה פעמי משיח – איך אתה קורא לזה? כן. אדוני היושב-ראש, חברי חברי הכנסת, אני מנמקת בשם סיעת מרצ וסיעת יהדות התורה אי-אמון מדיני, בעצם, בנוגע לחוסר הוודאות או האי-התקדמות בתהליך המדיני. אני חייבת לומר שהתרגשתי מאוד היום כששמעתי את הדברים הנכוחים של ראש הממשלה; הוא אמר את הדבר הבא: אני מחויב לדאוג לאינטרסים הקיומיים של מדינת ישראל. אני מודה שזה מרגש אותי. מי לא רוצה שראש הממשלה שלו ידאג לאינטרסים הקיומיים של מדינת ישראל? אבל מה הם אותם אינטרסים קיומיים של מדינת ישראל, חברי חברי הכנסת? אני לא יודעת למי להאמין, לדוקטור נתניהו או למיסטר ביבי, כי חמש דקות קודם או יומיים קודם או שבוע קודם, כשהוא נפגש עם סיעת הליכוד בכנסת הוא הסביר להם בצורה מאוד מאוד ברורה שהוא הולך לתהליך מדיני, אבל חברון ובית-אל שלנו לנצח. זה נשמע לכם סביר? זה נשמע לכם הגיוני, שמי שמתכוון ללכת לתהליך מדיני, בעצם מבקש במו-פיו לדאוג לאינטרסים הקיומיים של מדינת ישראל באופן הזה שלא יהיה אפשר להקים מדינה פלסטינית עם רצף טריטוריאלי? בית-אל, השפיץ ההוא שם ליד רמאללה, ההתנחלות הזאת, זה האינטרס הקיומי של מדינת ישראל? אני מודה שאני לא יודעת למי להאמין, לדוקטור נתניהו או למיסטר ביבי, כי כשאני רואה אתמול את המודעה שהתפרסמה בעיתון "הארץ", ובה הדנונים והיריב לוינים והאופיר אקוניסים, שדולת ארץ-ישראל, חותמים – שרים, סגני שרים, חברי כנסת מהממשלה, חותמים על מכתב שמאיים על ראש הממשלה – חברי חברי הכנסת, קוראים לזה סחיטה באיומים. יש לנו ראש ממשלה סחיט, נלחץ, על-ידי חבורה של חברי כנסת ימנים קיצוניים. ומה עושה ראש הממשלה כשמאיימים עליו שאוי ואבוי לו אם הוא יפסיק את הבנייה בהתנחלויות, כשלכולם ברור שאין סיכוי להגיע להסדר אם הממשלה הזאת תמשיך בבנייה בהתנחלויות? גם לאירופים וגם לאמריקנים נמאס כבר מהמדיניות הישראלית של המשך תחזוק ההתנחלויות והכיבוש, והיום כל גורם בין-לאומי רואה בהמשך הבנייה בהתנחלויות, ראשית, הפרה של החוק הבין-לאומי, אבל יותר מזה – אני מוסיפה – כאילו הנחת מטעני צד בתהליך המדיני. מה עושה ראש הממשלה כשיש חבורה של שרים, חברי כנסת מהקואליציה שלו, שמשתתפים בשבוע שעבר בהפגנת אלפים או עשרות אלפים ב-E1, במעלה-אדומים, של חבורה של שרים, וסגני שרים, וחברי כנסת, שקוראים לבנייה ב-E1, ושלא יבלבלו אתכם: E1 זה לא מעלה-אדומים, ומי שרוצה להשאיר את הגושים יודע שמעלה-אדומים תישאר במסגרת הגושים, אבל מי שמבקש לבנות ב-E1 מבקש לבתר את הגדה המערבית לשניים, מבקש למנוע רצף טריטוריאלי בין ירושלים לגדה המערבית כדי להכניס את הצ'ופצ'יק הזה, את העז הזאת, של E1. אבל איפה ראש הממשלה, חברי חברי הכנסת? שמעתם אותו אומר משהו לשרים מהליכוד? לאנשי הבית היהודי? לשר אורי אריאל? שמעתם אותו אומר משהו לסגן שר הביטחון דני דנון, או ליריב לוין, או למירי רגב, שמציעה כל יום הצעות חוק הזויות שמבקשות לספח את ההתנחלויות, הבקעה, השטחים? אני כבר לא יודעת מה נשאר לספח. שמעתם את ראש הממשלה? נאלם דום. מה זה אומר? מה זה אומר? שמעתי אותו רק לפני כמה שבועות אומר שצריך מנהיגות נחושה ואמיצה שתעשה הסדר מדיני. האם יש לנו ראש ממשלה אמיץ, נחוש, מתכוון להגיע להסדר, כשהוא אומר שחברון ובית-אל יהיו חלק מההסדר? מישהו יכול לקנות את התירוצים האלה? מה עושה ראש הממשלה? אני אומרת לכם, אין דרך אחרת להגדיר את זה: הוא מניף דגל לבן מול הימין הקיצוני בממשלה שלו. הוא שותק. מה זה אומר על מנהיגות אמיצה ואחראית והדאגה לאינטרסים הקיומיים של מדינת ישראל? אני מכירה רק דרך אחת, חברי חברי הכנסת, לדאוג לאינטרסים הקיומיים של מדינת ישראל, וזה לסיים את הכיבוש, להגיע להסדר מדיני, לחלוקת הארץ לשתי מדינות לשני עמים. זו דאגה לאינטרסים הקיומיים האסטרטגיים של מדינת ישראל. מה עושה במקום זה ראש הממשלה? שמעתם אותו נוזף בדני דנון? בשר אורי אריאל? במישהו מחברי הקואליציה שלו? שמעתם אותו מגיב על הסחיטה-באיומים הזאת, ועל ההתגרות של שרי הימין בו, וסגני השרים וחברי הכנסת? אני אומרת לכם, חברי חברי הכנסת, מה שמצער הוא שיש לנו ראש ממשלה חלש, פחדן, מגלה רפיסות. אני לא רואה אותו מגלה מנהיגות, אני לא רואה אותו נוזף באנשי הימין. לא רק שהוא לא נוזף בהם, הוא גם נכנע להם כשהוא אומר: חברון ובית-אל שלנו לנצח. חברי חברי הכנסת, אני מבינה שאנחנו נשמע את דבריה של השרה לבני, שממונה על המשא-ומתן מטעם הממשלה; אולי נדע יותר פרטים. אני חייבת להודות שהעובדה שהמשא-ומתן מתנהל מה שנקרא בחדר הסגור, אין הכשרת דעת קהל, לא יודעים מה קורה בתהליך, אין שקיפות בתהליך. ראש הממשלה לא התייצב כאן, בכנסת, מעל דוכן הכנסת, גם לא בשבוע שעבר, כשהוא היה מחויב לשבת כאן במסגרת 40 החתימות – לא דיווח לכנסת מה קורה בתהליך המדיני. האם מה שמתפרסם כשמועות לגבי ההכרה בקווי 67', וחילופי שטחים, וחלוקת ריבונות בירושלים, ופינוי התנחלויות – האם זה המתווה שממשלת ישראל תחתום עליו? האם הדבר הזה נכון? האם הדבר הזה אפשרי? לא שמענו אותו, הוא נאלם דום. הוא לא מדבר – שלא לדבר על זה שהוא לא מדבר גם בפני התקשורת הישראלית. הוא לא מדבר. הוא מתראיין, כשנוח לו, ב-CNN או באיזו רשת אחרת, או אומר את דברו לאומה האמריקנית. לא אומר דבר. האם אנחנו יודעים מה ראש הממשלה – שכולנו יודעים שביסודו הוא איש ארץ-ישראל השלמה – האם אנחנו יודעים מה הוא חושב על קווי 67' וחילופי שטחים וחלוקת הריבונות בירושלים? הרי מישהו חושב שאפשר להגיע להסדר ללא פשרה בירושלים? שמעתם אותו? הוא ממשיך לנופף באמירה הזאת, שאין מאחוריה דבר וחצי דבר, מס שפתיים: מדינה פלסטינית, או שתי מדינות, או אני מאמין בפתרון שתי המדינות, כמו שהוא אמר באותו נאום בר-אילן המפורסם. אבל מה, תכל'ס, כשהוא מחשק בשורה של חישוקים את האמירות שלו עצמו – למה הוא מתכוון? לאן הוא הולך? לאן הוא מוליך אותנו? חברי חברי הכנסת, אני שואלת, בשם ציבור גדול של אנשים, גם שבחר בנו, גם שבחר כאן בנציגים לכנסת: לאן הולך ראש הממשלה? למה הוא מתכוון? האם הוא ממשיך להיות שבוי בידי הימין הקיצוני בכנסת, או האם הוא חצה את הרוביקון והוא מתכוון ללכת לשלום? אני מודה שאני לא יודעת. אני לא חושבת שזו בעיה שלי שאני לא יודעת, אני בכלל לא בטוחה שהוא יודע. כל יום דוקטור נתניהו משנה את דעתו, וכל יום מיסטר ביבי, כשהוא מגיע לסיעה שלו, נלחץ על-ידי המודעות האלה, שדולת ארץ-ישראל. אלוהים אדירים, אם ארץ-ישראל זקוקה לשדולה הזאת, יש בעיה לארץ-ישראל, חברי חברי הכנסת. אני רוצה לסיים ולומר, אדוני היושב-ראש, חברי חברי הכנסת, חברי השרים, אנחנו נמצאים בנקודת זמן קריטית, והזמן פועל לרעתנו. וכבר אמר את זה מזכיר המדינה האמריקני, לא כי הוא רצה להתנגח בישראל – הוא אמר שהזמן פועל לרעתנו כי הוא רואה בדאגה, כמו שאני חושבת שאנחנו רואים בדאגה, את מגמות החרם על מדינת ישראל. אנחנו כמובן תומכים בהחרמת מוצרים מההתנחלויות, אבל אנחנו מתנגדים לחרם על מדינת ישראל. אבל ההתנהלות של ממשלת ישראל והמשך הבנייה בהתנחלויות מביאים לכך שלאירופים ולאמריקנים פשוט נשבר מהמדיניות הזאת, ואנחנו רואים לאיזו הסלמה הדבר הזה יכול להביא. אנחנו לא רוצים למצוא את עצמנו מדינה מנודה, מבודדת, משוקצת, בעולם, כמו שזה קרה למדינות אחרות. ולכן, אדוני היושב-ראש, אני קוראת לראש הממשלה: תתייצב בכנסת, תעשה מהלך של שקיפות, ואולי, בהזדמנות זו, תוביל להכרעה. זו מנהיגות, זה אומץ, זה האינטרס הקיומי של מדינת ישראל. תודה רבה.
אדוני השר, השאלה שלי מתייחסת להעסקת סייעות משלבות בחינוך המיוחד. היום זה מתבצע על-ידי הרשויות המקומיות, ולשם העסקתן מעביר משרד החינוך תקציב לרשויות המקומיות. בתשובה על שאילתה ששלחתי לשר החינוך הוא ציין כי עלות שעה שבועית להעסקת סייעת היא 178.53 ש"ח, וכי משרד החינוך מעביר תקציב לרשויות המקומיות לתשלום שכרן של הסייעות – הדגש הוא: לפי עלות זו, למשך 12 חודשים. שני דגשים: לפי עלות זו; 12 חודשים. מניתוח עלות ההעסקה כפי שנמסרה ממשרד החינוך, שכרה של סייעת אמור לעמוד על כ-30 ש"ח לשעה. כשבחנו את זה התברר לנו שבפועל, מהנתונים שקיבלתי גם מסייעות ברשויות המקומיות וגם מתלושי משכורת שהגיעו לידי, שכר הסייעות נע בין 23 ל-28 שקלים לשעה, והן מועסקות רק עשרה חודשים בשנה. אני שואלת: מדוע יש פער בין שכר הסייעות לפי התקציב שמעביר משרד החינוך לרשויות המקומיות לשכר הסייעות בפועל? זו שאלה ראשונה. השאלה השנייה: מדוע הן מועסקות רק עשרה חודשים ולא 12 חודשים מלאים, כפי שהן מתוקצבות על-ידי משרד החינוך? אני רוצה לומר שאני פונה לשר כי השר מופקד על השלטון המקומי, וזה מהלך שעושה השלטון המקומי והרשויות. תודה.
אדוני השר, אני רוצה להעיר כמה הערות גם בקשר לתשובה שלך וגם בקשר לתשובה של השלטון המקומי. אני רוצה להתייחס לתשובה של השלטון המקומי, כי אני רוצה לנסח את זה מאוד בעדינות כדי שלא לומר שהם משקרים; אז אני אנסח את זה מאוד בעדינות: הם לוקחים את השכר שמועבר להם ממשרד החינוך ומשאירים אצלם את הדלתא ולא מעבירים את זה לסייעות, וגוזלים את כבשת הרש על גבן של אותן סייעות המשלבות בחינוך המיוחד. ואני מחפשת את המילים הכי עדינות שאני יכולה לגייס כדי להגדיר את זה. זו הערה ראשונה. הערה שנייה מתייחסת לתשובה שלך, אדוני השר. אני רוצה לקרוא לך תשובה על שאילתה שנתן לי שר החינוך. הוא עמד כאן על הדוכן כמה ימים לפניך ואמר כך: מאחר שהסייעות הִנן עובדות הרשות המקומית, אז האחריות לביצוע פיקוח על אופן תשלום שכרן היא של משרד הפנים מתוקף אחריותו לשלטון המקומי ואכיפת הוראות הדין ברשות המקומית. עם זאת, במקרים שיש תלונה ספציפית אנחנו מטפלים. מה שאני רוצה לומר, אדוני, כשאני שומעת את התשובה שלך ואני שומעת את התשובה של שר החינוך – אני מודה שזה כל כך מקומם שכל אחד מכם מגלגל את האחריות לשני. זה אחריות של משרד החינוך להעביר את הכסף ואחריות שלך כשר הפנים לנער את השלטון המקומי. ואם הם רוצים לחסוך כסף, שלא יחסכו את זה על גבן של נשים. אני קוראת לך להתערב. אני לא מקבלת את התשובה שלהם. אני ראיתי את ההסכם הקיבוצי, שהוא מחפיר, ובזה ההסתדרות אשמה. אבל הכסף מועבר בגין 12 חודשים. הן עובדות רק עשרה חודשים. הן כל עשרה חודשים צריכות להתכונן מחדש לקבלה לעבודה והן מקבלות שכר פחות, נמוך ממה שמשרד החינוך מעביר. זה לא יכול להיות שהשלטון המקומי משאיר אצלם את הכסף, ואני מודה שאני עדינה בהתבטאות שלי, כי זה ממש מרתיח אותי, התשובה הזאת.
אדוני היושב-ראש, חברי חברי הכנסת, אין חולק, חברים, שליהודים יש זכות לעלות להר-הבית. אני עושה הבחנה מאוד ברורה בין זכות למימוש הזכות, ובוודאי בעת הזאת יש ויכוח על התבונה המדינית בלעלות אל הר-הבית. מי שעומד כאן היום על דוכן הכנסת וקורא לעלות להר-הבית עושה פרובוקציה שיש לה רק מטרה אחת, והמטרה היא לפוצץ את יחסי ישראל והעולם המוסלמי, לקבוע עובדות בשטח, לטרפד ולסנדל את התהליך המדיני. זו המטרה של חבר הכנסת פייגלין. היא לא החלה מיום היותו חבר כנסת; שנים הוא שייך לקבוצה של אותם אלה שרוצים לעלות להר-הבית, אולי גם להקים את בית-המקדש. חברי חברי הכנסת, כשיש ודאות קרובה שהסדר הציבורי עלול להיפגע, אין מחלוקת שיש הצדקה מעשית להגבלה של הזכות הזאת, גם אם אני מאמינה בזכות הזאת. אני לא אדם דתי, מקומות פולחן לא קרובים אלי באופן אישי, אבל אני מכבדת את הצורך של אנשים לגישה למקומות פולחן של כל בני-האדם, למקומות הקדושים שלהם, והר-הבית הוא קדוש ליהודים והוא קדוש גם למוסלמים, ולטעמי יש מי ששוכח לרגע שהר-הבית קדוש לעוד קבוצות בעולם כולו. אני רוצה לומר, חברי חברי הכנסת, שמי שהיום קורא לעלות להר-הבית בנקודה הרגישה הזאת זורק את הגפרור שיצית את חבית אבק השרפה, ובאצטלה של איזה טעם דתי וגישה דתית וזכות פולחן מבקש לקבוע ריבונות על הר-הבית במקום שהדבר הזה – –
– – במקום שהדבר הזה ייעשה בהסדר מדיני – – –
חברת הכנסת רגב, כשראש הממשלה שלך מנהל הסדר מדיני את – –
– – והחברים שלך שייכים לאלה שמבקשים לעשות כאן פרובוקציה.
חברי חברי הכנסת, חברי חברי הכנסת, שמענו עכשיו את הקריאות. יש כאן קבוצה ששייכת לקואליציה – וזה הדבר המדהים – שנתנה אישור לראש הממשלה לצאת לתהליך מדיני ומבקשת בכל דרך לסנדל את התהליך המדיני ולא להשאיר את סוגיית הריבונות בהר-הבית למשא-ומתן. זה לא יעזור לכם. הריבונות על הר-הבית לא תיקבע בפרובוקציות שלכם ולא תיקבע בשימוש שלכם בזכויות התפילה. כי אני מכבדת את זכות התפילה וזכות הפולחן.
אני אומרת משהו מאוד הגיוני, השרה לבנת, כי כשאת אומרת לי את זה – את והחברים שלך מבקשים לסכן את מדינת ישראל. אני אומרת משהו מאוד הגיוני – – –
לא, לא. אני רוצה לסיים את הדברים שלי. אני רוצה לסיים את הדברים שלי. אני לא מסוגלת להגיד את הדברים שלי לא ברצף.
חברי חברי הכנסת, בסוגיית הר-הבית יש סטטוס קוו.
זה לא רע, הסטטוס קוו הזה. הבעיה עם הסטטוס קוו הזה היא שאין לו לגיטימיות בין-לאומית, וזה לא מקרי שראש הממשלה נתניהו – שאני לא נוהגת לשבח אותו בדרך כלל – במקרה הזה נוהג במדיניות מאופקת בסוגיית הר-הבית, כי הוא מבין שאנשים כמוכם, שיזמו היום את הדיון כאן, מבקשים לסכן את מדינת ישראל ולהצית את חבית אבק השרפה. ולכן, אדוני היושב-ראש – אני מסיימת – אנחנו צריכים, בהסדר מדיני, כשזה יהיה, לאפשר את זכותם של יהודים לעלות להר-הבית ולממש את זכויות הפולחן. עד אז אנחנו צריכים לשמור על המצב שקיים, שהגיע לסיכום גם בהסכם השלום עם ממשלת ירדן, גם בסיכום של סטטוס קוו של כל הגורמים שפועלים שם כרגע, ולא לתת לגורמים פנאטיים, קיצוניים, לפוצץ את העסק. תודה רבה.
לא חייבים. לא אמרתי שלא צריך.
על נשים מוכות אין קונסנזוס?
אדוני היושב-ראש, חברי חברי הכנסת, הצעת החוק שאני מבקשת להציג מתייחסת לפיצויי פיטורים, לזכות לקבל פיצויי פיטורים בעת סיום יחסי עובד-מעביד. זו הצעת חוק של סיעת מרצ. מה שאנחנו מציעים זה לחייב מעסיקים לשלם פיצויי פיטורים גם לעובדים שהתפטרו. אני חייבת לומר שזו הצעה שהציג אותה בכנסת הקודמת חברי חבר הכנסת לשעבר חיים אורון, היא עברה בקריאה טרומית, הממשלה תמכה בה בפעם הקודמת, והצטערתי לראות, אני מודה – לא שהופתעתי – שהממשלה מתנגדת להצעה הזאת. זו הצעה הכי סבירה, הכי נכונה, הכי הוגנת, הכי חברתית, לא עולה כסף, אבל אולי כמו שאמר חברי חבר הכנסת אילן גילאון, ההתייחסות של הממשלה היא לא לגופה של ההצעה אלא לגופה של המציעה, במקרה הזה, או המציע במקרה הקודם. רק ראינו קודם לכן, חברי חברי הכנסת, איך עמד כאן חבר הכנסת שטרית על הדוכן והגיש הצעת חוק חשובה, שבנסיבות אחרות היינו תומכים בה – לפטור מארנונה אתרי הנצחה; אני מזכירה, חבר הכנסת שטרית הוא חבר בקואליציה. בשבוע שעבר עמדתי כאן על הדוכן ודיברתי על פטור מארנונה לנשים שיצאו ממקלט לנשים מוכות. יש יותר קונסנזוס מזה? הסבירה לנו סגנית השר פאינה קירשנבאום – פטור מארנונה? מאיפה הממשלה תיקח את הכסף הזה? אנחנו מדברים על כמה מאות אלפי שקלים בשנה.
יש 14 מקלטים, 600 או 700 נשים מוכות; כמה כסף זה? אבל היום, כשמדובר בחבר כנסת מהקואליציה, עמדה הממשלה, הסביר סגן השר מיקי לוי כמה זה חשוב. נכון, זה חשוב, בנסיבות אחרות גם אני הייתי תומכת, זה חשוב, אבל כשחבר כנסת מהאופוזיציה מביא הצעה נכונה אתם פשוט מעיפים אותה, וגם את ההצעה הזאת, שזה פיצויי פיטורים, שזו הצעה שהממשלה, ממשלת הליכוד, תמכה בה בקדנציה הקודמת, אתם מתנגדים לה. אין לי דרך אחרת להסביר את זה, לא מדובר בשיקולים ענייניים. ואני ממשיכה, אדוני היושב-ראש. הצעת החוק שלנו קובעת, שעובד שהתפטר מהעבודה שלו לאחר שלוש שנים או יותר יהיה זכאי לפיצויי פיטורים מלאים. זה לא המצב היום. זה לא מתקבל על הדעת שיש היום הרבה עובדים במשק שבעצם כלואים במקום העבודה שלהם, במקום העבודה הנוכחי. במקרים רבים זה שהם כלואים שם גם לא מאפשר להם להתפתח מקצועית. והיום אם הם מתפטרים, גם אם הם עבדו באותו מקום עבודה במשך שנים רבות, הם לא זכאים לתשלום פיצויי הפיטורים שהופרשו עבורם על-ידי המעסיק בשנות עבודתם, או בשנות עבודתו של אותו עובד, כי החוק הקיים היום בעצם קובע שהזכות לפיצויי פיטורים לעובד שהתפטר קיימת רק במגזר הציבורי, במסגרת הסכמי השכר במשק, ולא באופן גורף. זה מעוות, זה לא נכון. בעצם מעסיקים פרטיים יכולים לתת לעובדים שלהם זכויות או זכות, אבל הם לא מחויבים לכך. למה עובד במגזר הפרטי לא מחויב כמו שמחויב מעביד במגזר הציבורי? חברי חברי הכנסת, אני קצת מפרטת לגופה של ההצעה; ההצעה מתייחסת לעובדים שהתפטרו מהעבודה שלהם לאחר שלוש שנים, אחרי שהם עבדו כבר שלוש שנים, וגם לעובדים עונתיים שעבדו במשך ארבע עונות בארבע שנים רצופות. אנחנו מבקשים להחיל את הזכות הזאת על כלל האוכלוסייה. אנחנו מבקשים לסייע לעובדים מוחלשים ולא מאוגדים, עובדים לפי שעה ועובדים אחרים, שלא זכו להסכמי שכר שמגינים על הזכויות שלהם. זו הצעה חברתית – האפשרות לתת פיצויי פיטורין לעובדים שלא מקודמים או שכבר לא מוצאים סיפוק בעבודה שלהם, לא מוצאים עניין בעבודה שלהם, הם רוצים מרחב נשימה, אבל הם מוצאים את עצמם תקועים, כי הם יודעים שהם צריכים את הכסף הזה, את הסכום הזה של פיצויי הפיטורים. אדוני היושב-ראש, קראתי בפרוטוקול של הכנסת הקודמת את הדברים הנכוחים שאמר חברי חבר הכנסת חיים אורון כשהוא העביר את ההצעה הזאת בקריאה טרומית. אני חייבת לומר – גם הממשלה הקודמת הייתה ממשלת ליכוד, גם אז היינו באופוזיציה. אני מודה שזו הייתה ממשלה או הייתה קואליציה ששקלה שיקולים ענייניים, לגופן של הצעות, ומה שעושה הקואליציה הזאת – היא לא שוקלת שיקולים ענייניים, כי אם הצעת החוק הזאת עברה בממשלת הליכוד הקודמת, פשוט אין שום סיבה שהיא לא תעבור כאן גם על-ידי חברים אחרים שמגישים את ההצעה הזאת. חברי חברי הכנסת, ההצעה הזאת היא חשובה, כי היא גם תשפר את המעמד של העובדים אל מול המעסיקים. אנחנו יודעים שהיום הם מחזיקים את כספי הפיצויים של העובד ואת העובדים כבני-ערובה – עובדים כלואים כבני-ערובה – הם יכולים להשתמש בהם כדי למנוע קידום או לפגוע בתנאי ההעסקה של העובדים. אני מציעה לכם, חברי חברי הכנסת, לשקול את ההצבעה שלכם. מי כמוכם מכיר אנשים שעובדים במקום עבודה, מתים לצאת משם, אין להם אופק תעסוקתי, אבל הם יודעים שהכסף שלהם, אותם פיצויי פיטורים שבויים בידי המעסיק שלהם. איזה הצדקה יש לזה?
לא מדברת על פנסיה תקציבית. על פנסיה לא תקציבית. פיצויי פיטורים, כשזה לא פנסיה תקציבית.
אני מודה לך על ההערה, חבר הכנסת ריבלין. לא מדובר בפנסיה תקציבית, מדובר באנשים שלא מתפטרים ממקום העבודה שלהם, סובלים, כי הם רוצים את הכסף הזה, הם לא רוצים שהכסף הזה ייעלם להם. עכשיו, כמה כסף זה לאותו מעביד, וכמה זה משמעותי לאותו עובד? מה גם שבמגזר הציבורי מיישמים את הדבר הזה. איזה הצדקה יש לזה שלא יישמו את זה לגבי אותו עובד בכל מקום עבודה? אני קוראת – – –
נכון, אבל אנחנו לא מדברים – – –
– – – אנחנו לא מדברים על המצב הזה. אנחנו מדברים על מצב שהעובד מבקש לממש את הזכות הבסיסית – – –
אני לא מבקשת את זה. אני יודעת, אדוני, יפה – על הזיכרון שלך. אני קראתי את כל הפרוטוקולים בעניין הזה. אנחנו לא מבקשים את הבקשה הזאת. ההצעה הזאת היא מידתית, היא צנועה, היא סבירה, היא מבקשת לשחרר לאותו עובד את פיצויי הפיטורין שהוא זכאי להם, ושלא ייתקע במקום העבודה וייחנק במקום העבודה משום שכנסת ישראל עושה שיקולים שלא לגופו של עניין. תודה רבה.
רובי, רק לפושטי רגל – – –
– – והם לא עובדים, רובי, יש לי נתונים – – –
אדוני היושב-ראש, חברי חברי הכנסת, גם הצעת החוק הזאת שאני מגישה הייתה הצעה של קודמי בתפקיד, חבר הכנסת חיים אורון, ג'ומס. ההצעה שלי יותר מצומצמת מההצעה הכוללת של חבר הכנסת גפני, היא מתייחסת לאנשים מגיל 67. שים לב היטב, חבר הכנסת ריבלין, אני פניתי – – –
– – – אני פניתי בשאילתה לשרת המשפטים לפני כמה חודשים, וקיבלתי ממנה נתונים מפורטים גם על מצבם של החייבים בכלל, שאליהם התייחס חבר הכנסת גפני, וגם על מצבם של החייבים בני 67, ואני רוצה לומר כך: אנחנו – – –
ממש אני מסכנת. אדוני – – –
אדוני, אני למדתי בכנסת הזאת הרבה דברים – שאני מסכנת את מצבם? מה אנחנו רוצים? שהם יקבלו יותר. קל לזרוק נדבה 5 שקלים כשהולכים לאיזה אירוע ברחוב. אבל האנשים האלה לא מבקשים נדבה. זה מה שאתם רוצים שהם יעשו. אני מסכנת אותם, או הממשלה מסכנת את האנשים האלה? מה, הם מסוגלים, אנשים בגיל 67 – –
– – שהגיעו למצב שהגיעו, להחזיר את זה? מה אתם רוצים מהם? לשלוח להם נדבות של 5 שקלים? בחייך, חבר הכנסת ריבלין, להגיד לי שאני מסכנת? זאת מדיניות חברתית של ממשלה. כל יום אנחנו מתעוררים, קוראים את הדוחות של " מרכז אדוה", קוראים דוחות, עושים מסיבות עיתונאים על איך נאבקים בעוני, מצקצקים בשפתיים – ואומרים לי שאני מסכנת את מצבם של האנשים האלה? חברי חברי הכנסת, מדינת ישראל ניצבת במעלה סולמות האי-שוויון והעוני, זה פורסם כבר בדוח של ה-OECD, וגם בדוח של "מרכז אדוה". כשחבר הכנסת גפני דיבר – אני רוצה לצטט מנתונים רשמיים של שרת המשפטים – הוא דיבר על 67,000 אנשים, נשים וגברים, שסוחבים חובות בהוצאה לפועל, והם הוגדרו כחייבים מוגבלים. עכשיו, אנחנו מדברים על אנשים שחיים בעוני כזה שאפילו כבר בהוצאה לפועל הכירו בכך שהם לא יכולים להחזיר את החובות שלהם, וכל מה שהם מרוויחים – ואתה היית עורך-דין, אדוני; אתה יודע שכל מה שהאנשים האלה מרוויחים, כדי להתדיין עם הרשויות ועם ההוצאה לפועל, הכול הולך לעורכי-הדין שלהם, לשכר הטרחה, וזה אפילו לא מגיע לבעלי החוב. ההצעה שאני העליתי היום היא יותר מצומצמת ומתונה מההצעה שאני תומכת בה, ההצעה, כמובן, של חבר הכנסת גפני ושל חבר הכנסת אזולאי. ההצעה שלי מתייחסת לאנשים שעברו את גיל 67. אם יש אדם שעבר את גיל 67, והוא מטופל על-ידי מערכת ההוצאה לפועל לפחות חמש שנים, וההכנסה הכוללת שלו לא מספיקה לצורכי קיום מינימליים, אני אומרת: תנו לו הפטר, תאפשרו מהלך שדומה לפשיטת רגל. בתנאים מסוימים אנחנו יודעים שנותנים לפושטי רגל הפטר כדי שהם יוכלו לפתוח דף חדש בחיים. עכשיו, אני אומרת לכם, חברי חברי הכנסת, אני יכולה להבין שיקולים פוליטיים, קואליציה לא תומכת באופוזיציה; איך יכול להיות, זו הצעה שלא עולה כסף, לא עולה למדינה כסף. אנחנו מדברים על אנשים בני 67, לא יעזור, רק תצמידו להם אקדח לרקה. לא יעזור, הם לא יוכלו להחזיר את החובות שלהם. אז איך אנחנו – מדברים על 4,300 בני-אדם בסך הכול; זה על-פי נתונים של שרת המשפטים. זה הרי מספר זעום ביחס לאוכלוסיית החייבים. אז אנחנו – מה?
3 מיליון תיקים, חברתי חברת הכנסת מרב מיכאלי מוסיפה. היא עוסקת בכל הנושא של ההוצאה לפועל ואיסור מאסר חייבים. איך בכלל זה יכול להיות שבאה ממשלה ואומרת: לא, אתם, בני ה-67, אתם, אותם 4,300 איש, לא נפתור לכם את הבעיה? במקום להושיט יד לאנשים האלה, חברי חברי הכנסת. הדרך היא לתמוך בהצעות צודקות, שמציעות תקווה לאנשים; לא לשלוח נדבה של 5 שקלים לאיזה עובר אורח. אנחנו לא רוצים נדבות, אנחנו רוצים שמדינה הזאת, הממשלה הזאת, תקיים מדיניות חברתית הוגנת, ושתסייע לאנשים האלה.
– – – אתה אחר כך גם אומר שיש ליושב-ראש שיקול דעת – – –
שלושה ימים לא היינו פה, לא עמדתי בזה.
שלושה ימים, שלושה ימים האופוזיציה החרימה, לא עמדתי בזה שלא שמעתי אותך.
אדוני היושב-ראש, ראינו קודם שהיה דין ודברים בין הבית היהודי למפלגת הקואליציה הראשית, ורצינו לדעת אם יש הסכמות כלשהן שנוגעות לעניינה או לעבודתה של הכנסת. תודה.
– – – בלי ערבים, בלי חרדים.
אבל מה עם שר הפנים? למה הוא – – –
אני רואה שעברת לסגל הדיפלומטי של משרד החוץ.
זה סדקים בממשלה. אדוני השר – – –
השרה הזאת היא עלה התאנה שלך.
היא עלה התאנה שלך, היא עושה דבריך.
השרה הזאת היא עלה התאנה של הממשלה שלך.
האמריקנים אומרים לך את זה.
תודה רבה, אדוני. אדוני ראש הממשלה, אני שמעתי אותך כאן קודם במליאה מדבר על תהליך השלום, או על "התהליך", כמו שקראת לזה, ואמרת – אני מצטטת: "תהליך לא בכל מחיר. אנחנו גמישים בקשר לכניסה למשא-ומתן, אבל לא בנוגע לעמדות יסוד". "יש לנו קווים אדומים", אמרת כאן. ואני הקשבתי לקווים האדומים שלך, ואני מסתכלת על התהליך שאתה מנהל, אדוני ראש הממשלה, ואני אומרת: זה בוודאי לא משא-ומתן. זה מסע של דחיינות, התבכיינות והתקרבנות. חמש שנים זה מה שאתה עושה. אתה מנפק לנו איזשהו מסע של הססנות. כשאני מסתכלת מי עלה כאן קודם לדוכן: אופיר אקוניס, הדני-דנונים, הבוגי-יעלונים, ואז אני תוהה – דיברת על האם יש פרטנר, ואני תוהה, אדוני ראש הממשלה, האם בכלל אתה פרטנר. אני ממש לא סגורה על זה, אני חייבת לומר, חברי חברי הכנסת. אתה נזפת במליאת הכנסת, אדוני ראש הממשלה, על ההתנהגות שלה כשבאים לכאן אורחים, והתייחסת במיוחד להתנהלות של האופוזיציה בביקורו של דייוויד קמרון, ראש ממשלת בריטניה. על מה בדיוק אתה מתפלא? איזו דוגמה אנחנו נותנים לעולם בחוקי המשילות האלה? וכשאתה עומד כאן, על הדוכן, ואתה אומר לדייוויד קמרון את הדבר הבא, אני מצטטת: זו לא שאלה של נרטיבים, יש אמת היסטורית אחת – אני חייבת לומר שאחרי ששמעתי אותך אומר: זה לא שאלה של נרטיבים, יש אמת היסטורית אחת, הבנתי – – –
זה מה שאמרת. אני מצטטת. עד כאן אני מדייקת.
יש אמת היסטורית אחת. כשאני שמעתי אותך אומר את זה, אדוני ראש הממשלה, אני הבנתי למה אתה לא מקדם שלום, ולמה אתה לא פרטנר, ואני רוצה להגיד לך משהו בהקשר הזה.
אז אני רוצה להגיד לך על זה משהו. אני חולקת עליך.
אני מתקרבת לזה. אתה תראה למה אני מתכוונת. בשביל לקדם שלום, אדוני ראש הממשלה, צריך קודם כול להכיר בזה שיש צד פלסטיני לסכסוך. כי אחרת עם מי בדיוק אתה עושה שלום?
ולצד הזה יש נרטיב, ויש לו היסטוריה, ויש לו זכות להגדרה עצמית – –
– – ואת זה אתה לא מקבל, אדוני ראש הממשלה. אתה לא מקבל. כי מי שאומר "יש אמת היסטורית אחת" מסרב לקבל את הזכות להגדרה עצמית של הצד השני.
אדוני, אם יש משהו אחד שאתה טוב בו – אתה עושה את זה שנים בתפקידך כראש ממשלה – זה לשכתב את ההיסטוריה. אתה מצוין בזה, אדוני ראש הממשלה – –
– – אתה מצוין בזה. אני הקשבתי לך קשב רב – –
כן, אתה משכתב את ההיסטוריה.
אני לא מדברת על יוספוס פלביוס – – –
אבל אני לא יכולה לדבר ככה.
לא, ממש לא, אדוני. אני מתייחסת בכבוד לראש הממשלה, אני רוצה להשיב לו. ראש הממשלה מנהל דיון עם המליאה, אני רוצה להתייחס אליו.
אני אגיד לך מה אני רוצה. אני רוצה שתהיה אמיץ, שלא תהיה הססן – –
– – שלא תהיה שבוי מדי ביריב-לוינים והגלעד-ארדנים והבוגי-יעלונים. אני רוצה שתהיה אמיץ, שתקבל החלטות אמיצות – –
– – שלא תקבע קווים אדומים – – –
אדוני ראש הממשלה, עם הרבה הערכה והרבה כבוד – – –
אדוני, אף אחד לא חולק על כך שיש לנו זכות להגדרה עצמית, ושמדינת ישראל היא מדינתו של העם היהודי ושל כל אזרחיה. לכן הדרישה שלך מהפלסטינים להכיר בנו כמדינה יהודית – מה, זה הפך להיות סלע קיומנו פתאום, הדרישה הזאת? זה נועד רק לטרפד את המשא-ומתן ולהציג את הפלסטינים כסרבנים. כן, ממתי אנחנו צריכים שהפלסטינים יגדירו אותנו? אני שואלת אותך – – –
אדוני, הפלסטינים – – – אני לא יכולה לדבר.
אדוני, לא אמרתי שני משפטים ברצף. תודה.
אני מוכנה להתחלף אתך, דרך אגב. בוא נעשה את ההסדר הזה.
אדוני, אני שואלת את זה באמת. אני לא מצליחה להבין את ההתעקשות הזאת שלך, למעט העובדה שאתה מבקש להכניס איזה עז. אני רוצה להגיד ככה – זאת בדיחה, בדיחה עצובה. אני אומרת ככה – הרי אין כלום מאחורי הדרישה הזאת. למה היא עצובה? ככה, אנחנו לא צריכים להקשיב למה שאומר ג'ון קרי, שזאת טעות שמדינת ישראל תתעקש על הדרישה הזאת? מה, מדינת ישראל תהיה מדינה יהודית בזכות ההכרה של הפלסטינים? היא תהיה מדינה יהודית רק אם רוב האזרחים שגרים בה יהיו מעוניינים שהיא תהיה כזאת. אם יהיה רוב דמוקרטי שירצה ששבת תהיה יום המנוחה, ואם יהיה רוב שירצה שידברו כאן עברית, ואם תהיה כאן קבוצה גדולה מאוד של אנשים – – –
לא, אדוני היושב-ראש, אני בעד מדינה פלסטינית לצד מדינת ישראל.
לא, אדוני, לא. הדרישה להכרה – – –
יש לי הצעה, אדוני. אדוני ראש הממשלה, יש לי הצעה: מדינת ישראל היא מדינה דמוקרטית, היא מדינה ריבונית, חיים בה יהודים וחיים בה ערבים, ולכן הדרישה שלך מהפלסטינים – אתה לא אומר להם: תכירו במדינת ישראל כמדינת הלאום, מדינה יהודית ודמוקרטית. אתה אומר: מדינה יהודית.
אני רוצה שתגדיר את מדינת ישראל: "מדינתו של העם היהודי ושל כל אזרחיה".
זו מדינה של יהודים ושל ערבים.
אני מבקשת להגן על ראש הממשלה.
אדוני, אני מתייחסת בכבוד לראש הממשלה.
אדוני היושב-ראש, אדוני ראש הממשלה, אתה אכן מאתגר אותי. אני אומרת לך מה עמדתי, מה עמדתה של מרצ ב-20 השנים האחרונות ביחס להגדרתה של מדינת ישראל: מדינתו של העם היהודי ושל כל אזרחיה; מדינה עם אופי יהודי שלוקחת בחשבון שיש כאן גם מיעוטים אחרים. וכשאתה לא תיבהל ממשק כנפי ההיסטוריה, ולא תחשוב שהציפורים של היצ'קוק באות אליך כל פעם שאתה שומע את המשק הזה, הכול יהיה כאן אחרת. תודה.
אדוני היושב-ראש, חברי חברי הכנסת, כל שנה עומד כאן שר הפנים, גדעון סער, עוד החל מתפקידו, למיטב זיכרוני, כמזכיר הממשלה, נותן יד לחוק המביש, המחפיר, שקורע משפחות, בני-זוג, ילדים. הצעת החוק מוגשת כהוראת שעה; להערכתי, היא כבר מוארכת בפעם ה-15, או ה-12, אני אפילו לא זוכרת כמה פעמים – –
לא, לא, אני אגיד לך למה, כי פעם הארכתם את זה בחצי שנה ואחר כך בעוד חצי שנה. זה לא אחת לשנה.
אדוני, אתה מפריע לי. – – וכל פעם הגעתם לכאן, ובכסות של טיעונים ביטחוניים אתם משתמשים בהפחדה כדי לעשות מהלך, שאין דרך אחרת להגדיר אותו – במסווה של חקיקה והוראת שעה אתם נותנים יד לנורמה קבועה וגזענית של חקיקה שמטילה מגבלות דרקוניות על חופש הנישואים. מה אתם מבקשים לעשות? לגרום לילדים שלא יהיה להם ביטוח בריאות, לגרום לילדים שלא יוכלו ללכת למערכת החינוך? ילדים להורים שנישאו, שלא יכולים לממש את הנישואים שלהם כאן, במדינת ישראל, כי אתם מתייחסים לכל הערבים הישראלים כאיום קולקטיבי, או כל הפלסטינים הם מחבלים בפוטנציה? כל מי שהתחתנו אתו הוא מחבל בפוטנציה. זאת ההתייחסות שלכם. חברי חברי הכנסת, אני שומעת את שר הפנים עומד כאן מעל הדוכן ואומר: קיבלתי חוות דעת עדכנית של השב"כ, וכל פעם אנחנו שומעים את חוות הדעת העדכניות האלה. אז פעם זה טיעון ביטחוני, ופעם זה טיעון דמוגרפי, וכל פעם הטיעון הזה משתנה, בהתאם לצורך של הממשלה שבשלטון. חברי חברי הכנסת, זו הצעת חוק מחפירה. זו הצעת חוק שאין לה מקום. עומד כאן השר על הדוכן ומסביר איך הוא אישר 30% מהבקשות על בסיס הומניטרי. 30% מכמה? כמה בקשות הוגשו, כמה בקשות בכלל לא הוגשו, כי אי-אפשר להתמודד עם המצב הבלתי-אפשרי הזה? חברי חברי הכנסת, אני קוראת לכם להתנגד לחוק הזה. זה חוק מחפיר, זה חוק שאין לו מקום בספר החוקים. גם ככה אני רוצה לסיים ולומר: לשר הפנים יש שיקול דעת מאוד מאוד רחב, גם לפני חקיקת החוק הייתה לו אפשרות לאשר איחוד משפחות בתהליך מדורג, אחרי בדיקה מאוד מאוד פרטנית ומדוקדקת של מצבם של בני-הזוג שמבקשים להתאחד. במקום זה, גוזרים על משפחות שלמות מגבלות דרקוניות, שהייתי אומרת שהן מוציאות שם רע בעולם למדינת ישראל, שמתיימרת להיראות מדינה דמוקרטית, מתוקנת, שמאפשרת לממש את הזכות של כל אדם לשאת את בחיר או בחירת לבו. אני קוראת לכם להתנגד לחוק הזה. תודה.
היום היא לא הייתה לוקחת אותך.
אתה מדבר בשם הציבור? מי שם אותך לדבר בשם הציבור?
אדוני היושב-ראש, חברי חברי הכנסת, אני חייבת לומר, תחושה מוזרה משהו במליאה – אפילו לא חצי ריקה, 90% ריקה, אבל אני מקווה – – –
אוקיי, אדוני. תודה. סיעת מרצ יזמה את הדיון היום, בפגרה, לנוכח קריסת המהלך, תהליך, אני לא יודעת איך לקרוא לזה – התהליך המדיני. אני יותר ויותר, אדוני, מתרשמת שיש לנו ממשלה שניהלה משא-ומתן מדיני חסר תוחלת שכל המטרה שלו הייתה לשרת את ההישרדות הפוליטית של השותפים הקואליציוניים שלה ולא באמת להגיע להסכם. אני רוצה לשאול, אדוני, לרענן את הזיכרון שלכם: מי אמר רק לפני כמה חודשים, או כחודשיים – ואני מצטטת: קרי הוא ידיד אמת של ישראל, הוא מוביל את התהליך בצורה נכונה, והיום אני שומעת אותו אומר: אני מתנגד למתווה קרי, אני נגד יישום קרי, אני מתנגד לשחרור אסירים? זה נראה לכם רציני, חברי חברי הכנסת, ששר החוץ של מדינת ישראל מנהל מדיניות זיגזג? יום אחד זה מתאים לו אז הוא בעד מתווה קרי ובעד צעדים בוני אמון, כולל שחרור אסירים שהוא הצביע עבורם בקבינט – מה, הוא לא ידע שמדובר בטרוריסטים? מה, הוא לא ידע שיהיה צריך ליישם את הפעימה הרביעית? והיום הוא מתנגד להסכם קרי ומעדיף ללכת לבחירות. זאת ממשלה רצינית, כששר החוץ שלנו לא רוצה שלום? כששר הביטחון בוגי יעלון מסכן את היחסים האסטרטגיים של ישראל עם ארצות-הברית? ובכלל, שר הכלכלה בנט עסוק בלקדם את הקמת בית-המקדש – זה נראה רציני? אבל עוד לא אמרתי כלום, חברי חברי הכנסת, על שני השותפים הקואליציוניים, ובהם אני רוצה להתמקד. אין לי ציפיות מליברמן, לא היו לי ציפיות מבנט, אבל בכל זאת, לבני ולפיד? שני השותפים הקואליציוניים שאמרו ונשבעו בנקיטת חפץ שהם לא ישבו בממשלה אם זאת תהיה ממשלה שלא תקדם תהליך מדיני, ומה אנחנו רואים? שלבני ולפיד הופכים להיות המשת"פים של ממשלת נתניהו. הם שותפים קואליציוניים שנושאים באחריות לכישלון השיחות. אני מצטטת את הדברים של שר האוצר לפיד; הוא אמר: לא אשב בממשלה שלא תנהל משא-ומתן. והגדילה שרת המשפטים ציפי לבני: מבחינתי – היא אמרה – תהליך מדיני זה לא סתם ססמה, ואם לא יהיה תהליך אני אלחם מהאופוזיציה. אני שואלת אותה, ואני שואלת אותו: איפה אתם היום? איזה אמירות הפרחתם לחלל האוויר? הכול היה על הקרח. אמרתם שתצאו ולא יצאתם. פשוט רימיתם את הציבור. אתם דואגים רק לכיסא שלכם. הרי אתם פוחדים מהבחירות שימחקו אתכם. הצטרפתם בשבוע שלכם למקהלת הדני-דנונים והאופיר-אקוניסים והבוגי-יעלונים, שכל הזמן אומרים שאבו מאזן הוא לא פרטנר, וגם אתם עכשיו אתם אומרים שאבו מאזן הוא לא פרטנר? מי פרטנר? נתניהו הוא פרטנר? הממשלה שלו היא ממשלה שהיא פרטנר להסדר? הרי הממשלה הזאת לא באמת מתכוונת לקדם הסדר. ומה עושה לבני ומה עושה לפיד בממשלה הזאת? יושבים ונותנים לגיטימציה להמשך הזרמת הכספים להתנחלויות. ומה עושה יאיר לפיד? איזו תוכנית דיור מופרכת שכל המטרה שלה לעזור לקבלנים. או שר החינוך שמקדם איזו רפורמה בחינוך שמתגלה כעוד כניעה למנגנון המיסיונרי של הבית היהודי. אבל מה עושה ציפי לבני, חברי חברי הכנסת? היא הרי נכנסה לממשלה בתירוץ של הצורך בקידום המשא-ומתן. מתברר עכשיו שהכול היה אחיזת עיניים. שני משת"פים, לבני ולפיד, משת"פים של נתניהו, של אופיר אקוניס, של בוגי יעלון, שנה שלמה מנהלים משא-ומתן על ריק. פול גז בניוטרל בחדר – שמעתם על החדר הזה? – פול גז בניוטרל, שמאחוריו אין כלום חוץ מלקנות זמן לנתניהו ולבנט לעוד ועוד בנייה בשטחים. מרוב שהם ישבו בחדר הזה – אז מה קורה היום מרוב שציפי לבני ישבה בחדר? היא חוזרת בידיים ריקות. אני חייבת לומר, חברי חברי הכנסת, זה לא באמת משום שהיא לא רוצה, זה משום שהיא נטעה את עצמה בתוך ממשלה שעושה צחוק מההבטחות שלה. איך אמרה לבני? אם לא יהיה תהליך שלום אני אלחם על זה באופוזיציה. ומי שנשאר היום בתוך ממשלת נתניהו, לבני ולפיד – ממשלה שהיא סרבנית משא-ומתן סדרתית – יורק בפרצופם של הבוחרים שאליהם הם התחייבו, לבני ולפיד, שהם יקדמו הסדר, משא-ומתן. מכרו לנו את הישיבה בממשלה בכל מיני הבטחות. עכשיו, בפטרונות – שמעתי את האמירות האלה, שאבו מאזן הוא לא פרטנר. אדוני היושב-ראש, חברי חברי הכנסת, לכולם בקואליציית נתניהו יש אינטרס למרוח את המשא-ומתן, אבל לאף אחד אין באמת אינטרס להגיע להסכם שלום. את כל אחד זה משרת לצורך ההישרדות הפוליטית שלו. את ליברמן ואת בנט. אבל לבני ולפיד? מישהו בממשלה הזאת מקדם או חושב או מייצג את האינטרס הציבורי? בואו נסתכל מי יש לנו שם: בנט שמפנטז על הקמת בית-המקדש, עסוק בלקדם את בית-המקדש ומפנטז על עוד מלחמה, או קונה לאבו מאזן כרטיסים אני לא יודעת לאן, ומזרים מאות מיליונים להתנחלויות. איזו שחיתות לאור היום, חסרת בושה. ומה עושים לבני ולפיד בממשלה הזאת? הם לא יותר מעלה התאנה של הממשלה הזאת; משת"פים של נתניהו ובנט שנותנים לגיטימציה למשא-ומתן חסר תוחלת שהולך לשום מקום. מה הם עושים, חברי חברי הכנסת, לבני ולפיד? נותנים לממשלה הזאת חותמת כשרות להשתלטות של לובי נוער הגבעות על מערכת החינוך, על התקציב. כן, בואו נדבר על התקציב. בזמן שהממשלה הזאת ניהלה משא-ומתן היא העבירה מאות מיליונים באמצעות החטיבה להתיישבות לבנייה בשטחים, והיא בנתה עוד ועוד בתים: 123% של התחלות בנייה בשטחים לעומת 3% של התחלות בנייה במדינת ישראל – זה על-פי נתוני הלשכה המרכזית לסטטיסטיקה. אז הממשלה הזאת מרוקנת לנו את הכיסים, הורסת לנו את העתיד, עלולה להביא אותנו לקיפאון מדיני עכשיו, למין סטטוס קוו, כשאנחנו יודעים איך ההידרדרות וההסלמה יכולות להתחיל ולאן זה יכול להגיע. אני שומעת את הדרישה של הבית היהודי, כמה זה נלעג – גם ליברמן וגם בנט, הבית היהודי וישראל ביתנו – הם דורשים משאל עם פתוח על כל הסכם, אבל כשזה מגיע להשתוללות הכלכלית של העברת כספים להתנחלויות הם עושים הכול, יחד עם חבר הכנסת דוד רותם, כדי למנוע מאזרחי המדינה לדעת מה קורה עם הכסף שלהם. חבר הכנסת דוד רותם, שבפה מלא הודה השבוע בוועדת החוקה כששאלתי אותו: הייתכן, חבר הכנסת רותם, שאתה נגוע בעניינים זרים או בשיקולים זרים או בניגודי עניינים? כן, אמר חבר הכנסת רותם, אני ייצגתי את החטיבה להתיישבות. יושב-ראש ועדת החוקה, שמונע דיון בוועדת החוקה על החטיבה להתיישבות, מודה שהוא מייצג את החטיבה להתיישבות או שהוא ייצג את החטיבה להתיישבות. אדוני היושב-ראש, אני מודה שלא ראיתי פארסה כזאת. זה בעיני לא ראוי, לא ייתכן; אי-אפשר לתת לחבר הכנסת רותם להמשיך לקיים את הדיון על החטיבה להתיישבות. החטיבה להתיישבות זה לא נושא שאנחנו מתעקשים עליו סתם. החטיבה להתיישבות מקבלת את הכסף השחור, את התקציב השחור שלא אושר במליאת הכנסת, כדי להמשיך לתחזק את ההתנחלויות והכיבוש. החטיבה להתיישבות היא הזרוע הביצועית לבנייה של הממשלה בשטחים, וכל הכנסת הזאת לא עומדת על הרגליים האחוריות ולא דורשת שקיפות כשחבר הכנסת רותם מייצג אינטרסים זרים בפעילות שלו כיו"ר ועדת החוקה. חברי חברי הכנסת, אני, יחד עם קבוצה של חברי כנסת, על-פי יוזמתו של חבר הכנסת מיקי רוזנטל, הגשנו תלונה בעניין הזה גם ליועץ המשפטי של הכנסת וגם לוועדת האתיקה, ואני מקווה שהם יקבלו את ההחלטות המתבקשות. אבל כשאני מסתכלת על ההתנהלות של חבר הכנסת רותם אני לא מתפלאת; אני רואה את שר החוץ שלו, שכמו שאמרתי קודם, רק לפני חודשיים אמר שהוא תומך במתווה קרי והיום כבר מתווה קרי לא שווה כלום והוא מעדיף ללכת לבחירות. אז כשאני שומעת את האמירות של יעלון ואחרים, שאבו מאזן הוא לא פרטנר, ובנט שמתנגד לחלוקת ריבונות בירושלים, אני מסתכלת על הממשלה הזאת, שכל התקופה הזאת ניהלה מסע של דחיינות והתבכיינות והתקרבנות – ראש הממשלה שלנו מוכר לנו כבר חמש שנים אותו מופע נודד של פחדנות ואפס עגול במנהיגות. אני מודה, חברי חברי הכנסת, שאני מאוד מודאגת; אני מודאגת מהמצב שנקלענו אליו. אני ממש, דרך אגב, לא מודאגת מההליכה של הפלסטינים לאו"ם. אמר אבו מאזן לא אחת – לא רצינו לשמוע – אמר: לא יהיה משא-ומתן ישיר, נתניהו לא יזמין אותי, אני אשים את המפתחות. ממה התרגשנו? מזה שהפלסטינים פנו ל-15 ארגונים שליד האו"ם וביקשו הכרה באמנה לזכויות הילד, באמנה לזכויות נשים? ממה בדיוק אנחנו מתרגשים? אולי בכלל כדאי לשנות את הפרדיגמה ואת התפיסה שמשא-ומתן זה רק בשיחות ואחר כך הסכם. אולי שיכירו – אני מסיימת, אדוני – אולי שיכירו במדינה פלסטינית באו"ם, ואחר כך כל התוכניות על השולחן. אחר כך נאמץ את התוכניות שעל השולחן ונגיע להסדר. אני חוששת, חברי חברי הכנסת, מהדברים שאמר הנשיא אובמה לקרי לפני כמה ימים: תודיע לי כששני הצדדים יסכימו להתקדם. במילים אחרות: שיחפשו אותי. טוב, חברי חברי הכנסת, זה לא יעשה לנו. תודה.
נוח לה להמשיך להיות בממשלה.
אולי הוא יגיד מה שהוא חושב.
איזו עליבות, איזו עליבות.
הקבינט הצביע בעד זה. הרי הקבינט שלכם הצביע בעד זה – – –
האם אדוני סגן השר יודע איזה אמנות הוגשו לאו"ם?
הגנה על זכויות הילד – – –
אדוני היושב-ראש, אני רוצה להודות לך על הדברים החשובים שלך. אני רוצה להודות לחברי, השר לשעבר יאיר צבן, שיושב כאן ביציע האורחים ובעצם היה הראשון מטעמה של סיעת מרצ שהעלה את הנושא לדיון במליאת הכנסת; אחר כך יוסי שריד וחיים אורון, ג'ומס. הדבר החשוב שאני חושבת שצריך לציין הוא שהמאבק הזה להכרה בטבח העם הארמני הוא לא מאבק רק של מרצ; הוא מאבק חוצה מפלגות, ימין ושמאל – חברי חבר הכנסת רובי ריבלין, השרים לשעבר מרידור, בגין, הדברים הנכוחים שלך, אלקין, בזמנו. אני רוצה לומר, יושבים כאן נציגי הקהילה הארמנית, בכירי הקהילה הארמנית. אני מודה: אני לא יכולה להזמין אותם יותר למליאת הכנסת. זאת צריכה להיות השנה האחרונה שאנחנו יוזמים את הדיונים האלה. בשנה הבא, ב-2015, אפריל 2015, העולם יציין 100 שנים לטבח. הגיע הזמן שאחרי 99 שנים מדינת ישראל תכיר בטבח העם הארמני. אני מאוד מזדהה עם הדברים שלך, אדוני. אין בהכרה הזאת כרגע משום התעמרות או ניסיון לסכל את היחסים שלנו עם הטורקים. היחסים עם הטורקים הם מאוד מאוד חשובים למדינת ישראל. אלה יחסים אסטרטגיים למדינת ישראל. אבל אין בזה – ואני בעניין הזה קוראת לממשלת ישראל, ואני מקווה שהדברים שישמיע כאן השר לנדאו יהיו שווים בערכם לדברים שנשמעו לגבי הדיון הקודם: הגיע הזמן שממשלת ישראל לא תקריב את ההכרה הזאת על מזבח אינטרסים מזדמנים. זאת אומרת, כל פעם יש איזו קוניוקטורה מדינית אחרת: פעם אנחנו בעד היחסים עם הטורקים, אז אנחנו לא מכירים בארמנים, ופעם יש את פרשת ה"מרמרה", אז אנחנו מנסים לקיים דיונים לטובת הכרה בטבח העם הארמני. אני רוצה לומר, אדוני, אנחנו ציינו כאן בכנסת רק לפני כשבוע, באמת בטקס מרגש ורב-רושם, "לכל איש יש שם", את השואה. אני לא משווה, אבל אני אומרת: רבים מכאן, מהיושבים במליאת הכנסת, הם אנשים שהם דור שני לניצולי השואה, וכעם שעבר את השואה וחווה את זה על בשרו, אנחנו לא יכולים להרשות לעצמנו את המשך הניכור וההתעלמות ושיקולים שהם לא שיקולים ענייניים בהכרה בטבח העם הארמני. לסיכום, עוד דבר אחד: אני חושבת שבממשלת ישראל שפשפו את העיניים בתימהון כשלפני כמה שבועות, לקראת, אני חושבת, שוב, זה היה אולי יום לפני 23 באפריל, ארדואן אמר – אני רשמתי את הציטוט אז אני רוצה לדייק, אני רוצה להביא את הציטוט המדויק. רגע, רגע, ברשותכם, אני אמצא את הדף הזה וגם אני לא רואה בלי משקפיים אז זה ייקח לי עוד שנייה, ברשותכם, למרות שיש לי אותיות גדולות. הודעת התנחומים שפרסם ראש ממשלת טורקיה ארדואן – עכשיו, אני יודעת שהקהילה הארמנית לא מסתפקת באמירה הזאת, ובצדק אינה מסתפקת. אה, תודה. איזה חמוד, חברי חבר הכנסת אילן גילאון הביא לי את המשקפיים. תודה.
תודה. אוקיי, אוקיי. אני ממש מודה לך – – –
זהו. ראש ממשלת טורקיה ארדואן הביע צער על רצח העם הארמני והוא אמר, ואני מצטטת: "כולנו סבלנו". והוא קרא ל"הכרה צודקת, אנושית ומצפונית" – זה המשך ציטוט – בסבל המשותף של הטורקים והארמנים שנרצחו בשנים אלו. עכשיו, זה לא מספיק. גם אני חושבת שזה לא מספיק. אבל אני תוהה מה תגיד עכשיו, ולכן אני מודה שכששאלתי מה קשור השר בנט – עם כל ההערכה לשר בנט – – –
שר החוץ. ויש לי באמת הערכה רבה לשר לנדאו, אז אני מקווה שהדברים שלו משקפים את עמדת – – –
הבנתי. אוקיי. אני מוטרדת, כי באמת הרבה מאוד שנים ממשלת ישראל בחרה לאמץ את העמדה הטורקית. אנחנו יודעים את זה. ותמיד התירוצים היו: התנאים הפוליטיים לא הבשילו; זו סוגיה להיסטוריונים – אתם מכירים את האמירה הזו; ובכלל, מה יהיה גורל היחסים עם טורקיה. תמיד רצו לגלגל את תפוח האדמה הלוהט הזה. ואנחנו טענו תמיד: ההכרה הזו היא כל כך נדרשת, היא כל כך נחוצה. אין בה התרסה כנגד הממשל הטורקי. ולכן אני רוצה לומר, אדוני השר, שאני מצפה שהתשובה של ממשלת ישראל היום תהיה שאנחנו מבקשים הכרה, שכנסת ישראל, ממשלת ישראל בראש ובראשונה, מכירה בטבח העם הארמני. אני רוצה שבשלב הזה יתאפשר דיון פתוח, אולי בוועדת החינוך של הכנסת. לא כמו בפעם הקודמת, שהעבירו את הדיון לוועדת החוץ והביטחון ומי שהיום הוא שר החוץ שימש כיושב-ראש ועדת החוץ והביטחון וקבר את הדיון ולא קיים את הדיון.
צחי – לא, לא, ליברמן היה אחר כך שר – היה יושב-ראש הוועדה. תאמין לי, אני רדפתי אחריו הרבה זמן כדי שהוא יקיים את הדיון והוא קבר את זה, אתם יודעים, היו אינטרסים אחרים. אני חושבת שלקראת השנה הבאה – לא יכול להיות שעד אז, עד השנה ה-100, אנחנו לא נעשה כאן, בכנסת ישראל, מהלך דרמטי, ואנחנו יודעים שיש היום, במקומות בעולם עדיין מתקיים טבח עם, במקומות שונים בעולם, וזו החובה המוסרית שלנו, כדי למנוע הישנות של טבח עם בעתיד, להכיר בטבח העם הארמני. תודה רבה.
ועדת החינוך. אני רוצה להגיד שאני מאוד מאוכזבת מהתשובה של השר, שמייצג את משרד החוץ. מאוד מאוכזבת.
לא, לא. השר אמר ועדת חינוך. חבר הכנסת אוחיון, תרגיע. ועדת החינוך. אתה עכשיו תרגיע, כולם רוצים פה ועדת חינוך. אדוני, ועדת חינוך.
חבר הכנסת אוחיון, מי שלח אותך?
לא, אני לא מכבדת אותך על מה שעשית עכשיו, כשכל הכנסת מתאחדת סביב הצעה להעביר לוועדת החינוך.
גברתי היושבת-ראש, תודה רבה. אני רוצה להתייחס לגל היוזמות שמדברות על שחרור אסירים, מה שנקרא שחרור מחבלים. גם היוזמה שלא עולה עכשיו, של חברת הכנסת – – –
אל תדאג, אני אגיע גם אליך. אני רוצה להתייחס גם להצעה של חברת הכנסת שקד, יריב לוין ואחרים, וגם להצעה של ליצמן. חבר הכנסת ליצמן, זה הכול מאותו עניין.
הכול מאותו עניין. זה נכון ששחרור מחבלים רוצחים זה דבר קשה מנשוא, קשה למשפחות נפגעי הטרור. אבל אתם רוצים להביא למצב שלממשלה לא תהיה אפשרות תמרון, שלא תהיה לה אפשרות תמרון מדיני, כי אתם לא רוצים להגיע להסכם מדיני. וגם מייצרים אפליה בין דם לדם, וגם מייצרים מדרג של עבירות. האם אנס שאנס ילדה בת ארבע ויושב בכלא, דינו צריך להיות שונה מדינו של רוצח? אני לא מבינה אתכם, אתם מייצרים אפליה בין דם לדם? זה גם לא נכון מבחינה מהותית, זה גם לא נכון מבחינה מוסרית, וזה גם הכול נובע מזה שאתם רוצים שתהיה כאן ממשלה שידיה תהיינה כבולות, שלא תוכל להגיע להסדר מדיני, שלא יהיה לה מרחב תמרון להחליט אם זו אופציה. לשחרר אסירים, זו לא סוכרייה, חברי חברי הכנסת, זה חלק מעסקה במהלך של פיוס, להסדר מדיני. כך צריך להתייחס לזה. ולכן לא ההצעה של חבר הכנסת ליצמן ולא ההצעה של יריב לוין ואחרים, אין להן מקום. זה מחפיר בכלל שהממשלה – זה פשוט לא ייאמן איזו ממשלה יש לנו עכשיו, שנותנת יד להצעות כאלה. תודה.
אדוני היושב-ראש, תודה רבה. עמד כאן חבר הכנסת אריה דרעי על הדוכן וקרא בפנינו את כל שמונת החוקים ו-52 הצווים שנותרו כדי להשלים את החקיקה, או להעביר את החקיקה מחקיקת חירום לחקיקה נורמלית, אזרחית סבירה. אני חייבת להודות שאני מצטרפת לדברים של חברי, חבר הכנסת עיסאווי פריג'. כשהכנסת הזו רוצה – חבר הכנסת מיכאלי, שבאמת עושה עבודה נהדרת – כשהכנסת הזו רוצה, היא מה זה יודעת להיות טורבו, היא מה זה יודעת לקדם חקיקה במהירות; היא מה זה יודעת לקדם חקיקות בזק. 66 שנים? למה צריך להכריז על מצב חירום? כשחלילה ינתקו את הכנסת, את ירושלים מתל-אביב, אז שתהיה לנו אופציה לחקיקת חירום, להשתמש במצבי חירום. אם זה לא היה שלנו זה היה מצחיק – דבש, צעצועים; אני רשמתי כאן את כל המשרדים שעדיין נותרו. אבל נניח שדבש, צעצועים, אוקיי זה הולך יותר לאט, אני לא מבינה למה צריך לאט. חברי חברי הכנסת, הבעיה הכי גדולה עם חקיקת החירום – שהיא מאפשרת עדיין למדינה להשתמש באמצעים דרקוניים שעשויים לפגוע, או ליתר דיוק, שעלולים, שפוגעים בחופש הביטוי, בחופש השביתה, בחופש ההתאגדות. משתמשים בצווים מינהליים כדי לעצור במעצרים מינהליים, כדי להוציא צווי הגבלה. לוקחים את חקיקת החירום ומותחים אותה לאט-לאט. עברו 13 שנים מאז קבע בג"ץ בעתירה של האגודה לזכויות האזרח שצריך להחליף את חוקי החירום לחוקים רגילים, לחוקים אזרחיים. אז למה זה הולך כל כך לאט? זה נכון, זה הולך, ואני באמת רוצה לברך את הוועדה של חבר הכנסת מיכאלי, אבל למה זה הולך כל כך לאט? ובעיקר, למה אנחנו מסכימים לתת יד לזה שהממשלה מרשה לעצמה, או המדינה, או כל אותם גופים מרשים לעצמם להשתמש באמצעים מינהליים שמאפשרים פגיעה בזכויות האדם של כל בני-האדם, ללא הבדל דת, צבע ומין? אנחנו לא נותנים לזה יד, ולכן, חבר הכנסת דרעי, אנחנו נצביע נגד ההצעה שלך להאריך עד דצמבר. תודה.
אדוני היושב-ראש, תודה, אדוני השר, שמעתי בקשב רב את הדברים שלך, לא בפעם הראשונה. אני חושבת שזה אחד הימים היותר-קשים בכנסת, היום שבו מודיע השר ומציע, בעצם, להנחית מכת גרזן על רשות השידור; בעצם לחסל אותה, או בלשונו של יאיר לפיד, "להוריד לה את הפלאג". פשוט לחסל אותה. ומסבירים לנו כאן במתק שפתיים את הצורך בשילוב מערכות, ברפורמה, בהבראה. חברי חברי הכנסת, זאת לא רפורמה, זאת לא הבראה. זה מהלך חדש להקמת גוף מושחת חדש שיהיה קשור לפוליטיקאים. אל תקנו שום סיפור אחר. עכשיו, אל תתבלבלו. רשות השידור אכן בבעיה קשה. בבעיה קשה. אי-אפשר בכלל לתאר כמה הבעיה היא קשה. אבל האם זו דרך המלך להתמודד עם הבעיה הקשה? ממש לא. אני שומעת את השר מסביר לנו איך מוציאים את הפוליטיקה מהרשות. אבל לא רק שאתם מחזירים את הפוליטיקה לרשות – אפילו לא דרך הדלת האחורית; אתם מחזירים אותם בחזרה בדלת הקדמית. וחברי חברי הכנסת, איך אני יודעת שמחזירים אותה בדלת הקדמית? כשהשר אומר, בעצם, שהגורם שיממן את הרשות החדשה יהיה משרד האוצר, שבנדיבותו הוא הסכים למנגנון – אני לא רואה אפילו מה רשמתי, רשמתי את ההערות שלך – משרד האוצר הסכים לאיזה מנגנון מימוני, קראת לזה. כשמשרד האוצר מממן את רשות השידור החדשה, זה אומר תלות של רשות השידור בפוליטיקה, אותה פוליטיקה ישנה. אז מה עשינו, אדוני השר? הבאנו לסגירה, הבאנו לפגיעה סיטונית בזכויות העובדים. ומה הדבר הכי מקומם, חברי חברי הכנסת? קרא לזה השר "קנס מאוס". ביטלתם את האגרה. קנס מאוס? זה מהלך פופוליסטי, מגה-פופוליסטי, לבטל את האגרה. על מה אנחנו מדברים, על 30 שקל בחודש? שקל ליום? זה עשירית ממה שאנחנו משלמים ל"הוט", ממה שאנחנו משלמים ל-yes. זה לא סכום ששווה לשלם בעדו כדי שיהיה כאן שידור ציבורי איכותי, אמין, אובייקטיבי? זה לא מצדיק את זה? אני רוצה לצטט בפניך, אדוני השר, את מה שאמר בג"ץ כשקבע שהאגרה היא תנאי חיוני להבטחת אי-תלותו של השידור הציבורי בחסדי הרשות המבצעת – האגרה חשובה להגשמת חופש הביטוי במדינה. אני אומרת לכם, חברי חברי הכנסת: מצב שבו הישרדות השידור הציבורי תהיה תלויה לחלוטין בהקצבות שלטוניות זה מתכון לסירוס מוחלט של השידור הציבורי. שמענו כאן את השר עומד ורוממות השידור הציבורי בגרונו. איך הוא אמר? חשיבות; שידור ציבורי בעל אתוס; הצטיינות; חדשנות. הכול מס שפתיים, אדוני. למי אתה מספר את הסיפורים האלה? זה מס שפתיים לשידור ציבורי. אם באמת רצית לנתק את השידור הציבורי מהפוליטיקאים לא היית פוגע באגרה. באמת, פחות משקל ליום. זה פחות מכל מה שקורה במדינה מערבית אחרת. אבל מה אתה עושה? – – –
אדוני, אני מייד מסיימת. מה אתה עושה? אתה משאיר לעצמך את הסמכות של הממשלה בעצם להדיח את אותו מנכ"ל שייכנס, שימונה על-ידי אותו דירקטוריון, אותה ועדת איתור. ברגע שהוא לא ימצא חן בעיני הפוליטיקאים יהיה עליו כל הזמן איום מתמיד של פיטורים, ולך תישאר הסמכות. אני מייד מסיימת, אדוני; עוד שני משפטים. למה אני כל כך מוטרדת? למה כל הדיבורים האלה על שידור רלוונטי וציבורי הם כל כך חסרי משמעות? כי כשפוגעים באופן סיטוני כזה ב-2,000 איש, ב-1,000 איש, פוגעים בזכויות עובדים מאוגדים שכרגע תשאירו אותם בלי שום אפשרות שמישהו יגן עליהם, אז לא באמת שידור ציבורי עומד לנגד עיניכם. שוב אתם פוליטיקאים שרוצים שיישארו שם עיתונאים לא נשכניים, לא ביקורתיים. ומי יהיה אחראי לזה? אבי-אבות ההשחתה של השידור הציבורי. קוראים לו בנימין נתניהו, ראש הממשלה, ואתה, אדוני השר, קבלן הביצוע שלו. תודה.
שכנעת אותי דווקא להצביע נגד.
פרופסור יהודה שנהב ויוסי יונה.
אז אפשר לתת במקרה כזה לשניים.
עם כל הכבוד, הבדואים לא – – –
מה עם הבדואים בנגב? איזה שיקול דעת זה.
נכון, זה נוח לתת לחרדים לדבר על הבדואים – – –
מי כמוך יודע שבנושאים רגישים – – – יותר מפעם אחת.
נו, באמת, זה לא קשור. זה שני דברים שונים.
לא. אמרתי שאפשר לתת לעוד חבר כנסת.
לא, אני לא אמרתי את זה. אמרתי שאפשר לתת לו גם.
– – – מה אתה קשור לבדואים בכלל?
מה אתה קשור לבדואים בכלל? אני אמרתי שאפשר לתת – – –
אני אמרתי שאפשר לתת – – – וגם לו.
אנחנו נגד הוועדה, אל תדאג – – –
אדוני היושב-ראש, חברי חברי הכנסת, אנחנו נדרשים להצביע על אחת ההצעות הכי מחפירות שהממשלה הזאת מגלגלת לפתחנו. מה אומרת ממשלת ישראל? מה שלא הולך בכוח, הולך ביותר כוח. חבר הכנסת טיבי.
אני לא יכולה להעיר לו. חברי חברי הכנסת, עצירים מינהליים אלו אנשים שנשפטו – או שהושמו במעצר ללא משפט, ללא ביקורת שיפוטית, בלי שהוכחה אשמתם, והם נוקטים את הכלי הכי לגיטימי במסגרת חופש הביטוי, שזה שביתה. ומה עושה ממשלת ישראל, לכאורה בשל הדאגה, או בשם הדאגה, לשלומם? מבקשת לשבור שביתה על-ידי הזנה בכפייה. כי הם חוששים. נכון, זה כלי מאבק לגיטימי. שביתת רעב היא כלי מאבק לגיטימי. יש לה מחיר מאוד קשה לעציר, לעציר עצמו, אבל היא לגיטימית מבחינת דעת הקהל. אז איך ממשלת ישראל מבקשת לשבור שביתה? באמצעות זה שהיא מבקשת להכניע את העצירים על-ידי הזנה בכפייה. אני לא חושבת שיש תקדים בעולם המערבי שממשלה מבקשת לשבור את רוחם של עצירים באופן הזה; אולי בגואנטנמו. אולי בגואנטנמו; אני לא מכירה בעולם המערבי שנוהגים באופן הזה. אז אני מכירה את כל הטיעונים: העצירים תחת משמורת המדינה; למדינה יש חובה להגן על חייו של אותו עציר, לדאוג לחייו, כדי שהוא לא ייקח את חייו או שלא ייטול את בריאותו, ושלא יתאבד, במילים אחרות. חברים, זה קשקוש. הממשלה הזאת לא רוצה שביתה של העצירים המינהליים, שמפנה זרקור למצב שלהם ולעובדה שהם הושמו במעצר ללא משפט. בכלל, כל התועבה הזאת, של המעצר המינהלי, הייתה צריכה כבר להיפסק מזמן. מעצר מינהלי – אני רוצה שתשימו לב, חברי חברי הכנסת, מישהו כאן אמר: מה, יושבים שם מחבלים; אמרתי: אם יושבים שם מחבלים, שיעמידו אותם למשפט, ואם לא מעמידים אותם למשפט, שישחררו אותם לאלתר. זו אחת התועבות הכי חמורות שהוריש לנו המנדט הבריטי, ואין בכלל מקום לשימוש בכלי הזה. אז גם עוצרים אותם מעצר מינהלי, גם מבקשים לשבור את רוחם באמצעות ההזנה בכפייה, גם מבקשים לשבור שביתה, ומה מבקשת הממשלה לעשות? לגייס את חברי הכנסת לעשות – זה צריך להיות בחקיקה, חברי חברי הכנסת? כדי להתמודד עם 200 עצירים מינהליים פלסטינים צריכה הזנה בכפייה לבוא בחקיקה לפתחה של כנסת ישראל? חברי חברי הנכנסת, חברי הקואליציה, אני קוראת לכם לגלגל את ההצעה הזאת מסדר-היום. תודה.
ודב עוד לא ויתר על דיבור.
למה? למה? אחרי שהגענו אתו להסדר?
אדוני, זו פעם ראשונה שאתה מנהל את הישיבה בתור סגן?
– – – מעודדת חטיפות, זה מה שאתם – – –
אדוני היושב-ראש, חברי חברי הכנסת, אין לי ציפיות מחברת הכנסת איילת שקד והמפלגה הימנית-קיצונית שהיא מייצגת, אבל, אדוני ראש הממשלה, איך אתה תוקע לעצמך כדור ברגל? אני לא מבינה את זה. אתה עכשיו מעניש את הפלסטינים על הקמת ממשלת הפיוס – – –
אתה עכשיו, בתמיכה שלך בהצעת החוק, מעניש את הפלסטינים על הקמת ממשלת הפיוס. הרי מה השתנה מלפני כמה שבועות? לפני כמה שבועות התנגדת כי חשבת שמדובר בהצעה שמסנדלת אתכם, שאין לה מקום, שלא תעמוד במבחן הזמן והמציאות. ועכשיו, מה קרה, הפלסטינים הקימו ממשלת פיוס, אז בואו נעניש אותם, בואו נמנע מהם העברת כספים במזומן, בואו נמנע מהם את תעודות ה-VIP, ובוא נתמוך בהצעת החוק של חברת הכנסת איילת שקד. הרי מה אתה עושה? אתה מונע מעצמך בכלל מרחב תמרון מדיני. מישהו מעלה על הדעת שחלילה אם היו חוטפים את גלעד שליט שוב, שזה לא יקרה ושלא נדע, לא היינו משחררים אסירים, כולל את הרוצחים הכי מתועבים שיושבים בכלא, את כל אותם אלה שאיילת שקד הזכירה? הרי אתה, אדוני ראש הממשלה, שחררת אלפי אסירים מה"חמאס" במסגרת הסכמים, גם כדי לשחרר את גלעד שליט. אתם, במקום לאשר הקפאת בנייה, הייתם מוכנים בארבע פעימות לשחרר אסירים, עם כל הכאב של משפחות נפגעי הטרור, הייתם מוכנים לעשות את זה כדי לא להקפיא את הבנייה. אז מה אתם אומרים עכשיו? אתם קובעים הצעת חוק שמייצרת מדרג בין דם לדם. איפה נשמע כדבר הזה, שכנסת ישראל תקבע שרוצחים כבדים, או איך שהם לא מוגדרים, שאותם לא ישחררו אלא רק עם שופט? ובכלל – – –
בסדר, בסדר, בסדר. ובכלל, חברת הכנסת שקד, כל היום יש לכם טענות על בית-המשפט; כל היום אתם מבקרים את בית-המשפט. פתאום אתם רוצים לאפשר לבית-המשפט כוח? הרי, גם מה הטמטום בהצעה הזאת? הרי חנינות נותנים בבתי-הדין הצבאיים – – –
הרי ההצעה הזאת לא תחול על בתי-הדין הרגילים.
אני לא שומעת את עצמי, תגן עלי.
אדוני היושב-ראש, רוב המחבלים הפלסטינים נשפטו בבתי-דין צבאיים. בכלל, הצעת החוק הזאת גם לא תחול על אלה שיושבים היום בכלא, אז מה אתם עושים?
בסדר, בסדר, שמעתי את השטויות האלה שלכם. את יודעת, צריך גם איזו תבונה לעמוד על הבמה ולתת צידוק לזה שאתם הולכים לשנות עכשיו את שיטת המשפט ולייצר מדרג בין דם לדם. איפה נקבע כדבר הזה? איפה זה נשמע?
אדוני היושב-ראש, הימין הקיצוני בתוך הממשלה הסרבנית הזאת עושה כל מאמץ כדי למנוע אפשרות להגיע להסכם, אבל ראש הממשלה, מפלגת השלטון המרכזית, אתם נותנים יד לאורי אריאלים שלכם ולבנטים שלכם, ועוד אופיר אקוניס עומד כאן ומסביר את התבונה שבהצעה הזאת. אתם מסנדלים את עצמכם.
תגידו שאתם לא רוצים להגיע להסדר. בואו נגיד את זה מראש, ולא נצטרך את ההצעות ההזויות האלה. תודה רבה.
לא אמרתי את זה. לא אמרתי את זה.
אבל יש הפרדה בין אנסים – – –
אבל אתה לא – – – מה עם אנסים? הם פחות גרועים מרוצחים?
אז תשנה את חוק החנינות. תשנה את חוק החנינות, תגיד – – –
לא. מה שאתה עושה, אתה – – –
תגיד את זה לראש הממשלה שלך.
את המהר"ם היא הביאה לנו. מלפני 800 שנה, עם המהר"ם – – –
המהר"ם – – – 800 שנה – – –
עוד לא התאוששנו מהצעה אחת, ועכשיו את מביאה לנו את ההצעה השנייה.
אני יודעת, אבל מי הדוברים הבאים?
אדוני היושב-ראש, ברכות לסגן שר החוץ בהזדמנות זו.
ביום 21 ביוני 2014 הודעת – הכוונה לשר החוץ ליברמן – כי ברצונך להכריז על שליח האו"ם למזרח התיכון כפרסונה נון-גרטה לאור מעורבותו לכאורה בהעברת מיליוני דולרים ל"חמאס" בעזה. שתי שאלות: 1. מהיכן המידע על המעורבות הזאת? – – –
– – – אדוני, מהיכן המידע על המעורבות הזאת? 2. האם האיום מומש ואילו אמצעים ננקטו על מנת לממשו? תודה.
אדוני היושב-ראש, את הדברים שאמר לי עכשיו סגן שר החוץ קראתי בעיתון, קראתי בהודעה הרשמית של חבר הכנסת ליברמן. שאלתי ולא נעניתי: מהיכן המידע על המעורבות שלו? שאלתי ולא נעניתי – – –
אדוני, אמר סגן השר, אני מצטטת: הוא נותן ביטוי פומבי לדעותיו, מעשיו והצהרותיו – אילו מעשים? והדבר השני שנאמר כאן – שהוא מעוניין לחזק את ה"חמאס" באמצעות העברת כספים. למיטב ידיעתי, ממשלת ישראל, באמצעות הרשות הפלסטינית, מעבירה כספים ל"חמאס" בעזה לתשלום משכורות ושאר הדברים שסגן השר הנגבי יודע עליהם יותר טוב ממני מתפקידו הקודם כיושב-ראש ועדת החוץ והביטחון של הכנסת. אני עצמי הייתי בוועדה כשהדברים האלה נמסרו. לכן אני מודה שאני לא מצליחה להבין מהדברים שענה לי סגן השר, על בסיס מה זה נאמר, איפה זה נשמע, איפה זה נאמר ומה נעשה.
– – – ממשלת ישראל להכריז עליו כפרסונה נון-גרטה?
– – – אלה שלא הספיקו, אתם מענישים אותם עכשיו? כמה אפשר לשמוע את הדברים האלה?
גברתי היושבת-ראש, אדוני סגן השר, השאילתה שלי מתייחסת לאפליה בתוכנית הכשרת מתנדבות בשירות הלאומי. לקראת השנה הבאה משרד החינוך מקדם תוכנית חשובה, בעיני, שמבקשת להכשיר מתנדבות של השירות הלאומי לעבודה בגני-ילדים. הוא עושה את זה כי יש בעיה של מצוקת כוח-אדם. אבל – ופה מתחיל ה"אבל", וזאת השאילתה – התוכנית פתוחה רק למתנדבות יהודיות ולא למתנדבות הערביות של השירות הלאומי. אני שואלת: 1. למה המשרד נוקט מדיניות מפלה? 2. איך אדוני סגן השר או השר מתכוונים לפעול לתיקון המצב כדי שלא תהיה אפליה כך שרק יהודיות, קודם כול, מופנות לגני-ילדים ורק הן עוברות הכשרה? תודה.
אדוני סגן השר, תודה על התשובה המפורטת. אני רוצה להגיד שהנתונים שלי, ועל בסיסם הגשתי את השאילתה, מתבססים על הנתונים הרשמיים של מינהלת הפורום לשירות אזרחי-לאומי. מתברר שיש פער בין הנתונים שמוסר כאן סגן השר לנתונים הרשמיים שמתפרסמים על-ידי המינהלת. זו הערה ראשונה. הערה שנייה – לכאורה זה נשמע ממש טוב שאתם מגדילים ומאפשרים, אבל, מה לעשות, הנתונים שמפרסמת המינהלת עומדים בסתירה לנתונים שאתה מפרסם, ואני רוצה לנגוע בשני דברים. הנושא הראשון זה תקנים, אדוני. תוספת התקנים שניתנה, ניתנה רק לגנים בחברה היהודית ולא הערבית. אני לא ראיתי את הנתון הזה של 200 תקנים שאתה מדבר עליהם בחברה הערבית. והסוגיה היותר-מהותית, ואני רוצה שתתמודד אתה, היא סוגיית ההכשרות. הרי האפליה הזאת היא לא מהיום, האפליה בהכשרות. היום כל בת שירות, שהיא יהודייה כמובן, מתנדבת לשירות לאומי, וכמו שאמרת בצדק – אתם רוצים להכשיר אותן להמשך, וזה רעיון טוב. אם היא יהודייה היא מקבלת 14 ימי הכשרה בשנה, אבל אם היא בת שירות מהחברה הערבית היא לא מקבלת בכלל ימי הכשרה; מהמדינה, אני מתכוונת. אז יש כאן, בעצם, שתי אפליות מובנות: האפליה הראשונה היא סוגיית ההכשרה, ואם הן לא מוכשרות אז ממילא הן לא יכולות להתקבל. ולא רק שהן לא מתקבלות, אז גם לא נותנים תקנים. אז אם אדוני יוכל לעמוד על הפער בין הנתונים שמציג משרד החינוך לבין הנתונים שמציגה, באופן פורמלי ורשמי, המינהלת. תודה רבה.
החלטתם להחליף את בתי-המשפט?
אתה דמגוג. אתה פופוליסט – –
– – אתה פופוליסט מהסוג הנמוך ביותר.
אתם מתערבים בהחלטות שיפוטיות.
– – – הממשלה שלך שחררה מחבלים.
מי שחרר מחבלים? נתניהו שחרר מחבלים.
אדוני סגן השר, כשהתותחים רועמים, הדמוקרטיה לא שותקת.
אדוני היושב-ראש, אני עומדת כאן על הדוכן בהתרגשות רבה. אדוני יושב-ראש הכנסת, אדוני יושב-ראש ועדת העבודה, הרווחה והבריאות של הכנסת, אני חייבת לומר שאני עומדת כאן על הבמה בהתרגשות רבה. ואני כבר אי-אלו שנים בכנסת וכבר העברתי כמה חוקים. אני חושבת שזה אחד החוקים החשובים, המקיפים, שהכנסת הזו מעבירה. ראיתם כמה זמן עמד כאן יושב-ראש הוועדה כדי להסביר את החוק, חוק של 70 עמודים. אני רוצה להגיד לכם, החוק הזה לא היה עובר בכנסת לעולם – אני אומרת את זה באחריות רבה – לולא יושב-ראש הוועדה. אל תפריע עכשיו. שב, סגן השר אקוניס.
כמה פעמים אני נותנת מחמאות לצד הזה?
והפעם הוא כל כך הרוויח את זה ביושר. באמת, אני אומרת, לולא הידענות, הידענות. אנחנו כולנו במובן הזה עפר לרגליך. אני אומרת את זה בהרבה כבוד, בהרבה הערכה. אני מתכוונת לזה. החוק הזה – – –
אדוני, הדברים שלי כאן הם קצת נוסטלגיה וקצת תודות. ציין את זה חבר הכנסת כץ, החלו לעבוד על החוק הזה כבר לפני קרוב ל-15 שנה. בזמנו, חברי חבר הכנסת חיים אורון, ג'ומס – ובהזדמנות זו נשלח איחולי החלמה לנכד שלו, שפצוע קשה ונמצא בטיפול נמרץ – חבר הכנסת ג'ומס החל לעסוק בחוק הזה. אחר כך הוקמה ועדת שוחט שישבה על המדוכה והגישה דוח מפורט, וועדת הכנסת תרגמה אותו לחקיקה. החוק הזה לווה מההתחלה, והיוזמה שלו הייתה – יושבות כאן ביציע האורחים ד"ר תקוה רגר מעמותת "גרנית", ומינה אורגד שהתלוותה במשך השנים; וכמובן, עורכת-הדין גלי עציון, שהייתה גם חברת ועדת שוחט וגם ליוותה את עבודת הוועדה. אני חושבת שבלעדיה, חברת הכנסת מרב מיכאלי, אני ועוד חברי כנסת שישבו בוועדה לא היינו יודעות להבין את נבכי החוק, את פתלתולי החקיקה, את הסוגיות שקשורות לפנסיה כל כך מורכבת. אין ספק שהחוק הזה עושה צדק. הוא עושה צדק עם נשים. הוא עושה צדק עם נשים שפתאום מצאו את עצמן בלי יכולת לממש את הזכויות שנצברו להן במהלך החיים המשותפים. ההצעה הזאת במובן הזה היא הצעה מרגשת. כיוון שחבר הכנסת כץ סקר כך כל בפירוט את יוזמת החקיקה הזאת, אני רוצה להעיר רק שתי הערות בעקבות הדברים החשובים, הנכוחים והכל-כך מפורטים, עד שנדע להגיד את כולם. ההערה הראשונה מתייחסת לחידוש הגדול שכוללת הצעת החוק, שלפיו גם כאשר בן-הזוג החוסך נפטר, בת-הזוג שלו לשעבר תוכל להמשיך ולקבל את החלק שלה בחיסכון הפנסיוני שלו. זה אומנם מודגש, ואני חוזרת ומדגישה, זו נקודה ראשונה שהיא נקודת ליבה. זה בניגוד למצב היום, שמותו של החוסך היה מפסיק את הזכאות שלה. זו הערה אחת חשובה מאוד. ההערה השנייה היא שההצעה לא מתעלמת – וגם זה צוין – מהרבה מאוד נשים שקיבלו את פסק-הדין לחלוקת חיסכון פנסיוני כבר לפני שנים, ועכשיו היא מאפשרת גם לזוגות שקיבלו את פסק-הדין שלהם בעבר להיכלל בחוק. אני חושבת שהצעת החוק הזאת יוצרת חלוקה הוגנת של זכויות הפנסיה, מאפשרת לכל אחד מבני-הזוג לנהל את הזכויות שצבר, הן באופן ישיר על-ידי חיסכון בקרן הפנסיה והן כתוצאה של חיי השיתוף שהם חלק אינטגרלי של התא המשפחתי. גם אני רוצה לנצל את ההזדמנות, אדוני, שוב להגיד תודה לד"ר תקוה רגר, אבל כמובן לאנשי הוועדה שלך, חבר הכנסת כץ. אין דברים כאלה. אני חברה בהרבה ועדות, יש מנהלות נהדרות ויועצים נהדרים; העבודה שנעשתה כאן על-ידי כל הצוות שלך – אני אומרת את זה בהתרגשות רבה – וילמה, נועה וענת. ואפילו שלעתים ניסית להאיץ בהן כי רצית לתקתק את זה ולהביא את זה לקראת סיום המושב כדי שההצעה הזאת תעשה צדק, הן הקפידו בקלה כבחמורה, מתוך אחריות. אני אומרת לכן תודה גדולה. ותודה לכל חברי וחברותי שהיו שותפים להצעה. תודה רבה לכולם.
אדוני היושב-ראש, חברי חברי הכנסת, כיוון שאנחנו נמצאים ביום האחרון למושב, הייתי רוצה, ברשותך, אדוני, להגיד כמה מילים על הגנטיקה של הכנסת.
על הגנטיקה של הכנסת – זה חוק חדש, כן.
נושא חדש, נכון. חברי חברי הכנסת, אנחנו עדים בימים האחרונים, בחסות המלחמה, אני חושבת, אדוני היושב-ראש, להתנהלות שערורייתית של יושבי-ראש ועדות, של חברי כנסת: מעבירים כאן חוקים באיזה ספיד, כאילו מדובר כאן באיזו דרמה. החוק שהעביר אתמול חבר הכנסת אלקין – ראשונה, שנייה, שלישית, בתוך 24 שעות. היום מנסה לעשות מחטף יושב-ראש ועדת הכספים – איזה חוק של חבר הכנסת שטבון, מלגה למשתמטים; אחת-שתיים-שלוש – להעביר את החוק הזה. מה קרה? מה קרה, חברי חברי הכנסת? ככה מתנהלת כנסת בחסות המלחמה? ואתם אומרים לנו "שקט, יורים"? לא מאפשרים להביא הצעות אי-אמון? עושים דה-לגיטימציה למי שמבקש להביע גם עמדה אחרת בימים האלה? הדבר, חברי חברי הכנסת, בא לידי ביטוי, בעיני, בהחלטה השערורייתית של ועדת האתיקה של הכנסת. עכשיו אני רוצה לומר כך: יש לי ביקורת חריפה ביותר על חברת הכנסת חנין זועבי. חריפה ביותר. לא יכולה לשמוע את מה שהיא אמרה. אבל האם הכנסת, שאמורה להיות הגוף שמגן ומבצר את זכויות המיעוט, את זכויות הערבים, את זכויות האופוזיציה, האם הכנסת הייתה צריכה להרשות לעצמה לעשות מהלך של השעיה של חצי שנה מדיוני המליאה? זה לא דרקוני? השתגעתם? זה חלק מניסיונות ההשתקה, סתימת הפיות, הדה-לגיטימציה שעושים כאן לאופוזיציה, לשמאל, לערבים, כל מי שלא מתיישר עם העמדה הרשמית. הכנסת הזאת שותקת. שר חוץ במדינת ישראל אומר שצריך להחרים את בתי-העסק של אזרחי ישראל הערבים שהשתתפו בשביתה שהכריזה עליה ועדת המעקב, דהיינו של כולם. ואיפה השותפים הקואליציוניים האחרים? אני שואלת; שותקים? שמעתם שרים מיש עתיד? שמעתם שרים מהתנועה? אמרו משהו נגד שר חוץ של ישראל שבאופן שיטתי לא רק מחרב את יחסי החוץ של ישראל – פוגע באזרחי ישראל הערבים כחלק מאיזה מסע של דה-לגיטימציה? והכול בחסות המלחמה, הכול עובר, "שקט, יורים". כאילו הפרלמנט באנגליה בימי ה"בליץ" לא התכנס ולא מתח ביקורת על החלטות הממשלה. איך אתם מעזים, חברי חברי הכנסת, למתוח ביקורת על השלטון? ובמקום שתתייצבו כאן על הדוכן, שרים וחברי כנסת, תגידו: כן, ממש לא סובלים לשמוע את מה שאמרה חברת הכנסת זועבי – חצי שנה של החרמה או סילוק מהדיונים בוועדות ובמליאה? זאת כנסת? ככה כנסת מתנהלת?
חברי חברי הכנסת, הכי קל להיות בפוזיציה שלכם, בצד הזה, להצטרף למקהלה. אפשר להתווכח – אני לא נכנסת כרגע לוויכוח על המלחמה, האם צריך להעמיק את הכניסה, כמו שאומר בנט, הכרעה עכשיו, או שצריך ללכת למהלך מדיני-דיפלומטי, הפסקת אש; זה ויכוח לגיטימי, בגבולות הגזרה הלגיטימיים. אבל לעשות דה-לגיטימציה למי שמעז להשמיע את הקול הזה? או להשתמש בכנסת, בוועדות שלה, בכוח, בעריצות הרוב, כדי לחוקק כאן חוקים שבכל יום אחר היו עוברים דיון ציבורי, הייתה עליהם ביקורת ציבורית? אחת-שתיים-שלוש – אתמול חוקקנו את החוק לשחרור מחבלים – –
– – בלי דיון ציבורי, בלי תבונה, בלי שכל – זה היום האחרון של הכנסת. תודה רבה.
בכל זאת, אדוני, בכל זאת ההבדל – – –
אדוני היושב-ראש, חברי חברי הכנסת, אני שמחה שכשאני מדברת נמצא כאן באולם שר האוצר. אני חייבת לומר שחלק נכבד מהדברים שלי מיועדים אליו.
ברור, ברור. הבוקר וגם אתמול, חברי חברי הכנסת, שמעתי את השר לפיד אומר שהוא לא ישב בממשלה שתעלה מסים. ואני תהיתי למה זה נשמע לי מוכר. זה נשמע לכם מוכר? זה לא אותו שר אוצר שאמר שהוא לא ישב בממשלה שלא תנהל משא-ומתן מדיני? ומה קרה, חברי חברי הכנסת? שר האוצר יושב בממשלה שמבטיחה לנו אופק מדיני, אבל במקביל מספחת 4,000 דונם לטובת המתנחלים בגוש-עציון; הוא יושב בממשלה שמדברת על אופק מדיני אבל מחרבת כל סיכוי להגיע להסדר מדיני. ואני גם שומעת את שר האוצר אומר שהוא עושה ככל יכולתו למנוע בנייה לא חוקית בשטחים, וזה כשבמשמרת שלך, אדוני השר, התחלות הבנייה בהתנחלויות עלו ב-123% והתקציב בחטיבה להתיישבות תפח פי-שמונה ממה שאושר בתקציב המקורי. ועכשיו, אדוני השר, אני שומעת אותך עומד ואומר שאתה לא תעלה מסים. אז אני חושבת לעצמי, אם ככה זה נראה כשמישהו אומר, אני יושב שם כי אני משנה מבפנים, אז אני מגיעה למסקנה אחת משתיים: או שזו לא בדיוק הצלחה גדולה – כדי לא להגיד כישלון, אדוני השר – או שעוד הפעם אתה מנסה לעבוד על הציבור בעיניים כדי להמשיך ולהיאחז בכיסא ולשרוד פוליטית. אין לי דרך אחרת להסביר את זה, חברי חברי הכנסת. תסתכלו על הממשלה שלנו: גררה אותנו למלחמה חסרת תוחלת בעזה, של 50 ימים, שבהם תושבי הדרום – מה הם שמעו? שכתשנו וניצחנו ושיקמנו את כוח ההרתעה. ועכשיו מסתבר שהסבל של תושבי הדרום בשבועות האחרונים, כמו כל המרורים שהמבצע המיותר הזה האכיל את תושבי ישראל, נכפו עלינו על-ידי הממשלה בלי שום מחשבה מדינית ותכנון לטווח ארוך וללא שום תוצאות. והסכם הפסקת האש שנחתם, אין קשר בינו לבין ההצהרות של ראש הממשלה נתניהו ביציאה למלחמה, ואפשר היה להגיע לאותן הסכמות ואותן הבנות עם הגורמים המתונים ברשות לפני כשלושה חודשים ולחסוך את המלחמה הזאת – בלי מלחמה מיותרת, שאנחנו משלמים עליה מחיר כבד בחיי אדם, אלפי פצועים; מי יודע עוד כמה שנים ייקח להם להשתקם. אנחנו באים היום לכנסת, ומה אנחנו שומעים? ששר האוצר מגיש לנו את החשבון על מבצע "צוק איתן". למי הוא מגיש את החשבון – לילדים שלנו? לנכדים שלנו? איך אני יודעת? כי אני רואה מה היה השבוע בממשלה. הממשלה הצביעה על קיצוץ רוחבי של 2 מיליארד שקלים בתקציב כל המשרדים. במה לא נגעו, חברי חברי הכנסת? כמובן שבתקציב הביטחון. לא רק שלא נגעו בתקציב הביטחון, הוסיפו לו 1.5 מיליארד שקלים כדי לממן את מבצע "צוק איתן". אבל במה כן קיצצו? בתקציב החינוך, חברי חברי הכנסת. 690 מיליון שקלים נלקחו מתקציב משרד החינוך. ומי תמך בזה? השרים הכי חברתיים, או שמתיימרים להירשם בתולדות הכנסת כשרים הכי חברתיים – שר החינוך, שהסביר לנו: מה זאת אומרת, מה, לא נממן את המלחמה? שר הרווחה; שרת הבריאות. הרי מה זה השטויות האלה? אם יש מלחמה ואם אין מלחמה תקציב הביטחון עולה לנו כל שנה בסכום בלתי נתפס של 770 מיליון שקלים. אני לא מדברת רק על שנת מלחמה; ממש כל שנה משרד הביטחון מבקש ומקבל תוספת של מיליארדים לתקציב שלו. הרי כבר שנים תקציב הביטחון שואב בשיטתיות את תקציבי המשרדים החברתיים. חברי חברי הכנסת, אני רוצה להזהיר את כל מי שאמור להצביע: אם תתקבל הדרישה של משרד הביטחון, כפי שהיא הוצגה אתמול – לפי מה שהתפרסם – בדיון בקבינט, לתוספת של 20 מיליארד שקלים בשנתיים – שימו לב לסכום הזה, 20 מיליארד שקלים בשנתיים – אני אומרת לכם שמדינת ישראל תהפוך לצבא שיש לו מדינה; לא מדינה שיש לה צבא. ומה האבסורד הכי גדול? שהראשונים להיפגע מהקיצוץ הזה יהיו תושבי הדרום. אותם תושבים שכבר שנים סופגים את תוצאות מדיניות הקיפאון המדיני, הם יהיו הראשונים לסבול ממדיניות הייבוש הכלכלי. תושבי הדרום והפריפריה, שגם ככה מקבלים באופן שיטתי פחות שירותים ופחות תשתיות מתושבי המרכז – אותם שירותים ותשתיות יצומצמו עוד יותר עכשיו במסגרת הקיצוץ הרוחבי. הרי אני לא מיתממת, זה ברור שמבצע "צוק איתן" עולה כסף וצריך לממן אותו ויש לו תג מחיר. אבל האם הקיצוץ הרוחבי הוא הדרך היחידה לממן אותו? הממשלה שבחרה באופן גורף לקצץ בחוסר הבחנה בכל שירותי המדינה – האם, אדוני שר האוצר – הוא נעלם לי פתאום, אולי לא היה כל כך נעים לשמוע את הביקורת – האם זו הייתה הדרך היחידה להתמודד עם מבצע "צוק איתן"? כדאי להבהיר, חברי חברי הכנסת: קיצוץ רוחבי הוא לא מדיניות, הוא בריחה מאחריות, כי צעד כזה פוטר את הממשלה מהצורך לקבוע סדרי עדיפויות ולקבל החלטות קשות. ועוד הפעם, הקיצוץ הזה מוכיח, חברי חברי הכנסת, את חוסר היכולת של שר האוצר לפיד לנהל מדיניות תקציבית רצינית. כהרגלו בקודש, שר האוצר שם את האינטרסים הפוליטיים שלו לפני האינטרסים של הציבור. תראו במה מקצצים: בשירותי הרווחה, בתקציב הרפואה הציבורית, בתקציבי השיטור והכבאות, בהשקעות בסיסיות מעודדות צמיחה כמו תקציבי פיתוח, תחבורה ציבורית ותשתיות – גם הן קוצצו עכשיו ברבע מיליארד שקלים. כל הקיצוצים האלה, חברי חברי הכנסת, נעשים על הגב של כלל הציבור בישראל, אבל בעיקר על חשבון השכבות המוחלשות שתלויות יותר מכולם בשאריות מדיניות הרווחה שהייתה פה פעם. ההחלטה הזאת על קיצוץ רוחבי, חברי חברי הכנסת, היא החלטה שגויה לא רק בגלל המקומות שמהם הוא לוקח, אלא מפני שהוא מאפשר לנתניהו ולפיד ממש שוב הפעם לא להסתבך עם המגזרים שמהם כן אפשר וצריך לקחת. למה, למשל, הוא לא לוקח מאותם בעלי הון? למה הוא לא שוקל מאבק אמיתי בפטורים ממס? שימו לב, חברי חברי הכנסת, לנתונים: רק ב-2014 הממשלה חילקה דרך החוק לעידוד השקעות הון מעל 7 מיליארד שקלים, מתוכם מעל 5 מיליארד שקלים למספר קטן של חברות במשק. למי הולכים הפטורים האלה? הפטורים האלה הולכים למי שיש לו פרוטקציות בממשלה. ולמה שר האוצר, למשל, לא מוכן לבטל את ההטבות האדירות והתקצוב המיוחד שנותנים למתנחלים? קרוב למיליארד שקלים הועברו השנה לחטיבה להתיישבות, חברי חברי הכנסת; חטיבה להתיישבות שבונה מאחזים ובנייה בלתי חוקית בשטחים. ולמה שר האוצר לא מוכן לרדת מהתוכנית האווילית שלו, שאין אף כלכלן במדינת ישראל שתומך בה, מע"מ אפס על דירות? ולמה, למשל, הוא לא מוכן לאמץ מס חברות דיפרנציאלי? ולמה, למשל, הוא לא ייקח את אותם 14 מיליון שקלים ממינהלת הזהות היהודית? או לגעת ב-47 מיליון ש"ח שאושרו רק לפני חודש לקירוב התנ"ך לציבור? חברי חברי הכנסת, אין כאן מדיניות, יש כאן בריחה מאחריות, ולכן אני רוצה עוד לנצל את הזמן שיש לי גם להזהיר מפני העלאת מסים: זה צעד לא נכון, זה צעד לא צודק. המשק נמצא היום על סף מיתון, ואם רוצים לאושש אותו, לגרום לו להתאושש, זאת תהיה טעות להקטין את ההכנסה הפנויה של משקי-הבית. במקום זה, צריך להקטין את היקף הפטורים ממס, להגדיל את הגירעון בצורה מתונה ואחראית, כי הרי אנחנו כבר יודעים מה יחכה לנו בתקציב 2015, איך הממשלה תחנוק אותנו בהוצאה האזרחית. לכן, חברי חברי הכנסת, קיצוץ רוחבי בבסיס התקציב, שיופעל אוטומטית גם בשנים הבאות ויפגע במדינת הרווחה, זה לא קיצוץ, זה לא קיצוץ חד-פעמי לטובת "צוק איתן"; זה צמצום נוסף של ההוצאה האזרחית שקטנה גם ככה ממילא, כי אתם יודעים, קיצוץ בבסיס התקציב מופעל אוטומטית כל שנה, והפגיעה בשירותים צפויה להיות בלתי הפיכה, חברי חברי הכנסת. לסיכום, אני רוצה לומר שההאטה של ההוצאה הציבורית תהפוך את ישראל למדינת עולם שלישי שבה עשירים חוגגים והציבור סובל. היא תוביל לריסוק המגזר הציבורי, לסיכון חייהם של מי שהחיים שלהם תלויים במערכת הבריאות הציבורית; היא תוביל להעמקת העוני. אדוני שר האוצר, המדיניות שאתה וראש הממשלה נתניהו מובילים היום, הופכת את החברה הישראלית מחברה סולידרית לחברה קניבליסטית. היא מרסקת ומדכאת בשיטתיות את כל מנגנוני הערבות החברתית בישראל, את העבודה הסוציאלית, את בתי-הספר הממלכתיים, את מערכת הבריאות הציבורית, השיטור ושירותי החירום. מה שאתם עושים, אתם מעדיפים לשסות את אזרחי ישראל האחד בשני במאבק על מה שנשאר ממדינת הרווחה המתפוררת. חברי חברי הכנסת, בישראל 2014 של ממשלת הליכוד – יש עתיד, אדם לאדם זאב, והזאבים רעבים. תודה רבה.
אדוני היושב-ראש, שר האוצר יושב באולם, למה הוא לא עונה לנו?
אתם עשיתם הסכם עם ה"חמאס".
למה עשיתם הסכם עם ה"חמאס" ולא עם אבו מאזן?
לא, כי הוא לא עונה לי לעניין.
חודשיים לא הייתה ביקורת – – –
זה הפרצוף של הממשלה – – –
– – – על הדוכן, וזה מה – – –
אתם קופצים ראש לבריכה בלי מים.
מה זה הדיבורים האלה, מנועי צמיחה?
למה מתכוון חבר הכנסת טיבי?
למה לא עושים מהלך לאסוף נשקים?
אדוני היושב-ראש, קודם כול, תנחומים למשפחה של יוסף שאהין חאג' יחיא. אני רוצה להעיר כמה הערות בעקבות הדברים שנאמרו גם על-ידי חברי חברי הכנסת שיזמו את הדיון, ובעיקר בעקבות הדברים של השר לביטחון פנים. קודם כול, אני חושבת שהיוזמה להגדיל את מספר השוטרים חשובה, כפי שציינת. אבל התחושה שלי מאוד מאוד לא נוחה. למה היא לא נוחה? כי אני יודעת בוודאות, בוודאות, שלו הייתה מאסה קריטית כזאת של מקרי רצח לא מפוענחים אצל היהודים – וגם אצל היהודים יש מקרי רצח לא מפוענחים; אבל הדבר הזה של כמות נשק שמסתובבת בידי קבוצה של אנשים שיודעים מי הם – לא כולם, אתה צודק; זה לא על הכרית וזה לא מחכה מעל שולחן פינת האוכל – התחושה שלי שיש כאן ממש אפליה בין התייחסות לרצח במגזר היהודי, אני קוראת לזה, ובין התייחסות לרצח במגזר הערבי. וכשהמשטרה רוצה היא יכולה, וניתנו כאן כמה דוגמאות, וראינו מה עשתה המשטרה בנתניה כשהיא רצתה למגר פשע מאורגן ובמקומות אחרים. אם המשטרה הייתה מתייחסת באותה מידה של נחרצות למה שקורה אצל אזרחי ישראל הערבים, באופן שבו זה קורה אצל אזרחי ישראל היהודים, הדברים היו נראים אחרת. תודה רבה.
תקציב 2015 – – – בחברה האזרחית.
למה אתה אומר שהוא זהה? גפני היה יושב-ראש ועדת הכספים, הוא סובב על האצבע הקטנה את כל המדינה.
– – – ב"חמאס" – – – ב"חמאס", אתה מסביר – – –
יש מצב חופשי פה? – – – איך אתה יכול לעמוד על הדוכן ולדבר על רצון חופשי? מי עושה את זה? אשתך עושה את זה? אני עושה את זה?
עושות את זה הנשים הכי מוחלשות.
– – – על מה אתם מדברים – – –
ברור שלא. גם אני לא צריכה וגם שלי לא צריכה.
תסתכל על הצד הזה, לא על הצד הזה.
אדוני היושב-ראש, תודה רבה, גם אני רוצה להצטרף לחברי מסיעת מרצ ולציין את יום השנה ה-58 לטבח בכפר-קאסם. אתמול באירוע שהשתתף בו נשיא המדינה – זו הזדמנות לברך את נשיא המדינה על המהלך שהוא הלך בו – השתתפו בכנס הזה גם חברי עיסאווי פריג' וחברת הכנסת מיכל רוזין. אני חושבת שחשוב להזכיר כאן בכנסת שהטבח בכפר-קאסם הוא פשע שמדינת ישראל נושאת באחריות לו. ואמרו את זה כבר קודם, להשלכות שלו יש עדיין, עדיין, השפעה על יחסי ערבים ויהודים במדינה. אני חושבת שתפקידה של מערכת חינוך מתוקנת הוא לחנך להבחין בפקודה בלתי חוקית שדגל שחור מתנוסס מעליה, נגד ציות עיוור. ולכן אני רוצה להמליץ מכאן: ההחלטה על לימוד פרשת הטבח לא יכולה להיות נתונה לשיקול דעתו של שר כזה או אחר. דרך אגב, זה לא מקרי שעד שנת 1999, שבה יוסי שריד היה שר החינוך, פרשת הטבח לא נלמדה. אחר כך שרת החינוך לימור לבנת הוציאה את זה מתוכנית הלימודים. אני חושבת שמדובר בפרשה כל כך קשה וכואבת, שהיא באמת לא יכולה להיות החלטה של שר כזה או אחר. היא לא יכולה לשמש בכלל כלי פוליטי. ולכן אני ממליצה שהטבח יהיה חלק מתוכנית הלימודים ושיציינו אותו כיום מיוחד. תודה רבה.
ולמה? כדי שהביטוח הלאומי ימשיך – – – את הגירעון שלו, יסגרו את הגירעון – – –
תודה רבה, אדוני היושב-ראש. אדוני השר, אני שומעת את הדברים שלך לגבי הפרצות בכביש, ובעצם אתה קורא לכל מה שהתרחש כאן "מניפולציה", ואני תוהה: מניפולציה מצדו של מי? פתאום אנחנו שומעים שמדובר בפיילוט? אני לא רוצה לחזור על הדברים שציטט עכשיו דב חנין; אני השתתפתי בישיבה בראשותו, בישיבה של ועדת המשנה בכנסת בראשותו של חבר הכנסת מוטי יוגב, והדברים שנשמעו שם מצד המתנחלים גבלו בגזענות איומה. הם לא רוצים לראות לידם פלסטינים באוטובוס. לא עניינים ביטחוניים עמדו לנגד עיניהם – – –
– – – לא עניינים ביטחוניים עמדו לנגד עיניהם ולא שיקולים ביטחוניים. וציטט חבר הכנסת חנין גם את הדברים של נציגי פיקוד מרכז ואחרים. לא הייתה כאן שום בעיה ביטחונית. עכשיו, אני יכולה אולי להבין למה לא נוח למתנחלים שיוצאים באוטובוסים לנסוע, רחמנא ליצלן, עם פלסטינים שיוצאים לעבוד, שמקבלים אישורים כדת וכדין.
אני שואלת, אדוני שר הביטחון: האם מה שאתה קורא לו מניפולציה – ואני קוראת לזה אפרטהייד, אין לי דרך אחרת להגדיר את זה – הוא לא כניעה לדרישות של המתנחלים? ושמענו היום איך נציגי המתנחלים, גם בליכוד ובמקומות אחרים, מתגאים שהם הצליחו להשפיע עליך – –
– – והיום מסבירים לנו שמדובר בפיילוט?
הערבים הם מפגעים בפוטנציה – – –
מדינת חוק – – – מגילת העצמאות, שאין הפרדה.
תודה רבה, גברתי היושבת-ראש.
תודה רבה. הצעת החוק לתיקון חוק יסודות התקציב, של חבר הכנסת מיקי רוזנטל ושלי, בעצם מבקשת לחייב את מליאת הכנסת לאשר שינויים בתקציב בסכום העולה על 50% מהסכום המקורי שאושר. אנחנו רואים, גברתי, סיטואציה בלתי אפשרית. המליאה, הכנסת, ועדת הכספים, דנה בהצעת התקציב המוצעת, המליאה מצביעה, ואז – מי כמוך יודע, אנחנו חברות בוועדת הכספים – אנחנו מגיעים כל יום לישיבה, או מי שמגיע או כל כמה זמן, ואנחנו רואים שיש שורה של העברות תקציביות שהאוצר מעביר. לכן ההצעה הזו מבקשת להגיד: אם רוצים להעביר מעל 50% מהתקציב המקורי, הדבר הזה יצטרך להגיע שוב למליאת הכנסת. ואחד הדברים שראינו, מעבר להפקרות שבה באים ומעבירים תקציבים ושינויים שונים, זה שהאוצר עושה ככל העולה על רוחו אם לא יגבילו אותו. רק לפני כמה שבועות בעצם ראינו את התקציב חסר האחריות שהציגו נתניהו ולפיד. המספרים פשוט לא מסתדרים, חברי חברי הכנסת, היה מי שאמר. כי כל מי שקורא לעומק מבין מייד שתחזית גביית המסים היא מופרכת, בעיקר בכל מה שקשור – על רקע סימני המיתון; שהתקציב הזה נעדר מנועי צמיחה שיגדילו את התוצר ואחר כך הרי יגדילו אתו את הכנסות המדינה; ובעיקר, חברי חברי הכנסת, שתחזית ההוצאות היא ממש ממש פיקטיבית. וברור, כבר עכשיו אנחנו יודעים שתקציב הביטחון צפוי לגדול השנה הרבה מעבר לתוספת העצומה שכבר ניתנה לו. אני לא מדברת על התוספות שניתנו לו על רקע "צוק איתן", אני מדברת על רקע הטענות שמערכת הביטחון אומרת שהתוספת שניתנה לה לא מספקת את הצרכים שלה. חברי חברי הכנסת, השר לפיד ומשרדו מרשים לעצמם להציג תחזית הוצאות והכנסות כל כך מנותקת מהמציאות. אתם יודעים למה הם מרשים לעצמם לעשות את זה? כי הם יודעים שבמהלך השנה הם יוכלו לבוא לוועדת הכספים של הכנסת, יושב-ראש ועדת הכספים הוא שלהם, הוא מהקואליציה, והם יוכלו להגדיל או להקטין באופן משמעותי את ההוצאה הציבורית בסעיפים השונים. זה ייעשה בלי ביקורת ראויה של הכנסת, ללא התחשבות בסדרי העדיפויות שנקבעו בעבודת הכנסת ובתוצאות של דיונים קדחתניים שנלווים מדי שנה לאישור תקציב המדינה. אני יכולה לתת לכם דוגמה רק מאתמול, או מאתמול והיום: האוצר הגיש לוועדת הכספים בקשה, שימו לב, להעברות תקציביות בין המשרדים בגובה של משהו כמו 564 מיליון ש"ח – סיכמנו את הסכומים – וגם כל מיני שינויים פנימיים בתקציבי המשרדים בגובה 88 מיליון ש"ח. עכשיו, אל תתפלאו, תגידו: וואו, אנחנו לא מדברים על איזה בקשה חריגה של האוצר לוועדת הכספים. אנחנו מדברים בסכומים שעוברים בוועדת הכספים על בסיס שבועי. הבעיה היא שזה קורה וזה נובע כי סעיף 11 לחוק יסודות התקציב בעצם מאפשר לממשלה לבצע שינויים בתקציב המדינה, תקציב שנקבע על-ידי הכנסת. עכשיו, אני לא מתנגדת לאפשרות לבצע שינויים בתקציב המדינה. זה גם לא הגיוני, הממשלה צריכה בכל זאת איזו גמישות בניהול התקציב במהלך השנה, היא צריכה להוציא לפועל כל מיני החלטות, כל מיני תוכניות שיש להן משמעות תקציבית. אבל בפועל מה שקורה: הסעיף הזה מאפשר לממשלה לעשות ככל העולה על רוחה. בגלל שאין מגבלות על הסעיף הזה, אנחנו רואים איך משנים את תקציב המדינה; באים, מאשרים תקציב במליאה, ואז מתברר שיש תקציב בשחור שעובר בוועדת הכספים. פעמים רבות אנחנו רואים איך בוועדת הכספים יש כל מיני העברות שהן לטובת צרכים פוליטיים, להגדלת תקציבים לקבוצות לחץ, ואין בינן לבין הגנה על תקציב המדינה ועל האינטרסים של כלל הציבור דבר וחצי דבר. חברי חברי הכנסת, היקף השינויים שנעשים בתקציב מגיע מדי שנה לעשרות מיליארדי שקלים. בשנים מסוימות הוא הגיע אפילו ל-10% מסך התקציב שאושר בתחילת השנה. אנחנו, כמו שאמרתי קודם, מעבירים במליאה תקציב, למשל את תקציב הביטחון, ואחר כך תראו איזה שימושים עושים בהעברות התקציביות כדי להעביר כספים נוספים לתקציב הביטחון. רק בשנת 2014 העבירו כ-5 מיליארד שקלים למערכת הביטחון, שזה הרבה מעבר לתקציב שאושר למערכת הביטחון, ואני חוזרת ואומרת, זה עוד הרבה מעבר לתוספות המיוחדות שהממשלה העבירה למערכת הביטחון בשל מבצע "צוק איתן"; ושלא לדבר על ההפקרות של העברת התקציב לחטיבה להתיישבות, שהיא הזרוע הביצועית של הממשלה לבנייה בשטחים. שימו לב איך בתקציב המדינה מקצים סכום x לחטיבה להתיישבות, ואיך התקציב הזה גדל במאות אחוזים באמצעות העברות תקציביות בוועדת הכספים. חברי חברי הכנסת, זו שיטה מקוממת. היא מקוממת, כי היא מאפשרת לממשלה לעשות שינויים – לא רק להגדיל תקציבים, היא מאפשרת לממשלה גם לקצץ בתקציבים. בדרך הזאת הממשלה יכולה, למשל, לקצץ בתקציבים חברתיים, ובפועל לשנות את סדרי העדיפויות וסדרי המדיניות שהכנסת קבעה, בלי ביקורת ציבורית שנדרשת ובלי שתהיה לחברי הכנסת בכלל הזדמנות להסתייג או להביע עמדה במליאה. הצעת החוק, חברי חברי הכנסת, שחבר הכנסת מיקי רוזנטל ואני מגישים לכנסת היום, מבקשת, בעצם, שסך השינויים שיהיה אפשר לבצע בתקציב המדינה יוגבל ל-50% מהתקציב המקורי שאושר בתחילת השנה, ואני מדברת על כל תוכנית תקציבית ועבור כל סעיף תקציבי באופן מצטבר – שימו לב: באופן מצטבר, לרבות כל מיני העברות קודמות שבוצעו באותה שנת התקציב. ההצעה שלנו אומרת, בעצם, שאם האוצר ירצה לבצע שינויים תקציביים בשיעור גבוה מזה, דהיינו מעל 50%, זה יצריך את אישור מליאת הכנסת. אתם, חברי חברי הכנסת, תצטרכו להצביע על זה, תצטרכו לקבל תשובות מספיק ברורות ומדויקות לאן הכסף הולך. אם ההצעה שלנו, חברי חברי הכנסת, תתקבל, זה יגביל את האפשרות של משרדי הממשלה, בעיקר משרד האוצר, לפעול באופן מנותק מהמדיניות שמתגבשת בכנסת. הרי זה לא סביר שהכנסת קובעת את תקציב המדינה, מגבשת תקציב, דנה, יורדת לנבכי הפרטים הקטנים, ואז באים נציגי האוצר לוועדת הכספים ובעצם משנים את המדיניות שהכנסת הזאת התוותה. זה גם לא יאפשר לנפח באופן חסר אחריות את תקציב הביטחון, שאין דברים כאלה; אני רוצה שתדעו, כל פעם שבאים לבקש תוספת לתקציב הביטחון, אין בינה לבין ביטחון דבר וחצי דבר. מבקשים תוספות לתקציב הביטחון, תמיד תולים את זה בכל מיני הסברים, רק המערכת כמובן לא מתייעלת. היא מהלכת אימים על שר האוצר, שכל פעם מגיע לוועדת הכספים ומספר לנו איך הוא יושב בקבינט, ואיזה צרכים יש למערכת הביטחון, כשלא נוגעים בכל האתרוגים האלה, של פנסיות, של שנות פרישה, של גיל פרישה, לא עושים התייעלות ולא עושים קיצוצים. ולכן, חברי חברי הכנסת, שיפסיקו להלך עליכם אימים עם תוספות שנדרשות לתקציב הביטחון. אם הדבר הזה יתקבל – ואני מצטערת שוועדת השרים לחקיקה והקואליציה החליטו לדחות את הצעת החוק שלנו, כי מה אכפת להם, כשהם יכולים לצפצף על הכנסת ולבוא לוועדת הכספים ולהיטיב עם כל מיני קבוצות סקטוריאליות ועם כל מיני שותפים קואליציוניים ולפגוע ביישום תוכניות חברתיות שמלכתחילה הוקצה להן תקציב בתחילת השנה, ובאים לוועדת הכספים ומשנים את כל המערכת. חברי חברי הכנסת, אם החוק שלנו יעבור – ואני קוראת לכם לתמוך בו – החוק הזה יחייב את שר האוצר ואת המשרד שלו להגיש מדי שנה הצעת תקציב אחראית, הצעה מוקפדת, שמשקפת באופן אמין את המתוכנן לשנת הכספים הצפויה וגם מסתמכת על המקורות התקציביים הצפויים. ההגבלה שאנחנו מציעים, לשיעור של 50% מהגובה של כל סעיף תקציבי, היא מידתית, היא נועדה להשאיר גמישות בידי הממשלה, והגמישות הזאת תאפשר בעצם לממשלה להתאים תקצוב לתוכניות והוצאות במהלך השנה, וגם להתמודד עם שינויים נקודתיים במציאות שלא היה אפשר לצפות בתחילת השנה. וזה נכון, לא תמיד אפשר לצפות בתחילת השנה מה הצרכים שיהיו. חברי חברי הכנסת, לסיכום, הצעת החוק שלנו היא צעד חשוב ביותר בהשבת השליטה על תקציב המדינה לכנסת, בהגברת השקיפות והביקורת הציבורית על התקצוב בישראל, ובעיקר ביצירת מנגנון שיחייב הצעת תקציב שנתית אחראית ומפוקחת יותר. תודה רבה.
אני רוצה לשאול שאלה: אדוני, יש שתי אופציות; הרבה פעמים אתם אומרים: נעביר בטרומית ונעשה את השינויים בוועדה.
– – – אז יש לי שאלה – – –
אדוני היושב-ראש, חברי חברי הכנסת, כל מה שלא עולה על הדעת, לא יעלה על הדעת – עולה על הדעת, בטח כשזה קשור בחברת הכנסת שקד והחברים שלה. צר לי על אלה שחתמו על ההצעה, ובעיקר על הקואליציה המביכה שהולכת לתמוך בהצעת חוק שיש בה שתי בעיות, או שני פגמים מרכזיים. אני רוצה להצביע על שניהם: אחד למהות והשני לקונטקסט הפוליטי, פוליטי-מדיני, צריך להגיד את זה ככה. אנחנו עדים ליוזמת חקיקה שבעצם מבקשת להתערב – או זה יותר מ"יוזמת החקיקה מבקשת", זה גורמים פוליטיים שמבקשים להתערב בתהליך החנינה, בתהליך הסמכות שניתן לנשיא ולשרת המשפטים – –
– – לגבי כלל הפושעים והרוצחים, חברת הכנסת שקד – – –
אני קראתי את החוק, וקראתי שוב, ושמעתי עכשיו את ההסברים של שולי מועלם, ואני אומרת לך שמה שאת עושה – את עושה מדרג בין פשעים ושוב את מייצרת אפליה בין דם לדם. כי יושבים כל מיני רוצחים בכלא, כל מיני רוצחים, לצערי, שעשו דברים איומים, איומים. מה שאת עושה עכשיו – את מתערבת בסמכות שניתנת לנשיא ולשרת המשפטים. זו הערה אחת למהות. ההערה השנייה שלי היא לקונטקסט הפוליטי, ובהקשר הזה היא אפילו יותר חשובה. מה שאתם עושים, חברת הכנסת שקד – את בעצם שייכת למפלגה שמרעילה את השיח הציבורי, מרעילה את השיח הציבורי ביוזמות חקיקה שכל המטרה שלהן זה לטרפד ולסנדל כל סיכוי להגיע מתישהו להסדר. לא רציתם את זה בשום שלב. הרי מה אתם עושים ביוזמת החקיקה הזאת? אתם לא מאפשרים לממשלה מרחב תמרון מדיני כלשהו. מה אתם אומרים לה? 15 שנה הוא קודם ישב, בכלל לפני שוועדה כזאת או אחרת תדון. למה שלא תקראו לילד בשמו, תבואו מראש ותגידו שאפילו במשא-ומתן אין בכלל שיקול דעת לממשלה, לא כמחווה, כחלק מתהליך של פיוס, לשחרר אסירים? זה הרי הדבר הכי בסיסי שעושים כשמגיעים למצבים כאלה. מה שאתם אומרים – אנחנו לא נשאיר לממשלה את מרחב התמרון המדיני, אנחנו לא נאפשר לה שחרור אסירים, כל תכלית הקיום שלנו זה לעשות דה-לגיטימציה לאפשרות להגיע להסדר שלום. כל תכלית הקיום שלכם היא להרעיל את הדמוקרטיה, להרעיל את השיח, למנוע סיכוי להסדר. זה מה שאתם עושים. ומה שאתם מבקשים זה לא רק בקונטקסט הפוליטי. מה שאתם מבקשים, חברי חברי הכנסת שיצביעו על הצעת החוק הזו, זה לפגוע בסמכויות שיש לרשויות. היום זה בסמכות החנינה של הנשיא ושרת המשפטים, מחר את מציעה הצעת חוק שמבקשת להגביל את כוחו של בית-המשפט העליון באמצעות זה שאת מבקשת לאפשר לכנסת לחוקק חוק לעקוף את פסיקת בג"ץ לארבע שנים, לא משנה. יש כאן חבורה, חברי חברי הכנסת, שאני מודה שלא נתקלתי בחבורה כזאת כבר הרבה זמן בכנסת. אני כבר חברת כנסת למעלה מעשור והיו חברי כנסת קיצוניים יותר, ימניים יותר, אידיאליסטים, אידיאולוגים – לא ראיתי חבורה מופקרת כזאת, תמות נפשי עם פלישתים, במובן הזה; לא אכפת לנו מחקיקה, לא אכפת לנו מסדרי שלטון, לא אכפת לנו מסדרי מינהל, לא אכפת לנו מסמכויות חנינה. כל מה שמעניין אותנו זה לכבול את ידי הממשלה הזו, שאם היה שם מישהו שחלם – לא נראה לי, גם מי שחלם כבר לא חולם יותר – שאם היה שם מישהו שחלם שאפשר ללכת להסדר והיום הוא יושב ותומך בהצעת החוק שלכם, הוא שותף בדיוק כמוכם. אז זה מה שאני חושבת עליכם. אז ממך אין לי ציפיות, חברת הכנסת שקד, יש לי ציפיות מאלה שרוממות ההסדר המדיני בגרונם. מי שמצביע על הצעת החוק הזאת היום בעצם אומר שהוא קובר כל סיכוי להגיע להסדר, לפשרה ולשחרור אסירים במסגרת פשרה. אתם באמת מגיעים האחד לשני.
את מנסה להשפיע על משפט שמתנהל עכשיו? את קוראת לשופטים לאמץ את ההצעות שלך?
אדוני, על כל הודעה זה חמש דקות.
אדוני היושב-ראש, חברי חברי כנסת, אדוני שר הרווחה, אני עומדת כאן על הדוכן עכשיו בעקבות הדברים של חבר הכנסת נסים זאב, לתבוע את עלבונן של העובדות הסוציאליות, ולא אני הייתי צריכה לעשות את זה. אי-אפשר יותר. אי-אפשר יותר, חברי חברי הכנסת, שהעובדות הסוציאליות הופכות להיות שק החבטות של כל זב ומצורע. ומילא כל זב ומצורע, כל חבר כנסת שיש לו איזה סיפור עם משהו, הופך את העובדות הסוציאליות, שעומדות בקו החזית, במאבקים הכי משמעותיים; העובדות הכי מופלות, במקצוע הכי ממוגדר, עובדות לא בהעסקה ישירה, רובן הגדול, עם שכר זעום; וכל היום הן חוטפות על הראש מנסים זאב ודומיך.
– – אב לשתי עובדות סוציאליות. ואני אומרת לכם, חברי חברי הכנסת, זה פשוט בלתי נסבל יותר. הרי מי הם העובדים הסוציאליים? הם בדרך כלל עובדות סוציאליות, שבאמת הסיטואציה שלהן היא בלתי אפשרית: כל כך הרבה תיקים על הראש שלהן, לא מתגברים אותן, לא מתגמלים אותן. אז אחר כך אתה עולה פה ברוב חוצפתך ונוזף בהן ומסביר כמה צריך לפגוע בהן? מה קורה לך?
מה קורה לך, חבר הכנסת זאב? לא הייתי נזקקת לכך – – –
לא הייתי נזקקת לכך, לולא הייתי רוצה להשתמש בדוגמה שלך – –
– – בקלות שהכנסת הזאת עוברת לסדר-היום. עומד פה שר הרווחה, ובמקום לעלות כאן לדוכן ולנזוף בך ואני לא יודעת מה לעשות, אז הכנסת עוברת לסדר-היום כי זה רק עובדות סוציאליות, כי זה רק נשים שכל היום צריכות להתמודד עם הבעיות הכי קשות של החיים. פשוט תתבייש לך – –
– – ושתתבייש הכנסת שעוברת על זה לסדר-היום.
– – אני מציעה לך להעיף אותו מהמליאה. אחת, שתיים ושלוש.
אדוני היושב-ראש, מילא חבר הכנסת זאב נכנס בעובדות הסוציאליות, גם יש לו בעיה בהבנת הנשמע: אני דיברתי על כל זב ומצורע וחבר כנסת.
ואתה יודע מה? אתה שייך לקטגוריה הזאת. חברי חברי הכנסת – –
אדוני היושב-ראש, הסוגיה השנייה שאני רוצה להעלות כאן היום בפני המליאה, לנצל את ההזדמנות, זה לגבי קבוצת נשים נוספת שמשרד החינוך, משרד הבריאות, כל שאר המשרדים, מתייחסים אליהן בזלזול, בבוטות – משרד האוצר – אני רוצה לדבר על הסייעות. על אותן אלה שפשוט עושות עבודה מדהימה. רק לפני כמה שבועות הצלחנו להסדיר את המעמד של הסייעות המשלבות. איך גנבו אותן, אדוני היושב-ראש? המדינה הקצתה שכר ל-12 חודשים והעסיקו אותן עשרה חודשים, וכבר הצלחנו להסדיר את זה. אז היום גילינו שהסייעות הרפואיות ממשיכות לעבוד עשרה חודשים, ומפטרים אותן. הן אפילו לא מגיעות לסף של היכולת לקבל דמי אבטלה בחודשיים שמפטרים אותן. זה אחרי שכבר הסדירו את המעמד של הסייעות המשלבות, פתאום הן מוצאות את עצמן – כי תמיד האוצר או משרד החינוך או אני לא יודעת מי רוצה להרוויח על גבן של הנשים הכי מוחלשות במשק. זה נראה לכם סביר, שתמיד מי שמשלם את המחיר זה או העובדות הסוציאליות או הסייעות או המזכירות הרפואיות או המזכירות בבתי-הספר? תמיד מדובר במקצועות נשיים, שהן רוב בהם; נשים שלא מועסקות בהעסקה ישירה, מועסקות בהעסקה פוגענית. ובמקום שהכנסת הזו תיתן את דעתה איך משפרים את מעמדן של אותן נשים, אותן עובדות, אותן אלה שדואגות לילדים הנכים והאוטיסטים שקודם דיברנו עליהם ואותם אלה שצריכים הזרקות וסוכרת והיפו ומה שלא קורה – איזה סכומים הן מרוויחות? היום אנחנו קיבלנו את הנתונים בוועדה, גם בתשובה על שאילתה שאני הגשתי; איזה סכומים משלמים לאותן נשים במקצועות האלה? ורוצים שהן תהיינה עם הילדים שישה ימים בשבוע, בכל שעות היום. חברי חברי הכנסת, אני חושבת שזו ההזדמנות להכיר תודה לעובדות הסוציאליות, לסייעות המשלבות, לסייעות הרפואיות. אבל עם תודה לא הולכים למכולת, חברי חברי הכנסת. אז קודם כול אנחנו צריכים להתחיל בלהגן על כבודן, מקומן, מעמדן, אבל זה בוודאי לא מספיק. כדי שיהיה להן כבוד, כדי שיהיה להן מעמד, כדי שלא ישתלחו בהן ככה על הדוכן, צריך גם לתגמל אותן ולשלם להן בהתאם. אני חייבת להודות שזה ממש מביש שזה מה שמדינת ישראל משלמת לאותן נשים. זה היחס לנשים במדינה? אחר כך עומדים כאן על הדוכן ראש הממשלה ושרים ושרי חינוך ורווחה ואוצר ומסבירים כמה אנחנו דואגים לרווחת הנשים – עד שזה בא לנשים הכי מוחלשות בחברה הישראלית. גם זורקים אותן לכל הרוחות, גם לא מגינים על כבודן, וגם זה מה שמשלמים להן. תודה רבה, אדוני.
לא, הן רואות את נסים זאב.
תודה רבה. אדוני היושב-ראש, אני רוצה להביע מכאן תנחומים – אדוני, לנפגעים גם בפיגוע הקשה בתל-אביב וגם בפיגוע באלון-שבות – למשפחת הנערה שנרצחה. אלה ימים קשים, אבל הכנסת ממשיכה לתפקד ולדבר על התקציב שמוגש כאן. ואני רוצה לומר לך, אדוני היושב-ראש, שמעתי את הבשורה החדשה של שר האוצר: לעבוד בשביל האזרח. ספרתי כמה פעמים הוא אמר את זה. אתם יודעים כמה פעמים הוא אמר? ככה, זרקו מספר. יותר מ-20 פעמים: לעבוד בשביל האזרח. ואני אומרת לכם, זו עבודה בעיניים, חברי חברי הכנסת. שר האוצר אמר שזה תקציב חברתי? אצל שר האוצר דיבורים זה כמו חול, חברי חברי הכנסת, אבל אין מה לאכול. אם היה לנו שקל על כל הבטחה ריקה של שר האוצר לפיד, מזמן כבר היינו סוגרים את הגירעון. איזה הבטחות עוד לא שמענו משר האוצר בשנים האחרונות? שר האוצר התחייב שהוא יוריד את מחירי הדיור בתוך חצי שנה. הוא גם התחייב, למשל, לנישואים אזרחיים. הוא התחייב לפטר את הרבנים הראשיים, הוא התחייב ללמד לימודי ליבה, או שילמדו לימודי ליבה, ושתהיה תחבורה ציבורית בשבת.
מה אנחנו רואים? שיש לנו כאן שר אוצר שהוא קבלן הביצוע של האג'נדה הכלכלית הדורסנית של ראש הממשלה נתניהו, וחוץ מהבטחות ריקות לעבוד בשביל האזרח הוא לא משנה כלום, הוא לא עושה כלום. ועכשיו, אדוני שר האוצר, אתה מדבר על תקציב חברתי, על התחלת התיקון. איך הוא קרא לזה? התחלת התיקון. איזה תקציב חברתי? באמת אני חוזרת על זה: אם היה לנו שקל על כל התחייבות של שר האוצר לתיקון, לתקציב חברתי, כבר מזמן היינו סוגרים את הגירעון. אז איך בכלל הוא מעז היום – אני שומעת אותו מדבר כאן על תוספות לבריאות, לחינוך ולרווחה. רק לפני כשבוע ועדת הכספים הצביעה על קיצוץ רוחבי בתקציבי המשרדים האלה בגובה של כ-2 מיליארד שקלים. אז על מי אתה חושב בדיוק שאתה עובד כשאתה מתפאר בהגדלת תקציבי החינוך והבריאות, תקציבים שגדלים מדי שנה באופן אוטומטי כדי לעמוד בגידול הטבעי של האוכלוסייה? הרי הוא הסביר לנו כאן עכשיו שהיה גידול בתקציבי הבריאות. היה גידול באוכלוסייה, אז יש מנגנון אוטומטי. הרי קיצצו 2 מיליארד שקלים קיצוץ רוחבי, והקיצוץ הזה הוא קיצוץ flat, והוא בבסיס התקציב, והוא יהיה גם בתקציב הבא באופן הזה. חברי חברי הכנסת, הרי כל הקיצוצים האלה בכלל, ביחס לתקציב הכללי, לא רק שלא יהיה גידול משמעותי בתקציבי המשרדים וההוצאה לאזרח תישאר נמוכה ביחס לממוצע למדינות המערביות; כל ההצהרות האלה על הגדלת התקציבים החברתיים – מדובר כאן בזריית חול מכוונת בעיני הציבור. זו זריית חול מכוונת. שר האוצר לפיד סומך על הזיכרון הקצר של הציבור. אני רוצה לצטט לכם מתוך דף הפייסבוק של שר האוצר לפיד, מה הוא כתב שם לפני כחצי שנה. הוא כתב כך: "יישום חוק יום לימודים ארוך עד השעה 16:00, הקטנת כיתות הלימוד, הגדלת התמיכה לתלמידי הפריפריה ב-26% בתקצוב דיפרנציאלי, חיוב לימודי ליבה". ואני שואלת אתכם, חברי חברי הכנסת, הרי התקציב ששר האוצר הביא לכאן היום דוחה את יישום חוק יום לימודים ארוך בחמש שנים, הוא מקצץ קיצוץ עמוק בתקציב החינוך. וגם כל התוכנית הזאת, כל ההתחייבות הזאת ללימודי ליבה נגנזה יחד עם יתר ההבטחות של שר האוצר. עוד אזכור, ככה, של דברים ששר האוצר אמר. אבא שלי היה אומר: לדבר זה בחינם. לדבר זה בחינם. בנאום בפני סטודנטים במרס 2013 אמר שר האוצר: "גם אני מאמין" – הוא אמר – "שהגיע הזמן לקצץ בתקציב הביטחון ולהעביר את הכסף לשירותים החברתיים". אז אני שואלת, חברי חברי הכנסת, איפה ההצהרה הזאת היום, כשהוא מגיע לכנסת והוא מגיש לנו את התקציב שמשועבד כולו למערכת הביטחון? תראו מה קורה כאן, איך שר האוצר ממש נופל שדוד לנוכח האיומים של מערכת הביטחון. חסר לו, חסר לו – אני ניסיתי לראות איפה השריר הזה, ניסיתי לחפש איפה השריר הזה, שריר האומץ. חסר לו שריר האומץ, שמאפשר להתייצב מול הממסדים הגדולים, בעיקר מול הממסד הביטחוני, ולהגיד להם לא. שריר האומץ – ניסיתי לחשוב, אולי זה פה, אולי זה משהו – לא מצאתי את זה אצל שר האוצר. לא היה לו אומץ להתייצב בפני מערכת הביטחון, לא בפני ממסד המתנחלים – ממשיכים להעביר כסף להתנחלויות – לא בפני בעלי ההון – ולא הורידו להם את הפטורים. אז איפה שריר האומץ? מה עושה שר הביטחון בתקציב הזה? הוא הופך את מדינת ישראל, חברי חברי הכנסת, לצבא שיש לו מדינה, ולא למדינה שיש לה צבא. מי שהיה מקצץ בתקציב הביטחון היה הופך את היוצרות. שלא לדבר על ההבטחות שלו. איך הוא אמר? הוא עמד כאן כזה בפעם הקודמת במין דיבור כזה, חצי שקט כזה: "התפקיד שלנו לדאוג לזה" – אני מצטטת – "שלא יהיה במדינת ישראל אפילו ילד רעב אחד". "אנחנו עוד לא שם", הוא המשיך להגיד, "אבל אנחנו בדרך, ואנחנו נקיים את מה שהבטחנו, ואם נצטרך עוד משאבים כדי למנוע רעב מילדים, יהיו עוד משאבים, כי זו חובתנו".
חברי חברי הכנסת, איפה המשאבים האלה היום, כשקוברים את המלצות ועדת אלאלוף כדי לתת עוד כסף לתקציב הביטחון? ואני מסיימת, אדוני. חברי חברי הכנסת, אין שום דבר חברתי בתקציב הזה. אין שום דבר חברתי. מרצ הגישה תוכנית חלופית, תקציב חלופי, שמראה שאפשר גם אחרת. אנחנו אומרים איפה יש כסף וממה צריך לקצץ ומה צריך לעשות, ואנחנו חושבים, למשל, שאפשר לפתוח 800 מעונות-יום, להחיל יום לימודים ארוך, להפעיל תחבורה ציבורית בשבת, להרחיב את סל הבריאות – אפשר לעשות הרבה דברים, אבל ודאי שלא עם התקציב הזה שהוגש לנו כאן. תודה רבה, אדוני.
הוא אמר שהוא ישלול להם את האזרחות.
כי אין להם בנט ואין להם אורי אריאל.
חבר הכנסת גפני, הגב שלך הוא משהו.
בדיוק. חברי חברי הכנסת, אני מודה שקשה לדבר אחרי חבר הכנסת גפני, שגנב לי את הנושא, אבל פטור בלא כלום אי-אפשר. אני מודה שהיום זה שיא השיאים – הקואליציה, הפוליטיקה החדשה, כל הצעות החוק שאנחנו מצביעים עליהן: הנמקה מהמקום, יש עתיד; הנמקה מהמקום, יש עתיד; הנמקה מהמקום – כבר אמרנו – יש עתיד. ואיזה חוקים – – –
תסלחי לי, גברתי, הנמקה מהמקום זה אומר שהממשלה או ועדת השרים לענייני חקיקה מאשרת. איך זה יכול להיות שחבר הכנסת גילאון – היה לו היום פה חוק מדהים; חבר הכנסת שמולי, חוק מדהים לא פחות – האם הקואליציה מאשרת? לא, כי זה שמולי, כי זה גילאון, כי זה אופוזיציה. אבל מה – – –
בדיוק. אבל מה, חברי חברי הכנסת, זה שיאים חדשים.
חברי חברי הכנסת, כשמדובר בחבר הכנסת גילאון או בשמולי או גפני, נניח, העיקרון ממש נכון, אבל הביצוע – לא אצלכם. ואם זה עיקרון נכון, אז אולי גם נעתיק את הצעת החוק ונגיש אותה, ואז היא תיחשב לזכות יש עתיד. אני רוצה להגיד עוד משהו. תסלח לי גברתי היושבת-ראש, יש לי הרבה הערכה אליה, אבל הכנסת הזאת הסתדרה אני לא יודעת כמה, 60 וכמה שנים, בלי חוק שמיטה, אבל כשבא חוק שמיטה זה בטח הדבר הכי חשוב שהכנסת הזו הצביעה עליו; לא שאני נגד, אני הצבעתי בעד, אני רק רוצה להראות את האבסורד של הכנסת. מגיעות פה הצעות חוק חברתיות, מצוינות. חברת הכנסת זנדברג, מיכל רוזין, עיסאווי, הגישו הצעות מצוינות, אבל מה עושה הקואליציה של יש עתיד וראש ועדת השרים לחקיקה יאיר לפיד? – זנדברג? מה פתאום, היא באופוזיציה, ניתן הישג לזנדברג? הרי מרצ מקבלת עכשיו בסקרים תשעה מנדטים, כמו יש עתיד, אז אנחנו נחזק עכשיו את מרצ? אוי אוי אוי. תתביישו לכם. זאת הפוליטיקה החדשה שלכם? אלה החוקים שאתם מביאים ומטילים וטו? חברי חברי הכנסת – – –
חברי חברי הכנסת – ואני שומעת את גברתי היושבת-ראש, חברת הכנסת רות קלדרון, ומה היא מסבירה לנו הרגע? רק לפני יומיים שמענו כאן את שר האוצר על הבמה – 26 פעמים הוא אמר בנאום שלו: אנחנו באנו לעבוד בשביל הציבור. ומה אני שומעת את רות קלדרון אומרת? באנו לעבוד בשביל הציבור. הפנמתם, הטמעתם, ומה אתם עושים? אתם עובדים על הציבור בעיניים. אתם גונבים חוקים, אתם לא מאשרים חוקים לאופוזיציה. אתם חבורה של פוליטיקה חדשה במירעה. זה מה שאתם.
למה לא לפרק את ישיבות ההסדר ולפזר אותם ביחידות הצה"ליות? לא הגיע הזמן לעשות את זה?
אדוני, תודה רבה, חברי חברי הכנסת, ביום רביעי שעבר חברת הכנסת מיכל רוזין עלתה לדוכן והציגה הצעת חוק שוויון הזדמנויות בעבודה. עלתה השרה סופה לנדבר והסבירה לה, בעקבות חילופי דברים ביניהן – –
– – הסבירה לחברת הכנסת רוזין – אדוני, תגן עלי – –
– – מדוע לא תומכים בהצעה, ואז היא אמרה לה את הדבר הבא: אתם בוגדים, אתם לא נאמנים למדינה – השרה לנדבר. מישהו הוריד אותה מהדוכן כשהיא אמרה את זה – אתם בוגדים – והסתכלה על האגף הזה? מה קרה, חבר הכנסת פייגלין? ציפור נפשך? אמרו לך "פאשיסט"? מה קרה? הוא טעה בהרבה? מה קרה?
חברי חברי הכנסת, לא זכור לי שמישהו הוריד את השרה לנדבר מהדוכן כשפנתה לאגף הזה ואמרה: אתם בוגדים, אתם לא נאמנים למדינה; לא אחת, שתיים, שלוש. אמר חבר הכנסת זחאלקה – –
– – ביטוי – ביטוי שמקומם אותך.
צריך להשאיר שוליים רחבים לחופש הביטוי. אם לא כאן בכנסת, איפה יוכלו חברי הכנסת להתבטא? קודם אתם מעלים להם את אחוז החסימה, ועכשיו אתם מחוקקים להם את חוק הלאום; זאת התוצאה הישירה של החוקים הגזעניים האלה – – –
את אל תגידי לי – שקרנית ומנוולת אמרת לי? אדוני, זאת הרמה של שרות בממשלה. שמעתם?
חברי חברי הכנסת, שרה בקואליציה – –
– – באחת המפלגות הגזעניות ביותר בכנסת הזאת, עמדה כאן על הדוכן, הסתובבה לכיוון הזה ועשתה ככה: אתם בוגדים, אתם לא נאמנים למדינה. האם רעדו אמות הספים של המליאה הזאת? האם מישהו הוריד אותה מהדוכן? אדוני היושב-ראש, זה לקלונה של הכנסת שהיא לא משאירה שוליים רחבים לחופש הביטוי. עולה השר שטייניץ על הדוכן – השר שטייניץ, אתה ממשטר את השיח בכנסת הזאת. מי שם אותך להטיף לנו מוסר? מי שם אותך לקבוע לנו מה מותר ומה אסור?
אני מטיפה לך מוסר כי אתה עמדת כאן – – –
– – ובמקום לגנות את היושב-ראש – –
– – על ההתנהלות הלא-פרלמנטרית – –
– – עוד אתה מותח ביקורת, אתה מכתיב לנו איך לדבר? אדוני היושב-ראש, לא חייבים להסכים לכל ביטוי. יכול להיות שגם אני לא אוהבת את הביטוי הזה. יושב כאן יושב-ראש הישיבה, ובאופן קבוע, כשעולים חברי כנסת ערבים לדוכן, הוא מעיף אותם מהישיבה – אחת, שתיים, שלוש. אפילו לא נתן סיפק בידו לחזור בו, אפילו. ולכן, אדוני היושב-ראש – –
– – זו התוצאה של חוק הלאום שלכם. ככה אתם נראים. רציתי להגיד "פני הדור כפני הכלב", אבל החלטתי לא להעליב את הכלבים. תודה רבה.
עושים לנו משטרת שפה – – –
אתה לא יכול בארבע דקות להבין.
אדוני, תודה רבה, חברי חברי הכנסת, אני רוצה להודות לך על הדברים החשובים שאמרת היום לציון יום המאבק הבין-לאומי באלימות נגד נשים. כל פעם מחדש אנחנו עומדים כאן ונדהמים איך כל כך הרבה נשים נרצחות, מוכות, נאנסות, נרצחות, רק בשל היותן נשים. נשים נרצחות על רקע מגדרי – בשל היותן נשים. ואני חייבת להגיד שהכנסת הזאת – בכלל, כנסת ישראל, אולי בשלושת העשורים האחרונים, עשתה כברת דרך מאוד מאוד משמעותית בהגנה על נשים, בחקיקת חוקים מתקדמים לשוויון מגדרי. וכל פעם מחדש, למרות ההתקדמות, אנחנו מוצאים את עצמנו מגיעים למליאת הכנסת ומעלים תיקונים מתיקונים שונים, כי אנחנו מבינים שעם כל ההתקדמות וההבנה, עדיין יש לקונות שמחייבות תיקון. אני רוצה להודות לוועדת שרים לחקיקה, שמאשרת את הצעת החוק של קבוצה של חברי הכנסת ושלי. ההצעה כולה מתייחסת להכרה בפגיעה מינית בעבודה כתאונת עבודה. הנקודה הספציפית שאנחנו מאשרים היום היא הארכת תקופת ההתיישנות. אני רוצה להגיד כך: במשך הרבה מאוד שנים לא הכירו בפגיעה מינית בעבודה כתאונת עבודה. אנחנו ראינו איך, למשל, כשאדם נפגע במהלך תקופת עבודתו, נניח בשריר הלב, בעיה באוטם שריר הלב, זה מוכר כתאונת עבודה על-ידי הביטוח הלאומי; בצדק זה מוכר. אנחנו רגילים שפגיעות צריך לראות בעין, צריך לדעת לזהות אותן.
לקח, נכון, אבל זו הייתה התקדמות מאוד חשובה. אתה צודק, חבר הכנסת מיכאלי. הטרדה מינית, פגיעה מינית, סוג של פגיעה מינית בעבודה – אנחנו יודעים כמה קשה לנשים להתלונן על פגיעה מינית, כמה זמן לוקח להן להכיל את מה שקרה להן. והחוק במתכונתו הנוכחית, חוק הביטוח הלאומי, אפשר לנשים שנפגעו בעבודה, שביקשו לראות בפגיעה המינית תאונת עבודה, להגיש תלונה, או להתנהל, שנה מהיום שזה קרה. ואני שמחה שוועדת השרים לחקיקה קיבלה את התפיסה שלוקח זמן להפנים, להכיל, להתמודד, להתאושש, בכלל לאזור כוח, לאסוף את כל הכוח הנפשי להתייצב מול המעביד או בכלל להגיש תביעה לביטוח הלאומי לקבלת גמלה. ההארכה היום מדברת על שלוש שנים, 36 חודשים במקום 12 חודשים. אני חושבת שזה הישג מאוד מאוד משמעותי. זה משדר שדר לנשים בעבודה, עצם הארכת התקופה משדר שדר שהביטוח הלאומי רואה בפגיעה מינית בעבודה תאונת עבודה. זה בעצם הכרה דה-פקטו, או למעשה, או אני לא יודעת אפילו איך להגדיר את זה. אני רוצה שוב להודות. אני חושבת שזה ייתן מזור וסיוע להרבה מאוד נשים שאחרי שהן נפגעות בעבודה הן לא מסוגלות לחזור לחיים רגילים. הן לא מסוגלות, הן לא יכולות לראות את התוקף, הרבה פעמים הוא המעסיק שלהן או המעביד שלהן או מישהו שעבד אתן, והן לא יכולות לעבוד, הן מטורטרות, הן צריכות לקבל טיפול נפשי. והידיעה שהן תוכלנה להגיש בקשה לקבלת גמלה היא מעודדת, היא מחזקת. אני אומרת את זה שוב, לכאורה זה תיקון קטן בסך החוקים הגדולים שאנחנו מחוקקים כאן בכנסת ובאים להיאבק באלימות נגד נשים, בפגיעה, באונס, במעשים מגונים; אבל זה תיקון קטן שלאותה אישה הוא עולם ומלואו, תיקון שיכול להציל את חייה. ושוב, אני רוצה להודות על שהממשלה הלכה אתנו על העניין הזה. אני רוצה לנצל, אדוני, את הזמן שנותר לי ולדבר בהקשר קצת יותר רחב על היום הזה שאנחנו מציינים. כשיש, וזו הערכה שאנחנו נוהגים לומר, כשיש קרוב ל-200,000 נשים מוכות במדינת ישראל, ורק בעשור האחרון נרצחו 196 נשים בשל היותן נשים – היום קראתי את הנתונים של איגוד מרכזי הסיוע, אלה פשוט מספרים שלא מתקבלים על הדעת: קרוב ל-40,000 – זה לא רק נשים, זה נפגעים ונפגעות, אבל בגדול הנפגעים והנפגעות הם נשים – 40,000 תלונות הוגשו, או פניות הוגשו, למרכזי הסיוע, ורק 15% מהן התלוננו וזכו לטיפול משטרתי. אנחנו מדברים כאן על נתונים מפלצתיים, על נתונים מפלצתיים. אני כל פעם חושבת מחדש, ואמרתי את זה בפתח דברי: הייתה התקדמות מאוד מאוד משמעותית בחקיקה, אבל החיים לא תמיד זורמים, והשדר שמועבר מהכנסת הרבה מאוד פעמים הוא שדר מאוד מאוד תקיף, מאוד מאוד נחרץ, הכנסת מחוקקת חוקים מאוד מאוד משמעותיים, ואז אנחנו רואים מין פער בין השדר שיוצא מהכנסת לבין היכולת של רשויות אכיפת החוק לאכוף את החוקים שהכנסת מחוקקת. והרבה פעמים אנחנו גם רואים שהשיח, או הציבור, לא הפנים את השדר שהכנסת רצתה להעביר. כי ברגע שממשיכים – היום היה דיון בוועדה למעמד האישה, אצל חברת הכנסת עליזה לביא, על פגיעה בנשים במרחב הווירטואלי. ברגע שהכול הפקר וגוף האישה הפקר ומחפיצים את גוף האישה ואפשר לנאץ אותה ולזלזל בה ולהעלות סרטונים – – –
תודה, אדוני. ברגע שאפשר להפגין אלימות כזאת כלפי נשים ונערות צעירות, ונערות צעירות מפנימות את מה שקורה, אני חושבת שזה אומר שמעבר לחקיקה יש לנו עוד הרבה מאוד מה להעביר מבחינה ציבורית. יש לנו מסר מאוד מאוד חשוב להטמיע, בעיקר – מה שמטריד אותי – בקרב קובעי מדיניות: שופטים, פרקליטים, פרקליטות, שלא תמיד הפנימו את מה שהמחוקק התכוון להגיד, את מה שהמחוקק התכוון אליו בחקיקה. אומנם יש שיפור, אנחנו כבר לא רואים קלות ראש, אבל גם בפסיקה וגם בגזירת עונשים עדיין, לצערי, השדר שיוצא זה שאפשר לפגוע בנשים ולצאת מזה בזול. ואני חושבת שכל חברי הכנסת שנמצאים כאן, בוודאי היום בדיון הזה, מאוחדים בגישה ובתפיסה שהמאבק להגנתן של נשים לא יכול להסתכם ביום אחד שאנחנו עומדים כאן בכנסת ומציינים את זה לצורך היום המיוחד, ושהמאבק להגנתן וכבודן ומעמדן של נשים הוא מאבק כלל-חברתי, ולא מאבק של נשים בלבד. אני מאוד מאוד מקווה שהיוזמה היום של חברי כנסת ושלי לאפשר תביעה לגמלה לאותן נשים שנפגעו במקום העבודה שלהן, ולהכיר בפגיעה שהן עברו כפגיעה מינית, והפגיעה המינית הזאת תיחשב בביטוח הלאומי כתאונת עבודה – זה הישג מאוד מאוד משמעותי בשביל אותן נשים, ותודה רבה.
אדוני היושב-ראש, אדוני ראש הממשלה, חברי חברי הכנסת, הדיון היום הוא על יוקר המחיה, ועל כך שאי-אפשר להתקיים כאן בכבוד, וזה נובע – או ליתר דיוק, זו תוצאה ישירה של העובדה שכ-10% מהאוכלוסייה בישראל מחזיקים בכ-70% מההון, ומול זה אתם רואים את ממדי העוני חסרי התקדים. יותר ויותר משפחות עובדות מצטרפות כל שנה למעגל העוני. חברי חברי הכנסת, 35% מהילדים בישראל חיים בעוני. ממשלה, חברי חברי הכנסת, שאינה מתקצבת את מסקנות ועדת אלאלוף ומתעלמת מהעוני המשתולל, ממשלה כזו שותפה לפשע הומניטרי, ואדוני ראש הממשלה, זו האחריות הישירה שלך. יש כאן מצב חירום לאומי: 35% מהילדים בישראל חיים בעוני. אבל למה זה קורה? איך הגענו למצב הזה, שלא מתעסקים ביוקר המחיה? זה קורה, אדוני ראש הממשלה, כי אתה נמצא בתחרות על מי יכריז יותר נאמנות לימין הקיצוני. במקום שהממשלה שלך תתחיל לעבוד בשביל האזרחים בישראל, אתה עוסק בענישה קולקטיבית ובחוקי לאום מיותרים. למה? למה בכלל היה צריך את חוק הלאום הזה, אדוני ראש הממשלה? אני רוצה לבשר לך, לא יודעת, אולי לא ידעת, אבל מדינת ישראל היא מדינת הלאום של העם היהודי, והלגיטימציה הבין-לאומית הוענקה לה בכ"ט בנובמבר. זה העיקרון המנחה במגילת העצמאות ובשורה של חוקים. הרי מה, ההצעה שלך עכשיו נועדה להגן על מדינת ישראל כמדינתו של העם היהודי? ממש ממש לא. ההצעה שלך נועדה לדחוף לקדמת הבמה את המילה "יהודית" ולדחוק אחורנית את ה"דמוקרטית". במה אתם מתעסקים? בשאלות של מהות? בשאלות של זהות? האם המדינה צריכה להכריע בשאלות שנויות במחלוקת? בחקיקה? בכוחו של רוב פוליטי? או שצריך לעשות את זה מתוך הסכמה רחבה? בטח שלא ברוב קואליציוני שמבקש לעקוף את הדיון הציבורי הדמוקרטי ולקבוע עובדות שיאלצו כל חוקה שתנוסח בעתיד. חברי חברי הכנסת, במקום שמדינת ישראל תגדיר את עצמה ותהיה מדינת הלאום של העם היהודי ושל אזרחיה, אתה, ראש הממשלה נתניהו, מעדיף אותה רק מדינת הלאום של העם היהודי, שמראש מתעלמת מכל אזרחיה. והתוצאה ברורה, חברי חברי הכנסת, על-פי יוזמות החקיקה הקיצוניות של חברי הכנסת אלקין, שקד ואני לא יודעת, וכל מיני מרעין בישין שהצטרפו אליהם, יהודים אמורים לקבל עדיפות על שאר אזרחי ישראל.
מה המשמעות של זה? נכון, בטח, חבר הכנסת רותם, נכון. מה המשמעות של זה?
שתפגעו בזכויות אדם, בדמוקרטיה, בזכויות המיעוט הערבי בישראל. אנחנו מדברים על 20% מאזרחי המדינה. וגם, חברי חברי הכנסת, אם תתקבל לכאורה הצעה יותר מרוככת של ראש הממשלה, איזו הצעה זו? איזו דמוקרטיה זו שאין בה המילה "שוויון"? שמדברת על זכויות אישיות? מה, יש דמוקרטיה בלי שוויון? אדוני ראש הממשלה, אתה הולך לעשות כאן דמוקרטיה ליהודים בלבד. אני חייבת לומר לכם, חברי חברי הכנסת, לא שממש יש לי ציפיות מראש הממשלה, בטח לא מדודו רותם ולא מזאב אלקין וגם לא מאיילת שקד, אבל אני שואלת אתכם, לצערי הם לא כאן – –
– – השרים לבני ולפיד, מה אתם עוד מחפשים בממשלה הזאת? אתם מיום ליום הופכים להיות משתפי הפעולה של הממשלה הזאת. אתם מתיימרים להשפיע על הממשלה מבפנים? הרי אמרתם שתפרשו אם הממשלה לא תקדם שלום, ובפועל אתם עדיין נשארים בתוך ממשלה קיצונית שמשקיעה כספים בהתנחלויות, מחריבה את הקשרים עם ארצות-הברית, מנסה להשתלט על מזרח-ירושלים ומאפשרת כל מיני פרובוקציות של חברי כנסת הזויים שעולים להר-הבית, שזורקים גפרור שמבקש להדליק כאן תבערה בעיר הכי רגישה, בסיטואציה הכי רגישה. מה אתם הולכים לעשות כאן? להפוך את הסכסוך, את העימות שיש לנו, מסכסוך לאומי לסכסוך דתי? מה אתם מסבירים לנו, השרים לבני ולפיד? קודם הסברתם לנו שאתם נשארים בממשלה בשביל השלום. טוב, השלום לא ממש הלך כי הממשלה הזאת לא ממש התכוונה ללכת לשלום, ועכשיו אתם מסבירים לנו שאתם נשארים בממשלה כדי להגן על הדמוקרטיה. איזו דמוקרטיה זאת? כל יום הממשלה הקיצונית הזאת מעלה יוזמות חקיקה קיצוניות, גזעניות ואנטי-דמוקרטיות, שמבקשות לפגוע באזרחי ישראל הערבים, שפוגעות בשלטון החוק ובשומרי הסף. וכל פעם, מה אני שומעת? איזה תירוץ אחר שאתם ממציאים. אתם נותנים חותמת כשרות לממשלה הרעה הזאת. אז אולי פשוט תגידו שזה לצורכי הישרדות פוליטית במקום לספר לנו סיפורים: היום זה חוק הלאום ומחר זה חוק אחר. חברי חברי הכנסת, בכל יום שלבני ולפיד נשארים בממשלה, הם ממשיכים לתת לה צינור של חמצן ולגיטימציה בין-לאומית; ממשלה שנוקטת ענישה קולקטיבית, הריסת בתים, שלילת תושבות – מה עוד אתם רוצים לעשות? במקום מוטיבציה לטרור, במקום לעקר מוטיבציה לטרור, אתם גורמים לעוד ועוד אנשים להיכנס למעגל הטרור.
חברי חברי הכנסת, הגיע הזמן שנבוא חשבון עם מנהיגות פחדנית, שאינה מציעה תקווה והורסת כל סיכוי להסדר. אדוני ראש הממשלה, נכשלת בהובלת ישראל למקום בטוח יותר לחיות בו. נכשלת בביטחון, נכשלת בשלום, נכשלת בכל פרמטר אפשרי בסולם הערכים שבו נמדדת מדינה דמוקרטית מתוקנת. אם לא היית עסוק כל כך בלרצות את הימין הקיצוני, ואם היה לך מינימום של אומץ ואחריות לאומית, היית מגלגל את כל ההצעות הקיצוניות האלה וההזויות האלה, כולל ההצעה שלך, מכל המדרגות; היית קורא לסדר את כל המתסיסים שרוצים להבעיר את ירושלים. אבל מה עושה ממשלת ניהול הסכסוך בראשותך? היא ממשיכה להתייחס למציאות הקשה בירושלים כמו אל רסיס בישבן. חברי חברי הכנסת, אדוני ראש הממשלה, אתה לא מציע חזון מדיני, אתה מפגין חוסר אומץ, אתה מוביל אותנו ממבצע למבצע ומתַרחש תרחישים קטסטרופליים של השמדת העם היהודי: איראן, "חמאס", "דאעש", עוד הפעם איראן, עוד הפעם "חמאס", עוד הפעם "דאעש". ומה קורה בזמן הזה? הממשלה שלך מפחיתה מסים לעשירים, לא גובה מסים מחברות ענק, מקצצת בקצבאות ובשירותים החברתיים ומשתפת פעולה עם ממסדים ותאגידים מושחתים ותאבי בצע. חברי חברי הכנסת, יוקר המחיה הוא ממש לא גזירת גורל. הוא תוצאה של המדיניות המתמשכת והמכוונת של הממשלה בראשותך, ויוקר המחיה לא ישתפר כל עוד הממשלה שלך עסוקה בצעדים פופוליסטים ומזיקים. במקום לעסוק ביחסי ציבור על חשבון כספי ציבור, הממשלה צריכה לאמץ תוכניות קונקרטיות בתחום המזון, הבנקאות, הדיור, החשמל והמים, בריאות, חינוך, העלאת שכר מינימום כבר אמרנו? העלאת שכר מינימום לרמה שתאפשר מחיה בכבוד. הקצאת דירות לדיור בר-השגה; עדכון סל התרופות ופתיחת מעונות-יום; איפה כל ההבטחות על יום לימודים ארוך, עד 16:00? איפה כל ההבטחות האלה? לאן הן נמוגו? אלה רק חלק מהצעדים שממשלה אחראית שעובדת לטובת האזרחים שלה צריכה לאמץ. חברי חברי הכנסת, לסיום, ההבטחה היחידה שעולה מהתקציב שהממשלה הזו הגישה לנו לכנסת היא לא הורדת יוקר המחיה, אלא שההוצאה האזרחית תמשיך להתכווץ, האי-שוויון ימשיך לגדול, והמשפחות הצעירות ימשיכו לקרוס תחת הנטל הכלכלי. אדוני ראש הממשלה, מנהיגות נמדדת באומץ וביכולת ליצור שינוי למען דור העתיד. ואני אומרת לך, אתה לא מביא שלום, אתה לא מביא ביטחון, אתה לא מצמצם את הפערים החברתיים, אתה לא מטפל ביוקר המחיה ואתה הופך את ישראל לדמוקרטיה ליהודים בלבד. תודה רבה.
– – – להוריד את יוקר המחיה.
באמת, מה עניין שמיטה להר-סיני?
כל הזמן אתם עושים לנו את זה.
מה עניין שמיטה להר-סיני? על מה אתה מדבר בכלל?
אתה מפר את האיזון. אתה מפר את האיזון שאתה – – –
קוראים לזה פרנויה, אדוני ראש הממשלה.
לא זכרת כמה שנים אתה ראש ממשלה?
גברתי היושבת-ראש, אני רגילה. אילן גילאון קיבל הביתה הזמנה לחתונה לחבר הכנסת אילן גילאון ולאשתו זהבה. סיפור אמיתי.
סיפור אמיתי. חברי חברי הכנסת, בנימה קצת יותר רצינית, הצטערתי מאוד ששר הפנים עלה כאן על הדוכן והמשיך את המסורת של שרי הפנים לפניו, שהתחרו ביניהם מי יצהיר יותר – – –
צרכים אנושיים בסיסיים למבקשי מקלט זה בחולות במתקן "חולות".
אז אני בינתיים אדבר על דבר אחר. חבר הכנסת גילאון, אילן גילאון, הנה אתה. סיפרתי לחברי המליאה, לחברי הכנסת, על ההזמנה לחתונה שקיבלת, לחבר הכנסת אילן גילאון ואשתו זהבה.
הצ'ק היה משותף, בדיוק. אני רוצה, ברשותכם, להתייחס להערה החשובה – באמת, אני מתכוונת לזה, לא בציניות – של יושבת-ראש הישיבה, חברת הכנסת קלדרון, על הצרכים הבסיסיים; שגם שר הוא בן-אדם וגם לשר יש צרכים בסיסיים, ואין מה לעשות, יש מקומות שהמלך או המלכה הולכים אליהם לבד. אבל מה לעשות שלאותם מבקשי מקלט אין יכולת לממש את הצורך בצרכים בסיסיים בתנאים כאלה סבירים, ללכת לבד למקום שהם הולכים אליו; והם צריכים לעשות את זה במתקן משותף לכולם. כמה אנשים יושבים ב"חולות", חברת הכנסת רוזין, יושבת-ראש הוועדה?
1,200 כרגע. סליחה שאני נכנסת לפרטים הקטנים האלה, אבל אולי הפרטים הקטנים האלה מסברים את האוזן על חוסר האנושיות, על התפיסה המעוותת שאפשר לקחת בני-אדם, חלקם אולי מהגרי עבודה, חלקם מבקשי מקלט, ולכלוא אותם במתקן כליאה – איך קראו לזה? "מתקן פתוח", נתנו לזה את השם המכובס? לכלוא אותם במתקן כליאה. ולא במקרה בג"ץ פסל פעמיים את החוק הזה – ששרים בממשלה, שרי פנים, מתחרים מי יצהיר יותר נאמנות לימין הקיצוני. איך עלה כאן אלי ישי על הבמה והסביר שזה בכלל הוא, זה הוא התחיל את זה, זה לא גדעון סער; מה פתאום שגדעון סער יקבל את הקרדיט? ומה פתאום שגלעד ארדן יקבל את הקרדיט על הדבר המתועב הזה? במקום למחוק את החרפה הזו מספר החוקים, מתנהלת תחרות מי ייכנס בהם, מי ייכנס בפליטים חזק יותר; במקום לחשוב איך בעצם מונעים את ההסתה של תושבי דרום תל-אביב, שחיים באמת בהזנחה פושעת כל כך הרבה שנים, מסיתים אותם נגד מבקשי המקלט; במקום – ודיבר על זה חבר הכנסת חנין – לעשות תושבוּת חברתית או למצוא פתרון הומני – הומני – לאנשים האלה, שהגיעו לכאן – ומי כמונו, כעם למוד פליטות, צריך להבין מה המשמעות של אנשים שמידפקים על הדלת שלנו? אז במקום למצוא פתרונות, כפי שהציעו חברי הכנסת רוזין וחנין, לבעיית הפליטים, ויש פתרונות, ממשיכים להסית ולהפחיד. בכלל, כשאני שומעת את חברת הכנסת רגב ואחרים, שעוד מעט תהיה כאן הצפה – איך הם אמרו? 100,000 פליטים יציפו את הארץ. בינתיים יש גדר ולא נכנסים יותר, אבל ההסתה והגזענות – כל הרוע יוצא, כל הפחדים הקמאיים והשדים יוצאים מתוך הדברים של האנשים האלה, שמתפרנסים על הגב של ההסתה בין אוכלוסייה לאוכלוסייה.
הוא מקשקש. אם חבר הכנסת אלי ישי אמר שנכנסו אנשים מאז שיש גדר, הוא מקשקש. אבל אני רוצה – – –
חברי חברי הכנסת, כיוון שהשר עוד לא הגיע, אני מנצלת את זכותי על הבמה. אני רוצה לספר לכם למה השר אלי ישי היה כל כך – תודה רבה. כן, כן, אני מדברת, תודה רבה. כיוון שהשר, לוקח לו זמן, אז אני רוצה להסב את תשומת לבכם, חברי חברי הכנסת – – –
תודה. חברי חברי הכנסת, אני לא ממהרת – – –
אני כן, אני כן. כשאני לא הולכת לחתונה עם חבר הכנסת גילאון, אני יכולה לדבר. חברי חברי הכנסת, אני רוצה להסב את תשומת לבכם למה השר אלי ישי, שעמד כאן, דיבר כל כך בנחרצות נגד תופעת מבקשי המקלט. איך הוא אמר? מה, אפשר לחשוד בי שאני שונא מסתננים? איך הוא אמר? אפשר לחשוד בו שהוא אוהב מבקשי מקלט? לא, אי-אפשר לחשוד בו. ואיך אני יודעת? כי יש לו אינטרסים. הוא והחברים שלו, והחברים שלו מהליכוד, יש להם אינטרסים. למה הם צריכים פה מבקשי מקלט, שיכולים אולי לקחת את מקומות העבודה של אותם אלה שהם מביאים כדת וכדין בשיטת הדלת המסתובבת? כי יש כאן אנשים שהגיעו לארץ בצורה חוקית כעובדים זרים, מה שנקרא מהגרי עבודה, ונשארו בארץ באורח לא חוקי, וממשיכים להביא אותם בשיטת הדלת המסתובבת. ומי מרוויח מזה? חברות כוח-אדם, שגוזרות קופונים, שמקורבות לחברים של אלי ישי ושל מירי רגב – ואני אומרת את זה באחריות. הם גוזרים קופונים – סליחה על הדיבור הזה – על כל גולגולת שמכניסים לארץ בצורה חוקית. אז הם צריכים פה פליטים, שעכשיו יחליפו ויקבלו מקומות עבודה? זה הכול אינטרסים, זה כסף, זה כסף גדול, וזה גם גזענות. וכשזה מצטלב, האינטרסים של הכסף והגזענות ביחד, אנחנו מקבלים חוקים שאם בג"ץ פוסל אותם פעמיים ואומר שהם לא אנושיים והם לא מוסריים, וזה כתם שמכתים את ספר החוקים הישראלי, ובאה הממשלה בפעם השלישית ומגישה שוב הצעת חוק – מידתית, אמר השר גלעד ארדן? איזה מידתית ההצעה הזאת? אם מדינה מתוקנת מכניסה אנשים למתקני כליאה, היא משפרת קצת את היכולת שלהם לחיות, אבל איזה חיים אלה במתקני כליאה? מי רוצה להיות במתקן "חולות" בנגב עכשיו, במזג האוויר הזה? איזה פרצוף יש למדינת ישראל בעולם, כשזו הדרך שבה היא מבקשת להראות איך היא מתייחסת בהומניות לפליטים? ועכשיו הוועדה של חברת הכנסת רגב תעשה דיונים מרתוניים – מהר מהר לחוקק את החוק הזה. מה קרה? יש הצפה? מגיעים מיליונים עכשיו מחוץ לגדר ממצרים ומקומות אחרים? מה קרה שצריך לעשות מרתונים של חקיקה? חברי חברי הכנסת – – –
את לא יכולה לעצור את הדיון במליאה, גברתי – – –
בכל הכבוד לך, חבר הכנסת זאב, אתה לא מכיר את התקנון של הכנסת. ואם אתה מכיר, כדאי שתשתוק.
מי שעומד על הדוכן כשאין שר, ממשיך לדבר.
חברי חברי הכנסת, חבר הכנסת זאב, אני מניחה שזה ממש לא נוח לך לשמוע איך משרד הפנים בראשותו של אלי ישי הפגין מדיניות גזענית, פוגענית, כלפי אותם מבקשי מקלט. שכחנו שהיינו עם למוד פליטות, שכחנו איך התדפקנו על הדלתות.
לא, גברתי, עכשיו מתחיל הזמן, כשמגיע השר. אני רוצה לסבר את אוזנם של חברי הכנסת: משנכנס השר מתחילים למדוד זמן.
תודה רבה. חברי חברי הכנסת, מכיוון שמיציתי להביע את דעתי הבלתי-משתמעת נגד החוק הזה שמוגש כאן – בושה שהוא מוגש. אחרי שבג"ץ פסל פעמיים את החוק הזה, מה אומרת הממשלה לבג"ץ? אנחנו מצפצפים עליכם, אנחנו מחוקקים חוק מידתי יותר. איזה מידתי ואיזה נעליים. פשוט בושה.
תכלית ראויה, ממש תכלית ראויה. לכלוא אנשים בלא משפט זה תכלית ראויה. חברי חברי הכנסת, אני רוצה לנצל את הדקות הספורות שנותרו לי כשאני עומדת כאן על הדוכן ולהתייחס לפארסה שאנחנו רואים שמתרחשת בשעות האחרונות, בימים האחרונים, פארסת ממשלת ישראל. עוד לא היה כדבר הזה שאופוזיציה מגישה אי-אמון והממשלה מביעה אי-אמון בסיעות הקואליציה ומבקשת הצבעה שמית על הצעת אי-אמון של האופוזיציה. אני מודה, אני כבר כמה שנים טובות בכנסת, זה עוד לא ראיתי.
בדיוק. האופוזיציה הגישה אי-אמון בקואליציה. ואתם יודעים מה קרה לקואליציה? היא הצליחה לגייס 20 חתימות של החברים שלה ולבקש הצבעה שמית על הצבעת אי-אמון של האופוזיציה. תקשיבו, אם זאת לא פארסה, אני לא יודעת מה זו פארסה. אז אם חבר הכנסת אלקין וראש הממשלה רוצים לעשות שרירים ליש עתיד או לאחרים, אני מכירה דרכים אחרות לעשות שרירים. איזה בושה, לאן הגעתם? כל האיומים שלכם האחד עם השני, על השני, זה לא מדבר עם ההוא חודש, ואלקין מבקש הצבעה שמית על הצעת אי-אמון של האופוזיציה. האמת – אתם ממש ראויים האחד לשני. תודה רבה.
חבר הכנסת זאב, לא סופרים אותך, אתה יודע את זה.
שוב פעם, העם נגד בג"ץ – – –
תודה רבה, אדוני, על דברי ההערכה.
הכנים, אני יודעת שזה לא מצוות אנשים מלומדה, אין לי ספק בזה. תודה. אני מתכוונת לזה. נכון אמרת שצריך לעמוד בזמן שבג"ץ נתן לכנסת, אבל ממש אפשר היה לא לחוקק את החוק הזה. אפשר היה לעשות דברים אחרים לגמרי. לא היה צריך להביא למליאה היום חוק – כן, השר גלעד ארדן, טוב שהזכרת לי עוד הפעם.
השר גלעד ארדן, אתה לא חייב להתחרות בקודמך ובקודמו של קודמך, השר אלי ישי, שניסה לקחת קרדיט. יש כאן תחרות מי יצהיר יותר נאמנות לאלה שהם נגד – – –
זה לא לאזרחי מדינת ישראל. איך אמר כאן אלי ישי, על הדוכן? מישהו יכול לחשוב שאני נגד המסתננים? האמת שכן, האמת שכן. אבל מה שמטריד אותי עכשיו – חברי חברי הכנסת, החיפזון מהשטן. האם בזמן שהמליאה מתכנסת ועדת הכנסת צריכה להתכנס בכזאת בהילות כדי לחוקק או כדי להחליט באיזו ועדה החוק הזה יחוקק? חבר הכנסת יריב לוין, אנחנו יודעים מה דעתו, נזכרתי. אנחנו יודעים שהוא רוצה לקדם את החוק. החוק הזה צריך ללכת מקסימום לוועדת המדע. יושב שם גפני – – –
אז אני ממש מצטערת על זה. אם החוק בוועדת הפנים, אנחנו יודעים בדיוק שיש כאן אינטרסים שהם מעבר להגנה על תושבי דרום תל-אביב. ההחלטה לחוקק את החוק הזה נובעת – חוץ מגזענות, כל כולה משיקולים ואינטרסים כלכליים.
אתם רוצים להביא לכאן עובדים זרים באמצעות חברות כוח-האדם. יש לכם קשרים שם, יש לכם אינטרסים. אתם לא רוצים לתת עבודה למבקשי המקלט. במקום לתת להם עבודה ולאפשר להם לחיות בכבוד עד שתבררו את עניינם, אתם מעדיפים לגזור קופונים – או יש מי שמעדיף, אני מסייגת – לגזור קופונים על עבודה בשיטת הדלת המסתובבת ולהביא עובדים זרים. תודה רבה לאדוני.
אדוני היושב-ראש, חברי חברי הכנסת, כנסת חצי ריקה, אני חייבת לומר.
לא רוצים להתפזר, הא? פחות משנתיים אחרי שהוקמה הממשלה הגרועה הזאת, חברי חברי הכנסת, שמענו אתמול את ראש הממשלה פונה לציבור, וזה היה המסר שלו, שימו לב, למי שעקב אחריו: נכשלתי, הוא אמר, עכשיו תבחרו בי שוב. ביבי כנראה חושב שאם הוא יאשים אחרים בכישלון שלו, לא ישימו לב שהוא זה שנושא באחריות לביזיון שהיה כאן ב-20 החודשים האחרונים. ביזיון, ממשלת ביזיון, חברי חברי הכנסת. בערב האחרון של ממשלת ביבי השלישית הוא עושה בדיוק את מה שהוא עשה לאורך כל הקריירה הפוליטית שלו: בריחה מאחריות, פחדנות, התקרבנות ובכיינות. ועם זה ביבי הולך לציבור ומבקש אמון? מה הוא חושב, שאזרחי ישראל פראיירים? חברי חברי הכנסת, אני שומעת את הטענה הזאת: אנחנו עומדים בפני בחירות מיותרות; מה, עברו רק 20 חודשים; ונכון, זה עולה הרבה כסף. אני מבינה את הטענה הזו, אני לא יכולה להתעלם ממנה, כי מי הולך כל שנתיים לבחירות, חברי חברי הכנסת? אבל האמת היא שהבחירות שאנחנו הולכים אליהן הן לא רק מוצדקות, הן נחוצות מתמיד. ואנחנו עומדים כאן היום, חברי חברי הכנסת, כדי לומר שנמאס לנו. נמאס לנו מהממשלה הזו, שהביאה חוקי לאום; נמאס לנו מחברי כנסת ושרים הזויים שעולים להר-הבית; נמאס לנו משר החוץ והתוכניות שלו לטרנספר מכאן את הערבים; מכל מיני חוקי נאמנות ומשילות. נמאס לנו מסתימת הפיות, מהאלימות, מההסתה שהייתה כאן, מהגזענות המשתוללת; נמאס לנו מראש ממשלה שהוביל אותנו למלחמת דת, ונמאס לנו מבנייה בירושלים שנועדה לטרפד כל סיכוי להסדר. פשוט נמאס לנו מהממשלה הזו. ולכן מרצ מציעה היום את הצעת החוק לפיזור הכנסת. כשאני מסתכלת על ההתנהלות של ממשלת נתניהו כאן בחודשים האחרונים, אין לי דרך להגדיר אותה אלא כחבורה של תינוקות מגודלים. תינוקות מגודלים שהדבר היחיד שמנחה אותם זה כל מיני קרבות אגו, מי יקבל כותרות, כל מיני משחקי האשמות. איזו ממשלה זו? הגנון של הימין, חברי חברי הכנסת, שבר את כל השיאים. אבל בדיוק בגלל זה אנחנו צריכים להיפטר מהממשלה הזו. הכהונה שלה הייתה אומנם קצרה, קצרה מאוד, אבל אי-אפשר לפטור את השותפים שלה ולהסתפק באמירה שהם לא עשו כלום. זה ממש לא מדויק. שמעתי היום את – אני לא שומעת את עצמי, אדוני.
שמעתי היום את אחד מחברי הכנסת מתראיין ואומר שהממשלה הזו לא עשתה כלום, ואני רוצה לומר שהנזק שממשלת נתניהו-בנט-לפיד הספיקה לעשות כאן ב-20 החודשים האחרונים, חברי חברי הכנסת, הוא הרי בלתי נתפס. תראו מה היה כאן: בריחה מחפירה מהתהליך המדיני שהביאה אותנו למלחמה מיותרת בעזה; אירועים אלימים ברחבי הארץ; בנייה בהתנחלויות; בידוד בין-לאומי חסר תקדים; מיטוט יחסי החוץ עם ארצות-הברית; שיאים בלתי נתפסים בשיעור העוני ופערים כלכליים; שני בני-הזוג עובדים והמשפחות שלהם מתחת לקו העוני; 35% מהילדים בישראל – האם זה נתפס? – חיים בעוני. חברי חברי הכנסת, גזענות הולכת וגואה; פגיעה קשה ומסוכנת בדמוקרטיה ובזכויות האזרח ובזכויות של אזרחי ישראל הערבים. ואולי, חברי חברי הכנסת, אפשר גם ללמוד משהו מהכהונה הקצרה של אחת הממשלות הגרועות בהיסטוריה: כדי לשנות ולהעיף את ראש הממשלה נתניהו, צריך להתחיל בדבר אחד – לפזר את הכנסת ולהחליף את ראש הממשלה. אז גם אם הבחירות האלה חושפות פוליטיקה רקובה ומשחקי כוח עלובים, חברי חברי הכנסת, אנחנו רואים בהן הזדמנות עבור מפלגות המרכז-שמאל שמחויבות לסיום הכיבוש ומחויבות לפתרון שתי המדינות, מחויבות למאבק בגזענות, להגנה על הדמוקרטיה, לסגירת הפערים הכלכליים ולפתרונות ליוקר המחיה, ולראש ממשלה שהוא לא נתניהו. ואם מישהו לא הבין: רק לא ביבי, חברי חברי הכנסת. הממשלה הבאה היא רק לא ביבי. היא ממשלה של כוחות שרוצים כאן לשנות. כי הציבור הישראלי רוצה תהליך מדיני, והוא רוצה שיתוף פעולה יהודי–ערבי, והוא רוצה כלכלה הוגנת יותר, והוא מתנגד לחקיקה האנטי-דמוקרטית ולמינהלת זהות יהודית ולכפייה דתית. הציבור בישראל אומר: כן לדמוקרטיה, כן לשוויון, כן לשלום. אדוני ראש הממשלה, הציבור הישראלי יודע שנכשלת; הוא יודע שנכשלת, ביבי. הציבור הישראלי הוא ממש לא פראייר. ולציבור הישראלי מגיעה תקווה, חברי חברי הכנסת, וגם אם הדרך תהיה ארוכה וקשה, אנחנו לא פוזלים הצדה ולא מתפשרים על האמת שלנו, והשינוי קרוב והוא יבוא אם נמשיך להיאבק על הזכות שלנו לעצב את דמותה של מדינת ישראל. חברי חברי הכנסת, מנהיגות נמדדת באומץ וביכולת לייצר שינוי למען דור העתיד. ממשלה, ממשלת נתניהו, שהובילה אותנו ממבצע למבצע, היא ממשלה ללא מנהיגות, היא ממשלה שאין לה חזון, היא ממשלה שאין לה אופק. ואני מזמינה אתכם, חברי חברי הכנסת, להצביע אתנו, להעביר את נתניהו והממשלה הגרועה שלו לספרי ההיסטוריה, להקים כאן גוש חדש, קואליציה חלופית, גוש מרכז-שמאל שייתן לציבור תקווה. אנחנו לא רוצים יותר לראות את ההתכנסות של הכנסת הזו, איך קואליציה אוטומטית מצביעה בעד חוקים דרקוניים, חוקים גזעניים; איך קואליציה אוטומטית נתנה יד לחוקים שאני מקווה שלא יעברו וייקברו, חוקים שמכתימים את ספר החוקים הישראלי. חברי חברי הכנסת, מרצ הגישה את הצעת האי-אמון שלה – החוק לפיזור הכנסת. מבחינתי, היום זה יום דרמטי, חשוב, שבו אנחנו אומרים לממשלת נתניהו: די, מספיק, לכי הביתה, תתפזרי. נמאס לנו, הספיק לנו ממך. ואנחנו אומרים – חברי חברי הכנסת, שימו לב טוב, שימו לב טוב, תזכרו את המשפט הזה, אני חוזרת עליו שוב ואני אחזור עליו שוב: רק לא ביבי – הספיק לנו ממך. רק לא ביבי. ומי שלא הפנים, בפעם האחרונה: רק לא ביבי, חברי חברי הכנסת. תודה רבה, אדוני.
אדוני, זה עוד לא קרה – – –
אני לא מאמינה. אני לא מאמינה.
גברתי, אני רוצה להעיר הערה. לא מקובל – – –
לא, זה רלוונטי. לא מצלצלים וישר מצביעים.
אבל מצלצלים כל הזמן להגיע.
אבל אני לא יודעת ששר לא עונה.
בוא נגיד שאני אקשיב לך כמו שהקשבת לי כשדיברת עם שר האוצר כשדיברתי, מה לעשות.
אדוני היושב-ראש, חברי חברי הכנסת, היום הכנסת מתפזרת. זהו, מספיק לנו ממנה. מספיק לנו מכם. מספיק לנו מממשלה רעה, מקואליציה דורסנית. היא הייתה צריכה להתפזר מזמן, ואולי לא הייתה צריכה לקום כמו שהיא קמה. חברי חברי הכנסת, ביום האחרון, או כמעט היום האחרון לכינונה של הכנסת, ממשלת ישראל, כנסת ישראל באמצעות ידידנו חבר הכנסת מיכאלי מציעה להאריך את מצב החירום בשנה. בשנה? מה קרה? כבר הלכנו לקראת חצי שנה. מה קרה? משנת 1948, חברי חברי הכנסת, כשהכריזו על מצב חירום, כשחששו שירושלים, כנסת ישראל, הבירה תהיה מנותקת מתל-אביב, הכריזו על מצב חירום. נראה לכם סביר שמעל 60 שנה, או קרוב ל-70 שנה אחרי, עדיין אנחנו מתנהלים על-פי צווי חירום, חקיקת חירום? אז כל פעם עושים מאמצים, ואני יודעת שהוועדה בראשותו של חבר הכנסת מיכאלי עושה. זה נראה לכם סביר? אני שואלת אתכם, זה נראה לכם נורמלי? מה, אנחנו במצור? ירושלים במצור? הרי זה לא מתקבל על הדעת. כל בר-דעת שיגיע לכאן וישמע את זה, לא יאמין. אבל מתברר שכל מה שלא יעלה על הדעת, עולה על הדעת. איך אני יודעת? קודם כול, אני רואה את החוק הזה; אני רואה את החוק הבא, שהוא חוק המסתננים, אחת החרפות הגדולות. הגדולות; לא משנה לאילו הבנות יגיעו – אחת החרפות הגדולות שחוקקו בכנסת הזאת. ואני אומרת: איזה מזל שהממשלה הזאת מתפזרת. נחנקנו כבר ממנה. אילו שנתיים גרועות היו כאן. ממשלה שלא הצליחה למנוע מחברי כנסת ומשרים הזויים לעלות להר-הבית, שרדפה את אזרחי ישראל הערבים, שחוקקה חוקים גזעניים; ממשלה שיצרה כאן כלכלה דורסנית, קניבליסטית. איפה סולידריות חברתית? איפה כל הססמאות שהיו כאן? טוב שאנחנו נפטרים ממנה. ברוך שפטרנו, חברי חברי הכנסת. שלום ולא להתראות.
אדוני היושב-ראש, חברי חברי הכנסת, זאת תחושה מוזרה לעמוד כאן בכנסת, להתפזר אחרי שנה ושמונה חודשים, ועם זאת לחוש: איזה כיף שאנחנו לא צריכים להיות כאן יותר, בהרכב הזה, אני מתכוונת. זו התחושה, וזה קורה בגלל מלחמה מיותרת ועקובה מהרס ודם; זה קורה על כליאת אנשים חפים מפשע – רק עכשיו הצבענו על חוק ההסתננות, אנחנו התנגדנו אבל היה מי שהצביע; זה קורה בגלל העלאת המע"מ, הקיצוץ בקצבאות והעמקת הפערים; בגלל האיום על הדמוקרטיה וחופש הביטוי; על מיליארדים שמעבירים להתנחלויות והסדרים שעושים עם ש"ס ו"מעיין החינוך התורני"; זה קורה בגלל הון, שלטון וגז; בגלל עליית מחירי הדיור; בגלל הקיפאון בשכר; כי מפקירים כאן עניים ודוחקים את הערבים ומגרשים את הזרים; וזה קורה בגלל ההקצנה הדתית, והלאומנות, והגזענות, וחיזוק ה"חמאס", והתססת ירושלים, והבידוד הבין-לאומי, וקריסת התהליך המדיני, והעיקר, בגלל הניסיון להרוס את התקווה וליבוי הגזענות והשנאה. איזה כיף יהיה להצביע עכשיו על הפלת הממשלה הזאת. כמה רע היא עשתה, הממשלה הזאת, וכמה טוב לראות אותה הולכת הביתה. חברי חברי הכנסת, אנחנו יוצאים היום לקרב חשוב על דמותה של הממשלה הבאה, ואנחנו נעשה הכול כדי שהיא תיראה אחרת. ברוך שפטרנו – בדרך כלל אני לא נוהגת לומר את זה – אבל ברוך שפטרנו, חברי חברי הכנסת, שלום ולא להתראות.
70 מיליון שקל לטובת הרחבת בית-אל.
אדוני היושב-ראש, מה שראינו אתמול זה לא איפוק, זה לא דיאלוג עם הקהילה האתיופית. מה שראינו אתמול זו מדינה שמכריזה מלחמה על האזרחים שלה; מדינה שבה מפגינים, גם אם הם נוהגים באלימות – אני לא מגבה אלימות כמובן – שבה משטרה מפעילה כדורי ספוג, רימוני הלם, רימוני עשן, או כל מה שלא היה שם, ומפעילה אלימות. זו לא משטרה שמכילה הפגנה; זו משטרה אלימה, הגיע הזמן להגיד את זה. זו משטרה אלימה נגד כל הקבוצות המודרות באוכלוסייה, וראינו את האלימות שלה אתמול כשגל האלימות הזה, הטריגר שהקפיץ את הפיוז לבני העדה האתיופית, ליוצאי אתיופיה, היה אותה אלימות משטרתית שראינו בסרטון. אומנם האלימות המשטרתית היא רק טריגר אחד, אדוני היושב-ראש; אנחנו עדים לשנים של הסללה על רקע גזעני, של profiling גזעני, אנחנו עדים לשנים של מעצרים של משטרה כלפי קהילה שמבקשת להשתלב כאן בחברה. אז פתאום כולם נזעקים – אוי-אוי-אוי, קפץ להם הפיוז, הם היו אלימים. נכון, המליאה הזאת לא יכולה לתת יד לאלימות, אבל יותר חמור מזה, המליאה הזאת צריכה לקרוא לבדק-בית במשטרת ישראל, שהיא אלימה, מכה, צדה בני-אדם. היום זה האתיופים, מחר זה האריתריאים מבקשי המקלט, ומחרתיים זה הערבים. תודה.
אדוני היושב-ראש, חברי חברי הכנסת, על זה הילדים היו אומרים: איזה דיון מעפן. אתה יודע למה? כי זה ממש לא משנה – או אולי זה משנה – אם הממשלה, יהיו בה 18 שרים, או 20 שרים, או 22 שרים. נכון, הדרך היא לא ראויה, זה זלזול בחוקי-יסוד, אבל זה ממש לא משנה כמה שרים יהיו, כי זה שרים לענייני כלום, או שצריך להגיד בעברית "שרים לענייני לא כלום". שרים מיותרים. ואני שומעת את השר, או סגן השר, אקוניס, עומד כאן על הדוכן ואומר: זה לא לוחות הברית. נכון, זה לא לוחות הברית, וזה גם לא תורה שניתנה למשה מסיני, וזה ממש לא משנה מה יהיה מספר השרים. זה לא הדיון. הדיון שצריך להתקיים כאן היום במליאה הוא לאיזו ממשלה אנחנו הולכים – ממשלה שנותנת שוחד פוליטי, והשרים שלה שותפים לדבר עבירה. כספים קואליציוניים – רק לפני שנתיים אמר בנט: אנחנו לא נתמוך בכספים קואליציוניים. ורק לפני שנה הכנסת הזו, הממשלה הקודמת – הליכוד ויש עתיד בתוכה – שינו חוקי-יסוד, הלכו על משילות, העלו את אחוז החסימה, שינו חוקי-יסוד כדי שתהיה כאן משילות. ובסוף למה הדבר הזה הוביל? לממשלה של 61. איזה פארש. אז מה הצדקנות הזאת? היום הם כולם עולים על הבמה ועותרים לבג"ץ נגד הגדלה והרחבה של הממשלה. באמת, טלו קורה מבין עיניכם. אדוני היושב-ראש, נכון, זה לא בשמים – – –
שמעתי. שמעתי. שמעתי. אתה תפריע לאקוניס, לא לי. אדוני היושב-ראש – – –
אתה יכול לנסות, בלא הצלחה יתרה, אדוני, ואני אסביר לך למה.
כי כשעולים לדוכן צריך לבוא עם טיעונים ענייניים, וכל הטיעונים שנשמעו פה הם טיעונים מבישים, כי זה לא עניין של גודל הממשלה. נכון, זה מגדיל את ההוצאות. זה העניין של המהות. נכון, זה ממש לא משנה אם זה 20 או 22. היינו רוצים 18; היינו רוצים שייתנו כבוד לחוקי-יסוד, היינו רוצים שזה יהיה מהפעם הבאה. אבל זה ממש לא הדיון. זה מחפיר שאנחנו עוסקים בפרוצדורה כשעל סדר-היום כאלה סוגיות מהותיות בחברה הישראלית – הגז, החטיבה להתיישבות, המיליונים, הכסף לחינוך החרדי והחינוך של הציונית הדתית, ומה נשאר לחינוך החופשי והחילוני. תסתכלו על הדברים האלה, תסתכלו מה שקורה כאן; אנשים מפוטרים, עובדי קבלן מפוטרים, תראו את דוח מבקר המדינה, אז אתם רבים על מספר השרים לענייני כלום או לא כלום? תתביישו לכם. תודה רבה.
הוא לא אומר שזה לא חשוב, מה שהוא אומר עלינו.
חבר הכנסת בהלול, ברשותך – למה זה לא קורה?
– – לא מודיע על סיום – – –
אז אדוני יודיע בסוף הישיבה.
כולם כאן במתח, בכוננות – – –
אדוני, אני מבקשת לקרוא עדות מתוך הדוח של ארגון "שוברים שתיקה" שפורסם לפני ימים מספר, דוח של עדויות של חיילים ששירתו ב"צוק איתן".
יחידה: חי"ר, אזור: דרום רצועת-עזה, דרגה: לא לפרסום. "היה כוח שזיהה שתי דמויות" – –
– – "הולכות בתוך מטע חקלאי בערך 800" – – –
"היה כוח שזיהה שתי דמויות הולכות בתוך מטע חקלאי בערך 800–900 מטר מגזרת הכוח. אלה היו שתי בחורות שהלכו בתוך המטע החקלאי. המפקד ביקש לזהות: מה אתה רואה, ולהחליט אם הן מופללות או לא" – זה היה בצהרי היום – "כוחות התצפית לא ראו טוב אז המפקד העלה מזל"ט לאוויר שיראה את זה ממש מלמעלה, והמזל"ט הפליל. הוא זיהה אותן עם פלאפונים, מדברות, הולכות. הכווינו לשם כלי טיס, על הבנות האלה, והרגו אותן. אחרי שהן הופללו הייתה לי הרגשה שזה חארטה. – – – אחרי זה המפקד אומר למפקד הטנקים ללכת לסרוק את המקום ושלושה טנקים הולכים לבדוק" את השטח. הם רואים את הגופות, "הם סורקים את הגופות," אלה היו "שתי נשים מעל גיל 30. גופות של שתי נשים ואין עליהן נשק."
"הוא חזר" והמשכנו הלאה. הלכתי לבדוק, "והן נספרו כמחבלות". הן נורו אז ברור שהן נספרו כמחבלות.
מה זה אומר שלא תעבור על זה בשתיקה?
מה זה אומר שלא תעבור על זה בשתיקה? תשלח לנו מישהו – – –
אדוני היושב-ראש, חברי חברי הכנסת, חברי המשלחת הארמנית שמגיעים ככל שנה לכנסת ישראל, אני רוצה לברך אתכם. אני רוצה לברך אותך, אדוני היושב-ראש, על הדברים הנכוחים שלך, ולהתחיל מכך שאני מאמצת את הקריאה שלך, בעיקר לממשלת ישראל, לחשיבה מחודשת בנושא העמדה הרשמית של הממשלה לגבי הג'נוסייד הארמני. אני חושבת שזו אמירה חשובה מאין כמותה, בעיקר כשהיא באה מפיך, לא רק כחבר הכנסת יולי אדלשטיין אלא כמי שממלא את התפקיד הנכבד הזה של יושב-ראש הכנסת. כפי שציינת, ב-24 באפריל ציינו בארמניה מנהיגים מכל העולם 100 שנים לג'נוסייד של כמיליון וחצי בני-אדם באירוע שביטא כבוד, הזדהות ואחווה עם הסבל של קורבנות אחרים של רצח עם. ומי שלא ראה את הכתבה המרגשת שהכין יעקב אחימאיר – שיושב כאן ביציע האורחים, וגם באופן קבוע מלווה את המאבק של ההכרה בג'נוסייד הארמני מזה שנים – מי שלא ראה את הכתבה הזאת כדאי שיחפש אותה בשידורים של הערוץ הראשון; כתבה חשובה מאין כמותה. אני חושבת שאם היו רואים אותה, כנסת ישראל, ממשלת ישראל הייתה מביעה עמדה ברורה יותר בנושא הזה של הג'נוסייד הארמני. אני חושבת שמה שמשתקף גם – זה יהיה כאן בהמשך בדיון במליאה – זה העובדה שהנושא הזה חוצה מחנות. זה לא עניין פוליטי של ימין ושמאל, זה עניין אנושי. חבר הכנסת אדלשטיין, בזמנו היושב-ראש הקודם של הכנסת רובי ריבלין, נשיא המדינה הנוכחי, וחברי כנסת אחרים – אלקין, יורי שטרן זיכרונו לברכה ואחרים – חברו לחברי יאיר צבן, יוסי שריד וחיים אורון בקריאה שאני מהדהדת אותה בשמם גם היום, בקריאה הנרגשת לממשלת ישראל לשנות את עמדתה. לצערי, יותר מדי שנים הנושא של ההכרה בג'נוסייד הארמני שימש ומשמש כלי משחק במדיניות החוץ של מדינת ישראל, שבוחרת להקריב את ערכי האמת, הזיכרון, ההכרה וההנצחה של רצח העם הארמני על מזבח אינטרסים צרים. אומנם הזכיר את זה כבר היושב-ראש, אבל אני רוצה לציין את זה. אומנם משרד החוץ שלח משלחת של שני חברי כנסת הפעם, אבל אני רוצה להדגיש: אי-אפשר להסתפק בעובדה שחברי הכנסת נחמן שי וענת ברקו היו בארמניה, כי ההנחיה שניתנה להם הייתה הנחיה מחפירה – אמרו להם להתייחס לג'נוסייד הארמני כאל טרגדיה. ואני רוצה לברך את חברי הכנסת, שאני יודעת שהם אמורים לדבר כאן אחרי. אני רוצה לברך אותם על העובדה, או על המאמר שהם פרסמו בעיתון "הארץ" בקריאה שלא להמשיך ולהכחיש את רצח העם הארמני ולהכיר בג'נוסייד. אני רוצה בהזדמנות הזאת, אדוני היושב-ראש, לצטט דברים מאוד מאוד חשובים שאמר חוקר השואה המפורסם, מבכירי חוקרי השואה בעולם, פרופסור יהודה באואר, שעוסק בקשר בין השואה לרציחות עם אחרות ומניעתן. הוא אמר בדיון שהתקיים כאן בשנת 2011 בוועדת החינוך של הכנסת, באחד מאותם דיונים ספורים – ואני כבר מנצלת את ההזדמנות, אדוני, ואני אקרא למליאת הכנסת לאשר את ההעברה של המשך הדיון לוועדת החינוך של הכנסת, לישיבת ועדה פתוחה, שתוכל לקבל אורחים מומחים מכל עברי הדעה והדעת כדי להמשיך ולדון בנושא. אני מצטטת – אמר פרופסור יהודה באואר, מי שמשתמש במילים "טבח הארמנים", "טרגדיה" – אלו מושגים של מי שרוצה להכחיש את רצח העם; "מי שמתכחש לזה, מתכחש לכל ההיסטוריה האנושית, ולישראל כמדינה יהודית", דווקא לנו כמדינה יהודית, "יש חובה מוסרית ראשונה במעלה". אני בחרתי לצטט את הדברים החשובים והנכוחים האלה של פרופסור באואר כדי להגיד לממשלת ישראל: תפסיקו את מכבסת המילים הזאת. תקראו לילד בשמו, בדיוק כמו שאתה אמרת, אדוני היושב-ראש. ואני חוזרת ושואלת: עד מתי תמשיך ממשלת ישראל לשבת על הגדר ולהתכחש להכרה בג'נוסייד של העם הארמני? כל פעם התירוץ משתנה. מה שכל כך מקומם – פעם זה היה האינטרסים האסטרטגיים עם הטורקים; עכשיו זה האינטרסים האסטרטגיים עם אזרבייג'ן. נכון, אני לא מתעלמת מזה, אדוני – נפט זה חשוב ונשק זה חשוב והגבול עם איראן הוא חשוב, ואנחנו יודעים מה היה באזרבייג'ן בחבל נגורנו-קרבאך מול הארמנים. מה זה מעניין אותנו מבחינת התפיסה האנושית והמוסרית שלנו? אמר – אני היום ככה עוסקת בציטוטים, אדוני, תרשה לי. אמר נתן אלתרמן – אני חושבת שזה כל כך רלוונטי – אמר נתן אלתרמן כשדיברו על אינטרסים – ואני רוצה להזכיר, אנחנו שיווענו לעזרה; אמרו לנו: אתם צודקים, אבל יש לנו אינטרסים. נתן אלתרמן: "כי טיפחה יד בורים" – אני מצטטת – "וזדים תמונת קסם/ של תבל דמיונית, בה כל עם, למשל,/ מצווה להגן על קבוצת אינטרסים/ – – – לאותם אינטרסים לרגל הזבח הקריבו במאה העשרים ילדים/ – – – לאותם אינטרסים היו לעולה". אני רוצה לדבר על אינטרסים שמטרידים אותי, אדוני. אנחנו יודעים שלממשלת ישראל יש אינטרסים. מה שאני מודה שאני לא מבינה, זה את האינטרסים, למשל, של מפלגת ישראל ביתנו, שבמשך שנים מטרפדת כל ניסיון להכיר ברצח העם הארמני, מתגאה בעיתונות האזרית שהם, בשל האינטרסים שלהם מול הממשלה האזרית, הצליחו לטרפד את ההכרה בג'נוסייד. אני מודה שזה מעלה חשד להתנהגות תמוהה – את מי הם משרתים. חבל שממשלת ישראל לא מנצלת את ההזדמנות שליברמן כבר לא במשרד החוץ. וציטוט אחרון שאני רוצה, ברשותך, אדוני. אבא אחימאיר, היסטוריון ופובליציסט, מהמנהיגים הרוחניים של התנועה הרוויזיוניסטית, כתב – שימו לב, שנתיים לאחר מלחמת העולם השנייה, ב-1947 – במסה מפורטת שהוקדשה לרצח העם הארמני הוא כתב את התובנות ההיסטוריות שלו, ואני מצטטת: "טבח הארמנים במלחמת העולם הראשונה אפשר בהרבה את טבח היהודים" במלחמת העולם השנייה. את המקומות שאליהם הארמנים גורשו הוא מכנה בהשאלה "טרבלינקה", "מיידנק", "אושוויץ". ובהמשך לדברים החשובים האלה של אבא אחימאיר אני אומרת: דווקא אנחנו, כבני העם היהודי שידע שואה, התובנות האלה צריכות לחלחל אלינו. אנחנו צריכים לשנות את הראש שלנו, אנחנו צריכים לשנות את החשש שלנו מפקיעה ופגיעה בכל מיני אינטרסים. והגיע הזמן, חברי חברי הכנסת, שלא רק כנסת ישראל, שגם ממשלת ישראל תשנה את עמדתה, תשנה את התייחסותה, תכיר בג'נוסייד הארמני. כך נוכל להסתכל על עצמנו במראה. תודה רבה.
אני, לצערי, יותר מדי שנים באופוזיציה.
אין בעיה. אדוני היושב-ראש, תודה רבה, חברי חברי הכנסת, דובר כאן רבות ביומיים האחרונים על ההסכמים הקואליציוניים שנרקמו ושנחתמו בין סיעות הקואליציה העתידית, והרבה מילים נשפכו, מוצדקות יותר ומוצדקות פחות, על ההסכמים הקואליציוניים, על הכספים הקואליציוניים, דברים שבעיני הם פשוט מחפירים, לא עומדים באמות מידה של ממשל תקין. אפשר לקרוא לזה שוחד בחירות, לא שוחד בחירות אלא שוחד פוליטי, אבל אני רוצה בדברים שלי להתרכז רק בנקודה אחת בהסכמים הקואליציוניים, ואני מתכוונת להסכם שנחתם בין הליכוד לבית היהודי. זה הסכם רחב. אני רוצה לגעת בעיקר בסעיפים 67.1 ו-67.2, ואלה סעיפים שמתייחסים לחטיבה להתיישבות. אדוני, היום סיעת מרצ עתרה לבג"ץ כדי שיורה לבטל את הסעיפים האלה. ביקשנו צו על תנאי, ביקשנו דיון דחוף, ביקשנו צו ביניים, כי העמדה שלנו גורסת שזה פשוט בלתי מתקבל על הדעת שהמשנה ליועץ המשפטי לממשלה מפרסמת בחודש פברואר האחרון מתווה ברור, בעקבות הפנייה שלנו אליה, לגבי אופן התנהלותה של החטיבה להתיישבות, ובאה הממשלה, ואותם גורמים בממשלה שחתמו על ההסכם בין הליכוד לבית היהודי, ופשוט מצפצפים על ההנחיות ועל ההוראות של היועץ המשפטי לממשלה. ולכן העתירה שלנו היא כנגד הליכוד, כנגד הבית היהודי, כנגד החטיבה להתיישבות וכנגד היועץ המשפטי לממשלה, שלא עמד על המשמר ולא הורה לסיעת הבית היהודי והליכוד לבטל את הסעיפים האלה, שסותרים את ההנחיה שלו עצמו. למה הזדעקנו? למה עתרנו לבג"ץ דווקא נגד החטיבה להתיישבות? יש פה כל כך הרבה סוגיות בהסכמים האלה. יש לי מה להגיד על הכספים שניתנים למוסדות של החרדים שלא מלמדים לימודי ליבה; בכלל, רצו לרצות כאן את הציונות הדתית ואת החרדים האשכנזים ואת החרדים הספרדים, ולא נשאר כלום לאנשים החילונים או לתלמידים החופשיים החילונים, שלא נדבר על המערכת של אזרחי ישראל הערבים. אבל למה נזעקנו דווקא על החטיבה להתיישבות? חשבנו למקד את הפוקוס שלנו בחטיבה להתיישבות כי זה הפך להיות אחד הגופים המושחתים במדינת ישראל, גוף שהפך להיות הזרוע הביצועית של הממשלה לבנייה בשטחים. במשך שנים, החטיבה להתיישבות, ששייכת להסתדרות הציונית, שימשה צינור, כלי, גם להעברת כספים, גם לבנייה. לכאורה, המטרות שלה, ראשי החטיבה הסבירו לנו גם בדיונים בוועדת הכספים וגם בוועדת החוקה שהחטיבה פועלת לטובת מדינת ישראל, הנגב והגליל, ואפילו לקחו את מנהיגי ההסתדרות הציונית לסיורים בנגב ובגליל להראות להם איזה פעילות החטיבה הזאת עושה. החטיבה הזאת, אדוני, מתוקצבת כל שנה בסכום x במסגרת התקציב, ואנחנו רואים איך כסף שחור עובר באמצעות העברות תקציביות, שהממשלה מביאה אותן, ותקציב החטיבה גדל בעשרות אחוזים. רק בשנת 2013 תקציב החטיבה גדל לדעתי בכ-1,000%, הגיע לחצי מיליארד שקלים, ב-1,000% יותר ממה שהוקצה לזה בהתחלה. אם המדינה מחליטה שהיא רוצה לתקצב את החטיבה להתיישבות כדי שתבנה בשטחים, אין לי שום בעיה; אולי יש לי בעיה, אבל אני לא יכולה להתמודד עם הפרוצדורה, כי זה נעשה בדרך המלך. אבל מה שנעשה כאן, ללא שקיפות, לאחר מאבק ארוך שלנו לדרישה לשקיפות – ללא שקיפות, מכיוון שהחטיבה אינה רשות שעומדת בקריטריונים שמחילים עליה שקיפות כמו על רשות ציבורית אחרת. דרשנו שקיפות, אז חבר הכנסת לשעבר דוד רותם, ששימש כיושב-ראש ועדת החוקה, תקע את הבקשה שלנו בוועדת החוקה. נאבקנו – יושבת פה סתיו שפיר, וחברי כנסת אחרים – בוועדת הכספים נגד העברת הכספים לחטיבה להתיישבות, וכמובן הממשלה צפצפה עלינו. ובסופו של דבר, לאחר פניות חוזרות ונשנות, בא היועץ המשפטי לממשלה וקבע שהחטיבה להתיישבות אין לה סמכות ביצועית, היא לא יכולה לקבוע מדיניות, אי-אפשר לתקצב אותה בתקציב מיוחד. אפשר להעביר אליה – גג – 30 מיליון שקלים כדי שהיא תוכל לתת משכורות לאנשים שעובדים שם. האם זה חייב את הממשלה, ההנחיות של היועץ המשפטי לממשלה? אנחנו קוראים בהסכם שהוגש לנו לכנסת שתוקם ועדת מנכ"לים שתבחן את ההתנהלות ואת התקציבים. מי זאת ועדת המנכ"לים? זה אנשים פוליטיים. אז מה זה משנה שהיועץ המשפטי קבע לעשות את הדרך הזאת והזאת ולמנוע מהחטיבה לשמש כזרוע הביצועית? אדוני היושב-ראש, הדבר הכי מצחיק בסיפור העצוב הזה הוא שהיום אני קוראת את התגובה של השר שאמור להיות מופקד על החטיבה להתיישבות, השר שהסמכות על החטיבה להתיישבות הועברה לידיו, וזה שר החקלאות והכפר – נדמה לי שזאת ההגדרה המדויקת – השר אורי אריאל, והוא אומר: אני אדם שדוגל בשקיפות; אני אדאג לשקיפות בחטיבה להתיישבות. לא ידעתי אם לצחוק או לבכות. אנחנו מכירים את השיטות של אורי אריאל. שקיפות, שקיפות, שקיפות בחטיבה להתיישבות, והכסף ימשיך לזרום, ואנחנו נראה איך חלוקת המשאבים של המדינה הולכת למטרות שהמדינה לא קובעת אותן מלכתחילה והולכת רק למטרה אחרת, להמשיך ולחזק את הבנייה בשטחים. חברי חברי הכנסת, אני לא ממהרת בשנים האחרונות לעתור לבג"ץ, אנחנו לא ממהרים לעתור לבג"ץ. אנחנו עושים את זה במשורה, מהסיבות שאדוני אומר הרבה פעמים: יש כנסת, יש הפרדת רשויות. אבל יש מצבים שהדעת לא סובלת, שהם לא מתקבלים על הדעת. אם הרשות המחוקקת והרשות המבצעת לא יודעות לשמור על הפרדת רשויות, אנחנו מבקשים סעד בבית-המשפט. אני מקווה שבית-המשפט ייתן צו ברור שיורה למדינה, דהיינו לגורמים בממשלה – או שיורה למדינה, ליועץ המשפטי לממשלה, להנחות את הבית היהודי ואת הליכוד לבטל לאלתר את ההסכם הזה ולהשאיר את המתווה שקבעה המשנה ליועץ המשפטי לממשלה דינה זילבר ביחס להתנהלות החטיבה. אין שום הצדקה שתהיה מפלגה שיהיה לה גוף, בכנסת ישראל, שיבצע את המדיניות שלה. ויש לי גם רעיונות לאן לקחת את הכסף. אני חושבת שזה צריך ללכת בדרך המלך ולא בדרך הקלוקלת, כפי שראינו שעשו את זה הליכוד והבית היהודי. תודה רבה.
אדוני היושב-ראש, אדוני ראש הממשלה, כנסת נכבדה – (אומרת ברוסית: ברכות ליום הניצחון, וטרנים יקרים.) אני גאה לעמוד כאן היום בכנסת מול הווטרנים של הצבא האדום. לולא האומץ והגבורה שלכם ושל שאר הלוחמים, מחנות הריכוז לא היו משוחררים וגרמניה הנאצית לא הייתה מוכנעת. בניצחון שלכם שיניתם לא רק את גורלו של העם היהודי אלא את האופן שבו חושב ומתנהל העולם כולו. אני חייבת לומר שזה יום שנוגע בי גם באופן אישי. אבי, אריה שניפיצקי, שירת בזמן המלחמה, בשנים 1943–1945, בחזית הבלרוסית השלישית של הצבא האדום. הוא נפצע במלחמה, ואחר כך חזר ושירת שוב כמה שנים נוספות. אצלי בבית היו מציינים שני תאריכים, תאריכים חשובים. אחד היה 8 במרס והשני היה 9 במאי. זה היה יום חג אצלנו, ואני יודעת שכך חגגו בשבוע שעבר במאות-אלפי בתים של ישראלים יוצאי ברית-המועצות לשעבר; זכרו וזוכרים גם היום איך מיליון וחצי יהודים לחמו עבור כוחות בעלות-הברית במלחמת העולם השנייה, מהם חצי מיליון בצבא האדום. הם הוכיחו לאנושות כולה שאפשר לנצח את הרשע והשנאה, ועשו את זה בשם הערכים האוניברסליים של חופש, של צדק, של שוויון בין כל בני-האדם; של זכותו של אדם, כל אדם, לזכויות בסיסיות. הניצחון שלכם הוא ניצחונה של רוח האדם, של הסולידריות והאחווה, על האלימות והטרור. אדוני ראש הממשלה, צריך לציין – וצדקת – שההכנעה של הנאצים לא הייתה יכולה להתרחש בלי איחוד הכוחות של בעלות-הברית שחברו יחד והוכיחו – ואני חושבת שזה לקח חשוב – שבשיתוף פעולה של הכוחות המאוחדים סביב רעיונות שהם אוניברסליים, ניתן לייצר אור גדול שיכול לסלק את החושך הגדול ביותר שהאנושות ידעה. ואתה צודק, במלחמת העולם השנייה כוחות הברית, בעלות-הברית, התעוררו מאוחר, מאוחר מדי. יותר מדי זמן לקח להן להפסיק לעמוד מנגד בזמן שפשעים נוראים נגד האנושות התרחשו יום-יום בכל רחבי אירופה ומיליוני בני-אדם נהרגו. שמעתי אותך עומד כאן על הדוכן ואומר דברים מרגשים, אדוני ראש הממשלה, על הכוח שבאיחוד הכוחות. אבל גם הפעם, כמו בכל פעם, לא פספסת את ההזדמנות לדבר על איראן, ואמרת על ההסכם הפשרני שמתגבש עם איראן ועל העובדה שאחד האתגרים – ואני מצטטת – שיעמדו בפני הממשלה הקרובה הוא ההתמודדות המתמשכת עם האיום האיראני, וישראל תגן על עצמה בכוחות עצמה. אני אומרת לך, אדוני ראש הממשלה, מה שאתה לא מבין זה שאחד הלקחים שאנחנו צריכים ללמוד מהניצחון על הנאצים הוא שלבד, אדוני, לבד לא נוכל לפעול מול איראן. כל הגישה הבדלנית והלעומתית פוגעת בנו. אנחנו צריכים להבין שאנחנו חלק בלתי נפרד ממארג של אינטרסים בין-לאומי שבתוכו עלינו למצוא את מקומנו. אני אומרת את זה כי נאמרו כאן דברים מרגשים, נוגעים ללב, ואי-אפשר להמשיך ולחשוב שאנחנו יכולים לעשות את זה לבד. חברי חברי הכנסת, לסיום אני רוצה לומר שהאחריות שלנו עכשיו היא דווקא ללמוד מהגיבורים האלה ולפעול לכך שמשטרים כמו אלו שהם נלחמו בהם לא יקומו עוד; שדעות כמו אלה של הנאצים לא יחזרו להיות לגיטימיות אף פעם, בשום מקום בעולם. זה הלקח, חברי חברי הכנסת, שאנחנו צריכים לקחת מהמלחמה ההיא, ולא את חרדת המלחמה והפחד שעוד רגע באים לכלותנו. תודה רבה, אדוני.
לנו אין חוקה. יש להם חוקה, לנו אין חוקה. למה לנו אין חוקה?
– – – ולחשוב שהיית שר החוץ.
הקואליציה הסירה את הדוברים שלה. הקואליציה הסירה את הדוברים שלה. אדוני היושב-ראש – – –
תודה, אדוני. אדוני היושב-ראש, חברי חברי הכנסת, אני מדברת לכיסא הריק של ראש הממשלה – איזו בושה, איך גררת את כולם. אני רואה כאן את המשפחות של המועמדים לשרים במליאה, עם ילדים קטנים, עם הורים מבוגרים, נרגשים ומתרגשים. ואתה עולה על הדוכן, וגם כשאתה מנצח אתה מתבכיין. כולם אשמים שהשבעת הממשלה נדחתה ואז נדחתה, חוץ ממך. וכל פעם אתה מוצא סיבה. עכשיו בכלל יש בעיה בשיטת הממשל, כאילו הבעיה היא לא במושלים. נשנה את השיטה, אתה אומר, ניתן כוח למפלגה הגדולה, זה קורה ככה בכל המדינות בעולם. יש דבר אחד ששכחת לציין, אדוני ראש הממשלה, במדינות בעולם שזה קורה בהן יש חוקה, יש מגילות זכויות אדם שמגינה על מיעוטים. שם ראשי ממשלה לא מעזים לומר על ציבור אזרחים "הערבים נוהרים באוטובוסים, בואו להצביע". שם ראש ממשלה לא מעז להתייחס כך ל-20% מהאוכלוסייה שלו. חברי חברי הכנסת, אומרים שההיסטוריה חוזרת פעמיים, פעם כטרגדיה ופעם כפארסה, והאמת שקשה לי לבחור תחת איזו הגדרה לשים את הקמת הממשלה שלך. מה שקרה כאן בחודשים האחרונים היה אולי מצחיק אם זה לא היה על חשבוננו, ומה שעשית, ראש הממשלה, קנית שלטון בכסף, באמצעות שוחד פוליטי. מי שעושה כאלה הסכמים קואליציוניים אינו ראוי לכהן כראש ממשלה. מי שקיבל 30 מנדטים והיה לו ניצחון אדיר ונאלץ לרפד כך את השותפים הקואליציוניים שלו – – –
אדוני היושב-ראש, ההסכמים שנחתמו בין הליכוד לשאר מפלגות הקואליציה הם שוד לאור היום של כספי ציבור עבור פוליטיקה קטנה וסקטוריאלית, חלוקת ג'ובים וריפוד הכיסים של מקורבים. אני שמחה לעדכן את הכנסת, למי שלא שמע, שהיועץ המשפטי לממשלה קיבל את העמדה של סיעת מרצ ביחס להסכם שנחתם בין הליכוד לבית היהודי בכל מה שנוגע להעברת כספים, 50 מיליון שקלים, לחטיבה להתיישבות. היועץ המשפטי אמר שהסעיף הזה בהסכם הוא לא חוקתי ובעצם קיבל את העמדה של סיעת מרצ שהסעיף הזה צריך להתבטל, ואני מקווה שבדיון בבג"ץ ההסכם הזה יתבטל. אדוני היושב-ראש, היומיים האחרונים היו השיא. אחרי שראש הממשלה השתמש בכל מה שהיה לו כדי לרצות את יהדות התורה, את ש"ס, את הבית היהודי, הוא עשה כל מיני להטוטים באוויר כדי להרגיע את החברים מבית, וכמו שאנחנו רואים היום במליאה, הם ממש ממש לא רגועים. איפה גלעד ארדן, חברי חברי הכנסת? השר גלעד ארדן איננו. שמעתי את ראש הממשלה אומר כאן על הדוכן שהוא רוצה להודות לצחי הנגבי, ואני רואה הודעה של צחי הנגבי שבכלל לא היה סיכום כזה בינו לבין ראש הממשלה. זה ממש ממש מחפיר, אדוני היושב-ראש, הציניות והזלזול בציבור. כל המשחק הזה – תראו מה היה כאן. שמענו כאן את רשימת השרים המיועדים. אני חייבת לומר שחלק גדול מאוד מהשרים המיועדים הם ידידים אישיים שלי, חברים שלי, יש כאן מינויים ראויים, כל המינויים הם ראויים. אני רוצה לציין שניים במיוחד, את המינוי של שר הרווחה חיים כץ, ואני רוצה לברך על מינוי של שרה לשוויון מגדרי – ושלא ייעלבו לי שאר השרים, כולם מינויים ראויים ביותר, אבל אלה שני מינויים שחשבתי שראוי לציין. אבל תראו מה היה כאן, במשחק הזה של פיצול משרדי הממשלה. איזו יצירתיות; היצירתיות הזאת כבר עברה את גבול הטעם הטוב. כמה אנרגיה השקיע ראש הממשלה בפיצול משרד החארטה-ברטה לשניים – לאחד מינה את שר החארטה ולשני מינה את שר הברטה. זאת הממשלה. ואני מרשה לעצמי להשתמש במושג הזה כי ככה הממשלה הזאת מתייחסת לעצמה. במקום לדבר על השקעה של מרץ ולהיטות בדאגה לאזרחי ישראל, אדוני היושב-ראש, ראש הממשלה לא אמר מילה על טיפול ביוקר המחיה – –
– – בעוני, בשביתה המתוכננת בדימונה; הצחיק את המליאה כשהוא אמר: הממשלה שלנו תחתור לשלום. אני הסתכלתי על ההסכמים הקואליציוניים – אין בהם חזון, אין בהם תקווה, אין בהם מילה על התקדמות בתהליך המדיני – –
– – כאילו אם נתעלם מהפיל הזה שנמצא בחדר לא נוכל – – –
אין המילה שלום. הוא אמר עכשיו: נחתור לשלום; איזו בדיחה, איזה קשקוש. אדוני היושב-ראש, מדובר כאן בקרקס. אנחנו באופוזיציה נתאגד למאבק להוצאת הנשמה לממשלה הזו ונעשה הכול כדי לקצר את ימיה. תודה רבה.
לא לא לא, לא הקואליציוני, הפלסטיני.
אדוני, רציתי להגיד שנורא קר במליאה.
אדוני, ב-17 במאי מציינים ב-50 מדינות ברחבי העולם את היום הבין-לאומי למאבק בלהט"בופוביה. להט"ב זה ראשי התיבות שמייצגים לסביות, הומואים, טרנסג'נדרים, ביסקסואלים וביסקסואליות. מציינים את זה ב-17 במאי דווקא, כי זה התאריך שבו הוצאה ההומוסקסואליות מספר ההפרעות הנפשיות – רק ב-1990. זה הרי לא ייאמן, לחשוב שעד אז הומוסקסואליות נחשבה להפרעה נפשית. בארץ מציינים את יום ההבנה, ככה קוראים לזה, בכל רחבי הארץ, במעגלי שיח, בטקסים, גם בקרב מבוגרים, גם בקרב בני-נוער, הטרוסקסואלים וחברי הקהילה כאחד. אני רוצה לקרוא לכם מתוך דוח של מרכז המחקר והמידע של הכנסת מ-2010, שקבע שאחוז האובדנות בקרב הומוסקסואלים גבוה פי-שניים עד פי-שלושה משיעורם בכלל האוכלוסייה. היה מחקר, שביצעה ד"ר חנה בר-יוסף בשנת 2012, שמצא שבעוד שמתוך מדגם מייצג של הנוער בישראל, שמנה מעל 1,000 נחקרים, קרוב ל-3.5% מבני-הנוער ניסו לבצע התאבדות, בקרב בני-הנוער של ההומואים והלסביות מדובר ב-20%. זאת אומרת, אדוני, דהיינו, שיעור גבוה פי-112 משיעור האובדנות בקרב בני-הנוער באוכלוסייה הכללית. זה צריך להדליק אצלנו נורה אדומה. אנחנו צריכים להנגיש את הנושא של ההתמודדות של בני-הנוער ההומואים, הלסביות, הטרנס, הבי וכו' עם הבעיה. צריך להיות פתוחים, ואני רוצה להודות לכנסת ישראל שאנחנו מקיימים בה את הדיון. תודה.
אדוני היושב-ראש, חברי חברי הכנסת, לצערי, אצטרך להצביע נגד המינוי של ידידי – אני מקווה שאני לא עושה לך נזק בליכוד, גלעד ארדן, ואתה בכלל מתרכז בינון מגל, אני לא מבינה את ההעדפה הזאת.
יפה. סיעת מרצ תיאלץ להצביע נגד המינוי, גם אם, כמו שאתה יודע, יש לנו יחס חם כלפיך, אני חוזרת ומדגישה. בטח זה עושה לך עוד נזק בליכוד.
אני צוחקת כמובן, את מי מעניין גלעד ארדן? אני מציינת את זה, או בחרתי לפתוח בזה, כי אנחנו לא מדברים על המינוי שלך באופן אישי; אומנם אנחנו אמורים להצביע על המינוי שלך. מה שאנחנו רואים כאן היום זאת פארסה בלתי מתקבלת על הדעת של ממשלה – אני לא יודעת, אני מנסה לחשוב – שעושה שפגאט, או עושה איזה ג'גלינג, על עצם קיומה בכלל. זאת אומרת, ממשלה בוחרת שרים, נותנת להם תפקידים, נותנת להם סמכויות. מה אנחנו רואים פה? קרקס. כבר אמרנו את זה בפעם הקודמת. שרים – אני מצטטת את חברת הכנסת תמר זנדברג, שרים לענייני חארטה ברטה, חלק מהם שרים לענייני חארטה, חלק מהם שרים לענייני ברטה. מה זה? איזה דבר דוחה בהתנהלות של ממשלה שרוצה שהציבור ייתן בה את אמונו, רוצה שהוא יחשוב שהמינויים הם לגופו של עניין – אני לא מדברת עכשיו לגופו של אדם, אבל לגופו של עניין, שהאנשים המתאימים הם בתפקידים המתאימים. ומה אנחנו רואים? שממציאים סמכויות ולוקחים סמכויות. על מה זה מעיד? איך הממשלה הזאת תתנהל? שמעתי את אחרית דבריו של חברי חבר הכנסת עיסאווי פריג'. למי יצלצל הטלפון? מי הממונה? מי אחראי לאסטרטגיה, גלעד ארדן או יובל שטייניץ? אני לא יודעת, מי אחראי למה? איך אתם יודעים בכלל מי אחראי למה? אני מתבלבלת. אני קוראת את רשימת הסמכויות, אני רוצה לדעת למי לפנות. אדוני היושב-ראש, הראית פארסה שכזאת?
הסברה זה ארדן. הוא טוב בזה. לא שזה עזר לו אחר כך, אבל הוא טוב בזה. יש שרים טובים בממשלה הזאת. אני אומנם מתנגדת, אבל יש שרים טובים. אבל גררו אותם, השפילו אותם עד עפר, נתנו להם תפקידים שהם לא רוצים בהם, לא מינו אותם לפי הכישורים שלהם. האמת, אני מודה שמביך אותי לעמוד כאן על הדוכן ובכלל להתייחס לצירופו של שר נוסף. זה נופל על הראש של גלעד ארדן, אבל כל ההתנהלות הממשלתית הזאת, מה זה אומר על ראש הממשלה שרוצה להנהיג? מה זה אומר על ראש הממשלה שרוצה לשדר לציבור שהולכת להיות כאן ממשלה אחראית, יציבה, עם האנשים הנכונים בתפקידים הנכונים? יסלח לי השר שיושב כאן במליאה, אף מינוי הוא לא מינוי רציני. זאת אומרת, אני מייחסת חשיבות גדולה למינוי שלך, אבל כל מינוי כאן הוא על העוקם. אף מינוי לא באמת מביא בחשבון מה הכישורים של האנשים. אני, אם זה היה תלוי בי, הייתי נותנת לך מינוי אחר. תודה, אדוני.
הוא רוצה שיהיה לך תא הפרדה, כי כבר אין מקום, הכול – – –
היושב-ראש יכול להציב לוח – – –
כיוון שהפרוטוקול שותק בנושא, היושב-ראש יכול לפנות לראשי הסיעות ולהציג לוח זמנים.
אדוני היושב-ראש, חברי חברי הכנסת, סגן שר האוצר איציק כהן הציג לנו את התקציב, או את הסיבות שבגינן חברי הכנסת מהאופוזיציה שעלו לדבר פירטו למה צריך להאריך את התקופה לאישור התקציב. אין דרך אחרת להגדיר את זה אלא שזה מריחת זמן. זה מריחת זמן מטעמים פוליטיים, ואי-אפשר להגיד שהאינטרס הציבורי עמד לנגד עיני הממשלה, שר האוצר, סגן שר האוצר, כשהם הגישו את התקציב למליאה, ואני רוצה להקדיש את הדברים שלי, אדוני היושב-ראש, ברשותך, בזמן שיש לי, למה זה נקרא אינטרסים ציבוריים. אם שר האוצר היה, ביחד עם ראש הממשלה, מחשיב את האינטרס הציבורי, הוא היה צריך לקצר את הזמן להגשת התקציב. רצה הגורל, חברי חברי הכנסת, שהיום קרו שני אירועים שככה, כל אחד, בדרכו, חושף עד כמה קל לראשי ממשלה בישראל לשים בצד את האינטרסים של הציבור ולדאוג רק לעצמם ורק למקורבים שלהם. אני כמובן מדברת על שתי פרשות גדולות – לא דומות, לא זהות, אבל גדולות. האחת זה גזר-הדין במשפטו של בכיר נבחרי הציבור, ראש הממשלה לשעבר אהוד אולמרט, בפרשת טלנסקי; אותו ראש ממשלה שהעביר מעטפות עם מאות-אלפי דולרים מכיס לכיס, או שקיבל מאות-אלפי דולרים במעטפות, ונגזרו עליו בפרשה הזו שמונה חודשי מאסר וקנס גבוה. אני אומרת את זה כי מה לא היה כאן בתקופה הזו שנמשך המשפט שלו? עדת ספינולוגים ויחצנים ודוברים מטעם, ועיתונאים בהווה, ועיתונאים לשעבר, ומקורבים – כולם התגייסו להגן על אותו אחד שהם חשבו שהנה, או-טו-טו הוא מצליח לתעתע בכולם, והנה, או-טו-טו הוא יוצא מזה, והוא בכלל חוזר להנהיג את המדינה. השחיתות במירעה. ובמקום שכל אותם גורמי אכיפה יוכלו לעמוד איתן – ואני רוצה לברך בעניין הזה את הפרקליטות, שלא נכנעה למרות הביקורת הקשה נגדה – כל אותם, הייתי אומרת, שומרי הסף היו בסיטואציה קשה ביותר, כשגם התקשורת שהייתה או שנחשבת לכלב השמירה של הדמוקרטיה הפכה בהקשר של אהוד אולמרט ל"פודל", הייתי אומרת, ולא לכלב השמירה. אני מציינת את זה כי ראינו איך ראש ממשלה, לא מעניין אותו דבר וחצי דבר מהאינטרס הציבורי. אני רוצה להגיד את זה גם לראש הממשלה נתניהו, שזרק לכלבים, אין לי דרך אחרת להגדיר את זה, את הממונה על ההגבלים העסקיים פרופסור דיויד גילה, איש אמיץ עם אינטגריטי, ישר, שלא נכנע לכל השטיקים והטריקים, הייתי אומרת, ולניסיונות של ראש הממשלה לצ'פר ולטפח את אותם מקורבים, במקרה הזה את תשובה; הציג מתווה שלא התקבל, ובאומץ החליט לפנות את מקומו ולא להשלים ולא להיות שותף ולא להשלים עם המהלך שמקדם ראש הממשלה בכל הקשור לאסדת הגז או לאסדות הגז. אני מציינת את זה כי אנחנו רואים בעצם שני מהלכים שקרו היום – אני חוזרת ומדגישה – שונים בדרכם. גם המעטפות של אהוד אולמרט, גם אסדות הגז של נתניהו וגם התקציב שמונח כאן היום בפני מליאת הכנסת; לכאורה, מה הקשר? תקציב, צריך לדון בו. כבר נאמר – יש תקציב שעובר במליאה, ואחר כך יש תקציב שחור שעובר בוועדת הכספים ו-1 חלקי 12, ואנחנו מכירים את כל הטיעונים, ולמה לא ולמה כן, והציגו את זה. לכאורה, מה הקשר לאותן שתי פרשות? זו אותה פרשה, אדוני היושב-ראש, זה האינטרס הציבורי. מי שהאינטרס הציבורי אינו לנגד עיניו ומי שמורח זמן בדיונים על תקציב במקום לקצר אותם, מפקיר את האינטרס הציבורי. זה לא מפתיע. ראינו את הממשלה הזו רק בשבוע שעבר נותנת שוחד פוליטי, מרפדת מפלגות וחברי כנסת שהם חברים בקואליציה, ועכשיו היא מבקשת שנצביע על הארכת מועד הדיונים על התקציב? זה נקרא, אדוני, הפקרת האינטרס הציבורי. הפקרת האינטרס הציבורי. ראינו לאן זה הביא אותנו. תודה רבה.
בקיצור, הממשלה הזאת תחזיק מעמד הרבה זמן.
הממשלה הזאת תחזיק הרבה זמן.
אדוני היושב-ראש, חברי חברי הכנסת, אנחנו צריכים היום להצביע על העברת סמכויות, על העברות תיקים; אלקין לפה, ההוא לשם, סמכויות משם. אני חייבת להגיד לך, אדוני היושב-ראש, שאם הבדיחה לא הייתה על חשבוננו, זה היה מצחיק. הדבר הכי מקומם – אני קצת מתערבת בענייניה הפנימיים של מפלגת השלטון – זה היחס של ראש הממשלה לשר בני בגין. לא אכפת לראש הממשלה מההבטחות שהוא נתן; הוא נותן הבטחות – פעם הוא הולך על שתי מדינות ופעם הוא לא הולך על שתי מדינות, ופעם הוא תומך בגבולות לגבי הגושים, ופעם הוא לא תומך, ופעם אין פרטנר, ופעם יש פרטנר, אבל מה שהוא עשה לשר בגין – הבגין עשה את שלו, הבגין יכול ללכת. עכשיו, אני חייבת להגיד, אדוני היושב-ראש, זה לא סוד שחבר הכנסת בגין הוא בר-פלוגתא שלנו, אנחנו לא רואים עין בעין את הדברים, יש לנו מחלוקות לגבי דברים שונים, אבל ההתייחסות הבוטה הזאת, שבעצם הראתה לשר בגין את הדרך החוצה – אומנם הוא התפטר מיוזמתו מהממשלה, אבל הראתה לשר בגין את הדרך החוצה, זה חלק ממה שמאפיין את הפארסה הזאת כאן, בכנסת, את ההתנהלות של ראש הממשלה. אין לו שום בעיה להגיד כל דבר שהוא רוצה רק כדי להשיג את המטרה שלו; פעם זה "הערבים נוהרים באוטובוסים", ופעם אחרת אנחנו רואים איך הוא מחלק או איך פושט את עור הדוב לתפקידים של שרים, סגני שרים, סגני יושבי-ראש. כל זב חוטם ומצורע, כל אחד שזה מקרוב בא, פתאום יש לו דרישות, ופתאום הוא מתנהל – וראש הממשלה נכנע, או הייתי אומרת: נלחם כמו אריה ונופל כמו זבוב – איך אומרים, נלחם כמו אריה ונופל כמו מה? יש לזה איזה ביטוי שאני לא בטוחה שאני זוכרת כרגע, להתנהלות, או את הדבר המדויק כדי להגדיר את זה. מה שאנחנו רואים כאן זה קרקס. מה שאנחנו רואים כאן זה ממשלה, ממשלה צרה, הייתי אומרת צרה צרורה, שכל אחד מחזיק את השני בסחיטות, באיומים, וראש הממשלה – הדבר המרכזי שאנחנו למדים, שיש לנו ראש ממשלה סחיט, לחיץ, נכנע לסחטנות, נכנע לסחיטה באיומים. יש כאן הרבה חברי כנסת חדשים, אני מברכת את כולם, את חלקם אני לא מכירה, אני מכבדת את כולם, אבל כשרואים את ההתנהלות של חברי כנסת, אם בסיעות הקואליציה ואם בסיעת השלטון, אתה אומר, אם ככה הוא מנהל את המפלגה שלו, אם כך ראש הממשלה מתייחס לשר בני בגין, או למי שהיה שר למשך שבוע, עוד לא הספיק להתרגל לתואר ונאלץ להיפרד ממנו, איך אנחנו נסמוך עליו שהוא ינהל את ענייני המדינה? איך אנחנו נסמוך עליו שהוא ידע להתמודד עם הצונאמי הבין-לאומי המדיני שמגיע לכאן? אתמול זה היה מהלך של הפלסטינים בפיפ"א, מחר זה יהיה בכל אחד מהארגונים הרלוונטיים במדינות אירופה השונות – איך אפשר לסמוך עליו שהוא ידע להתמודד? איך אפשר בכלל לסמוך עליו שאנחנו יכולים לשבת כאן ולדעת שלא מבזים אותנו בעולם, שאין סכנת חרם עלינו? איך אפשר לסמוך על ראש ממשלה אם זו ההתנהלות שלו, שאנחנו נחשוב שהוא יוכל לקדם את העניינים שמדינת ישראל עומדת בפניהם? אדוני היושב-ראש, מה שהיה בפיפ"א זה רק תמרור אזהרה למה שעלול להיות. היה לאיזה רגע דומה שהיה כאן ניצחון; זה ניצחון פירוס, אדוני. זה ניצחון קטן קטן קטן שכולם התמוגגו ממנו. אנחנו צפויים עכשיו – אומנם אנחנו רואים שהולך להיות כאן גל של שרי חוץ שאמורים להגיע לארץ ולהיפגש עם ראש הממשלה והנוגעים בדבר, והוא ימכור להם שוב ושוב את שתי המדינות, מס שפתיים לרעיון שלא קיים. אנחנו לא יכולים לסמוך על ראש הממשלה הזה, לא שינהל את הממשלה, לא שינהל את מדיניות החוץ של ישראל מול הגל שתוקף אותנו. אם ככה הוא מנהל את הממשלה שלו, השר לשעבר בגין כמשל, לאן אנחנו נגיע? תודה, אדוני.
אדוני היושב-ראש, אדוני השר, חברי חברי הכנסת, אני רוצה להתחיל מהנקודה שבה הפסיקה חברת הכנסת יחימוביץ, אבל פטור בלא כלום אי-אפשר, ואני רוצה להגיד – וזו אינה מצוות אנשים מלומדה, חבר הכנסת גפני – אני רוצה לברך אותך על הדיון שקיימת היום בוועדה שלך. זה לא מובן מאליו שהנושא הכי בוער היום על סדר-היום מבחינה חברתית-כלכלית עלה היום אצלך בוועדה באופן שבו הוא עלה. ברכות. אני רוצה להתחבר לדברים האחרונים של חברת הכנסת יחימוביץ ולתת את הציטוט המלא של הדברים של הממונה על ההגבלים העסקיים, פרופסור דיויד גילה, המתפטר בדרך. אני מצטטת – הוא אמר כך: אני סקפטי לגבי היכולת לעשות פיקוח אפקטיבי בשוק הזה, בגלל שיש לחברות כל כך הרבה כוח מיקוח מול משרדי הממשלה, ויש להן את היד על השיבר – שימו לב, אני ממשיכה לצטט – בצורה שמאיימת שאם עושים משהו שהחברות לא אוהבות, אז הן מאיימות לא לפתח. אדוני השר, מדובר בדברים חמורים ביותר. אנחנו, תוך כדי הדברים של הממונה בוועדה ועם הרעש שהיה בוועדה, הבנו שהוא מדבר על סחיטה באיומים, כמו שאמרה חברת הכנסת יחימוביץ. מדובר על דברים חמורים ביותר. מה אמר בעצם דיויד גילה? הוא אמר: המדינה נסחטת. צריך לקרוא לילד בשמו: המדינה נסחטת. ואם המדינה נסחטת, שתבוא המדינה, תתכבד המדינה – ואני פונה אליך, אדוני השר – אני מבקשת להביא את זה לאותו צוות, ועדת שרים, אין לי מושג מי הצוות, צוות קנדל, מטה קנדל, לא יודעת אם יש צוות כזה ואם יש צוות כזה. דרך אגב, אני אומרת במאמר מוסגר: אנחנו רוצים את הפרוטוקולים, אנחנו רוצים את כל הדברים שנדונו בצוות הזה לגבי אותו מתווה, המתווה הקיים או הלא-קיים.
כך זה גם היה בוועדת הריכוזיות – אין פרוטוקול. נכון.
נכון. נכון. אין צוות, אין פרוטוקולים.
בדיוק. אדוני, אני רוצה להציע לך, כשאומר הממונה על הגבלים עסקיים שהמדינה נסחטת, אני מציעה שתקרא לממשלה לקחת את הרישיון לחברות. אני מציעה לקחת להן את הרישיון. הן לא יכולות לאיים על המדינה, בכל הכבוד. הן לא יכולות לאיים עליכם, השרים; הן לא יכולות לאיים על הציבור, בכל הכבוד להן. המדינה יכולה לעשות מהלך דרמטי אם היא רוצה להתייצב. עכשיו, אני לא נאיבית, לא נולדתי אתמול. אני יודעת שיש לזה השלכות, לדברים האלה. אבל אם אומר הממונה – שהוא תחת אחריותך, או תחת אחריות משרדך, אדוני – המדינה נסחטת, ועוברים פה לסדר-היום? אחר כך מה אנחנו אומרים? אמרתי את זה גם בוועדה. אנחנו כל הזמן מדברים על חשיבות הרגולציה, כמה חשוב שתהיה כאן רגולציה נשכנית, והרגולטורים יעמדו בפרץ ולא ייכנעו, ובסוף בא ראש הממשלה, או מי מטעמו, עוקר את שיני הרגולטור, גורם לו ללכת.
עוד משפט, ברשותך, אדוני. עומד הרגולטור, או יושב, ליתר דיוק, היום בוועדה ואומר: המדינה נסחטת, ואנחנו עוברים לסדר-היום? ורק עוד חצי משפט – אני לא נוהגת לעשות את זה, אבל אני רוצה ממש לסבר את האוזן, ברשותכם. תראו מה קרה ביום שהממונה דיויד גילה הודיע על ההתפטרות שלו, על העובדה שהוא מתפטר. תראו מה קרה למניות של תשובה – האדם היחיד, כמו שאמרה קודם חברת הכנסת יחימוביץ, תיארה את תכונותיו – העז באופן כזה או אחר לפעול נגד מונופול הגז האימתני – זינוק של 3%. 550 מיליון שקלים בשווי הערך של הקבוצה. יש מי שמרוויח, אדוני השר, מההתפטרות של דיויד גילה. המדינה מפסידה, ואני מצפה מהמדינה שתפעל בהתאם. תודה רבה.
אדוני, ברשותך, האם אדוני מרמז שמישהו יכול להעלות על דעתו שהוא ייקח מאדוני את הסמכויות שיש לו?
האם אדוני – – –? אנחנו רוצים להבין מה אתה אומר.
אדוני, אני רוצה לשאול שאלה ספציפית שמופנית לאדוני: האם אדוני מרמז שהוא ימשיך לעסוק בזה ואולי הוא ילחץ על הממונה להישאר בתחום הזה, הוא יעשה – – – על הנושא של ההסדר הכובל, סעיף 50 וכמה – אני לא זוכרת – – –
52. האם אדוני מרמז לזה שייתכן שהסמכויות שלו בנושא תילקחנה ממנו?
אתה יכול לפרט בסוגיה הזאת?
קודם ההצעות המתנגדות ואחר כך השר יכול לעלות.
אנחנו ברעים, היא אמרה – – –
ציניות זה השם השני שלכם. זה מה שאתם.
הליכוד הציני, זה מה שאתם.
– – – אתה בא בטענה אלינו – – –
– – – אתה עומד שם, אתה מטיף לנו מוסר, אני לא מבינה.
– – – שנות ה-30, ה-40, ה-50, ה-60 – – –
גברתי היושבת-ראש, ברכות. הדיון הראשון שלך פה הוא סוער במליאה סוערת. האמת, זה מה שמעניין. דיון משמים – זה לא עושה את העניין. אני רוצה לומר בצורה ברורה, שאינה משתמעת לשתי פנים: חברי ואני מתנגדים לחרם על מדינת ישראל. אנחנו לא יכולים לשאת את המדיניות המתקרבנת שלכם, שלך, השר אקוניס, של השרה שקד, שמציירים כאן שני עולמות, שמי שמעז למתוח ביקורת על מדיניות הכיבוש וההתנחלויות בעצם מסייע לאותם אנטישמים שרק רוצים לחסל את מדינת ישראל. תרגיעו, כי מי שעובדת בשירות החרם זו ממשלת נתניהו. תגיד לי, מי עושה הפרדה באוטובוסים? תגיד לי, מי מדבר או מי מפיץ סרטון על "הערבים נוהרים באוטובוסים"? מי אומר על ג'יבריל רג'וב "שישחק סטנגה במוקטעה"? זה כל ההתנהלות שלכם, שמבקשת לחזק את מדיניות הכיבוש ותחזוק ההתנחלויות. היא מובילה אותנו לזה. אתם טומנים את הראש בחול, אתם מתייגים אותנו לטובים ורעים. אנחנו לא עובדים אצלכם, אנחנו לא מקבלים את המדיניות שלכם. אנחנו נגד חרם, אבל אנחנו ניאבק נגד זה שבגללכם יש כאן אי-לגיטימציה בין-לאומית, ואתם תצטרכו להחליט: או מדיניות ההתנחלויות או לגיטימציה בין-לאומית. תודה רבה.
אנחנו הקורבן התמידי, נכון?
הם אזרחים של המדינה הזאת – – –
האוזן לא סובלת הכול, וחבר כנסת לא יכול להגיד – – –
אדוני היושב-ראש, צודק השר לביטחון פנים – בהזדמנות הזו, ברכות – שההחלטות של מח"ש לגבי סגירת תיקים אינן בתחום סמכותו, אבל אני רוצה להגיד למה גורמות ההחלטות של מח"ש. הדברים שלי מתייחסים לאלימות משטרתית, אני רוצה כרגע להתמקד בשתי קבוצות, בשני קהלים – גם כלפי הקהילה האתיופית, של יוצאי אתיופיה בישראל, וגם כלפי אזרחי ישראל הערבים. אדוני השר לביטחון פנים, כששוטרים יורים בגב באזרחים או יורים באזרחים ערבים, ואחר כך מח"ש – חבר הכנסת רזבוזוב, אני רוצה שהשר יקשיב לדברי כי אין לו חלוקת קשב, אני יודעת את זה. סתם. אדוני היושב-ראש – אדוני השר, סליחה, הוצאת אותי מהריכוז – – –
אדוני השר, כששוטרים יורים באזרחים ערבים ותיקי החקירה נסגרים, כמו במקרה של כפר-כנא, או כששוטרים יורים או פוגעים במפגינים יוצאי אתיופיה ותיקי החקירה נסגרים, מועבר מסר לשוטרים שהם יכולים להמשיך לעשות מה שהם רוצים. ויש תרבות אלימה במשטרה, אנחנו רואים את זה. המפגש של השיטור הזה עם יוצאי אתיופיה ועם אזרחי ישראל הערבים הוא מפגש אלים, אנחנו רואים את התוצאות שלו. שמחתי לשמוע את הדברים שלך כאן מעל הדוכן. אז אומנם אתה לא מופקד על מח"ש, אבל אני חושבת שהמסר שעובר ממח"ש לכלל השוטרים הוא מסר מסוכן ובעייתי. תודה.
אבל גם אתה צודק. זה לא אומר שהיא לא צודקת.
הצגות ראינו, אדוני, מה – – –
אדוני השר, אני רוצה להתייחס להיבט נוסף בפעילות שסקרת עד עכשיו במסגרת תפקידך כשר החינוך, ולדבר על ההחלטה שלך אתמול לצנזר את ההצגה "הזמן המקביל". אני מאוד מוטרדת מההחלטה שלך, אדוני, כי מה שאתה עושה בעצם, אתה מבקש לרסק עד דק את עולם התרבות. אתה מבקש להלך אימים על ועדת הסל. אתה אומר – אני בכלל לא נכנסת כרגע לתכנים של ההצגה, אם אני מסכימה או לא מסכימה. אני חושבת שההחלטה שלך היא החלטה שערורייתית. שר שאומר, ואני מצטטת: המוסריות של הוועדה טעונה בדיקה – אני אומרת שההחלטה של השר טעונה בדיקה. קודם אתה רוצה להגיד לנו מה לראות? מה אחר כך, תרצה להגיד לנו גם מה לחשוב?
גברתי היושבת-ראש, ברכות – – –
גברתי היושבת-ראש, ברכות, חברי חברי הכנסת, רבותי השרים, השבוע צלצל אלי חבר טוב שלי מאחד הקיבוצים בדרום והוא הסביר לי שהוא לא יבוא לפגישה אתי כי הם לא ישנו כל הלילה כי עוד הפעם היו טילים, רקטות מעזה – וזו הזדמנות גם לחזק את תושבי הדרום שרואים איך בשבועות האחרונים, שנה אחרי המלחמה בעזה, הסיוט מהקיץ האחרון מתחיל לחזור על עצמו. חברי חברי הכנסת, מציאות שבה טילים מרחפים מעל ראשיהם של אזרחים זה לא משהו שאפשר לפטור אותו בכינוי טפטופים ולהמשיך הלאה. ריצות לממ"ד ולמקלט עם כל הטראומה והחרדה הכרוכות בכך הן לא משהו, ואמר את זה בצורה ציורית חבר הכנסת ילין בדבריו, זה לא משהו שתושבי הדרום יכולים לחיות אתו. ומה שאנחנו רואים עכשיו זו תוצאה של האין-מדיניות של ממשלת ישראל מול עזה, שעכשיו גם הכניסה את "דאעש" לעזה. אנחנו רואים עד עכשיו גם כמה מסוכנת הדרישה של פוליטיקאים, גם כאלה שיושבים כאן באולם ואומרים: צריך למוטט את ה"חמאס", למגר את ה"חמאס". הרי אין אף גורם ביטחוני צבאי רציני היום במדינת ישראל שלא אומר שה"חמאס" בעזה זה הרע במיעוטו. לאן אנחנו הגענו? חברי חברי הכנסת, כדי לעצור את ירי הטילים הגיע הזמן שממשלת ישראל תבין שעזה לא תיעלם פתאום מכדור-הארץ, תשכחו מזה, ושהאינטרס הברור של אזרחי ישראל הוא עזה מתפקדת ומשגשגת, כזו שלאזרחים בה יש פחות מוטיבציה לטרור ויותר דברים לחיות בשבילם, ושל"חמאס" כארגון יהיה מה להפסיד. ודיברו כאן חברי קודם, גם נחמן שי וגם חבר הכנסת ילין, על הנוסחה שתביא להפסקת הלחימה בעזה. ואני רוצה להוסיף, חייבים להבין שאחרי הקיץ האחרון, 50 ימי לחימה והרג ופצועים בשני הצדדים הובילו לכך שאנחנו לא יכולים להמשיך עם המציאות הזו. כל עשר שנים עוד סיבוב. כל כמה שנים בעשור האחרון – עוד סיבוב ועוד סיבוב. ולכן אנחנו צריכים, עם כמה שזה נשמע קשה, להבין שצריך לתת תמריצים ל"חמאס", כמו, למשל, הסרת המצור, כניסת סחורות, הקמת תחנת כוח ונמל ימי; חיזוק הרשות הפלסטינית על-ידי שליטה במעברים והפסקת אש ארוכת שנים, "הודנה" או כל שם אחר שתרצו שתביא לכך שהממשלה תוכל להגיע להסדר כולל עם הפלסטינים.
לצערי, חברי חברי הכנסת, הבסיס של היוזמה של הליגה הערבית – היא לא משמשת או לא עומדת לנגד עיניה של ממשלת ישראל. ולסיום, אני רוצה להגיד שהדבר שנתניהו הכי טוב בו זה לא לעשות דבר. חברי חברי הכנסת, אי-עשייה לא עוצרת ולא תעצור את הרקטות על תושבי הדרום. תודה רבה.
מה שיהיה זה שיהיה דיון במליאה – – –
– – – לא מאמין למה שאתה אומר.
לא. אתה ממש לא מאמין – – –
אני אומרת, זאת תשובה כל כך מפורטת. מזמן לא שמעתי תשובה כזאת – – –
גברתי היושבת-ראש, תודה רבה, חברי חברי הכנסת, אין קבוע כמו הזמני. הוראת שעה היא דבר זמני. אני מעריכה שהכנסת הזו כבר עשר פעמים, לדעתי יותר, מאריכה את תוקף הוראת השעה שמבקשת למנוע איחוד משפחות בין אזרחים ערבים, אזרחיות ערביות, תושבי מדינת ישראל, לבין מי שהם בחרו לחיות אתם את חייהם, בגדול, מהרשות הפלסטינית. מה שהכנסת הזו הולכת עכשיו – ושוב, בפעם העשירית או יותר מזה – זה להיות חותמת גומי ולהכשיר את השרץ של אחת החרפות שמכתימות את ספר החוקים הישראלי, וזה חוק איחוד משפחות. אני עתרתי בעבר פעמיים ביחד עם ארגוני זכויות אדם נגד החוק הזה. כל פעם התירוץ משתנה. כשהביאו את החוק הזה לראשונה, לא היה נעים לדבר על טעמים ביטחוניים; עמד השר סילבן שלום ואמר כאן: יש טעמים ביטחוניים. בפעמים הקודמות דיברו על שיקולים דמוגרפיים. פתאום כל אזרח ערבי בישראל הופך למפגע בפוטנציה – זה מה שאומרת כנסת ישראל, ממשלת ישראל, כשהיא באה לאשר את הוראת השעה הזו, את השרץ המתועב הזה, שמכניס לספר החוקים חוק – לדעתי, כבר אפשר לקרוא לזה חוק, לא הוראת שעה – חוק שקורע אלפי ילדים מהוריהם, לא מאפשר נישואים, רק על רקע אתני לאומי, כי מדובר על אזרחים ערבים במדינת ישראל. אין חוק כזה בספר החוקים, אין חוק כזה שמטיל מגבלות דרקוניות על האפשרות להינשא, על האפשרות לחיות חיים; אמר חברי עיסאווי פריג', על הזכות להתאהב. האם זה מתקבל על הדעת שכשאזרח יהודי במדינת ישראל מתאהב באישה או בוחר את בחירת לבו מאיזה מדינה באירופה, ויכול לעשות אתה איחוד משפחות ולהביא אותה לארץ ולחיות אתה את חייו, וכשאזרח ערבי מטייבה או, לא יודעת, מקלנסואה, נישא למישהי מטול-כרם, הוא לא יכול לחיות אתה? אלפי ילדים במדינת ישראל ללא מעמד כתוצאה מקריעת משפחות, כתוצאה מזה שאנשים נאלצים להיפרד. עכשיו גם נעלמה כבר הבושה, גברתי, ובזה אני רוצה לסיים. תמיד אמרו: יש חשש לסיכון ביטחוני. אני לא מזלזלת לרגע בסיכון ביטחוני, אבל כשעומד כאן שר הפנים ובריש גלי עומד על הבמה ואומר: השיקול שלנו הוא טעמים ביטחוניים – אני חושבת שזה מחפיר. אני קוראת לכם, חברי באופוזיציה, להתנגד להצעת החוק הזאת.
אדוני היושב-ראש, חברי חברי הכנסת, אני חושבת שאני הולכת לכפור בחשיבותה של ועדה משותפת כזו, חברתי חברת הכנסת מיכאלי. אני לא מוצאת שום סיבה שוועדה משותפת תחוקק חוק שכזה. אני חושבת שזו הצעה לא ראויה, ואני חושבת שההצעה של מליאת הכנסת הייתה צריכה להחזיר לשר הפנים את המעמד הקודם שהיה לו ואת הסמכות שהייתה לו טרם חקיקת החוק, שתהליך מדורג של בקשה על בקשה ואישור על אישור עבר את שיקול דעתו של המשרד. זה היה תהליך שארך ארבע-חמש שנים. אף אחד לא קיבל אישור לאיחוד משפחות רק כי הוא בא יום אחד ואחר כך הוא הפך למפַגע בפוטנציה. ולכן אני חושבת, שאם אנחנו רוצים להיקרא מדינה מתוקנת – מדינה מתוקנת צריכה להגן על צורכי הביטחון שלה, אין על זה ויכוח, אבל ביטחון זה גם זכויות אדם, ביטחון זה גם דמוקרטיה, ולהחליט שהכנסת תחוקק חוק אזרחות, גם אם הוא לא יהיה בהוראת שעה, זה לא יעשה את הדבר הזה כשר יותר; זה יעשה את זה אולי כשר, אבל מסריח. ולכן הכנסת לא צריכה בוועדה המשותפת שתקימו לחוקק חוק שיכשיר את השרץ הזה. אין צורך. אם אנחנו רוצים שמדינת ישראל תהיה מדינתו של העם היהודי ושל כל אזרחיה, ויש בה גם אזרחים, צריך – – –
היא יכולה להיות גם וגם. יש פה אזרחים, וזה שאתה הצבעת היום בעד חוק שנותן לגיטימציה ונותן הכשר בחסות חקיקה של הוראת שעה – –
– – שאתם מאשרים אותה בפעם העשירית ואולי יותר, אתה הצבעת היום על ראייה קולקטיבית של אזרחים, שאתה – – –
מדינה צריכה להתגונן, אבל מדינה לא הופכת אזרחים – –
– – למפגע בפוטנציה. אפשר גם וגם, אל תמציא את הגלגל.
אדוני – קטעת לי את חוט המחשבה, חבר הכנסת חסון. נקטע לי חוט המחשבה.
אני רוצה לציין שזה לא קורה לי בדרך כלל, אבל קטעת לי את חוט המחשבה.
חבר הכנסת חסון, אני רוצה להגיד את הדבר – כן, נזכרתי. הגישה הזאת, חברי חברי הכנסת, שעולה כאן שר על הדוכן, במקרה הזה השר שר הפנים, ומחלק את הכנסת הזו למי שדואג לביטחון של מדינת ישראל, ואם מישהו מצביע נגד החוק הזה, הוא בכלל מפקיר את ביטחון אזרחי מדינת ישראל – אין מי שדואג יותר ומי שדואג פחות, ומי שהיום ישב בצד הזה והצביע נגד החוק, זה לא כי הוא מגן פחות על הצרכים הביטחוניים של מדינת ישראל, זה כי הוא לא מוכן או לא מוכנה לחוקק חוק על בסיס אתני-לאומי. ומה שהכנסת הזו עשתה – היא חוקקה חוק על בסיס אתני-לאומי. היא קיבעה שוב ושוב את החרפה הזו בספר החוקים. תודה.
יש הצבעה על העברת סמכויות. זה העברת סמכויות, זה לא מה – – –
אדוני היושב-ראש, חברי חברי הכנסת, לפני כמה חודשים, אולי קצת פחות, ניב אסרף ביים את החטיפה שלו – אני חושבת שכולנו זוכרים – חטיפה שלא הייתה ולא נבראה. השוטרים, כך פרסם נחום ברנע, כבר הצליחו להוציא חצי הודאה בחטיפה מבחור פלסטיני. הם עצרו בחור פלסטיני, הצליחו להוציא ממנו הודאה. אחר כך התברר שזאת הודאה שלא היה לה מקום, כי ניב אסרף ביים את החטיפה הזאת.
אני משתמשת בסיפור הזה, חבר הכנסת ינון מגל, כי אני מודה ששמעתי כבר הרבה הנמקות להצעות חוק במליאה הזאת. עומד השר גלעד ארדן – אני לא רואה אותו עכשיו – –
אה, אתה בחברה טובה – – ואומר את הדבר הבא: אם יהיה תיעוד, כמו שמתבקש, תיעוד יפגע באופי החקירה. אני מודה, חברי חברי הכנסת, שאת זה עוד לא שמעתי.
כן, עוד לא שמעתי, אני אגיד לך – אדוני השר, אני שמעתי אותך, תשמע אותי. מה זאת אומרת – אם יש חוקרים הגונים, אדוני השר, הם בטח לא צריכים לחשוש מתיעוד, להפך – – –
אני הבנתי אותך, אדוני, אבל לי יש טיעונים שלי, מה דעתך להקשיב להם?
אדוני השר, ההצעה הזאת, לא רק שהיא לא ראויה להיות הוראת שעה; קל וחומר שהיא לא ראויה להיות הצעה של חמש שנים. לא שמעתי עוד דבר – עומד שר, מסביר לנו שחבר הכנסת בני בגין אומר לו: אבל הייתה ועדת צ'חנובר. אה, וכשידונו בהמלצות הוועדה, ואם הן לא יתקבלו – ולמה לא לאמץ את המלצות ועדת טירקל, שכבר קבעה, הוועדה הזאת, שצריך תיעוד חזותי וקולי בתיעוד שב"כ, תוך סיכום בין היועץ המשפטי לממשלה וראש השב"כ? אם יהיו אחר כך מסקנות שנדון בהן אז אולי נשנה את החוק – אתה עושה צחוק מהחוק, ככה מחוקקים? אדוני השר, בחקירות – בדרך כלל האנשים שנחקרים בעבירות ביטחוניות כנראה נחשדים במשהו, כנראה הם נחשדים במשהו, אין ספק בזה – חוקרים אותם, הם נמצאים בבידוד, בדרך כלל הם לא רואים עורך-דין. למה בא הדבר הזה, שאתם רוצים עכשיו למנוע תיעוד? אתם רוצים לתת הכשר לעינויים, אתם רוצים לתת הכשר לחקירות שהן בלתי קבילות, ואני חוזרת עם הטיעון שהתחלתי בו: אם יש חוקר שחוקר באופן סביר, כמו שצריך, אף אחד לא יכול להעליל עליו; ואם יש חוקר שחוקר לא בצורה סבירה – ננסח את זה כך – אז יהיה תיעוד. לכן ההצעה הזאת, אדוני השר, היא הצעה לא ראויה, היא הצעה שמבקשת לתת היתר לשימוש באמצעים לא כשרים, ואני חושבת, חברי חברי הכנסת – תאפשר לי עוד חצי משפט, אדוני, השר ניהל אתי סוג של פינג-פונג – – –
תודה, אדוני. אני חושבת שדווקא כשמדובר בחשודים בעבירות ביטחון, שמנותקים מהעולם, זה שאתם רוצים להטיל איפול, המשמעות היא – צריך להגיד את זה – אתם לא רוצים לאפשר לעצירים בעבירות ביטחון מה שנקרא הליך הוגן, ומה לעשות, גם עצירים, גם בעבירות ביטחון קשות, זכאים להליך הוגן, ומי שרוצה להטיל איפול מבקש למנוע הליך הוגן. תודה.
אתה, יש לך קול שלא נדע, אבל הם – – –
אדוני היושב-ראש, תודה, חברי חברי הכנסת, הצעת החוק שחבר הכנסת שלח הציג כאן עכשיו מעל הדוכן הוצגה גם בכנסת הקודמת על-ידי חבר הכנסת שלח וחבר הכנסת לשעבר ניצן הורוביץ, ולצערי ההצעה הזו נפלה. אני שמחה שכמה חברי – – –
עברה בטרומית, סליחה. היא לא התקדמה כי יצאנו לבחירות, אבל עברה בטרומית, נכון, נכון. תודה, תודה, תודה. אני מודה, אדוני, שאני לא מצליחה להבין על מה המהומה. שורה של חברי כנסת הגישו מחדש את ההצעה, שבאה באמת לתקן עיוות מאוד מאוד משמעותי כלפי הקהילה הגאה, הקהילה הלהט"בית. ולמה היא באה לתקן את העיוות הזה? כי יש היום המון שינויים בחקיקה שבאים לשפר דברים נקודתיים שאוסרים הפליה מטעמי נטייה מינית, בכל מיני חוקים; שיפורים שנגזרים מחוק-יסוד: כבוד האדם וחירותו. באה ההצעה הזו ואומרת: הגיע הזמן לתקן את חוק הפרשנות, שייתן מענה כולל בשורה של חוקים, בשורה של סעיפים, שלא תיתכן הפליה מטעמי מגדר, זהות מגדרית, או מטעמי נטייה מינית. הדבר הזה צריך להיות כל כך מובן מאליו – ופתאום אני שומעת מהומת אלוהים בכנסת. ועל מה המהומה? יש ממשלה חדשה, ואנשים חושבים שהם המציאו את הגלגל. אז האם כשאופוזיציה מציגה הצעת חוק שהיא הצעה נכונה, הגיונית, האם האופוזיציה, ששומעת איך ראש הממשלה פונה במצעד הגאווה, ביום הגאווה, לקהילה הגאה ומשתבח בהישגים של מדינת ישראל – איך אותה קואליציה, כשמדובר באופוזיציה, לא תומכת בחקיקה שבאה לתקן עוול שמופיע בספר החוקים בשורה של חוקים? ואני שומעת את חברותי מהקואליציה מסבירות לנו היום – אני מודה, אדוני, שאת זה עוד לא שמעתי. אולי שמעתי פעם. מסבירה לנו היום ש"אנחנו" – קרי, הקואליציה – "אנחנו נגיש הצעה חדשה". אם אתם רוצים להגיש חדשה, אז א. תגישו. אבל מה עניין שמיטה להר-סיני? מה זה רלוונטי? למה לא לאשר את ההצעה הזאת אם ההצעה נכונה? תגישו, תצטרפו. אתם עוצרים חקיקה, ולא בגלל החקיקה לגופה, אלא כי זה לגופו של איש, או לצורך העניין, אישה או אנשים. זה עוד לא שמעתי. מה, תגישו הצעה מוצלחת יותר? טובה יותר? נכונה יותר? הרי זה פשט מחפיר לשמוע את הטיעון הזה. ואני רוצה להגיד לחברי חבר הכנסת שלח: אני הולכת אתך, זה מה שהעלית, אתה היוזם הראשון, ואני זורמת אתך כמובן. אני סקפטית לגבי היכולת של הממשלה הזו לתמוך בהצעה כזו, בגלל ההרכב הקואליציוני שלה. וזה שהיום חברי כנסת מהקואליציה מושכים זמן ואומרים "אנחנו נגיש הצעה אחרת, טובה יותר", זה לא לכבודה של הכנסת. תודה.
אדוני היושב-ראש, אדוני ראש הממשלה, חברי חברי הכנסת, שלושה חודשים אחרי הבחירות, ובימים האלה אין מלך בישראל. אדוני ראש הממשלה, עושה רושם שממש לא אכפת לך מאזרחי ישראל. לא מעניינת אותך הצפיפות בבתי-החולים, מפעלים שנסגרים, משבר דיור או טילים שמתעופפים מעל ראשיהם של תושבי הדרום. הדבר היחיד שמעניין אותך הוא כס המלכות בדיקטטורה שאתה מנסה לבנות פה.
– – אני מודה שאני לא מצליחה להבין את המאבק האובססיבי של ראש הממשלה לתקציב תלת-שנתי, בלי שום היגיון כלכלי – – –
שנתיים וחודש? זה הוכרע ורק אני לא ידעתי על זה, אדוני?
הבנתי. זאת אומרת, עד סוף 2017, בואכה 2018, אנחנו נהיה עם אותו תקציב. אין בזה שום היגיון כלכלי, אדוני.
אדוני, לא רק שאין בזה שום היגיון כלכלי – – –
אדוני, ברשותך, ההיגיון היחיד – – –
אדוני ראש הממשלה, ההיגיון הכלכלי היה – – –
אדוני, איך השרים שלך מגינים עליך.
כן. חופש הדיבור, חופש הביטוי, לא? אבירי חופש הביטוי.
תודה, אדוני. ההיגיון היחיד בתקציב תלת-שנתי הוא לא היגיון כלכלי, הוא ביצור השלטון. אני רואה כמה אנרגיות השקעת, ראש הממשלה, בקרבות הפנימיים בליכוד: מפגשים עם מתפקדים, סרטונים, טלפונים, פשרה יצירתית. אין מה להגיד, אדוני, כשאתה רוצה אתה יכול. וחשבתי שאני לא מבינה, אבל אני בעצם כן מבינה. אתה אולי חזק מול מרכז הליכוד, אבל מול כל השאר אתה בורח מאחריות, ואתה בעיקר שותק. שמעתי שהתחלת את ישיבת הסיעה שלכם השבוע בגינוי חריף של דבריו של עודד קוטלר. אני מודה שגם אני לא אהבתי את דבריו. אבל אתה לא מתבייש, אדוני? יושב אתך בסיעה חבר כנסת, שאתה הכנסת למשכן הזה, שמיוחסים לו מעשים של סרסור והטרדות מיניות, ואתה שותק, אדוני. או יושבת בממשלה שלך, עכשיו בשולחן הממשלה, שרת תרבות שהכריזה מלחמה על האמנים והיוצרים, שרה שהופכת לצנזורית של התרבות, מאיימת להשתיק כל יצירה שלא מוצאת חן בעיניה, שמבקשת להכפיף את התרבות והאמנות – –
– – לתכתיבים פוליטיים – – –
אדוני ראש הממשלה, אתה שותק. אתה שותק, אדוני ראש הממשלה.
מה קורה? לא נעים לשמוע את האמת? לא נוח לכם לשמוע את האמת?
כל מה שאתם רוצים זה להכפיף את התרבות לשיקולים הפוליטיים שלכם.
אדוני היושב-ראש, חופש הביטוי וחופש היצירה הם מהרגליים החשובות ביותר שעליהן עומדת הדמוקרטיה.
הם החיים עצמם, אם נשתמש בשפתו של ראש הממשלה. ומה שאנחנו רואים בשבועות האחרונים זה בפירוש ניסיון לפגוע בהם ולכופף אותם. אני רוצה להגיד בצורה שאינה משתמעת לשתי פנים: אני בעד להשאיר שוליים רחבים לחופש הביטוי, כך שאפשר יהיה לאתגר את השיח, שאפשר יהיה לזעזע את השיח. ואי-אפשר לחשוד בי, אדוני היושב-ראש, שאני מאושרת מהבמה שניתנה ליגאל עמיר על-ידי פסטיבל הקולנוע בירושלים. אז אני לא אלך לסרט, אני אצביע ברגליים, אבל לגרום לביטול הקרנת הסרט בפסטיבל? לא השתגעתם?
אדוני, תרשה לי רגע, כי היו צעקות. צריך להגביל את חופש הביטוי רק אם קיימת סכנה ודאית להתרת דם, להסתה לגזענות, לאלימות. אבל האופן שבו שרת התרבות גם ביקשה לעצור את המימון לפסטיבל בגלל הסרט, כמו האופן שבו היא דיברה בתיאטרון "אל-מידאן" – – – כלפי נורמן עיסא.
כל הבריונות הזו היא ניסיון להלך אימים על היוצרים, על היצירה.
אני רוצה לסיים, אדוני, ברשותך. אני פונה לראש הממשלה. אדוני ראש הממשלה, עד שלא תתנער מהפרקטיקה המסוכנת הזו, שמבקשת להלך אימים על חופש התרבות והיצירה בישראל, האחריות היא לא פחות שלך משל שרת התרבות. והיא מפחידה ומסוכנת הרבה יותר מכל האיומים שלך: איראן, "דאעש", אנטישמיות, איראן, חרמות – איראן, כבר אמרנו? תודה, אדוני.
אבל, אדוני, אי-אפשר עם זה, כבר – – –
אנחנו מתנגדים לחרמות. אתה ראש ממשלה – – –
גברתי היושבת-ראש, תודה רבה, אני רוצה לדבר על עונת הציד שהחלה. שרים בממשלה רודפים ארגוני זכויות אדם. אני מתייחסת להחלטה של השר אורי אריאל לפטור את "בצלם" ואת האגודה לזכויות האזרח – לא לשלוח אליהם בנות שירות לאומי בגלל שהם צוטטו בדוח האו"ם על מבצע "צוק איתן". אני תוהה, אם מחר יצטטו את מגילת העצמאות באיזשהו דוח של איזה ארגון שלא נראה לנו, גם את מגילת העצמאות יוציאו מחוץ לחוק? מה קורה כאן, השתגעתם? חברה מתוקנת צריכה לאפשר ביקורת.
חברה מתוקנת צריכה לאפשר לארגוני החברה האזרחית להשמיע את קולם, ולא לרדוף אותם ולא לסתום להם את הפה ולא להשתמש בהם כשקי אגרוף של השלטון – שנכשלים בכל המדיניות שלהם כאן בכל צעד ושעל. אם אנחנו רוצים להיות חברה מתוקנת, צריך לשמור על ארגוני החברה האזרחית. מי שעושה עבודת קודש – – –
אפשר לבקר את השלטון, אל תסתמו לנו את הפה.
תודה רבה, גברתי. קודם כול, ברכות לסגן השר מזוז.
השאילתה שלי הוגשה עוד לפני שפורסם דוח מבקר המדינה, אדוני סגן השר, דוח המבקר החריף, הייתי אומרת, ולפני שפורסם דוח הוועדה המפקחת, ועוד לפני ההחלטה להאריך את הפיילוט. אני ממסגרת את תחום הדיון, והשאלה שלי היא כזאת: עם תום הפיילוט, דוח מומחים מלמד על ליקויים חמורים וחשד להטעיית הציבור בנושא. ברצוני לשאול: 1. האם הועבר מידע מהרשות הביומטרית לחברה חיצונית? 2. האם הושמט מידע בנוגע לחלופות למאגר? 3. מה נעשה לצורך אבטחת המידע ותיקון הליקויים? תודה, אדוני.
כן. תודה, גברתי. אדוני, שאלה וחצי, ברשותך. לפני כמה זמן התפרסם שבפרויקט תעודות הזהות הביומטריות התגלו פרצות אבטחה חמורות; זה בהתאם לדברים שאמרת לי. ובנוגע להעברת החומר לחברה חיצונית, התפרסם שהרשות הביומטרית שילמה חצי מיליון שקלים לחברת גיבוי, ל"בזק בינלאומי". לפי התשובה שלך, אני בעצם שואלת, אז מה החברה מגבה, הדבר הזה לא הוסבר. אני מודה שאני ככה קצת חרדה שיש כאן תהליך מסוכן של העברת מידע מהמאגר לחברות פרטיות, דבר שכמו שגם אתה ציינת, הוא אסור לחלוטין; ואם "בזק בינלאומי" לא מגבה את המאגר עצמו, אז אני אשמח לדעת אם אדוני יודע לשם מה שולם הסכום הזה. הדבר שמטריד אותי הוא, שאילולא התעקש משרד הפנים כבר בפעם הקודמת לכרוך את כל פרויקט התיעוד החכם עם הקמת המאגר הביומטרי, בטח כבר היו מנפיקים תעודות זהות חכמות לכל האזרחים במדינת ישראל, מבלי שניתן יהיה לזייף ומבלי לאגור את טביעות האצבע. מה אדוני אומר לנו בעניין?
אנחנו מכירים את זה, אנחנו מכירים – – –
תמונות, תמונות, לא טביעות אצבע.
למה צריך להכשיר אותם? לא – – –
– – – ואחר כך אתם רוצים שיכשירו – – –
גברתי היושבת-ראש, תודה רבה, חברי חברי הכנסת, רבותי השרים, לפני כשבוע מליאת הכנסת שוב שימשה כחותמת גומי והכשירה את השרץ שנקרא חוק האזרחות והכניסה לישראל (הוראת שעה), שמונע איחוד משפחות של בני-זוג, בדרך כלל ערבים ישראלים ופלסטינים מהשטחים. זו הוראת שעה שמתקיימת, לדעתי, מעל עשר פעמים, נחקקה מעל עשר פעמים, לחוק האזרחות שהוגש כאן בפעם הראשונה בשנת 2003. הזכירה חברתי חברת הכנסת עאידה תומא סלימאן, שכנגד הצעת החוק הזאת הוגשו שתי עתירות: של ארגוני זכויות אדם – "עדאלה", "המוקד להגנת הפרט" והאגודה לזכויות האזרח ושלי. ופעמיים אמר בית-המשפט שהחוק הזה, אחרי תקופה מסוימת של חצי שנה דינו להתבטל, כי מדובר בחוק מפלה. חברי חברי הכנסת, זה חוק שמפלה אנשים על בסיס לאום, חייבים להבין את זה. זו חקיקה על בסיס לאום, שקורעת אלפי משפחות וילדים מבני-הזוג רק מפני שהם ערבים. צריך לקרוא לילד בשמו. יש הרבה חוקים שאנחנו מצביעים נגדם ומלינים נגדם ומותחים עליהם ביקורת. אין חוק שמכתים את ספר החוקים הישראלי כמו החוק הזה על איחוד משפחות – הוראת שעה. אני רוצה רגע לעדכן את חברי המליאה. לפני שהחוק הזה נכנס לתוקף הייתה בפני שר הפנים אפשרות לבדוק באופן פרטני כל בקשה לאיחוד משפחות. כל בקשה כזאת נבדקה במשורה. התהליך הזה ארך שלוש-ארבע שנים, אישרו איחוד משפחות בצורה מסודרת. פתאום בא המחוקק ושלף לנו מהאוב שני תירוצים למה לחוקק את החוק הזה. תירוץ ראשון – בהתחלה אמרו: השד הדמוגרפי. אוי אוי אוי, אם נאשר איחוד משפחות בין ערבים ישראלים לפלסטינים, יציפו את מדינת ישראל אלפי פלסטינים. אי-אפשר לאפשר איחוד משפחות. כשראו שזה לא עובד ובג"ץ לא קיבל את הטיעון הזה, באו עם האיום הביטחוני. מה אמרו? כל אזרחי ישראל הערבים הם בעצם איום קולקטיבי, הם סכנה. כל מי שיינשא לבחירת לבו או לבחיר לבה הוא בעצם סכנה ביטחונית. חברי חברי הכנסת, זו שערורייה שאין כדוגמתה שכנסת ישראל מתייחסת לאזרחי ישראל הערבים כאיום קולקטיבי, כסכנה קולקטיבית. צריך לחזור לסיטואציה שלפני חקיקת חוק האזרחות, לפני קרוב ל-15 שנה, שבה לשר הפנים הייתה אפשרות לבחון באופן הדרגתי כל בקשה בצורה מסודרת, בצורה פרטנית, ולא להתייחס לכולם כאיום, כסכנה. ולכן אני קוראת לכנסת להצביע בעד הצעת החוק לבטל את חוק האזרחות. תודה.
לא יכול להיות שסגן שר בישראל – – –
אדוני, אחר כך אנחנו רוצים לענות, לייצוג האופוזיציה.
אדוני היושב-ראש, חברי חברי הכנסת, כשסגן השר מזוז עומד כאן על הדוכן – תודה, חבר הכנסת טיבי, בהחלט תודה – כשסגן השר מזוז עומד כאן על הדוכן ואומר לחברי הכנסת מהרשימה המשותפת ולחבר הכנסת עיסאווי פריג': תגיד תודה שאנחנו נותנים לכם להיות כאן; אתה צריך להחזיר את האזרחות – הוא אומר לו? אין לי ציפייה מסגן השר מזוז. אדוני, זה הרבה יותר חמור מחברי כנסת שמתגודדים סביב הדוכן. האמירה הזו היא אמירה מסיתה, אבל אין לי ציפיות מסגן השר מזוז – –
– – אבל כשעולה ראש הממשלה על הדוכן, ומפה מתנהלת האמירה הזאת, ומדבר כאחד האספסוף – אדוני ראש הממשלה – –
– – עמדת כאן על הדוכן, ובמקום לגנות את זה – יש לך מסר לאומה? תביא אותו. במקום לגנות אמירה שמסיתה נגד חברי כנסת – אומרים להם: תגיד תודה שאתה כאן ותחזיר את תעודת הזהות שלך?
אתה ראש ממשלה של כולם, גם של מי שלא בחר בך, ואל תסביר לנו שיש לנו זכות לבחור ולהיבחר. תגן על הנבחרים. כשעומד סגן שר הפנים ואומר לחברי כנסת במשכן, שנבחרו כדת וכדין – גם אם יש לך ביקורת עליהם, עלא כיפאק, גם לנו יש ביקורת עליך, אבל אתה לא מתנער כשאתה מנצל את ההזדמנות שאתה עולה על הדוכן? אדוני, לא התנהגת כמו ראש ממשלה, התנהגת כאחרון האספסוף.
איך אתם מתנהגים? תתבייש לך. חוסר סולידריות.
– – – הוא עשה לפני חמש דקות.
למה אתה מחנך אותו? ומה היה פה קודם?
אדוני היושב-ראש, חברי חברי הכנסת, אני מתייחסת להצעת החוק של חברי עיסאווי פריג' לחינוך נגד גזענות, ואני רוצה לייחד את הדברים שלי לחברי באופוזיציה, חברי הטובים מהמחנה הציוני, ואני רוצה לקרוא לכם – – –
תרשה לי. ברשותך. אני רוצה לקרוא לכם ציטוט שחשבתי שהוא מתאים בנסיבות האלה: המקום הכי חם בגיהינום שמור למי שבזמנים של משבר מוסרי שומר על נייטרליות. המשפט היפה הזה מיוחס אומנם לדנטה, אבל הוא נאמר על-ידי מרטין לותר קינג ב-1967. הוא נאמר, אדוני היושב-ראש, בדיוק לסיטואציות האלה. עכשיו, אני מבינה, חברי מהמחנה הציוני, שאתם מתנגדים לביטול חוק האזרחות, וזה בסדר. אני חולקת עליכם, אבל זה בסדר, יש בינינו חילוקי דעות והשקפות. אבל יש רגעים שחברות פוליטית נמדדת בסולידריות של הצבעה. גם אם אתם מתנגדים להצעת החוק, אתם יכולתם להצביע הפעם בעדנו, בגלל מה שהיה כאן במליאה; בגלל ההסתה שלוחת הרסן נגד חברי כנסת מכהנים, שאומרים להם: תגידו תודה שאתם כאן, תגידו תודה שאתם לא מחזירים את תעודת הזהות שלכם. אנחנו שותפים אתכם בקואליציה של האופוזיציה, ואנחנו ממש לא מרגישים רצון להמשיך להיות שותפים אתכם עד הודעה חדשה. כשלתם במבחן – – –
אל תפריע לי. כשלתם במבחן הראשון שלכם. כשלתם במבחן הראשון שלכם בסולידריות אופוזיציונית.
אפשר להתנגד לחוק האזרחות; אני חולקת עליכם, אבל אני מכבדת את זה. יש בינינו השקפות שונות על הסקאלה, זה בסדר גמור, יש כאלה בעד ויש כאלה נגד. אבל מה שהיה כאן במליאה עכשיו, אני חוזרת ואומרת – ובזה אני מסיימת, אדוני – אני קוראת שוב את הציטוט; אני רוצה שתפנימו אותו, כי הפנמתם את מגמות ההסתה, הטמעתם את הגזענות, ולכן אני אומרת לכם, ואני חוזרת ואומרת: המקום הכי חם בגיהינום שמור למי שבזמנים של משבר מוסרי שומר על נייטרליות. וזה מה שאתם עשיתם.
אדוני היושב-ראש, קיבלנו עכשיו את סדר-היום החדש, ואני רואה שהסוגיה הכל-כך עדינה והכל-כך מרכזית, שזו סוגיית הגז, נדחתה לסוף סדר-היום. אני לא מתערבת בלוח-הזמנים של הכנסת, אף שיושבים כאן אנשים ביציע שבאו לדיון. אני שואלת, האם יתקיים דיון, והצבעה – בסוף הדיון? אני מבקשת לא להפריד את הדיון מההצבעה. האם אדוני יוכל לתת לנו תשובה אם תהיה הצבעה בסוף הדיון?
גברתי היושבת-ראש, חברי חברי הכנסת, הצעת החוק הזו, שמבקשת להאריך בשנה וחצי את האפשרות לפטור מתיעוד קולי וחזותי חקירות בעבירות ביטחון, היא הצעה שאין לה מקום. לא רק שאין לה מקום, היא לא צריכה להיות לא בהוראת שעה ולא בחקיקה, היא פשוט לא צריכה להיות. המהלך שקבעו כבר לפני שנים, שהוא מהלך נכון, שחקירות צריך לתעד גם תיעוד חזותי וגם תיעוד קולי, צריך לחול בראש וראשונה על אלו שנמצאים מנותקים מהעולם החיצון, ימים, לילות. דווקא אלו שחוקרים אותם, צריך להבטיח שאחר כך, כשיש ביקורת יעילה, או כדי שתהיה ביקורת יעילה על החקירה, אפשר יהיה לדעת מה היה באותה חקירה. עכשיו, ממה נפשך, כמו שאומרים? אם החוקרים הם חוקרים הגונים ופועלים על-פי כללי – אני לא יודעת איך לקרוא לזה, חבר הכנסת חנין – כללי החקירות? אני לא מבינה בזה מספיק – אם הם פועלים על-פי הכללים, חבר הכנסת סעדי, יש כללים שאינם מתירים לא עינויים ולא לחץ פיזי מתון? אם החוקרים חוקרים בהגינות, אז ממה יש להם לחשוש? אם הם חוקרים בהגינות, הדבר הזה יתועד, יובא בפני בית-המשפט, בית-המשפט יוכל לוודא שנעשתה כאן חקירה ראויה והליך הוגן. ממילא מתעדים בכתב חקירות משטרה, ממילא הדבר הזה נמצא, אז ממה בדיוק הם חוששים? הייתי בוועדת החוקה, ישבנו עם קבוצת חברי הכנסת ושמענו את הטיעונים של אלה שטוענים שצריך לפטור מתיעוד חזותי וקולי, ואני מודה שלא השתכנעתי. אמרו, בין היתר, אחד הטיעונים היה, אמרו: אם יתעדו תיעוד חזותי וקולי, 1. זה ימנע מנחקרים לשתף פעולה; 2. השיטות האלה של החקירה עלולות להגיע לכל מיני גורמי טרור. וחשבתי, השתגעתם? אתם יודעים כמה עצירים כבר חקרתם? ממילא אתם מתעדים בחקירה בכתב, אז זה ימנע את שיתוף הפעולה? זה בעצם יגלגל את שיטות החקירה המודיעיניות של משטרת ישראל או גורמים אחרים? אני לא מבינה את ההסבר הזה. לא שכנע אותי יושב-ראש הוועדה, לא שכנעו אותי גורמים, לא בהקשר הזה ולא בהקשרים אחרים. אני רוצה להסב את תשומת לבכם – אני יודעת שכבר נתתי את הדוגמה הזאת, רק מפני שיש כאן הרבה אנשים במליאה שלא שמעו את זה, אני רוצה להסב את תשומת לבכם מה עלול להיות מחקירות שהן לא חקירות מתועדות, לאן זה עלול להוביל. אני רוצה לתת את הדוגמה שכבר נתתי כאן, אבל אני חושבת שהיא דוגמה מצוינת, מה זה אומר הודאות שווא; איך חקירה ואיך לחץ בחקירה ולחץ פיזי מתון או כל לחץ אחר עלולים לגרום לנחקרים להודאות שווא. אני מדברת על המקרה של ניב אסרף, אותו בחור שבדה את החטיפה שלו, ובזמן שחוקרי משטרת ישראל או שוטרי משטרת ישראל או הצבא, אני לא יודעת בדיוק מי, היו עסוקים בלנסות לפענח את מהלך החטיפה, פתאום שמענו שהמשטרה מודיעה שהיא מצאה אדם שבעצם חשוד בחטיפה. עכשיו, היא באמת מצאה אדם, שתוצאות החקירה הביאו אותו להודאה שהיא הודאת שווא. לא היה ולא נברא, והוא לא היה קשור לחקירה, ומצאו את ניב אסרף והוא הודה שהוא ביים את החטיפה. מה שאני רוצה להביא באמצעות הדוגמה הממוחזרת הזו – ויסלחו לי חברי ששמעו אותה – שחקירות שהן לא מתועדות עלולות להביא למצב שנחקרים יודו בפשעים או בדברים שהם לא עשו. עכשיו, נכון, שלא יקל הדבר בעיניכם, אנחנו מדברים על חשודים בעבירות ביטחון. אבל גם לחשודים בעבירות ביטחון יש זכויות. ואם אנגליה הגדולה הגיעה למסקנה, אחרי כל השנים מול המחתרת האירית, שהגיע הזמן לתעד חקירות, גם של עצורים שנחשבים בעיניהם חברי מחתרת או מחבלים על-פי ההגדרה או חשודים בעבירות כאלה ואחרות; אם אנגליה הגדולה הגיעה למסקנה, בעקבות כל מה שהיה, שהגיע הזמן לתעד, אז אולי כדאי שאנחנו נפנים את הדברים הטובים ואנחנו לא ניקח על עצמנו להצביע בעד יוזמה שהיא יוזמה שאין לה מקום, שלא מביאה בחשבון שגם עצירים בעבירות ביטחון הם בני-אדם וגם הם זכאים להליך הוגן, ולא שיוטל איפול על מהלך החקירה שלהם. תודה, גברתי.
התחילה ההצבעה, זה לא יכול לקרות – – –
לא, אבל הוא הצביע הצבעה שמית, אי-אפשר להפסיק – – –
רגע. רגע, גברתי, רגע. אנחנו מבקשים להסיר את ההסתייגויות – – –
אנחנו מבקשים להסיר את ההסתייגויות עד הסוף, ואז – – – הצבעה מס' 7 בעד ההסתייגות – 32 נגד – 72 נמנעים – 1
גברתי היושבת-ראש, חברי חברי הכנסת, אני רוצה להתייחס לחוק שמובא לכאן היום. מרצ תומכת בתיעוד ביומטרי חכם, אבל אנחנו מתנגדים מכול וכול, מכול וכול, אדוני השר ארדן, למאגר ביומטרי. אני הייתי מצפה ממך שעם כניסתך לתפקיד תגיד: אני ממש לא חייב לחתום בשתי ידיים על כל יוזמה קלוקלת ששרי הפנים שקדמו לי הכתיבו. זה היה רעיון רע מלכתחילה, והייתה לך הזדמנות לעשות תיקון, וחבל שלא עשית. עכשיו אני רוצה להעיר כמה הערות לקראת הדיונים – – –
לא, אבל הוא תומך בזה, זה משרת את המשטרה. על מה אנחנו פה – – –
בסדר, בסדר. אין שום סיבה – – –
אין שום סיבה, השר ארדן, שיהיה מאגר. אתם – – –
מה קרה? רק עליתי, לא התחלתי.
הכול אתה רוצה: אתה רוצה תיעוד חזותי וקולי, אתה רוצה מאגר ביומטרי – הכול אתה רוצה. מה זה האימפריאליזם הזה?
גברתי היושבת-ראש, אנחנו ככה מושכים קצת זמן בדיון הזה – או ליתר דיוק, הממשלה מושכת זמן – לקראת הדיון הבא, הדיון על הגז. אני רוצה להתריע מפני מה שהולך להיות כאן בהמשך: הולך להיות דיון על סוגיה מאוד מאוד רגישה, נפיצה, שיש עליה ויכוח גדול. הציבור היום נושא את עיניו לכנסת לדעת האם הכנסת תעביר את הסמכויות מהשר דרעי לממשלה, וראש הממשלה נתניהו, כמו שהוא אמר עכשיו, וזה מתפרסם בכל האתרים: אני מנהל כאן את הקרב של חיי. אני אומרת לכם שמי שמנהל את הקרב של חייו לא יכול לנצל עכשיו את השעות האחרונות כדי לקנות תומכים ליוזמת החקיקה שהוא מביא כאן או להצעה שהוא מביא כאן. ומה שעושה ראש הממשלה, הוא מחפש תומכים מהגורן ומהיקב, או ליתר דיוק מנסה לקנות תומכים מהגורן ומהיקב, ומעמיד אותנו, כנסת ישראל, במצב שנקיים כאן עכשיו דיון של שלוש שעות או ארבע שעות, כי אני מניחה שלכל חברי הכנסת יהיה מה לומר, ובסופו של דבר לא תהיה הצבעה. אז במה הועילו חכמים בתקנתם? למה אנחנו מתכנסים באופן הזה? אני רוצה לפנות מכאן ליושב-ראש הכנסת, כמו שפניתי אליו קודם לכן. הוא אמר בדבריו שרק אם הוא יקבל הסברים מהותיים הוא יפריד את ההצבעה מהדיון – ואני קוראת לכם, חברי חברי הכנסת, שלא להסכים להפרדה בין הדיון החשוב להצבעה. תודה.
אדוני היושב-ראש, חברי חברי הכנסת, הצעת החוק שאני מעלה עכשיו היא של חבר הכנסת גפני ושלי, ואני רוצה להודות לחבר הכנסת גפני. אני מנמקת את ההצעה בשם חבר הכנסת גפני ובשמי. אני רוצה להודות לשר הכלכלה חבר הכנסת אריה דרעי ולוועדת השרים לחקיקה על התמיכה בהצעת החוק. אני אגדיר אותה בקיצור רב, חברי חברי הכנסת. אני לא שומעת את עצמי.
חברי חברי הכנסת, הצעת החוק שלנו מבקשת להגביר את השקיפות של החלטות רשות ההגבלים העסקיים כשהיא מאשרת לחברות פטור מהסדר כובל. אנחנו מציעים שהוועדה תפרסם פרוטוקול שמכיל את תקציר הדיונים שהיא קיימה, וזאת בניגוד למצב היום, שהוועדה נדרשת לפרסם רק את ההחלטה שלה ואת המסמכים שהגישו לה לקראת הדיון. אנחנו רואים בהצעה הזו הצעה ממש ממש דרמטית – אף שהיא נראית מסובכת – כי היא מרחיבה את הוראות השקיפות שחלות על הוועדה לפטורים ולמיזוגים ברשות ההגבלים העסקיים. זו ועדה שהממונה על ההגבלים העסקיים חייב להתייעץ אתה לפני שהוא מאשר מיזוג או פטור מהסדר כובל. חברי חברי הכנסת, העובדה שיפרסמו את העמדה של הוועדה ואת הפרוטוקול של ההתייעצות אתה, ביחד עם החלטת הממונה הנוגעת למתן פטור מהסדר כובל – העובדה הזאת תבטיח שתהליך ההתייעצות עם הוועדה יהיה שלם, יהיה מקיף, יהיה אפקטיבי, ויממש את זכות הציבור לדעת וגם את עקרון השקיפות. אני רוצה רק להסב את תשומת לבה של המליאה שבשנים האחרונות הממונה על ההגבלים העסקיים אישר כמעט כל בקשה שהוגשה לו לקבלת פטור מהסדר כובל. יש לנו כאן נתונים מלאים, אבל אני לא אלאה את המליאה. הנתונים שיש לנו, ביחד עם העובדה שבכל המקרים הוועדה לפטורים ולמיזוגים אישרה את ההחלטות של הממונה, העלתה אצלנו חשש שהוועדה לא באמת משמשת כגוף שמפקח באופן אפקטיבי על הממונה ומאתגר את ההחלטות שלו, אלא לעתים משמשת כחותמת גומי. אני רוצה לסיים, חברי חברי הכנסת, ולומר שהצעת החוק מקטינה באופן משמעותי את החשש הזה. היא מחייבת את הוועדה לפרסם את תוכן הדיונים שלה, והיא מחילה על הפעילות של הוועדה שקיפות ציבורית. ושוב, אני רוצה להודות לשר ולוועדת השרים. תודה.
אדוני היושב-ראש, חברי חברי הכנסת – – –
נכון. תודה, אדוני היושב-ראש, מכובדי השרים, חברי חברי הכנסת, הצעת החוק הזאת היא הצעה נכונה, צודקת. הוביל אותה בכנסות קודמות חבר הכנסת עמיר פרץ, מתוך הבנה שכשהמחוקק, בשנת 1972, חוקק את חוק המזונות, המטרה שלו הייתה להבטיח שנשים עם ילדים שלא מצליחות לגבות את המזונות שלהם מבני-הזוג שלהן לשעבר, בית-המשפט בעצם יסייע להן, והוא הטיל על הביטוח הלאומי לגבות את דמי המזונות ולשלם את זה לנשים. נוצר כאן מצב אבסורדי, חברי חברי הכנסת, מזונות האב – שימו לב – נועדו להחליף את ההכנסה שלו בחלוקה המשפחתית. וכשנשים בעצם ביקשו לממש את החוק, התברר להן שהמדינה לא מקיימת את ההבטחה הזאת, והתברר לאותן נשים שאכן הביטוח הלאומי גובה עבורן את המזונות. עכשיו, על מה אנחנו מדברים? על כבשת הרש. תכף אני אתן כמה נתונים. אבל אם הן רוצות גם, למשל, לצאת לעבוד – אנחנו מעודדים נשים שתצאנה לשוק התעסוקה – מתברר שהביטוח הלאומי מתייחס לסכום המזונות שהוא גובה עבור הנשים כאילו מדובר בקצבה, כאילו מדובר בהכנסה. הרי זה דבר לא מתקבל על הדעת. אם הם היו חיים ביחד, האבא והאימא, אם הם לא היו נפרדים או מתגרשים, מישהו היה אומר להם שצריך להפחית את הסכום של האב מההכנסה המשפחתית, מהמחויבות של האב כלפי הילדים שלו? הרי זה מצב בלתי מתקבל על הדעת, חברי חברי הכנסת. ולכן הצעת החוק שלנו, שנימק אותה קודם חבר הכנסת מאיר כהן, והודה שזו הייתה טעות לא לתמוך בתפקידו כשר הרווחה – אני אומרת על זה: מודה ועוזב ירוחם.
אני יודעת. אני יודעת שאתה תמכת. אבל בפועל, ועדת השרים, כשהגשתי את זה בכנסת הקודמת, אמרה לי נייט, כמו שאומרים. ואני אומרת מעבר לזה: מודה ועוזב ירוחם. אני לא מתנגחת. אני חושבת שהדבר החשוב ביותר כרגע זה לקדם את הצעת החוק. חברי חברי הכנסת, אני רוצה להסב את תשומת לבכם – ברשותך, חברת הכנסת מירב בן ארי, אני רוצה ששרת המשפטים תשמע את זה. לגבי המשכורת שלהן, שממנה מתחילים לנכות לאישה חלק מתשלום המזונות – המשכורת שלהן היא נמוכה. אני רוצה שתדעו על מה אנחנו מדברים. שימו לב לנתונים; אלה נתונים שקיבלתי עוד מהשר מאיר כהן בזמנו: אישה שמקבלת מזונות יכולה להשתכר עד 5,463 שקלים אם יש לה ילד אחד. אם יש לה שני ילדים היא מקבלת 6,256 שקלים, ואם היא משתכרת, רחמנא ליצלן, יותר מ-8,500 שקלים היא מאבדת את קצבת המזונות. מה זה רלוונטי?
אדוני, מה זה רלוונטי? שימו לב, ממוצע מזונות של נשים עובדות עומד על 1,509 שקלים, לעומת 2,169 שקלים לנשים שאינן עובדות. זאת אומרת שזה פער של יותר מ-43%. אדוני, תרשה לי עוד משפט אחד.
כתוצאה מכך, חברי חברי הכנסת, נשים נמנעות מלצאת לעבודה. הן מתקיימות מהסכום הזעום של המזונות. בהרבה מאוד מקרים הן עובדות בעבודה חלקית בשחור, עבודה שלא מאפשרת קידום, לא מאפשרת עלייה בשכר. הנתונים שקיבלתי ממשרד הרווחה, אדוני השר, מוכיחים שרק 45% מהזכאיות למזונות עובדות. זה ברור שזה נתון שקרי. הרבה יותר נשים עובדות. אף אחת לא יכולה לחיות מהסכום שהביטוח הלאומי משלם לה, ובגלל זה הן עובדות בשחור, והן לא צוברות הטבות וביטוח לאומי ופנסיה. וגם המדינה נפגעת, כי גם המעסיק וגם הן לא משלמים מסים כנדרש. ולכן – אני מסיימת באמת, אדוני – הצעת החוק, גם של חבר הכנסת מאיר כהן וגם שלנו, מבקשת לקבוע שלא להכליל את ההכנסה של הזוכה במזונות מהעבודה שלה בחישוב ההכנסות שלה לשם קביעת הזכאות למזונות. תנו לנשים שעברו תהליך קשה של גירושין, תנו לנשים להתפתח, תנו לנשים כבוד, לצבור רצף תעסוקתי, מגיע להן. תודה.
אדוני היושב-ראש, הדברים שלי נאמרים גם בשמו של חבר הכנסת מאיר כהן. אנחנו מעריכים את היוזמה של השר, את היוזמה הכוללת של השר. אנחנו נענים להצעה שלך. אנחנו מבקשים, אדוני, אם זה בסדר מבחינתך, שתגיד: תנו לנו שלושה חודשים. תנו לי. תנו לי שלושה חודשים. אנחנו נכונים למשא-ומתן אתך. עצם הקביעה של לוח-זמנים, אני חושבת, תכניס גם אותך לסד של התנהלות. אנחנו מכבדים את הבקשה שלך, אנחנו תומכים בה. תאפשר לנו מהיום, 1 ביולי – מתי חוזרים מהפגרה? אתה יודע מה? – –
חודש אחרי החזרה מהפגרה, אדוני – – –
בסדר, אז אני מסכמת: חודש אחרי התקציב, חודש אחרי החזרה מהפגרה השר יתמוך במהלך שלנו לקדם את הסוגיה הכל-כך כואבת.
אדוני היושב-ראש, אני אנמק את אובדן הדרך של הממשלה במישור האזרחי, החברתי והכלכלי, אבל בראש ובראשונה האזרחי, בעקבות ישיבת הממשלה אתמול וההחלטות שלה בנושאים שקשורים – בגדול, אני אקרא לזה – לסוגיות של דת ומדינה. אני רוצה לומר שהגיע הזמן להגיד די למונופול של היהדות האורתודוקסית ודי לחטיפת היהדות בישראל על-ידי קבוצה קיצונית שהפכה אותה למנגנון פוליטי. ואני אומרת לכם שבאופן הזה ממאיסים את היהדות על היהודים, והגיע הזמן שהציבור בישראל, שרוצה מדינה חופשית ודמוקרטית, יתאחד ויגיד בקול גדול: צאו לנו מהצלחת, צאו לנו מהחופה, אל תתערבו לנו בגירושין ותנו לנו להתגייר. אני אומרת לכם, חברי חברי הכנסת, זה ממש לא משנה אם מי שישלוט ברבנות יהיו החרדים או הדתיים הלאומיים – את המונופול של הרבנות ואת השליטה שלה על החיים שלנו צריך לא רק לא להדק אלא לפרק לחלוטין. כי כשאנחנו מסתכלים על החלטת הממשלה אתמול לבטל את רפורמת הגיור, להעביר את בתי-הדין הרבניים מפיקוח אזרחי של משרד המשפטים למשרד הדתות – משרד הדתות, עם כל ההערכה והחיבה לשר דוד אזולאי, המשרד הזה פועל מתוך תפיסה מגזרית שתפגע בעגונות ובמסורבות הגט ובנשים שנאלצות להתגרש דרך הרבנות – ולקדם חוק כשרות שנראה כאילו נלקח היישר מרחובות טהרן – זו החלטה מקוממת, זו החלטה מסוכנת. חברי חברי הכנסת, כמו במקרה של הגז, גם כאן מונופול דורסני ותאב כוח מקבל מהממשלה על מגש של כסף שליטה בחיים של כולנו, בניגוד לטובתו ולרצונו של רוב הציבור. אתמול ביטל ראש הממשלה נתניהו, על-פי הדרישה של ש"ס ויהדות התורה, את רפורמת הגיור שהממשלה שלו אישרה בקדנציה הקודמת, רפורמה שנועדה לאפשר לרבני ערים להקים בתי-דין לגיור. צריך לומר שהגיור שהיה מקובל עד אז משקף את הפירוש החמור ביותר של ההלכה וממש לא משקף את אורחות חייהם של רוב אזרחי ישראל. היוזמה של חבר הכנסת לשעבר אלעזר שטרן לערוך גיור בידי רבני ערים, מבחינתי הייתה צעד קטן כלפי מי שהיה מוכן לתת אמון בגיור הממלכתי. אני רוצה להזכיר לכם, חברי חברי הכנסת, שבית-המשפט העליון קבע בזמנו שאף שמושג הגיור הוא דתי במהותו, הרבנות הראשית לא צריכה להיות הגורם שמופקד על הפרשנות שלו ועל היישום שלו בכל מה שנוגע לרשויות המדינה האזרחית. ולמרות זאת, בעקבות החלטת הממשלה אתמול, הרבנות שטוענת שהשליטה שלה בגיור – היא אומרת – היא חיונית לאחדות העם, אותה רבנות תמשיך לקבוע מי יקבל אשרת כניסה לעם היהודי. ההחלטה הזאת, חברי חברי הכנסת, היא רק אחת משרשרת החלטות בענייני דת ומדינה שהתקבלו אתמול, שבכולן, בכל ההחלטות האלה, ראש הממשלה נתניהו הבהיר באופן ברור שההחלטות האלה נועדו להישרדות הפוליטית שלו, וההישרדות הפוליטית שלו הרבה יותר חשובה מהאינטרס הלאומי. שימו לב שהמהלכים האלה שהממשלה מתכוונת לקדם לא רק יהפכו את הגיור לבלתי אפשרי למאות או מאות-אלפי ישראלים שימשיכו להיחשב כאזרחים סוג ב', הם גם ימחקו את החוק של מרצ ואחרים להבטחת ייצוג בוועדה למינוי דיינים, יחסלו את ההתחשבות בזכויות אדם ובעיקר בזכויות נשים בהליכי גירושין ובכל סוגיה שמגיעה לבתי-הדין הרבניים. הם יהפכו את כל מי שמבקש להחזיק עסק כשר מבלי לשלם שוחד לרבנות – הם יהפכו אותו לעבריין לכל דבר, ויהדקו את השליטה של הרבנות בחיי כולנו. זה מדהים שלש"ס ויהדות התורה יש בממשלה הזאת ביחד 13 חברי כנסת, 13 מנדטים, ושאר הקואליציה מאפשרת להם לממש את הגחמות שלהם במסגרת ההסכמים הקואליציוניים בכל מה שקשור לענייני דת; ואני מדברת על הקשחת מונופול הרבנות על הכשרות, הידוק שליטת הרב הראשי על הליכי הגיור בישראל והעברת בתי-הדין הרבניים ממשרד המשפטים למשרד הדתות שבשליטת ש"ס. בואו נגיד גם משהו על העברת בתי-הדין הרבניים: שנים הם היו בידי משרד המשפטים, שנים היה שם קיפאון, כי משרד המשפטים נכשל בכל דרך אפשרית להביא למינוי דיינים ולשפר את המערכת. כשרואים מה היה שם ברבות השנים, במקום שהממשלה תפגין אחריות ותטלטל את כל המערכות האלה ותשקם את העסקה הישנה הרעה שבה שלטון מוסר את ניהול שירותי הדת לידי המפלגות החרדיות כדי שיהיה לו איזה שקט פוליטי או שקט תעשייתי, הממשלה הזו החליטה אתמול שלוש החלטות, והמשותף לשלוש ההחלטות האלה, גם בעניין הכשרות, גם בעניין הגיור ובעניין בתי-הדין, הוא שאין להן שום הצדקה עניינית חוץ מהישרדות פוליטית. צריך לומר, חברי חברי הכנסת, וכדאי שנגיד את זה: אנחנו נמצאים בעימות בין שתי השקפות של היהדות, שתי השקפות של היהדות על דמות המדינה היהודית, מי שרוצה כאן מדינה יהודית. השקפה אחת רוצה כאן ישראל נאורה, מודרנית, ליברלית ודמוקרטית, שמוכנה גם להפרדת הדת מהמדינה; והשקפה שנייה רוצה כאן ישראל קנאית, חרד"לית, גזענית, לאומנית ומסיתה נגד כל מי שהוא אחר. יש כאן קרב אמיתי, והוא לא רק בין שמאל לימין אלא בין כל מי שמבקשים לקיים פה דמוקרטיה לבין מי שמבקשים לפרק אותה ולהקים תחתיה ממלכה משיחית, סוג של תיאוקרטיה חומייניסטית ליהודים בלבד. שימו לב מה קורה – הפלורליזם מאיים על הקנאים האלה. הקביעה הרדיקלית הזו שכל בני-האדם שווים מנוגדת ניגוד חריף לתפיסת העליונות הגזענית. הטענה שנשים וגברים שווים – – –
– – – שגברים וגברים שווים ושנשים ונשים שוות, היא דבר כפירה בציווי הגירוש והרדיפה שעל-פיו הם חיים.
מה שקורה כאן, שברבות השנים דין שמים החליף את דין מלכות ביחס לבני-זוג מאותו מין, ללא-יהודים בישראל, כלפי כל מי שרוצה לקיים כאן חיים נורמליים מחוץ לאורתודוקסיה.
חברי חברי הכנסת, ועל זה נאמר, ועל זה נאמר – – –
חברי חברי הכנסת, ועל זה נאמר: מה עניין שמיטה להר-סיני?
ברור, חברי חברי הכנסת, שתנאי ראשון ובל יעבור לקיומה של יהדות חופשית הוא מתן מעמד שווה לחלוטין – הדגש הוא: לחלוטין – לזרמים הלא-אורתודוקסיים, הפרדה מלאה של דת ומדינה, כמו שאנחנו מציעים, וניתוק המונופול הכופה והבלתי-רצוי של הרבנות החרדית על האופן שבו יהודים בישראל מנהלים את החיים שלהם: למשל, החלת נישואין אזרחיים בישראל שיאפשרו גם למנועי חיתון וגם לזוגות חד-מיניים להינשא; למשל, הכרה בגיורים רפורמיים ולא רק בגיורים אורתודוקסיים, גיורים קיצוניים שמתעללים בכל מי שלא מקבל עליו את עול ההלכה. קבלה כזאת תאפשר ליישם במדינת ישראל את היהדות שאנחנו כן רוצים בה. יהדות חופשית צריכה לאפשר שוויון זכויות מלא בין נשים לגברים בישראל, ולא להדיר נשים, כפי שעושה היהדות הרשמית – פוסלת אותן ממתן עדות בבתי-דין רבניים, מנציחה את הסבל של מסורבות גט, משפילה נשים בפני דיינים ולא מאפשרת להן לקחת חלק פעיל כדיינות באותה מערכת משפט שהן, הנשים, חייבות לעבור דרכה. חברי חברי הכנסת, לסיום, מדינת ישראל מתגאה בזה שהיא יהודית ודמוקרטית, אבל בשנים האחרונות היא הופכת להיות הרבה יותר אורתודוקסית והרבה פחות דמוקרטית. וזו שעתה, חברי חברי הכנסת, של הממלכה בישראל לקום ולדרוש דין אחד – דין מלכות האדם ולא דין שמים. תודה, אדוני.
אבל, אדוני, ראינו מה היה כאן בשנים האחרונות.
אדוני השר, זה לא רק עניין – –
– – שמעבירים את בתי-הדין הרבניים ממשרד המשפטים למשרד – – –
אתה לא נותן להם לחיות – – –
איך אתה מסביר את זה – – – אדוני השר – – –
אדוני השר, תראה מה אתה עושה. אתה גם לא מוכן לתת להם לחיות ואתה גם לא מוכן לתת להם למות.
כי אתה מכניס אותם למעצר מינהלי.
אדוני השר, אתה מכיר רופא שב"ס אחד שיעמוד בלחץ הזה כשיגידו לו המפקדים שלו ללכת להאכיל אותם והוא לא יעשה את זה?
זה מה שאתה אומר על ההסתדרות הרפואית – – –
– – – מה שאתם עשיתם – – –
ראש ממשלה ישן, שר אוצר חדש, השיטה אותה שיטה.
אדוני היושב-ראש, תודה רבה לך. איפה הימים שחבר הכנסת גפני היה יושב-ראש ועדת הכספים – –
– – אבל מה-זה יושב-ראש – –
– – מה-זה יודע להוציא את הנשמה גם לגורמי הקואליציה. איך חולפת תהילת עולם, אדוני היושב-ראש, יושב-ראש ועדת הכספים?
איפה הזמן שמילאת אולמות, חבר הכנסת גפני? חברי חברי הכנסת, לולא זה היה עצוב זה היה מצחיק. ולצערי, הבדיחה היא על חשבוננו, על חשבון הציבור, חבר הכנסת גפני, כי הרי מה האינטרס הציבורי מחייב? האינטרס הציבורי מחייב – אני, לשיטתי – להביא את אישור תקציב 2015, לסיים עד סוף השנה, בהליך מהיר, כי אנחנו בכל זאת כבר במחצית השנה. ולדעתי, היה זמן לתקציב 2016, להביא בנפרד, לעשות את זה באופן מסודר, בתהליך תקין, בתהליך דמוקרטי. ובין הצעת החוק הזו, אדוני יושב-ראש ועדת הכספים, שאתה קראת, הצעה שהגשת לנו – או הממשלה ליתר דיוק, או הוועדה שהגישה לנו – לבין האינטרס הציבורי אין דבר וחצי דבר, והמטרה שלה היא רק אחת: בואו נעשה את זה מהר. קוראים לזה הישרדות פוליטית. ועם כל ההערכה לרפורמות ששר האוצר רוצה להביא, מי שמתחיל ככה את הקריירה הפוליטית שלו, כשר אוצר שלא סופר את הכנסת, חברי חברי הכנסת – טובות זה לא מעיד. לשר האוצר יש זמן להגיש את הרפורמות שלו בצורה מסודרת. חבל שככה התחילה הכנסת את העבודה שלה; בעיני זה זלזול באזרחי המדינה, בתפקידה של הכנסת כמפקחת על עבודת הממשלה ובדמותה הדמוקרטית של המדינה. למה אני אומרת את זה? כי מה מביאים לנו? לא לחוד 2015, לא לחוד 2016. מסביר לנו חבר הכנסת גפני שהאוצר אומר שיש נסיבות חריגות וייחודיות – ככה הם כותבים – ובמקום זה מביאים לנו תקציב דו-שנתי. שימו לב על מה אנחנו מדברים – אנחנו מדברים על חוק-יסוד שהוא הוראת שעה, ואנחנו בעצם למדים שהממשלה מנסה לקבע את התקציב הדו-שנתי כחוק קבוע. אנחנו ראינו את זה היום בוועדה; אנחנו התקוממנו, שמענו את נציגי האוצר. אני אומרת לכם, חברי חברי הכנסת, שממשלה שצריכה להשחית חוקי-יסוד כדי להישאר בשלטון צריכה להסיק את המסקנות הנכונות וללכת הביתה. באיזו קלות אנחנו משחיתים חוקי-יסוד? שימו לב מה קורה כאן: מאז הוקמה הממשלה, לפני כחודשיים, היא עסוקה רק בדבר אחד: השחתת החוק ורמיסת הכנסת כדי לשמר את השלטון, או את שלטונו של ראש הממשלה נתניהו. הממשלה מבקשת להפוך את התקציב הדו-שנתי של 2015 ו-2016 בכלל כאיזה רע הכרחי לחוק קבוע בדלת האחורית וללא דיון ציבורי. אז מה אומר לנו חבר הכנסת גפני? הוא מסביר לנו על המועדים, כמה הכנסת, או ועדת הכספים, זקוקה לזמן כדי לדון בסעיפים השונים וברפורמות השונות. אז מה, המועדים מכסים על הבושה? אז יש בושה גדולה, חברי חברי הכנסת, והבושה הגדולה היא שמבקשים לקבע את התקציב הזה כתקציב קבוע, את התקציב הדו-שנתי. והבושה הקטנה היא, נכון, אז אנחנו נדבר על זה קצת יותר זמן, ונדבר על זה גם בפגרה. זו בושה וזו בושה. כי תקציב דו-שנתי הוא גם שגוי מבחינה כלכלית, הוא גם פסול מבחינה דמוקרטית. ואם ראש הממשלה, אני אומרת לכם, ושר האוצר היו באמת מונעים בפעילות שלהם מטובת הציבור ומטובת המשק, ולא מכל מיני שיקולים פוליטיים, הם היו מעבירים את תקציב 2015 מהר – אפשר היה לעשות את זה – ואת התקציבים של השנים הבאות באופן מסודר, על-פי חוק, כדי שיהיה דיון ציבורי אמיתי מה הם סדרי העדיפויות של הממשלה. אני שואלת אתכם, מה הם סדרי העדיפויות של הממשלה הזאת? ובמקום זה ראש הממשלה מציג לנו התנהלות כלכלית רעה, קלוקלת, שבוודאי תוביל לתחזיות שגויות, לביצוע כושל, תרמוס את תפקידה של הכנסת כמייצגת את הציבור ומפקחת על עבודת הממשלה. אני אומרת לכם, חברי חברי הכנסת, ממשלה שצריכה להשחית חוק-יסוד – באיזו קלות אנחנו מנפנפים חוקי-יסוד, איך אנחנו עושים צחוק מהחוק – ממשלה כזאת, שצריכה להשחית חוקי-יסוד באופן הזה, ואחר כך גם להגיש לנו חוק הסדרים – שמעתי שלשר יש רפורמות נורא נורא חשובות. אני בטוחה, דרך אגב, שבחלקן נתמוך, כי אין לי ספק שהן חשובות, אבל למה צריך לעקוף את הכנסת ולהעביר כל מיני החלטות בצורה חפוזה במסגרת חוק הסדרים? כבר חשבתי שגמרנו עם הדבר הזה, עם הפארסה הזאת, של החקיקה המזורזת, חסרת האחריות הזאת. ואני אומרת שוב, גם אם חלק מהרפורמות נכונות, וגם אם אנחנו נתמוך בהן, אנחנו חוזרים ואומרים את זה כל שנה: חוק ההסדרים הוא חוק רע, הוא חוק אנטי-דמוקרטי, וככל שהוא שמן יותר ועמוס רפורמות יותר ככה הוא גרוע יותר. חלק גדול מאוד מהרפורמות – אני משוכנעת בזה – ששר האוצר מתכוון לקדם הן רפורמות חשובות, אני יודעת על חלקן, אבל, אדוני היושב-ראש, להביא את הרפורמות האלה במסגרת חוק הסדרים זה לתת יד לעקיפה – או, הייתי אומרת, מעקף בוטה – של הכנסת, להפוך את הכנסת לחותמת גומי. אני רוצה לסיים, אדוני יושב-ראש הכנסת, ולומר: אנחנו מתחייבים, וגם אמרנו את זה לא אחת, לתמוך בכל רפורמה שתועיל למשק. אנחנו לא ניקח חלק בפארסה הזאת, של חקיקה מזורזת, של חקיקה חסרת אחריות שעושה צחוק מהכנסת ועושה צחוק מהציבור. ולכן אנחנו נצביע נגד חוק התקציב המובא היום, התקציב הדו-שנתי, ואנחנו נצביע נגד חוק ההסדרים. אנחנו נדרוש משר האוצר משה כחלון להביא את הרפורמות לדיון משמעותי בכנסת. נראה לי, אדוני היושב-ראש, שכדאי לבוא בדברים עם שר האוצר ועם יושב-ראש ועדת הכספים; האופן המזורז הזה שרוצים להביא בו את הרפורמות לא יאה ולא לכבודה של הכנסת. תודה רבה.
מרצ הגישה ראשונה את ההסתייגויות – – –
– – – אנחנו – – – סליחה – – –
אדוני היושב-ראש. אני חייבת לומר שאני לא זוכרת – יכול להיות שהזיכרון שלי כבר לא מה שהיה פעם – שמפסיקים דיון באמצע, דיון על תקציב – זאת לא סוגיה קלת ערך – ועושים הצבעות שלא הספקנו להצביע. ומה היה קורה, אדוני, לו היינו מסיימים את הדיון על התקציב ועושים מרתון של כל ההצבעות? איזו התנהלות של כנסת זאת? איזה זלזול בכנסת.
הבניין הזה – – – אתם מזלזלים, אתם מושכים זמן – – –
תודה רבה, אדוני. אני רוצה לדווח על הישג ממש מלפני כמה שעות. לפני כשבוע יזמתי דיון בוועדת החינוך של הכנסת, ולשבחו של היושב-ראש מרגי, פנינו ביחד בעקבות הדיון כדי לסייע – לגבי הסייעות הרפואיות, לסייע לגבי מעמדן, תנאי העסקה שלהן. נודע לנו שעומדים לפטר אותן עכשיו בקיץ, עם תחילת החופש הגדול, והן תישארנה ללא עבודה בחודשיים הקרובים. המאבק בעניינן של הסייעות הרפואיות הוא חלק ממאבק גדול יותר שאני מנהלת כאן לגבי ביטחון תעסוקתי, רצף פנסיה וזכויות והעסקה של 12 חודשים של סייעות בכלל. היום הודיעה לנו ההסתדרות, בעקבות פנייתי ליושב-ראש ההסתדרות אבי ניסנקורן, שהסייעות לא תפוטרנה בקיץ. הן לא תפוטרנה כבר הקיץ, הן תעבודנה 12 חודשים, ושכרן יועלה ב-10%. אני חושבת שזה מכבד אותן, מכבד את מעמדן. אני רוצה להגיד בהזדמנות הזאת תודה על שילוב כוחות ושיתוף פעולה ליו"ר ועדת החינוך וליו"ר ההסתדרות. תודה רבה.
חברי חברי הכנסת, רבותי השרים, אנחנו מציינים כאן שנה למלחמה עקובה מדם. 72 משפחות שכולות בצד הישראלי, מיליוני ישראלים שישבו בממ"דים ובמקלטים, מהם מאות אלפים ביישובי הדרום, שעברו קיץ שלצערם לא יצליחו לשכוח. שנה למלחמה עם אלפי הרוגים בעזה, רבים מהם נשים וילדים, והרס נוראי, מזעזע ומחריד ברצועה. שנה ל"צוק איתן", ושוב רקטות מתעופפות מעל האזרחים בעוטף-עזה, ותכף שוב יבקשו מאתנו להתרגל, ויסבירו שמדובר בטפטופים. ריצות לממ"ד ולמקלט, חברי חברי הכנסת, עם כל הטראומה והחרדה הכרוכה בכך, הן לא משהו שאפשר להמשיך לחיות אתו. שנה ל"צוק איתן", ולבי עם המשפחות השכולות, שחושבות וחולמות על יקיריהן בכל יום שעובר. משפחות שכולות וכאב, חברי חברי הכנסת, יש בשני הצדדים. שנה ל"צוק איתן", ומתברר שזו הייתה מלחמה שנכפתה עלינו בידי ממשלה ללא שום מחשבה מדינית ותכנון לטווח ארוך וללא שום תוצאות. וכל מה שהיה לראש הממשלה נתניהו להגיד אתמול בטקס בהר-הרצל לציון המלחמה זו אותה הבטחה – ואני מצטטת: ישראל תמשיך להכות באויביה בעוצמה. כמה זלזול באזרחי ישראל, בתושבי הדרום, במשפחות השכולות. איזו מנהיגות חלולה מוכנה להסתפק בהבטחה כזאת? איפה האחריות למנוע עוד שפיכות דמים? איפה התקווה שתמנע את המלחמה הבאה? איך העובדה שישראל תמשיך להכות באויביה בעוצמה, כמו שאמר ראש הממשלה, אמורה להקל את האבל של המשפחות, או לתת תקווה לזוג צעיר בעוטף-עזה, או להוריד את מעגל הנקמה בקרב אנשים שחיים ברצועה? שנה אחרי אחת המלחמות הקשות שישראל עברה בשנים האחרונות, ולאזרחי ישראל יש הרבה שאלות ואפס תשובות מהממשלה – בראש ובראשונה השאלות המדיניות. האם להסכמות האלה, חברי חברי הכנסת, שהממשלה הגיעה מול "חמאס" בסוף "צוק איתן", היה ניתן להגיע מול גורמים מתונים ברשות בלי המלחמה הכואבת הזאת ובלי לחזק את ה"חמאס"?
האם מישהו חשב על המשמעויות ארוכות הטווח ועל מידת התבונה בהמשך המצור על עזה? האם לממשלת ישראל יש בכלל אסטרטגיה מדינית? אני שואלת, כי מה שראינו עד כה זה אפס מחשבה אסטרטגית, אפס יוזמה ואומץ לשנות את המציאות המדינית, כדי לתת לתושבי הדרום סיכוי לביטחון אמיתי לטווח ארוך וכדי לתת לתושבי עזה משהו אחר מלבד נקמה לחיות עבורו. לצערי, חברי חברי הכנסת, כבר שנה שהממשלה הזאת עושה הכול כדי לא לענות על השאלות האלה. ראש הממשלה סירב, למשל, לדרישה שלנו להקמת ועדת חקירה ממלכתית, והשאיר את החקירה בוועדת החוץ והביטחון של הכנסת – שעדיין לא פרסמה מסקנות. עברה שנה, וספק אם אי-פעם תפרסם. ומי שלא מוכן לעסוק בחשבון נפש ובביקורת שבאה מבית, וקופץ כמו שקפצתם כאן, חברי חברי הכנסת, ובאמת רוצה לתקן – –
– – ובאמת רוצה לתקן, מוצא את עצמו מהר מאוד מנהל קרב דיפלומטי חסר סיכוי מול דוחות של גורמים בין-לאומיים מפוקפקים. חברי חברי הכנסת, תבינו שהתשובות על השאלות האלה מגיעות בראש ובראשונה לציבור הישראלי שרץ למקלטים, שישן בממ"דים, ששלח את אהוביו למלחמה הזאת, וצפה במקביל גם בממדי ההרס והזוועות בעזה. ואני אומרת לכם, ותקשיבו היטב: לתחקר ולאמץ נורמות מוסריות שפויות זה קודם כול אינטרס ישראלי. זה היה נכון גם אם לא היו מוקמות ועדות בין-לאומיות. ומעל הכול, מגיעה לציבור הישראלי תשובה על שאלת השאלות, חברי חברי הכנסת, רבותי השרים וסגני השרים: איך מונעים את סבב המלחמה הבא בעזה? הרי אנחנו שומעים – רק אתמול התפרסם שבמערכת הביטחונית יש מי שממליץ על הפסקת אש ארוכת טווח תמורת תמריצים ל"חמאס", כמו למשל הסרת המצור והקמת נמל, ואפילו שמעתי במו אוזני, בתוכנית "פגוש את העיתונות" אצל רינה מצליח, את השר נפתלי בנט אומר שהוא לא פוסל הסכם כזה. אז אני קוראת לראש הממשלה: אומנם אף פעם לא החמצת להחמיץ הזדמנות, אבל מחיר ההחמצה הפעם הוא יקר מדי.
אפשר לעצור את המלחמה הבאה, חברי חברי הכנסת.
לא לקיץ נוסף של שכול וכישלון, אבל כן להפסקת אש ארוכת טווח עכשיו.
אנחנו לא רוצים להתכונן להכות באויבינו בעוצמה, כמו שמציע ראש הממשלה, בסבב הבא. אנחנו רוצים תקווה, חברי חברי הכנסת. אנחנו רוצים שישראל תהיה מקום שאפשר לא רק לשרוד בו, אלא לנשום ולחלום. תודה רבה.
הייתה החלטה של ממשלה, על מה אתה מדבר?
מי היה ראש הממשלה שקיבל את ההחלטה הזאת? אתה מעז להגיד "גירשנו"?
המפלגה שלך הייתה בממשלה – –
– – והתקבלה החלטה של ממשלה ריבונית. אתה סגן שר ואתה אומר "גירשנו"? – – –
היא הייתה צודקת. רק בגללכם נהרגו חיילים כל יום בגוש-קטיף – בגלל שהיו צריכים לשמור – – –
אריק שרון קיבל החלטה של ממשלה ריבונית, אל תבלבל את המוח.
אתם ישבתם בממשלה, אתם אישרתם את הנסיגה, ואתם אתם מדברים על הגירוש?
המפלגה שלך ישבה בממשלה וקיבלה את ההחלטה.
אדוני היושב-ראש, חברי חברי הכנסת, אני עומדת לנמק את הצעת החוק של סיעת מרצ על נישואים אזרחיים, אבל אני לא יכולה שלא להתייחס לבריחה המחפירה של ישראל ביתנו מהצעת החוק של יש עתיד לברית הזוגיות. אני, זה לא סוד, תומכת – – –
– – המורחבת יותר. ואני – – –
זה הרמדאן של ישראל ביתנו. בושה וחרפה. יושב-ראש ישראל ביתנו אביגדור ליברמן, מי שדיבר בשם מנועי החיתון, עשה משברים קואליציוניים על מנועי חיתון, בורח מהמליאה בהצבעה של יש עתיד. ואין ספק שהוא יברח גם בהצבעה על הצעת החוק של סיעת מרצ לנישואים אזרחיים. איזו בושה. אני תוהה, חברי חברי הכנסת, אני רוצה להפריח באוויר השערה למה ישראל ביתנו לא היו בהצבעה הקודמת ולמה הם לא יהיו עכשיו. יכול להיות שזה קשור, חברתי חברת הכנסת גרמן, לעסקה סיבובית שקשורה לבחירות לוועדה לבחירת שופטים? יכול להיות שיש בזה משהו, שביקשו מהם לא להצביע בעד ההצעה הזאת שלכם תמורת אולי תמיכה בנציג מהאופוזיציה, דהיינו מישהו מישראל ביתנו, בוועדה לבחירת שופטים? הייתכן שיש רגליים לסברה הזאת? לא יכול להיות, נכון?
לא יעלה על הדעת, חברת הכנסת גרמן.
את צודקת, זה נכון. חברי חברי הכנסת, לפני כמה ימים, או לפני שבועיים, בערך, בית-המשפט העליון בארצות-הברית פסק פסיקה היסטורית, הכיר בנישואים חד-מיניים. בפסיקתו ציין העליון האמריקני שהחוקה האמריקנית מבטיחה לאזרחים שלה הגנה שוויונית תחת החוק, ומונעת ממדינות לאסור נישואים בין בני-זוג מאותו המין. בעקבות ההחלטה החשובה הזאת של בית-המשפט העליון האמריקני, נישואים גאים יהפכו לחוקיים בכל 50 המדינות בארצות-הברית. ואני נדרשת לזה כי בעקבות ההחלטה הזאת נשיא ארצות-הברית ברק אובמה בירך בטוויטר את בית-המשפט העליון על הפסיקה ואמר שמדובר בצעד גדול בדרך לשוויון זכויות. ואצלנו, חברי חברי הכנסת, מדינת ישראל מתגאה בכך, ויש פה אנשים שרוממו את הדבר הזה בגרונם, שהיא יהודית ודמוקרטית. אבל שימו לב מה קורה פה: בשנים האחרונות היא הופכת להיות הרבה יותר אורתודוקסית והרבה פחות דמוקרטית. וכל הדבר הזה נובע מהחטא הקדמון שכנסת ישראל חוקקה בשנת 1953, או אימצה לתוך החוק שלה את החוק הדתי שנחקק – אגיד את זה כך – לפני 3,000 שנה, חוק שמתבסס על תפיסות גזעניות, על כפייה דתית, על קיפוח נשים. חברי חברי הכנסת, בואו נקרא לילד בשמו: על-פי הדין הדתי הנשים הופכות להיות קניין, לרכוש בעליהן. הרי זה לא מתקבל על הדעת שכנסת ישראל – –
– – מחוקקת חוקים שוויוניים, מתנגדת לאפליה מגדרית, מדברת על שוויון מגדרי, ובה בעת מותירה בספר החוקים שלה חוק שבעצם מפלה בין נשים וגברים, חוק גזעני, מסוכן, אנטי-דמוקרטי, שמקפח את הזכויות הבסיסיות של אזרחים בגלל המוצא האתני שלהם, בגלל המגדר שלהם ובגלל הנטייה המינית שלהם. עכשיו אני רוצה לומר לך, ידידי חבר הכנסת פרוש, שים לב טוב: אני לא מתנגדת לנישואים אורתודוקסיים; אני מכבדת את העובדה שבמדינה מתוקנת יש קהל שזקוק לנישואים האורתודוקסיים. אני רק לא מקבלת את זה שאין בחירה בנישואים ושיש מונופול של הרבנות על הנישואים בישראל, ושאין אפשרות במדינת ישראל לבחור בחלופות לנישואים – נישואים רפורמיים, נישואים קונסרבטיביים ונישואים אזרחיים, שיאפשרו לכל איש ואיש, לכל אישה ואישה ולכל איש ואישה להינשא למי שהם בוחרים ולקבל לזה גושפנקה רשמית של המדינה. ומכיוון שהדבר הזה לא נעשה כאן במדינת ישראל, אף שבית-המשפט העליון כבר אמר שהזכות הזאת להינשא ולהתגרש צריכה להיות חלק מסל השירותים הבסיסיים שניתנים לכל אדם, למרות הדבר הזה, עדיין במדינת ישראל, במדינה שבה שני-שלישים מהציבור הישראלי, בכל סקר שתעשו, שני-שלישים מהציבור הישראלי תומכים במתן אפשרות לנישואים אזרחיים, זה לא קורה. ולמה זה לא קורה? איך אתם מסבירים את זה שישראל נמצאת באותה קבוצה של מדינות כמו לבנון או סעודיה וסוריה, שמכירות רק במונופול של הנישואים הדתיים השמרניים? למה מדינת ישראל, אני שואלת אתכם, שוללת מישראלים להינשא על-פי צו מצפונם – מחסרי דת, מזוגות בני אותו מין, מזוגות שהממסד הרבני לא מכיר בהם, מה שאנחנו קוראים "מנועי חיתון", מזוגות מעורבי דת, מרפורמים, מקונסרבטיבים, או סתם, סתם יהודים שלא רוצים לעבור דרך השירותים של הרבנות? למה המדינה שולחת אלפי זוגות ישראלים למדינות אחרות רק כדי לממש את הזכות שלהם להינשא שלא על-ידי רב אורתודוקסי? שלא לדבר על הזכות להינשא מבלי לעבור בחינת יהדות משפילה. אתם יודעים מה קורה לזוגות שהרבנות חושבת שהם ספק-יהודים, איזה בדיקות משפילות הם נאלצים לעבור על-ידי רבנים בבתי-הדין הרבניים? חברי חברי הכנסת, אנחנו במרצ מעלים בכל מושב את החוק לנישואים אזרחיים. לצערי, כל פעם מחדש החוק הזה נופל. אנחנו מעלים אותו שוב הפעם, כי אנחנו מאמינים במאבק רחב, רחב יותר על חופש הדת והמצפון, מאבק על הפרדת הדת מהמדינה. אנחנו לא מסתפקים רק בברית זוגיות אזרחית. אנחנו חושבים שרק הפרדה מוחלטת של הדת מהמדינה וביטול המונופול של הרבנות הראשית על נישואים וגירושים יאפשרו למדינת ישראל להתקיים כדמוקרטיה לאורך זמן, יבטיחו שוויון אמיתי בין נשים לגברים, ללהט"בים, ללא-יהודים בישראל. ולכן אנחנו לא יכולים להשלים עם זה שיש כאן שליטה, שיש כאן מונופול של הרבנות הראשית על הנישואים. אני חוזרת ואומרת, אני תומכת בהישארותו של הממסד הדתי האורתודוקסי כדי לתת שירותים לאנשים שנזקקים לו. אני נגד כל ההצעות לבטל את זה. אני מכבדת אנשים שנזקקים לממסד הדתי האורתודוקסי, לרבנות, לצורך העניין. אני לא רוצה שיתערבו לנו בחופה, אני לא רוצה שיגידו לנו איך להינשא ואיך להתגרש, ואני לא רוצה שכנסת ישראל, בגלל דילים פוליטיים כאלה או אחרים, בעצם תפיל הצעה שהיא הצעה נכונה, שהיא הצעה מכבדת שתשמור על כבוד האדם. וכיוון שאני לא רואה בספסלי האופוזיציה של ישראל ביתנו את חברי הכנסת, את ששת חברי הכנסת של ישראל ביתנו, שרוממות מנועי החיתון בגרונם, שעשו על זה משבר קואליציוני – ומכיוון שהם לא היו בהצבעה על ההצעה של יש עתיד על ברית הזוגיות, סביר להניח שהם לא יהיו כאן –  השאלה, חברי חברי הכנסת, באיזה מחיר, ומה המחיר שנתנו לישראל ביתנו. או אני אנסח את זה ככה: מה שילמו לישראל ביתנו כדי שהיא לא תהיה בהצבעות אזרחיות על חוקים או על מאבק שהם מנהלים? מה קרה כאן, חברי חברי הכנסת? למי הפתרון? מי יכול להעלות על הדעת איך ישראל ביתנו לא הופיעה?
מה? מה אתה חושב, חבר הכנסת מיקי לוי?
אתה מאמין לי? אני מפריחה השערה באוויר. איך זה ייתכן שליברמן פוצץ ממשלות כמעט – מנועי חיתון, גיור, נישואים. איך זה יכול להיות? מה אתה חושב? איך זה יכול להיות שהוא לא באולם? מה קרה? חבר הכנסת לוי, אתה אדם בקי, ישבת בממשלה בפעם הקודמת עם ליברמן, ראיתם מה הוא עשה לכם בממשלה כשלא טיפלו במנועי החיתון. ליברמן ברח. מה זה אומר שליברמן ברח? אולי זה קשור – אני מעלה שוב את ההשערה הזאת, ובזה אני מסיימת – – –
אולי פוטין. אה, ואני חשבתי שזה קשור לוועדה לבחירת שופטים. יש מצב שיש דיל? לא להצביע לנישואים אזרחיים ולברית הזוגיות תמורת הוועדה לבחירת שופטים? תודה רבה.
תודה רבה, גברתי, אני מצטרפת לדברים של חברתי חברת הכנסת תמר זנדברג, שהביעה תמיהה למה צריך, על חשבון הרצון לספק פתרונות דיור, לבנות מהר, כפי שהיא אמרה, כדי להתמודד עם משבר הדיור, לשפוך את התינוק עם המים. אני רוצה לספר לחברי חברי הכנסת שהיום סיעת מרצ נפגשה עם הפורום לדמוקרטיה בתכנון, ואני רוצה לייחד את הדברים שלי לאזהרות שלהם, או בעצם לקחת מתוך המסמך שהם הגישו לנו כמה אזהרות שמופנות לשר האוצר משה כחלון, תחת הכותרת: תבנה – אל תהרוס. כולנו שותפים לרצון בעצם להביא ליותר בנייה, בנייה איכותית, לא רק בפרברים, בנייה לזוגות צעירים, דיור בר-השכרה, אבל האופן שבו – הדרך הזאת מטרידה אותנו, מדאיגה אותנו. אנחנו צריכים לשמור על מערכת תכנון עצמאית, כדי שבעצם לא נמצא את עצמנו במצב שמינהל התכנון, שהיה עד היום תחת השליטה של משרד הפנים, והוא היה גוף נטול פניות – לא שתמיד יש לי דברים טובים להגיד על משרד הפנים, אבל המינהל הזה היה גוף נטול פניות, הוא היה גוף עצמאי. פתאום ההעברה של מינהל התכנון למשרד האוצר, שצריך לומר ביושר – גם אם יש שר האוצר הכי נהדר בעולם, משרד האוצר מוטה משמעותית גם לאינטרסים כלכליים, לאינטרסים של פיתוח, ובעצם ההעברה של הגוף הזה למשרד האוצר מנטרלת את האפשרות לבקר, מנטרלת את האפשרות להבין שנעשית פה עבודה מקצועית לטווח ארוך, שמביאה בחשבון גם אינטרסים חברתיים סביבתיים, כמו למשל פגיעה בבריאות, כמו למשל פגיעה בסביבה, באיכות החיים של תושבי ישראל. הדבר הזה הוא מאוד מאוד משמעותי, כי אנחנו אומרים: צריך לבנות, לבנות, אבל על הדרך אנחנו עלולים לשפוך את התינוק עם המים. עוד הערה חשובה שמציין הפורום לדמוקרטיה בתכנון – ואני מציינת אותו כבר כמה פעמים, כי אנחנו מדברים כאן על קואליציה שמאגדת בתוכה – אני רוצה לציין את שמות הארגונים: "חיים וסביבה", "מנהיגות אזרחית", החברה להגנת הטבע, "אדם טבע ודין", "במקום", "מגמה ירוקה", "מרחב", איגוד המתכננים בישראל, האגודה לזכויות האזרח, "ירוק עכשיו", איגוד אדריכלי הנוף, מכון דש"א, המועצה הישראלית לבנייה ירוקה, האגודה לצדק סביבתי, "שתיל", האגודה הישראלית לאקולוגיה ומדעי הסביבה והעמותה לכלכלה בת-קיימא. הסיבה שאני טורחת לציין את כל הארגונים האלה, שהתאגדו תחת הקואליציה הזאת או תחת פורום דמוקרטיה בתכנון, היא כי פה אנחנו רואים איך שורה של ארגונים שחרדים לדמותה של החברה הישראלית, להשלכות של המהלך הזה של העברת מינהל התכנון למשרד האוצר, התאגדו, שמו בצד, הייתי אומרת, כל אחד את כל הדברים שהוא נאבק עליהם ביום-יום, בעצם כדי להתריע על משמעות הבעיה בהעברת הסמכויות, בהעברת מינהל התכנון, ביצירת מערכת תכנון ריכוזית, שלא בהכרח מייצגת את כל האינטרסים, מערכת שאין בה איזונים ובלמים שנחוצים למערכת תכנונית בדמוקרטיה מתוקנת, ולכן כל הארגונים האלה התאגדו. היום הם היו אצלנו בכנסת – אני מניחה שהיו גם אצל הסיעות השונות. אנחנו מחזקים אתכם במאבק שלכם, שהוא מאבק של כולנו. אני קוראת לכם, חברי חברי הכנסת, הצטרפו לקריאה לשר האוצר: תבנה – אבל בהזדמנות זו גם אל תהרוס. תודה רבה.
אתה מסתכל סקטוריאלית ואנחנו מסתכלים כללית.
אדוני היושב-ראש, תודה רבה, כל פעם שאני רוצה להגיד, יש חוקים מחפירים, זה החוק הכי מחפיר, אני נזכרת שיש מדרג של חוקים מחפירים. אבל אחד החוקים הממש-ממש בעייתיים שהכנסת הזאת חוקקה הוא חוק כליאתם של לוחמים בלתי חוקיים. צריך לומר שהחוק הזה נחקק, בזמנו, בשנת 2000 – אני ככה מכניסה את הכנסת לתמונה – הוא נחקק בשנת 2000, זה היה חוק עוקף-בג"ץ. בית-המשפט העליון קבע בזמנו שהמדינה אינה רשאית להחזיק באזרחים לבנונים במעצר מינהלי – דובר אז על דיראני ועובייד כקלפי מיקוח לצורך החזרת שבויים ישראלים – ואם לא נשקפת סכנה כמובן. באה המדינה וחוקקה את חוק כליאתם של לוחמים בלתי חוקיים כדי לאפשר את המשך מעצרם. לפני כשנתיים בערך, לא, נדמה לי בשנת 2011, שינו את החוק שוב, הוסיפו לו כל מיני תיקונים. עכשיו אנחנו רואים שמגישים לנו כאן הצעת חוק שבעצם מבקשת לקבוע שהממשלה, באישור ועדת החוץ והביטחון, תהיה רשאית להכריז כי מתקיימות פעולות לחימה בהיקף נרחב ובתקופת ההכרזה הזו יחולו שינויים בהוראת חוק כליאתם של לוחמים בלתי חוקיים. למשל – אני רוצה לתת שתי דוגמאות לגבי שינויים מרכזיים: אפשר יהיה להאריך את המעצר שלהם, במקום 96 שעות, שזה ארבעה ימים, כפי שקבוע היום, למשך שבוע, ללא ביקורת שיפוטית כמובן, והסמכות הזאת, שהייתה, כיוון שהיא סמכות דרקונית, להחזיק אנשים במעצר באופן הזה, תרד מהרמטכ"ל, שהייתה לו הסמכות הזאת ובעצם תהיה נתונה עכשיו – אני מסתכלת על מה שכתוב כאן – לקצין בדרגת תת-אלוף, שהרמטכ"ל הסמיך אותו, ומי שהיה קצין בדרגת סגן-אלוף – עכשיו זה יהיה קצין בדרגת סרן. עכשיו, זה נורא נורא חמור. אנחנו מדברים על יוזמת חקיקה מאוד מאוד חמורה, שלא במקרה גם כשביקרתי אותה נתנו את הסמכות הזאת לרמטכ"ל; מבקשים להוריד את הדרג, ובעצם מה שמבקשים לעשות כאן – להפוך את ההוראה הקיימת להוראה קבועה במתכונת קצת יותר מרוככת – זאת אומרת, צו כליאה זמני, שיוארך לשבעה ימים, בתקופה של ההכרזה של הצו – אנחנו מדברים עד לביקורת המינהלית הראשונה. חברות וחברים, שימו לב מה קורה כאן. הצעת החוק שמוגשת לנו תהיה מסלול עוקף של חוק המעצרים המינהליים. גם כך חוק המעצרים המינהליים בעיני הוא מתועב, שכן הוא מאפשר להחזיק אנשים במעצר ללא ביקורת שיפוטית, ללא משפט. אני אומרת, אם יש לך משהו נגד מישהו, תעמיד אותו למשפט ואל תחזיק אותו במעצר מינהלי. אז תמיד מסבירים לנו, רק השבוע, בשבוע שעבר, רז נזרי, המשנה ליועץ המשפטי לממשלה, הסביר לנו שזה רע הכרחי. אבל מה שמבקשים לעשות כאן זה ליצור הליך חדש של מעצר מינהלי כלפי אזרחי ישראל ותושבי השטחים. אני אומרת לכם שאם ההליך המוצע כאן יאומץ, בעצם זה יהיה תחליף לחוק סמכויות שעת-חירום. זה נותן כוח מטורף למדינה, להחזיק אנשים במעצר מינהלי, גם אזרחים וגם תושבי שטחים, בלי להעמיד אותם לדין, בלי להראות שהמעצר שלהם נדרש כדי להגן על ביטחון המדינה, ולמשך זמן בלתי מוגבל. עכשיו, מה זה שבוע? היום יש למדינה 96 שעות, דהיינו ארבעה ימים. זה לא שמישהו נמצא, עכשיו האמריקנים – אני לא בעד זה גם כשזה בארצות-הברית, אבל האמריקנים נמצאים באפגניסטן והם צריכים להעביר מישהו למעצר מינהלי בגואנטנמו. על מה אנחנו מדברים? על מישהו שנמצא בעזה ורוצים להעביר אותו למעצר, נניח בקציעות. אז מה אנחנו בעצם אומרים? שאנחנו מאפשרים למדינה להכריז כי השיקול הביטחוני הופך להיות שיקול מרכזי למעצר, אותו מעצר של לוחם. אבל כל ההכרזה הזאת מעוקרת מתוכן, כי אנחנו בעצם אומרים שכל אדם, שימו לב, כל אדם שנמנה עם כוח המבצע פעולות איבה נגד ישראל, בין שזה טבח, אפסנאי, מסוכן לביטחון המדינה עד שלא הוכח אחרת. אנחנו לא רוצים שאנשים כאן יהיו מסוכנים לביטחון המדינה, אבל אנחנו לא רוצים לאפשר בחקיקה מעצר ללא עילת מעצר. אנחנו לא רוצים לאפשר למדינה כוח לעצור בלי צורך להוכיח מסוכנות אינדיבידואלית של העצור כל זמן שהארגון שאליו הוא משתייך – אנחנו נגד ה"חמאס", ה"חמאס" הוא ארגון טרור, מקיים פעולות איבה, אבל מה, אנחנו עוצרים אדם רק בשל ההשתייכות הארגונית שלו באופן הזה? אנחנו לא בודקים אם הוא מסוכן? אנחנו לא בודקים אם הוא עשה משהו? לעצוּר זה ברור שלא תהיה דרך אפקטיבית להתגונן מפני המעצר – –
– – לכן החוק הזה הוא חוק שאסור לו להתקבל על-ידי הכנסת. תודה רבה.
אנחנו – – – איזה נימוסים, אתה יש לך נימוסים – – – בן-אדם כמוך?
אדוני, תודה רבה, חברי חברי הכנסת, ינון מגל, נפתלי בנט, תקשיבו לי היטב. גם החברים שלכם לפעמים עצורים בעבירות ביטחון. לפעמים. מה אתם עושים עכשיו בהצעת החוק הזאת? זכויות אזרח בסיסיות, מינימליות – מה אתם אומרים, שעצורים צריכים לזכות ליחס של אסירים? מחר משחררים אותם. כל החברים שלכם מההתנתקות – מחר משחררים אותם. מה אתם מציעים פה? אין לכם מושג אפילו מה אתם מציעים, כי הגלגל מסתובב, אבל מה אתם? מתיישרים לימין. יש שרון גל, אתם כולכם צריכים להתיישר לשרון גל. עומד חבר כנסת, הבריון התורן – – –
– – – הבריון התורן, מציע הצעת חוק עונש מוות, ואתם מתיישרים. מה, אתם נורמלים?
כל דפוק מביא הצעה ואתם מתיישרים? זה מה שאתם עושים.
אדוני היושב-ראש, אני מאוד מעריכה – – –
אדוני היושב-ראש, אדוני היושב-ראש, אני רואה שציפור נפשו העדינה של סגן השר ירון מזוז נפגעה.
אתה, שאמרת להם, אתה? אתה יש לך מה להגיד?
אוי, אוי, אוי, מה אמרנו לו? מה אמרנו לו – שהוא דפוק? מה אמרנו לו – – –
אה, חשבתי ש"תחזיר את תעודת הזהות" זה יותר גרוע.
אדוני, שמעתי אותך בפעם הראשונה.
אדוני, שמעתי אותך גם בפעם השנייה – – –
וגם שמעתי אותך בפעם השלישית. עכשיו אני ברשות דיבור, ומבקשת – – –
אדוני היושב-ראש, אתה לא צנזור.
לא, אתה לא צנזור, אתה לא יכול לעשות את זה. לא.
אתה לא צנזור, אתה לא תגיד לי מה להגיד. לא.
לא, לא, אתה לא יכול – – –
אדוני היושב-ראש, פעלת בחוסר סמכות. אתה לא הצנזור. אתה לא הצנזור.
פעלת בחוסר סמכות. מי שם אותך לצנזר – – –
הוא יכול להתלונן עלי בוועדת האתיקה.
– – – אתה לא שמעת מה שאמרו כאן – – –
אתה פעלת באופן סלקטיבי. אתה לא החלת את זה על כולם.
לא ראיתי שהערת להם על כל האמירות שלהם.
לא זכור לי שתקפתי – – – אל תצטט אותי.
זה מה שאני חושבת עליך. וזאת מחמאה, מה שאני חושבת עליך.
אתה יכול שוב להסביר את המוזיאון של ג'ו אלון?
חברי חברי הכנסת, גברתי השרה, קודם כול, טוב לשמוע את החזון שלך בנושא הזה. אני רוצה להציע את ההצעה הבאה, גברתי. חבר הכנסת עיסאווי פריג' לא דיבר רק על הצורך, והצורך הנכון שאת מדברת עליו, להשקיע מה שנקרא הצרכים התרבותיים והספורטיביים של אזרחי ישראל הערבים. חבר הכנסת עיסאווי פריג' דיבר על דבר נקודתי ספציפי. הוקם בזמנו מרכז למורשת התרבות הדרוזית, בדין הוקם, בצדק הוקם, כולנו תמכנו. חבר הכנסת עיסאווי פריג' אומר: בואו ניקח את המודל המדויק – הוא לקח את אותה הצעה – את המודל המדויק, שנתן מקום של כבוד לתרבות הדרוזית, בואו ניתן מקום של כבוד למורשת של התרבות הערבית. אני רוצה להציע, בהמשך להצעה שלך, אם את מוכנה לבחון את זה, כיוון שבתוך שבועיים בערך יוצאים לפגרה ויהיה תקציב, אם תהיי מוכנה אחרי שהתקציב עובר, תדעי כבר גם את המסגרת התקציבית שלך, להתקדם עם ההצעה, ולא נצביע עליה היום. תודה.
סליחה, אני הסחתי את דעתו.
לא הצבענו, כי הוא רוצה להגיד משהו.
אדוני סגן השר, נדהמתי גם אני מהתשובה שלך – –
בסדר, אני אתן לך עוד סיבות להיות שמח. – – תשובה שהיא כולה תשובה פוליטית, שאומרת: מעולם לא היה כפר ערבי, ובכלל מי שאשם בזה שיש תביעה שלא להרוס 37 מבנים ולא להעיף את הפלסטינים מהמקום שהם נמצאים בו, מי שאשם בזה זה בכלל ארגוני השמאל. נקבת בשמותיהם של כל ארגוני השמאל. הם אלה שיוזמים קמפיין השמצה, כך אתה קורא להם. טוב שאתה לא מאשים אותם ברצח ארלוזורוב, אדוני.
הם אשמים בזה שמתנהל עכשיו דיון בבג"ץ – – –
לא, עכשיו אל תיכנס בדברים שלי. הקשבתי לך בקשב רב, עכשיו תקשיב לי. כי מה שאתה עושה כאן על הדוכן, שעה לפני שמגיע לכאן ראש ממשלת איטליה, הוא יריקה בפרצופן של מדינות אירופה, של ראשי האיחוד האירופי, של נשיא ארצות-הברית, דובר מחלקת המדינה, שאמר, ואני מצטטת, ואלה דברים חריפים, דווקא עכשיו במסגרת היחסים בין ארצות-הברית לישראל – אמר שאתם לא מביאים בחשבון את ההשלכות הבין-לאומיות של ההתגרות הישראלית; כך הוא אמר – התגרות ישראלית. מה אתם רוצים עכשיו? תמונות של דחפורים ישראליים הורסים מבנים, מעיפים אנשים מבתיהם, ילדים מתגלגלים ברחוב – אלה התמונות שמדינת ישראל רוצה עכשיו? אתם לא נותנים תוכניות מתאר, אתם לא מאשרים את תוכניות המתאר שהפלסטינים הגישו כדי לתת מענה לדיון הקודם בבג"ץ. אז אתה עומד כאן על הדוכן ומסביר לנו, שוב אתה מנצל את ההזדמנות, שמי שאשם אלה ארגוני שמאל. אני רוצה לקרוא לך, אדוני, מה אמר שגריר האיחוד האירופי – אני מצטטת מתוך מאמרו של עקיבא אלדר שפורסם לפני יומיים, והוא כותב: על-פי נתוני האיחוד האירופי, אומר השגריר האירופי, חלה בשנים האחרונות עלייה בממדי ההריסות באזור. התופעה נובעת מהשיעור הזעום של היתרי הבנייה שישראל מעניקה לתושבי הכפרים הפלסטיניים הפזורים באזור C. ואם אנשים היו יודעים היכן הם יכולים לבנות, אמר, זה היה מונע בנייה ללא היתר וצווי הריסה. והוא מוסיף, השגריר אנדרסן: כשמתאם הפעולות בשטחים, יואב פולי מרדכי, שותף לדעה שהדרך הנאותה – אני לא יודעת בשם מי אתה מדבר, אדוני, כשאתה עומד כאן על הדוכן – – –
אני מסכמת, אני רק נותנת את הציטוט. – – – אמר שהדרך הנאותה להתגבר על הבעיה היא בהכנת תוכנית-אב ישראלית-פלסטינית לתכנון פיזי, שתאפשר לתושבים הפלסטינים לבנות באופן חוקי ומסודר. ולמרבה הצער, הוסיף השגריר, התוכנית נלקחה בת-ערובה למשברים בין ישראל לפלסטינים. אתם שבויים, בני-ערובה, למדיניות של המתנחלים, שאתה מייצג אותה – –
– – ואתה וראש הממשלה נתניהו נותנים היתר עכשיו להעיף אלפי אנשים מהבתים שלהם, כי המתנחלים לוחצים עליכם.
ואתה מעז לעמוד כאן על הדוכן ולהשמיץ את ארגוני השמאל?
– – – אתה לא מנהל את הדיון במליאה.
אני חוזרת ואומרת. ותפתור את הבעיות – – –
זה עכשיו בבג"ץ. תחכה להחלטה של בג"ץ.
הם דיברו על 3 באוגוסט – – –
אתה צריך להגן על הדובר – – –
– – – להגן על הדובר – – –
חברי חברי הכנסת, ראיתי שהרוחות התלהטו פה. אני מבקשת באגף הזה להקשיב לי היטב ולהתרכז במה שאני אומרת. אני חושבת שבמדינה דמוקרטית צריך לאפשר לאנשים, לאזרחים, בחירה אישית. ולכן, בניגוד לחבר הכנסת באסל גטאס, אני רוצה לעשות הבחנה בין הכרזות לחרם על מדינה לבין הכרזה על בחירה אישית של אזרחים לנקוט בטקטיקת החרם. אם מחר חבר הכנסת אראל מרגלית יחליט שיש לו בעיה עם "תנובה" בגלל מחיר הקוטג', או בגלל 75% – אני לא יודעת מה זה היה – וירצה לקרוא לחרם צרכנים על "תנובה", זה לגיטימי, חברים. חרם הוא בחירה אישית, הוא טקטיקת פעולה שבמדינה מתוקנת צריך לאפשר אותה. עכשיו אני רוצה להגיע למה שהיה עם חוק החרם – –
– – ואני רוצה להבהיר – תרשה לי.
אני רוצה להבהיר – רגע – אני רוצה להבהיר את עמדתי בצורה שאינה משתמעת לשתי פנים. אני שייכת לסיעה – חבר הכנסת ילין, זה בשבילך – אני שייכת לסיעה שמתנגדת לחרם אקדמי, תרבותי, כלכלי על מדינת ישראל. מתנגדת. אבל אני נאבקת על זכותם של אזרחים לעשות הבחנה, שהיא הבחנה לגיטימית, בין מה שנקרא מדינת ישראל הריבונית, הלגיטימית, בתחומי הקו הירוק, לבין מה שבעיני – אני יודעת שקשה לך לשמוע – נחשב לכיבוש. ואני רוצה לאפשר לאנשים לא לקבל את ההחלטה של הכנסת, שגם בג"ץ היה לו קשה לפסול אותה – אומנם הוא פסל סעיף. גם אם בג"ץ נתן לה הכשר חוקי, זה עדיין לא עושה את זה הכשר מוסרי. והצעת החוק הזו, שנחקקה ב-2011, מבקשת לייצר רצף בין מדינת ישראל להתנחלויות, בין מדינת ישראל לכיבוש, ומותר לאזרחים במדינה – – –
רגע. מותר לאזרחים במדינה להביע את דעתם בשלל צורות: לעמוד פה על דוכן המליאה, להפגין, ומותר להם גם לנקוט בטקטיקה שהיא טקטיקה של חרם צרכני. בחירה אישית, בחירה לגיטימית. לא יכול להיות שהמחוקק יבחר להעניש אזרחים שמבקשים למחות מחאה פוליטית לגיטימית בחקיקה שהיא חקיקה דרקונית, כשאחר כך מדינת ישראל אומרת: אנחנו מדינה דמוקרטית – –
– – יש בה חופש ביטוי – – –
אני מסבירה לך, חבר הכנסת שמולי, וכדאי שתקשיב היטב למה שאמרתי, ובשבילך אני חוזרת על מה שאמרתי. אנחנו מתנגדים לחרם על מדינת ישראל – מדינת ישראל – כלכלי, תרבותי, אקדמי.
אבל אנחנו מוצאים לעצמנו את הזכות למחות נגד הכיבוש – – –
כי אנחנו מבקשים לבטל את חוק החרם – –
– – כי חרם הוא גם חרם צרכני.
אם אני לא רוצה לקנות מוצרים שמיוצרים בהתנחלויות, לא יכול להיות שהכנסת תעמיד אותי לדין.
אני חברת כנסת – רק שנייה – אני רוצה להגיד לכם את הדבר הבא – לא הקשבתם למה שנאמר.
האיחוד האירופי – תקשיבו – – –
אני מסיימת. האיחוד האירופי, האיחוד האירופי – – –
אני בזה מסיימת. האיחוד האירופי החתים את מדינת ישראל על הסכם "הורייזן 2020", ובהסכם הזה – – –
האיחוד האירופי החתים את מדינת ישראל – בצדק, מדינת ישראל היה לה עניין גדול להצטרף להסכם "הורייזן 2020". והאיחוד האירופי – וממשלת נתניהו חתמה על זה, הסכימה לעשות הבחנה בין הכסף שילך רק למדינת ישראל בגבולות הקו הירוק ולא בהתנחלויות.
ומי שרוצה שיהיה פה חוק חרם, מבקש להגן על הכיבוש ולא לעשות את החלוקה – –
– – בין מדינת ישראל לבין ההתנחלויות.
כל תועבה שבאה לכנסת היא שלך. כמעט כל תועבה.
חברי חברי הכנסת, הססמה הכי מפורסמת של האנטישמים הפוגרומיסטים ברוסיה הצארית הייתה: הכה ביהודים והצל את המולדת, הצל את אימא רוסיה. עכשיו זה פה הכה בערבים, אחר כך הכה בשמאלנים. הכול כשר בעיניכם. אתה לא עושה את ההבחנה, חבר הכנסת אלקין. אני עמדתי כאן על הדוכן – – –
עמדתי כאן על הדוכן ואמרתי בצורה ברורה את העמדה של הסיעה שלי. אני לא חייבת להסכים עם חבר הכנסת באסל גטאס. מה שאתם רוצים לעשות זה להשתיק כל קול שהוא קול ביקורתי – אני לא שומעת את עצמי.
אדוני היושב-ראש, אמרתי קודם, ואני אומרת לטובת אלה שנכנסו: אנחנו בסיעת מרצ מתנגדים לחרם על מדינת ישראל – חרם אקדמי, כלכלי, תרבותי. אנחנו תומכים בבחירה אישית של אנשים שרוצים להביע את המחאה שלהם – –
– – בחירה צרכנית – כן, אנחנו תומכים בזה, כשמדובר בכיבוש ובהתנחלויות.
ומה שרוצים לעשות כאן, חברי חברי הכנסת, אתם רוצים להחריג את ההתנחלויות מהשיח הפוליטי הלגיטימי. ואני אומרת לכם שמותר לנו להגיד לכם שמי שעושה דה-לגיטימציה למדינת ישראל זו המדיניות של ממשלת ישראל: מדיניות של סרבנות, מדיניות של חוסר רצון להגיע להסדר, מדיניות שמביאה את העולם למקום שאנחנו נמצאים בו. רק היום שמענו על בנקים באירופה שרוצים למשוך את ההשקעה שלהם. למה זה קורה? בגלל מדיניות ניהול הסכסוך של הממשלה שלכם.
אדוני היושב-ראש, אני רוצה להעיר הערה קטנה.
אדוני היושב-ראש, אני רוצה להתייחס לדברים של השר אלקין. שלא יבלבלו אתכם עם מה שקורה בארצות-הברית, ממש שלא יבלבלו אתכם, שלא ייתנו לכם מידע כוזב; החקיקה בארצות-הברית מתייחסת רק לחרם שהוכרז על-ידי מדינות, ומתייחסת לפעילות של תאגידים, ולא יחידים ולא קבוצות פרטיות. ובארצות-הברית עושים שימוש תדיר בחרמות: חרמות חברתיים, ציבוריים.
מי שרוצה להפעיל לחץ על השלטון ולא רוצה לרכוש קוטג' או מי שלא רוצה לרכוש מוצר אחר – –
– – יכול להשתמש בטקטיקת החרם – –
– – ואתה רוצה להשתיק אותנו ולסתום לנו את הפה, וזה לא יעזור לך.
אתה רוצה לתת לגיטימציה לגנבה לאור היום. שוד לאור היום.
אתה רוצה לתת לגיטימציה לשוד לאור היום – –
בצלאל, אני רוצה לדעת למי אתה מתכוון.
למי אתה מתכוון שאתה מעז – – –
חבורה של גנבים. – – – חבורה של גנבים, מה שעושים.
אדוני היושב-ראש, חבר הכנסת גפני העלה כאן לדיון סוגיה מאוד רצינית שמדברת על שילוב של החרדים במשרדי ממשלה, בדירקטוריונים ציבוריים. שקיפות, הייתי אומרת, לבחון כמה חרדים יש – אין בכלל אפשרות לבחון, אם הבנתי נכון. ואני חושבת ששקיפות זה אחד הדברים היותר משמעותיים שממשלה צריכה לאפשר. ומה שראינו כאן קודם, בהצבעה הקודמת, בחוק הקודם, לגבי החטיבה להתיישבות, זה בדיוק ההפך משקיפות.
אדוני היושב-ראש, מה שנעשה כאן קודם – – –
אתה מפריע לי, אתה מגיע לדוכן, אתה רוצה לעלות לדבר במקומי מכאן?
אדוני היושב-ראש, מה שנעשה כאן קודם זה היה הפוך למה שנקרא ייצוג, זה היה הפוך למה שנקרא שקיפות, זה היה צפצוף על מוסד היועץ המשפטי לממשלה. חוק עוקף-בג"ץ שלא רוצה לדעת, רוצה לתת הכשר בחקיקה למהלך של שוד לאור היום, לקביעת מדיניות, להעברת תקציבים לזרוע הביצועית של הממשלה לבנייה בשטחים, באמצעות חקיקה. זה מה שהממשלה והכנסת עשו – נתנו הכשר חוקי.
וכיוון שהסוגיה שהעלית, חבר הכנסת גפני, היא סוגיה חשובה, רצינית, שזקוקה לתמיכה רחבה יותר, אנחנו נבחן אותה, אדוני היושב-ראש. תודה.
גם אני רוצה להתנגד, בחוק השני. אני מבקשת, החוק השני.
גברתי היושבת-ראש, חברי חברי הכנסת, אני מגישה היום בשם סיעת מרצ בקשה להקמת ועדת חקירה פרלמנטרית בעקבות הכישלון המהדהד של ממשלת נתניהו בהתנהלות מול השיחות עם המעצמות, השיחות מול איראן בנושא הגרעין, וגם לנוכח העובדה שהממשלה סירבה ומסרבת להבין את מה שמבינים כבר בכל העולם, שהסכם עם איראן עדיף על המשך ההתגרענות שלה ללא הסכם. חברי חברי הכנסת, במקום לתת להסכם סיכוי, במקום לראות בו הזדמנות, ממשלת ישראל ממשיכה במדיניות של ראש בקיר ושוחקת באופן קונסיסטנטי את היחסים האסטרטגיים עם ארצות-הברית. ואנחנו מבקשים לבדוק, אנחנו רוצים לדעת למה ראש הממשלה נתניהו התנגד לכל פתרון דיפלומטי, למה הוא החרים את השיחות של המעצמות עם איראן, למה הוא התנגד להסדר הביניים כבר ב-2013; איך ראש הממשלה נתניהו הפך את מדינת ישראל ללא-רלוונטית להסכם שנחתם, ולמה, חברי חברי הכנסת, הוא ממשיך לשחוק את היחסים האסטרטגיים שבין ישראל לארצות-הברית ולא מציע שום חלופות להתמודדות עם האיום האיראני. האם שמעתם אותו פעם אחת מציע חלופה? האם שמעתם אותו פעם אחת אומר שיש לו דרך אחרת מלבד לזרוע פחד וייאוש? היכולת של ראש הממשלה להיבחר שלוש פעמים על כנפי האיום האיראני, כשהוא מייצר מצב שביטחון מדינת ישראל חשוב רק לו, ולמי שחושב שההסכם הזה היה חשוב, עדיף איראן עם הסכם מאשר איראן בלי הסכם, הוא הופך אותו ללא פחות מאמין בצורך בהגנה על קיומה וביטחונה של מדינת ישראל. חברי חברי הכנסת, שלא יובן שלא נכון. אף אחד מאתנו לא חולק על כך שלאיראן יש תוכנית גרעין מאיימת, ואף אחד מאתנו לא יכול להעלות על הדעת שאפשר לחיות בשלום עם איראן עם נשק גרעיני, אבל בניגוד לראש הממשלה נתניהו, אנחנו מבינים שהאינטרס של עצירת איראן מלהגיע לפצצה זה גם אינטרס בין-לאומי, זה לא רק אינטרס ישראלי. ואני מסרבת לקבל את הטענה הבסיסית, שראש הממשלה נתניהו חוזר עליה שוב ושוב, שעדיף היה שלא להגיע להסכם עם איראן ולאפשר לה להמשיך ולדהור לעבר פצצה גרעינית, מאשר להגיע להסכם במתכונתו הנוכחית. נכון, חברי חברי הכנסת, ההסכם עם איראן ממש ממש לא מושלם, אפילו רחוק מכך, אבל כנראה הוא לא ממש גרוע כמו שראש הממשלה נתניהו מנסה לצייר אותו. והדברים שאני אומרת כאן מבוססים על הבנה של מיטב המומחים לגרעין, לא פחות מראש הממשלה נתניהו. והמומחים האלה קובעים, רבותי השרים, שההסכם ירחיק את איראן למרחק שנה מצבירת החומר הדרוש לייצור פצצות גרעין וישאיר אותה שם בעשר השנים הקרובות, תחת פיקוח אינטנסיבי, פיקוח חסר תקדים של הקהילה הבין-לאומית, של הסוכנות הבין-לאומית לאנרגיה אטומית. הפיקוח יימשך גם בתום תקופה זו. בהסכם יש אופציות לפעולה במידה שההסכם יופר, והסרת הסנקציות הכלולה בו תהיה הדרגתית למדי, ויש אפשרות להחזיר אותן אם המערב יגלה שאיראן מפרה את ההסכם. אני רוצה להזכיר לכם, חברי חברי הכנסת, שכששיחות הגרעין יצאו לדרך, איראן הייתה במרחק חודש וחצי מהשגת החומר הדרוש לפצצה. ובואו תודו על האמת, שאלמלא נפתח המשא-ומתן היום, איראן הייתה קרובה היום לנקודה הזו עוד יותר. תודו. חודש וחצי, אמרו; עוד חודש וחצי תהיה לה אפשרות, היא מעשירה אורניום, היא תייצר פצצה גרעינית. והודות לשיחות שניהלו המעצמות, תוכנית הגרעין האיראנית נסוגה לאחור, לראשונה זה עשור. במילים אחרות, חברי חברי הכנסת, אילו המערב, אותו מערב שראש הממשלה נתניהו מנסה לצייר כנאיבי, היה מקבל את עצתו של ראש הממשלה נתניהו ולא פותח בסבב השיחות האחרון, היום איראן הייתה קרובה בהרבה להשגת פצצה גרעינית. העובדה שהגענו למצב שבו נחתם הסכם בין-לאומי, עם השלכות כל כך משמעותיות על מדינת ישראל, ולממשלה שלנו – שזה דבר שצריך להדיר שינה מעינינו – אין שום השפעה עליו, זה פועל יוצא של ההתנהלות של ראש הממשלה נתניהו, שמאפיינת אותו לא רק בנושא האיראני. מה שמאפיין את נתניהו זה גישה שמרנית, פסיבית, שלילית, עם אפס יצירתיות ותעוזה מדינית. שימו לב למה אנחנו עדים פה – מדיניות של ראש בקיר, שהפכה אותו ואת ישראל לחלק מהבעיה במקום להיות חלק מהפתרון. ועם כל הברברת הזאת של ראש הממשלה על הנושא האיראני – הרי אין נושא שהוא אוהב לדבר עליו יותר מאשר איראן – הוא לא הציע ולו פעם אחת, השר שטייניץ, פעם אחת, אלטרנטיבה, תוכנית אופרטיבית, רק הפחדות, איומים, התקרבנות, ייאוש. נכון, לפעמים שמעתי כאן שרים בממשלת ישראל שגם מאיימים באופציה צבאית. כל האופציות על השולחן, אמרו לפני כמה ימים שרים בממשלה. ואני שואלת אתכם: על מי אתם עובדים בעיניים? יש היתכנות בכלל לאופציה צבאית? הרי אין אפשרות בכלל לאופציה צבאית יעילה ללא פלישה, אומרים את זה כל הגורמים. נראה לכם שמישהו ייקח על עצמו עכשיו לפלוש לאיראן? ונשיא ארצות-הברית אובמה הציב את הנתונים במשוואה הזאת באופן ברור. הוא אמר: הסכם או מלחמה אזורית. ונשיא ארצות-הברית בחר, והוא בחר בהסכם. ואולי הדבר החמור ביותר, חברי חברי הכנסת, אחרי שהמערב בחר בהסכם, והנשיא אובמה בחר בהסכם, הדבר החמור ביותר הוא מה שקורה עכשיו, וזה ההתנהלות ההיסטרית והמזיקה של ממשלת ישראל מאז שההסכם נחתם, עם הברוגז המיותר עם הבית הלבן ועם הניסיונות להשתתף בפוטש נגד הנשיא בקונגרס האמריקני. זה מה שעושה מנהיגות אחראית? במקום לקחת את עצמם, לשלוח נציג בכיר – אולי אפילו את ראש הממשלה עצמו, ואני מזכירה לכם שהוא גם שר החוץ – לשבת עם הנשיא אובמה, לדבר על ההסכם, על הפרצות שבו – ויש בו פרצות ויש בו חורים, בהסכם הזה, וזה דבר שצריך להדאיג אותנו; אבל במקום לשבת עם הנשיא אובמה על איך מוודאים באמצעים מודיעיניים שונים שההסכם הזה לא יופר ועל איך ישראל יכולה להרוויח ממנו, במקום לתאם חבילת הבנות עם ארצות-הברית כדי לשפר את היכולת שלנו להשפיע על ההסכם, כדי לאזן את החלקים הבעייתיים בהסכם, ראש הממשלה נתניהו ממשיך עם שחיקת הברית האסטרטגית עם החשובה שבמעצמות, עם החשובה שבידידות שלנו, וזו ארצות-הברית. חברי חברי הכנסת, שמעתי את ראש אמ"ן לשעבר, האלוף זאבי פרקש, והוא אמר שהדבר שהכי מאיים על מדינת ישראל זה טווח הטילים מאיראן, ואם ישראל תגיע לחבילת הבנות כזו שתמנע – שתמנע, בגלל שיש עכשיו שמונה שנים לפיקוח על ייצור נשק טכנולוגי ואמצעים טכנולוגיים – שתמנע מאיראן לייצר את הטווח הזה, אז לא יהיה איום איראני. אז במקום שנתניהו ייפגש עם אובמה, במקום ששליחים מטעמו ייפגשו עם הגורמים המקצועיים בממשל האמריקני, במקום שישראל תבהיר למעצמות שהיא מצפה מהן להתגייס, לא רק כדי לייצר חבילת הבנות אלא גם נגד האופן שבו איראן מחמשת את "חיזבאללה" וארגוני טרור נוספים – במקום לייצר מערך שיחות כזה, ראש הממשלה נתניהו, לא רק שהוא החרים את שיחות הגרעין, הוא הודר מהן והפך ללא-רלוונטי להסכם הסופי. כך גם עכשיו, במקום לקבל את ההסכם כעובדה מוגמרת ולדאוג איך משפרים אותו, הוא לוקח על עצמו את התפקיד של אותו אדם נרגן של הדיפלומטיה העולמית וממשיך במסלול ההתנגשות מול הממשל האמריקני. כן, זה נכון, יש כנראה כמה דברים בהסכם שמוציאים את ראש הממשלה מדעתו. העובדה שבכירים במערכת הביטחונית כבר מעזים לדבר על הסרת האיום האיראני מראש האיומים הביטחוניים על ישראל אולי מפחידה אותו, כי כל הקריירה הפוליטית של ראש הממשלה בנויה על הפחדה מהאייטולות. פתאום ראש הממשלה נתניהו יצטרך לדבר על החיים עצמם – חוסר היכולת של הממשלה להציע פתרון לכך שישראל שולטת על עם אחר, שהיא לא משתלטת על יוקר המחיה, על מחירי הדיור, בשאלות הקשות של מקומה של הדת ושל הרבנות בישראל. זה קשה. מה הוא יעשה? ככה היה לו את האיום האיראני; האיום האיראני, האיום האיראני. האיום האיראני, כבר אמרנו? חברי חברי הכנסת, לסיכום, מה שבאמת מפחיד את ראש הממשלה נתניהו זה האופציה שאולי הוא יצטרך להתחיל להיות פחות "מר איראן" וקצת יותר "מר ישראל". ואולי מה שמפחיד אותו כאן זה משהו הרבה יותר עמוק – שאל מול רטוריקת ההפחדות, האיומים והייאוש בהסכם הזה, יש אולי גם תקווה, אולי אפשר לראות בהסכם הזה הזדמנות. אבל עם המילה הזאת, תקווה, ראש הממשלה נתניהו ממש לא יודע איך להתמודד. תודה.
אבל אתה שוכח שהטילו סנקציות על צפון-קוריאה.
הוא לא מגן על איראן ועל צפון-קוריאה. אל תסיט את הדברים – – –
לא, אדוני, ספר שיש משטר של סנקציות על צפון-קוריאה, וזה לא עזר. אתם מציעים משטר סנקציות על איראן. יש משטר סנקציות על – – –
לא שאלתי למה ישראל לא – – – שאלתי למה ישראל – – –
ורק נתניהו מבין בזה? אף אחד אחר – – – אובמה – – –
ראש הוועדה לאנרגיה אטומית הקודם אומר שזה הסכם טוב.
לא אמרתי את זה. אתה עוד פעם מסלף את הדברים שלי.
אמרתי שההסכם בעייתי וצריך לתת לו סיכוי.
נכון. אז אל תסלף את הדברים שלי. אתה מסלף את הדברים שלי.
גברתי היושבת-ראש, חברי חברי הכנסת, משפחת בק שיושבת כאן באולם המליאה, אני יודעת איזה רגע קשה זה לבוא לפה אחרי עשור, כשכל הפרשה מתפוצצת מחדש, אחרי שהבן שלכם בן ה-16 נהרג – חברי חברי הכנסת, תעשו את זה בחוץ, תודה – אחרי שהבן שלכם נהרג כשחצה צומת בתל-אביב. הוא נפגע ממכונית שחצתה את הצומת והתנגשה בו בעוצמה. הייתה חקירת משטרה, התיק נסגר בפרקליטות; במסגרת חקירת התאונה המשטרה המליצה להעמיד את הנהגת לדין, אבל פרקליטות המדינה החליטה לסגור את התיק בנימוק של סיכוי נמוך להרשעת הנהגת. אני לא רוצה לחזור על הדברים שדיברו חברי, באמת מתוך כאב גדול. אני רוצה להודות לחברתי רויטל סויד שהעלתה את הנושא לדיון. אני רוצה להציע כמה הצעות, ברשותכם, חברי חברי הכנסת. אין בכלל ספק שהתחקיר של איילה חסון בערוץ הראשון חשף מערכת ליקויים שמחייבת בדיקה מחודשת של המוות של גל בק, ונדרשת בדיקה אם יש אחראים לטיוח או השפעה פסולה על תוצאות החקירה הראשונה ועל ההחלטה של הפרקליטות לסגור את התיק ללא העמדת הנהגת לדין. אני לא מבינה את ההתנהלות של הפרקליטות, אני חייבת לומר. זה ממש לא ראוי שבמקרה הזה הפרקליטות תתבצר מאחורי טענה טכנית של התיישנות. נכון, יש התיישנות, אבל זאת טענה טכנית. ואני אומרת לכם, חברי חברי הכנסת, גם אם חלה התיישנות, הרי שחקירה אמיתית בכל זאת נדרשת, ולו רק כדי לעשות את הדבר הבסיסי הזה שנקרא צדק, צדק עם המשפחה של גל בק. ודווקא מאחר שיש חששות וחשדות – צריך לומר את זה בצורה ברורה – לשיבוש של הליכים, עדים שלא הוזמנו, עדויות שהוכחשו בדיעבד, לתיאום גרסאות, שימוש בקשרים ובהונאה כדי להביא לזיכוי של הנהגת – ואני אומרת לכאורה, כי צריך לחקור ולברר ולוודא – אז חשוב שבעתיים, חברי חברי הכנסת, לדאוג שהצדק גם ייעשה וגם ייראה, וזה ממש לא המצב במקרה של גל בק. לא ייתכן שאנחנו נאפשר מצב שהכנסת – זו אחריותה של הכנסת לדרוש את זה – לא יכול להיות שנאפשר מצב שאדם תופר לעצמו כרטיס יציאה מהכלא בעזרת קשרים, כסף, השפעה, וכשזה ייחשף, וזה נחשף, זה לא ייחקר. אני חושבת שצריך לחשוף, שצריך למצוא את כל מי שלקח בכך חלק. אי-אפשר ולא ראוי להותיר את הפרשה הזאת עטופה בכל כך הרבה סימני שאלה וחשדות. זו ממש, גברתי שרת המשפטים, לא צורת טיפול שמשקפת התנהלות אחראית ורגישה שמחויבת ומתחייבת בטיפול במקרה של מוות. ואני רוצה גם לומר שגם אם לא ניתן להרשיע את הנהגת בנהיגה פרועה או בהריגה בשל התיישנות – יש קושי, אני מבינה את זה – העבירה שנעברה או העבירות, הרי שחובתנו לבחון האם אכן הייתה כאן התערבות פסולה בחקירה או בהחלטה לסגור את התיק, וחובתנו לחשוף את האחראים. ואני מצטרפת, לסיום, חברי חברי הכנסת, לקריאה של חברת הכנסת רויטל סויד לפרקליטות לפתוח מחדש את התיק ולפעול לתיקון ולחשיפה של העוולות שנעשו בחקירה הראשונה, לפני עשור. משפחה יקרה, אני רוצה לומר משהו, אני חייבת לומר בהתרגשות, אני יודעת שלא ניתן להחזיר את גל לחיים, אבל אולי ניתן לטהר את השם שלו ולעשות עם המשפחה שלכם צדק. תודה רבה.
אני רוצה להזכיר שאת קיבלת פרס על הכתבות שלך על סוסיא.
– – – הלו, הלו, הלו, הלו – – –
– – – לא התפקיד שלך להעיר – – –
זה לא אישי נגדך, זאת רק מחאה נגד ההצעה.
אדוני היושב-ראש, אני רוצה לנצל את העובדה שהשר עומד על הדוכן ולשאול אותו: איך המשטרה נערכת מבחינה הגנתית לתת מענה לקריאות ההסתה של חבר הכנסת מוטי יוגב נגד בית-המשפט העליון? חבר כנסת שאומר: אנחנו נעלה עם 9D, אנחנו נתקוף את בית-המשפט העליון, נדאג לרסן את בית-המשפט העליון, ומציע לעלות בבולדוזרים, בשופלים, אני לא יודעת מה, על בית-המשפט העליון – אני חושבת ששני דברים יהיו פה: האחד, יש מי שמפרש את הדברים כפשוטם; מחר הוא עוד יכול לעלות להביא לכאן בולדוזרים. והדבר השני: אמירה כזאת מצדו של חבר כנסת היא כבר לא במסגרת מה שאני קוראת השוליים הרחבים של חופש הביטוי. מדובר כאן בהסתה – בהסתה לרצח, צריך לומר.
ואני אשמח לדעת מה העמדה של השר לביטחון פנים.
אדוני היושב-ראש, חברי חברי הכנסת, זו פתאום התרגשות ככה לחזור למליאה, משביעים חברת כנסת חדשה. ברכות בהזדמנות הזו. אני רוצה לומר שמרצ תצביע נגד מינוי השרים החדשים – אומנם הם לא שרים חדשים, זה סוג של reshuffle בתפקיד – זו עמדה מסורתית שלנו, ואין בה כדי להביע דבר וחצי דבר על המועמדים לתפקידים. אני רוצה לנצל את ההזדמנות, אדוני, שאני עומדת כאן על הדוכן ולהתייחס לסקר שקראתי היום בעיתון "ישראל היום", שמתייחס למורי ישראל. תמיד נוהגים לבחון את הידיעות של התלמידים בישראל. אני מודה שנדהמתי מתוצאות הסקר. נתונים כמו מה זה כ"ט בנובמבר – מורים לא ידעו, ועוד שורה של דברים, כך שזה היה די מזעזע לחשוב בכלל שאלה המורים שלנו. אבל הדגש שאני רוצה לשים בדברי הוא על נתון מדהים, חברי חברי הכנסת: 57% מהמורים במדינת ישראל לא ידעו מה זה הקו הירוק. אני מודה שלא האמנתי למראה עיני. אני קראתי שוב את הסקר הזה, ואכן, 57% מהמורים במדינת ישראל, שמלמדים את התלמידים במערכת – שלא לדבר על הקיצוצים החוזרים ונשנים במערכת החינוך ובמערכת ההשכלה הגבוהה – זו בעיני הצלחה פנומנלית של ממשלות ישראל לדורותיהן, שהצליחו לטשטש את הקו הירוק, שהצליחו להביא למצב שמורים בבתי-ספר במדינת ישראל לא יודעים מה זה הקו הירוק. כדי להסיר ספק ולסבר את אוזנם של אותם מורים, אני רוצה להדגיש שהקו הירוק הוא מושג שמתייחס להבחנה בין ישראל הריבונית והלגיטימית, בגבולות הקו הירוק, לבין הכיבוש וההתנחלויות. והעובדה שיש בין המורים במדינת ישראל מספר כזה עצום של מחנכים בכיתות ומורים בכיתות שאמורים ללמד אותם ידע, היסטוריה, אזרחות, שלא יודעים מה המשמעות של הקו הירוק במדינה ששולטת 48 שנים על הגדה המערבית, על השטחים, על יהודה ושומרון – אני חושבת שמדובר בחרפה. זה לא לכבודה של מערכת החינוך, וזה בוודאי לא לכבודם של מי שממנים את אותם מורים שלא יודעים מה זה הקו הירוק. תודה רבה, אדוני.
זאת הייתה הכוונה, אדוני, שראש הממשלה ישמע אותי.
אדוני היושב-ראש, חברי חברי הכנסת, אני רוצה בפתח דברי לתמוך במאבק של נציגי ההורים של תלמידי בתי-הספר הנוצריים, שמייצגים 33,000 תלמידים שיושבים בבית. זה בלתי מתקבל על הדעת. אנחנו מצטרפים למאבק שלכם ותומכים בו. חברי חברי הכנסת, חבל ששר האוצר יצא מהמליאה, ואני אומרת: ידידי שר האוצר, אני מתכוונת לזה, היכרות רבת שנים והרבה הערכה, ואני מודה שלבי יצא לשר האוצר. שמעתי אותו אומר דברים כאן במליאה, אני מצטטת: אנחנו עושים כאן צעדים דרמטיים, יהיו כאן הזדמנות שווה, שוויון, חמלה, ערבות הדדית, ואני אומרת: האם אנחנו מדברים על אותו תקציב, אדוני? כי אנחנו בחנו את התקציב הזה בקפידה רבה, אני עברתי על התקציב הזה ומצאתי בו הרבה דברים – לא ערבות הדדית, לא חמלה. חברי חברי הכנסת, מצער אותי לומר ששר האוצר כחלון מביא תקציב אנטי-חברתי לכנסת הזו, ממשיך את המדיניות של ממשלת נתניהו הקודמת. תקציב שנכנע – – –
חברת הכנסת מירב בן ארי, תקשיבי לי, אז תשמעי.
– – – תקציב שמשקיע בקבוצות לחץ, בקבוצות אינטרסים. מוכרים את התקציב הזה לאינטרסים צרים. ולמה זה כל כך מתסכל? כי שר האוצר עומד כאן והוא באמת מתכוון לזה, לרפורמות חברתיות ולכל מיני שינויים גרנדיוזיים. אבל בסופו של דבר שר האוצר מדבר על גידול. הוא אמר: כמה שנים לא ראיתם תקציב כזה? באמת הרבה שנים לא ראינו תקציב כזה, כי התקציב הזה הוא ממש לא טוב. הוא אומר – אני מצטטת – אני מרחיב בכל תחום. רק הוא שוכח לומר שהגידול שהתקציב הזה מדבר עליו הוא גידול אוטומטי לפי כל שנה, לפי הגידול באוכלוסייה. על מה אתם מספרים לנו, כשאנחנו בוחנים את הגזירות – ואני מתחילה לדבר עליהן אחת-אחת, תראי כמה הוא אנטי-חברתי. הקיצוץ הראשון שאני רוצה לדבר עליו – מקצצים סכום של 4.3 מיליארד שקלים בתקציבים האזרחיים, בזכאות של צעירים לדמי אבטלה. ועל מה חוסכים את הכסף הזה? הכסף הזה הרי עובר לוועד המקומי בחברון, למינהלת הזהות היהודית. תראו מה עושים עם רפורמת יום הלימודים הארוך, הרפורמה שהייתה צריכה לסייע להורים בכל הארץ.
תראו לאן הולך הכסף הזה: למוסדות דת אורתודוקסיים, לחינוך ממלכתי-דתי, שכבר גם ככה נהנה מתקצוב יתר, ותראו כמה כסף מזרימים לרשויות המקומיות בהתנחלויות, מיליוני שקלים, אבל מייבשים את כל השאר. שאלו קודם את שר האוצר מה עם הטבות המס למקומות כמו ערד, מקומות אחרים – שום דבר, זה אפילו לא הוזכר בדברים של שר האוצר. ואני אומרת לכם, חברי חברי הכנסת, מי שירים היום יד בעד התקציב הזה צריך להתבייש, כי תקציב המדינה הזה, שממשלת נתניהו ושר האוצר שעמד כאן על הדוכן בהרבה פתוס והתרגשות – ואני יודעת שהוא מתכוון לזה, רק הוא לא מביא את מה שהוא מתכוון – כי תקציב זה הצהרות כוונות, כי תקציב משקף את סדרי העדיפויות של הממשלה. חברי חברי הכנסת, מדובר בסדרי עדיפויות מבישים. אנחנו רואים בבירור איך הממשלה הזו מתנערת מהחובה שלה לספק שירותים איכותיים, שירותים שוויוניים לכלל האזרחים, ומשרתת על חשבונם ובמימונם מגזרים סקטוריאליים צרים. תראו עם מה הממשלה הזו לא מתמודדת.
זה חשוב, ואני מסכימה – – –
חברת הכנסת מירב בן ארי – – –
אני רוצה להסביר לך, חברת הכנסת מירב בן ארי, זאת לא חוכמה לתת הטבות לקבוצות מסוימות. הן חשובות, אני לא מתווכחת. מדובר על המקרו, ובמקרו, הממשלה הזו, אין לה אומץ להתמודד עם שלושה ממסדים חזקים: 1. בעלי ההון, שנהנים מפטורים והטבות מס – –
– – 2. הממסד הביטחוני. שר האוצר לא מאמץ את דוח לוקר; דוח לוקר ישכב על המדף, בניגוד למה שאמר לי ראש הממשלה. ושר האוצר גם לא מתעמת עם ממסד המתנחלים. וכשאין אומץ להתמודד עם שלושת הממסדים האלה, זה התקציב שמוגש לנו. תקציב שמקצץ בתקציבי מערכות החינוך וההשכלה הגבוהה לא מאפשר – – –
– – – לא מאפשר באמת לתת חינוך נורמלי לאזרחי ישראל, לתלמידי ישראל. והדבר הכי מדכא, במקום לאמץ את מכלול ההמלצות של ועדת אלאלוף לטיפול בבעיית העוני, תראו את הדבר המביש הזה: הממשלה בוחרת לאמץ שינוי בשיטת החישוב, שלא ישפר בכלום את מצב הכנסתן של משפחות שחיות בעוני. מה הם עושים? מה התרגיל הזה? רק מספר המשפחות שיירשמו ככאלה בדוחות הביטוח הלאומי ובדוחות הבין-לאומיים. זה צעד ציני, זה צעד מכוער שמשקף את רוח הצעת התקציב כולה – מוכרים לנו אשליות. חברי חברי הכנסת, אני רוצה לסיים ולומר, יש לי ביקורת גדולה על התקציב, גם על דוח לוקר, אבל מה מתסכל? ששרים שהצהירו על עצמם כשרים חברתיים בעצם משתפים פעולה עם רוח המפקד הרעה. צר לי לראות איך שר האוצר שהתכוון לטוב מביא רע בסופו של דבר. ולכן – ובזה אני מסיימת, חברי חברי הכנסת – סיעת מרצ הציגה הצעת תקציב אלטרנטיבית, חברתית, צודקת, מאוזנת, שלא מסתכלת רק על קבוצות אינטרסים צרות של הממשלה הזו, אלא על האינטרסים של כלל מדינת ישראל. תודה רבה.
רגע, נגמרה הישיבה של ש"ס?
אדוני השר, אם התקציב כל כך טוב, למה השר דרעי מתבצר בחדרו ולא בא?
אני מקשיבה, אדוני, אבל מה קורה במשרד הכלכלה?
ברור. איפה השר דרעי? מה קרה?
אדוני השר, זה נכון שהשר דרעי מתבצר?
מה זה אומר אבל על שר הכלכלה?
אדוני השר – – – מע"מ אפס תמורת מתווה הגז?
אדוני היושב-ראש, אדוני השר – – –
אדוני יושב-ראש הישיבה, תודה שאפשרת לי לשאול את השר.
האם ייתכן, אדוני, שסגן השר קורא לכנסת עכשיו את חוק ההסדרים כי השר דרעי מתבצר על מע"מ אפס תמורת מתווה הגז? תודה.
כל מה שלא יעלה על הדעת עולה על הדעת.
אדוני סגן השר, מכיוון שאני מכבדת אותך ואני מקשיבה בקשב רב לאופן שבו אתה קורא את החוק, קורא בפנינו – – –
אדוני, אבל זו לא ההטעמה הנכונה בקריאה.
אתה קורא במלעיל ולא במלרע.
אני מבקשת, אם אתה יכול, באמת להשיב על השאלה הרצינית. תראה, עושים קצת קרקס מהכנסת. אדוני, האם אתה עלית לדבר – אני שואלת ברצינות. שר האוצר הציג היום את החוק, לא ישב כאן דקה לאורך הדיון.
לא, לא דקה. דקה הוא לא ישב אחרי שהוא סיים.
אדוני, אז האם ייתכן שאתה, אתה עכשיו חומת מגן?
אדוני, שנייה. אדוני סגן השר, תתרכז בי.
האם אתה עכשיו עולה כחומת המגן של שר האוצר בתפקידך או כחומת המגן של השר דרעי, שמבקש להשיג מע"מ אפס תמורת מתווה הגז? תענה. לא ענית למליאה.
אדוני היושב-ראש, חברי חברי הכנסת, שמעתי את השרה איילת שקד מציגה את חוק המאבק בטרור, וזה הזכיר לי את הדיבורים של אריק שרון, בזמנו: מי בעד חיסול הטרור? – מי לא תומך בחיסול הטרור, השרה שקד? ההצעה שאתם מביאים כאן לא רק שהיא לא נותנת מענה אמיתי – היא הצעה שמעקרת את עצמה בגלל הדברים המופרכים, חסרי האחריות, הייתי אומרת, שלא יאפשרו לכם לממש את המאבק בטרור. אין ויכוח, חברי חברי הכנסת, על זה שהמאבק בטרור הוא חשוב, בוודאי נגד אזרחים חפים מפשע. אבל גם כשנלחמים בטרור – אני רוצה להזכיר לכם את הדברים הנכוחים שאמר בזמנו נשיא בית-המשפט העליון השופט ברק: גם את המאבק בטרור צריך לנהל כשיד אחת קשורה מאחור. אני מזכירה לכם את זה, כי אני עוקבת אחרי החוק הזה כבר כמה שנים; הוא מגיע לוועדת החוקה של הכנסת. ועכשיו, בחסות הדיון המיוחד על התקציב, חוק ההסדרים, מביאים כאן חוק מקיף, כולל, מעגנים בחקיקה סמכויות דרקוניות שאין מקום להכניס אותן לחקיקה. חוקי חירום שמאפשרים צווים מינהליים וצווי הגבלה מכניסים לחקיקה? להשתמש בחומר חסוי, ראיות חסויות, אנשים לא יודעים על מה הולכים לקרוא להם – זה מכניסים בחקיקה באופן הזה? אני רוצה להגיד לכם, חברי חברי הכנסת, שמרוב שרוצים להילחם בטרור הגדירו סעיפים שמאפשרים להכניס סמכויות פשוט טוטליטריות, מאפשרים אמצעים דרקוניים כלפי חשודים, שלא רק שזה לא יאפשר לממש אותם, חברי חברי הכנסת – מכיוון שההצעה היא כל כך גורפת, הולכים להפוך אנשים שלא מעורבים בטרור לחשודים בטרור, לטרוריסטים. אני רוצה לתת לכם כמה דוגמאות, חברי חברי הכנסת. אחת הדוגמאות שדיברתי עליה היא כמובן המעצרים המינהליים וצווי ההגבלה. דוגמה נוספת היא הגדרה רחבה וגורפת למושגים כמו ארגון טרור, חבר בארגון טרור, מעשה טרור, באופן שמתייג אזרחים וארגונים כמעורבים בטרור. אני רוצה לספר לכם שכשישבנו בוועדת החוקה דיברו על ארגוני מעטפת. אמרתי לנציג השב"כ שישב שם: תעביר לנו רשימה של מה זה הארגונים האלה, את מי אתם מכנים ארגוני טרור. ואכן קיבלנו רשימה לוועדת החוקה. אני רוצה להגיד לכם שאם החוק הזה יתקבל כל אחד כמעט יוכל להיות מוגדר כארגון טרור, כל אחד שאין לו קשר לארגון טרור יוגדר כארגון טרור. אני חושבת שהכנסת הזו לא ערה עד כמה צריך להיזהר מכך שהסמכויות הדרקוניות האלה בעצם יאפשרו גם לחקור חשודים באמצעים שכרגע אסור להשתמש בהם: עינויים, אמצעי חקירה פסולים. אני מזהירה שהשימוש בחוק הזה יאפשר להכניס לכלא אנשים שהם חפים מפשע – כן, אפשר גם לומר את זה. למשל, אני רוצה לתת לכם עוד דוגמה: החוק קובע, חברי חברי הכנסת, כי עונשו של מי שמביע הזדהות פומבית עם ארגון טרור או מסייע לארגון טרור, העונש שלו יהיה כמו מבצע הפעולה עצמה. הרי זה מופרך – אני מסיימת, אדוני – הרי זה מופרך, זה לא מתקבל על הדעת. אני חושבת שמדינה צריכה לעשות מאמצים בלתי נגמרים כדי להיאבק בטרור, כדי לא לאפשר טרור. אבל לקחת חקיקה ארכאית, חוקי חירום, שנת 1945, לעגן אותם בחקיקה באופן שיפגע בישראל כמדינת חוק, באופן שיעשה לה נזק בין-לאומי, באופן שלא יאפשר לה לממש את החוק הזה, שיפגע פגיעה פוגענית בזכויות אדם – –
– – זו חקיקה שאין לה מקום.
איפה הקואליציה? לאן נעלמה?
יש לך בעיה בסיסית בהבנת הנקרא.
תקרא את החוק ותבין שאין קשר בין החוק הזה לבין – – –
לא מדובר על זה. מדובר על – – –
מה זה קשור לחוק מה שאתה אומר?
יש גבול לכל דבר. – – – חצוף – – –
אני אגיד את ההודעה האישית – – –
אדוני, אני רוצה להסב את תשומת לבך שיש לי הודעה אישית אחרי ההצבעה.
הודעה אישית. תיאמתי עם המזכירות ועם חבר הכנסת סמוטריץ.
אתה עומד על זה? זה יכול להיות גם לפני ההצבעה.
ליושב-ראש יש שיקול דעת. אני מכירה את התקנון, אני מנסה את היושב-ראש.
אדוני היושב-ראש, עלה על דוכן הנאומים חבר הכנסת יואל חסון, שעושה קריירה בשבועות האחרונים מהסתה נגד מרצ, ובצורה פופוליסטית ומתלהמת הביע כאן אמירות כנגד סיעת מרצ וכנגדי שלא היו מביישות את הבית הפוליטי שלך – אבל אני מודה שאני לא ממש מצליחה להיזכר מה זה בדיוק הבית הפוליטי שלך, אולי מישהו יכול לעזור לנו כאן.
אני ממש לא מוכנה לקבל הטפות מוסר, חברי חברי הכנסת, מאדם שהפעם האחרונה שנתקל במילה אידיאולוגיה הייתה לפני שיצא למסע בין מפלגות; חיפשת אותן. התחלת בליכוד, עברת לקדימה, גמרת במחנ"צ.
אתם יודעים, חשבתי על זה שאם יואל חסון, חברי חברי הכנסת, היה נקלע לאי בודד, הוא היה מקים שתי מפלגות כדי שיוכל לנטוש אחת לטובת השנייה. ואתה עומד כאן ומסביר לנו מה זה אידיאולוגיה?
אתה יודע למה אנחנו מתנגדים לחוק, חבר הכנסת חסון? אנחנו מתנגדים לחוק בגלל סיבות אקזוטיות. מה זה אומר – – –
על זה נאמר, אדוני היושב-ראש, הלך הזרזיר אצל העורב. חברי חברי הכנסת, אנחנו מתנגדים לחוק הזה בגלל סיבות אקזוטיות. קוראים לזה עקרונות, קוראים לזה אידיאולוגיה. אבל כנראה כשלימדו על זה, חבר הכנסת חסון, היית עסוק בלחפש לך ג'וב. איפה זה היה, בליכוד, בקדימה?
תתבייש לך. אתה מעז לעמוד כאן – – –
אני לא שומעת את עצמי, חבר הכנסת טיבי.
אדוני היושב-ראש, זה לא יכול להיות שבהודעה אישית יש הפרעה, בהודעה האישית.
אני מודה לך. חברי חברי הכנסת, למען הסר ספק, לאף אחד אין מונופול, בטח שלא בצד הזה – זה מה שנהייתם, המחנה הציוני – כדי לתת ציונים מי חשוב לו להיאבק בטרור ומי לא. ומה נראה לך, אתה מעז לעמוד כאן ולהגיד שסיעת מרצ מחבקת מחבלים? חצוף שכמוך. איפה היית כשלימדו על אידיאולוגיה – –
– – איזה ג'ובים, באיזה מפלגה חיפשת? השתחלת לרשימה של המחנה הציוני אחרי שעברת את כל המפלגות האפשריות, ואתה בא ללמד אותנו עקרונות של זכויות אדם ואידיאולוגיה? חצוף – – –
כן, חתיכת חצוף. עכשיו אני בהודעה אישית, שלא יפריע לי.
מי אתה? מי אתה, תחפש את החברים שלך. מי אתה?
אדוני היושב-ראש, מה שעשה חבר הכנסת חסון כאן היום על הדוכן, המילה "חצוף" קטנה עליו, חברת הכנסת בוקר, "חצוף" קטנה עליו. אני רוצה לסיים – – –
אני רוצה לסיים, חברי חברי הכנסת, ולהגיד – כדאי שתבחנו את עצמכם, המחנה הציוני, שאתם עושים קריירה על הסתה נגד מרצ. כדאי שתבחנו את עצמכם לאן הגעתם – – –
מי שרוצה להיאבק בטרור, צריך לחסל את בית-החרושת – –
– – שיוצר מוטיבציה לטרור – – –
חברי חברי הכנסת, מי שרוצה להילחם בטרור צריך לחסל את בית-החרושת שיוצר מוטיבציה לטרור. קוראים לזה הכיבוש, חברי חברי הכנסת. רוצים לחסל את הטרור? תחסלו את הכיבוש. תודה רבה.
אבל אנחנו שמחים שאתה חוזר.
אדוני השר, איך לא ידעתם על מצרים – – –
ועם זה, למה צריך לעשות את – – – גילו את הגז במצרים, למה צריך עכשיו כל כך במהירות לעשות את זה?
גם במנהרות לא ידענו – – –
לא, השאלה אם זה זדון או אם זה מחדל. זו סוגיה – – –
נכון. אני רוצה שתתייחס למה – – –
אתה נפגע מהערה – – – זה לא נורא.
אנחנו מתייחסים אליך, אדוני, בכבוד. שואלים שאלות – – –
שאלה פה חברת הכנסת יחימוביץ אם זה היה מחדל; אני שואלת אם היה זדון.
– – – פוליטיקאים קטנים, ואתם – – –
אנחנו פוליטיקאים קטנים, ולכם יש שיקולים של טובת המדינה.
ממש לא. סוכם ארבע. היה סיכום אופוזיציה-קואליציה, ארבע דקות לכל דובר – – –
– – – בקושי ראיתי את אילן.
אדוני היושב-ראש, תודה, אני מעריכה את זה, חברי חברי הכנסת, שמענו את השר שטייניץ עומד כאן ומנסה להסביר לנו באותות ובמופתים איזה מתווה מצוין הביאו לנו לכאן. זה גדול מהפוליטיקה, הוא אמר, מה אתם – במילים אחרות, ואני נותנת לזה פרשנות – אתם, חברי הכנסת, מתעסקים בפוליטיקה קטנה? אנחנו, הממשלה, רואים את טובת הציבור לנגד עינינו. צאו מזה, במה אתם מתעסקים, חברי חברי הכנסת? אני אומרת לך, אדוני היושב-ראש, המתווה הזה הוא רע למדינת ישראל. הוא לא מקיים כלום ממה שהוא הבטיח – לא את פירוק המונופול, לא את הורדת המחירים, לא את המאבק ביוקר המחיה, לא את הביטחון האנרגטי של מדינת ישראל, וגם לא את פיתוח שדות הגז. חברי חברי הכנסת, זה מתווה קרוע – גרוע; גם קרוע – שכובל את המשק למונופול אימתני, שאף אחד שהתחרות בשוק הגז או המחיר שהציבור ישלם חשובים לו לא היה תומך בו. אומר לנו השר שטייניץ, ואני מצטטת: חברות בין-לאומיות יחזרו לחפש כאן גז. נו, באמת. זה מתווה שלא יביא שום תחרות, לא יבטיח את הפיתוח של "לווייתן". ושמענו אומנם את ההסברים של השר שטייניץ על מה שקרה במצרים. אחרי התגלית המצרית הזאת זה נראה כמו חלום רחוק שלא יגביל את המחירים המונופוליסטיים שכולנו הולכים לשלם על חשמל ועל מוצרים נוספים. אבל אני רוצה לשים דגש בדברי, חברי חברי הכנסת, על נקודה אחת מעבר למשמעויות הכלכליות של המתווה – העובדה שהמתווה הזה שאנחנו מצביעים עליו מאיים על הדמוקרטיה הישראלית, לא פחות ולא יותר. הוא מציע להפקיד בידי המונופול של יצחק תשובה ו"נובל אנרג'י" משאבי טבע, משאב טבע חיוני ומרכזי, שיאפשר להם לשלוט על השלטר לא רק בגז אלא בכל תהליכי קבלת ההחלטות של המדינה. האנשים האלה ישלטו על שוק התקשורת, הם יקבעו לנו מה יהיה כאן, על מה נחשוב. ואם חשבתם שעד עכשיו מה שראינו, ההתנהלות של ראש הממשלה מול המונופול, מול תשובה ובעלי "נובל אנרג'י", הוא התנהלות מתרפסת, חכו למה שיהיה כאן כשתקום אוליגרכיית הגז הישראלי, חכו מה יהיה כאן מבחינה דמוקרטית, חכו איך זה ישפיע עלינו. תראו מה ניסו למכור לנו רק לפני שבוע; אמרו לנו שהגז יישאר באדמה, ויש איזו בהילות וצרכים ביטחוניים ומדיניים לייצא בהקדם, וחייבים לייצא למצרים. ופתאום התגלית הזאת שמטה את כל הטיעונים האלה מתחת לרגליים של ראש הממשלה. אבל ראש הממשלה לא מתנדנד; במקום לשנות כיוון, במקום לעשות שינוי כיוון, הוא לא עוצר, הוא לא מחשב מסלול חדש. ממשיכים להסביר לנו כאן עכשיו שחשוב לפתח – – –
אדוני, תן לי, אני באמצע המשפט. אני עולה, אז אתה – הופ. שנייה אני מסיימת. מסבירים לנו שחשוב להמשיך לפתח כי אנחנו נרצה למכור גז למצרים, נצטרך למכור גז למצרים, כי הם יצטרכו. אני רוצה לסיים, אדוני, ולהגיד: שאלה חברת הכנסת יחימוביץ את השר שטייניץ – וזו באמת הזדמנות, חברתי חברת הכנסת יחימוביץ, לברך אותך על המאבק שלך במשך כל השנים על העניין הזה. שאלה – אני רוצה לעשות עלייך ניואנס, אם אפשר. באמת, אני חושבת שמגיע לך – שאלת את השר שטייניץ: האם יכול להיות שהיה כאן מחדל? לא ידעתם? הציגו לכם בקבינט, אמרו לכם – שיקולים ביטחוניים; רוצים להעביר את הסמכויות של הממונה כדי לאפשר לממשלה מהר מהר מהר. אמרת: אולי היה כאן מחדל? ואני שואלת, חברי חברי הכנסת: ואולי היה כאן זדון? מה, לא ידעו שחופרים במצרים, החברה האיטלקית?
לא ידעו? פתאום זה התגלה? תודה רבה, אדוני.
נו, שוב – – – את הסיפור הזה? את האגדה האורבנית הזאת?
מילא שטייניץ אומר, גם אתה אומר את זה?
איפה הקואליציה שיזמה את הדיון המחפיר הזה שהיא לא נמצאת בו? איפה הקואליציה? עכשיו עלה אחד לרפואה.
איך הוצאת רק את עיסאווי, ותראה מה הם עושים – – –
שר בממשלה מפריע פה ואתה מוציא את עיסאווי פריג'? – – –
כששר בממשלה – בגללו כל הדבר הזה – אז כן להפריע לנאום החצוף של ראש הממשלה.
אדוני יושב-ראש האופוזיציה, הם – – –
מה עשינו שזה מגיע לנו? מה עשינו רע?
אדוני היושב-ראש, חברי חברי הכנסת, אני רוצה לדבר על ההצעה ולהעיר שתי הערות מקדימות בעקבות הדיון שהיה כאן. בפעם האחרונה שבדקתי, עד כמה שידוע לי, השפה הערבית היא שפה רשמית במדינת ישראל. מחפיר שחבר כנסת צריך לתרגם את דבריו.
עד כמה שבדקתי, השרה רגב, זה עדיין חוקי להיות ערבי במדינת ישראל.
אתם השתגעתם לגמרי. מה קורה לכם?
אל תיכנסי לי בדברים. תקשיבי גם כשהדברים שאני אומרת לא נעימים לך, כי מה שאני הולכת להגיד יהיה נעים לך פחות.
חברי חברי הכנסת, מה שאנחנו עדים לו היום בדיון הזה במליאה זה איבוד עשתונות של ממשלה שמבקשת לשים פלסטר על גדם במקום לפתור את הבעיה. מה ההצעה המחפירה הזאת? יש כאן מציאות מדממת. ערבים דוקרים יהודים ויהודים דוקרים ערבים.
יש כאן מציאות שהיא בלתי נסבלת.
חברי חברי הכנסת, לפני חודש-חודשיים הכנסת הזאת אישרה הצעת חוק דרקונית נגד מיידי אבנים – כן, אבנים הורגות, זה נכון – הצעה דרקונית של עשר עד 20 שנות מאסר. האם היה סיפק בידי הממשלה לבדוק שההצעה הזאת אינה אפקטיבית? איפה זה עמד במבחן, כשהיה מי שחשב שצריך לבוא ולהמשיך ולהרתיע? אתם יודעים מה קרה כאן? אני רוצה לצטט לכם מה אמר השר גלעד ארדן לפני חודש. הוא אמר: הגיע הזמן ששופטים יפסקו בהתאם לקביעת נציגי העם. ושרת המשפטים וממשלת ישראל ממש ממש לא מבינים הבנה בסיסית שלא מכתיבים לשופטים לפסוק לפי תכתיבי פוליטיקאים. הצעת החוק הזאת, שמבקשת להטיל עונשי מינימום, מבקשת לקבוע לשופטים איך לפסוק. אני רוצה לומר, אני לא נגד עונשי מינימום. למען הסר ספק, אני חוקקתי בכנסת את עונשי המינימום של עבירות מין ואלימות במשפחה. אני זו שחוקקה.
אני אסביר לך את ההבדל, אולי תבין. מתי אתה מחוקק עונשי מינימום? כשאתה רואה שיש תופעה שהמערכת המשפטית לא הפנימה אותה. המערכת המשפטית אטית, גמלונית – – –
תקשיב. אולי תקשיב, אז אולי תבין; גם זה לא בטוח, אבל אולי אם תקשיב. המערכת המשפטית היא אטית, היא גמלונית, לוקח לה זמן להסתגל למציאות המשתנה ולחוקים שמשתנים. לעתים אתה מבקש להפקיע משופטים את שיקול הדעת כדי להתמודד עם תופעה – אלימות, אלימות נגד נשים.
חוקקתם עכשיו, חוקקתם עכשיו, לפני פחות מחודש-חודשיים, הצעת חוק מחמירה, מחפירה, שלא רק שהיא לא תתמודד עם הבעיה – יש דברים שלא יכולים להיפתר בחקיקה מחמירה, כי חקיקה מחמירה כזאת היא לא אפקטיבית. עכשיו מה מחוקקים? עונשי מינימום. אנשים שעברו עבירות חמורות יותר ייכנסו לכלא לשנה, שנתיים, אני לא יודעת מה, והאנשים האלה יישארו תקועים בכלא ארבע שנים או חמש שנים, תלוי בחומרת העבירה, מפני שכנסת מתלהמת וממשלה מתלהמת לא ידעו לתת מענה, להתמודד עם תופעה שהיא תופעה קשה, שהפתרון היחיד שלה הוא רק פתרון מדיני, בסופו של דבר. אין לכם סיכוי. אין לכם סיכוי להיאבק בשאיפה של עם שלא רוצה להיות יותר עם כבוש. נמאס לו חמישה עשורים שאתם חושבים שאתם יכולים להשתלט עליו.
לכן – אדוני היושב-ראש, ברשותך, עוד משפט אחד.
הדרך היחידה להתמודד עם המצב היום זה לגלות תעוזה, חזון, מנהיגות. מה שראינו כאן היום במליאה אצל ראש הממשלה והחברים שלו בממשלה זה מדיניות של הפחדה והסתה, כששרת משפטים עולה לדוכן ומסבירה לנו איך ישללו קצבאות והורים ישלמו על ילדים וילדים ישבו עכשיו בבתי-כלא. כן, זה חמור מאוד ליידות אבנים. הדרך שבה אתם מבקשים לתת לזה מענה נועדה לרצות את הציבור, לענות על הצורך הפסיכולוגי של הציבור, להראות לו שאתם עושים משהו. זה שווה לאפס, כי הממשלה הזאת היא אפס. זה הכול.
שיתאמץ, שיענה פעמיים – – –
אדוני – – – מה זה צריך להיות פה? אתם – – –
אפשר לדעת את השיטה החדשה, שדובר איננו ואז מחזירים אותו – – –
לא, זה לא נגדך. אני לא מבינה את השיטה הזאת. יכול להיות שאת רוצה למשוך זמן. עוד לא היה דבר כזה. קראת את השם של מייקל אורן והחזרתם אותו; קראת את השם של מרגי והחזרת אותו.
היה צלצול, אנחנו באנו להצביע.
הוא לא היה תקוע, בתי-המשפט אסרו על זה – – –
משרד המשפטים לא קידם את זה. אתם, היום, אין לכם – – –
גברתי היושבת-ראש, חברי חברי הכנסת, אנחנו נמצאים במציאות מדממת, פיגועים ונפגעים וטרור ופצועים, והרצח הנורא אתמול בבאר-שבע, והלינץ' בבחור האריתריאי, ומנסים למצוא פתרונות. לעתים אני חושבת שזה כמו פלסטר על גדם. מנסים למצוא פתרונות כדי לתת מענה למצב הביטחוני הקשה. ואנחנו נדרשים היום להתמודד עם עוד אחת מהיוזמות המשטרתיות, או של הקבינט, שנועדו להכבדת יד, ובעצם היוזמה הזו חושפת אוזלת יד וחוסר הבנה בסיסית מה המשמעות של מאבק בטרור גם בימים קשים. אני רוצה להיזקק או לצטט את דבריו של נשיא בית-המשפט העליון לשעבר, השופט אהרן ברק, שאמר משפט מאוד מאוד חשוב בעיני – לא תמיד בית-המשפט עמד במבחן הזה, אבל הדברים האלה צריכים לשמש נר לרגלינו – הוא אמר: גם את המאבק בטרור יש לנהל כשיד אחת קשורה מאחור. ואני חושבת שהדבר הזה נכון במיוחד לגבי הצעת החוק שאנחנו נדרשים להצביע עליה, חוק המישוש. מה מבקש השר לביטחון פנים לעשות עכשיו? הוא לקח הצעת חוק שנדונה בזמנו כדי לתת מענה להתגברות האלימות במועדונים, במועדוני הלילה, הצעירים, השימוש בסכינים; הצעת חוק שבית-המשפט דחה אותה פעם אחר פעם מחשש – אני משתמשת במילה הזו – מחשש לתת שיקול דעת בלתי מוגבל לשוטרים שעושים את עבודתם נאמנה, שצריכים להתמודד עם אלימות ועם חשד לפיגועים. בית-המשפט אמר: אי-אפשר לתת לכל שוטר לפעול רק על-פי שיקול דעתו, ללא קריטריונים ברורים ומוגדרים. "קריטריונים" זה חשד סביר; "חשש" זה פתח גורף לכל שוטר, שעל-פי שיקולים חזותיים, נקרא לזה כך, עשוי לעצור כל אדם שנראה לו בעל חזות מזרחית – אתיופי, ערבי, אריתריאי. הוא לא יעצור איזו בלונדינית שעוברת, או אדם ממוצא פולני. הרי למי הוא יגיע? הוא יגיע למי שעל-פי ראות עיניו עלול להיראות לו מסוכן. תגידו, אנחנו השתגענו? אנחנו נותנים עכשיו שיקול דעת כל כך גורף – באמת במציאות קשה. אי-אפשר לזלזל בעובדה שאנחנו נמצאים במציאות קשה, אבל צריכה להיות איזו תבונה, צריך להיות איזה שיקול דעת גם כשמביאים חקיקה. אני רוצה להגיד לכם שהחוק הזה זה חלק מסט של חוקים שהקבינט מנסה להביא, לא באמת כדי להתמודד עם הטרור והפיגועים, אלא יותר כדי לתת מענה לצורך הפסיכולוגי. אנשים בחרדה – בצדק אנשים בחרדה – –
– – אבל החוק הזה, רק כדי לתת מענה לצורך הפסיכולוגי, ובדרך לפגוע פגיעה כל כך אנושה בזכויות האדם, אין לו מקום. תודה, גברתי.
לא, לא, לא. על מה זה? על – – –?
אדוני היושב-ראש, חברי חברי הכנסת, אני חייבת להודות שאני עולה לדוכן הזה ברגשות מעורבים. אני רוצה לדבר על הצעת החוק להכרה בפגיעה מינית בעבודה כתאונת עבודה, ואני מודה – אמרתי את זה גם באופן אישי לשר חיים כץ, שכמו שאתה יודע יש לי אליך הרבה הערכה, ממש, אני לא אומרת את זה מצוות אנשים מלומדה – אני מודה שאני לא מבינה מה הולך במשרד שאתה מופקד עליו. אני מדברת על נשים, אבל לא רק נשים, שנפגעו פגיעה מינית קשה במהלך העבודה שלהן, לא יכולות לחזור לחיים רגילים, זקוקות לסיוע, זקוקות לתמיכה, ופונות לביטוח הלאומי. דרך אגב, בחלק מהמקרים הביטוח הלאומי מאשר להן – מאשר, אבל אין מדיניות סדורה. נתקלתי בהמון המון פניות של נשים – לחלק אישרו, לחלק לא אישרו. בקדנציה הקודמת הגשתי את אותה הצעה, בממשלת נתניהו הקודמת – אותה הצעה שביקשה לקבוע שפגיעה מינית בעבודה, אפשר לראות בה תאונת עבודה, להכיר בה כתאונת עבודה, כמו שמכירים באוטם שריר הלב; ביקשתי להאריך את תקופת ההתיישנות מ-12 חודשים ל-36 חודשים, כי לוקח זמן לנשים להתלונן; ביקשתי להכיר בזה גם לעצמאים. ותראו, הביטוח הלאומי בקדנציה הקודמת, באותה ממשלת נתניהו, אמר לי: הצעה מצוינת. סעיף אחד לא צריך, את הסעיף השני אנחנו מעבירים, והעברנו את ההצעה הזאת בקריאה טרומית. מה קרה לביטוח הלאומי? מה קרה למשרד המשפטים מהקדנציה הקודמת לקדנציה הזאת? האם נשים לא נפגעות פגיעה מינית בעבודה? האם נשים לא זקוקות לסיוע, לדעת הביטוח הלאומי? אני מודה, חברי חברי הכנסת, שהעמדה של המשרד לביטוח הלאומי – ואני מודה, מה שהכי מצער אותי זה ששר הרווחה נותן לזה גושפנקה ויעלה לתמוך בזה. מה קרה בביטוח הלאומי? מי התחלף? איך זה יכול להיות שאותם אנשים שדיברו אתי בקדנציה הקודמת, באותה ממשלת נתניהו, תמכו בזה במליאה, ופתאום – מה קרה? יש פחות נפגעות בעבודה מפגיעה מינית? אני מודה, אדוני, שאני מצפה ממך לשנות את ההחלטה של המשרד שלך ולתמוך בהצעה הזאת. זו גם לא הצעה שיש לה עלות כספית גדולה. אלה נשים שפונות לביטוח הלאומי – תעזרו להן. איך זה יכול להיות שהכנסת מחוקקת חוקים לסייע לנשים מוטרדות, מוכות, נפגעות אלימות, ועכשיו אתם נותנים לי תשובה שלילית? אני מודה שזה מקומם, זה מדהים. זה מה שהיה לי להגיד בנושא החוק להכרה בפגיעה מינית בעבודה כתאונת עבודה. חברי חברי הכנסת, אני רוצה לייחד את שאר הזמן שנותר לי לכמה מהדברים שהיו כאן במליאה קודם לכן. אני רוצה לומר שאין לי בכלל דבר וחצי דבר וטענה לממשלה, לקואליציה. כשחברי חבר הכנסת עיסאווי פריג', שהוא נכד להרוגי הטבח בכפר-קאסם, וחברתי עאידה תומא סלימאן מעלים את הצעת החוק להכרה בטבח בכפר-קאסם, להנצחה, להכרה שלו במערכת החינוך, אין לי ציפיות מהקואליציה, מהימין. אני רוצה להעלות על נס, חברי הכנסת חיליק בר, שמולי, אני רוצה להעלות על נס את תרומתו של חבר הכנסת מצנע, בקדנציה הקודמת, שזימן את ועדת החינוך של הכנסת ותבע מהממשלה – חבר הכנסת מצנע, שהיה יושב-ראש מפלגת העבודה; חברת הכנסת יולי תמיר, שרת החינוך של מפלגת העבודה, קראה להכניס את הטבח בכפר-קאסם למערכת החינוך. הדבר הכי נורא – או לא הכי נורא, אבל מהדברים המזעזעים ביותר שהתרחשו בתולדות מדינת ישראל, פקודה בלתי חוקית בעליל, שהשופט הלוי אמר: מתנוסס מעליה דגל שחור, והמחנה הציוני לא חושב שזה ראוי להיכלל בתוכנית הלימודים ומצביע נגד זה? אז כשענת ברקו מצביעה נגד זה, מי מצפה ממנה משהו? אתם מביישים את המורשת של אנשים שהיו ראשי מפלגה אצלכם, שרים אצלכם. אין לי ציפיות מענת ברקו, או אפילו מחברתי ציפי חוטובלי; הן לא יתמכו בזה. אבל אתם? לא ראוי ללמוד על פקודה בלתי חוקית בעליל במערכת החינוך?
בסדר. ומה יקרה אם הכנסת תקבע בחקיקה יוזמה להנצחת זכר קורבנות הטבח בכפר-קאסם, אחד המאורעות – –
– – המזעזעים ביותר במדינת ישראל?
מה קרה? אבל אין לי טענה אלייך, כמו שאמרתי קודם.
אין לי טענה אלייך; הטענה שלי היא לחברי במפלגת העבודה. למה הטענה שלי מופנית אליכם? היום, על רקע הדברים המקוממים של ראש הממשלה – שאין לו שום תוכנית, שום תוכנית לשנות כאן את העתיד, ולכן הוא משכתב את העבר, כשהוא מסביר לנו, ראש הממשלה, שבכלל המופתי שכנע את היטלר. ראש הממשלה מסביר לנו שהמופתי שכנע את היטלר לשרוף את היהודים ב-1941, כשהמופתי נפגש עם היטלר, כשכבר ב-1939 שרפו את בני משפחתי בליטא, בווילנה. אז מה עושה ראש הממשלה? רוצה לתת פטור חלקי להיטלר? מה עושה ראש הממשלה? משכתב את ההיסטוריה – לאיזה צורך? כדי להראות שהמאבק כאן זה בכלל לא מאבק טריטוריאלי, זה לא מאבק לאומי, זה לא 50 שנות כיבוש בקירוב. זה האנטישמים האלה, המופתי – שככל הנראה מגיע לו מה שאומרים עליו – אבל בכלל האנטישמי, המופתי הזה, שכנע את היטלר. תגידו, השתגענו? אז כשראש הממשלה משכתב את העבר כדי להצדיק את האמירות שלו כשהוא עומד כאן על הדוכן ואומר: רוצים להשמיד אותנו, אז ביום הזה, כשאנחנו מבקשים להתריע מפני פקודה בלתי חוקית בעליל, אתם, חברי במחנה הציוני, מצביעים נגד יוזמה להנצחה של קורבנות הטבח בכפר-קאסם במערכת החינוך? עד להיכן נוליך את הבושה? אני לא יודעת. תודה, אדוני.
אדוני היושב-ראש, כשמצלצלים להצבעה נותנים את ההזדמנות המינימלית להגיע מאחורי המליאה. אתה ישר לחצת, זה לא עובד ככה.
אדוני היושב-ראש, תודה, ראש הממשלה יצחק רבין נרצח לפני 20 שנה בשל דרכו המדינית והפוליטית, בשל חתימתו על הסכם אוסלו ובשל הנכונות שלו לוותר על שטחי ארץ-ישראל, תוך שהוא מסתמך על הקולות של אזרחי ישראל הערבים, על חברי הכנסת הערבים. ראש הממשלה נרצח בשל ההסתה, בשל דרכו הפוליטית, כי היו אנשים בימין שחשבו שאין לראש הממשלה זכות לוותר על שטחי ארץ-ישראל, בעיקר כשהוא נסמך על הקולות של האזרחים הערבים. הדבר המקומם הוא שאנחנו 20 שנה אחרי ושום דבר לא השתנה. ההסתה נמשכת; כבר למדנו שמילים הורגות, וההסתה נמשכת. אין ספק שמבחינתו של הרוצח יגאל עמיר זה היה רצח מושלם ומשתלם: אין הסכם; אנחנו ממשיכים לחיות על הדם, על החרב. וכשראש הממשלה אומר: לנצח נחיה על החרב, יגאל עמיר הצליח. זה היה רצח מושלם ומשתלם. תודה.
חברי חברי הכנסת, שמעתי את חבר הכנסת אייכלר עומד כאן על הדוכן, מזיל דמעות תנין על ההסתה נגד החרדים. אני כבר אומרת לך, אני מתנגדת להסתה נגד החרדים, אבל אתה המסית הראשי. היום בוועדת החוץ והביטחון של הכנסת העזת, כשראש הממשלה דיבר, כשעצרו את ה"מוראביטאת" – – –
למה אתה קופץ? למה כל הזמן אתה קופץ?
אדוני היושב-ראש, היום חבר הכנסת אייכלר בוועדת החוץ והביטחון – –
– – שעצרו את ה"מוראביטאת" וה"מוראביטון", אמר: "נשות הכותל" – – –
ממתי הפכת להיות השומר של מה שמדברים? אתה לא צריך להפעיל את הקפיץ הזה כל פעם. תרגיע רגע. חברי חברי הכנסת. אני רוצה להביא לידיעתכם מה אמר אותו חבר כנסת שעמד כאן עכשיו על הדוכן.
אני יכולה כל מה שאני רוצה, עוד לא הבנת את זה? ותפסיק להפריע לי כבר.
כל מה שאני רוצה אני יכולה.
אדוני היושב-ראש, אני לא שנה ולא שנתיים בכנסת הזו – –
– – ואני יודעת מה מותר ומה אסור, ולא ילמד אותי חבר הכנסת חזן מה מותר ומה אסור, ואני רוצה לחזור ולומר מה אמר חבר הכנסת אייכלר. זה ממש לא בגדר סוד ביטחוני – –
– – ולא משהו שהאומה לא תעמוד בו.
חבר הכנסת אייכלר אמר ש"נשות הכותל" הן ה"מוראביטאת" וה"מוראביטון". ואם זו לא הסתה, אני לא יודעת מה זאת הסתה. אז לפני שאתה עולה לכאן על הדוכן ומזיל דמעות תנין וזועק את זעקת הקוזק הנגזל – –
– – כדאי שתיזכר בדברים שלך האלו.
אדוני היושב-ראש – מאה אחוז; אני מתנגדת להצעה של מפלגת העבודה וחבר הכנסת שמולי מתנגד להצעה של מרצ, בסדר? חברי חברי הכנסת – יש לי רעש.
אדוני היושב-ראש, חברי חברי הכנסת, אני רוצה להצטרף לדברים הנכוחים והחשובים של חבר הכנסת שמולי. כל פעם שחשבתי שהגענו לתחתית התהום המוסרית, אנחנו מגלים שאין גבול לעומק התחתית הזאת. חבורה של קואליציה עלובה; אין לי דרך אחרת להגדיר את זה. עלובה. אתם יודעים מה זה עלובה? מה שעשיתם עכשיו, קוראים לזה נקמה. אין דרך אחרת להגדיר את זה. כשיש חמש הצעות חוק חשובות, חשובות, שמבקשות באמת להביע תמיכה בלימוד השפה הערבית, אתם מתנקמים בחברת הכנסת זועבי מפני שהיא מייצגת קבוצה מסוימת, רשימה מסוימת? מה, אנחנו עושים כאן חקיקה של נקמה? לאן עוד תגיעו? אתם לא מתביישים? איפה צחי הנגבי, יושב-ראש הקואליציה? איך אתה יכול, סגן השר פרוש, לעמוד כאן על הדוכן ולהגיד: אנחנו תומכים בכל ההצעות, ובהצעה של חברת הכנסת זועבי אנחנו לא תומכים?
היא הסכימה. חברי חברי הכנסת, יש רגעים שגם חברים בודדים בקואליציה צריכים – – –
אוקיי, חברי חברי הכנסת – – –
אדוני היושב-ראש, אני אשמח אם הקואליציה תשנה את דעתה באופן מסודר. לא היינו צריכים להגיע – – –
אתם רוצים גם לסתום לי את הפה? זה – לא תצליחו. לא תצליחו.
אדוני היושב-ראש, חבל. קודם כול, אני רוצה לברך את הקואליציה אם היא חוזרת בה.
אני רוצה לברך את הקואליציה אם היא חוזרת בה.
אדוני היושב-ראש, חבל שנאלצנו, גם חבר הכנסת שמולי וגם אני, לעלות לדוכן כדי להביא לשינוי העמדה של הקואליציה. טוב שהקואליציה עשתה את זה.
אל תנהלו מדיניות של נקמה. לא מתנקמים בחקיקה.
לא באופן הזה. זו לא הדרך. ככה הכנסת לא מתנהלת.
לא פועלים לגופו של איש ולא לגופה של אישה.
כן, כן. לא תסתמו לי את הפה. לא יעזור לכם. לא יעזור לכם.
אדוני היושב-ראש, אני רוצה – – –
אדוני היושב-ראש, אני נרגשת לשמוע איך ציפור הנפש – –
– – נפגעת. איך ציפור הנפש נפגעת. מה פוגע יותר, כשמבקשים לפסול הצעה לגופה של אישה ולא משיקולים ענייניים, או כשאומרים לכם את האמת בפרצוף? אני שמחה ששיניתם – – –
אני שמחה ששיניתם את ההחלטה שלכם, ואני מקווה שתלמדו לקח מזה.
גברתי היושבת-ראש, תודה, גברתי השרה, אני חייבת לומר שההתקפות האחרונות של חברי כנסת, שרים – אם שרים מדברים ככה על בית-המשפט, סרה, מה יגידו אזובי הקיר? אין לי ציפיות מחבר הכנסת מוטי יוגב אחרי שהוא ביקש לעלות עם 9D על בית-המשפט, אבל האמירות האלה שאומר השר אלקין: בית-המשפט שם מקל בגלגלי הקבינט; וראש הממשלה נתניהו: צריך להחליט מהר; והשר בנט: זאת שעת חירום, הגיע הזמן שגם שופטי בג"ץ יבינו את זה – זה מייצר תרבות לינץ' שהשתלטה כאן על קבוצה של נציגי הימין בכנסת ובממשלה. כשאומר חבר הכנסת יוגב שהשופט פוגלמן מצטרף לאויב, בהשאלה זה כמו שהלבישו את רבין בזמנו בכאפיה ובמדי אס.אס, זה בדיוק אותו דבר. להגיד "הצטרף אל האויב", המשמעות של זה – אויב הוא בוגד, ואנחנו יודעים מה דינו של אויב. זה כל כך חמור בעיני, גברתי השרה. אני חושבת שהדיון הזה כאן היום בכנסת הוא הזדמנות מבחינתך לגנות את הדברים האלה. זה לא אומר שאין לי ביקורת על בית-המשפט. הרבה מאוד פעמים אני לא מרוצה מההחלטות של בית-המשפט. אפשר לבקר, אבל האופן המשתלח שבו חברי הכנסת והשרים ביקרו את ההחלטה בעניין הריסות בתים, כשזו עוד לא החלטה, זו החלטת ביניים – ואני, בניגוד לחבר הכנסת נחמן שי, חושבת שהשימוש בהריסות בתים הוא לא אפקטיבי, הוא לא נכון, הוא נועד לתת מענה לצורך הפסיכולוגי, ובוודאי הוא לא מרתיע – וכשחברי כנסת ושרים משתלחים באופן הזה, זה לא רק הסתה כלפיהם. מה שמטריד אותי זה שמנסים להלך עליהם אימים, מנסים להכתיב להם מה צריכה להיות הפסיקה. וזה לא מפתיע, יש כאן בשנים האחרונות מתקפה שלוחת רסן, יש כאן קמפיין לרסק עד דק, לפגוע במעמדו של בית-המשפט העליון, לקעקע את מעמדו, והדבר הזה מקומם, בגלל שכל דמוקרטיה – אמר את זה קודם בדרכו חבר הכנסת נחמן שי – כל דמוקרטיה זקוקה להגנה כזאת שמספק לה בית-משפט גבוה לצדק. אני מצפה, גברתי השרה, שאת תהיי חומת המגן של בית-המשפט כנגד השתלחויות כאלה, שאת תהיי זו שאומרת: אני לא מוכנה לשמוע אמירות כאלה – גם אם יש לך ביקורת, ואני בטוחה שיש לך ביקורת לא במקרה אחד. יש כאן שאיפה, חברי חברי הכנסת, שימו לב – אני יודעת שאני צריכה לסיים – יש כאן שאיפה לגמד את מעמדו המוסדי של בג"ץ כטריבונל לעתירות של מיעוטים, של ארגוני זכויות אדם, של גורמים שהתוצאה שבית-המשפט קובע בעתירות שלהם לא מוצאת חן בעיני הממשלה ובעיני הכנסת. הממשלה רוצה שבית-המשפט יהפוך לכלי שרת שלה, והדבר הזה גורם – וזה הדבר שמדאיג אותי – לזה שבית-המשפט מצנזר את עצמו. הוא מבין את הלך הרוח, הוא מבין מה מצופה ממנו, ובשורה של עתירות אנחנו רואים איך בית-המשפט לא מרסן את עצמו – הוא מצנזר את עצמו. ואני מאוד חרדה שהשתלחות כמו זאת שהייתה בימים האחרונים בבית-המשפט תביא להחלטות הלא-נכונות. תודה רבה.
יש הבדל בין ביקורת להשתלחות – – –
ביקורת היא לגיטימית, השתלחות היא פסולה – –
גברתי השרה, למה את לא מתנערת מהאמירות שנשמעו – – –
למה את לא מתנערת מהאמירות שנאמרו – – –
ישללו להם? אני שואלת אותך.
– – – של ילדי נוער הגבעות.
הוא יושב בכלא, אתה מעניש את ההורים – – –
אם אתה צריך למשוך זמן, אני מוכנה לשאול אותך שאלה.
בשביל זה יש את ועדת האתיקה?
אדוני היושב-ראש, על זה נאמר: האוזן סובלת הכול.
חברי הכנסת, כמה מושכלות יסוד שאני רוצה להעלות כאן, בעיקר לחברי מהאופוזיציה, פחות לחברי מהקואליציה: החסינות ניתנה לחברי הכנסת כדי שהם יוכלו לממש את חופש הביטוי שלהם, כדי שהם יוכלו לממש את חופש הביטוי גם אם הביטוי מקומם.
– – עמדנו ושמענו כאן את ההתלהמות שלך. עכשיו שלא תעז. אני מזהירה אותך שלא תעז.
כן, אני מזהירה אותך. בדיוק. כדאי שתלמד כמה מושכלות יסוד, חבר הכנסת חזן. תלמד היטב, אבל. החסינות ניתנה לחברי הכנסת – אני חוזרת – כדי שיוכלו לממש את חופש הביטוי שלהם, גם אם הביטוי מקומם. גם אם הביטוי מקומם.
והחסינות נועדה בעיקר לחברים מהאופוזיציה, שהם לא במפלגת השלטון, שיוכלו לפעול – אל תענה לי – כדי שיוכלו לפעול כדי לממש את זכות הביטוי שלהם.
באה עכשיו ועדת הכנסת ואומרת שני דברים – ואני רוצה בעיקר לחברי באופוזיציה – אומרת שני דברים: בואו ונטיל סנקציה כספית, ובמקרה של נזק בואו נחייב את חבר הכנסת. איפה הבעיה, חבר הכנסת עמר בר-לב?
זו תחרות קשה, אורן חזן מס' 2.
זו תחרות קשה, להיות אורן חזן מס' 2.
כשחבר הכנסת בר-לב עובר עבירה, יש דין פלילי. אם, כמו שנתת את הדוגמה קודם, הוא פוגע באוטו או יש עוולה אזרחית, יש טריבונל אזרחי שיכול לנקוט את ההליכים האלה נגדו. באים כאן היום, אחרי שישבה ועדה בראשותו של השופט זמיר בזמנו וקבעה כללי אתיקה לחברי הכנסת, שהכנסת הזאת – גם עכשיו חבר הכנסת רוזנטל הגיש הצעה מקיפה שמאמצת את ההמלצות של השופט זמיר – הכנסת הזאת מבקשת שלא לקבל אותן, או בעצם דואגת שלא לקבל אותן. באים ואומרים: בואו נחזק קבוצה של ועדת האתיקה, שיש לי הערכה רבה, נניח אפילו לקבוצה הקיימת; יש לי הערכה רבה לכל אחד מהחברים, אבל זו קוניונקטורה פוליטית מזדמנת שמבקשים לתת לה עכשיו כוח בחקיקה, כוח שלא יכול להיות לה. היא לא יכולה להפוך מוועדת אתיקה, שצריכה לפעול על-פי כללי אתיקה, לטריבונל שיפוטי שיקבע סנקציות, שיופנה רק כלפי חברי כנסת מסוימים – בדרך כלל הם יהיו מהאופוזיציה. זה פשוט להשתגע. הכנסת לא יכולה להשתגע ולפגוע בחסינות של עצמה ולצמצם את החסינות של עצמה. חבר כנסת עושה משהו במזיד, שובר את המיקרופון – קודם כול, יש ביטוח לכנסת – שיעמידו אותו לדין פלילי. אבל להשתמש בכללי אתיקה כדי לפגוע בחסינות חברי כנסת לקבוצה שהיא לא קבוצה שמייצגת, שהיושב-ראש בחר אותה שתהיה ועדת האתיקה – אנחנו לא יכולים להרשות את זה לעצמנו. תודה רבה.
תן לי לענות לך במשפט אחד, אדוני.
השופט זמיר הציג מכלול של הצעות שכשמקבלים אותן כעסקת חבילה, כל אחת עומדת בפני עצמה.
מה שאתם עשיתם – בודדת סעיף אחד – – –
אנחנו לא נצביע בעדכם – – –
חברי חברי הכנסת, די מדהים – אני לא שומעת את עצמי.
די מדהים לשמוע, באמת, חברתי חברת הכנסת השרה גילה גמליאל, השרה לשוויון – – –
חברי חברי הכנסת, די מדהים לשמוע את מי שממונה על המשרד לשוויון חברתי, שוויון מגדרי, מדברת כאן בשם עקרון השוויון ונותנת לגיטימציה לפגיעה בילדים. אף אחד לא נגד אבות.
נותנת לגיטימציה, ביחד עם יואב קיש, לפגיעה בילדים.
– – שבהצעת החוק הזו אתם נותנים לגיטימציה לא רק למתקפה נגד נשים – ואנחנו לא נגד גברים, ואנחנו בעד עולם אידיאלי שגברים ונשים שותפים בחלוקת הנטל בגידול הילדים. אבל מי כמוכם יודע שאין שוויון במעשה הנישואים. נשים מאוימות, נסחטות, מוותרות על רכוש, מוותרות על מזונות, מוותרות על זכויות כשהן באות לבתי-דין רבניים. והדבר היחיד שנותר, בגלל טובת הילד, זה חזקת הגיל הרך. בגלל טובת הילד. אני שואלת אתכם: אתם רוצים שבית-משפט יפסוק שתינוק יונק עובר עכשיו לרשות האב? זה נשמע לך הגיוני? באמת. באמת.
חבר הכנסת קיש, אתה מייצג כאן חבורה של גברים, שאין לי ספק – – –
חבר הכנסת חזן, תפסיק להתערב כשאני מדברת. תפסיק להתערב.
אתה מייצג כאן חבורה של גברים, שחלקם, אין לי ספק, רוצים להיות מעורבים, רוצים להיות פעילים בגידול הילדים. אין על זה ויכוח בכלל, אין על זה ספק.
לא, ממש לא, כי מה שאתה מציע עכשיו זה לפגוע גם בנשים, גם בילדים.
בשם עקרון השוויון אתה משתמש בשופטת – – –
אתה משתמש בוועדת שניט, שלא קבעה שיהיה חוק כזה; ועדת שניט הגישה המלצות. השופטת סביונה רוטלוי, שישבה בוועדה, נגד הצעת החוק שלך. כתבה מאמר נגד הצעת החוק שלך.
אתה לא מייצר הגנות לילדים.
אתה רוצה לשנות את החוק? תשנה את החוק מ-1953, חוק נישואין וגירושין. אתה מתעלם לחלוטין מהעובדה שאין שוויון היום בין נשים לגברים. אין שוויון. אם אתה תיקח להן – – –
אתה תילחם על שוויון, מה זאת אומרת.
תילחם על שוויון. אם אני אסמוך עליך – נצטרך לדאוג שאתם בעריצות הרוב, בכוח שלכם, מכריחים את חברי הקואליציה עכשיו להצביע בעד החוק הזה.
אתם רוצים עכשיו להביא למצב שילדים יהיו בסיכון. סיכון הילדים זה עליך, על הראש שלך. מה שאתם תעשו עכשיו – – –
כן, ילדים בסיכון זה עליך, זה על הראש שלך. זה מה שיהיה כאן.
אדוני היושב-ראש, אני מצטרפת לדברים שלך. אני רוצה לדבר על הצעת החוק של חבר הכנסת בצלאל סמוטריץ על החטיבה להתיישבות. לא מקרי שיושב כאן במליאה השר אורי אריאל – אל תקום – – –
אז זה די מתקשר, כי גם אתה קשור לעניין הזה. חברי חברי הכנסת – – –
חברי חברי הכנסת, החטיבה להתיישבות היא הזרוע הביצועית של הממשלה לבנייה בשטחים. כולם יודעים את זה. התקציב שלה גדל כל שנה במאות אחוזים. רוב התקציב הזה זורם להתנחלויות, לבנייה. חלק גדול ממנו עובר לפעילות של גרעינים תורניים וישיבות בכל מיני יישובים ברחבי הארץ. לפני כמה חודשים היועץ המשפטי לממשלה, בעצם המשנה ליועץ המשפטי לממשלה דינה זילבר, הודיעה שהגיע הזמן לסגור את החטיבה להתיישבות. מה זאת אומרת לסגור את החטיבה להתיישבות? שני דברים: דבר ראשון זה להפסיק לתקצב את החטיבה; דבר שני זה לגזול ממנה את כל הסמכויות כגוף שמתכנן מדיניות. אם הממשלה מעוניינת להמשיך ולהפעיל אותה, אמרה המשנה ליועץ המשפטי לממשלה, זה יכול להיות רק אחרי שוועדה מיוחדת שתקום תסדיר את כל הבלגן והשחיתות, ורק אם תוחל עליה בסופו של דבר שקיפות, ורק אם היא תפעל כגוף שמבצע מדיניות, אבל בוודאי לא כגוף שקובע ומתכנן אותה. ואז בא חבר הכנסת סמוטריץ לממשלה או לוועדת השרים לחקיקה ומגיש הצעת חוק, והממשלה מאשרת לחבר הכנסת סמוטריץ לעגן בחקיקה ראשית את ההתקשרות בין המדינה לחטיבה להתיישבות, שעליה אמרתי את כל מה שאמרה קודם המשנה ליועץ המשפטי לממשלה. אם זה לא ביזיון של החלטת הממשלה, אני לא יודעת מה המשמעות של ביזיון. בא חבר הכנסת סמוטריץ ומבקש לעגן בחקיקה את מערכת היחסים המושחתת בין המדינה לחטיבה להתיישבות. זה חוק, חברי חברי הכנסת, שנקרא חוק עוקף-יועץ-משפטי-לממשלה, חוק ששולח מסר גם למשרד המשפטים וגם לבית-המשפט העליון שהמערב הפרוע של ההתנחלויות הוא מחוץ לאזור השיפוט שלהם. יש דין ואין דיין; למה שקשור לחטיבה להתיישבות אין דיין, כי השליחים שלה בכנסת מהבית היהודי דואגים לאינטרסים שלה. ולמה פניתי קודם לחבר הכנסת – סליחה, לשר אורי אריאל? כי אם לא מספיקה לנו היוזמה הזאת שבאה לכאן למליאה, בא אתמול חבר הכנסת אורי אריאל לממשלה וביקש מהממשלה להצביע על הרחבת הסמכויות של החטיבה להתיישבות, ולהעביר אותן – לא פחות ולא יותר, אחרי שהיועץ אמר שצריך לסגור אותה – להעביר אותן לאחריות של שר החקלאות אורי אריאל.
התקציב ההתחלתי, חברי חברי הכנסת, שהציע אורי אריאל, יגדל פי-שלושה, ובמסגרת הסמכויות החדשות של אורי אריאל, הסמכויות המורחבות, החטיבה להתיישבות בכלל תהפוך לגוף מתכנן, שיוכל לתכנן הקמת יישובים חדשים. אני בכלל לא מבינה למה יש בממשלת ישראל משרד הבינוי והשיכון. בשביל מה יש השר גלנט, שהוא שר הבינוי והשיכון, אם עושים לו דרך עוקפת לשר אורי אריאל? במסגרת תפקידו כשר החקלאות, אחרי שהוא כבר לא מסרס חתולים, הוא עכשיו מגדיל את תקציב החטיבה להתיישבות והולך לבנות בכלל; תהיה לו אפשרות להיות זרוע ביצועית. אני לא מבינה את זה. איזו סיבה יש להעביר את הסמכויות של החטיבה להתיישבות דווקא לאורי אריאל? ממש ניחשתם נכון, חברי חברי הכנסת – –
– – אין כמו אורי אריאל שיודע לנצל את כספי הציבור – – –
אין כמו אורי אריאל – חבר הכנסת סמוטריץ, אתה אומנם מתחיל, אבל עוד לא הגעת לדרגת אורי אריאל, אני חייבת לומר – –
– – שיודע לנצל את כספי הציבור כדי לרפד את ההתנחלויות, את העמותות התורניות של המתנחלים. ומי באמת מתאים יותר ממנו לנצל לרעה גוף פרוץ כמו החטיבה להתיישבות – גוף פרוץ שאין עליו חובת מכרזים, וחוק חופש המידע לא חל עליו, למרות הניסיונות שלנו להחיל עליו את חוק חופש המידע? אז לאן הגענו, חברי חברי הכנסת?
חברי חברי הכנסת, לאן הגענו?
לא, אי-אפשר. אז תן לי עד שאסיים.
חברי חברי הכנסת, אני קוראת לכם לדחות את ההצעה – –
– – של חבר הכנסת סמוטריץ ולפנות לממשלה לדחות את היוזמה להעביר את הסמכויות של החטיבה להתיישבות לשר אורי אריאל.
אתם עושים כבתוך שלכם. אתם עושים מה שאתם רוצים. אין לכם אלוהים; אולי יש לכם אלוהים – במקרה הזה הוא שלכם. תודה.
גברתי היושבת-ראש, רבותי השרים, חברי חברי הכנסת, ראשית, אני רוצה להודות לחברי באופוזיציה, בוועדת הכספים, שניהלו, הייתי אומרת, קרב, אין לי דרך אחרת להגדיר את זה, נגד התקציב שהממשלה מביאה. התקציב הזה בעצם הוא דמותה של הממשלה הזאת: ממשלת סחטנות ומקורביזם, ממשלה שמקדמת כאן אוליגרכיה של בעלי הון וטייקוני גז, ממשלה שמוכרת לציבור אשליות ריקות שגובלות בהונאה. הממשלה הזאת מנהלת את התקציב בדיוק כמו שהיא מנהלת כל דבר אחר: אפס אחריות כלפי הציבור בישראל ואפס כבוד להליך הדמוקרטי התקין. אני מודה שאני לא זוכרת פארסה כמו זאת שהיינו עדים לה בימים האחרונים. אתמול בבוקר נודע לנו במהלך הדיונים שהממשלה מוסיפה קיצוץ רוחבי בגובה של כ-600 מיליון שקלים, וזה נוסף לקיצוץ הרוחבי האדיר שכבר היה כלול בתקציב הזה – בחינוך, ברווחה, במשטרה, בהשכלה הגבוהה, בבריאות. ובשביל מה, חברי חברי הכנסת? בשביל להעביר עוד כסף לעמותות של מקורבים ולרפד עוד את המגזרים הכי מרופדים במדינה? אני שואלת, ועם כל ההערכה לחברי במפלגות החרדיות, לא הספיק למפלגות החרדיות ולבית היהודי שהתקציב המקורי כולל כמעט מיליארד שקלים של שוחד פוליטי שכל המטרה שלו זה לשמר את הקואליציה החלשה והמפוררת של נתניהו? אבל אם אפשר לסחוט עוד, אז למה לא? חברי חברי הכנסת, משרד האוצר וראש הממשלה מנהלים את תקציב המדינה כאילו שהיה מדובר בקופה הפרטית שלהם; הם נותנים ולוקחים לפי שיקולים פוליטיים ולא לפי הצרכים האמיתיים של אזרחי ישראל. וכל הקיצוצים וכל התוספות של הרגע האחרון בעצם מצביעים על זה שיש כאן היעדר מנהיגות, שעושים צחוק מעבודת הכנסת, שעושים צחוק בעיקר מהציבור. הטבות לשכבות החלשות, או תוספות למטרות חברתיות, בינן לבין ההטבות הפרועות האלה, שכל המטרה שלהם זה לעשות הון פוליטי על חשבון משלמי המסים, מה הקשר בכלל, חברי חברי הכנסת? ויש הבדל בין משא-ומתן ענייני על התקציב, משא-ומתן ענייני שיתקיים בוועדה, אופוזיציה וקואליציה גם יחד, לבין מתן שוחד פוליטי לקבוצות אינטרס. אני רוצה לשתף אתכם, חברי חברי הכנסת, ולתאר בפניכם כמה מהתופינים שהמפלגות האלה קיבלו רק אתמול, ברגע האחרון, במהלך שאי-אפשר להגדיר אותו בשום דרך אחרת חוץ מאשר סחיטה באיומים. למשל, שימו לב: מענקים למועצות בשטחים, תוספת למינהלת הזהות היהודית, תוספת למוסדות החרדיים וכל מיני סעיפים עלומים עם כל מיני שמות מעורפלים כמו: קשרים דתיים ורוחניים. מה זה אומר? כל מיני פרויקטים ייחודיים בנושא תרבות תורנית ומרכזים להעמקת התרבות היהודית, שכל המטרה שלהם, בואו נודה – להעביר כסף לכל מיני עמותות ספציפיות. וזה בזמן שבוועדת הכספים חברי לאופוזיציה – מרכז האופוזיציה חבר הכנסת אראל מרגלית, מיקי רוזנטל וחברים נוספים – התווכחנו על כל שקל, על כל שקל שילך לרופאים בפריפריה, לעידוד תעסוקת מבוגרים, להקמת קרן לתעסוקה בנגב, בעקבות הדרישה שלכם. התקציב שבעצם נרקם לנגד עינינו, אנחנו רואים, לעומת הדרישות שאנחנו באופוזיציה דרשנו, הוא אחד התקציבים הכי סקטוריאליים שהיו כאן בשנים האחרונות. אני אומרת את זה עוד לפני כל התוספות האחרונות של כמיליארד שקלים מהתקציב שמיועדים למגזרים שכבר היום נהנים מתקצוב יתר; כל מיני תוספות לחינוך הממלכתי-דתי, להתנחלויות, לתמיכה בארגונים אורתודוקסיים וארגונים לאומניים ובעוד כל מיני תכנים ללימוד – תכנים יהודיים במערכת החינוך – על חשבון תכנים דמוקרטיים – לישיבות הסדר, למוסדות תורניים, לרבנות הרשמית. אני אומרת לכם, חברי חברי הכנסת, כל מי שירים היום יד בעד התקציב הזה מצביע בעד מכירת המדינה לאינטרסנטים, לסקטורים צרים שיש להם כוח בממשלה הזאת, והם סוחטים, והם סוחטים. חברי חברי הכנסת, יושב פה שר האוצר, ואני חייבת להודות, הוא דיבר – סלח לי, אדוני שר האוצר, ככה שמעתי אותך – מדבר על זה שזה התקציב הכי חברתי; אולי לא אמרת "הכי" – – –
קשישים, חיילים ושוטרים זה בסדר. תרבות תורנית באיזה סקטור? תכנים יהודיים – – –
מיליונים, מיליארדים, מיליארד ש"ח.
אני בעד אימהות חד-הוריות.
חכה, חכה, חכה. למה זאת הונאה? למה זאת הונאה? כי אם הכול היה מנותב לשם, אני הייתי אומרת מה שאומר השר, אכן זה תקציב חברתי. אבל כשאנחנו רואים שבאים חברי כנסת ובעצם מאיימים על כלכלת ישראל כשהם דורשים ברגע האחרון, והם לא באים לוועדה – סמוטריץ, איפה סמוטריץ? כבר אמרנו, הוא לא בא להצבעה. כן, אדוני השר, הוא לא בא להצבעה. העוזרים שלך מצלצלים אליך: סמוטריץ, כמה ניתן לסמוטריץ? כמה נקצה? 600 מיליון שקלים אתמול? או כמה? מיליארד שקלים קיצצנו. כמה סמוטריץ קיבל? כמה החברים של סמוטריץ קיבלו?
עיריית ירושלים חסמו לנו היום את הכניסה, זה נכון, ואני מבינה שזה כואב, אבל מה שמקומם, אדוני השר – והלכת כמה מהלכים חשובים, ונקבת בכמה דברים מאוד מאוד חשובים – – –
לא לא לא, תן לי להשיב לך. זה לא ככה, אתה תגיד לי ששינסקי, תנופף לנו בכמה ששינסקי – ואני לא מזלזלת – תנופף לנו בקצת פירורים לאימהות חד-הוריות, קצת לנשים מוכות, ואחר כך תפזר לחברים שלך בקואליציה, ביהדות התורה, בש"ס, בבית היהודי. דרך אגב, עיני לא צרה בהם – במה שמקובל במסגרת הסכמים קואליציוניים סבירים. מה שראינו אתמול היה מכירת חיסול. מכירת חיסול, אדוני השר. אפשר היה בכסף הזה שהעברתם עכשיו מעבר לקו הירוק לא לקבור את רפורמת יום לימודים ארוך; אפשר היה לשלב הורים רבים, ובעיקר אימהות, בשוק העבודה; אפשר היה להגדיל אתו הכנסות של משקי-הבית העניים יותר. אם הייתם, למשל, מכניסים את ההמלצות של אלאלוף לגבי דוח העוני לתוך התקציב, הייתם מתמודדים עם קבוצות הלחץ הסחטניות ששולטות במשק הישראלי, שממשיכות לזכות בפטורים וביחס מועדף מצד מערכות המיסוי. חברי חברי הכנסת, אני יודעת שהדבר שהכי הסתכלנו עליו – ואמרנו: מה יהיה עם תקציב הביטחון? היו כל מיני מניפולציות לנסות להגדיל את תקציב הביטחון באמצעות כל מיני הסתייגויות. בסוף, תקציב הביטחון הוא 56.1 מיליארד שקלים. עכשיו, זה הסכם טוב. פעם ראשונה הוא כלל התחייבות של מערכת הביטחון לשקיפות, להגדלת שכר החיילים, לצמצום השיעור האדיר של ההוצאה הביטחונית ביחס להוצאות האזרחיות במדינה. אבל, חברי חברי הכנסת, השיטה רקובה, כי מה שיקרה עם תקציב הביטחון – יבואו גורמי מערכת הביטחון לוועדת הכספים ושוב יבקשו העברות תקציביות. אז אין בכלל חשיבות למספרים שאנחנו מאשרים כאן היום; אין חשיבות לעבודת ועדת הכספים של הכנסת; אין משמעות לכסף שהבטחנו לתוספת סייעת שנייה בגנים, להגדלת מלאי הדירות בדיור הציבורי, לתוספת רופאים ורופאות בפריפריה. את כל הדבר הזה אפשר לבטל מחר, כי מחר עוד פעם תבוא מערכת הביטחון לוועדת הכספים ותבקש העברות תקציביות. חברי חברי הכנסת, כל שנה עולה תקציב הביטחון ב-20%, כ-10 מיליארד שקלים. הסכמים זה יפה, אבל דיבורים זה לא מספיק, ולכן הגיע הזמן – – –
חבר הכנסת כחלון, בוא תזמין אותי לשיחה, נדבר על זה.
אבל כרגע, לצערי, בקואליציה הזאת כנראה אין לי מה לחפש – – –
סמוטריץ? מה אני אעשה עם סמוטריץ?
כן, אפילו לא בצחוק. לא לפרוטוקול. חברי חברי הכנסת, אני רוצה לסיים ולקרוא לכם ולומר: אני יודעת שיעלו כמה חברים אחרים שבאמת פעלו בוועדה וחשים תסכול שאחרי שישבנו בוועדה על המדוכה, וכל הדיונים בוועדות, אנחנו הולכים להעביר כאן תקציב שנצביע עליו והוא יהיה בעצם אות מתה, כי מי שמצביע היום בעד התקציב הזה משתף פעולה עם הונאה ממוסדת ומשקר לציבור לגבי סדרי העדיפויות האמיתיים של הממשלה והכנסת. אני קוראת לכם: אל תרימו יד בעד התקציב הזה, שמחלק את הכסף שהציבור עבד בשבילו כל כך קשה לקבוצות אינטרסים ולסקטורים צרים. אל תרימו יד בעד תקציב שפניו כפני הממשלה, תקציב חסר תקווה, שכולו סחטנות פוליטית והונאת הציבור. תודה רבה.
אדוני היושב-ראש, תודה רבה, חברי חברי הכנסת, אני מבקשת את תמיכתכם, אופוזיציה וקואליציה, בהקמת ועדת חקירה פרלמנטרית בנושא רצח נשים. אני רוצה להסב את תשומת לבכם למספר הבלתי-נתפס, הבלתי-ייאמן: 17 נשים נרצחו מאז תחילת השנה, בשנת 2015, בידי בני-זוגן, אם בן-זוג פורמלי או בן-זוג לא פורמלי. 17 נשים. זה דבר שהוא לא מתקבל על הדעת. אנחנו מדברים על כ-200,000 נשים מוכות שחיות במדינת ישראל. מתוך 17 הנשים, שמונה נשים הן נשים ערביות, ואם אנחנו מסתכלים בפרספקטיבה על 15 השנים האחרונות, אנחנו מדברים על 300 נשים שנרצחו בשל היותן נשים, נשים שנרצחו על רקע מגדרי. אני מדגישה את זה, כי הנקודה הזו חייבת להיות מובנת: אנחנו מדברים על תרבות שלמה, שבסופו של דבר מאפשרת רצח נשים. אני מדברת על תרבות שמאפשרת ניצול מיני, סרסור, סחר בנשים לזנות, אני מדברת על הטרדות מיניות, על אונס, על פגיעה, על נשים שנפגעות ונרצחות בשל היותן נשים. ואנחנו שואלים: איך הדבר הזה קורה? איך אנחנו מונעים את הרצח הבא של האישה הבאה? יושב כאן השר לביטחון הפנים, שמעתי אותו היום בבוקר מדבר על שורה של תוכניות, שאני יודעת שהוא מתכוון אליהן, כדי לנסות לתת מענה על כל התופעה של נשים מוכות. אבל אנחנו לא מדברים הפעם רק על נשים מוכות; אנחנו מדברים על פעולה כדי שהאישה הבאה לא תירצח. אני רוצה להביא לתשומת לבכם: נשים מגישות תלונה למשטרה ולבתי-משפט ומקבלות צווי הגנה. דהיינו, גברים מקבלים צווי הרחקה. אנחנו מדברים על 500 תלונות שהתקבלו במשטרה – לצווי הרחקה. אתם חושבים שלמשטרה יש כוח-אדם לשים על כל בית של אישה שקיבלה כבר צו הרחקה מאותו גבר – יש לה כוח-אדם לשים שוטר על כל בית כזה? היא יכולה להתמודד עם זה? האם אתם חושבים שיש למשטרה המשאבים האלה? האם זה בכלל אפשרי לחשוב שזה יכול להיות? והדבר שמקומם הוא, שכשנשים כבר מתלוננות, והן זקוקות לשירותי רווחה, והן זקוקות לסיוע, אז מה אומרים להן? תברחו למקלט לנשים מוכות. אני, בשבוע שעבר, הגעתי לשר ארדן במהלך ההצבעה על תקציב המדינה – כולנו היינו עסוקים כאן בהסתייגויות ובתקציב המדינה, ואני, תוך כדי הישיבה וההצבעה – אני משתפת אתכם – קיבלתי טלפון מאישה מוכה, מאישה שבן-הזוג שלה ישב בכלא זמן רב מפני שהוא כבר איים לרצוח אותה פעם אחת, ניסה לרצוח אותה, ליתר דיוק. היא ידעה שהיא בסכנה. אמרו לה שהוא ממשיך לאיים עליה מהכלא, והיא ידעה שהיא בסכנה, והמשטרה אמרה לה: אנחנו ניידע אותך כשבן-הזוג שלך יצא מהכלא כדי שלא תהיי צפויה לסכנת חיים, את והילדים שלך. ואנחנו יושבים כאן בהצבעה על התקציב, והיא מצלצלת אלי בהיסטריה. הוא היה אמור להשתחרר מהכלא במחצית ינואר והוא השתחרר באותו יום שהצבענו על התקציב. יד ימין לא יודעת מיד שמאל, ושירות בתי-הסוהר – זה היה שחרור מינהלי – לא עדכן את המשטרה, והמשטרה במקום מגוריה לא ידעה, ואנחנו מצביעים כאן על התקציב והיא באטרף ובהיסטריה, מה היא עושה עכשיו עם שני הילדים שלה, לאן היא בורחת, לאן היא לוקחת אותם? מה הפתרון של נשים שנמצאות במצב כזה? לברוח למקלט לנשים מוכות? המקלטים עושים עבודה מדהימה, אני כבר אומרת לכם. עושים עבודה מדהימה. אבל 13–14 מקלטים ברחבי הארץ לא מסוגלים לתת מענה לכל הנשים. והאם זה הפתרון היחיד לגברים מכים? האם גברים שמפרים צווי הרחקה לא צריכים לדעת שהם ישבו או ייעצרו עד תום ההליכים, וישבו במתקני משמורת מיוחדים לגברים מכים? האם אנחנו לא צריכים לשנות את הראש קצת ביחס לכל תופעת האלימות נגד נשים? אני חושבת שהגיע הזמן. אני חייבת להודות, אומנם יש לי ביקורת על הדרך שבה הדברים מתנהלים, אני חייבת להודות שהשר לביטחון הפנים מייד הורה לכל המטה שלו, לכל האנשים שלו, להפעיל את כל המערכת כדי להגיע לאותה אישה ולתת לה מענה והגנה מיידית. אבל הדברים האלה לא צריכים להתנהל כך. יש כל כך הרבה לקונות. יש היעדר גמור של משאבים. אנחנו יודעים שבפריפריה שירותי הרווחה עובדים לפעמים יום בשבוע, לפעמים פחות. הנתונים שהוגשו לוועדה למעמד האישה מוסרים שבמקומות, בעיקר בפריפריה – שעות מועטות ביום, לפעמים רק יום בשבוע. אי-אפשר לתת מענה לכל אותן נשים.
שירותי רווחה שנשים ניגשות לעובדות סוציאליות, עובדות רווחה. הן לא מקבלות מספיק – יום בשבוע המערכת עובדת. זה נמסר בוועדה למעמד האישה. כן, זה נמסר בוועדה.
אני לא מתווכחת, אני מוסרת נתונים בשם אומרם.
הדבר שמטריד אותי מאוד, חברי חברי הכנסת, ואני רוצה לשתף אתכם, זה מה שקורה בנוגע לרצח של נשים ערביות; אני אומרת את זה בביקורת חריפה כנגד משטרת ישראל, בעיקר במה שקורה ברמלה. לא יכול להיות שנשים נרצחות – רק בשנה האחרונה שמונה נשים ערביות; וברמלה, בעשור האחרון, המשטרה לא נכנסת למשפחות הפשע ברמלה, כי היא לא רוצה להסתבך אתן, ונשים נרצחות ונרצחות. בשבוע שעבר נרצחו אם ובתה, ולפני שנה נרצחה אישה שם, מאותה משפחה. כולם יודעים את השמות, כולם יודעים מי האנשים, והמשטרה לא נכנסת לשם. מה אנחנו משדרים, שדמן של נשים ערביות הפקר? שדמן מותר? זה דבר שהוא לא מתקבל על הדעת, חברי חברי הכנסת, ואני קוראת מכאן לשר לביטחון פנים לתת הנחיה מיוחדת, אדוני השר, בכל מה שקשור בכלל במאבק באלימות נגד נשים. אני יודעת שישבה ועדה בין-משרדית בנושא הזה, ובטח אתה תספר עכשיו על הדברים שאתם מתכוונים לעשות. אבל העובדה היא שיש נשים שדמן מותר; העובדה היא שיש קבוצה של אנשים שיודעת שהיא יכולה לפגוע בנשים ולצאת מזה בזול – בכלל לא עוצרים אותם, האנשים האלה לא מובאים לדין. אין דין ואין דיין במקומות האלה. מה, רמלה זה אקסטריטוריה? זה מחוץ למדינת ישראל? אי-אפשר להיכנס לשם? כשרוצים למצוא סמים וכשרוצים למצוא נשק יודעים בדיוק להיכנס למשפחות האלה ויודעים מה השמות ומה שמות המשפחה. אני יודעת שעכשיו חברי הכנסת מהרשימה המשותפת הודיעו לי שהם לא יוכלו להישאר לדיון כי יש עכשיו הפגנה ברמלה נגד רצח נשים ערביות ברמלה. הם נסעו לשם והם לא יכלו להישאר כאן בדיון. אז אני פונה אליך מכאן, אדוני השר, קודם כול, לפעול ביד תקיפה בכל מה שנוגע לרצח נשים ערביות ובכלל. ואני פונה אליכם, חברי חברי הכנסת – מהאופוזיציה זה ברור – מהקואליציה: אני חושבת שזה מבחן מוסרי של הכנסת היום בהצבעה הזאת על הקמת ועדת חקירה לרצח נשים. מאבק ברצח נשים זה לא מאבק שאנחנו נאבקים עליו, זה לא ארץ-ישראל השלמה, זה לא עלייה להר-הבית וזה לא שינוי הסטטוס-קוו, זה מאבק נחרץ שצריך להיות של כל חלקי הבית נגד מתן לגיטימציה לתרבות האונס, לתרבות האלימות שמובילה בסופו של דבר לרצח נשים. תודה רבה.
אדוני היושב-ראש, תודה רבה, חברי חברי הכנסת, כנסת ישראל, שחוקקה חוק נגד הפליה, כנסת ישראל, שחוקקה חוקים שמבקשים להיטיב עם הקהילה הגאה, לא חושבת שצריך להכניס לסעיף ההפליה גם סיבות של נטייה מינית, זהות ומגדר? מה יש לכם? ממה אתם פוחדים? מה הדבר הזה? מה קרה? שבספר החוקים נדבר על זהות מינית, נדבר על מגדר – זה מפחיד אתכם? אני לא מבינה את ההתנהלות שלכם. אני לא מבינה את ההתנהלות השערורייתית בחוק הקודם, של חברי אילן גילאון. אני לא מבינה את ההשתוללות של הקואליציה. אני אומנם לא קיבלתי מנדט מאנשי יש עתיד להילחם על הצעת החוק שלהם, אבל אני לא מבינה את ההתנהלות של הקואליציה לגבי הצעת החוק של יש עתיד. יש עתיד – לא; ישראל ביתנו – כן. מה קורה לכם פה? ממתי תמיכה בהצעות היא לגופם של אנשים ולא לגופן של ההצעות? אה, בעצם זה תמיד ככה. אני חושבת שההחלטות של הקואליציה בשבועות האחרונים לגבי יוזמות חקיקה של האופוזיציה הן החלטות שערורייתיות. אני כבר שנה-שנתיים בכנסת הזאת, ולא ראיתי קואליציה שמתנהלת בצורה כזו מחפירה ביחס להצעות של חברי כנסת מהאופוזיציה. פשוט תתביישו לכם. האופוזיציה הקודמת, אדוני שר ה-, שר, שר – תזכיר לי?
איך זה עובד? אדוני היושב-ראש – – –
זאת מדיניות חברתית שלכם? – – –
למה הוא פוגע? למה הוא פוגע?
אדוני היושב-ראש, חברי חברי הכנסת, אני חייבת להודות שאני לא מבינה את ההיגיון של האוצר, של שר האוצר, סגן השר שעלה כאן היום על הדוכן, בהפחתת שיעור מס החברות. בעיני זה צעד שגוי, זה צעד חסר אחריות, זה צעד פופוליסטי. אבל הבעיה שלי אתו – אנחנו כבר רגילים לכל מיני צעדים פופוליסטיים, גם זה לעתים יכול לעבור – הבעיה, שהצעד הזה מסייע קודם כול לתאגידים, לתאגידים הגדולים ולא לאזרחים. אני מציינת את זה, כי השבוע פורסמו נתוני דוח העוני, ואלה נתונים מזוויעים: 20,000 ילדים נוספו השנה למעגל העוני, גם בגלל קיצוץ קצבאות הילדים; 1,700,000 עניים במדינת ישראל, והם אלו שזקוקים ל-1.2 מיליארד השקלים שהיום האוצר מחלק לחברות ולתאגידים. מדובר בסדר עדיפויות לקוי; את הכסף הזה היה צריך להשקיע בהגדלת הסיוע לאוכלוסיות מוחלשות, בשיפור ובהגדלת השירותים המופרטים והמתפוררים שהמדינה אמורה לספק לאזרחים שלה. ובמקום זה, במקום לסייע למשפחות העניות במדינת ישראל, מחלקים מתנות חסרות היגיון לתאגידים הגדולים, לחברות החזקות והגדולות. עכשיו, אם המטרה של הצעד הזה הייתה לעודד את העסקים הקטנים והבינוניים – אני יכולה להבין את זה. אבל אם זה ככה, אז למה צריך לתת גם מתנות לתאגידים הגדולים ביותר ולהוריד את המס באופן שווה לכולם? אני לא מצליחה להבין את ההיגיון הזה. אני רוצה לעדכן את המליאה, שכבר כמה שנים אנחנו מנסים לקדם יוזמת חקיקה למס חברות פרוגרסיבי – בהרבה מאוד מדינות קיים מס חברות פרוגרסיבי. זה מס דיפרנציאלי, שבמסגרת שלו חברות בעלות מחזור עסקים קטן יותר משלמות מס נמוך יותר מחברות חזקות, בעשירון העליון. ובמסגרת הצעת החוק הזאת, שאני כל פעם מנסה לקדם והממשלה כמובן מעיפה אותה, במסגרת ההצעה שלנו, העשירון העליון של החברות – אנחנו הצענו – ישלמו 30% מס, ואפילו יותר, וחברות קטנות יותר תשלמנה 20% מס בלבד. ויש היגיון בדבר הזה, וזה בניגוד להצעה שמגיעה היום לכאן, לכנסת. זאת אומרת, בניגוד להפחתה הגורפת של מס החברות, אם ההצעה שלנו הייתה מתקבלת, שהחברות במאיון העליון תשלמנה 30% מס והחברות הקטנות יותר 20% מס, זה היה מכניס לאוצר המדינה, לקופת המדינה, כ-3 מיליארד שקלים, זה היה מעודד צמיחה, פיתוח של עסקים קטנים ובינוניים. אני לא מבינה את התבונה של ההצעה שמגיעה לכאן היום. מה גם – אמר קודם לכן חבר הכנסת טרכטנברג, בצדק – הוא הזכיר את העלאת מס החברות שבוצעה לפני כשנתיים בעקבות אימוץ המלצות ועדת טרכטנברג אחרי המחאה החברתית, והמהלך הזה הראה בצורה ברורה איך הירידה במיסוי החברות בישראל בעשור וחצי האחרונים בעצם הגדילה את הפערים, את האי-שוויון. ועכשיו ההצעה שנצביע עליה היא צעד גדול אחורה – גם תרחיב את הפערים והעוני, ובעיקר מתרפסת בפני החברות הגדולות. ואם רוצים לתת מתנה של 1.2 מיליארד שקלים, שהיום שר האוצר מחלק לחברות ולתאגידים, אפשר לקחת את הכסף הזה ולהפנות אותו למשפחות המוחלשות ולמשפחות שנמצאות מתחת לקו העוני במדינת ישראל, ולא לחזק את התאגידים והחברות הגדולות. תודה.
אדוני היושב-ראש, חברי חברי הכנסת, אני רוצה לייחד את הדברים שלי למסע המקרתיזם, ציד הגולגלות, נגד ארגון "שוברים שתיקה". היום זה הגיע לשיא – – –
אה, חיכיתי לך, חברת הכנסת בן ארי. חיכיתי מתי תקפצי. חברי חברי הכנסת, היום זה הגיע לשיא כששר הביטחון יעלון הצטרף לחבורת המתלהמים. קודם הוא שלח אותם לשדה-הקרב להילחם, וכשהם חזרו משדה-הקרב והייתה להם ביקורת כי הם ראו דברים שלא עולים בקנה אחד עם מה שחינכו אותם – – –
חברי חברי הכנסת, קל לשלוח חיילים לקרב, אבל כשחיילים וקצינים חוזרים מהקרב או משירות צבאי ומדווחים על התנהגות לא הולמת – חברה מתוקנת צריכה להתגאות בחיילים כאלה.
חברי חברי הכנסת, אני חושבת שההתלהמות נגד הנשיא רובי ריבלין על זה שהוא השתתף בכנס "הארץ" שהשתתפו בו חיילים מארגון "שוברים שתיקה", משקפת את העובדה שמדינת ישראל וכנסת ישראל לא מבינות מה זה דמוקרטיה – –
חברי חברי הכנסת, בדמוקרטיה מתוקנת צריך לאפשר ביקורת על השלטון. ומי שסותם את הפה לארגונים, ומי שמבקש לרדוף אחריהם ולמנוע ביקורת על השלטון, עוזר לדה-לגיטימציה נגד מדינת ישראל. לא יכול להיות שחיילים, שאימתו את המידע שלהם והם מסרו מידע – תתמודדו עם המידע. צה"ל לא חוקר – – –
צה"ל לא חוקר. צה"ל לא חוקר. ואם הוא חוקר, הוא חוקר את עצמו. ומותר למתוח ביקורת, ומותר לפתח נהלים חדשים.
והאנשים האלה, תפסיקו להתייחס אליהם כאל בוגדים.
האנשים האלה הם גיבורים, הם לא בוגדים. ותפסיקו לרדוף אותם.
גם את. תפסיקו לרדוף אותם. בושה שאת מדברת ככה – את והמפלגה שלך. את מייצגת את המפלגה שלך. את ויושב-ראש המפלגה שלך מעזים לרדוף את החיילים מ"שוברים שתיקה"?
אדוני היושב-ראש, תלמדו – – –
אני לא מצליחה לדבר דיבור אחד רצוף, ומה שקורה כאן – – –
כן, יש כאן הסכמה לאומית רחבה.
אה, באמת שלום גם לך. באמת שלום.
מעליזה לביא עד מירב בן ארי – תעשו קואליציה, קואליציה של מסע דה-לגיטימציה. תתביישי לך. אין לי ציפיות מהאגף הזה. אין לי ציפיות מהאגף הזה. תתביישי לך שאת נותנת יד לסתימת פיות – –
– – תתביישי לך שאת שותפה למסע הדה-לגיטימציה, את והחברים שלך.
אין לך מונופול על הילדים שלנו. אין לך מונופול על הילדים שלנו. גם הילדים שלנו שירתו בצבא. מי שם אותך על ביטחון המדינה? חצופה – –
– – את והחברים שלך שעושים דה-לגיטימציה. אחר כך זה מגיע גם לקיבוצים, שכבר סירבו לתת ל"שוברים שתיקה" להשתתף במסע האופניים. כולכם משתפנים. חבורה של שפנים.
אתם עושים את הנזק הכי גדול למדינת ישראל. את יודעת למה, חברת הכנסת יפעת שאשא ביטון? כי כשאומרים על ישראל – –
– – כשמותחים ביקורת על מדינת ישראל וסותמים את הפה לארגוני חברה אזרחית שמבקרים את השלטון – –
– – אתם נותנים להם יד. אתם נותנים להם לגיטימציה.
את והחברה שלך עליזה לביא.
לא, לא תם זמני. לא אמרתי שני משפטים ברציפות. אני רוצה – – –
אדוני היושב-ראש, אני רוצה להגיד בצורה ברורה, נחרצת, שאינה משתמעת לשתי פנים: סיעת מרצ עומדת לצד "שוברים שתיקה", והילדים שלנו משרתים בצבא, והילדים שלנו לוחמים, ואל תלמדו אותנו – –
– – ואל תטיפו לנו מוסר, ואל תגידו לנו שאנחנו בוגדים, ואל תציירו אותם כבוגדים, ואל תעשו להם דה-לגיטימציה.
מי שם אותך? מי שם אותך בכלל?
כי את אומרת דברים שאין להם אחיזה במציאות.
לא הפרענו לך, את הפרעת לנו, את מתבלבלת.
אדוני היושב-ראש, תודה רבה, חברי חברי הכנסת, אורחים יקרים, הכנסת מציינת היום את יום המאבק להגנה על זכויות האדם, שבדרך כלל מצוין ב-10 בדצמבר, ואת המאבק להגנה על אנשים עם מוגבלויות. אני חושבת שהשילוב של הדיונים האלה במליאה הוא ראוי. זה לא חוכמה – אמרת בצדק, אדוני היושב-ראש – לשמור על זכויות אדם – אני אולי מוסיפה – בעתות של שלום ופיוס. החוכמה היא לשמור על זכויות האדם של כל בני-האדם דווקא כשהדם רותח, כשהמציאות היא קשה. ואנחנו נמצאים במציאות קשה של פיגועים וטרור, מציאות קשה שאנחנו מתמודדים אתה; הייתי אומרת אפילו מציאות מדממת. ויש חובה לבית הזה, שפה מתקיים היום הדיון, להיות הגוף שמבצר את ההגנה על זכויות האדם, שמגן על הדמוקרטיה, שפועל להגנה על כל הקבוצות באוכלוסייה שהזכויות שלהן מופרות, ולדאוג לחוקק חוקים שייטיבו עם הקבוצות המופלות, המודרות – על בסיס אתני, יהודים וערבים, נשים וגברים, יוצאי אתיופיה, יוצאי ברית-המועצות לשעבר, משפחות עניות, אנשים עם מוגבלויות. אני אומרת בצער, וקשה לי לומר את זה ביום שאנחנו לכאורה צריכים להיות קצת יותר חגיגיים, אני אומרת בצער שרוח רעה מנשבת מהכנסת. במקום שהכנסת תהיה זו שמגינה ומבצרת את ההגנה על הדמוקרטיה ועל זכויות האדם, הכנסת, באיזשהו שטף של אקטיביזם חקיקתי, מחוקקת חוקים פוגעניים, פולשניים, חודרניים, מפלים, גזעניים, מדירים ומשתיקים. והדבר הזה לא מגיע רק מהכנסת, זה מגיע גם מהממשלה. המיעוט בכנסת צריך לקבל את העובדה שיש רוב ששולט. אבל הרוב צריך להגן על זכויות האדם. וכשהרוב משתמש בעריצות שלו, בכוח הקואליציוני שלו, כדי לקדם יוזמות חקיקה, בין על-ידי שרת המשפטים, לסמן ארגונים בחברה האזרחית, ובין על-ידי יוזמות של חברי כנסת כאן בבית הזה להקמת ועדות חקירה ולהשתקת גופים וארגונים שיש להם, מה לעשות, גם ביקורת על השלטון – כן, חברה מתוקנת צריכה להכיל גם ארגונים שיש להם ביקורת על השלטון. וגם כשזה לא נעים לשמוע, אסור להשתיק אותם ואסור לפגוע בחופש הביטוי שלהם ואסור לרדוף אותם ואסור להדיר אותם. והיום, מי שפוגע גם באזרחי ישראל הערבים ובנציגים שלהם בכנסת, גם בקבוצות מופלות, גם בארגוני החברה האזרחית, בארגונים – מה שנקרא ארגוני שמאל – זו כנסת ישראל, שחוטאת לתפקידה המקורי לפעול ברוח מגילת העצמאות, לפעול לטובת כלל הציבור ללא הבדל דת, גזע ומין, לפעול ברוח אמנת זכויות האדם שנחקקה באו"ם לאחר השואה, לאחר מוראות השואה וזוועות השואה, שבה עצרת האומות קמה והתאחדה ואמרה: אנחנו עושים או מסרטטים קו תיחום ברור בין מה שמותר למה שאסור. לצערי, הייתי אומרת שבשנת 2015 כנסת ישראל לא עומדת במבחן הזה. תודה, אדוני.
אתה חצוף, אתה שתול פה בכנסת.
אתה חצוף. – – – מה עם מועצת יש"ע? – – –
עוד מעט אני עולה לדבר, ואני אטפל – – –
מי שתל אותך פה? אתה השתול.
אל תיתן לי דוגמאות. ראיתי את החברים שלך ממועצת יש"ע, תפסיקו כבר עם ההשתלחות וההסתה.
לא שמעתי את ראש הממשלה מגנה את – – –
תגן על – – – למה אתה לא מגן – – –
אני לא מה מבינה מה עובר עליך, ואני אגיד לך – – –
אתה תלמד אותנו? אתה תלמד אותנו? מי אתה שתלמד אותנו? חצוף.
נחקר? ממתי אנחנו – – – על חקירות שמתקיימות – – –?
התחלת בכלל לדבר על העוני, אבל עכשיו – – –
לא שמעתי אותך מגן על נשיא המדינה ועל ראש הממשלה – – –
כשהפריעו לנו אתה מוכן, אבל כשאנחנו מדברים – – –
ברור, תשתמשו בכוח שלכם – – –
לא ביקשתי שתצנזר, ביקשתי שתאפשר לי הערות ביניים. כשזה לא נוח לכם, לא מתאים לכם הערות ביניים של האופוזיציה?
איזה פתרון. הם לא סופרים – – –
לא, אדוני, אני רוצה לדבר כשראש הממשלה נמצא.
אדוני היושב-ראש, חברי חברי הכנסת, ראש הממשלה, אדוני ראש הממשלה, אני אשמח אם תתייחס לדברי; אדוני ראש הממשלה, בפעם השנייה. עולים כאן חברי כנסת, לכאורה כדי לדבר על דוח העוני, על מדיניות שיש לה בעל-בית. על-פי ארגון "לתת", הדוח האלטרנטיבי, 2.6 מיליון ישראלים עניים, מתוך זה קרוב למיליון ילדים. לנתונים האלה יש בעל-בית, ומי שאחראי לנתונים האלה זה אתה, ראש הממשלה; זו המדיניות שלך בעשור האחרון שדרדרה את מדינת ישראל למקום שהיא נמצאת בו. ועולים כאן חברים שלך מהקואליציה, מנותקים. עומד פה מוטי יוגב ומסביר לנו שממש אין הרבה עניים. רק השבוע מעבירים עוד 150 מיליון שקל דרך ועדת הכספים להתנחלויות – אז אם אצלי טוב, אצל כולם טוב. חבורה של מנותקים. עולה חבר הכנסת מיקי זוהר ומלמד אותנו – למה אנחנו לא הגנו עליך כשהסיתו נגדך, אדוני ראש הממשלה. אז קודם כול, יש לי חדשות בשבילך, חבר הכנסת זוהר: כשהסיתו נגד ראש הממשלה ברשת, אני, לפחות, יצאתי נגד זה. אבל לא ראיתי לא אותך ולא את ראש הממשלה מתייצבים לימינו – תרצו, לשמאלו – של נשיא המדינה – –
תרשה לי. – – שסופג איומים, קללות, נאצות, הסתה. איפה אתה, ראש הממשלה? לא שמעתי אותך.
אתה לא היית צריך ללמוד את הלקח הזה ולהבין שלמנהיג ציבור – – –
האם, ראש הממשלה, לא היית צריך ללמוד את הלקח ולהבין שאסור למנהיג ציבור לשמור על זכות השתיקה ולהבליג על הסתה היוצאת מהמחנה שלך נגד מנהיג ציבור?
אבל מה הפלא שאתה לא מגן על נשיא המדינה, אדוני ראש הממשלה, כשהנציגים שלך, נציגי השתולים כאן בכנסת, מנהלים קמפיין הסתה ושרים בממשלה שלך מאמצים אותו. אני רוצה להסב את תשומת לבכם, חברי באופוזיציה, תנועת "אם תרצו", שמנהלת את קמפיין ההסתה, הגישה תביעת דיבה לבית-המשפט, כי אמרו עליה, "אם תרצו" – כינו אותה בשם תנועה פאשיסטית. כך קראו לה, חבורה של אנשים. בית-המשפט דחה את העתירה הזאת וקבע כי יש בתנועה הזאת, ב"אם תרצו", שעומד בראשה רונן שובל, החבר של נפתלי בנט – בית-המשפט קבע ש"אם תרצו", יש בה סממנים פאשיסטיים. ככה ההגדרה של בית-המשפט, אני מצטטת, ולכן הוא דחה את העתירה על תביעת הדיבה. הצעת חוק השתולים של יואב קיש, שאיננו פה עכשיו, היא שיקוף פרלמנטרי של תנועת "אם תרצו", ואתם עומדים כאן ומנצלים את הבמה ועושים מסע של דה-לגיטימציה והסתה נגד חיילים ששר הביטחון שלח אותם לקרב להיהרג, שלח אותם לשמור על מאחזים בלתי חוקיים. אני מסיימת, אדוני. מי שעושה את הנזק למדינת ישראל זה לא "אם תרצו" ולא ארגוני זכויות אדם, זה המדיניות של ראש הממשלה – –
– – זה הכיבוש שעושה את הדה-לגיטימציה למדינת ישראל. אתם יכולים לא להכניס אותם לבתי-הספר, אתם יכולים להגיד שהם לא ייכנסו למחנות צה"ל – לא תסתמו להם את הפה, לא תסתמו לנו את הפה. בגין היה מתהפך בקבר אם היה רואה את המדיניות שלכם.
זה שראש הממשלה – – – כשאתה מדבר על העוני – – –
אדוני, אף מילה על נשיא המדינה. אף התנערות.
אני לא ראיתי שקראת כשהם מחאו כפיים.
מה, אתה משטרה? תגישו תלונה למשטרה. מה אתה עונה לה?
תודה, אדוני. אדוני השר, שר החינוך הכריז השבוע כי קיבל החלטה לאסור על כניסת ארגון "שוברים שתיקה" לבתי-הספר. אני רוצה לשאול: 1. האם יש לשר סמכות להחלטה כזו? 2. אם כן – מתוקף איזה נוהל? 3. האם יצאה הוראה או חוזר מנכ"ל המבהיר את האיסור? 4. אם כן – מה תוכנו? תודה, אדוני.
אדוני, אני רוצה שאלה נוספת. זה לא בא בחשבון, השר נואם נאום ולא עונה.
אדוני, אם השר רוצה לדבר, שיעלה לדוכן בכל רגע. אני רוצה לשאול שאלה נוספת.
לא, הוא רוצה לדבר עכשיו על נושא אחר – – – בדומא.
לא, ממש לא. הוא לא ינצל את הבמה.
לא, הוא לא יכול לדבר עכשיו על דומא ולנצל את הבמה – – – שלו.
זה לא מעניין אותנו מה הוא חושב.
אדוני היושב-ראש – – – שאלות נוספות, הוא רוצה לדבר על זה, תן לו לעלות – – –
אל תנצל את הבמה, בכל הכבוד לך.
לא, אתה לא תנצל את הבמה עכשיו לפרופגנדה שלך.
זה לא קשור לשאילתה. אתה רוצה לדבר, זה חשוב? – – –
לא, הוא לא יכול לדבר – – –
– – מעשה חסר תקדים בזה שאתה נותן לו לדבר – – –
אני מבקשת שהשר יישאר פה וישמע.
אדוני היושב-ראש – אני לא שומעת את עצמי, אדוני.
אדוני היושב-ראש, שאלתי את שר החינוך מכוחה של איזה תקנה – סליחה, חברי. עליזה – – –
תודה. אדוני היושב-ראש, שאלתי את שר החינוך מתוקף מה הוא החליט להורות על איסור כניסת "שוברים שתיקה" לבתי-הספר – –
– – ואז עלה שר החינוך על הדוכן וניצל את השאלה ששאלתי למסע של השתלחות ב"שוברים שתיקה", השתלחות פרועה, מסיתה, מתלהמת. להגיד עליהם – אני מצטטת – שהם חבורה שעושה פשעים? החברים שלך הם שעושים פשעים.
אתה מעז לומר עליהם שהם עושים פשעים, ואתה יודע שחוזר מנכ"ל משרד החינוך – ואני שואלת, אדוני, ואני מבקשת לאפשר לי לשאול – –
אדוני, אז אנא אפשר לי לשאול.
– – כי השר לא ענה על השאלה.
השר ניצל את הבמה למסע השתלחות, ותרשה לי.
אדוני, לשר החינוך – אני רוצה להבהיר את זה ולומר בצורה ברורה, ואם הוא לא יודע אז אני מבהירה לו: לשר החינוך אין סמכות לאסור את כניסת "שוברים שתיקה" לבתי-הספר. ההחלטה מוסדרת בחוק ובנהלים של משרד החינוך. מנהלים יכולים להחליט על זה, ועדות מיוחדות, לא שר החינוך. השר עשה הצגה לתקשורת, אדוני. השר יכול להורות לשנות את חוזר מנכ"ל בנושא השיח החינוכי בנושאים שנויים במחלוקת, אבל החוזר עצמו, חוזר מנכ"ל, לא עוסק בכניסה של גורמים חיצוניים. חוזר מנכ"ל עוסק בגבולות השיח. ומה שאומר השר על "שוברים שתיקה", מסית מולם – – –
אדוני, אני שואלת את השאלה.
מכיוון שהשר עשה מעשה שלא ייעשה כשהוא הסית – – –
אדוני, לא ראיתי שעצרת את השר שניצל את הבמה – –
– – כדי להשתלח ולהסית נגד "שוברים שתיקה" ולא ענה על השאלה.
12 דקות הוא דיבר במסע הסתה משתלח.
ולכן אני שואלת, אדוני – – –
– – האם השר לא פוגע בסמכות וביוקרה של המנהלים באופן שהוא מרשה לעצמו להחליט החלטות שלא עולות בקנה אחד עם הסמכות של השר?
לא קשור לחטיבה להתיישבות.
לא הבנתי, אדוני, למה הכלל הזה לא חל על כולם? למה רק רופאי שיניים?
אתה עולה להשיב, אדוני השר?
זה לא עובד ככה. צריך להצביע על כל הצעה.
איזו ועדה זו, סליחה – – –?
לא הבנתי למה שר החקלאות – – –
– – – שר החקלאות צריך – – –
– – – אתה מעז להשוות בין מאכער – – –
לא בא בחשבון. אל תשווה – – –
לא, איך אתה משווה ביניהם? תחזור בך.
לא, אתה משווה ביניהם – – –
– – – שותף לעבריינות – – –
כל הכבוד לך, אבל אל תשווה – – –
תתנצל לפני שאתה יורד מהבמה.
– – – העיקר עושים במתמטיקה – בני 13 ילכו לעבוד. השתגעתם?
איך שר החינוך מרשה שילדים בגיל 13 – – –
אתה בעצמך אפילו לא מאמין בזה.
היה. אמרו שהוא בניגוד עניינים. למה מעבירים? – – –
אדוני יושב-ראש ועדת הכספים – – –
גברתי היושבת-ראש, חברי חברי הכנסת, אנחנו, בסיעת מרצ, נצביע נגד הצעת החוק. התפלאתי לשמוע את חברי חבר הכנסת גפני, שבדיון בוועדה אמר שההסתייגות שאנחנו מציגים כאן בשם האופוזיציה, או חלק מהאופוזיציה – המחנה הציוני, מרצ והרשימה המשותפת – למס חברות דיפרנציאלי – אמר חבר הכנסת גפני שזאת הסתייגויות מצוינת. אני לא מבינה, אדוני, למה אתה מבקש לדחות את ההסתייגויות? את מי הולכת לשרת הצעת החוק הזאת, אדוני? את מי הולכת לשרת הצעת החוק הזאת? החוק הזה הולך להקל על התאגידים במקום על האזרחים. החוק הזה הולך לעזור לאותן קבוצות גדולות במשק שגם ככה נהנות מפטורים. במקום לקחת את הכסף הזה ולהשקיע אותו בהגדלת הסיוע לאוכלוסיות מוחלשות ובשיפור השירותים החברתיים, אנחנו עכשיו נותנים מתנות חסרות היגיון לתאגידים הגדולים? עכשיו, אני הייתי מבינה, אדוני יושב-ראש ועדת הכספים, אם היית עומד כאן ואומר שהצעד הזה אולי נועד לעודד את העסקים הקטנים והבינוניים – אז נניח. אבל למה לצ'פר את החברות הגדולות? למה להוריד מס שווה לכולם? חברי חברי הכנסת, ההסתייגות שלנו אומרת לאמץ מודל שקיים במדינות אירופה, וזה עובד במדינות אירופה. בהרבה ממדינות אירופה יש מס חברות פרוגרסיבי. זאת אומרת, זה מס דיפרנציאלי, שבמסגרתו חברות בעלות מחזור עסקים קטן יותר משלמות מס נמוך יותר מחברות בעשירון העליון. לכן הצענו שחברות ישלמו 30% מס על מעל מיליון ו-200,000 שקל, ו-20% כשזה פחות מזה. עשינו הערכה, או ליתר דיוק ציטטנו הערכה, של המרכז לממשל תאגידי ברמת-גן, במרכז האקדמי למשפט ועסקים ברמת-גן, שאמר שאם ההסתייגות הזאת, למס דיפרנציאלי, תעבור, זה יכניס למדינה סכום מוערך של 3 מיליארד שקלים; זה יעודד צמיחה, זה יעודד פיתוח, במקום להגיש עכשיו הצעה שרק תגדיל את האי-שוויון. חברי הכנסת, אני קוראת לכם לתמוך בהסתייגות שלנו ולדחות את ההצעה. אני רוצה, אדוני היושב-ראש וחברי – – –
– – – חברי חברי הכנסת, אני רוצה לנצל את שתי הדקות שנותרו לי – – –
חברי חברי הכנסת, אני רוצה לנצל את שתי הדקות שנותרו לי ולהתייחס לספורט החדש שאנחנו מזהים עכשיו במליאת הכנסת. הספורטאי הראשי הוא ראש הממשלה – מי יגנה מהר יותר, חברי חברי הכנסת. עמד כאן על הדוכן חבר הכנסת יריב לוין, סליחה, השר יריב לוין, וקרא לחבר הכנסת טיבי לגנות. השר יריב לוין, אני אשמח שתשמע – הוא אפילו לא שומע.
אדוני השר, עמדת כאן על הדוכן. לא שמעתי אותך במשך חודש, מאז אמר חבר קואליציה שלך, חבר הכנסת סמוטריץ, שמה שהיה בדומא, הרצח המתועב הזה, זה לא טרור, ועשה הבחנה בין דם לדם.
היא אפילו לא שומעת אותך. היא עסוקה בגלגלצ, אדוני. אדוני היושב-ראש, איזו צביעות. טרור הוא טרור הוא טרור, אין על זה מחלוקת. אבל אתם נותנים לגיטימציה להבחנה בין דם לדם, ואתם קובעים שיש מי שדמו סמוק יותר. אתם עומדים כאן על הדוכן ואתם תובעים גינויים, ולא ראיתי שאתם מחילים את אותה אמת מידה על חברים בקואליציה שלכם. ולא מספיק שסמוטריץ אמר את זה לפני חודש, ביום שבת הוא ישב בתוכנית של דנה וייס והסביר לכל עם ישראל, שמה שקרה בדומא, הפשע הנתעב הזה, זה לא טרור. ואתה עומד פה על הדוכן ואתה לא מסתייג מזה? זה לא נראה לך מצדיק הסתייגות? זה לא נראה לראש הממשלה שהוא צריך להסתייג? אנחנו חושבים שמה שהיה ביום שישי בתל-אביב זה זוועה, זה טרור, זה ראוי לכל גינוי. אין על זה חולק, גם הם אמרו את זה. ותפסיקו כבר עם הצביעות שלכם, ותפסיקו עם מחלקת הגינויים, ותפסיקו להטיף מוסר, ותפסיקו להסית. זה מה שאתם עושים, בזה אתם טובים, בהפליה בין דם לדם. תתביישו לכם.
תודה רבה, אדוני היושב-ראש, עמד כאן על הדוכן השר יריב לוין והסביר לנו באותות ובמופתים כמה חשוב – – –
זה היה לפני כמה דקות. הוא עמד כאן – – –
הוא עמד כאן כמה פעמים, אדוני, והקשבתי לו בקשב רב, כי הוא נתן לנו הסברים מנומקים ומלומדים למה הנתונים שמפרסמים בלשכה לסטטיסטיקה לא צריכים להיקרא ממשלתיים אלא לאומיים. כי אם זה ממשלתי, חלילה אפשר יהיה לחשוב שהממשלה עושה מניפולציות בנתונים האלה, והם צריכים להיות לאומיים כי הממשלה הזו מקדשת כל מה שנחשב לאום. חוק הלאום, כבר אמרנו? ספר האזרחות שם את הלאום ומוציא את הדמוקרטיה, ושם את ה"יהודית" לפני הדמוקרטיה. יש לכם כאן מגמה שמוביל ראש הממשלה, וסוכן המכירות של תעשיית הייאוש של נתניהו הוא השר יריב לוין, שמחפש תירוצים שפלים להסביר למה רודפים את האופוזיציה ולמה רודפים את המיעוטים, ומנמק כאן, ותכף יבוא גם בטח השר אופיר אקוניס ויסביר לנו שההחלטה של ראש הממשלה נתניהו – – –
אני רק רואה אותך מתקרב כולך זורח, אני יכולה כבר לראות איך תסביר לנו שראש הממשלה נתניהו קודם עמד כאן על הדוכן והסית באופן סלקטיבי נגד חברי הכנסת הערבים, שהוא לא מגנה חבר קואליציה שלו שאומר שהרצח בדומא זה לא טרור – חבר הכנסת סמוטריץ, אם לא אמרנו את שמו היום – ועכשיו הוא הסביר לערוץ 2 למה הוא מתנה את העברת 15 מיליארד השקלים שהממשלה הזו החליטה סוף-סוף שהיא מפנה לטובת אזרחי ישראל הערבים, לצמצום פערים; עכשיו הוא מסביר שהאזרחים הערבים במדינת ישראל, 20% מהאוכלוסייה, יצטרכו לעבור לדום ולהתיישר לפי הכללים של אלקין ולוין, ועוד פעם מסבירים לאזרחים הערבים שהם אזרחים על-תנאי, שהם אזרחים סוג ב'. ועומד כאן השר לוין ומסביר לנו בארשת של חשיבות, בקולו השקט והמנומס, שלא מצליח להסתיר את המסר המסוכן – חברים, יש לנו כאן שרים, הם סוכני המכירות. לוין, אקוניס, שאני לא אקפח אותך – אתה, לוין, אלקין והחבורה שלכם, אתם סוכני המכירות של תעשיית הייאוש של נתניהו. כל מה שהוא מוכר לנו זה ייאוש, וייאוש והסתה, והוא מתייצב בליל הפיגוע – למחרת, סליחה – במוצאי הפיגוע המזוויע והנורא בתל-אביב, ומסית נגד אוכלוסייה שלמה, ומנצל את הבמה בדיוק כמו שהוא ניצל אותה כאן היום על הדוכן. ואתה היית להקת החימום שלו קודם, עזרת לו, הסברת לנו למה ארץ-ישראל השלמה ותל-אביב ועפרה ובית-אל הם אותו דבר, טרור הוא אותו דבר. זה לא אותו דבר; דין תל-אביב הוא לא דין עפרה, עפרה זה לא תל-אביב.
אני חושבת. אני אומרת מה אני חושבת.
אני יודעת. בקצב הזה עוד מעט גם לא ייתנו לך את זה.
השר אקוניס, אני התבקשתי לסיים, אז אני רוצה לומר, אתם פתחתם מחלקה חדשה, מחלקה שעוד לא הייתה בכנסת – מחלקת הגינויים. כל יום אתם מצפים מאתנו שנגנה ונתייצב לפי הסטנדרטים שלכם, ונסביר מה שאתם רוצים לשמוע.
מה לא היה טוב, אדוני השר?
אה, אדוני השר. אוה, שבת שלום, אדוני.
לא, אבל יש פה שרים שמפריעים לנואם.
אולי השבת תגן על ראש הממשלה כמו שהגנה עליו?
השר אקוניס לא קובע לך את סדרי הדיון.
כי זו לא שאלה תקציבית, זו שאלה של מדיניות.
וואו, וואו, וואו, וואו, וואו.
– – הוא יכול לדבר לעניין.
– – – שבכלל לא יישארו – – –
השר חיים כץ עלה על הדוכן – – – וחבר הכנסת אלי כהן – – – וגם אני – – –
וחבר הכנסת אלי כהן העלה את ההצעה הזאת – – – אני – – –
נובמבר 2014, 30 בנובמבר – – –
– – – בונוס. לפני חצי שנה שר הרווחה עמד על הדוכן, הזיל דמעות תנין כמה זה חשוב לסייע לאימהות חד-הוריות – – – שמייחסת להן כפל קצבה – – –
– – – לא, אנחנו לא מסכימים. הוא הסביר לנו – – –
תודה רבה. אדוני השר, עמדת כאן בחודש מאי על הדוכן – – –
אני מכבדת אותך ואני אסכים, אבל אני לא יכולה לקבל את זה שעמדת כאן על הדוכן ופנית אלינו, למציעים, ואמרת לנו: תנו לנו חצי שנה; אני מתחייב לכם: אני הולך להביא רפורמה. המצב הזה שהקצבאות ניתנות לילדים ואתם מייחסים לנשים כפל קצבה, בקצבאות שניתנות לילדים – הסברת לנו באותות ובמופתים: תסמכו עלי. ואני סמכתי עליך, אתה יודע את זה, ולכן גם אתן לך להשיב. אבל אל תעלה לכאן ותגיד לנו: תנו לי זמן, אני יושב עם כולנו, אני מגבש רפורמה. אני נותנת לך שתעלה לכאן. אני רוצה שתגיד לנו שאתה מתחייב שאנחנו נעביר את ההצעה הזאת בקריאה טרומית, שאתה לא תגרום לנשים לעבוד בשחור כי הן לא רוצות להגיע לרף, כי הן לא רוצות לצאת לעבודה, כי אחר כך אתה מקצץ להן בקצבת הילדים. אני רוצה שתתחייב ותגיד להן: לכו לעבוד בכבוד, שיהיה לכן רצף תעסוקתי. תגיד לנו: אני מעביר את זה בטרומית, תמתינו לנו עם ההצעה הממשלתית. זה יהיה מין אקדח לרקה שיחייב אותך להביא הצעה ממשלתית. אתה לא יכול לפנות אלינו, מפני שאנחנו מחבבים אותך, ומפני שאנחנו מעריכים אותך, ואתה מושך אותנו באף חצי שנה, ואז לבוא לפה ולהגיד: כולנו, הישועה תבוא מכולנו. נו, באמת. אני מצפה ממך שתתייצב ותגיד לממשלה שלך ולשרים שלך ולראש הממשלה: אי-אפשר יותר לדפוק את האימהות החד-הוריות. אתה התחייבת לזה, ותעמוד בהתחייבות שלך.
הוא לא משיב לעניין. הוא ביקש לעלות והוא לא משיב לעניין.
תודה רבה, גברתי. אני רוצה להודות לוועדת השרים לחקיקה, שתומכת בהצעת החוק להבטחת הכנסה לנשים מוכות. על-פי ההצעה החדשה, נשים שתשהינה במקלט לנשים מוכות בין חודש לחצי שנה תהיינה זכאיות להבטחת הכנסה, בניגוד למצב היום, שמי ששהתה חודש קודם לכן תהייה זכאית. אני רוצה להודות לשר האוצר, לשר הרווחה, לשרה גילה גמליאל – שתקדם גם הצעה ממשלתית – ולשר יריב לוין, ראש הוועדה. זו הצעה שתמנע מנשים לחזור למעגל העוני, למעגל הטרור הגברי, האלים, ותסייע להן לשמור על ביטחון כלכלי וכבוד כלכלי. צריך להגיד שזו רק הצעה אחת ממכלול של הצעות שהמדינה לוקחת בהן אחריות לסייע לנשים מוכות. תודה.
גברתי, גברתי, אני שכחתי. אני התחייבתי שאנחנו נעביר את ההצעה הזאת בקריאה טרומית – שכחתי להגיד את זה – ואנחנו נמתין להצעה הממשלתית.
– – – חוק העמותות. אף אחד לא האשים אותך. אמרנו שאתם אחראים להסתה – במשמרת שלכם – שרפו – – – שרפו – – – שרפו כנסיות – – –
התשובה היא שבמקרה הזה מדובר – – –
אתה מחנך אותנו? שאני אבין.
אני מגנה מדיניות, לא דברים - - -
מה ההנחיות? לירות כדי להרוג - - -
אדוני היושב-ראש, כמה קל לשלוח את סגן השר להשיב על השאילתה, בעוד השר יושב במליאה. זה לא נראה לי מקרי. השאילתה שלי מתייחסת להקפאת התמיכה בארגוני היהדות הפלורליסטית. על-פי הפרסומים בעיתון "הארץ", בתקציב 2015–2016 הוקצבו כ-16.5 מיליון שקלים לארגונים ליהדות פלורליסטית, ועל-פי הכתב אור קשתי, הכספים האלה לא הועברו. ואני מבקשת לשאול - - -
יש פה התפתחות מעניינת. השר מבקש לענות.
אוקיי. מאה אחוז, אדוני. אני מבקשת לשאול: 1. מה עילת ההקפאה? 2. האם הכספים הועברו לארגונים אורתודוקסיים? 3. אדוני, מתי תאושר התקנה להתחדשות יהודית? וסליחה – כמעט כמו הילרי – אדוני: כיצד פועל משרד החינוך לייצוג תפיסות שונות של יהדות? תודה.
אדוני השר, אדוני היושב-ראש, שמעתי את השר עומד ומסביר לנו שאין אפליה ויש תקצוב דרך עמותות, ולא רק שיש תקצוב, השר ברוב נדיבותו הגדיל את התקצוב. לא שמעתי מה התקצוב, מה הנתונים, מה המספרים, אני רק יודעת שהשר מתקצב גופים ומוסדות אורתודוקסיים, גם כאלה שלא מלמדים ליבה, והכסף הזה לצערי – מתלונות שהגיעו, לא רק באמצעות כלי התקשורת – לא הגיע לאותם ארגונים פלורליסטים שמאיימים חלילה על התפיסה של השר. אם השר חושב שבכל פעם ששואלים אותו שאלה לגיטימית הוא ינצל את ההזדמנות, יעלה על הבמה וישתלח – פעם בכלי תקשורת כזה, פעם בכלי תקשורת אחר – ינצל את ההזדמנות כדי להשתלח ולא לתת תשובות על שאילתה ששאלתי – לא קיבלתי שום תשובה מהותית. השר פיתח לו שיטה חדשה: הוא עולה על הדוכן – זו לא השאילתה הראשונה – ומנצל את הבמה, בחסות השאילתה שאני או חברי מגישים, כדי להשתלח בתקשורת, במקרה הזה בעיתון "הארץ" או בעיתונאי של "הארץ" שחשף את זה. לא נוחה לך החשיפה הזאת; נוח לך להסתיר, נוח לך להפנות אצבע משולשת לכל מי שמבקר אותך. זה לא עובד ככה. אנחנו לא מתכוונים לעשות לך את החיים קלים, אדוני.
אני שואלת, ואל תחלק לי ציונים.
- - - למה אתה אומר לה שהיא צווחת? היא שאלה אותך שאלה. זאת הייתה מהות השאילתה.
אל תדבר אלינו בסגנון - - -
התורה שאתה מייצג. התורה שאתה מייצג - - -
אני שאלתי אותך שאילתה, ולא נתת שום - - - לשאילתה.
בינתיים אתה רק מצנזר אותם.
מה עם הקונטקסט? אתה נותן את זה - - -
הבעיה היא לא מה שכתבתם על רבין, הבעיה היא הקונטקסט וההשפעה; הבעיה לא מה שכתבתם על רבין, הבעיה היא הטקסט בהשוואה. אל תעשה לנו ככה ככה עם היד. אל תעשה לנו את התנועה הזאת.
גברתי היושבת-ראש, חברי חברי הכנסת, אני לא שומעת, גברתי. גברתי היושבת-ראש, גברתי היושבת-ראש, אני לא שומעת את עצמי.
הזמן בורח לי. גברתי יושבת-הראש, אני מגישה בשם סיעת מרצ הצעה לפיזור הכנסת. הכנסת הזאת צריכה להתפזר הן בגלל הקואליציה והן בגלל האופוזיציה. רק לפני כמה ימים אנחנו ראינו בכתבה של עמית סגל בערוץ 22, על מערכת הבחירות האחרונה, איך ראש הממשלה נתניהו, בשביל לקחת את השלטון, היה מוכן להפקיר ולגרום לנזק ארוך טווח למעמד של יותר מ-20% מאזרחי המדינה. ובכל יום שהממשלה הזו מכהנת, היא מתנהלת באותה הפקרות, אותו חוסר אחריות שקורע את ישראל מבפנים. יש לנו מדינה שסועה ופצועה, שמתמודדת יום-יום עם טרור, ולאחרונה גם זכינו במקום הראשון בעוני במדינות ה-OECD. השר כץ, המקום הראשון בעוני. אבל לממשלה הזו שלכם אין תשובה לטרור - -
- - אין לה תשובה לפערים החברתיים - -
- - ולכן כל מה שראש הממשלה והשרים שלו עסוקים בו זה הפצה של שנאה, אלימות והסתה ושיסוי, במקום לאחות את הפצעים הכואבים של אזרחי מדינת ישראל; רק שיסוי, והפעלת משטרה חשאית, ושימוש בפרקטיקות של סתימת פיות ודה-לגיטימציה של ארגוני שמאל. חברי חברי הכנסת, זו לא מנהיגות, זו פחדנות. ואני אומרת לכם שהכוחנות הזו לא תעזור לכם. כי צדק וערכים הם דברים הרבה יותר גדולים מכל היועצים האסטרטגיים שלכם, והם ינצחו בסוף. חברי חברי הכנסת, הממשלה הזו היא ממשלה מופקרת, חסרת אחריות, שתעשה הכול כדי להישאר בשלטון, כולל לרמוס את האזרחים שלה. ולכן היא צריכה ללכת הביתה. פשוט הספיק לנו. ראינו מה קרה כאן שנה אחרי הבחירות – ממשלת ימין קיצוני, שכבר לא מסתתרת מאחורי מסכות, ומתפארת בגזענות שלה ובלאומנות שלה. אני חושבת שאחרי השנה הזו הגיע הזמן שנתעורר ונתפכח לעומת האתגרים שמזומנים לנו. אנחנו חייבים להסתכל בעיניים לממשלה הזו ולהגיד לה ללכת הביתה. פשוט נמאס לנו מכם. ואני לא יכולה, חברי חברי הכנסת – ואני אומרת את זה במידה גדולה של צער לידידי, אפילו ידידי הטוב, חבר הכנסת הרצוג, יושב-ראש האופוזיציה. אני חייבת לומר ששמעתי אותך ואני התביישתי. זו לא אופוזיציה, חברי חבר הכנסת הרצוג. זו קריקטורה של אופוזיציה. אתה לא ראש האופוזיציה שלי, כי אין דבר שהציבור בישראל זקוק לו יותר בימים האלה מתקווה, מאלטרנטיבה לפתרון – לאין-פתרון, הייתי אומרת – של נתניהו. אתה מוותר על פתרון שתי המדינות? אתה קורא לתהליך השלום "סתם דיבורים"? אתה בכלל משווה בין הימין הקיצוני למרצ? חברי חברי הכנסת – אתה השתגעת? אני שואלת אתכם. מה עוד אתה מוכן לעשות כדי לנסות לקושש קולות מהימין? אני חייבת לומר לך, כששמעתי שאתה אומר: אנחנו לא הימין הקיצוני ומרצ, אמרתי: וואו, אתה נשמע כמו יאיר לפיד, עוד רגע אתה כמו יאיר לפיד.
אתם שכחתם מה זה להיות אופוזיציה, אתה עסוקים בלהתחפש לימין ולא אכפת לכם מה אתם מוכנים להחריב בדרך. ממש כמו ביבי.
אליכם אני אפילו לא מתייחסת, חבר הכנסת ילין, מכם לא הייתה לי בכלל איזושהי תקווה. אבל בכל זאת הייתה לי תקווה מיושב-ראש האופוזיציה, ממה שמכונה המחנה הציוני. אז אם נתניהו אומר, או משלם מס שפתיים לפתרון שתי המדינות – הוא אומר לאובמה: אני תומך בפתרון שתי המדינות, ואומר חבר הכנסת: גם אני תומך בפתרון שתי המדינות, רק אין לזה היתכנות. אז מה ההבדל ביניכם, חברי חבר הכנסת הרצוג?
בסדר, אני יודעת שאני אשמע אותך. אני אומרת: בשביל להצביע לביבי – הציבור שהצביע לך ולא הצביע לנו, כי חשב שאתה תהיה תקווה, בשביל זה הציבור לא צריך אותך, הוא יכול פשוט להצביע לביבי. הוא גם ידלג על יאיר לפיד, גם הוא חי באשליות שאם הוא ישבור ימינה ויגיד שהוא לא ימין והוא לא שמאל – כולכם כל כך רוצים להיות במרכז, כל כך חמים ונעים שם, ולהסתופף – בחיקו של הקונסנזוס. אבל אני חייבת לומר, חבר הכנסת הרצוג: מיאיר לפיד לא היו לי ציפיות, לא לרגע. אבל בכל זאת, להגיד: אנחנו לא הימין הקיצוני ולא מרצ? אני לא אתן לך להכפיש את מרצ במסע האומלל הזה לאובדן ערכים. אין סימטריה, אני רוצה להבהיר את זה אחת ולתמיד: אין סימטריה בין ימין לשמאל, אין סימטריה בין רוצחי ושורפי תינוקות למרצ או לארגונים שמקדשים זכויות אדם.
ואני מזכירה את זה לכולכם, ובעיקר לך, כי רוצחים אידיאולוגיים צמחו בישראל בערוגה מאוד מסוימת, בחצר האחורית של הימין ולא של השמאל. ואף פעם לא של השמאל. אני ממש לא מאמינה שאני צריכה לומר את זה לכם, שרוצחים צמחו בחצר האחורית, בערוגה, יבלית, של מחנה אחד. אני גאה לייצג כאן את מה שמכונה מפלגת שמאל.
ואתה מצטרף לדה-לגיטימציה לשמאל? מילא יאיר לפיד עושה את זה – אתה? חברי חברי הכנסת, גל הטרור הנורא שמשתולל כאן בחודשים האחרונים הוא הוכחה לכישלון והקריסה המוחלטת של ראש הממשלה נתניהו – שאפשר לנהל את הסכסוך. הסכסוך מנהל אותנו, חברי חברי הכנסת. וזו התוצאה של המדיניות הפחדנית של נתניהו, שהניחה שאפשר להמשיך כאן את החיים כרגיל, כשמיליוני פלסטינים נמצאים תחת השליטה שלנו ללא זכויות בסיסיות, וכשנתניהו מסרב להיפגש עם אבו-מאזן – אז מי לא פרטנר, אני שואלת אתכם, אבו-מאזן לא פרטנר או נתניהו לא פרטנר? יש לנו, חברות וחברים, חברי הכנסת, ראש ממשלה שהוא חסר אחריות, אפס במחשבה אסטרטגית, אפס יוזמה ואומץ לשנות כאן את המציאות המדינית, שמוכן לזרוק לפח את חלום המדינה שלנו בשביל להתחנף לימין הקיצוני, בשביל ההישרדות הפוליטית שלו. ותראו מה קורה עם כל ההתחנפות לימין הקיצוני ומה עושה לנו כאן הימין הקיצוני. כי יחד עם הטרור מגיעים גם ניסיונות ההשתקה והדה-לגיטימציה מהימין מול כל מי שמעז לדרוש מהממשלה הזו לקחת אחריות. ותשכחו מזה, פשוט תשכחו מזה, שאפשר לנתק את המצב המדיני ואת מדיניות הכיבוש מגל ההסתה והלאומנות ששוטף את הארץ. גל שראשיתו בממשלה, בחקיקה נגד עמותות, בזה שאתם מצטרפים ליוזמות חקיקה אנטי-דמוקרטיות כל שבוע, כל שבוע אתם מצביעים כמו שמצביעים בליכוד - -
- - ברדיפה של ארגוני החברה האזרחית, בדרישות נאמנות כדי לקבל תמיכה לסל תרבות, השרה רגב, ההמצאה החדשה, בניסיון לסתימת פיות, בלשנות את ספר האזרחות - -
- - ובהסתה חסרת מעצורים נגד אזרחי ישראל ונגד הערבים. זה מה שהממשלה הזו עושה. מה שהממשלה הזו עושה, גם בהובלתו של החינוך בנט, היא מקדשת את הלאומנות הדתית והמשיחית ומכניסה אותה לבתי-הספר של הילדים שלנו. והגיע הזמן, חברי חברי הכנסת, הגיע הזמן שהממשלה הזו תפסיק עם ההזיה שאפשר להחזיק עם שלם, מיליונים – מיליונים – בלי זכויות וריבונות, ולחשוב שהייאוש של האנשים האלה לא יהפוך לשנאה ואלימות מחרידים. מתי כבר תבינו שאי-אפשר לנצח עם שלם שאין לו מה להפסיד? מתי כבר תבינו שלחכות זה לא מדיניות? הגיע הזמן פשוט שתלכו הביתה. תודה רבה.
אוקיי. מאה אחוז, אדוני. אני מבקשת לשאול: 1. מה היא עילת ההקפאה? 2. האם הכספים הועברו לארגונים אורתודוקסיים? 3. אדוני, מתי תאושר התקנה להתחדשות יהודית? 4. וסליחה – כמעט כמו הילרי, אדוני: כיצד פועל משרד החינוך לייצוג תפיסות שונות של יהדות? תודה.
הבעיה היא לא מה שכתבתם על רבין, הבעיה היא הקונטקסט וההשוואה. זה מה שאתה עושה. אל תעשה לנו ככה ככה עם היד. אל תעשה לנו את התנועה הזאת.
את עושה את זה עם חוק העמותות. מה זו הצביעות הזו?
החוק של העמותות זה נגד העמותות בהגדרה.
את עומדת פה – – – איזה שקיפות? נו, באמת, מה זאת הצביעות הזאת? מה זאת הצביעות הזאת?
– – – על הדוכן, ולא אומרת אמת.
"אם תרצו" זה הזרוע הביצועית שלכם, של הבית היהודי – –
– – והתרומות שלהם חסויות כיוון שאתם נותנים להם חיסיון. על מה את מדברת?
לא, אבל דמוקרטיה היא גם אמירת אמת.
דמוקרטיה זה בראש ובראשונה – – –
– – – בית-המשפט אמר. את ממשיכה לשקר פה.
את יודעת מה אומרות הפולניות: אנחנו כבר ננוח בקבר.
– – – מ"בני עקיבא" – – – אף אחד לא יבוא לחפש – – –
אדוני היושב-ראש, החוק הזה שמובא היום – אני לא שומעת את עצמי – החוק הזה שמובא היום כאן הוא חרפה. הוא לא היה צריך להיות מובא לכאן. את מתקן "חולות" היה צריך לסגור. אנחנו שמים אנשים בכלא בלי שהם עשו כלום. איזו הצדקה יש לשים אותם בכלא? ואתם באים לכאן ומסבירים לנו שבדרום תל-אביב קשה. כן, נכון, קשה בדרום תל-אביב. אבל למה קשה בדרום תל-אביב? מי אחראי לזה? אתם, הממשלות שלכם בשנים האחרונות – הממשלות שפיזרו את הפליטים מבקשי המקלט בדרום תל-אביב. חבר הכנסת פרוש, אתה מפריע לי. אתה ממש מפריע לי. אתם פיזרתם אותם בדרום תל-אביב כי רציתם לשסות אוכלוסייה באוכלוסייה, ולא מצאתם להם פתרון ולא בדקתם אותם אחד-אחד, אם הם פליטים או מבקשי מקלט. החוק הזה הוא כל כך מחפיר, הוא כזה כתם שמכתים את ספר החוקים הישראלי. ובמקום לפתור את הבעיה ולסגור את "חולות" ולבדוק באופן פרטני, אחד-אחד, בא לכאן השר ארדן ונתלה בבג"ץ. גם בג"ץ כבר הבין את המסר ששלחה לו – –
– – איילת שקד. אדוני היושב-ראש – –
– – במקום למחוק את הכתם המביך הזה מספר החוקים, אתם באים לכאן עכשיו. תתביישו לכם. אני רוצה לספר לכם סיפור. אני חשבתי שמדינת ישראל לא יכולה להרשות לעצמה להתנער מהאחריות שלה לפליטים. ולמה סיפרה חברת הכנסת מיכל רוזין על להפוך אותם לעובדים? למה לא הסכימו? כי לכל האנשים האלה היה אינטרס שחברות כוח-האדם ימשיכו להביא עובדים זרים בשיטת הדלת המסתובבת. במקום לקחת את האנשים האלה שכבר נמצאים כאן ולתת להם אפשרות לעבוד, יש מי שגוזר קופונים – –
– – מחברות כוח-אדם. בגלל זה לא רציתם להביא אותם, כן.
החוק הזה זה פשע הומניטרי וחרפה מוסרית. אני רוצה לספר לכם משהו. לפני כעשור, בשנת 2005 – אל תפריע לי.
בשנת 2005 – תקשיב לי היטב, חבר הכנסת חזן, תשמע סיפור, איזה ערך יש לזיכרון היסטורי.
– – – בשנת 2005 בארצות-הברית שלחו לכלא על הריגה בן-אדם בן 80. קראו לו אדגר ריי קילן. הבן-אדם הזה נשלח לכלא על פשע שהוא ביצע 60 שנה לפני כן במיסיסיפי – הרג שלושה פעילי זכויות האזרח. 60 שנה לפני כן – הוא כבר היה בן 80 – ושלחו אותו לכלא, כי אמרו: מיסיסיפי זוכרת, כי לזיכרון היסטורי יש ערך. ואני אומרת לך שהפשע ההומניטרי הזה שאתם נותנים לו יד עכשיו בהקמת מתקן "חולות" ובחוק הזה שאתם – – –
הלקח מזה אומר – תקשיב לי, אל תתווכח אתי עכשיו.
הלקח הזה אומר – נו, אי-אפשר.
אדוני, עלה לכאן אורן חזן על הדוכן – –
– – ודיבר שלוש דקות ברצף. זה לא יכול להיות שאני לא יכולה להגיד שלושה משפטים ברצף.
אף אחד לא תקף אותך, אל תהיה כזה מגלומן. שב. איזה מגלומניה – לחשוב שתקפתי אותך. מילא מזוז, אבל אותך?
אדוני היושב-ראש, הלקח מהסיפור שסיפרתי אומר שלזיכרון יש ערך. ואני אומרת את זה בהקשר של החוק הזה, של חוק ההסתננות. החוק הזה הוא עוול היסטורי מתמשך, שלא יישכח ולא ייסלח. ויזכרו לכם את החוק הזה, תקשיב לי היטב, אדוני השר לביטחון הפנים – אומנם הקראת את החוק הזה כאן במקום שר הפנים. לחוק הזה יהיה זיכרון, ויזכרו לכם את זה, ויגידו לכם שאתם אשמים. כי פשע הומניטרי כמו שאתם עושים – ואני חוזרת על המושג הזה. זה פשע הומניטרי – –
– – כי החוק הזה מכתים את ספר החוקים. ואתם תישאו באחריות לזה. אני מציעה שתזכרו את "מיסיסיפי בוערת". תודה.
מי ביקש סליחה? איפה שמעת?
תגיד, אתה נורמלי? אתה תוקף אותי? תתקוף אותם.
תודה רבה, אדוני. תודה רבה לחברת הכנסת עליזה לביא על היוזמה. אתגרי המחר בתעסוקה: הכשרה והשכלה בעולם עבודה משתנה – וצריך לקחת בחשבון גם את סוגיית הפנסיה. אני רוצה לייחד את הדברים שלי למה שאני קוראת פנסיה מגדרית, אם אני יכולה לומר את זה באופן הזה, ולעדכן את המליאה שקצבת פנסיה חודשית ממוצעת של אישה – שימו לב – היא כ-54% מקצבה של גבר. וכשהם יזדקנו והם יפרשו, הוא יקבל משהו כמו 6,820 שקל בחודש, והיא – זה הנתון השערורייתי – תקבל רק 3,790 שקלים. אני מדברת על בני-זוג נשואים, גבר ואישה, שיצאו לפנסיה, ואצל גברים ונשים שאינם נשואים הפער אפילו גדול עוד יותר. את הנתון המדהים הזה, הבלתי-מתקבל על הדעת, חשפתי בשבוע שעבר במחקר חדש שערך הצוות הכלכלי בלשכה שלי. חברי חברי הכנסת, זה נתון מטורף. זה מטורף אפילו בהשוואה לפערי השכר הגבוהים מלכתחילה בין גברים לנשים שעדיין נמצאים בשוק התעסוקה. אנחנו מדברים על זה הרבה בדיונים, בוועדות, בוועדה לקידום מעמד האישה, על פערי השכר בין גברים לנשים. נתון נוסף שחשפנו ואני רוצה להביא לתשומת לבכם, הוא מרתק ומקומם לא פחות: כשנשים מגיעות לגיל הפנסיה – חלק מהחיסכון הפנסיוני של האוכלוסיות הכי מוחלשות בישראל עובר ישירות לידיים של האוכלוסיות החזקות. אז ההערה הראשונה מתייחסת לחלוקת הפנסיה בין נשים לגברים, שהיא חלוקה מגדרית, וההערה והשנייה, החשובה לא פחות, היא לעובדה שהאוכלוסיות הכי מוחלשות בישראל, חלק מהחיסכון הפנסיוני שלהן עובר לידיים של האוכלוסיות החזקות ביותר. תשאלו איך זה קורה, איך יש כאלה פערי קצבאות אדירים בין נשים לגברים, אז אני רוצה לתת שתי סיבות מרכזיות. הסיבה הראשונה היא פערי השכר הגבוהים בשוק התעסוקה ואופן חישוב, מה שנקרא – אני רוצה להביא לתשומת לבכם מושג שקוראים לו מקדם ההמרה. זה מנגנון. זה מושג שקובע איך יחולק החיסכון הפנסיוני שצברנו במהלך החיים שלנו. המספר הזה מחושב על סמך ההערכה כמה שנים נותרו לחוסך – או במקרה הזה לחוסכת – כמה שנים נותרו להם לחיות אחרי היציאה לפנסיה. אצל נשים החיסכון הזה מתחלק במספר הרבה יותר גדול – גם בגלל שממוצע תוחלת החיים שלהן גבוה יותר, וגם משום שהן יוצאות מוקדם יותר לפנסיה. זה ממש לא מתקבל על הדעת. גם ככה נשים מופלות לאורך כל דרכן התעסוקתית. כבר בגיל בית-הספר אנחנו יודעים איך בנות מוסללות לעבר מקצועות שמרוויחים בהם פחות, ובהמשך – איך הן נתקלות בחסמים גדולים ביכולת שלהן להשתלב במקצועות עתירי שכר בשוק העבודה. ובמרבית משקי-הבית נשים הן הראשונות לוותר או להתפשר על הקריירה שלהן למען גידול ילדים. אז בין אם הסיבה היא שמלכתחילה נשים עובדות בעבודות רווחיות פחות, ולכן "ויתור" על הקריירה שלהן עולה למשק-הבית פחות, ובין אם הסיבה היא חלוקה מגדרית שבמסגרתה מצופה מהאישה לטפל בילדים, חברי חברי הכנסת, המשמעות היא אחת: נשים הן אלו שמוותרות על חודשי עבודה, על שעות עבודה ועל התקדמות לטובת גידול הילדים. והעובדה כי שוק התעסוקה אינו מותאם להורים לילדים תורמת גם היא לפערים הגדולים בין נשים לגברים. זו נקודה אחת. הנקודה השנייה, אדוני. הבדיקה שערכנו מראה כי האי-שוויון בשוק התעסוקה מועצם פי כמה לאחר גיל הפרישה. השילוב של האפליה בשוק העבודה עם אותו מקדם המרה גבוה של נשים יוצר מציאות בלתי-נסבלת, שבמסגרתה נשים בגיל פרישה נאלצות להתקיים ממחצית ההכנסה של גברים. ולמה אני טורחת להדגיש את זה? כי אנחנו שומעים בשנים האחרונות, כל פעם זה בא לכנסת, שיש דרישה חוזרת ונשנית להשוואת גיל הפרישה לנשים וגברים. ומי שתומך בהעלאת גיל הפרישה לנשים תמיד אומר שגם ככה הקטנו את מקדם ההמרה של נשים. אני אומרת לכם, חברי חברי הכנסת, זה אולי נכון מבחינה טכנית, אבל מבחינה מהותית זו שגיאה, היות שנשים רבות נפלטות משוק העבודה מוקדם יותר מגברים. הן לא ימשיכו לצבור חיסכון פנסיוני בשנים שיתווספו בגין העלאת גיל הפרישה, משום שבמקום לעבוד הן צפויות לשנות אבטלה נוספות. משמעות הדבר, חברי חברי הכנסת, ואני רואה את שר הרווחה מתקרב – – –
טוב שבאת, כי המומחיות שלך בנושא הפנסיוני ידועה, ואני רוצה שתיקח בחשבון, אדוני, שמשמעות הדבר היא שגם אם החיסכון הפנסיוני של נשים יחולק אחרת, הן בסך הכול יתחילו ליהנות ממנו מאוחר יותר, והוא יישאר קטן ולא מספק. המצב הזה הוא לא רע הכרחי. ההבדלים בתוחלת החיים של נשים וגברים – – –
אני רוצה רק, ברשותך – – –
תודה. עוד נקודה אחת. אתן לך עוד דוגמה – וההבדלים בין גברים לנשים ותוחלת החיים זה לא הדבר היחיד שקיים. תשמע, אדוני, אנחנו יודעים, למשל, שבין תושבי הפריפריה לתושבי המרכז קיימים פערים אדירים בתוחלת החיים, גם ככה – בין יהודים לערבים, בין עניים לעשירים. בואו ניקח את הדוגמה של תוחלת החיים ברעננה, שהיא גבוהה ביותר משש שנים לעומת רהט, חדרה, קריית-אתא, רמלה או לוד. אם היינו לוקחים את הפער הזה בחשבון ומחשבים לפיו את קצבת הפנסיה החודשית, חוסך מיישוב חלש שקצבת הפנסיה שלו עומדת על 5,000 שקל היה יכול לקבל מעל 800 שקלים נוספים כל חודש, לעומת חוסך ביישוב מבוסס. מה המשמעות של זה, אדוני? ששיטת החישוב הנוכחית פוגעת באוכלוסיות מוחלשות, מעמיקה את הפערים העמוקים ממילא – – –
שקיימת היום – מקדם ההמרה, שהוא היום רק על-פי חלוקה מגדרית, הבדל בין נשים לגברים, ולא מביא בחשבון פרמטרים נוספים, כמו יישובי פריפריה – – –
אז זה לא הגיוני. אדוני, זה נראה לך סביר שהחוסכים העניים, תושבי הפריפריה, מעבירים למעשה חלק מהחיסכון הפנסיוני שלהם לחוסכים האמידים יותר? אני חושבת שזה לא סביר – – –
תרשה לי. ברשותך, אתה מעלה סוגיה שהיא סוגיה חשובה. אני מסכמת ואני יורדת, אדוני. יש שתי סוגיות שאתה חייב לתת עליהן את הדעת: המנגנון הזה שנקרא מנגנון ההמרה, שמבוסס רק על הבחנה בין נשים לגברים, דופק את האוכלוסיות המוחלשות בפריפריה, שמסבסדות את האוכלוסיות החזקות בשוהם, במודיעין. איזו סיבה יש שבקריית-אתא, ברמלה או בלוד יסבסדו את זה? זה דבר אחד. הם חיים פחות; הם פשוט חיים פחות ומסבסדים את העשירים. ודבר שני, לא יכול להיות שאישה נשואה מרוויחה – הפנסיה שלה, שהיא 3,000 ומשהו, הפנסיה שלה נמוכה ב-54% משל גברים. זה סביר? התשובה היא לא.
5,000 אקדמאים חסרים בתעשייה.
אדוני היושב-ראש, אני רוצה להודות לחבר הכנסת אלי אלאלוף, יושב-ראש הוועדה, שלקח על עצמו, באמת, במהירות, בסד של לוח זמנים, להגיש את התיקון לחוק שהוא פירט כאן עכשיו. אני רוצה לעדכן את חברי הכנסת שהחוק הזה שאנחנו דנים בו היום – – –
אבל אני בדיוק רציתי להחמיא לך, ואתה – – –
חברי חברי הכנסת, במושב הקודם, יושב-ראש ועדת הרווחה חבר הכנסת חיים כץ ואני העברנו את הצעת החוק הזאת שאנחנו מדברים עליה עכשיו, לחלוקת חיסכון פנסיוני, אני רוצה לעדכן אתכם – אחרי 13 שנים. 13, נכון? 13 שנות חקיקה. 13 שנות חקיקה, פשוט אי-אפשר לתאר כמה החוק הזה היה מסובך, קשה. היה קשה לשכנע – אני אומרת את זה בהרבה כבוד לשר הרווחה – היה קשה לשכנע את כל הגורמים בכלל ללכת לחלוקה הזאת, לראות בחיסכון הפנסיוני חלק מהרכוש המשותף שנצבר, בין בני-הזוג. אני רוצה להודות לך, אדוני יושב-ראש ועדת העבודה והרווחה, בגלל שמצאנו – וזו גם פנייה אליך, ואמר את זה חבר הכנסת אלאלוף עכשיו בדברים שלו – מצאנו שאנשים לא מודעים לחוק הזה ונשים לא יודעות לדרוש את הזכות שלהן.
איזה פרסום היה לו, אדוני? זה עקב אכילס גדול, ואני חושבת שזה אתגר מאוד גדול, גם מבחינתך, לדאוג שיהיה לזה פרסום. גם ככה זה כל כך מסובך.
אתה יודע, זו זעקת הקוזק הנגזל במיטבה, אדוני. אנחנו – מי? מה? אתה יודע. ברור. אדוני, ההצעה הזאת, שחברת הכנסת מרב מיכאלי, חבר הכנסת אלאלוף ואני מגישים עכשיו, להארכת תקופת התחולה בעוד שנתיים, היא משמעותית, כי אנשים לא יודעים. אנחנו שמענו בוועדה. ישבה גם נציגת "נעמת" – זו הזדמנות להגיד תודה לעורכת-הדין גלי עציון ולעמותת "גרנית", שמלוות את כל החקיקה הכל-כך מסובכת ומורכבת הזאת. ישבו נציגים, עורכי-דין מלשכת עורכי-הדין. עורכי-דין – הם לא יודעים להסביר ללקוחות שלהם; בתי-משפט לא יודעים להפנים את המשמעות של החוק. זה אחד החוקים הכי מסובכים, הכי חשובים: נשים מצאו את עצמן – נשים עבדו במשק-הבית וגידלו את הילדים, וכשהן התגרשו הן ראו שרק את הפנסיה, את החיסכון הפנסיוני, הן לא יכולות – ועד שעשינו את המהלך הזה.
בעיקר נשות אנשי צה"ל. גם זו הערה נכונה. אדוני השר, אני אומרת את זה שוב לחברי הכנסת: זו הצעת חוק שקידמנו 13 שנים, כמעט נגד כל הסיכויים, ואני רוצה לברך אותך, אדוני, ואותך, אדוני השר, ואת חברתי חברת הכנסת מרב מיכאלי, שהגענו לרגע הזה, להארכת תקופת התחולה. קחו בחשבון שצריך לעשות מאמץ ממש משמעותי לפרסם.
תני להצביע, אמר השר. אני נותנת להצביע. קח על עצמך – כפפה – לראות איך אתה, במשרד שלך, מנסה לקדם את המודעות לחוק הזה. תודה.
תודה רבה, אדוני היושב-ראש – – –
תודה, אדוני. אדוני השר, השאלה שלי מתייחסת לסוגיה של עקרת-בית, מה שמוגדר קצבת נכות לעקרת-בית, ואני שואלת כמה נשים מקבלות קצבה מהביטוח הלאומי תחת ההגדרה של עקרת-בית נכה, ומה כוללים המבדקים שאותן נשים צריכות לעבור והשאלות שעליהן לענות בבחינה של אובדן כושר התפקוד במשק-הבית לאישה שהוגדרה כעקרת-בית נכה.
אדוני היושב-ראש, אני מודה שאני ממש – אין לי איך להגדיר – – –
לא, לא נדהמת, מבוישת. מתביישת שאתה נאלץ לקרוא תשובה מחפירה שכזאת, שעושה הבחנה – הרי זה פשוט לא מתקבל על הדעת. אנחנו מדברים על שני אנשים, אישה וגבר, שניהם נכים; אישה נבדקת על-פי היכולת שלה לעשות כביסה, לסדר את הבית, וגבר נבדק על-פי היכולת שלו לקבל קצבה על אובדן כושר השתכרות? לא הגיע הזמן, בישראל של 2016, לשנות את זה? זה מחפיר, זה לא לכבוד הכנסת שאתה עומד כאן ואתה לא אומר לי: אני הולך לשנות את זה, אני הולך לשנות את השיטה; כן, גם על הנושא של התשלום של הביטוח הלאומי. אישה וגבר נכים צריכים להימדד על-פי אותה אמת מידה. זה פשוט מחפיר שאתה אומר לי: היו הצעות והן נדחו. אתה צריך להגיד לי כאן ועכשיו: אני מתחייב לקדם את המהלך הזה. זה לא יכול להיות.
נכון, אבל לא זאת הייתה – – –
אתה מוכן להרים את הכפפה שנטפל בזה?
יש רעש, אדוני. יש לי רעש.
אדוני היושב-ראש, חברי חברי הכנסת, הדברים שלי – – –
הדברים שלי מתייחסים להצעת חוק לתיקון חוק האזרחות. אני תומכת, ביחד עם חברי לסיעה, בהתאזרחותו של קטין שהוריו קיבלו אזרחות מכוח חוק השבות, אדוני, ואני מבקשת לייחד את הדברים שלי לדיון שמתקיים ברגעים אלה בבית-המשפט העליון, בשבתו כבג"ץ, על סעיף 52, על מתווה הגז. אני באה הרגע משם, אדוני, ביחד עם חברי אילן גילאון, שלי יחימוביץ ואיתן כבל, והדבר שאני רוצה לשתף אתכם בו זה תקדים, או אירוע חסר תקדים, מצדו של ראש הממשלה. כל העותרים שהגישו את העתירה ביקשו לנמק את העתירה שלהם, ואז אומר נציג הפרקליטות, נציג המדינה, בתגובה על שאלה של השופט רובינשטיין – הוא אומר לו: אני מבקש שהשר שטייניץ יוכל לדבר שש דקות בפני בג"ץ. השופטים מקשיבים, ואז אומר נציג המדינה, שימו לב – הייתה גם חברתי חברת הכנסת יעל פארן, סליחה – אומר נציג הפרקליטות: אדוני השופט, אני גם מבקש שראש הממשלה יופיע בפני בג"ץ. אומר השופט רובינשטיין: ראש הממשלה? אנחנו כנציגי העותרים אמרנו שאנחנו לא מוכנים לתקדים המסוכן הזה. לו רצה ראש הממשלה להציג את עמדתו האישית בבג"ץ – תשמע אותי, אדוני השר דרעי, הוא מפריע לך, חבר הכנסת אלי כהן.
לכן אני פונה אליך. לו רצה ראש הממשלה להגיד את עמדתו בבג"ץ, הוא יכול היה להציג תצהיר לבג"ץ. העובדה שראש הממשלה מבקש להופיע במלוא כבודו וכובד משקלו בפני בית-המשפט העליון בשבתו כבג"ץ, לגבי מתווה הגז, לגבי השימוש הנואל בסעיף 52 – העובדה היחידה, ראש הממשלה רוצה לעשות את זה כי הוא רוצה להלך אימים על בג"ץ, הוא מבקש להטיל מורא על בג"ץ. ולא בכדי אמרו לו השופטים: קודם יתכבד אדוני ראש הממשלה ויגיש תצהיר, ואחר כך נראה, אולי בשבוע הבא תופיע. בית-המשפט לא קנה את התרגיל הזול הזה של ראש הממשלה, שקודם שולח את השר שטייניץ, בשר תותחים, לדבר שש דקות – הם ביקשו שש דקות, על השעון; לא חמש, לא עשר, שש דקות ידבר השר שטייניץ, שיושב שם כל הדיון – ואחר כך יופיע ראש הממשלה. לא מספיק שראש הממשלה דאג להזמין חוות דעת – מוזמנות – על-ידי גורמי הביטחון, על-ידי המל"ל ושאר גורמי הביטחון; חוות דעת – שמבקר המדינה כתב לי שהוא הולך לבדוק את השימוש שעשו גורמי הביטחון כדי לתת לראש הממשלה מטרייה מדינית – שאכן אם לא יעקפו את הממונה על ההגבלים העסקיים, אם לא יעשו שימוש בסעיף 52, ייפגעו יחסי החוץ של מדינת ישראל. מאז קום המדינה, אדוני השר דרעי, לא עשו שימוש בסעיף 52 – שימוש ציני במה שנקרא צורכי ביטחון. ולא מספיק שראש הממשלה כפה את דעתו על גורמי הביטחון, לקבל חוות דעת מוזמנות, לא מספיק שהוא כפה את זה על הקואליציה, לא מספיק שהוא דאג שהשר דרעי יעבור מתפקידו, מבקש עכשיו ראש הממשלה להופיע בפני בג"ץ כדי להלך אימים על בג"ץ. אני חושבת שזה אחד המופעים הכי הכי מסוכנים שראינו עכשיו, איך המדינה מייצגת את ראש הממשלה, איך גורמי אכיפת החוק, בייעוץ המשפטי לחקיקה, מבטלים את דעתם לצורך ריצוי משאלותיו של ראש הממשלה, שאצה לו הדרך לאשר את המתווה. חברי חברי הכנסת, זה היה אחד האירועים היותר-מחפירים שראיתי לאחרונה בבית-המשפט. תודה.
אתה רוצה להגיד למה עזבת את משרד הכלכלה?
אדוני היושב-ראש, עלה ראש הממשלה לדוכן וקרא לחברי הכנסת, בשם הכבוד הלאומי, לתמוך בהצעת חוק נואלת שהוא מקדם, שתאפשר ל-90 חברי כנסת להעיף חברי כנסת מהמשכן, בעיקר אם הם חברי כנסת ערבים. אני רוצה לומר בצורה שאינה משתמעת לשתי פנים – –
– – ההצעה הזאת היא מפחידה. ולמה היא מפחידה? כי לנו במרצ הייתה ביקורת על חברי הכנסת של בל"ד – –
– – שהלכו לבקר משפחות מחבלים. חשבנו שזה צעד פרובוקטיבי, צעד מזיק. חשבנו גם שהסחר-מכר של המשרד לביטחון הפנים לעומת משרד הביטחון בכל מה שקשור לסוגיית הגופות הוא בלתי מתקבל על הדעת. מדינה לא מחזיקה גופות, גם אם הן גופות של מחבלים.
ואני רוצה לשבח את העמדה של מערכת הביטחון, להחזיר גופות כדי למנוע התלהטות יתר. שום דבר מבחינתנו לא מצדיק את המהלך שעשו חברי הכנסת של בל"ד. אבל האם זה נותן לגיטימציה להתנהלות של ראש הממשלה, שעולה כאן על הדוכן, ובשם מה שמכונה הכבוד הלאומי, כבר יומיים-שלושה משתלח באזרחי ישראל הערבים ובנציגים שלהם בכנסת? ובואו נגיד את זה בצורה ברורה – –
– – ככל שהמצב הכלכלי והביטחוני מחמיר – –
– – ראש הממשלה מסיט את הדיון לעבר חברי הכנסת הערבים. הוא רוצה חברי כנסת ערבים טובים – –
– – הוא רוצה ערבים טובים – ובכך הוא עושה דה-לגיטימציה לכל אזרחי ישראל הערבים. הוא עושה דה-לגיטימציה לנציגים שלהם בכנסת.
הוא עושה דה-לגיטימציה לנציגים שלהם בכנסת. חברי חברי הכנסת, אם חברי הכנסת של בל"ד פעלו בניגוד לחוק, יש דרכים לפעול בהתאם לחוק. אבל כשחבר הכנסת, סליחה, השר, אלקין, עולה לדוכן, והוא קבלן הביצוע של ראש הממשלה לתועבה של חקיקה שאין לה היתכנות – –
– – אין לה היתכנות, כי הבית היהודי הודיע שהוא לא יתמוך בזה.
אני שומעת אותו – מהרגע שהתחלתי לדבר הוא לא מפסיק לזמזם לי באוזן כמו איזה יבחוש; פשוט יבחוש ביצות, זה מה שאתה.
חברי חברי הכנסת – חברי חברי הכנסת – אי-אפשר, כשמעבירים ביקורת – – –
לא, אל תציע לי, כי אני מסיימת.
אדוני היושב-ראש, אי-אפשר, שבועות וחודשים, מרגע שעולים כאן לדוכן, לומר משפט או להגיד פסקה ברצף בלי שלחבר הכנסת חזן יהיה מה להגיד. זה פשוט בלתי נסבל. זה פשוט בלתי נסבל. אבל מה שיותר לא נסבל זה המדיניות של הממשלה שלכם, חבורה עלובה שנאבקת באזרחי ישראל הערבים בצורה של חקיקה שהיא לא לגיטימית. אם חברי הכנסת של בל"ד פעלו שלא כדין, תעמידו אותם לדין. יש חוקים במדינת ישראל, אבל לא מחוקקים חוקים רטרואקטיביים, ולא פועלים באופן הזה, שעכשיו אתם עושים דה-לגיטימציה לכולם. אנחנו נגד פרובוקציה – –
– – אבל אנחנו נגד לאפשר – – –
– – – אנחנו נגד לאפשר לראש הממשלה לעלות כאן בשם הכבוד הלאומי ולרמוס את הכנסת כולה. תודה רבה.
אדוני היושב-ראש, תודה, אנחנו באים להצביע היום על הצעת חוק בעקבות פסיקת בג"ץ. אני חייבת לומר שאני נוהגת כבוד רב בבג"ץ, אבל אני חושבת שבג"ץ היה צריך לפסול את החוק הזה, לפסול אותו בפעם השלישית. אין בעיני דבר שיכול להכשיר מוסרית כליאה של אנשים בלי משפט כשהמטרה היא להכעיס עליהם את החיים. גם 12 חודשים כליאה ללא משפט זה מזעזע. 20 זה מזעזע יותר, אבל 12 חודשים זה מזעזע לא פחות. שנה. ביום חמישי האחרון הייתי בהצגה בתיאטרון "תמונע" ביחד עם חברתי חברת הכנסת מיכל רוזין, של תיאטרון "חולות", וראינו הצגה משותפת של מבקשי מקלט וישראלים שהתגייסו להיאבק בתופעה המזעזעת של מתקן "חולות". ואני חייבת לומר ששופטי בג"ץ לא ראו לנגד עיניהם את האנשים האלה שראינו השבוע בתיאטרון "תמונע" מספרים על החיים שלהם במידה גדולה של הומור, אבל כמה זה עצוב. אם זה לא היה עצוב, זה היה אולי מצחיק, האופן שבו הם הציגו את זה. ואני אומרת את זה כי אני חושבת שהעובדה שבית-המשפט פסל רק את משך ההחזקה במתקן היא מהלך שגוי בעיני. אני חושבת שבית-המשפט היה צריך להתייחס לעמדת הארגונים שעתרו נגד התיקון שהם מסרו בעקבות הפסיקה. בית-המשפט הבהיר היום – כך אמרו הארגונים בפעם השלישית – כי גם הפעם המחוקק לא הקדיש מחשבה ודיון מעמיק לפני שהוא הורה על שלילת חירותם של אלפי בני-אדם. והארגונים ביקשו כמובן להפנות את היצירתיות של המדינה – 43,000 מבקשי מקלט. איך אני יודעת שהם מבקשי מקלט ולא מסתננים? כי אף פעם לא בדקו, אף פעם לא הזימו את המחשבה שהם מבקשי מקלט. לא בודקים אותם באופן פרטני, לא בודקים אותם אחד-אחד לדעת אם הם פליטים, אם הם מבקשי מקלט כדי לאפשר להם תעודת פליטות, שהם יוכלו לעבור למדינה אחרת. מתייחסים לכולם באופן קולקטיבי; וההתייחסות הזאת באופן קולקטיבי הביאה למדיניות הממשלה שלקחה את האנשים האלה ופשוט פיזרה אותם – בואו נקרא לילד בשמו – פיזרה אותם בדרום תל-אביב כדי להפגיש שתי אוכלוסיות במצוקה, כדי לייצר את המצב הנורא שהיום נמצאים בו תושבי דרום תל-אביב, שדובר על המצב שלהם כאן כבר קודם. תיארה את זה בחדות רבה חברת הכנסת רויטל סויד. למה? למה היה צריך לעשות את זה? למה אי-אפשר עכשיו, למשל – הם כבר כאן, האנשים האלה – לחשוב על תושבות חברתית, על ביזור אוכלוסייה. אני גרה בפתח-תקווה, למה שלא יהיו מבקשי מקלט בפתח-תקווה? למה שלא יאפשרו להם לעבוד? למה אנחנו ממשיכים במדיניות הדלת המסתובבת, שחברות כוח-אדם מביאות לכאן עובדים זרים כדי שיעבדו בכל מיני מקומות? למה לא לקחת את האנשים האלה שכאן, ובזמן שהם נמצאים כאן, עד שיבדקו את בקשתם, למה – – –
כן, אני יודעת. כן, זה נכון. אני יודעת. רק אחרי שאמרתי את זה, חשבתי שזאת לא דוגמה טובה. זה נכון, אדוני. אבל אני אומרת, למה שלא ייקחו את האנשים האלה שכאן, יחליטו: בחמש השנים הקרובות אנחנו עושים מבצע. הרי כבר לא נכנסים מבקשי מקלט חדשים, בנו גדר, למה אנחנו לא עושים מבצע? בתוך חמש שנים בודקים את הסטטוס של כולם; בזמן הזה מכשירים אותם לעבודה, נותנים להם לעבוד, נותנים להם לחיות בצורה מכובדת. איך אנחנו כעם למוד פליטות, אנשים שעברו את זה על בשרם, איך אנחנו יכולים להתייחס בצורה כל כך חסרת כבוד, כל כך מבזה, לבני-אדם שברחו ממקומות של טבח עם, שנרדפו שם? עכשיו אני אומרת: ואם הם לא? אז נתכבד ונחזיר אותם לארצות מוצאם אם הם מהגרי עבודה. ואם הם כן? אנחנו יכולים לקחת על עצמנו את האחריות הזו לשלח אותם חזרה? אוגנדה–רואנדה, אתם מכירים את זה? אוגנדה–רואנדה. זה לא מכובד, וזה קורה – ובזה אני רוצה לסיים – רק בגלל סיבה אחת: מפני שיש אינטרסים כלכליים מאוד מאוד חזקים של חברות כוח-אדם שמחוברות לגורמים בממשלה. אני אומרת את זה בצורה ברורה – חברות כוח-אדם שמתפרנסות, סליחה על הביטוי, על כל גולגולת שנכנסת לכאן לארץ באמצעות מדיניות הדלת המסתובבת. הם מעדיפים להביא עוד ועוד עובדים זרים במקום להכשיר את מבקשי המקלט לתת שירותים, לעבוד בצורה מכובדת. אלה רק אינטרסים כלכליים. אני כבר לא מדברת על הגזענות ועל הדמוניזציה שעשו להם. "סרטן", קראו להם שרים בממשלה. בואו נגיד את זה, חברי חברי הכנסת: לגורמים במפלגת השלטון, בליכוד, יש אינטרסים כלכליים בחברות כוח-אדם, וזו התוצאה. תודה.
איך החוק הזה קשור לשקיפות?
אין קשר בין – – – למה שאת מתארת. את מסיתה מעל הדוכן.
תתביישי לך. זה מה שאת עושה – – –
– – – את מביאה לנו את האור? – – –
אדוני היושב-ראש, חברי חברי הכנסת, עמדה כאן שרת המשפטים – עמדה וברחה, הייתי אומרת – ודיברה – – –
אתה עוד לא שר המשפטים, ויש לי אליך הערכה רבה. – – – עמדה ודיברה בשם השקיפות, נשאה את שם השקיפות לשווא. היא אמרה לנו – ואני מצטטת – מה אתם מייללים, אמרה לנו השרה שקד. ואני אומרת, את מדברת בשם השקיפות? למה לא דיווחת לנו עד רגע זה על זהות התורמים העלומים שלך, השרה שקד, שאחד מהם חשוד בסחר בין-לאומי בסמים ובנשק, בהלבנת הון, בקשרים לפשע מאורגן ולקבוצות טרור, כפי שנחשף בתחקיר "מולד"? את מדברת כאן ומגדירה את הארגונים, את ארגוני החברה האזרחית, ארגוני זכויות האדם, כסוכנים זרים שלא נאמנים למדינה, ועכשיו הם מחויבים בשקיפות, כאילו הם לא שקופים, כאילו הם לא מדווחים? מה בעצם עשתה כאן השרה איילת שקד? קומדיאנטית. באה לנו לכאן קומדיאנטית, באיזו תת-רמה של טיעונים, לרדוף את ארגוני השמאל. אתם יודעים, פעם, ברוסיה הצארית, כשרצו להאשים בצרות של השלטון, אמרו "נכה ביהודים ונציל את המולדת". ועכשיו, אנחנו נכה בשמאל, נכה בארגוני החברה האזרחית, נסיט את כל תשומת הלב מהביצה הממאירה ששם צמחה הצעת החוק הזו; נצוד את ארגוני זכויות האדם, נסתום להם את הפה, נעשה דה-לגיטימציה לשגריר הבכיר לשעבר אלון ליאל. עומדת כאן שרת המשפטים ומעזה לדבר סרה – השרה מדברת סרה – במי שהיה מבכירי השגרירים כאן בארץ ושירת את המדינה בצורה נאמנה? חברי חברי הכנסת – –
– – מה שמוציא את דיבתה של ישראל בעולם – – –
חברי חברי הכנסת, בואו – –
– – בואו נקרא לילד בשמו. זו לא שקיפות, זו רדיפה פוליטית. מי שמבזים את שם ישראל בעולם אלה לא הארגונים. הארגונים הם פטריוטים לחברה הישראלית. מי שמוציאים את דיבת ישראל בעולם היא איילת שקד והחברים המתנחלים שלה. והעולם נגד ישראל לא בגלל הארגונים – בגלל איילת שקד. העולם שונא את ישראל לא בגלל מה שהארגונים מפרסמים. העולם הוא נגד ישראל בגלל הכיבוש. ועד שלא תפנימו את זה שמי שעושה נזק למדינת ישראל אלו לא הארגונים, זה הכיבוש.
עד שלא תפנימו את זה ותמשיכו לרדוף – זה לא יעזור לכם, עונת הציד הזאת תיגמר. מי שלא מבין שהיום הוא רודף את ארגוני השמאל, מחר זה יתהפך עליו.
– – – יישובי השומרון. השרה – – –
אדוני, אנחנו מבקשים לראות בהצעת החוק הזאת שמוגשת עכשיו הצעת אי-אמון בממשלה. תודה.
חברי חברי הכנסת, נוצר מצב אבסורדי לגבי אלמנים ואלמנות, או חוסר שוויון משווע בסוגיית האלמנים והאלמנות. כשאישה נותרת אלמנה לאחר שבעלה נפטר, היא מקבלת קצבת שאירים בלי קשר להכנסה שיש לה מהעבודה שלה או ממקורות אחרים. אנחנו תומכים בזה, אנחנו חושבים שזה דבר נכון, וכך העניינים צריכים להיות. הדבר הלא-שוויוני הוא ביחס לגברים במקרה הזה. כשגבר מתאלמן, כדי לקבל את אותה קצבה, עושים לו מבחן הכנסה, שמתייחס להכנסות הקודמות שלו. היה בזה היגיון בזמנו, היגיון רב, כשקבעו את המבחן המפלה הזה, לכאורה או לא לכאורה, כי אנחנו יודעים איך המשק בנוי; אנחנו יודעים שגברים עבדו בהכנסות מכניסות; נשים בדרך כלל, בדרך כלל, בשנים ההן היו עקרות-בית וכמעט שלא הרוויחו, או כמעט שלא הייתה להן הכנסה אחרת. היום הנסיבות של שוק העבודה השתנו. עדיין לא מדברים על מצב אופטימלי, אבל העובדה שמחייבים גבר לעבור מבחן הכנסה, שהוא באמת קשה, לעומת העובדה שנשים מקבלות את אותה קצבה ללא מבחן הכנסה, היא לא סבירה. חבר הכנסת חיים כץ, בכנסת הקודמת, בכנסת התשע-עשרה, וחבר הכנסת דוד אזולאי הגיעו בזמנו להסכמה עם האוצר להגדיל את ההכנסות שמובאות בחשבון לגבי ההכנסה של אלמן, כדי לאפשר לו את אותה קצבת שאירים. אנחנו חושבים שגם ההסכמה הזו, עם כל זה שהיא הייתה חשובה והיא הגדילה את התקרה, היא לא מספקת, וצריך ליצור מצב שוויוני: אלמנה זכאית לקצבת שאירים, אלמן זכאי לקצבת שאירים; אותו מבחן צריך להיות לשניהם, או ליתר דיוק – היעדר מבחן צריך להיות לשניהם. שר הרווחה חיים כץ ביקש מאתנו לדחות את התשובה וההצבעה למועד אחר. אני מקווה שעד אז נבוא אתו בדברים כדי להשוות את המצב המפלה והאי-שוויוני הזה. תודה.
אין דבר כזה, ההצבעה צריכה להיות עכשיו. אין דבר כזה.
אין שיטה כזאת, אתם תומכים ולא תומכים.
לא, לא, לא – – – הממשלה תומכת – – –
במה שהממשלה תומכת – אנחנו רוצים להתנגד.
גברתי, אנחנו חושבים שזו שערורייה ששר התחבורה – – –
למה שר התחבורה לא בא למליאה?
לא נעים לי מהשרה גמליאל – – –
הוא יושב במזנון עכשיו. הוא יושב במזנון.
גברתי היושבת-ראש, אדוני ראש הממשלה, גל הטרור הנורא שמשתולל כאן בחודשים האחרונים הוא הוכחה של הכישלון והקריסה המוחלטת של הקונספציה שלך שאפשר לנהל את הסכסוך. כבר שנים אתה מנפק לנו מופע נודד של אפס עגול במנהיגות, ופחדנות. ומה הפתרון שאתה מציע לנו כדי להתמודד עם – איך קראת להם? – "חיות הטרף"? ככה קראת להם באמירה גזענית ומתקרבנת? מה הפתרון שאתה מציע לנו – להקיף את עצמנו בגדרות ומכשולים? זה החזון שלך לשינוי המציאות – חומות וסיפוח של 150,000 פלסטינים שחיים בשטח C? איפה הביטחון? אתה, ראש הממשלה, הלוחם הגיבור בטרור, ראש הממשלה ברצף מאז 2009, ואני שואלת אתכם: איפה הביטחון? מתי מגיע השלב שבו ישראלים ופלסטינים מפסיקים להירצח במשמרת שלכם? מתי מגיע הרגע הזה שבו המחבלים מרכינים את ראשם וחותמים על הסכם כניעה ללא תנאים לממשלת הליכוד? אנחנו, אדוני ראש הממשלה, משלמים מחיר על המדיניות הפחדנית שלך, שהניחה, ככה, שאפשר להמשיך כאן את החיים כרגיל כשמיליוני פלסטינים נמצאים תחת שליטתנו ללא שום זכויות. הממשלה שלך ממשיכה להצהיר שהיא תומכת בפתרון שתי המדינות. אבל אני לא מצאתי, אני מודה, אפילו חבר ממשלה אחד שבאופן אישי תומך בכך. מה שאתה רוצה הוא, בוא נאמר את זה, שנהיה מוקפים בגדר, שהפלסטינים יחיו את החיים שלהם במעין אוטונומיה, וישראל תשלוט על כל השטח מבחינה ביטחונית. זה החזון שלך, אדוני ראש הממשלה. אני חייבת לומר שההתנהלות הדיפלומטית של הממשלה שלך היא כמו של מישהו שמנסה למכור מכונית על בלוקים, הוא לא מצליח במשך עשור, והוא ממשיך לחשוב שהבעיה היא שהוא לא מצלם את האוטו בזווית הנכונה. זו הממשלה שלך. אתה עושה הכול כדי לחרב את הסיכוי שיהיו למדינת ישראל אי-פעם גבולות מוכרים. אתם ממשלת אין גבול: אין גבול למאות המיליונים שאתם שופכים כל שנה כדי לממן את גנבת האדמות והמאחזים הבלתי-חוקיים בשטחים; אין גבול להתפרקות הטוטלית שלכם מאחריות, כשזה מגיע לחברי הכנסת הערבים, שאתם רוצים להעיף מהכנסת. חברי חברי הכנסת, אפשר להסתייג מהפרובוקציה שעשו חברי הכנסת של בל"ד, אבל אפשר במקביל לתמוך בהחזרת הגופות. לא צריך את הסחר-מכר הזה. וכן, אפשר להתנגד נחרצות, ואני קוראת לכל האופוזיציה – לכל האופוזיציה – להתנגד נחרצות להצעות וליוזמות האנטי-דמוקרטיות שלכם, שכל המטרה שלהן היא להעיף את הערבים מהכנסת. ואין גבול למה שאתם מוכנים לעשות כדי למחוק את הקשר בין מה שלומדים בבתי-הספר לבין המציאות. חינוך לאזרחות? – מזמן זרקתם אותו לפח. חינוך לדמוקרטיה? – צונזר על-ידי הקומיסר התורן. חינוך לדיוק היסטורי ועובדתי? – נפטר את אנשי המקצוע ונאיים על המורים כדי שלא יכניסו להם רעיונות לראש. ועכשיו, אדוני ראש הממשלה, אתה גם מקבל רוח גבית מידידי יושב-ראש האופוזיציה; ראש האופוזיציה יצחק הרצוג הודיע לנו שגם הוא מאבד אמון בדיאלוג עם הפלסטינים – –
– – גם הוא מוותר על פתרון שתי המדינות – –
– – גם הוא אומר שהשלום לא ישים כרגע – –
– – והכול לטובת מהלכים חד-צדדיים.
אני קראתי את התוכנית המדינית החדשה – –
– – שהוצגה בוועידת מפלגת העבודה. אני לא – מה שחולק שם, מה שהועבר לעיוננו.
אני לא מסכימה עם הרבה חלקים בה, אבל אני שואלת גם אותך: אתה מאמין שאפשר לקדם מהלך של הוצאת 28 כפרים ערבים מירושלים המזרחית ללא תיאום והסכמה עם הצד הפלסטיני? מה, אתם לא קולטים שמהלך כזה יתפרש בעולם כהנצחת הסיפוח לישראל של שאר חלקי העיר המזרחית, כולל האגן הקדוש?
מה אתה מצפה שהם יעשו, אותם אנשים שימצאו את עצמם מחוץ לגדר – –
– – שיצטרפו לג'יהאד, לאסלאמיסטים למיניהם, ל"חמאס"? זה השכל שלכם? ולמה זה כל כך מתסכל?
אני אומרת את זה לחברי הטובים באופוזיציה: למה זה כל כך מתסכל? הרי גם חבר הכנסת הרצוג וגם אתה יודעים שאין שום סיכוי שראש הממשלה הזה יאמץ את התוכנית שלכם. אז אני אומרת לך, אני אומרת את זה, באמת, אתה ידיד טוב שלי – –
– – כמו שאתה מתנהל לאחרונה, גם לא נראה לי שיהיה לך סיכוי להגיע לעמדת ביצוע כדי ליישם את התוכנית הזאת שאתה מציע – –
– – שגורמת לדה-לגיטימציה של פתרון שתי המדינות. חברי חברות וחברי הכנסת, בפרפראזה על איינשטיין, כנראה יש שלושה דברים שהם אין-סופיים בעולם: היקום, הפסיביות של ראש הממשלה נתניהו, ועכשיו גם הבור המנהיגותי, חברי חבר הכנסת הרצוג, שאתה מייצר במחנה השמאל. וחבל, ממש ממש חבל. אבל הטענה הראשית שלי מופנית – – –
הטענה הראשית שלי מופנית לראש הממשלה – –
– – שהוא חסר אחריות, שמגלה אפס יוזמה ואומץ כדי לשנות את המציאות המדינית, שמוכן לזרוק לפח את חלום המדינה שלנו, והכול בשביל ההישרדות הפוליטית שלו. רק בשבוע שעבר הממשלה שלך, אדוני ראש הממשלה, הפנתה אצבע משולשת ליוזמה הצרפתית לכינוס ועידה בין-לאומית על בסיס יוזמת הליגה הערבית.
אם באמת באמת היית מעוניין להוכיח שאתה מחויב לפתרון שתי המדינות, יש אין-ספור צעדים שהיית יכול לעשות בלי לסכן במאומה את ביטחון ישראל ולהתקדם לקראת מציאות של שתי מדינות בשטח: למשל, להציע תוכנית וצעדים קונקרטיים לקראת סיום הכיבוש; למשל, להכיר במדינה פלסטינית באו"ם, ולהתחיל במשא-ומתן בין שתי המדינות להסדר קבע; לחדש את ההידברות עם אבו מאזן, בלי לדרוש ממנו כל פעם מחדש כתנאי מקדים הכרה במדינת ישראל כמדינתו של העם היהודי – אנחנו צריכים שהוא יכיר בנו? או לפנות את המאחזים הבלתי-חוקיים במקום להכשיר אותם; להקפיא את הבנייה בהתנחלויות – יש אין-ספור צעדים שהיית יכול לעשות בלי לסכן את ביטחון מדינת ישראל. אבל מה אתה מציע לנו? כל האפשרויות האלה, אתה אפילו לא מאמץ אותן. אתה נאמן לעמדה שלך שלנצח תאכל חרב. זה מה שאתה מציע לנו, בזה אתה מאמין. ופשוט הגיע הזמן, אני אומרת את זה לכולכם, שתפסיקו כבר עם ההזיה הזאת, שאפשר להחזיק עם שלם, מיליונים, בלי זכויות וריבונות ולחשוב שהייאוש של האנשים האלה לא יהפוך לשנאה ואלימות מחרידות. חברי חברי הכנסת, אי-אפשר לנצח עם שלם שאין לו מה להפסיד. תפנימו את זה, פשוט אי-אפשר. עכשיו, אנחנו לא משלים את עצמנו, הרי זה לא יהיה קל, אבל זה ממש לא אומר שאנחנו מרימים ידיים. אני לא חושבת שמחר רק נשב בוועידה בין-לאומית, חדי-קרן יתרוצצו באחו ויהיה כאן מדהים. ממש לא. אנחנו לא מרימים ידיים. אנחנו לא אומרים שפתרון שתי המדינות על-פי עקרון החלטת החלוקה מ-29 בנובמבר 1947 להקמת מדינה פלסטינית לצד מדינת ישראל הוא בלתי אפשרי. כן, זה קשה, זה הופך להיות קשה מיום ליום. וזה לא אומר שמי שעדיין מאמין בפתרון שתי המדינות הוא לא פרגמטי, הוא לא קורא את המציאות – זה עדיין הפתרון הריאלי ביותר למצבנו. ולכן, חברי חברי הכנסת, אנחנו לא מאבדים תקווה, אנחנו מציעים שינוי אמיתי, זהיר ומפוכח. אנחנו מציעים תוכנית פעולה עם חזון ועם מטרה ברורה: מדינת ישראל דמוקרטית ומתקדמת, עם גבולות מוכרים, עם תמיכה אזורית חזקה ועם לגיטימציה בין-לאומית מחודשת ומדינה פלסטינית לצדה. חברי חברי הכנסת, זה בידיים שלנו.
אולי אני אדבר. תסמני בבקשה.
גברתי היושבת-ראש, אני מתכוונת להצביע נגד הצעת החוק, ואני תומכת בנימוקים שנימקו שתי חברותי, מיכל רוזין ותמר זנדברג, קודם לכן. אני רוצה לנצל את שהותו של שר הביטחון במליאה ולשאול: אדוני השר, נודע לי שבביקור האחרון של מזכיר המדינה האמריקני קרי באזור, הוא נפגש עם ראש הממשלה. הביקור, ממה שסוקר, נאמר שהוא נועד לעיצוב מחדש של רגיעה ביטחונית. ובעצם, אם אני מבינה נכון, הוא נועד למטרה שונה: הוא נועד לבחון את גבולות הגמישות הישראלית לקראת הפלסטינים בסוגיות כלכליות בעלות השלכות מדיניות מהותיות. אני רוצה לגעת בנקודה מאוד מאוד ספציפית; אנחנו מדברים על אזור דרום הר-חברון, שמתקיים בו מצב שיש שני שטחים שמוגדרים אזור A, והם מופרדים זה מזה במסדרון צר המוגדר אזור C – ברוחב של איזה כביש דו-מסלולי. עכשיו, מזכיר המדינה קרי שאל את נתניהו: האם ממשלת ישראל תיאות, כמחווה כלכלית כלפי הרשות הפלסטינית, לחבר את שני האזורים האלה במעבר. אם זה היה קורה זה היה מאפשר לפלסטינים גישה למרחב בגודל של כ-10,000 דונם של קרקע חקלאית מניבה, שבעצם נותרה בלתי מעובדת כי אין אפשרות גישה אליה, כי מכל העברים שלה היא אזור C. האמריקנים ראו בכך מחווה הגיונית לאור ההתחייבות של נתניהו לשפר את המצב הכלכלי הפלסטיני במסגרת המאמצים להשיג רגיעה. וראש הממשלה נתניהו – אני שואלת האם זה היה גם בהתייעצות אתך, אדוני – ראש הממשלה נתניהו בעצם סירב לבקשתו של מזכיר המדינה, והוא חזר לוושינגטון עם הכרעה ברורה, בעצם, שאין סיכוי לשינוי כלשהו במצב המדיני הפלסטיני, כי נתניהו לא יהיה מוכן לספוג את המחיר הפוליטי של המהלך הזה. על בסיס זה אנחנו מבינים שהנשיא אובמה הגיע למסקנה שאין מה להשקיע כאן באזור. אומנם סגן הנשיא ביידן מגיע לארץ, זה קשור לדברים אחרים. האם תוכל, אדוני שר הביטחון, בהזדמנות זו, לאשר את השאלה ששאלתי? תודה.
גברתי היושבת-ראש, תודה רבה. חבל שיושב-ראש ועדת החוקה לא נמצא כאן במליאה. הייתי שואלת אותו מה שמים להם בקפה בבית היהודי; מה בדיוק הדבר הזה שמערבבים להם כדי להגיש הצעת חוק במסגרת חוק ההשתקה, שמחמירה את המצב הקיים גם היום ואומרת שמי שיביע תמיכה כלשהי – איך זה הוגדר, חבר הכנסת חנין? – במישהו שהוא מחבל או – – –
תומך בטרור. עכשיו אני רוצה להגיד כמה דברים. קודם כול, למען הסר ספק, אנחנו מתנגדים לטרור. טרור הוא טרור הוא טרור, בין שהוא נעשה – לא משנה על-ידי איזה צד; שלא יובן לא נכון, אנחנו לא מבקשים לתת לגיטימציה לטרור. אבל אז נזכרתי באחד מבניה – אפשר להתווכח עליו פוליטית – אבל אחד מבניה המפוארים של המדינה הזאת; נזכרתי במי שהיה גם ראש ממשלה בישראל, היה רמטכ"ל, היה שר ביטחון – אני לא סגורה על זה; הוא היה שר הפנים – אני לא סגורה על מה שהוא היה. אמר אהוד ברק בזמנו: לו הייתי פלסטיני, הייתי מצטרף לארגון טרור. זה מה שאמר אהוד ברק. אפשר להתווכח על האמירה שלו – מוצלחת, לא מוצלחת; ראש ממשלה מוצלח, לא מוצלח – יש לי הרבה ביקורת על אהוד ברק. על-פי הצעתו, אליבא דחבר הכנסת ניסן סלומינסקי, לו אהוד ברק ראש ממשלה או שר, אוטומטית החוק הזה מופעל נגדו – עף מהכנסת, ובמקומו נכנס הבא בתור, איציק שמולי, ברשימה. סתם. האם זה נשמע לכם סביר? האם זה נראה לכם הגיוני לחוקק הצעות חוק שכל המטרה שלהן היא המלחמה בימין מי יצהיר יותר נאמנות להצעות חוק הזויות, להצעות חוק מטורפות, שיש להן רק מטרה אחת – להעיף מכאן רק קבוצה אחת של חברי כנסת, רק מגזע אחד, על בסיס אתני ולא על בסיס שום דבר אחר – להעיף מהכנסת את חברי הכנסת הערבים? אתם השתגעתם, תגידו? ואני עדיין מחכה שיסביר לנו חבר הכנסת סלומינסקי מה הוא שם שם בקפה. תודה רבה.
זה כולל את הקזינו באילת שראש הממשלה תומך בו?
סליחה, ומה עם חברת הכנסת זנדברג?
גברתי היושבת-ראש, אני עומדת כאן על הדוכן כבת לניצולי שואה. לצערי, רק אבא שלי נותר בחיים מכל המשפחה המורחבת שלי. ואני מודה שבניגוד לחבר הכנסת איציק שמולי, שבירך את סגן השר ואת הממשלה – אומנם זה צעד משמעותי, אנחנו הולכים להתעסק במאכערים, לטפל במאכערים, לא רק מבחינה אזרחית אלא גם מבחינה פלילית – אני מודה שאני מתביישת, חבר הכנסת שמולי, שאנחנו צריכים לעמוד כאן היום ולחוקק חוקים כאלה, אחרי שהמדינה שנים חמסה את הכספים שמגיעים לניצולי השואה, חמסה את הכספים. איזה בושה שאנשים שהגיעו לגיל 90 – אבא שלי, חגגנו לו 90 השבוע. אז – הוא לא צריך אתכם, יש לו את הילדים שלו, אבל מה עם שאר האנשים? מה עם שאר אותם אנשים שנותרו, אותם המעטים שנותרו? הם צריכים לעבור את התהליכים האלה עדיין כדי לקבל את מה שהמדינה מחויבת לתת להם, בצורה של לא לעמוד בוועדות האלה וכל הדברים האלה. הכול כבר נאמר כאן, מדברים על זה כבר הרבה זמן.
אבל אני לא מדברת רק על החוק זה.
אני מכירה ניצולי שואה שרק לפני כמה זמן הודיעו להם שייקחו להם כל מיני הקצבות שהקציבו להם, כי היה ריב בין הגופים למי יהיה כסף לשלם. זה שכל הדבר הזה נופל בין הכיסאות – איך בכלל אתם יכולים להסתכל לניצולים בעיניים? החוק הזה מאפשר סנקציה פלילית על מי שמתעמר – ובעצם מבקש לגזול את כבשת הרש ממי שמקבל עכשיו עוד משהו. אבל איך בכלל המדינה יכולה להסתכל לניצולי השואה בעיניים? כל שנה מכנסים כנסים וקוראים "לכל איש יש שם", וכל אותן אזכרות ב"יד ושם" ובכנסת, וכשזה מגיע לכסף, לתת לאנשים את הדברים הבסיסיים – שיניים, מכשירי שמיעה ומשקפיים – אז המדינה, תראו איך היא מתייחסת. אם אנחנו צריכים לבוא כאן היום ולחוקק חוקים כאלה, זה אומר שהמדינה נכשלה במתן מענה לאותם מעטים שנותרו בחיים. תודה, אדוני.
יש לכם תקרת בטון; לנו יש תקרת זכוכית, לא?
גברתי היושבת-ראש, הצעת החוק של רוברט אילטוב לגבי סוכנים – אני לא שומעת את עצמי. גברתי, אני לא שומעת את עצמי.
תודה רבה, גברתי. אני רוצה לטעון, חברי חברי הכנסת, שהצעת החוק לסוכני חוץ צריכה להתייחס לרוברט אילטוב וליושב-ראש המפלגה שלו בישראל ביתנו. אתם סוכני החוץ – תקשיב לי היטב – של האזרים, של ממשלת אזרבייג'ן בישראל. אתם מקבלים מהם טובות הנאה – –
– – אתם הקמתם ארגונים שבאמצעותם אתם מקבלים מהם כסף.
אתם הקמתם את ארגון Aziz – –
– – אתם מקבלים מהם כסף. ככה אתם מנצלים את העמותות בישראל.
חברי חברי הכנסת, ארגון Aziz, שזה ההתאחדות הבין-לאומית של ישראל–אזרבייג'ן – –
– – משמש כפלטפורמה ארגונית וכלכלית לקידום ישראל ביתנו וממומן על-ידי גורמי ממשל אזריים. אתם משתמשים בכל מיני ארגונים ופורומים שמשמשים למימון פעילות המפלגה שלכם. בהנהלה של Aziz אתם יושבים בשיטת הדלת המסתובבת – מי שלא חבר כנסת או שר, יושב בהנהלת Aziz. אחר כך – אביגדור ליברמן, כשהוא היה שר החוץ, השתתף בכנס שמומן על-ידי חברת הנפט והגז של ממשלת אזרבייג'ן, אותה חברה ששנה קודם לכן ליברמן היה מעורב בלהכניס אותה לפעילות קידוחי הנפט – –
– – והגז מול חופי ישראל – החברה הזו זכתה בנתח של 5% מהרישיון, היא המפעילה אותה, היא האחראית, והיא ממומנת על-ידי קרן בראשותו של נשיא אזרבייג'ן. ומה יוצא מזה לישראל ביתנו, תשאלו? ישראל ביתנו, שמחוקקת חוקים נגד ארגוני זכויות אדם, נגד ארגוני החברה האזרחית, שמקבלים כסף ממדינות ידידותיות לישראל – אתם מקבלים כסף מגורמים אזריים בשיטת הדלת המסתובבת.
אני פונה ליועץ המשפטי לממשלה בעניין הזה. פאינה קירשנבאום קראה שם רחוב על שם אביו של הנשיא הדיקטטור הגדול של אזרבייג'ן. אתם פועלים למנוע את אישור ההכרה ברצח העם הארמני, כי אתם שליחים של ממשלת אזרבייג'ן כאן, בגלל מה שקורה בחבל נגורנו-קרבאך. אתם הסוכנים. אני פונה ליועץ המשפטי לממשלה בעניינכם. אתם מקבלים מיליונים מגורמים אזריים באמצעות אותה קרן שהקמתם, קרן Aziz – –
– – ואתם מעזים לדבר ולדרוש שקיפות מארגוני החברה האזרחית? אתם חבורה מושחתת שמשחיתה כאן את השלטון, ועכשיו אתם מבקשים לפעול נגד ארגוני השמאל? תיתנו תשובות במשטרה, חברי חברי הכנסת.
מעולם לא היה ולא נברא. היית שקרן, היית מושחת, ונשארת שקרן ומושחת.
ואתה סוכן אזרי – – – אתה סוכן זר – – –
גברתי היושבת-ראש, לא הייתי עולה לולא עלתה לכאן חברת הכנסת מירב בן ארי, ואני רוצה להתייחס לכמה אמיתות שהיא אמרה. פשוט אני חושבת שחשוב שהדברים ייאמרו כאן. אני רוצה לנסות להפריך כמה אמירות מבלי להתייחס לגופו של עניין. תפקיד ראש המל"ג הוא לא תפקיד פוליטי, חברת הכנסת בן ארי.
סגן יו"ר המל"ג. יו"ר המל"ג הוא שר החינוך; סגן יו"ר המל"ג אינו תפקיד פוליטי. מעולם לא היה, דרך אגב. זה תפקיד מקצועי של איש אקדמיה או אשת אקדמיה בכיר או בכירה. מה שקרה עכשיו במשרד החינוך, שהתפטרו שישה מחברי המועצה להשכלה גבוהה ונותרו 16 חברים, ולא 19 כפי הנדרש. במקום שהדבר הזה ידליק אצלך נורה אדומה, במקום שתעמדי כאן ותתקוממי ותגידי, הייתכן? מה קורה במועצה להשכלה גבוהה? מה קורה במערכת החינוך תחת הנהגתו של בנט? את עומדת ומסבירה לנו – – –
הם התפטרו כי הם לא מוכנים לשמש יותר חותמת גומי להתנהלות של השר במשרד החינוך.
זאת הערה ראשונה. אני מדברת עכשיו על מושכלות יסוד, זאת הערה ראשונה. הערה שנייה קשורה לדברים שלך לגבי מכללות ואוניברסיטאות. מדינה מתוקנת צריכה להזרים כספים לאוניברסיטאות וגם למכללות. אבל לעמוד כאן, חברתי חברת הכנסת – אני אומרת גילוי נאות; אני הולכת לומר משהו בניגוד לאינטרס שלי – הבן שלי עשה את התואר השני שלו בבין-תחומי. למרות זאת, אני אומרת שלעמוד כאן ולהיות ה"לוביסטית" או לא ה"לוביסטית" של המכללה – –
– – הכי חזקה, פרטית, הכי עשירה במדינת ישראל, ולזעוק זעקת שבר בשם המכללה בהרצליה? באמת.
הדוגמה של המרכז הבין-תחומי היא לא דוגמה. את צריכה לזעוק – – –
אני אגיד לך למה. את צריכה לזעוק את זעקתם – – –
תני לי רגע. את צריכה לזעוק את זעקתן של המכללות בפריפריה והמכללות המתוקצבות, שהתקציב שלהן הוא זעום. המכללה הכי עשירה בארץ, הכי אליטיסטית בארץ, אנחנו עכשיו זועקים את הזעקה שלהם? נו, באמת.
סליחה, לא היית פה אם לא הייתה לך מלגה ולא היה לך כסף. כל אחד יכול ללמוד בבין-תחומי? נו, באמת.
אני לא נגד הבין-תחומי. אמרתי קודם שהבן שלי למד בבין-תחומי. אני חושבת שהאחריות שלנו היא לדבר קודם כול על המכללות שהן לא – –
– – המכללות המתוקצבות. יש לך אחריות ציבורית, זה הכול.
שמחה לאיד זו לא שמחה כבר?
גברתי היושבת-ראש, יש הצעה מוצמדת שלי.
אדוני השר חיים כץ, אני פונה אליך לשיקול דעת נוסף. יוצא מצב אבסורדי – אני מודה שאתה שובר את לבי כשאתה מעמיד את הזכאות של האלמנים לקצבת שאירים מול ניצולי שואה.
רגע, רגע. אני מודה שאתה שובר את לבי, כי כשאומרים לניצולי שואה, אז ישר הלב יוצא וכולנו אומרים – וואו, זה עומד מול זה. אל תעמיד את זה, בבקשה. אני ממש פונה אליך, אל תעשה לנו את זה, זה גובל בסחטנות רגשית, אני מודה שאני לא עומדת בזה.
זה לא האמת, זה מה שאני מנסה להגיד.
אתה יודע שזו לא האמת, וגם אל תהלך עלי אימים שיורידו לאלמנות, כי אתה יודע שאני דואגת לאלמנות.
רגע. זה סיפור אחר. אדוני השר חיים כץ ושר הדתות דוד אזולאי, אתם הרי הבנתם את זה. בגלל זה אתה הלכת למהלך בהיותך חבר כנסת ויושב-ראש ועדת הרווחה.
אז הגעת לתקרה של 6,000 שקל. יש משהו, חברי חברי הכנסת – הרי איך זה יכול להיות עניין של אופוזיציה וקואליציה? קורה, קורה – – –
לא, הוא לא רוצה להבהיר את זה. אני מכירה אותו. כשהוא אומר: יש זמן, תנו לי זמן – אני יודעת. כשהוא אומר לי: זה עומד מול ניצולי שואה, זה אומר שהוא רוצה לקבור את החוק הזה קבורת חמור. שלא נדע, חברי חברי הכנסת, כל אחד מכם יכול להיות אלמן, שלא נדע, טפו-טפו-טפו, וכל אחת יכולה להיות אלמנה. אז מה, איזו סיבה יש שיהיו תקרה ומבחן הכנסה לאלמנים? אני תמיד דואגת לזכויות נשים, כי נשים מופלות, בהגדרה, אבל יש כאן מצב מעוות. גבר אלמן לא צריך להיות מופלה לעומת אישה בקצבת שאירים. השר כץ, אני ממש מבקשת ממך, אני ממש מבקשת ממך. אתה הרי יודע. בהרבה מקרים אתה יודע שאנחנו צודקים אבל יש באמת שיקולים; זה עוול. לא פותרים עוול על-ידי זה שאתה עושה עוול אחר. זה עוול. אני מבקשת שתשקול שנייה נוספת לפני שאתה מבקש מהקואליציה להצביע נגד זה. תודה.
אתה יכול לפתח את הנקודה הזאת?
אדוני היושב-ראש, תודה. על זה נאמר, חבר הכנסת גפני: טובל ושרץ בידו. הרי מה אתם מבלבלים את המוח? אני שומעת את שר הדתות מעלה את המקוואות על ראש שמחתנו – הרי הדיון הוא על המקוואות? אתם מביאים פה חוק עוקף-בג"ץ, כי לא המקוואות מעניינים אתכם. מה שמעניין אתכם זו דריסת הרגל – איך קראת לזה, שר הדתות? "האנשים האלה", לא נקבת בשמם: הרפורמים, הקונסרבטיבים. אתם מפחדים שתיפרץ כאן פרצה. רחמנא ליצלן, נשים בכותל, תהיה להן רחבה שוויונית, רחמנא ליצלן, נשים שרוצות לטבול במקווה, נשים שעברו גיור, הן ייכנסו למקוואות? אני מודה מראש, אדוני שר הדתות, אני לא טובלת, ויש כאן הרבה שלא טובלים, ולא עולה בדעתי לטבול.
מה שאתם מנהלים – אתם לא מנהלים עכשיו קרב על המקוואות. ממתי המקוואות הם בראש שמחתכם? אתם מנהלים קרב בריוני, סחטני, על קיומה של הממשלה הזו נגד "האנשים האלה", הוא קרא להם. יש להם שם, קוראים להם רפורמים, קוראים להם קונסרבטיבים. על מה השר ליצמן אמר שהוא יפרק את הממשלה? אם יאשרו רחבה שוויונית. לא על מספר המיטות בבתי-החולים, לא על תקציב למערכת הבריאות. "האנשים האלה", וואו, "האנשים האלה", שאפילו אנחנו לא קוראים להם בשמם.
תירגע, שמעתי אותך, חבר הכנסת מוזס, תירגע.
שמעתי אותך – – – אתה רוצה שיהיה לכם מונופול על היהדות.
– – – "יהדות מזויפת" אמרת עליהם. – – – שיהיה לכם מונופול על היהדות? מי שם אתכם – – –
אדוני היושב-ראש, יש כאן אנשים שמרגישים שהם השליחים של אלוהים עלי אדמות. בכל הכבוד לכם, אין לכם מונופול על היהדות – –
– – ואתם לא תגידו כאן על שופטי בג"ץ, על האנשים האלה, שהם לא מבינים. ולא יכול להיות שהכנסת הזאת תיתן יד לחוק עוקף-בג"ץ. מה המשמעות של זה? לא רק שההצעה הזאת היא בלתי חוקתית, כי היא גם פוגעת בעקרון השוויון, היא גם פוגעת בחופש הדת. ההצעה הזאת – – –
עוד פעם אתה מזמזם לי באוזן? ההצעה הזאת, חברי חברי הכנסת – – –
ההצעה הזאת, חברי חברי הכנסת, אם היא תעבור היום, היא תקבע פעם ראשונה בחקיקה, שכניסה למקומות ציבוריים – היא תאפשר לכל בן-אדם להיכנס למקומות ציבוריים, יהיה רק גוף אחד שאי-אפשר יהיה להיכנס אליו, וזה המקוואות.
רגע, אדוני, תרשה לי, נשארו לי עוד שתי – – –
אבל כל שנייה מפריעים לי. תן לי לסיים.
אדוני היושב-ראש, תן לי לסיים. אל תפחידו – זה שאתם מצליחים להפחיד את הקואליציה בשלמות שלה – אתם חוששים מזה – –
– – שיש כאן קבוצה של בני-אדם שרוצה להינשא ולהתגרש כמו שהיא רוצה, שרוצה לחיות את חייה באופן שוויוני.
באמת, כמה פעמים תגידו "קלינטון", "קלינטון".
לא אמרתי שזה מה שאני רוצה. אני לא אמרתי שזה מה שאני רוצה.
אתם תפסיקו עם הכפייה שלכם פה.
מה אתה חושב, שיש לך מונופול על היהדות?
למה אתה משתמש בדוגמה הזאת?
זה לא בסדר. אנחנו תומכים בך. אין שום הצדקה לתמונות כאלה, בין שזה – –
אדוני היושב-ראש, חברי חברי הכנסת, אדוני סגן השר איציק כהן, אני רוצה לומר שאני תומכת בהצעת חוק הפיקוח על שירותים פיננסיים (תיקוני חקיקה). אני רוצה להעיר הערה מאוד מאוד חריפה, חברת הכנסת קורן. לא יכולה לעמוד כאן על הדוכן חברת כנסת ולהסביר לנו שדורית סלינגר, הממונה היום, לא יכולה להיות מופקדת על האגף החדש שיוקם כי היא לא עונה לטלפונים של חברי כנסת. תגידו, אתם השתגעתם? זו הכנסת שמחליטה מי יעמוד בראש האגף הזה? כי הממונה לא עונה לטלפונים של נורית קורן? מה קרה לכם? אין לי מושג אם זה רעיון טוב או רעיון רע, אבל זה מה שאתם עושים, חברי הכנסת, משתלחים עכשיו ברגולטורים כי לא עונים לכם לטלפון? אמרת פה שזה פגיעה בציבור; נו באמת, אל תגזימי.
– – מה אתם מרשים לעצמכם? השתגעתם לגמרי?
יכולה להיות לי ביקורת כזאת או אחרת, את לא יכולה להסביר כאן על הדוכן ולהשתלח בדורית סלינגר, ויושבים פה סגן השר וכל חברי הכנסת, וכולם שותקים. מילאתם פיכם מים, מה קרה לכם?
אני מצפה שתעלה, תסכם. חברי חברי הכנסת, אני רוצה להגיד כמה דברים אחרים – נעלם לי לרגע חבר הכנסת יואב קיש, וחבל שראש הממשלה לא נמצא כאן – אני רוצה לדבר על הצעת החוק הנואלת, המחפירה, שאסור שתעלה כאן בכנסת ביום רביעי. זו הצעת חוק שנתפרה על-פי מידותיה או על-פי מידותיו של ארגון V15. זו הצעת חוק שבעצם באה לומר: אנחנו עומדים לטפל בכל ארגון של החברה האזרחית שהעז או יעז להגיד "רק לא ביבי". זה מה שאתם הולכים לעשות. והמסר הוא שמי שיעז לצאת נגד השליט ולארגן פעילות אזרחית שהמטרה שלה להחליף את ראש הממשלה בבחירות, הוא יחוסל. אנחנו מדברים על בחירות דמוקרטיות כמובן, ואפשר להריח עד כאן את הפניקה של ראש הממשלה מההיחלשות שלו בסקרים. ותראו מי מדבר – ראש ממשלה שמחזיק בעיתון פרטי כל השנה, לא רק בבחירות, נהנה מתרומות פוליטיות אדירות של טייקונים אמריקנים, שניצח בבחירות בכל מיני מניפולציות מסיתות, הוא מודאג מזה שיהיה תהליך דמוקרטי. חברי חברי הכנסת, המהלך העלוב הזה שמקדם חבר הכנסת יואב קיש מטעמו של ראש הממשלה, או מטעמו של העורך-דין של ראש הממשלה, בעצם מלמד שני דברים: האחד, עד כמה ביבי בהיסטריה, והשני, שלא חשוב לו שום דבר מעבר לזה שהוא ראש ממשלה. יש כאן פיגועים, יש גל טרור שאין לו מענה, מיליון ילדים רעבים, דור שלם לא סוגר את החודש – וכל זה ממש לא ראוי לתשומת לבו. במה הוא מתעסק? בלהשתיק ביקורת של החברה האזרחית, בלסתום את הפה לכל מי שמותח ביקורת על מדיניות השלטון, על מדיניות הכיבוש, ותומך בפתרון של שתי מדינות.
אז מחוקקים חוקים כי ביבי בהיסטריה? כי מישהו אומר "רק לא ביבי"? תתביישו.
אבל הם רוצים להעביר את זה לרפורמות.
ולמה אתה לא מגן עליה פה מההשמצות שהיו פה? אתה שר, אתה עולה על הדוכן.
לא שמעת מה אמרה חברת הכנסת קורן?
לא כרגיל. למה אתה – למה אתה אומר דבר כזה?
אדוני היושב-ראש, אומנם ככה יש אווירה מבודחת, אבל אני רוצה לומר, אני ממש מודה שאני מתרגשת שהחוק הזה עובר, באמת, וכל הכבוד. אמרה חברתי מרב מיכאלי, אנחנו שנים מנסים לקדם את החוק הזה, עכשיו גם של חבר הכנסת מאיר כהן וחברי כנסת אחרים, ובסוף בסוף בסוף אתה, הייתי אומרת, מחזק את התזה שאומרת שאם שר רוצה הוא יכול. ברצינות אני אומרת את זה. ואתה רצית. ואני רוצה לבקש רק דבר אחד. עמדת כאן על הבמה ואמרת: אני התחייבתי, אז הטרפתי את כל המערכת, ואני אומר לכם שאני יותר לא אתחייב. ואני אומרת לך: אל תגיד "נגיד". למה להתחייב שלא להתחייב?
בדיוק. בוא נשאיר את זה פתוח, אדוני השר. תודה רבה, וברכות.
אתה רוצה לסתום את הפה – – –
אתה השתגעת. אתה וראש הממשלה שלך.
אדוני, עשר דקות. הסיכום נשבר. אבל כמה שיצא.
לא שאני יודעת על זה. אף אחד לא עדכן אותי שיש סיכום חדש.
אדוני היושב-ראש, חברי חברי הכנסת, הצעת חוק חובת אזהרה בפרסום ושיווק טלפוני של הלוואה – היוזמים, חברי הכנסת גפני, כבל, יחימוביץ, עזריה ומייקל אורן, בשיתוף עם ארגון "פעמונים". לפני שאני מתחילה, אני רוצה להודות תודה מיוחדת לשר האוצר, שהתעקש בוועדת השרים וערער כדי שהחוק הזה היום יובא לאישור. זה לא מובן מאליו. גם המפקחת על הבנקים תמכה בחוק הזה, וזה לא מובן מאליו. באמת החוק הזה היום מגיע בתמיכת הממשלה, בתמיכת האוצר כמובן. אני מניחה שכולכם מכירים את הפרסומות האלה – – –
יש לי הרבה מזל שאתה לא הרבה דברים. אוקיי.
אדוני שר האוצר לשעבר, אתה מכיר את "50,000 שקל לשכירים – הלוואה לכל מטרה, מאושרת בשעה", "אשראי ברגע – בנק הפועלים", "הלוואה גמישה מלאומי לרגל ראש השנה"? ואני יכולה לתת שורה של דוגמאות. אתה מוצא את זה בכל עיתון, בכל הפסקת פרסומות ברדיו, בטלפון, בסמ"סים. אנחנו רואים איך בנקים, חברות אשראי וגופים מלווים אחרים בעצם דוחפים לאזרחים הלוואות זמינות מהרגע לעכשיו. יש תחושה כזאת שאם נצליח להחזיר – מה שיוצא זה שאנחנו נשלם ריבית גבוהה, ואם לא נצליח – אנחנו נעמוד בפני קנסות, הוצאות משפטיות, עיקול חשבון והוצאה לפועל. והם, דהיינו הבנקים או מי שנותן הלוואות, בכל מקרה ירוויחו, וירוויחו הרבה. כשמתקשרים לאנשים למכור להם הלוואה, לא מספרים להם דבר אחד: לא מספרים להם כמה זה מסוכן לא להצליח להחזיר אותה. הם גם לא מוסיפים את האותיות הקטנות בפרסומות, בפרסומות האין-סופיות להלוואות זמינות. לא מספרים, למשל, ללקוחות את משמעות הריבית של ההלוואה. לא בודקים מראש את היכולת שלהם לעמוד בתנאים שלה. הבנקים דוחפים ללקוחות הלוואות בלי שום קשר לשאלה אם הם באמת זקוקים להן ואם הם מסוגלים לעמוד בהחזר החודשי בלי להיקלע לחובות וקשיים.
נכון, אדוני השר, וזה מה שקורה עכשיו – – –
תשמע את הנתונים. אני רוצה לסבר את האוזן בכמה נתונים. לא מספרים להם שהחוב הכולל של משקי הבית שבר בשנה החולפת שיאים חדשים והגיע ל-475 מיליארד שקלים – שימו לב לנתון; זה נתון של בנק ישראל – ושכמעט מחצית מהישראלים נחנקים תחת מינוס תמידי ולוקחים הלוואה על הלוואה כדי לכסות אותו. נמסרו לי נתונים מארגון "פעמונים", שמלווה משפחות ומשפחות צעירות שנקלעו לקשיים: רק בשנה החולפת פנו אליהם 30,000 איש, ובעזרת סיוע מהם הם שיפרו את כל מה שניתן מבחינת פריסת החובות שלהם וההתנהלות הכלכלית שלהם. אני רוצה לתת עוד נתון שמסרו לי מארגון "פעמונים": מספר האנשים הצעירים שפנו אליהם השנה עלה מ-36% ל-40%. אנשים צעירים לוקחים הלוואות, נקלעים לקשיים, ולא מסוגלים להחזיר את החובות האלה. בפוסט שפורסם בפייסבוק לפני כמה חודשים תיארה אישה אחת את מצבה הכלכלי העגום ואיך היא ניסתה לצאת ממנו על-ידי כך שהיא לקחה עוד הלוואה ועוד הלוואה. תמיד הציעו לה תנאים מצוינים, ואמרו לה – היא כותבת: נפרוס ככה שלא תרגישי. פתאום היא רואה שמחודש לחודש הבור גדֵל, או גדל בעיקר בגלל כל מיני הלוואות ופריסות שתפחו להן והעמיסו על ההתנהלות החודשית. ואז, היא מספרת, מנהל הבנק הסביר לה שהחובות שלה בכלל הגיעו כבר ל-90,000 שקל, ושאם היא לא תחזיר את החובות היא תוכרז כפושטת רגל.
ומה תעשה אישה שנקלעה לכך מסכומים קטנים של חוב ואמרו לה "קחי עוד הלוואה" ו"קחי עוד הלוואה"? צריך להגיד ביושר שגם ללקוח יש אחריות בתהליך הזה, אבל האחריות הגדולה יותר היא של הבנקים. האחריות היא שלהם, בגלל שהם מאפשרים לדחוף הלוואות על-ידי זה שהם עושים שיווק אקטיבי ואגרסיבי גם בטלפון וגם על-ידי פקידי הבנקים והאינטנסיביות של שיווק הפרסומות. חברי חברי הכנסת, לפני שאני מסיימת, אני רוצה לומר שיש הרבה סיבות למה אנשים לוקחים הלוואות, למה השיווק הוא אגרסיבי ולמה הבנקים משקיעים את תקציבי העתק שלהם בפרסום הלוואות. מחקרים על שוק ההלוואות מראים שהוא נתון למניפולציות רבות שמשפיעות על הביקוש, ולהרבה צרכנים קשה לעתים קרובות להשיג מידע רלוונטי וברור על הלוואות ואשראי. להרבה מאוד אנשים אין בכלל ניסיון בתחום האשראי או הבנה פיננסית. ומובן שלמודעות פרסום להלוואות יכולות להיות גם השפעות חיוביות, אבל גם השפעות שליליות. בפועל, חברי חברי הכנסת, מחקרים מראים שהמודעות אינן אינפורמטיביות, ובעיקר מיועדות לשכנע את הצרכנים לקחת עוד ועוד הלוואות. אני רוצה שוב להודות לשר האוצר, לנדב, העוזר שלו, המתאם שלו מול הכנסת, על העיקשות וההתמדה בוועדת השרים. הצעת החוק שהגשתי מחייבת לצרף אזהרה לכל פרסומת של הלוואות, אזהרה שתבהיר מהן הסכנות שעומדות בפני מי שנכלא בהלוואה בלי שיצליח להחזיר אותה. חברי חברי הכנסת, לסיום, הלוואות הן גם דבר חשוב ונהדר, אבל האגרסיביות חסרת האחריות שבה הבנקים דוחפים לנו אותן מסכנת את הלווים, וכמו שאמר השר שטייניץ, מסכנת גם את המשק כולו. תודה, ועמדתי בזמנים שלך, אדוני.
ברור, ברור, אנחנו עובדים על זה.
אתה צודק מאוד – בסיפה של הדברים.
בסיפה, בסיפה. גברתי היושבת-ראש, חברי חברי הכנסת – –
– – גברתי היושבת-ראש, שמעתי כאן את שר הביטחון מדבר דברים נכוחים נגד ההתלהמות נגד הרמטכ"ל, על העובדה שהוא לא רוצה – דברים נכוחים, אני מתכוונת לזה – העובדה, אני מצטטת, שהוא לא רוצה שיהיה לנו צבא מתבהם, שאיבד את חוט השדרה המוסרי שלו, ומתח ביקורת חריפה על השר בנט ועל שרים אחרים, שניצלו את האירוע של הירי של החייל בחברון כדי לגזור קופונים בתחרות מי מנצח בקרב על לבו של הימין או הימין הקיצוני. אבל אמר השר יעלון: מדובר בחייל שסרח. סרח, חברי חברי הכנסת? האם כשאנחנו מדברים על חשד – אני מדגישה: על חשד – לפשע מלחמה, על ירי כשלא נשקפת סכנת חיים, שצריך להתברר בבית-הדין הצבאי והכול, האם "סרח" זו המילה? מה, הוא גנב משהו? הוא בזז משהו? אנחנו מדברים על סיטואציה של חייל שעומד, כשלא נשקפת סכנת חיים, ויורה – – –
– – – ויורה בפלסטיני מנוטרל – – –
– – – ויורה בפלסטיני מנוטרל, ואז נתניהו ובנט וליברמן וחבורה של מחרים מחזיקים אחריהם, המסיתים יחד עם הרבנים, אתם הייתם צריכים להיות עם החייל הזה בחדר החקירות. החייל הזה ואתם הייתם צריכים להיות בחקירות – –
– – כי הוא תוצר של ההסתה הפוליטית שלכם.
סרח, אומר הרמטכ"ל? סרח? מה, הוא גנב?
חברי חברי הכנסת, אותם גורמים פוליטיים שמגבים את החייל שירה במחבל המנוטרל מלמדים את החיילים שלנו – להתנהגות שאינה עומדת בשום קריטריון. אמר על זה שר הביטחון: צבא מתבהם אנחנו לא רוצים שיהיה.
במקום לגבות את הרמטכ"ל אתם עושים נגדו מסע הסתה. אתם צריכים להיות בחדר החקירות עם החייל הזה; הוא צמח על הקרקע הפורייה של ההסתה שלכם. אז אתם עומדים כאן, וכדי לקבל איזו פופולריות, לגזור קופונים – אז ראש הממשלה נתניהו, בהתחלה הוא דיבר באופן מאוד מאוד חריף נגד הדבר הזה, שאפשר לירות במישהו מנוטרל. אחר כך הוא ריכך את התגובה הראשונית שלו למקרה. מה, אימת ליברמן או בנט נפלה עליו? ובמקום להכות על חטא וללמוד את הלקח ממה שקרה, ממשיכים בהתלהמות הזאת. חברי חברי הכנסת, התופעה הזאת היא תופעה מדאיגה. אין ספק שהחייל צריך להישפט בבית-דין צבאי, אבל הגיבוי הציבורי – 47% מהציבור קונים את ההסתה שלכם; עיריית בית-שמש מעלה בדעתה לעשות על חשבון העירייה, במימון כספי המדינה, כנס תמיכה בחייל; חברי חבר הכנסת עיסאווי פריג' ומוסי רז פנו ליועץ המשפטי לממשלה בבקשה למנוע את זה. חברי חברי הכנסת, אל תתבלבלו, אל תהרגו את השליח. תגידו תודה שהיו שם נציגי ארגון "בצלם" שצילמו את הסרטון.
מי יודע כמה מעשים כאלה היו ולא היה מי שצילם.
כן, שמענו עליך. שמענו את הפופוליזם הזה.
אתה רוצה שנגיד לך מה אנחנו חושבים עליך?
מה לקחת היום? מה לקחת היום?
הוא שומר על הדמוקרטיה? אתה לא – – –
גברתי היושבת-ראש, חברי חברי הכנסת, הצעת החוק הזו, אם היא תעבור כאן היום, נותנת הכשר לחיסול פוליטי – אין לי דרך אחרת להגדיר את זה; מקבעת בחקיקה אפשרות להעיף מהכנסת את חברי הכנסת הערבים. הרי החוק הזה מיועד נגדם, בואו לא נייפה את זה. זה חוק שמבקש להדיר מהשיח מגוון של דעות. ועומד כאן יושב-ראש ועדת החוקה ומדבר על דמוקרטיה במיטבה. איזו דמוקרטיה, חבר הכנסת סלומינסקי? אתה מידרדר לדמוקרטיה של ארדואן. זה מה שאתה מביא לנו כאן.
אז עכשיו אתה עושה חיסול פוליטי, וקודם עמד כאן חבר הכנסת דיכטר, לשעבר ראש השב"כ, והילך אימים על חיסולים מסוג אחר, והכנסת הזו השתגעה, חברי חברי הכנסת.
אתם רוצים להפוך את הכנסת הזו לגוף חוקר, לתובע, לשופט, למוציא לפועל. אדוני יושב-ראש הישיבה, חבר הכנסת אורן חזן ממשיך. אני מבקשת לדבר באופן רצוף, בלי שיהיה לי אותו קבוע באוזן שמאל.
חברי חברי הכנסת, הכנסת הזו כבר חוקקה הרבה חוקים מביכים – – –
הכנסת הזו כבר חוקקה הרבה חוקים מביכים, שמכתימים את ספר החוקים הישראלי.
אדוני היושב-ראש, הכנסת הזו כבר חוקקה שורה של חוקים שמכתימים, מבזים, את ספר החוקים הישראלי. החוק הזה, מעבר לזה שהוא פוגע בחופש הביטוי, מציב שלוש עילות אידיאולוגיות – הדגש הוא על אידיאולוגיות – שבגינן אפשר להעיף חברי כנסת מהכנסת, פוגע בזכות הבסיסית לבחור ולהיבחר, פוגע פגיעה הרסנית בחופש הביטוי, מוציא מהשיח מגוון של דעות.
אני שואלת, חברי חברי הכנסת – –
– – איזה ערך משפטי יש להחלטה שהיא צפויה מראש על בסיס עילות אידיאולוגיות? הרי יש במדינת ישראל בית-משפט, יש חקירה פלילית. יש חבר כנסת שעבר על החוק? תעמידו אותו לדין, תיתנו לו להוציא את יומו בבית-המשפט, תיתנו לו אפשרות לערער. אתם באים עכשיו להפוך את חברי הכנסת למי שמוציא לפועל, לתליין שמחליט מי מתאים לו מבחינה אידיאולוגית ומי לא מתאים לו. אני רוצה להזכיר את העילות שבגינן אפשר להעיף מהכנסת חברי כנסת, להשעות אותם מתפקידם: שלילת קיומה של ישראל כמדינה יהודית ודמוקרטית; הסתה לגזענות; תמיכה במאבק מזוין נגד מדינת ישראל. מה הדבר המדהים? שדי בהתבטאות של חבר כנסת, התבטאות, כדי שהעילות האידיאולוגיות האלה יחולו עליו. תראו, שמעתי את יושב-ראש הכנסת גם בדיון בוועדת החוקה אצל חבר הכנסת סלומינסקי, שמעתי את חבר הכנסת סלומינסקי עומד כאן על הדוכן. הגיע הזמן פשוט להסיר את הצלופן הוורדרד והשקרי הזה שעוטף את הצעת החוק המחפירה הזאת, ולא להעז לעמוד כאן על הדוכן ולדבר נשגבות, רטוריקה על דמוקרטיה נשגבת, כשהמטרה שלכם, בואו נקרא לזה שוב, חיסול פוליטי, להעיף את חברי הכנסת הערבים מהכנסת.
אדוני היושב-ראש, חברי חברי הכנסת, אני חושבת שזה יום היסטורי היום. אני רוצה לברך את יושב-ראש ועדת הכספים חבר הכנסת גפני, את כל החברים שהשתתפו בדיון בוועדת הכספים ואת שר האוצר. ואני אומרת שזה יום היסטורי, כי יום אחרי שבג"ץ פסל את מתווה הגז וסתם את הגולל על הניסיון להפוך את ישראל לאוליגרכיית גז שמחזיקה בכוח כלכלי ופוליטי אדיר, היום הכנסת הזו מחוקקת חוק שהוא צעד נוסף במהפכה; צעד שהוא בעד האזרחים ונגד מועדון ההון–שלטון שהשתלט על המדינה שלנו. חברי חברי הכנסת, בזכות החוק שהכנסת מעבירה כאן היום – המנהלים יישארו בכירים, צריך לומר את זה. המנהלים יישארו בכירים, זה חוק להגבלת שכר הבכירים, אבל ייאלצו להפסיק להיות חזירים. פשוט ייאלצו להפסיק להיות חזירים. כי הנתונים שהתפרסמו לגבי שכר הבכירים – אתה מסתכל על המספרים ואתה אומר: זה לא אמיתי, זה לא יכול להיות. וכנגד כל הסיכויים, חברי חברי הכנסת, כנגד כל מגיני הסדר הישן – וביניהם ראש הממשלה עצמו – החוק הזה היום יעבור על אפם ועל חמתם של חברי מועדון ההון ובאֵי-כוחם בממשלה. אני רוצה לספר לכם, חברי חברי הכנסת, שמאז שהחוק הזה אושר בוועדת הכספים והובא לכאן לקריאה שנייה ושלישית, הבנקים, ראשי המערכת הבנקאית, ראשי איגוד הבנקים, הפעילו את כל כובד משקלם בניסיון להתערב בהליך החקיקה, להלך אימים על בית-המחוקקים. שלחו מסרים גם לשר האוצר, גם לנו, לחברי הכנסת, גייסו לטובתם שורה של פרשנים כלכליים שניסו להסביר לנו. עברתי על כל המאמרים האלה, חבר הכנסת גפני. ניסו להסביר לנו בכל כוחם למה החוק הזה לא אפקטיבי. היום בכלל קראתי מאמר מערכת באחד העיתונים, פשוט מחפיר, שמסביר לנו למה החוק הזה בכלל יזיק לכלכלת ישראל. אפשר להתווכח אם הוא חוק טוב או חוק שיזיק לכלכלת ישראל. חברי חברי הכנסת, גם אני וגם חברים נוספים בוועדה דרשנו להחמיר את הצעת החוק המקורית ולקשור את גובה שכר הבכירים לגובה שכר הזוטרים. ואני רוצה לומר שאני מקדמת היום הצעת חוק שתחיל את מגבלת השכר על כלל החברות הציבוריות במשק. אני רוצה לנצל את ההזדמנות, חברי, כדי לענות על כמה מהטענות שעלו בהקשר של החוק הזה. ואני רוצה להתייחס קודם כול לטענות שעלו נגד הסעיף שקושר את שכר הבכירים לשכר הזוטרים, שמבוסס על ההסתייגויות שהעלינו בוועדה. והסעיף הזה, שבעיני הוא לא פחות ממהפכה, ממש ממש מלחיץ את הבכירים בבנקים, יותר מכל דבר אחר בהצעת החוק הזו. הם נחרדים, חברי חברי הכנסת, שהם ייאלצו לשלם שכר סביר לעובדים הזוטרים שלהם, בזמן שהם מרוויחים שכר חזירי ומנופח. ואחת הטענות – נדהמתי לשמוע; התראיינתי מול מישהו מהמערכת הבנקאית, והוא אמר שבכלל לא יהיה אפשר לאכוף את החוק הזה על עובדי הקבלן כפי שהחוק מחייב לעשות, והסיבה, לדבריהם, היא שהמנהלים בגופים הפיננסיים – ככה הוא אמר, אני אומרת לכם מתוך ריאיון – הוא אמר שהם בכלל לא יודעים מה השכר של עובדי הקבלן באותו גוף פיננסי. אז מעבר לכך שזו טענה מקוממת, שממחישה את כל מה שרע ופסול בשיטת ההעסקה הקבלנית, שבכלל מאפשרת למנהלים לעצום עיניים אל מול תנאי ההעסקה של העובדים, לי יש הצעה רדיקלית – הצעתי לו אותה גם באותו ריאיון – עבור אותם מנהלים שלא יודעים מה השכר של עובדי הקבלן. אני פשוט מציעה להם: תבדקו, ואם צריך, תקבעו במכרז את תנאי השכר כך שאפשר יהיה לעמוד בלשון החוק. הדבר המדהים הזה – אנחנו לא יודעים מה השכר של עובדי הקבלן. חברי חברי הכנסת, החוק הזה הוא חוק חשוב, חוק מצוין. אני רוצה לברך שוב גם את שר האוצר, גם את יו"ר ועדת הכספים, ואת כל מי שהיה נתון בימים האחרונים ללחצים אדירים – – –
– – – לחצים אדירים מצד כוחות כלכליים כבירים, ובחר בטובת הציבור על-פני טובתם של אותם אלה שחשבו שצריך להגביל את החוק הזה או לא לחוקק אותו. תודה רבה, חברי.
למה זה מגיע לי? מה עשיתי רע? מה עשיתי רע?
אדוני היושב-ראש, אני רוצה בדברים שלי לספר על החוויה של ענת של מה זה נקרא "נורמלי" ביחסים בין הורים לילדים. הדברים שלי מובאים בשמה לרגל יום האוטיזם הבין-לאומי. "ה'נורמלי' שלי, למשל, זה לשיר בשיא הטבעיות ל'ילד' בן 27, ילד שמתנשא לגובה 1.90 מטר בערך, את 'במדינת הגמדים', או בלשונו: 'דידינת הגמדים', כשהוא מבקש, וליהנות מכך הנאה שלמה, מכיוון שרואים את החיוך המופיע על פניו; נורמלי זה קצת לדמוע ולחייך מאושר כאשר הוא קורא לך 'אימא' מדי פעם, גם כאשר זה אומר שעכשיו את צריכה לקום בפעם המי-יודע-כמה מהספה, באמצע התוכנית האהובה עלייך בטלוויזיה, כדי לתת לו למשל קרטיב באמצע החורף; וזה לשמוע בהנאה ובחיוך איך הוא קורא לאחותו בת ה-20 'תינוקת' כשהוא רואה אותה ישנה בסלון עם מדי הקצינה. "נורמלי זה להבין שאפילו אם ראית את עצמך עצמאית וחזקה ולא צריכה כלום מאף אחד וממש מסודרת בעצמך, כל חייך תיאלצי להיות תלויה ביקר לך מכול, בילד שלך, ובטובם של אנשים אחרים. בהתחלה זה מאוד מפחיד, ובמשך הזמן את לומדת להבין שזו גם מתנה גדולה, ושיש נשמות שקל להתחבר אליהן, ושלעולם לא היית זוכה להבין אלמלא היית אם לילד אוטיסט, ושלהיות הורה לילד אוטיסט זה אומנם קשה, אבל זה גם מה שמרים אותי למעלה, מעל לחיי היום-יום, ושלא היית יכולה לדמיין את חייך" – את חייה של ענת – "בלעדיו. זה הנורמלי שלי." זה ה"נורמלי" של הורים לילדים אוטיסטים, שכל דבר קטן כזה גורם להם לחייך בקושי של היום-יום. יש אחריות למדינה, אדוני היושב-ראש, לעשות מאמץ הרבה יותר גדול לשילובם של ילדים, נערים ונערות אוטיסטים. תודה.
תסלח לי, זה נקרא מכבד? אתה קיללת אותו, אתה קיללת אותו. זה נקרא: רצה לברך – יצא מקלל.
תשבח את סמוטריץ ואת איילת שקד ככה.
חבר הכנסת ביטן, יש לי הערה. מי שרץ, ורץ על עקבים, הוא בכלל בבעיה.
למי אתה מתכוון באופן ספציפי? שאני אבין.
אדוני היושב-ראש, גברתי השרה, השאילתה שלי מתייחסת למסמכי ועדת החקירה בעניין ילדי תימן. על רוב המסמכים בנושא שנמצאים בארכיון המדינה מוטל חיסיון של 70 שנה, עד שנת 2071. ואני רוצה לשאול: 1. האם השרה פועלת להסרת החיסיון ולפרסום הפרוטוקולים של ועדת החקירה הממלכתית לציבור? 2. אם כן – באיזה אופן?
גברתי השרה, אני קודם כול רוצה לשבח אותך על היוזמה הפעילה שאת נוקטת כדי להסמיך אותך או את ראש הממשלה. אם יורשה לי להשיא עצה, לא נראה לי שבין שלל התפקידים של ראש הממשלה הוא יכול להתעסק – אני לא אומרת את זה אפילו בציניות, אני מתכוונת לזה. זה נושא יותר מדי רגיש ויותר מדי חשוב מכדי ייפול בין הכיסאות בגלל העיסוקים הרבים של ראש הממשלה, וחזקה עלי שאם את תוסמכי – זו נראית לי דרך המלך. יש משהו שהוא בלתי מתקבל על הדעת, כשאנחנו מדברים על 1,000 משפחות ונושא טעון ורגיש, ואפשר לחסום דברים שקשורים לפרטיות – לא יכול להיות שארכיונים, יוטל עליהם איפול עד 2071. אף אחד כבר לא יישאר בחיים, זה לא יעניין אף אחד, ואני חושבת שיש למדינה חובה, גם כדי להנמיך את הלהבות וגם להתמודד עם דברים אולי לא נעימים שהמדינה עשתה בזמנו. אני מברכת אותך על היוזמה שאת נוקטת. אני חושבת שהממשלה צריכה לקבל החלטה שמסמיכה אותך, והגיע הזמן לשים סוף לפצעים הכואבים האלה של פרשת הילדים החטופים. תודה רבה.
מה שקרה, שמכיוון שוועדת החקירה לא החליטה מה לעשות עם הפרוטוקולים, זה עמד לפתחה של הממשלה, והממשלה החליטה על חיסיון עד 2071.
חברי חברי הכנסת, רבותי השרים, אני שואלת, מה אתם חושבים שאתם עושים? אתם באמת מתכוונים להעביר את התיק הכי רגיש והכי ממומן במדינה לידיו של אביגדור ליברמן? אתם רציניים? אתם זוכרים שהאיש הזה נחלץ מכל הפרשיות שהוא נחקר לגביהן רק לאחר שעדים מצאו את מותם באורח מסתורי? אתם זוכרים שכל תפקיד ציבורי שהאיש הזה מילא הוביל אותו להתעשרות מסתורית של משפחתו? אני מבינה שמאוד חשובה לכם שלמות הקואליציה. מאוד חשוב שנתניהו יקבל עוד שנה של כלום. אבל רגע לפני שאתם מעבירים לידיו של כנראה הפוליטיקאי המושחת ביותר בתולדות ישראל את 70 מיליארד השקלים של תקציב הביטחון, קחו רגע נשימה ארוכה ותחשבו עוד. אתם נבחרתם. אתם ביקשתם מהציבור לתת בכם ובשיקול הדעת שלכם אמון. איפה שיקול הדעת שלכם עכשיו? חברי חברי הכנסת, ליברמן יהיה שר הביטחון הסחיט ביותר בתולדות מדינת ישראל. כל מי שיש לו מידע על כל שלל פרשות השחיתות שהאיש תאב הבצע הזה אסף במהלך שנותיו בפוליטיקה יוכל להשיג ממנו מה שהוא רוצה. ולא מדובר רק בכסף, מדובר בסודות מדינה, בחיים של הילדים שלי ושלכם. מה אתם יודעים על האנשים שליברמן מעורב אתם? מה אתם יודעים על האינטרסים שלו? מי יוכל ללחוץ עליו? איזה אנשים? איזה מדינות? חברי חברי הכנסת, אני יודעת מה אתם הולכים להצביע. לצערי, מחלק מכם הפסקתי לצפות להרבה. אבל רגע לפני שאתם נותנים לליברמן את המפתח לתקציבי ענק, לסודות מדינה ולחיי אזרחי ישראל, נראה לי שהדרישה המינימלית היא לקבל ממנו תשובות על כמה שאלות. אני רוצה, ברשותכם, חברות וחברים, לקרוא מתוך המאמר של העיתונאי גידי וייץ שהתפרסם ב-19 במאי 2016 ב"הארץ". הוא פרסם 28 שאלות לליברמן; אני קוראת אותן. שאלה ראשונה: כיצד הצטברו מיליונים בקופת חברה באיי-הבתולה בבעלות הנהג שלך לשעבר איגור שניידר? שאלה שנייה: מה הם הכישורים של איגור, שמעורב בחברה אחרת, שקיבלה חצי מיליון דולר מחברך האוליגרך מיכאל צ'רנוי? שאלה שלישית: מה הן הסגולות של בתך מיכל, שבזכותן זרמו לחברה בבעלותה מיליונים גם כשהיית שר? שאלה רביעית: איך הרווחת 3 מיליון דולר על עסקה בודדת "להורדת שער הרובל" בפסק הזמן הקצרצר והרווחי שלך מהפוליטיקה, בשלהי שנות ה-90? שאלה חמישית: על מה ולמה קיבלת 20,000 דולר בחודש מהקבלן דוד אפל? שאלה שישית: אילו עצות השוות זהב סיפקת לאפל בפרויקט "האי היווני"? שאלה שביעית: האם אפל השתתף במימון מסע הבחירות הראשון שלך? בשאלה השמינית ממשיך ושואל גידי וייץ: מה היה הקשר העסקי שלך עם איש העסקים , שעשה הון בעסקי יהלומים ומחצבים בקונגו? בשאלה התשיעית הוא שואל: אילו דלתות פתחת לגרטלר ברוסיה? ובשאלה העשירית: מה פשר החברות הקרובה שלך עם , שנחשד בהעברת שוחד של מיליונים לאריאל שרון? ובשאלה ה-11: האם שלאף עמד מאחורי ערבות של מיליון דולר לישראל ביתנו? בשאלה ה-12: האם חברה של שלאף העבירה 650,000 דולר לחברה בקפריסין, שהמשטרה הייתה משוכנעת שאתה בעצם הבעלים שלה? ובשאלה 13: על מה בדיוק שילם לך איש העסקים המולדובי דניאל גיטנשטיין רבע מיליון שקלים בחודש בפסק הזמן השני שלקחת מהפוליטיקה? בשאלה 14: מדוע ליהקת דווקא את  לתפקידי מפתח בצמרת המדינה, ממנכ"ל מע"צ ועד יו"ר "מקורות"? ובשאלה 15 מוסיף גידי וייץ: מה ידעת על הקשר הצפוף בין ויז'ניצר לבין ניצבים במשטרה? ובשאלה 16: ומה דעתך על כך  פעמיים בשנתיים החולפות בחשד ללקיחת שוחד? ובשאלה 17: ומה שלום , שחשודה היום בגזירת קופונים על חשבון הציבור, בין היתר לצורך השקעה בשותפות סמויה ואסורה בחברה לשיווק טבק? ושאלה 18, חברי חברי הכנסת: ומה אתה אומר על פרשת , האיש שליהקת לתפקידי יו"ר ועדת הכספים ושר התיירות, ושחשוד היום בהתניית תקציבים של מיליוני שקלים לפרויקטים שונים בהעסקת חברתו לחיים? ובשאלה 19 הוא מוסיף ושואל: האם שוחחת לאחרונה עם מיכאל גורולובסקי, לשעבר הנהג שלך והעוזר שלך, שנעצר לאחרונה בחשד לקבלת דבר במרמה וסחיטה באיומים בפרשת מע"צ? האם שאלת אותו כיצד זרמו 33 מיליון שקל ממע"צ לחברה בבעלותו? ובשאלה 20: ומי הולכת להיות שרת העלייה והקליטה הבאה? סופה לנדבר? זאת שהגנה על הארכי-נוכל גרגורי לרנר, עבדה עבורו כיועצת וניסתה לרקום עסקת גז בינו לבין שוני גבריאלי? ובשאלה 21: ומי היו החפרפרות שלך במשטרה? ובשאלה 22: ומדוע נהגת לבקש מאנשים אקראיים את הטלפון שלהם כדי לעשות שיחה? ובשאלה 23: ולפרק את הסוללה? ובשאלה 24: ולהזהיר את החברים שלך שהמשטרה יושבת עליהם? ובשאלה 25: מדוע ראית דווקא במוחמד רשיד, מקורבו של שלאף ומי שהואשם בשוד העם הפלסטיני, ראית בו המועמד האופטימלי לעמוד בראש הרשות? ובשאלה 26: מדוע התעקשת לשלוט במשרד לביטחון פנים בשתי הממשלות הקודמות? וללהק נציג לוועדה למינוי שופטים? ובשאלה 27: איך ייתכן שראשי הפרקליטות והמשטרה, שעסקו בחקירה הפלילית נגדך, חשו שלכל יעד בעולם שהם הגיעו אליו בניסיון לעלות על עקבותיך, כבר הגיע מישהו לפניהם? ובשאלה האחרונה, בשאלה 28: האם כבוד שר הביטחון המיועד מוכן לענות לציבור על כל השאלות האלה, רגע לפני שהוא מתיישב על הכורסה בקומה ה-14 בקריה ודורש מאנשי הצבא תחקירי אמת? אלה השאלות של גידי וייץ, 28 שאלות. ואני שואלת אתכם, חברי חברי הכנסת: מה עלה בדעתכם? איזה מחיר אתם מוכנים לתת לכולנו לשלם עבור חמישה חברי כנסת בקואליציה? אתם הרי חיים כאן. ההצבעות שלכם יירשמו. אתם תיאלצו להסביר את זה לילדים שלכם. לאיזה עוד תהום מוסרית אתם מוכנים לתת לראש הממשלה להצעיד אתכם? לתת לאיש הזה, אחרי ששאלתי את השאלות האלה, לאיש הזה, לעמוד בראש משרד הביטחון? הממשלה ההזויה הזו אולי תשים בידיים המלוכלכות שלך, ליברמן, את תפקיד שר הביטחון. כן, מותר לך לחייך עכשיו. אבל אני אומרת לכם, חברי חברי הכנסת, שידע את זה גם אביגדור ליברמן: לא לעולם חוסן. מכל הפרשות האפלות שאתה מעורב בהן, ליברמן, בסוף משהו ידבק בך. בסוף משהו יפיל אותך. זאת מילה שלי. תודה רבה, גברתי.
– – – שאלתי שאלות. שאלתי שאלות.
אתה רוצה לפתח את הנקודה הזאת, אדוני השר?
אוקיי. אדוני השר, השאלה שלי נוגעת לספר האזרחות. אתה יודע שאני חושבת שצריך לפסול אותו, אבל בינתיים אני רוצה להתייחס לסוגיה אחת שחשף בעיתון "הארץ" עורך-הדין מייק בלס. יש בספר האזרחות פרק שנקרא "אתגר החיים המשותפים בחברה הישראלית", ומצורפת אליו מפה שנושאת את הכיתוב הבא – אני מצטטת: "פריסת היישובים הערביים במדינת ישראל, 2015". המפה הזו, אדוני השר, מציגה מצג שקרי לתלמידי בתי-הספר ומנסה, על-פי הבנתי, להשפיע באופן מגמתי על תפיסת עולמם. עכשיו, אני רוצה לפרט לחברי הכנסת: על המפה אומנם מסומן באיזה טשטוש הקו הירוק, שזה כשלעצמו די נדיר במפות של משרד החינוך, אבל הוא לא מופיע במקראה ואין לו שום הסבר – סתם איזה קו שמסורטט על המפה. עכשיו, שימו לב מה רואים התלמידים שמתבוננים במפה: מבחינתם נוצר הרושם – וכנראה זה לא במקרה – ששמונה הערים הפלסטיניות הגדולות שמעבר לקו הירוק הן למעשה ערים ערביות בתוך מדינת ישראל; ג'נין, שכם, טול-כרם, קלקיליה, רמאללה, יריחו, בית-לחם וחברון מוצגות בדיוק כמו הערים הערביות בתוך מדינת ישראל, ואין שום הסבר במפה או בטקסט המלווה אותה שזה לא המצב. בנוסף, שימו לב, באותה מפה מסומנת העיר אום-אלפחם כנמצאת בכלל מעבר לקו הירוק. מה זה, אדוני השר – –
– – מתנת כניסה לליברמן לממשלה? מה, אנחנו עכשיו מסבירים לאזרחי ישראל שאום-אלפחם זה מעבר לקו? מה אתה מתכוון לעשות בעניין הזה, אדוני השר? תודה.
אני מציעה שתתייחס לשאלה שלי.
אני מציעה שתתייחס לשאלות שאני שואלת – – –
אדוני היושב-ראש, שר הבריאות ליצמן, אני רוצה לברך את חבר הכנסת יואב בן צור על היום המרגש הזה. הייתי במפגש שהוא עשה באולם שפרינצק, ואני מודה שהגרון נחנק לשמע הסיפורים. אני בכלל לא יכולה לדמיין צעד יותר אצילי מזה של אדם שתורם כליה – תרומה אלטרואיסטית, בלי לדעת למי הוא תורם; אולי אחר כך הוא יודע. זו הזדמנות גם לברך על המפעל החשוב, שאני מודה שהתוודעתי לו רק היום, "מתנת חיים", של הרב הבר ואשתו רחל. תהיו ברוכים. זה באמת מרגש לחשוב על זה שאנשים מוכנים מיוזמתם לקחת סיכונים, כאבים, כל המעקב הרפואי שהתורמים יידרשו לו לשארית חייהם, וכל זה ללא תגמול חיצוני. זה באמת צעד שבבסיס שלו עומדת תפיסה עמוקה ומרגשת של ערבות הדדית. אין לי דרך אחרת להגדיר את זה. אני רוצה לשתף את חברי כאן במליאה שלפני כמה שנים הובלתי תיקון לחוק שמעניק קדימות בתור להשתלת איברים – לא רק למי שתורם לאדם שהוא אינו מכיר, אלא גם למי שתורם לקרוב משפחה. הובלתי את התיקון הזה מתוך הכרה בהקרבה האדירה שעושה כל מי שתורם איבר בחייו, אם זה לאדם זר ואם זה לקרוב. חברי חברי הכנסת, אני שמחה על ההזדמנות לעמוד כאן היום ולהודות לכם, ולהודות בעיקר לאנשים האמיצים שעשו את זה. אני חושבת שמי שתורם תרומה כזאת הוא גיבור. אין לי דרך אחרת להגדיר את זה. ואני רוצה – חבר הכנסת בן צור ככה זרק את הכפפה: מה אנחנו יכולים לעשות עוד. אני רוצה לנצל את ההזדמנות שאני עומדת כאן ולהתייחס לנושא הרחב יותר של תרומות איברים. אני יודעת הרבה מאוד שנים שהממסד הרפואי עומד פשוט חסר אונים לנוכח מצוקת איברים להשתלה, לא רק לגבי כליות אלא בכלל, אבל לגבי כליות זה מאוד דרמטי. 1,153 נשים, גברים וילדים המתינו בשנת 2016 לתרומת איברים שתציל את החיים שלהם, או לפחות תשפר באופן משמעותי את החיים שלהם. המציאות של השנים האחרונות מלמדת שרק בין רבע לשליש מתוכם יצליחו לקבל בזמן את האיבר שהם זקוקים לו; שליש או רבע. זה נתון מאוד מאוד נמוך, חברי חברי הכנסת. סיפר חבר הכנסת בן צור על 310 אנשים שתרמו כליה, אבל לעומת הצורך של אנשים – שזה אדיר, אין לי מילים – אבל לעומת הצורך של אנשים שממתינים, זה 14%. זה מספר זעום יחסית. אני רוצה לעדכן שכ-14% בלבד מהאוכלוסייה חתומים על כרטיס "אדי", וגם במקרה שלהם הכרטיס לא תמיד מחייב את בני המשפחה שלהם לשתף פעולה – כבר היו מקרים – ולתרום את האיברים שלהם לאחר המוות. אני רוצה להציע הצעה – אני שמחה שנמצא כאן שר הבריאות – ולספר שבכנסת הקודמת הנחתי הצעת חוק שעשויה אולי להישמע מהפכנית, אבל היא כבר קיימת במדינות אחרות, והיא הוכיחה שהיא יכולה להגדיל באופן משמעותי את מספר תרומות האיברים. זה לא נושא לחקיקה בלי שיש עליו הסכמה רחבה; זה משהו שצריך לבוא בהידברות עם אנשים מסורתיים ואנשים דתיים וחרדים ואנשים חילונים. זה דבר שצריך לבוא בהידברות. והצעת החוק הזאת מבקשת לשנות את ברירת המחדל לתרומת איברים. המצב היום הוא שכל מי שמעוניין לתרום את האיברים שלו לאחר מותו חותם על אותו כרטיס "אדי", ובעצם מביע הסכמה מפורשת לתרום. וההצעה שאני מדברת עליה מציעה שיטה הפוכה: שמי שלא מעוניין לתרום את האיברים שלו יחתום על טופס סירוב, אבל מי שלא יחתום על טופס כזה, באופן אוטומטי ייחשב כמי שמסכים שהאיברים שלו יילקחו להשתלה. עכשיו, אני יודעת שיש את הוויכוח על מוות מוחי ומוות לבבי; אני ערה לכל הבעיות האלה. אבל אני חושבת שההצעה הזאת גם מאפשרת לצמצם את יכולת הסירוב של בני המשפחה, כך שרק קרוב משפחה מהדרגה הראשונה – בן-זוג, ילדים או בגירים – יחזיקו באפשרות למנוע את תרומת האיברים גם למי שלא סירב לתרום. מדינת ישראל נמצאת הרחק מאחור ביחס לעולם במספר תורמי האיברים. שימו לב: מתוך כל מיליון תושבים רק כעשרה תורמים בפועל את האיברים שלהם כל שנה. בספרד, לדוגמה, שבה החוק הזה כבר קיים – החוק שאני מציעה – המספר גדול יותר מפי-שלושה, ועומד על כ-35 תורמים למיליון תושבים. חברי חברי הכנסת, זה הבדל עצום, וזה הבדל שבין חיים ומוות. אני מציעה לייצר הידברות ודיון על הנושא הזה, כי אני חושבת – אני רואה את הרוב המוחלט של האנשים שזקוקים לתרומת איברים, ושמענו את הסיפורים האלה, איך אנשים נאלצו לסבול ולחכות, במקרה הטוב; ואנחנו גם מכירים כאלה שבמקרה הרע לא נשאר להם זמן לחכות. מעל 100 אנשים, לצערי, נפטרים כל שנה בזמן שהם מחכים לתרומת איבר, והמספר שלהם גדל משנה לשנה. אדוני היושב-ראש, אורחות ואורחים יקרים, חברי חברי הכנסת, זו שוב הזדמנות להכיר תודה לתורמי הכליה. האתגר שלנו הוא להגדיל את היצע האיברים ולהביא לשינוי תפיסה בחברה הישראלית ולחזק באופן משמעותי את הערבות ההדדית בינינו. כולנו צריכים להיות ערבים זה לזו ולהסכים לתרום את האיברים שלנו לאחר המוות כדי להציל חיים. תודה רבה.
אדוני היושב-ראש, מכובדי כולם, במוזיאון ישראל, לא הרחק מכאן, מונח דגם מורכב ומפורט של ירושלים. הדגם הזה הורכב במשך שנים בזהירות ובקפידה והושלם רק ב-1966. הוא מציג את ירושלים של ימי בית שני, של שנת 66 לספירה, 1,900 שנים לפני בניית הדגם, ארבע שנים לפני שירושלים ההיא חרבה. בשבילי הדגם הזה מקפל חלק חשוב מהסיפור על ירושלים. אפילו דגם של העיר הזאת אי-אפשר היה לבנות כאן בלי שיתקיימו בתוכו כמה תקופות שונות במקביל, זו לצד זו. ירושלים, כמו הדגם שלה, היא קשר גורדי של זמנים, עמים ותקופות. ההווה כאן מוצף בהיסטוריה, אבל עמוס גם בחלומות על עתיד. זאת עיר מדהימה, אין עיר דומה לה. אבל בהווה, בחיי היום-יום, חברי חברי הכנסת, עיר הבירה שלנו משוסעת ומחולקת, עיר של אלימות ופחד, שבה כל ילד שלישי הוא ילד עני, שרצחו בה נערה במצעד הגאווה, שרפו בה את בית-הספר הדו-לשוני, וצועדים בה בריונים משולהבים שתוקפים פלסטינים, ופלסטינים בטרור של יחידים שדוקרים אזרחים ישראלים. עיר שנשפך בה דם מיותר של יהודים וערבים. עיר שמצעד הדגלים מתוכנן לעבור בה בכוונה ברובע המוסלמי עם תחילת הרמדאן. אני פניתי בעניין הזה לפני כמה ימים לשר לביטחון הפנים, שיורה למשטרה לקבוע לאלתר מסלול חלופי לצעדת הדגלים. בינתיים הם שינו את המועדים, זה לא רלוונטי, אבל לא עלה בדעתי, חברי חברי הכנסת, שהשר עצמו מתכוון להשתתף במצעד המתריס. אני פונה לשר לביטחון הפנים גלעד ארדן: אתה אמון על אכיפת החוק, ובמו-ידיך אתה משליך גץ שעלול להצית כאן תבערה. ואני פונה אל ראש הממשלה: מה עשית, אדוני ראש הממשלה, חוץ מלשחק עם החברים שלך בממשלה במי מתחנף יותר לימין הקיצוני והמתנחלי? רק הבוקר השר אורי אריאל עלה להר-הבית. הרי שנים שתושבי העיר הזאת חיים ללא ביטחון, ללא אופק מדיני – – –
שנים תושבי העיר הזאת חיים ללא ביטחון, ללא אופק מדיני וללא שלום, ועם פערים כלכליים שרק הולכים ונפערים. ואתה, ראש הממשלה, הכרזת כאן מעל הדוכן: ירושלים הייתה שלנו, תהיה שלנו, בירתנו המאוחדת. אתה מכריז בכל הזדמנות שירושלים תהיה שלמה, ומכתיב את גבולות הקבע של העיר בבנייה של מובלעות יהודיות בלב שכונות פלסטיניות.
הרי אתה יודע שבסוף כל זה יתפוצץ לנו בפרצוף, כי ירושלים היא עיר מעורבת, מסובכת ומורכבת, ואין בה פתרונות פשוטים. אי-אפשר לכסות את העיניים ולקוות שהכול יהיה בסדר. גם ראש הממשלה יודע שאין ולא יהיה הסדר קבע עם הפלסטינים – ואפשר עד מחר לשלם מס שפתיים ולדבר על פתרון שתי המדינות – לא יהיה פתרון בלי שירושלים תהיה בירתן של שתי מדינות עם מרחב אורבני משותף. פשרה קוראים לזה, אדוני ראש הממשלה. אבל גם אם אתם לא מסכימים אתי, וגם אם הפתרון שלכם הוא אחר לגמרי, ברור שירושלים צריכה להיות קודם כול עיר שאף אחד לא נדקר ברחובות שלה, שאוספים בה את הזבל בכל השכונות, ושבכל חלקיה יש צנרת, ביוב ומים. העיר הזאת חיה, שוקקת, וצריכה מנהיגים שמתייחסים אליה כאל יותר מסמל, גם פשוט כאל עיר; אנשים חיים כאן, והם חיים את הכישלונות של הממשלה שלנו, ואת היעדר הפתרון. מגיע להם יותר, מגיע לירושלים דגם חדש יותר. תודה רבה.
חזן מתהפך בקבר אתה יודע כמה שנים, חבר הכנסת השר אלקין?
– – – אחרי התשובה, לא אחרי ההצבעה – – –
גברתי היושבת-ראש, חברי חברי הכנסת, הצעת החוק שאני מציגה עכשיו בפניכם היא גם הצעתן של נורית קורן, רויטל סויד ושולי מועלם-רפאלי, ואני רוצה בפתח דברי להודות גם לשר לביטחון פנים וגם לשרה איילת שקד על התמיכה בהצעה הזו. אני לא אגזים אם אומר שאנחנו מדברים על הצעה מצילת חיים; מצילת חיים של נשים שעומדות היום חסרות אונים מול בן-זוג אלים, נשים שכבר התייאשו, שהפסיקו להתקשר למשטרה כי הן למדו שזה לא עוזר, ואף שכנגד בן-הזוג האלים – הוא חוזר ומאיים עליהן – הוצא צו שנועד להרחיק אותו מהאישה, הוא ממשיך להסתובב חופשי, הוא מפר את צו ההגנה שהוצא על האישה והוא מכה את בת-זוגו לשעבר או את בת-זוגו הנוכחית. ומקרים רבים אחרים, לצערי, כתוצאה מהפרת צו ההרחקה, הסתיימו ברצח. ואנחנו רואים מצב בלתי מתקבל על הדעת, שנשים נאלצות ללכת למקלט, לרדת למחתרת, לעצור את החיים שלהן בעצם רק כדי להישאר בחיים. הצעת החוק שמובאת כאן היום – אני מודה שאני לא יודעת איך לא חשבנו עליה קודם. ההצעה היום משנה את המצב שבו לשופט אין הסמכות החוקית להורות על מעצר עד תום ההליכים או איזוק אלקטרוני לגבר שמפר את צווי ההגנה. הוא יכול להורות על מעצר עד תום ההליכים רק אם אותו גבר פגע באישה. אבל אם הגבר הפר את צו ההרחקה ועוד לא הספיק לפגוע פיזית באישה, אבל הוא מאיים עליה, ואנחנו יודעים שהמשטרה לא יכולה להציב שוטר ליד כל דלת של אישה שהוצא נגד בן-הזוג שלה צו הרחקה או צו הגנה על האישה. זה באמת מצב אבסורדי, ולכן הצעת החוק הזו היא כל כך משמעותית וכל כך דרמטית, והיא מתקנת בעצם מצב אבסורדי שהחוק היום לא אפשר לעצור את הגבר לפני שהוא פוגע. מעכשיו אפשר יהיה לעצור את הגברים האלה עד תום ההליכים רק בשביל – – –
הגברים האלה, המכים, חבר הכנסת סמוטריץ. הגברים האלה, הייתי אומרת עליהם מילה הרבה יותר קשה.
אנחנו מדברים על הגברים האלה, שהוצא נגדם צו הרחקה מהנשים. 515 צווי הרחקה, רק השנה, הוצאו נגד אותם הגברים האלה, שאני קוראת לכם כך, וכל הפרה כזו של צו ההרחקה הייתה יכולה להסתיים באסון. אנחנו כל פעם באים בטענה על המשטרה, כל פעם שנרצחת אישה על-ידי בן-הזוג שלה. ואנחנו הרי כבר יודעים, הלב רותח, הלב כואב והדם רותח, והייתי אומרת, הלב נשבר כשאנחנו רואים עוד סיפור על עוד אישה. רק לפני כמה ימים נרצחו אישה ובן-זוגה בראשון-לציון, ואנחנו אומרים לעצמנו: איך לא הצלחנו למנוע את הטרגדיה הזאת? בעזרת ועדת השרים לענייני חקיקה וההתגייסות של השר לביטחון פנים ושרת המשפטים איילת שקד, אני חושבת שאנחנו מייצרים מהלך מאוד מאוד דרמטי, הישג מאוד משמעותי עבור נשים שנאלצות להגן על עצמן, על הילדים שלהן, כי בעצם התיקון הזה לחוק ירחיב את היקף המקרים שבהם המערכת עומדת לצדן של אותן נשים; באמת עומדת לצדן, ולא רק על הנייר. אני יודעת שהכנסת הזו מגויסת ומחויבת לחזק את מערך ההגנה על ילדים ונשים מפני קרובי משפחה אלימים. בעצם אנחנו מרחיבים את המעטפת, מעטפת ההגנה כלפי נשים, ומחמירים את היחס כלפי מפרי צו הגנה. אנחנו אומרים שהפרת צו הגנה זה עוד שלב בהסלמה המסוכנת, ואני רוצה לנצל את ההזדמנות, חברי חברי הכנסת, ולהודות לאיגוד מרכזי הסיוע לנפגעי ונפגעות תקיפה מינית. הם סייעו לנו לנסח את ההצעה הזאת. כמו שאמרתי קודם, דיברתי עם השר לביטחון פנים, שהחליט לקחת את הנושא של אלימות נגד נשים כיעד בתוכנית העבודה של המשרד לביטחון פנים. חברי חברי הכנסת, אישור החוק הוא צעד חשוב. אנחנו יודעים שיש עוד דרך ארוכה, והמאבק באלימות נגד נשים זה מאבק מערכתי. הוא צריך להיות מאבק רב-מערכתי של המשרד לביטחון פנים ומשרד הרווחה ומשרד החינוך וכל המשרדים האפשריים. לסיום, אני רוצה לנצל את ההזדמנות שנותרו לי עוד כמה דקות ולומר כמה משפטים יותר כלליים. חברי חברי הכנסת, הצעת החוק הזו היא פן אחד במאבק נגד אלימות נגד נשים. אני רוצה לנצל את ההזדמנות שאני עומדת כאן על הבמה ולקרוא למפכ"ל המשטרה לחזור בו מהעמדה שלו שהמשטרה לא תחקור תלונות אנונימיות של שוטרות על אלימות מינית, על עבירות מין, על הטרדות מיניות. לא יכול להיות שמפכ"ל המשטרה – המשטרה מצד אחד פועלת בצורה כל כך חיובית, כמו שמפגין עכשיו השר לביטחון פנים, ומחוקקים חוקים שבאים לסייע לנשים ולהגן עליהן מפני אלימות בכלל ואלימות מינית בפרט, ואנחנו רואים איזו גישה דוגמטית, שלא מתכתבת עם המציאות. מישהו חושב שבמקום הייררכי כמו המשטרה שוטרות יכולות להגיש תלונה עכשיו על שוטרים מבלי לחשוש? הרי אנחנו מבינים למה יש תלונות אנונימיות במוסדות שהם מוסדות הייררכיים, והגישה הזו של המפכ"ל, שגם הופיע בוועדה לקידום מעמד האישה בראשותה של חברת הכנסת עאידה תומא סלימאן, הפגינה, הייתי אומרת, בורות, חוסר הבנה למצבן של נשים במערכת שהוא מופקד עליה; ולצערי, העמדות הנוספות שאנחנו רואים שמפגין המפכ"ל לאחרונה ודאי אינן לכבודה של המשטרה. אבל בסוגיה הזאת אני קוראת לו להוציא נוהל ברור ולקרוא לנשים או לעודד נשים במשטרת ישראל להתלונן גם תלונות אנונימיות. טוב שיש מח"ש שיפתחו בחקירה. תודה רבה.
למה לא – – – איחוד משפחות היו מעיראק – – – אולי תגיד את זה – – –
אדוני היושב-ראש, חברי חברי הכנסת, שמעתי את יושב-ראש ועדת החוץ והביטחון אבי דיכטר עומד כאן על הדוכן ומסביר לנו כמה אנחנו צריכים להתרגש, שהפעם לא הכנסת כולה תשמש באופן אוטומטי חותמת גומי או תיתן הכשר לאחת החרפות – אני מסכימה אתך, חבר הכנסת אוסאמה סעדי, זה החוק הכי גזעני, שמכתים את ספר החוקים משנת 2003 – הכי גזעני. היו הרבה שמתחרים בו, אני מודה, הוא זוכה במקום הראשון. אומר לנו חבר הכנסת דיכטר, תראו, הייתה ועדה משותפת לוועדת החוץ והביטחון ולוועדת הפנים, הייתה מעין מסננת. העובדה שהייתה מעין מסננת של חבורה של חברי כנסת לא מקלה או עושה את החרפה לקלה יותר, היא עושה את החרפה לגרועה יותר, כי הצלחתם לתעתע באותם חברי כנסת שישבו שם, ונתתם להם נתונים – נתונים שפשוט מחווירים כשאתה רוצה לתאר מדיניות. 17 פעמים, חברות וחברים – הכנסת הזאת עומדת להאריך בהוראת שעה, הוראת שעה שבג"ץ קבע שהיא תהיה הוראת שעה לשנה – אנחנו בשנת 2016, הוראת שעה לשנה, איך מבזים את פסיקת בג"ץ – והכול כי אתם צריכים לתרץ, כדי להכשיר את השרץ, וכל פעם התירוץ משתנה. תראו, חברות וחברים, אני זוכרת שהיו כאן שרים, שרי פנים, ברבות השנים, או במהלך השנים, שעמדו והסבירו לנו שהחוק הזה נחוץ כי יש סכנה דמוגרפית; כי אזרחי ישראל הערבים, רחמנא ליצלן, מביאים להם נשים מהשטחים ומבקשים איחוד משפחות, והייתה סכנה דמוגרפית. אחר כך, אחרי כמה שנים, התירוץ השתנה ואמרו: יש סכנה ביטחונית, יש מפגעים – אנשים שמקבלים איחוד משפחות משתמשים בזה כדי לפגע. אז קודם כול, אנחנו נגד פיגועים ונגד שימוש – זה מפריע לי כאן.
אנחנו נגד פיגועים ונגד טרור, אבל כשמסתכלים, אפילו על-פי הרשימה שנתן חבר הכנסת דיכטר, מאין באים המפגעים – ואנחנו מגנים כל אחד ואחד – מרביתם ממזרח-ירושלים. מה אתם עושים? אתם פוסלים אנשים על בסיס אתני, על בסיס לאומי, בחשש או בחשד שאולי יהיו כאן פיגועים, ואתם אומרים – אני לא יודעת, ל-20,000, 30,000 ילדים שנותרו מהסיטואציה הזאת חסרי מעמד, חסרי ביטוח – אתה אומר לנו: בעוד חצי שנה נתכנס ונדון. הרי זה הכול ריטואל, זה הכול פארסה; לא תיתנו אישור אחד, לא תשנו את המדיניות, כי יש כאן ממשלה ימנית ששונאת ערבים, שמדירה אותם בכל דרך אפשרית, שמחוקקת חוקים נגדם, ועכשיו אתם משתמשים בעניין הפיגועים כדי להצדיק את החרפה שמכתימה את ספר החוקים. אני קוראת לכם להתנגד לחוק הזה.
אדוני היושב-ראש, אני מבקשת להתנגד להצעה.
אדוני היושב-ראש, חברי חברי הכנסת, אני רוצה להסב את תשומת לבכם – איך הממשלה קובעת עמדה, הכול זה לפי הפוזיציה; אם אתה או את באופוזיציה, ואת מביאה הצעה שמדברת על פטור מארנונה למקלטים לנשים מוכות, אז התשובה היא שלילית, כי עמדת הממשלה הייתה כאן רק לפני כמה חודשים: מה פתאום פטור מארנונה לנשים מוכות? יש 13 מקלטים לנשים מוכות. נשים שיוצאות ממקלטים, ביקשנו שבשנתיים הראשונות ליציאה מהמקלט הן תקבלנה פטור מארנונה. באה הממשלה ואמרה: מה פתאום? אנחנו לא נותנים יותר פטור מארנונה. בא עכשיו חבר הכנסת בן צור, הוא חבר הקואליציה, ופתאום העמדה של הממשלה השתנתה. עכשיו, עיני אינה צרה ברצון של חבר הכנסת בן צור להשיג פטור מארנונה. אני רק רוצה להבין את המדיניות, את שיקול הדעת, את האחידות בתפיסה הממשלתית. איך אתם זורקים את הנשים המוכות – זה לא מספיק חשוב שהן תקבלנה פטור מארנונה, אבל ישיבות צריכות לקבל פטור מארנונה? אני ממש לא מבינה את שיקול הדעת הזה, אדוני. אני חושבת שמן הראוי שיבוא לכאן השר – אדוני היושב-ראש, אני מבקשת את העזרה שלך כאן. לא יכול להיות – – –
אדוני יו"ר הקואליציה – – –
אדוני היושב-ראש, יושב-ראש הקואליציה, שר הדתות, סגן שר האוצר, שר הפנים, אני לא יודעת איפה הוא – אני רוצה להבין את שיקול הדעת בהחלטת הממשלה על מתן פטור מארנונה לגופים מסוימים כן ולגופים מסוימים לא. אני חוזרת ומדגישה שאני הגשתי לפני כמה חודשים הצעת חוק למתן פטור מארנונה לנשים מוכות שיוצאות ממקלטים לנשים מוכות למשך שנתיים, כדי לאפשר להם להסתדר בחיים, כדי שלא תחזורנה למעגל הגבר המכה, ובאה הממשלה ואמרה: אנחנו מפסיקים לתת פטור מארנונה, זו לא דרך המלך. אני רוצה להבין, מה השתנה? למה ישיבות כן ובית-מדרש "עלמא" לא? למה ישיבות כן ומקלטים – נשים שיוצאות ממקלטים לנשים מוכות לא? איך זה יכול להיות שעמדת הממשלה משתנה בהתאם לפוזיציה – –
– – אם חבר כנסת מהאופוזיציה מביא הצעת חוק – אני שואלת אתכם; פטור מארנונה לנשים מוכות – לא נראה לכם סביר שאפשר לתת להן לשנתיים פטור מארנונה, לנשים מוכות? למה? כי ש"ס בקואליציה אז אפשר להסדיר לה את זה? עכשיו אני אומרת, חבר הכנסת בן צור – זה לא אישי – זה מקומם; אני מצפה ממך שאתה תעלה כאן לדוכן ותגיד שאתה תפעל אצל השרים שלך למתן פטור מארנונה לנשים מוכות שיוצאות ממקלטים.
אדוני היושב-ראש, אומרים זֱהבה. זה כאילו חטף-סגול לפני קמץ; מתקצר.
תודה, אדוני. אני חושבת שאין מחלוקת בין כל חלקי הבית כמה חשוב להיאבק בטרור – נגד פגיעה באזרחים חפים מפשע. נראה לי שהדבר הזה הוא מוסכמה כוללת של חברי כנסת מכל סיעות הבית. אני רוצה לנצל את ההזדמנות ולומר שמחריד בעיני שיש מי שחושב או מי שאומר או מי שטוען שטרור אסלאמי באורלנדו משמש לטעון שאסלאם הוא הסיבה היחידה לטרור, ומי שמעז להצביע על הקשר בין המובן מאליו – בין, נניח, שליטה ישראלית של 49 שנים בשטחים, בין כיבוש השטחים לבין טרור, מוקע מייד כמי שמצדיק טרור. כאילו שאנשי שמאל כאן שמחים מהפיגועים האיומים האלה, וכאילו שפחות אכפת לנו מהמדינה ומהאנשים שחיים בה. ומי שטוען, כמו ראש הממשלה נתניהו, שהטרור באיסטנבול, בבריסל או בפריז או באורלנדו הוא תוצאה של אסלאם רדיקלי, מבקש להסיט מעצמו אחריות ל-49 שנות כיבוש. חברי חברי הכנסת, צריך לגדוע את המוטיבציה לטרור, אמרה בצדק חברתי חברת הכנסת מיכל רוזין. ומי שמתדלק את בית-החרושת שמייצר מוטיבציה לטרור זה הכיבוש. 49 שנים של כיבוש. וזו הזיה לחשוב, הזיה לחשוב – אנחנו רואים כאן את טרור היחידים – שמעתי את חבר הכנסת בני בגין אומר שישנה ירידה ברשימה או בסטטיסטיקה של טרור היחידים; זו הזיה לחשוב שנמשיך לשלוט על עם אחר כל כך הרבה שנים והכול ימשיך להתנהל על מי מנוחות. ואין בדברים שלי כהוא זה כדי, חלילה, להצדיק טרור. אבל גם כשנלחמים בטרור צריך שהמאבק הזה יהיה אפקטיבי, ואסור להקריב ערכים בסיסיים של מה שאנחנו רוצים להחשיב או להיחשב למדינת חוק, מדינה ששומרת על זכויות אדם בסיסיות. אמר בזמנו נשיא בית-המשפט העליון לשעבר השופט אהרן ברק – הוא אמר משפט שאני נוהגת לצטט לעתים קרובות. הוא אמר: גם את המלחמה בטרור צריך לנהל כשיד אחת קשורה מאחור. מה זה "יד אחת קשורה מאחור"? בואו נפרוט את ההצעה שמונחת לפנינו. עשו אותה בפירוט רב שני חברי שדיברו קודם לכן, שישבו בישיבות הוועדה שעות על גבי שעות, חבר הכנסת אוסאמה סעדי וחברת הכנסת מיכל רוזין. איך אנחנו מתמודדים במדינה דמוקרטית עם האתגר הזה: מצד אחד להיאבק בטרור ומצד שני לשמור על זכויות יסוד? וכשאני מסתכלת על התוצאה הסופית אני אומרת: מרוב שרצו להילחם בטרור, הגדירו סעיפים ועיגנו סמכויות טוטליטריות באופן שמעקר את המאבק בטרור. כי בעצם מה שמבקשים – ושמענו כאן את הדוגמאות – זה להפעיל אמצעים דרקוניים כלפי חשודים בטרור ברגע שלא הגדירו – עמד על זה חברי חבר הכנסת סעדי – מה זה טרור; הגדירו הרבה דברים, אבל לא הגדירו מה זה טרור. לכן אנחנו מקבלים תוצאה של יוזמת חקיקה שלא מאמצת נורמות מידתיות אלא מעגנת בחקיקה את אותם הסדרים דרקוניים של חוקי חירום, חוקי החירום מתקופת המנדט הבריטי. אני מדברת, למשל, על מעצרים מינהליים, הריסות בתים. חשבתי שאחרי 68 שנים מאז קום המדינה אותם הסדרים מתקופת המנדט דינם להתבטל. אנחנו כל שנה כאן מאריכים את חקיקת החירום ואת חוקי החירום. חשבתי שדינם להתבטל. אז באה הצעה ממשלתית ומעגנת בחקיקה את אותם הסדרים. הדבר הזה מקומם, כי בעצם, מה אנחנו רואים? שלוקחים כל מיני הסדרים גורפים כאלה, שיהפכו גם אנשים וגם ארגונים שאין בינם לבין טרור – הרחיבה חברתי – ארגוני מעטפת שונים, שאין דבר בינם לבין טרור, ופתאום, בגלל ההסדרים הגורפים האלה, הם יוגדרו כטרוריסטים. זה לא מתקבל על הדעת.
אל תפריע לי. ראיתי שמיהרת להגיע למקום שהיה בו פיגוע טרור.
ראיתי שמיהרת להגיע למקום שהיה בו פיגוע טרור ולהצטלם על רקע הפיגוע. אז אני לא סובלת ניצול ציני של פיגועי טרור איומים.
אז אל תעיר לי. אל תעיר לי.
אתה, אף אחד לא מינה – – –
אף אחד לא מינה אותך. אף אחד לא מינה אותך לשמור על האזרחים ולהגן עליהם מפני פיגועי טרור.
אדוני היושב-ראש, אני רוצה לתת כמה דוגמאות איך החקיקה הזאת מאפשרת לרשות המבצעת סמכויות דרקוניות לנקוט צעדים פוגעניים רק על סמך חשדות, על סמך חשדות, בלי לתת לחשודים הגנות בסיסיות. גם לחשודים מגיעות הגנות בסיסיות. למשל – אני אתן כמה דוגמאות: מעצר מינהלי וצווי הגבלה על סמך חשדות חסויים; הגדרות רחבות וגורפות למושגים כמו "ארגון טרור", "חבר בארגון טרור" ו"מעשה טרור", באופן שמתייג ומסווג אזרחים וארגונים כמעורבים בטרור. אני חושבת, אדוני, שאנחנו מתמודדים כאן בגלל שאנחנו גם באמת בסיטואציה איומה. יש טרור מקומי, ויש טרור בין-לאומי, ואנשים יוצאים לבלות בשרונה או בכל מקום אחר בארץ ולא מבינים מאיפה זה בא להם ומאיפה בא המפגע – או אולי כן צריכים להבין, אבל מי מעלה על דעתו, כשהוא יוצא לבלות ביום חמישי בערב, שהוא ייקלע לאירוע טרור? וצריך להתמודד עם הטרור. אבל אני אומרת שבמקום להתמודד עם הטרור אנחנו מקבלים כאן – ובזה אני מסיימת, אדוני – הצעת חוק מופרכת. במקום לחשוב איך מבטלים את השימוש בחוקי חירום, בעצם מעגנים אותם בחקיקה. אני חושבת שההצעה הזאת תפגע במדינה כמדינת חוק. חוק שהיה אמור להיות חוק מודרני, חוק חדש, בעצם מסתמך על חקיקה ארכאית והיסטרית. אני חושבת שדבר אחד הוא לא יעשה: הוא לא באמת ייתן כלים למאבק בטרור, אדוני. הוא שוב יציב אותנו ברשימת המדינות שמנצלות את היכולת הדמוקרטית לחוקק חוקים אנטי-דמוקרטיים. ואחר כך עומד כאן ראש הממשלה ואומר: אנחנו הדמוקרטיה היחידה במזרח התיכון. הטרור הוא בעיה אסלאמית רדיקלית. הוא בכלל לא קשור למה שמתרחש כאן. זה האסלאמיסטים הרדיקליים האלה, הם כולם טרוריסטים. מה זה קשור לכיבוש? יגיד ראש הממשלה. אז הכול קשור, אדוני. תודה.
בתור מה חברת הכנסת – – –?
חבר הכנסת שמולי לא ציין – זה לא שהוא עבר אחרי שלושה חודשים לעבוד בחברת ביטוח, זה אחרי שהוא צ'יפר אותו בתוקף תפקידו כמפקח על הביטוח, את אותה חברת ביטוח – – –
אדוני היושב-ראש, תודה רבה, יושבת-ראש הוועדה לביקורת המדינה קארין אלהרר, אדוני המבקר, כל הצוות, אני רוצה לברך את חברת הכנסת אלהרר. אני, ככה, תמיד מצרה על זה שאני לא נוכחת במספר מספיק של ישיבות אצלך, אבל בכל ישיבה שהייתי, ובכל דיון שיזמתי, היו נציגי המבקר, וסיפרתי לקארין שכרכתי את הדוח במלואו, ואני רוצה לברך אותך על העבודה המצוינת שאת עושה בשוטף וגם על הדוח. סקר את היריעה חברי חבר הכנסת דב חנין – תקצר היריעה, כן, אבל לפחות כמה הסוגיות שסקר חבר הכנסת חנין ראויות לכל ציון, ומשרד המבקר – לכל שבח, על ההתייחסות הרצינית והשיטתית והמעקב אחרי הנושאים שעומדים על סדר-היום. אני מודה שאני לא יכולה שלא לנצל את הנוכחות של המבקר במליאה – אומנם המבקר לא יכול להשיב, אבל אני יכולה לדבר. אני רוצה להתייחס לסוגיה שמסעירה, הייתי אומרת, את המערכת הפוליטית, את המערכת המשטרתית. פורסם על-ידי רביב דרוקר לאחרונה שיש מסמך רדום, אני אקרא לזה ככה, אחר כך הסבירו לנו שזה מסמך מודיעיני, בידי המשטרה. יושב-ראש הכנסת, אחרי דיונים שהיו כאן בעקבות היוזמה של חברת הכנסת רוזין להקים ועדת חקירה בעניין הזה – יושב-ראש הכנסת הזמין את המפכ"ל אליו לשיחה כדי לבחון מה אמיתות הדברים, ואני חושבת שתפקידו של המבקר לבחון את נוהלי הטיפול של המשטרה בחומר המודיעיני שנאסף נגד נבחרי ציבור. אני מודה שעולה חשש כבד – נבחרי ציבור כמובן לא חסינים מחקירות, ואם מישהו מאתנו עשה משהו ויש מידע עליו, אז אני דורשת שהוא ייחקר לאלתר. אני מודאגת מזה שנשארים תיקים רדומים, שאוספים אותם – אנחנו לא ארגון פשע, לא ארגון פשיעה – שאוספים תיקים וחומרים רדומים על חברי כנסת, שאפשר יהיה להשתמש בהם בבוא הזמן כדי לסחוט אותם. לכן, אני מנצלת את ההזדמנות שהמבקר יושב כאן, ואני קוראת לו לחקור את ההתנהלות של המשטרה במקרה הזה, את הכללים שמנחים איסוף מידע נגד אנשי ציבור ואופן הטיפול בו. רק היום קראתי במאמר ב"הארץ" של רביב דרוקר – הוא כותב – ציטוט קצר, שבמסמך שבידי המשטרה מצוטט מישהו שאומר שהוא העביר כסף מזומן לפוליטיקאי. אם זה נכון, זה חמור, זה דורש חקירה, אבל אני חושבת שבעקבות הרעש הציבורי, על המבקר – אני גם פניתי בצורה מסודרת, לא הייתי מעלה את זה לולא הייתי עושה את זה בצורה מסודרת – לבחון את דרכי ההתנהלות של המשטרה בכל מה שקשור לאיסוף מידע על חברי כנסת, התנהלות תקינה. תודה רבה.
אז אנחנו עושים כאן עבודת צוות משולבת. גברתי, אני זורקת לך – –
– – אני זורקת לך את הכפפה. אנא, תיזמי דיון בוועדה לביקורת המדינה. שנינו בטוח נבוא, ואם המבקר יוזמן, כבר עשינו. תודה רבה, אדוני.
אדוני היושב-ראש, תודה רבה, חברי חברי הכנסת, הממשלה, באמצעות ועדת הכספים ועכשיו המליאה, מצאה עוד דרך לצ'פר את ההתנחלויות. רק בשבוע שעבר הממשלה אישרה 82 מיליון שקלים להתנחלויות. בהתחלה ניתן אישור להחלטה להעביר 72 מיליון שקלים על רקע מה שהם הגדירו – אני מצטטת – מציאות ביטחונית ייחודית שחווים היישובים הישראליים ביהודה ושומרון. אחר כך השר כץ הודיע בדיון על תוספת של 10 מיליון שקלים נוספים, כששימו לב – הכסף הזה מצטרף ל-340 מיליון שקלים שהובטחו בהסכם הקואליציוני בין הבית היהודי לליכוד במסגרת הרכבת הממשלה. עכשיו אני רוצה להסב את תשומת לבכם, אדוני היושב-ראש, מה קרה כאן, למה פתאום מגיע חבר הכנסת גפני ומסביר לנו שבעצם כנסת ישראל הולכת לעשות מה שנקרא סיפוח זוחל – להחיל את החוק להטבות מס לעידוד השקעות הון, שעד היום לא חל על השטחים. עד היום הוענקו מענקים לעידוד השקעות הון למפעלי תעשייה בשטחים מתוקף הסדר מינהלי שנקבע בהחלטות ממשלה, אבל בכל מה שנוגע להטבות מס למפעלים ידיה של הממשלה היו כבולות, כי יש לזה השלכות מדיניות. אבל הממשלה הזו מצפצפת על הכול. היא מגיעה היום למליאה ואומרת בעצם לציבור הרחב בישראל שהיא מתעדפת את ההתנחלויות על חשבון הפריפריה, וגם על חשבון הציבור הרחב, לא רק בפריפריה. אני חושבת שאנחנו מדברים על רמות חדשות של ציניות, כשחוק שנועד מלכתחילה – החוק לעידוד השקעות הון, והטבות המס דרכו, נועדו מלכתחילה לצ'פר מפעלים בפריפריה, במקומות המרוחקים, ובעצם זו עוד שיטה שעכשיו מצאה הממשלה לרפד בכסף נוסף גם את ההתנחלויות. עכשיו, שימו לב מה קורה כאן – אנחנו בעצם עדים לזה שממשלת נתניהו עושה צעד נוסף בכיוון של החלת החוק הישראלי באופן מלא על שטחי יהודה ושומרון. המדיניות הזאת, מדיניות הסיפוח הזוחל, כמו שאני קוראת לה, עולה לנו גם במחירים מדיניים, גם במחירים כלכליים הולכים וגוברים. המשמעות של זה – להפוך את מדינת ישראל למדינה מוקצה בעולם. כשנתניהו הולך להיפגש עכשיו עם קרי, והוא מסביר לו למה לרכך את הדוח של הקוורטט על הבנייה בהתנחלויות, ממשלת ישראל מסבירה לו שכנסת ישראל עכשיו מעבירה חוק שמפלה לטובה את ציבור המתנחלים מול הציבור הלא-מתנחלי. רק בימים האחרונים שוב ושוב מתפרסמים הנתונים של העוני בישראל שמרקיע שחקים, שמעמד הביניים מתקשה לגמור את החודש. ממשלת נתניהו עושה עוד ועוד מאמץ איך היא מעודדת להעביר הטבות ומענקים דווקא להתנחלויות. אני חושבת שהדבר הזה צריך להדליק נורה אדומה. חברי חברי הכנסת, הטענות ששמענו מנציגי הממשלה, שבחוק לעידוד השקעות הון יש אפליה לרעה כנגד המתנחלים – הטענות האלה, לא רק שהן משוללות יסוד, הן גם, בעיני, חושפות עזות מצח. הממשלה, ציינתי בפתח דברי, מרעיפה תקציבים ממשלתיים, בין באופן גלוי ובין באופן סמוי באמצעות כל מיני העברות דרך ועדת הכספים, העברות תקציביות הרחק מעיני הציבור. ועכשיו מה באים ואומרים? ניקח את החוק שחוקק בזמנו – שדרך אגב, אין בו שקיפות. חבר הכנסת מיקי זוהר ואני הגשנו הצעת חוק לתיקון החוק לעידוד השקעות הון כדי להחיל עליו שקיפות. באה הממשלה שחוקקה את החוק הזה, שבזמנו נתן הטבות למפעלים כמו "אינטל" ו"טבע" להקים מפעלים בדרום ובצפון לצורכי הפריפריה – אז אמרו: בואו נצ'פר את המפעלים האלה, ניתן להם הטבות מס, ניתן להם פטור. דרך אגב, הפטור הזה שניתן להם, שהייתה לו הצדקה בזמנו, הצדקה משמעותית, הפך להיות פטור גורף. אם מפעל כמו "טבע" משלם 0.3% מס, ו"אינטל" ומפעלים אחרים, ואומרים לנו: אם תתקנו את זה, אז בכלל – מהלכים עלינו אימים – המפעלים האלה יעתיקו את הפעילות שלהם למדינות אחרות או למקומות אחרים. אז חוק שנועד במקור לסייע לפריפריה, ממשלת ישראל מבקשת להחיל אותו עכשיו על יהודה ושומרון. זו לא פריפריה, זו לא מדינת ישראל הריבונית; זה שימוש, הייתי אומרת, נועז, בצורה זוחלת להחיל ולספח את ההתנחלויות לתוך מדינת ישראל באמצעות חקיקה שהיא חקיקה ראשית. הדבר הזה הוא מסוכן – חברי חברי הכנסת, אני קוראת לכם לשים לב. הדבר הזה הוא מסוכן, כי בכנסת הזו כל יומיים אנחנו עדים לעוד ועוד הצעות חוק שמבקשות להכיל את מה שנקרא "האזור" – שזה השטחים – מבקשות להכיל אותו בתוך החקיקה הישראלית הראשית. לא נראה לי שלזה התכוון המחוקק. אני חושבת שהדבר הזה הוא לא קביל, הוא לא מתקבל על הדעת, ואני קוראת לכנסת להתנגד להצעת החוק הזאת. תודה, אדוני.
לא, הוא קיבל הבטחת הכנסה – – –
ההסתייגויות הבאות עד לסעיף – – – אנחנו – – –
אדוני היושב-ראש, חברי חברי הכנסת – –
– – חבר הכנסת גפני, למה אתה מעמיד אותנו במצב הזה, שאתה מביא לנו פשרות רקובות, שאנחנו צריכים להגיד: הכנסת הזאת מביאה פשרה רקובה? זה מה שהבאת, כי בפעם הקודמת, כשעלית, לפחות הצגת את השקפת העולם שלך. איך אמרת? הנשים האלה, או איך שלא קראת להן, לא רצית לקרוא להן בשם המפורש – אנחנו מדברים על החלטת בית-המשפט העליון בשבתו כבג"ץ, שקבע שגם הרפורמים וגם הקונסרבטיבים, כשהם רוצים אחרי תהליך גיור לטבול, הם רשאים כמוכם, כמוני וכמו כל אחד. ואתם באים ואתם אומרים: מה פתאום? אוי ואבוי לנו, שהרפורמיות האלה יטבלו עם הנשים שלנו במקווה? מה פתאום? מאיפה זה בא? איך זה יכול להיות? אז מה המצאתם לנו כאן עכשיו? באמת פשרה רקובה, אין לי דרך להגדיר את זה: מצאתם גוי של שבת, הסוכנות, אמריקה, אמריקה – –
לא משנה, לא קראתם לזה הסוכנות. – – הסוכנות תביא כסף ותבנה מקוואות – – –
חבר הכנסת גפני, בסדר, לא כתבת את הסוכנות פה. אני מכירה את השיטות שלכם. הסוכנות או מי שזה לא יהיה – יבואו האמריקנים, והם יזרימו כסף כדי שיבנו מקוואות לאנשים המצורעים האלה, לנשים המצורעות האלה. זה מה שאתם אומרים. זה מה שהצעת החוק אומרת, גם אם זה לא כהאי לישנא, זה המסר המובלע בהצעת החוק שלכם, שיש כאן קבוצה שאתם מבקשים להדיר מהיהדות. היהדות היא לא רק שלכם, אין לכם מונופול עליה. יש אנשים מזרמים אחרים, שהגיע הזמן לתת להם כבוד ומקום של כבוד, והם ביקשו להצטרף לעם היהודי, והם עברו תהליך של גיור, אז אתם לא נותנים להם עכשיו לטבול במקוואות? מה קורה לכם? מה שיכרון הכוח הזה עושה לכם? איך זה עלה לכם לראש, שאתם מחוקקים חוקים כאלה? ואיך זה עובר בוועדה? ואיך הממשלה הזאת שלכם מביאה את החוק הזה? מה קורה לכם, חבר הכנסת גפני? אנחנו במציאות שאתם צריכים להשלים אתה, מציאות של חברה פלורליסטית, שיש בה זרמים שונים; יש בה חילונים, ויש בה דתיים אורתודוקסים, ויש בה אנשים דתיים רפורמים וקונסרבטיבים, שמפרשים את היהדות בדרכם שלהם, ואתם לא יכולים לתת להם גט כריתות בחוקים מחפירים כאלה, בחוקים שמדירים אותם, ומפלים אותם, ומתייגים אותם, והופכים אותם למצורעים.
ולפיכך, אדוני, אני קוראת לכנסת להתנגד להצעת החוק.
הם לא צריכים שם מקווה – – –
בית-המשפט העליון אמר שלא מפנים את הגב – – –
רגע, רגע, רגע, מה? מה? – – –
אל תגזים עכשיו, אל תגזים עכשיו.
תודה רבה, גברתי היושבת-ראש, אני שומעת את חברת הכנסת מועלם, חברתי, עומדת על הדוכן ומסבירה לנו איזו אפליה יש וכורכת בכריכה אחת את הערבים, את הפריפריה, את המתיישבים ואת ועד מתיישבי השומרון, אותו ועד שנהנה מכספים של המדינה ומפרסם סרטונים על השמאלנים התלויים על העצים. לבי יוצא אלייך, איך יכול להיות שכנסת ישראל תאפשר אפליה, היעלה על הדעת? רק דבר אחד לא אמרת, מה מובלע בהצעת החוק הלכאורה צרכנית, הנוגעת ללב, המתחשבת באלה שגרים כאן וכאן ולא מביאים להם את המוצרים. במובלע מסתתר כאן מהלך מתוחכם, שאתם עושים כבר שנים, וזה סיפוח זוחל – בחקיקה הישראלית הראשית – של השטחים. לפני כמה שעות עברה כאן הצעת חוק מתן הטבות במסגרת החוק לעידוד השקעות הון, גם על ההתנחלויות. אז בחקיקה ראשית מספחים את ההתנחלויות, ועכשיו רוצים להביא את חוק הנורמות, שבכלל כל ההתנחלויות יהפכו חלק ממדינת ישראל, ועכשיו האפליה, והסיפור קורע הלב הזה, שעמדת כאן וסיפרת עליו, ולבנו יצא אלייך, כי מי רוצה שיפלו אנשים?
אבל מה לעשות? יש מחיר. יש מדינת ישראל הריבונית, הלגיטימית, ויש מי שבחר לגור במקום אחר. אל תחילו עליו חקיקה ראשית, יש מחיר. ועכשיו, זה שאת כורכת באותה הצעה – דחפת את הערבים, דחפת את הפריפריה, ועל הדרך הגנבת גם את המתנחלים.
הגנבת אותם בחקיקה ראשית באמתלה של אפליה. האפליה היחידה שאני מכירה – האפליה היחידה היא של הציבור שחמסתם את האדמות שלו, של הציבור שהוא נתין שלכם. זאת האפליה היחידה שאני מכירה. אז יש לי אלייך הרבה הערכה. סימפתיה בחוק הזה – לא.
האמת שחשבתי עליך הרבה דברים, נאיבי לא חשבתי שאתה.
גברתי היושבת-ראש, אני רוצה להצטרף לדברי חברי חבר הכנסת נחמן שי, שאמר שיש לנו כבוד לסמלי המדינה. אנחנו לא עוסקים עכשיו בכבוד לסמלי המדינה. הצעת החוק הזו מבזה את סמלי המדינה במופרכות שלה, בענישה הפשוט-לא-פרופורציונלית על כלום. ועכשיו אני רוצה להעיר כמה דברים. אני מכירה אנשים שמבזים את סמלי המדינה. רק השבוע שמעתי את הרב אליהו, הרב הראשי של צפת, עונה לשאלה האם מותר לקנות במרכול – חבר הכנסת עיסאווי – האם מותר לקנות במרכול שמוכרים בו ערבים. הרב הראשי של צפת, חבר הרבנות הראשית, אוסר לקנות – –
– – במרכול שקונים בו ערבים.
לא אסר, אבל הוא אסר להשכיר דירות לערבים. זה רב שמבזה את סמלי המדינה. לא ראיתי שעצרו את הרבנים שפרסמו את "תורת המלך", שמבזים את סמלי המדינה – –
– – ולא את בנצי גופשטיין מלהב"ה, שמבזה את סמלי המדינה.
ולכן, כשאתם באים עם הצעה מופרכת כזו – עכשיו, אני חייבת לומר, הייתה אמנית שעשתה את הצרכים שלה על הדגל, ממש לא לטעמי, אבל חמש פעמים חקרו אותה, חמש פעמים עצרו אותה, בזה מתעסקת משטרת ישראל?
ועכשיו ההצעה ההזויה הזאת – –
– – להחמיר את הענישה לשלוש שנים – אתם השתגעתם? משהו השתבש לכם במוח?
קודם זה המקוואות והרפורמים, ואחר כך זה השטחים והמיקרוגל של יואל חסון, ועכשיו הדגל. שמעתם על המושג הזה, שכבר איבד את המשמעות שלו, של להשאיר שוליים רחבים לחופש הביטוי גם אם הביטוי מקומם? גם כשזה מקומם אותי ששורפים – – –
מקומם אותי כששורפים את דגלי המדינה, אבל האם זה אומר – כמו שאמרה חברת הכנסת בוקר – שזה אנשים שהם נגד המדינה? אתם השתגעתם? מה קורה לכם עם ההצעות ההזויות האלה? את רוצה להכניס לכלא לשלוש שנים? את שומעת מה את אומרת – –
– – כשאת עומדת כאן? אתם לא נורמלים.
סופית, בערב הזה לא נורמלים.
זוהר, – – – חשובה: מה הנוסחה ל-54,800?
את צודקת, "הקאמרי" הפסיד שחקן.
אדוני היושב-ראש, חברי חברי הכנסת, לפני כמה שעות אישר הקבינט המדיני-ביטחוני את הסכם הפיוס עם טורקיה. אני רוצה לומר שדי מדהים אותי שאנחנו יושבים כאן, קבוצה של חברי כנסת שהגישו הצעה לדבר על הסכם הפיוס עם טורקיה, אבל אין אף שר, גם לא אחד מאלה שהצביעו עכשיו בעד הסכם הפיוס בקבינט, ומוכן לעלות לכאן לדוכן ולהגיב על הסכם הפיוס עם טורקיה. אני זורקת לך את הכפפה.
הבנתי, כי עד רגע זה אמרו לי שאין שר משיב. עד עכשיו אמרו לי שאין שר משיב. אדוני היושב-ראש, אנחנו יודעים שבכל הסכם יש פשרות, ואי-אפשר לזלזל בזה שטורקיה היא מדינה חשובה, ויש לנו אינטרס שיהיה לנו הסכם עם טורקיה. יכול להיות שאם הייתי שרה בקבינט, יכול להיות שזה מה שהייתי מצביעה. יכול להיות שהייתי מצביעה בעד ההסכם עם טורקיה. אבל אני רוצה להגיד לכם שאני חושבת שראש הממשלה נתניהו יצא מההסכם הזה עם אפס הישגים וזנב בין הרגליים.
חבר הכנסת מיקי לוי, חשוב לי שתשמע את המשפט הזה: ראש הממשלה יצא מההסכם הזה עם אפס הישגים וזנב בין הרגליים. היה לי חשוב שתשמע את זה פשוט. חברי חברי הכנסת, אם הייתה תחרות אולימפית, אדוני השר ארדן, לירידה מהעצים, ההסכם של נתניהו עם טורקיה היה יכול לתת לו או לזכות אותו במדליה היסטורית. כמה בִרבורים וכמה מילים – ים של מילים – נשפכו על המשא-ומתן שהוא ניהל במשך שש שנים. הוא מרח את ההסכם, הוא אמר: אנחנו לא נתנצל על זה שחיילי השייטת הגנו על עצמם מפני פעילים אלימים; ליברמן אמר שלא תהיה התנצלות. ובסוף ב-2013 נתניהו התנצל כמו גדול, ועכשיו הוא גם מפצה את הטורקים ב-20 מיליון דולר. אני רוצה להבהיר, אדוני השר, שלא יהיו אי-הבנות, אני חושבת שטורקיה היא אחת מארבע המדינות המוסלמיות החשובות באזור. יש לי ביקורת על ארדואן, שלא פעם נתפס באמירות אנטישמיות, ברדיפת מתנגדים ובתמיכה בטרור, אבל טורקיה היא שחקן אזורי חשוב, ובטח שהסכם אתה יכול להעניק למדינת ישראל יתרונות כלכליים ודיפלומטיים, וחבל על השנים שבזבזנו. חבל על השנים, שש שנים. אפשר היה אולי לגייס את טורקיה להיות חלק מהמהלך האזורי כאן, להיות חלק מהסדר כלכלי. אבל מה קיבלנו?
ראש ממשלה שמתקפל בשידור חי. ולפיכך, אדוני היושב-ראש, אומנם טורקיה התחייבה שהיא תפעל בכמה מישורים – הדבר הזה יצטרך עוד לעמוד במבחן – אבל ההתנהלות של ממשלת ישראל, אפס הישגים, התנהלות מחפירה – ואני לא יודעת לאן הלך השר ארדן, השאלה אם הוא ישיב. תודה.
למה אתה לא מוציא את אורן חזן?
למה לא הוצאת את אורן חזן?
אתה ניהלת את הישיבה באופן מחפיר – – –
אולי תוציא אותו גם? – – – אורן חזן – – –
למה לא הוצאת את אורן חזן? הוא פוצץ את הישיבה.
אותי להושיב? למה את אורן חזן לא הושבת?
בושה. למה אתה לא אומר – – – שהוא פוצץ את הישיבה – – –
נאוה בוקר, כשאורן חזן פוצץ את הישיבה – – –
רגע, רגע, אני אחת המציעות, אני יכולה לדעת מה מציעים? אתה צריך לשאול גם אותי.
אני מודה לך. טוב שהייתה לך חנין זועבי.
אני לא הצעתי את זה, אני הצעתי ועדת האתיקה.
לא, לא, לא. אתה צריך לשאול את המציעים אחד אחד לאיזו ועדה. אני – – –
השר, בכל הכבוד לו, לא מעניין אותנו. השר לא מעניין אותנו. אתה צריך לשאול את המציעים – – –
אתה צריך לשאול את המציעים אחד-אחד. מה שהשר אומר – הוא לא מעניין. השר זה לא מעניין – – –
בושה איך שניהלת את הדיון הזה. בושה.
בושה לכם איך שניהלתם את הדיון הזה – – –
אתה היום המצאת במליאה נהלים חדשים שעוד לא היו פה – – –
היום אתה המצאת במליאה נהלים שעוד לא היו פה. בושה איך שניהלתם את הדיון – – –
בושה איך שניהלת את הישיבה – – –
בבקשה. בושה איך שניהלת את זה. צורה לך.
אדוני היושב-ראש, תודה רבה, האמת, אני ממש שמחה לעמוד כאן ולדבר על הצעת החוק שלי – לקריאה ראשונה – שתחייב את הבנקים וארגונים שמשווקים הלוואות לנסח אזהרה בעת שיווק ההלוואה הזאת. אני רוצה לומר מראש מה תהיה האזהרה; האזהרה אומרת שאי-עמידה בפירעון הלוואה עלולה לגרור חיוב בריבית פיגורים והליכי הוצאה לפועל. למה אני מתחילה מהסוף? לא נהוג להתחיל מהסוף. אני רוצה לספר – לא אגזים אם אומר – על עשרות-אלפי אנשים שמתפתים לשיווק האגרסיבי של הבנקים ושל חברות אחרות שמציעים הלוואות. עכשיו, לאנשים במצוקה, מצוקה קשה, הפיתוי לקחת הלוואה הוא כל כך כל כך גדול, ואנשים לוקחים הלוואות, והרבה מאוד פעמים הם מוצאים את עצמם לא מסוגלים לעמוד בהחזר ההלוואות ובריביות שמצטברות, ואז הם צריכים לשלם קנסות, והוצאות משפטיות, ועיקול, והוצאה לפועל, והיחידים שהרוויחו מהדבר הזה בכל מקרה היו גם החברות וגם הבנקים, כי כשהבנקים והחברות משווקים הלוואות הם לא מספרים כמה זה מסוכן כשאי-אפשר להחזיר את אותן הלוואות. אני רוצה לומר, אני לא נגד מתן הלוואות. מתן הלוואות זה דבר חשוב; זה מאפשר לאנשים להסתדר. אבל גם הבנקים לא בודקים מראש את היכולת של הלווים לעמוד בתנאי ההלוואה. זה מפתה; בואו נשווק לאנשים הלוואות – אנחנו מכירים את זה, כל אחד מאתנו מקבל מסרון, מקבל ווטסאפ, מקבל במייל; אתה פותח את הרדיו – פרסומת להלוואה; אתה פותח טלוויזיה – פרסומת להלוואה. אתה לא יכול לברוח מזה. אתה סוגר אחד, אתה נופל על האחר. אני רוצה ליידע את המליאה שהחוב הכולל של משקי-בית – זה נתון מאוד חשוב – בשנת 2015 – הייתי אומרת, שבר כל שיא – 475 מיליארד שקלים. זה החוב הכולל של משקי-הבית בישראל. תחשבו כמה אנשים שממילא היה קשה להם להחזיר הלוואה לא יכולים להחזיר את ההלוואה עכשיו. שמעתי בדיון בוועדת הכלכלה, שניהל חבר הכנסת יעקב פרי, נציגים של ארגונים, גם ארגון "פעמונים" וגם ארגון "ידיד". נציגי הארגונים סיפרו כמה משפחות מגיעות אליהם כי אין להן היכולת הזו לפרוע את ההלוואה. הפיתוי קל, הכול נראה נוצץ. הם לא יכולים לפרוע את ההלוואה. השיווק הוא שיווק אגרסיבי. ולכן, חברי חברי הכנסת, אנחנו החלטנו לחייב את אותם משווקים אגרסיביים, את הבנקים, את אותן חברות, שמפרסמים שיווק אגרסיבי, אנחנו מחייבים אותם, על דעת הפיקוח על הבנקים, המפקחת על הבנקים, על דעת האוצר ומשרד הכלכלה, לפרסם אזהרה; שכל אחד כזה ידע שהוא מפרסם אזהרה. והאזהרה הזו אומרת, אני חוזרת על הציטוט, שאותו בן-אדם שלוקח הלוואה ידע שאי-עמידה בפירעון ההלוואה עלולה לגרור חיוב בריבית פיגורים והליכי הוצאה לפועל. אני חושבת שכשאומרים את זה לבן-אדם, לא כשזה באותיות הקטנות; כשהוא בא לקחת הלוואה ואותו פקיד בבנק או אותו מישהו באחת החברות שאני לא רוצה לנקוב בשמן, אומרים לו: תדע לך, אתה תקבל הלוואה, אבל אם לא תוכל להחזיר אותה אתה עלול לשלם קנסות, פיגורים, להגיע למצב של הוצאה לפועל – אני חושבת שהמסר הזה הוא מסר חשוב. זה מסר שמאפשר לעמוד מול המניפולציות, הייתי אומרת, של המשווקים של ההלוואות – – –
החוק מחייב, כן. החוק מחייב לפרסם אזהרה כתובה שאומרת לאותם לווים, בעצם מה שאנחנו רוצים להגיד: אל תתפתו למניפולציות של המשווקים האגרסיביים. תדעו שיש בזה קושי. זה נתון בלתי מתקבל על הדעת שאנשים נכנסים למשבר כל כך גדול בגלל חוסר יכולת בעצם להחזיר את ההלוואה. אני קוראת לכם, חברי, לתמוך בהצעה. ההצעה הזו זוכה לתמיכה ממשלתית. תודה רבה.
תודה רבה, אדוני. אני שמחה שנמצא כאן שר האנרגיה והתשתיות, כי היום קיימנו דיון בוועדת הכלכלה של הכנסת – לצערי הוא לא שומע, אין דבר – על ההתנהלות של מועצת הנפט, שמחלקת רישיונות נפט וגז. הדבר המדהים שקרה אתמול, אדוני היושב-ראש, הוא שאחרי שנים שלא היה יושב-ראש קבוע למועצת הנפט, פתאום אתמול, לקראת הדיון בוועדה, הודיעו על מינוי יושב-ראש למועצת הנפט. מועצת הנפט מככבת בדוח המבקר מ-2015 עם ביקורת קשה על ההתנהלות שלה, על החלטות שמתקבלות בחוסר שקיפות – דבר שמעלה חשש, או חשד, הייתי אומרת, להתנהלות לא תקינה הן בהארכת רישיונות הגז שניתנים והן בהוצאת אותם רישיונות שניתנו בין השנים 2005 ו-2010 ל"דלק" של תשובה ול"נובל אנרג'י". ומאז "לווייתן" הים בעצם סגור. לא ברורה ההתנהלות שם, לא ברור את האינטרסים של מי הם משקפים – דבר שמעלה חשד שמועצת הנפט מכופפת עצמה לצרכים של ברוני הגז. תודה רבה.
אדוני היושב-ראש, חברי חברי הכנסת, אדוני השר, תודה, אדוני היושב-ראש, על הדברים המרגשים שלך והנכוחים שלך. יושבים כאן, ביציע האורחים, כמו כל שנה, נציגי הוועד הארמני, הקונסול, ג'ורג'ט אווקיאן, יושבת-ראש הוועד, וחברים רבים נוספים, שבאדיקות ובקביעות באים לכאן מתוך תקווה שהנה הפעם, בשנה ה-101, אולי הכנסת תכיר ברצח העם הארמני. יושב כאן ידידנו, מורנו ורבנו השר לשעבר יאיר צבן, פרופסור יאיר אורון, חוקר הג'נוסייד יושב כאן, ורבים אחרים, יסלחו לי אלה שלא הזכרתי את שמם. אני מציינת בפתיח זה את הדברים האלה כי זה מתחבר לי לדברים החשובים שכתב לפני כמה שנים זוכה פרס נובל אלי ויזל, שהלך בשבת האחרונה לעולמו – אלי ויזל, שחייו היו קול צלול ובהיר בזכות הזיכרון ונגד השכחה. קרן ויזל שלחה ב-2007 מכתב, מכתב פתוח, חתום על-ידי 53 זוכי פרס נובל, וביניהם ויזל עצמו, שקרא להכיר ברציחות ההמוניות ב-1915 – קרא להכיר בהן כרצח עם. אני חייבת לומר, חברי חברי הכנסת, שמאז מדינות רבות – האחרונה שבהן גרמניה, הפרלמנט הגרמני – הכירו בג'נוסייד הארמני. ולצערי, מדינת ישראל עד כה בחרה להסיט מבט. כבר קרוב לשני עשורים, אולי אני טועה במניין השנים, שחברי, קודמי במרצ ואחרים – ואני חייבת לציין שהדבר הזה חוצה מחנות פוליטיים, חוצה ימין ושמאל, חוצה דתיים וחילונים – חברי וחברים רבים נוספים במשך השנים באים לכאן, למליאת הכנסת, כדי לבקש מהכנסת לכנות רצח עם בשמו. והשנה, לאחר שנחתם בשבוע שעבר ההסכם עם טורקיה, אני יודעת שהבקשה הזו נעשית קשה במיוחד. אני רוצה לומר, אני רוצה לשתף אתכם, חברות וחברים, שככה, היו דיבורים מאחורי הקלעים. היה לחץ. גם במשרד החוץ וגם אצל גורמים ממשלתיים היה לחץ, בעקבות הסכם הפיוס עם טורקיה, מה פתאום אנחנו עכשיו מעלים, עם כל הרגישות הדיפלומטית, את הנושא הזה. אבל אני אומרת שלמרות הרגישות הדיפלומטית, גם השנה אני טוענת שעל כנסת ישראל להכיר ברצח העם הארמני. ברבות השנים אנחנו הנחנו להכרה ברצח עם להפוך לצעצוע שאפשר לנפנף בו כשהיחסים עם טורקיה במשבר, ואז לגנוז אותו כדי לרצות את ארדואן, ולפעמים זה גם את אזרבייג'ן. חברי חברי הכנסת, אנחנו התחלנו לצעוד במשעול המסוכן, המסוכן ביותר של הפוליטיקה, שבו הכול מועמד למכירה והכול תמיד במבצע ותמיד זול, ושוכחים שלפני 101 שנה נרצחו בין מיליון למיליון וחצי ארמנים בשטחי האימפריה העות'מאנית. ואני אומרת את זה כי בניהם ונכדיהם של ניצולים, כאלה שיושבים כאן היום באולם המליאה, צריכים לדעת איך נראה ונבנה רצח עם ואיך מצטברות הטרגדיות זו לזו לזוועה ענקית ומתגלגלת. ורבים מבני הקהילה הארמנית הקטנה בישראל הגיעו הנה אז כפליטים. האנשים שיושבים כאן במליאה ואחרים, אלה הצאצאים שלהם, ואחדים מהם הפגינו כאן היום בחוץ, אדוני – בגלל זה קצת התעכבנו, ואני רוצה להודות לך בהזדמנות זו על שחיכינו לבואם. אבל כאן, בכנסת ישראל, הפרלמנט הנבחר של מדינה שזיכרון שואת היהודים עדיין מפעם בה וש"יזכור" משמש בה ציווי מוסרי, לא שמעו על זה. בכל הנוגע לרצח העם הארמני יש לישראל מדיניות חוץ ברורה: הוא זניח; הוא זניח מול האינטרס הישראלי להיזהר בכבודה של טורקיה או בכבודם של החברים של ליברמן באזרבייג'ן. ולאמת על הטבח – היה איזשהו חלון, אני מזכירה לכם, חלון הזדמנויות צר לפני שש שנים, כשהיחסים שלנו עם הטורקים עלו על שרטון. אז פתאום הציעו כאן להכיר סוף-סוף בטרגדיה האיומה של עם אחר, שאלפים מבניו חיים היום בינינו, כדי להעליב קצת את הטורקים. מחוקקים בכנסת ישראל הציעו להשתמש ברצח עם כבכיסא נמוך וקולם לא רעד. אני יודעת שהכרה, חברות וחברים, ברצח העם הארמני היא לא החלטה פשוטה. יהיו לה השלכות, אני מניחה, גם על ההסכם עם טורקיה. אני חושבת שהוא יכול לעמוד בהן, ההסכם הזה. ההסכם עם טורקיה נחתם בין שני מנהיגים – ראש הממשלה נתניהו והנשיא ארדואן – שני מנהיגים ששרפו שש שנים במשחקי כבוד על חשבון היחסים האסטרטגיים בין ישראל לטורקיה. ובכל זאת, למרות הרגישות, זו החלטה שישראל צריכה לקבל. כי לפעמים, מה לעשות, חברי חברי הכנסת, יש מחיר לעשיית הדבר הנכון; ולפעמים הבחירה הנכונה אינה דווקא הבחירה הקלה. ואנחנו נבחנים בנקודות האלה; אנחנו נבחנים כשאנחנו נדרשים לשלם מחיר. זו המשמעות של העבודה שלנו כאן. אין משמעות אחרת. אני מעריכה שאם הכנסת הזאת תסרב לעשות את הדבר הנכון והמתבקש – אני מעריכה שזה מה שיקרה. אבל אני חושבת שבחלוף הזמן, כשיחלפו האינטרסים – אם זה לא יהיה היום – ישראל תכיר בג'נוסייד הארמני, וילדינו וילדי ילדינו יביטו על כל אחד מהאנשים שמצביעים כאן היום וישאלו: במה קנו את השתיקה שלנו? אני מקווה שיהיו לכם תשובות מספקות. אני מודה שלי אין. תודה רבה.
תודה רבה, אדוני, חברי חברי הכנסת, אדוני השר, אני מבקשת להביע בשם סיעת מרצ אי-אמון בממשלה. אתמול שמענו כולנו את האישור של היועץ המשפטי לממשלה שנפתחה בדיקה נגד ראש הממשלה בנימין נתניהו. זה היה מייד אחרי מהדורת החדשות וממש רגע לפני תחילת משחק גמר ה"יורו". אבל אי-אפשר להסתפק בהודעה הזו; היועץ המשפטי לממשלה חייב לפרסם במה דברים אמורים, והוא חייב להעמיד דברים על דיוקם לגבי טיב החשדות נגד ראש הממשלה, כי אנחנו שומעים שבתקשורת מתרוצצות שמועות שונות, ואנחנו לא יודעים בדיוק למה זו בדיקה ולמה זו לא חקירה. וכשהדברים מוסתרים מעיני הציבור, זה פותח פתח לרינונים, ולא רק זה – זה גם שוחק את מעמדו של מוסד ראשות הממשלה בעיני הציבור. וכבר היה מי שאמר שאור השמש הוא חומר החיטוי הכי טוב שיש. חברי חברי הכנסת, כולנו היינו כבר בסרט הזה, ויכול להיות – אני אומרת, ואני מקווה בשבילו, שאולי מהחקירה הנוכחית, או מהבדיקה – אני צריכה לדייק; בכלל, אני לא מכירה את המושג הזה – אבל אולי גם מהבדיקה הנוכחית לא יצא כתב-אישום. אבל יש עשן, חברי חברי הכנסת, ומאחוריו יש אש. כי במקרה הכי טוב, ראש הממשלה נתניהו הוא לוליין, הייתי אומרת, כמעט על הגבול הפלילי. במקרה הטוב הוא מסתובב באזורים שהחוקיות שלהם מפוקפקת ובחבורה של אנשים שרק הורשעו או שנכלאו; במקרה הרע, והסביר, הוא פשוט עוד לא נתפס. בלשכת ראש הממשלה נוהגים לומר שכל הפרשות הקודמות שהוא נחקר בעניינן הן הרי עורבא פרח והן הסתיימו בלא כלום, ואני אומרת לכם שיש לנו ראש ממשלה שמוכן להשחית את כל מערכות החוק והתקשורת במדינת ישראל כדי להיחלץ מעוד פרשה ומעוד פרשה. ובכלל, ראש הממשלה מנסה לשכנע אותנו שבשנים האחרונות נרקמות נגדו מזימות השחרה אדירות, ועוד מזימה ועוד מזימה. להערכתי, הפרשיות שאנחנו שומעים עליהן רק ימשיכו להיערם, אולי בקצב מהיר יותר. אולי לא כולן פליליות, אבל ודאי שמרביתן משקפות נורמות ציבוריות רקובות, ואין ספק, אני אומרת לכם, שניסיונות ההשתקה שנהיה עדים להם יהפכו לבוטים יותר ולמסוכנים יותר, כי יש כאן מערכת שלמה שמחפה על האיש הזה ועל קופת השרצים שלו, וזה חייב להיפסק. ואני רוצה לנצל את ההזדמנות שאני עומדת כאן ולשאול את ראש הממשלה כמה שאלות, ואולי, הייתי אומרת, להזכיר לו נשכחות. איך זה קרה – זו השאלה הראשונה – שמה שהחל בהאשמתו של הקבלן אבנר עמדי בניפוח חשבוניות על עבודות שהוא ביצע עבורך, בסוף הסתיים בהסכם פשרה שבו אתה, ראש הממשלה, פיצית את אבנר עמדי ב-70,000 שקלים? ואיך זה קרה שלמרות המלצת פרקליט המדינה לשעבר משה לדור להעמיד אותך לדין בפרשת בר-און–חברון ממש יצאת מזה ללא פגע? ובפרשת המתנות – איך זה קרה שמתנות שקיבלת בתוקף תפקידך כראש ממשלה, מתנות ששוויין נאמד במאות-אלפי שקלים, התברר שהן הושמו במחסן עם ציוד פרטי של המשפחה שלך, ואיך זה קרה שאחרי שכבר גילו את המחסן הזה, שיש בו מתנות, פתאום 100 מתנות מהן מעולם לא נמצאו? 100 מה-700 האלה נעלמו, לא ברור איך זה קרה. ואני שואלת עוד שאלה: איך זה קרה שגופים פרטיים וגופים בעלי אינטרס שילמו על הנסיעות שלך ועל הנסיעות של בני המשפחה שלך ברחבי העולם? אם נסעת במסגרת התפקיד שלך כראש ממשלה או בכל תפקיד אחר, מדוע המדינה לא מימנה את הנסיעות האלה? ובכלל, מעניין לא פחות איך זה קרה שרהיטי גן שנקנו בכספי משלם המסים פתאום נדדו למעון הפרטי שלך בקיסריה? ולמה משרד ראש הממשלה בכלל בחר להכחיש את זה בהתחלה? ויש לי גם שאלה לגבי אבי פחימה – איך זה קרה שאבי פחימה, שהועסק על-ידיך כחשמלאי, אף שההעסקה שלו נפסלה על-ידי הגורמים המוסמכים לכך, הוא הועסק אצלך, ולא רק שהוא הועסק אצלך, גם ביום כיפור הוא הועסק אצלך. ובכלל, למה סירבת לחשוף את ההוצאות הפרטיות שלך? למה אתה נאבק בכל הכלים שעומדים לרשותך נגד החלטת בית-המשפט לחשוף את ההוצאות הפרטיות שלך ושל המשפחה שלך – במידה שמי ששילם עליהן היה הציבור? יכול להיות שזו הסיבה? ובכלל, אני לא מבינה למה אתה ממשיך לכהן כשר התקשורת אף-על-פי שהיועץ המשפטי לממשלה קבע שיש ניגוד עניינים בינך לבין שאול אלוביץ, מי שמחזיק ב"בזק"; הוא קבע שיש בעיה עם סיקור אוהד ב"וואלה" כשאתה מנסה להסדיר לו עניינים ב"בזק" – איך זה קרה שאתה ממשיך לכהן כשר התקשורת? ובכלל, שאלה לא פחות מעניינת – כששמעתי שמימרן הורשע ונשפט לשמונה שנים, בצרפת, תהיתי, בתמורה למה העניק לך הנוכל ארנו מימרן מיליון יורו – לפי עדותו בבית-משפט בצרפת, ולמה השתנו כל כך מהר העדויות שלו לגבי גובה הסכום והתאריך שבו הוא ניתן. ותהיתי – נוחי דנקנר הורשע רק לאחרונה בפרשת הרצת המניות, אבל תהיתי על מה דיברת עם נוחי דנקנר בפגישה ביניכם שארכה שבע שעות במעונך, בשיא המחאה החברתית, כשהיה צריך למכור את "איי.די.בי", ובכלל, מה אמרת לתשובה באותה ארוחת ערב אינטימית שקיימת אתו ועם רעייתו ממש ערב העברת מתווה הגז בממשלה? ככה זה, כמה שאלות מתוך המון המון שאלות שיכולתי להמשיך ולשאול. איכשהו, תמיד, חברי חברי הכנסת, שימו לב מה קורה: מישהו אחר תמיד סופג את האש; רעייתך, עובדים שלך, משרד ראש הממשלה, קבלנים, חשמלאים, אבל אתה, אדוני ראש הממשלה, אתה לא שמעת, אתה לא ידעת, לא שיערת לעצמך – במקרה הטוב והמופרך, המדינה שלנו הרי מתנהלת על-ידי תם מוחלט. תם תמים, שאין לו מושג במתרחש מול עיניו. חברי חברי הכנסת, אני ממש לא חושבת שזה המקרה. זה ממש לא המקרה. לא מדובר בתם ולא בתמים. ואחרי ששאלתי את השאלות האלה אני רוצה לשאול את השאלה הכי חשובה, הכי חשובה: כמה זמן מקדיש ראש הממשלה לענייני המדינה וכמה זמן הוא מקדיש לענייניו הפרטיים? אני חושבת שזו שאלה טובה, בהתחשב בכך שראש הממשלה מחלק את זמנו – גם כשר החוץ, גם כשר התקשורת, השר לשיתוף פעולה אזורי ושר הכלכלה – כמה זמן? אבל אולי השאלה החשובה באמת היא שאלה אחרת – כמה מענייני המדינה ניהל ראש הממשלה נתניהו למען ענייניו הפרטיים? כמה מינויים נעשו כדי לכסות עוד צל של שחיתות? אלה השאלות שצריכות להישאל. חברי חברי הכנסת, לסיום – אנחנו עדים לסימנים של מערכת בתהליך עמוק של השחתה, ושל ציבור שלא מאמין עוד שהמערכת הזאת מסוגלת לעבוד עבורו. אבל אני אומרת לכם – אנחנו אומנם מביעים כאן בשם סיעת מרצ אי-אמון בממשלה – שמדינת ישראל גדולה מנתניהו והיא תשרוד אותו, אבל ישראל זקוקה היום נואשות לאנשים הגונים, אנשים שאינם מוכנים להסיט מבט ואינם מוכנים לסתום את הפה ולחכות שנתניהו יחליט לרדת לבד מהכיסא. זה לא יקרה. הוא לא סוג האדם הזה, וקופת השרצים הגדולה שמאחוריו גדולה מכדי שהוא ישחרר מרצונו את אחיזתו בשומרי הסף. ולכן אני אומרת לכם, הוא צריך ללכת הביתה. תודה רבה.
אתה יודע, זו זעקת הקוזק הנגזל.
בושה שאתה עומד על הדוכן ואתה מציג את החוק המחפיר הזה.
לא, אני עשר. לא סגרנו על שבע.
אדוני היושב-ראש, חברי חברי הכנסת, בימים האחרונים, בכל פעם שאני עולה על הדוכן אני רוצה להגיד: איזה חוק מחפיר, וזה החוק הכי נורא שהכנסת חוקקה, ואין בושה ואתם כבר עושים את זה מהמקפצה, ואני מודה שכבר נגמר לי מילון המושגים כדי לתאר את עוצמת החרפה, את עוצמת הבושה. אני כבר לא יודעת איך לתאר. כל יום חוק אחר: פעם זה חוק ההדחה, ופעם זה חוק V15, והיום הזה חוק השקיפות, או איך שלא קוראים לו. זו לא שקיפות, אדוני היושב-ראש. זה חוק שהמטרה שלו היא מטרה פוליטית. זה חוק שנחקק כאחד החוקים במסגרת כל החוקים האנטי-דמוקרטיים בעונת הציד, בקדנציה הזאת של אחרי הבחירות, עונת הציד של ארגוני זכויות האדם, יוזמה שבאה לסתום את הפה לכל מי שמבקש לבקר את מדיניות הממשלה הזאת, את מדיניות השלטון, לכל מי שמבקר את העובדה שישראל שולטת חמישה עשורים על מיליוני בני-אדם, שישראל ממשיכה בכיבוש קרוב לחמישה עשורים. זה החוק, זו לא שקיפות, זו רדיפה פוליטית. במקומות אחרים היו קוראים לזה מקארתיזם, ויש כאן ממשלה או קואליציה שמשתמשת בכוח הקואליציוני שלה. אמרנו את זה היום בהקשר הזה לחבר הכנסת קיש, על היוזמה ההזויה שלו להגביל את זכותם של חברי כנסת לעתור לבג"ץ. זו לא זכותם של חברי הכנסת – זו שוב הצעה שבאה להלך אימים על בג"ץ. יש לכם כאן סריה של חוקים שכל אחד מתחרה בשני. עולה על כולם חבר הכנסת סמוטריץ, שלא נמצא עכשיו במליאה, באמת, בהצעה המחפירה והמשפילה שלו – שאומנם הוצאה בסופו של דבר מהגרסה הסופית בעקבות הפעילות החשובה של חברי אופוזיציה בוועדת החוקה – לתייג, לסמן את הארגונים. זה מה שרצית, לסמן את ארגוני השמאל שמקבלים מימון ממה שנקרא ישות מדינית זרה. ישות מדינית זרה – מדינות ידידותיות, כך קוראים להן; ישות מדינית זרה. לא ראיתי שאתם מבקשים להחיל את החוק הזה על תורמים מהימין, תורמים מפוקפקים, שתורמים לראש הממשלה, שתורמים לחיזוק כל מיני גושים בהתנחלויות שלכם, במאחזים הבלתי-חוקיים שאתם מקימים, באלע"ד, בעמותת אלע"ד במזרח-ירושלים. פניתי לרשם העמותות כדי לדעת מי התורמים של אותם גופים וארגונים של הימין, ויש חיסיון על התורמים האלה. איך אתם מסבירים את זה שכשמדובר בתורמים של הימין מגורמים פרטיים, שהכוח שלהם והאינטרסים שלהם לא פחות משמעותיים וחזקים לעתים משל מדינות – איך אתם מסבירים שעל זה יש חיסיון, וכשמדובר על עמותות שרובן הגדול זה עמותות שמאל, אתם מבקשים להטיל עליהן מגבלות, בעצם למנוע את הפעילות שלהן, לחסל אותן. זה מה שאתם רוצים. אתם רוצים לחסל אותן – ואתם לא רוצים להראות מהו המימון הפרטי המפוקפק והמוסתר של אותם תורמים שלכם בימין; זה לא מתאים לכם. ואתם מביאים לכאן חוקים – אומנם עכשיו שיניתם אותם טיפה בממד של ההשפלה שבהם, אבל אתם מביאים חוקים שתפורים באופן אקסקלוסיבי למידותיהם של ארגוני השמאל. אתם אומרים, אני שמעתי: ברגע שיהיו חוקים כאלה – שמעתי את אחד השרים, אולי הייתה זו איילת שקד, אני לא זוכרת מי מהם – אמרו: ההצעה הזאת בעצם נועדה למנוע את ביזוי שם ישראל בעולם. ואני אומרת לכם: את ביזוי שם ישראל בעולם? הרי ההצעה הזאת תשיג בדיוק את ההפך. ההצעה הזאת מוציאה שם רע לישראל בעולם. האם העולם מבקר את מדינת ישראל בגלל הארגונים? העולם מבקר את מדינת ישראל בגלל המדיניות שלה, בגלל סמוטריץ, בגלל השר אורי אריאל שיושב פה, בגלל המתנחלים, באופן שהם פוגעים – – –
כן. אתה יודע מה? זה יכול להיות מעניין לשם שינוי.
העולם מבקר את ישראל בגללך, השר אורי אריאל, בגלל החברים שלך. העולם לא שונא את ישראל, העולם לא רודף את ישראל, תוציאו לכם את זה מהראש; העולם שונא את הכיבוש, את ההזיה הזאת שאפשר כל כך הרבה שנים לשלוט על מיליוני בני-אדם. הוא לא שונא את ישראל; העולם שונא את המדיניות של הממשלה שלכם, את האופן שבו אתם מתנהלים. ואז אתם באים למליאה ומסבירים לנו באותות ובמופתים – שמעתי את יושב-ראש ועדת החוקה חבר הכנסת ניסן סלומינסקי עומד כאן על הדוכן ולא פחות ולא יותר מסביר לנו כמה ההצעה הזאת היא הדמוקרטיה במיטבה, בשיאה, התגלמות הדמוקרטיה. חברי חברי הכנסת, זו הדמוקרטיה במירָעָה. אבל, היו כבר חוקים רעים, היה חוק האזרחות והיו חוקים אחרים. אתם יודעים מה ההבדל בין החוק הזה לחוקים אחרים? שיו"ר ועדת החוקה והממשלה הזאת מרשים לעצמה לעשות את זה מהמקפצה. זה ההבדל. עד עכשיו לא הרשיתם לעצמכם לעשות את זה מהמקפצה, ואתם עושים את זה, מצפצפים על כולם; מצפצפים על העולם, מצפצפים על השגרירויות, מצפצפים על כולם. אתם חשים שבכוח הקואליציוני שלכם, בעריצות הרוב שלכם, שאתם מסוגלים לארגן כאן קואליציה מחפירה ומבישה, אתם יכולים לחוקק חוקים שהם חוקים שנועדו לצוד את ארגוני זכויות האדם. אין דרך אחרת להגדיר את זה. תסתכלו רגע על המליאה, חברי חברי הכנסת: אז נמצא כאן השר אורי אריאל; עכשיו זה מתוקף תפקידו, הוא תורן. אתם אפילו לא טורחים, הקואליציה הזאת שלכם, לשבת כאן, לדבר על החוק, להתווכח על החוק; אתם משאירים את הקרב הזה לאופוזיציה. אתם צוחקים עלינו – מה זה משנה בכלל מה נגיד? אתם מחוקקים ומחוקקים. הכנסת הזאת היום הפכה להיות הגורם שהכי פוגע בזכויות האדם. במקום להיות זו שמגינה ומבצרת את ההגנה על זכויות האדם, הכנסת הזאת היא הגורם הכי פוגעני היום בזכויות המיעוט, פוגעת בדמוקרטיה, לא מאפשרת פתחון פה לארגונים, סותמת את הפה לכל מי שמעז להגיד משהו על השלטון, גם לארגונים. עושים דה-לגיטימציה לארגונים. לצערי, חברי חברי הכנסת, פטור בלא כלום אי-אפשר. אני לא יכולה להסתפק בזה שאני מותחת ביקורת רק על הממשלה שמחוקקת כאן באמת חוקים מחפירים, ואני רוצה להגיד כמה מילים גם לחלק מחברי באופוזיציה. לא יכול להיות שיש גורמים באופוזיציה שבאופן קבוע מצטרפים למסע הדה-לגיטימציה נגד ארגוני זכויות האדם. אני אומרת את זה גם כנגד יושב-ראש יש עתיד, שמרשה לעצמו באופן קבוע לדרוך על "שוברים שתיקה", לדרוך על ארגונים שעושים עבודה חשובה במאבק מול מדיניות הממשלה. לא חייבים להסכים עם כל מה שהארגונים אומרים, לא חייבים להסכים עם כל מה שהארגונים עושים, אבל המהלך הזה של מסע דה-לגיטימציה באופן קבוע נגד ארגוני השמאל לצורך צרכים פוליטיים של היבדלות, לצורך היכולת לקושש עוד מנדטים על חשבון הרמיסה של ארגונים ודה-לגיטימציה לשמאל, בעיני זה חמור לא פחות ממה שעושה הממשלה הזאת, וכמו שאמרתי קודם, מרשה לעצמה לעשות את זה מעל המקפצה. תודה, אדוני.
אדוני, חברת הכנסת זנדברג – – – זו לא הגרסה.
גם כשהוא – – – הוא לא האמין.
גם את – – – כמו אורן חזן?
– – – יאיר לפיד עכשיו, יש תחרות מי מציג – – – אורן חזן או – – –
אתה מסית ואתה שקרן. אתה מסית עלוב, קטן ושקרן, זה מה שאתה.
אתה שקרן ואתה מסית עלוב, וגם שקרן.
חבר הכנסת סלומינסקי, אתה – – –
אתה מסית עלוב, קטן ושקרן – זה מה שאתה עושה.
הוא אמר שהם שותפים לארגון טרור.
הוא אמר שהם שותפים לארגוני טרור.
אם הם שותפים בקואליציה של ארגוני טרור, הם פועלים נגד ישראל, וזה עובר ככה. דמם בראשך.
אתה שותף להתרת הדם שלהם, שתדע. דמם בראשך.
לא, חצוף. אמרת שהם פועלים בארגוני טרור. (חברת הכנסת זהבה גלאון יוצאת מאולם המליאה.)
גברתי היושבת-ראש, כשחזרתי לכנסת אחרי שחברי חבר הכנסת חיים אורון התפטר מהכנסת, אימצתי את יוזמת החקיקה שלו, כמו חבר הכנסת עפר שלח. לא תיארתי לעצמי כמה יוזמת החקיקה הזאת תהפוך לרלוונטית לגבי – לגבי באופן אישי. אני מדברת על אימא שלי, שנפטרה באותה שנה, ואני לא מאחלת לשונאים שלי לעבור את מה שאימא שלי עברה. אני לא חושבת שזה דבר שהוא בכלל מתקבל על הדעת שאני, כבתה של אימא שלי, נמצאת כל יום ליד מיטתה ומייחלת למותה. אני אומרת את זה, חברי חברי הכנסת, כי הייתי חסרת אונים מולה. אני מעולם לא סיפרתי את זה. הייתי חסרת אונים מולה. היא הייתה צלולה עד הרגע האחרון בבקשה שלה: תעזרי לי למות. ככה היא אמרה לנו – לי ולאחי. אחי בכלל לא יכול היה לעמוד בזה. ואמרתי: איך זה יכול להיות שאנחנו עומדים כל כך חסרי אונים מול האנשים היקרים לנו ביותר, האנשים הכי קרובים לנו, שבצורה צלולה ומודעת, מתוך הבנה, רוצים שנעזור להם למות? איך אנחנו עומדים בסיטואציה הזאת? אני מכירה אנשים – אני מספרת לכם – שעזרו ליקיריהם למות. אני מכירה כאלה. זה לא חוקי – אצל חלק זה לא היה כאן בארץ ואצל חלק גם בארץ. למה אנחנו צריכים לתת לאנשים מתייסרים כאלה להתייסר עד הרגע האחרון? למה שלא נעזור להם לסיים את חייהם בכבוד? אנחנו מדברים על האפשרות לתת להם מרשם שיאפשר להם לסיים את חייהם בכבוד. אני נכשלתי, אדוני. לא הייתה לי אפשרות לעזור לאימא שלי; אני מכירה חברים שלי שלא הייתה להם אפשרות לעזור להורים שלהם. אני חושבת שהיום, עם כל ההתקדמות והניסיון בעולם – ואנחנו מבינים את כל ההשלכות של זה, ודיבר על זה בהרחבה חברי עפר שלח; אני לא רוצה להרחיב – אבל אני חושבת שאפשר למצוא את המינון הנכון כדי לאפשר לרופאים, באמצעות החקיקה בכנסת, לתת מרשם שאנשים יוכלו לסיים את חייהם בכבוד, ולא – אני ממש מתנצלת לומר את זה – ולא בעליבות שבה אימא שלי סיימה את חייה. תודה רבה.
תודה רבה. חברי חברי הכנסת, תמכתי בהצעת החוק החולה הנוטה למות עוד לפני שעמדתי בפני נסיבות אישיות כמו שתיארתי קודם וייחלתי שאימא שלי תוכל למות בכבוד ולא הייתה לי אפשרות לסייע לה. עלה השר ליצמן – אדוני השר, אני מבקשת שתקשיב לי – עלה השר ליצמן לדוכן, עלה השר ליצמן לדוכן ואמר את הדבר הבא: תארו לכם שמישהו היה ב-coma, ושוכב עכשיו כמה חודשים, ואתם רוצים להרוג אותו. אז כבר אמר עפר שלח: לא קראת את החוק, זו לא ההצעה. אבל מכיוון שכבר הבאתי את אימא שלי, אז אביא גם את אבא שלי לדוכן. אבא שלי, חבר הכנסת ליצמן, חטף בדיוק לפני עשור שטף-דם מוחי. והגענו לבית-החולים, ומנהל בית-החולים אמר לי: חברת הכנסת גלאון, אני מציע שתתחילי לארגן הלוויה. הוא לא יצא מזה, זה יותר גרוע מאריק שרון – זה היה כמה חודשים אחרי שאריק שרון חטף אירוע מוחי. ולא כל כך ידענו אם זה נכון או לא נכון. ואבא שלי שכב חודש מחוסר הכרה, ועוד כמה חודשים. הוא לא ידע מה נעשה אתו. זה היה לפני עשור. וכמה חודשים אחרי שהוא קיבל שטף-דם מוחי, הוא אומנם נפגע בגופו – חזר לחיים, צלול. עד היום, כשהוא בן 90, טפו, טפו, טפו, הוא צלול ויודע מה נעשה אתו. ואבא שלי ביחד אתי היה עד לייסורים של אימא שלי, שרצתה שנגאל אותה מייסוריה, אדוני השר. וכשאתה עומד כאן על הדוכן, ואתה מדבר בבוטות כזאת על מי שמבקשים לסייע ליקיריהם לקבל מרשם כדי שהם יוכלו לסיים את חייהם בכבוד, אתה מזלזל בחברי הכנסת, כי לא קראת את ההצעות שלנו. אתה בא עם העמדה שלך מהבית, אתה מבזה אותנו, אבל בעיקר אתה מבזה את כל אלה שסובלים ייסורים בלתי נסבלים ואנחנו נותנים להם למות בכאב. תודה רבה.
– – – היושב-ראש, קראת את פרשת השבוע?
אבל גם אני עשיתי את זה. גם אני הייתי חייבת – – – כן, השר בנט, מה תגיד על זה?
– – – חבורה של גנבים. חבורה של גנבים.
בית-המשפט העליון אמר את זה בחומרה רבה.
אדוני היושב-ראש, חברי חברי הכנסת – לא שומעים? חברי חברי הכנסת, אני רוצה לשאול אתכם, האם שמעתם לאן נעלם ראש הממשלה נתניהו מאז נחשף אותו נאום המכונה "נאום הסוטים" של הרב יגאל לוינשטיין? כל כך הרבה דברים קרו, וראש הממשלה שותק. למה הוא בחר לשבת על הספסל? איך אתם מסבירים את זה, חברי חברי הכנסת? אז היום סוף-סוף שמענו את שר החינוך נפתלי בנט אומר – בצדק אומר: אי-אפשר לכנות ציבור שלם בכינויי גנאי ולהסתתר מאחורי ההלכה. אז היום הוא עשה מקצה שיפורים, השר בנט, אחרי שלפני כמה ימים הוא צייץ בחשבון הטוויטר שלו: "חביב אדם שנברא בצלם". היום הוא הבין שהוא כבר לא יכול לשתוק. אז בנט כמובן צודק, אי-אפשר להכתים ציבור שלם. אבל אני שואלת אתכם, חברי חברי הכנסת, למה ציבור שלם צריך לממן – 5.3 מיליון שקלים בשנה למכינה הקדם-צבאית של סוטה – אין לי דרך אחרת להגדיר אותו – כמו של הרב לוינשטיין? ואני שואלת את ראש הממשלה, איך זה יכול להיות שאתה שותק? אני מזכירה לכם, חברי חברי הכנסת, שרק בשבוע שעבר ראש הממשלה פתח את ישיבת הממשלה בגינוי חמור, בארשת פנים חמורה, בגינוי חמור לדבריו באמת החמורים של מבקר הקולנוע של גל"צ גידי אורשר. גינוי חמור, דברים חמורים, אבל לא שמעתי את ראש הממשלה פותח את ישיבת הממשלה אתמול בגינוי לגועל נפש הדוחה הזה של הרב לוינשטיין ושל כל אלה שהתגייסו השבוע כדי להגן עליו. ומה שמטריד אותי, חברי חברי הכנסת, שלוינשטיין הוא לא עשב שוטה, וראש הממשלה שותק כי הוא לא רוצה להרגיז את החרדים בממשלה שלו, ולא את הציונות הדתית, והוא שותק, אפילו שגלעד ארדן כבר אמר משהו, וגם מירי רגב אמרה משהו, ושניהם התנערו היום מהדברים החמורים של הרב לוינשטיין. אבל אני רוצה לשתף אתכם, חברי חברי הכנסת, שהסיפור האמיתי כאן הוא גדול בהרבה, והאמת שתמיד ידענו שזה המצב, וידענו שיש בציונות הדתית זרם חרד"לי גדול הומופובי, וידענו שהוא זוכה למימון של המדינה, וידענו שהוא מופקד על תלמידים, וידענו שיש לו נציגות רצינית ברבנות, בבית היהודי וגם בליכוד. איך ידענו את זה? כי אחת לכמה זמן אנחנו שומעים את ההתבטאויות האלה, או מרבנים או מחברי כנסת. אז אני שואלת, מישהו באמת הופתע, אדוני, כשהרב לוינשטיין נאם את הנאום המכוער שלו? הרי אף אחד בקהל לא קם. מישהו באמת הופתע לראות עכשיו, כל השבוע – –
ברשותך, אני מסכמת, אדוני. – – את כל הרבנים שקמו להגן עליו? מישהו מופתע מהשתיקה של ראש הממשלה? אני קוראת לראש הממשלה מכאן – ובזה אני מסכמת, אדוני – כדי למנוע פרשנות לא נכונה של הדברים שנשמעו – ביום חמישי הקרוב יצעד מצעד הגאווה בירושלים. לפני שבועיים ראש ממשלת קנדה טרודו צעד במצעד הגאווה בטורונטו; אני קוראת לראש הממשלה ולכם, השרים, שכולכם שתקתם אתמול בישיבת הממשלה, להצטרף למצעד. תודה רבה.
לגידי אורשר הוא היה צריך להתייחס?
זה רב שמחנך – – – מה אתה מגן עליו?
למה אתה מגן על ראש הממשלה? אני לא מבינה את זה.
איך אתה משווה בכלל? מה אתה משווה?
בית-המשפט קבע שצריך לפנות אותם.
אבל בית-המשפט העליון קבע שצריך לפנות אותם.
אדוני ראש הממשלה, אני בטוחה שאתה נהנה מכל רגע. מה רע לך? תשדיר שירות, שעה וחצי אתה עומד כאן בפני המליאה. איפה העיתונאים שאתה אמור לספק להם תשובות? במשך 15 החודשים האחרונים אתה לא ענית לשום ריאיון עיתונאי, למעט אותו ערוץ שהזכירה חברת הכנסת מרב מיכאלי. הרבה יותר נוח להיות שחקן על הבמה, לענות לחברת הכנסת זנדברג: אני מגנה. למה נדרשת לבוא לכאן כששאלנו אותך, שאלה אותך חברת הכנסת זנדברג, לגבי הרב לוינשטיין? למה לא מצאת לנכון לגנות את דברי הרבצ"ר המיועד?
למה אתה מרשה לעצמך שאמירות משתלחות כאלה יישמעו בכלל ואתה יושב ושותק? כי אתמול את ישיבת הממשלה לא פתחת בגינוי. פתחת בגינוי לגידי אורשר – הוא לא צריך את העזרה שלך, השרה רגב – פתחת בגינוי לגידי אורשר. לא ראיתי שפתחת את ישיבת בממשלה אתמול בגינוי לרב לוינשטיין.
אייל גולן קורא לך, השרה רגב.
אייל גולן קורא לך, השרה רגב. ואני שואלת, אדוני ראש הממשלה – – –
ואני מסיימת, אדוני, בשאלה. ביום חמישי הקרוב עומד לצעוד המצעד בירושלים, מצעד הגאווה בירושלים, לזכרה של שירה בנקי. ואני שואלת, האם ראש הממשלה יאמץ, למשל, את מה שעשה ראש ממשלת קנדה רק לפני שבועיים-שלושה, אני לא זוכרת בדיוק, וצעד במצעד הגאווה בטורונטו? האם ראש הממשלה, כדי להוכיח – איך אמרת? אני לא טוקבקיסט, אני לא מגיב מייד – כדי להוכיח את העמידה האיתנה שלך לימין הקהילה הגאה, להתנער מהאמירות החשוכות, ההומופוביות והגזעניות שנשמעו כאן, היית צריך לבוא לכאן כדי לגנות? האם תתייצב ותצעד אתנו – אתה יודע מה, לא שכם אל שכם – תצעד אתנו במצעד כדי להביע אמירה ברורה? תודה רבה.
אדוני היושב-ראש, חברי חברי הכנסת, ראשית, אני רוצה לומר שאני תומכת בהצעת החוק החשובה של חברת הכנסת קארין אלהרר, הצעת חוק אומנה לילדים (תיקון) (הרחבת ההגנה על כספים המגיעים לאומן) – הצעה חשובה, שכולנו תומכים בה. אני רוצה – סליחה – – –
לטובת הילדים, כמובן. תודה, חברי חבר הכנסת אלאלוף. אני רוצה, חברי חברי הכנסת, לומר כמה מילים על הדיון שהיה כאן קודם לציון עשור למלחמת לבנון השנייה. אני רוצה לנצל את ההזדמנות, כי אני מודה שאני תחת הרושם הקשה של הדיון. אחד אחרי השני עלו כאן לדוכן, קבוצה של חברי כנסת, בניסיון לשכתב את ההיסטוריה ולעמעם את האחריות שלהם למלחמה. אף אחד לא דיבר על למה מלחמה היא אופציה ראשונה. למה לא היה אפשר למצות מהלכים דיפלומטיים לפני שיוצאים למלחמה? למה לא כיבדו את האמנה הבסיסית ביותר בין האזרח למדינתו, שהמדינה מתחייבת להגן על חיילים ועל אזרחים כשהם יוצאים למלחמה, אבל בוודאי שלא מלחמת יש ברירה? את המלחמה הזאת ניהלו, כך קבעה ועדת וינוגרד, בפזיזות, ברשלנות, ואני מוסיפה: כמו ברפובליקת בננות, שלחו חיילים אל מותם. 144 חיילים ואזרחים נהרגו במלחמה המיותרת הזו. אני אומרת לכם, חברי חברי הכנסת, שהימים האחרונים, סוף-השבוע האחרון, אחרי שכבר ידעו שנחתם הסכם במועצת הביטחון – ראש הממשלה דאז אהוד אולמרט שלח חיילים אל מותם כדי לזכות בתמונת ניצחון שתיצרב בתודעה. כל מי שמנסה לומר אחרת משכתב את ההיסטוריה, וכל מי שהיה חבר בקבינט ושר בממשלה שותף להחלטה הזאת לשלוח אל מותם – מוות מיותר – חיילים, כדי לזכות בתמונת ניצחון שתיצרב בתודעה. וכולם שותפים, כולל מי ששימש אחר כך נשיא המדינה, וקראתי את העדות שלו. חברי חברי הכנסת, אני מזכירה לכם שאני עתרתי פעמיים לבג"ץ כדי לחייב את ועדת וינוגרד לפרסם את העדויות, וקראתי את העדות של שמעון פרס ולא האמנתי למראה עיני. אומר שמעון פרס בפני ועדת וינוגרד, ואני מצטטת מזיכרון, חופשי: אני התנגדתי למלחמה, אבל אני לא רציתי להביך את ראש הממשלה. אתה, שמעון פרס, לא רצית להביך את ראש הממשלה ונתת לגיטימציה למלחמת ברירה מיותרת, שחיילים ואזרחים קיפדו בה את חייהם. אני הבעתי את ההתנגדות הזאת שלי למלחמה מיומה הראשון, חברי חברי הכנסת. אני הפגנתי נגד המלחמה. במשך חמישה שבועות, כשהמלחמה הזאת התנהלה, לא סיפרתי בשום מקום שבאותו הזמן הבן שלי היה חייל באלכסנדרוני, חייל מילואים, קצין מילואים באלכסנדרוני, בראס-אל-ביאדה. אף אחד לא שמע מהם במשך חמישה שבועות. כשהחברים שלו נהרגו וחיילים אחרים נהרגו – נהרגו, חברי חברי הכנסת, כי הייתה לנו ממשלה שבחרה באופציה הצבאית כתחליף – – –
אדוני, היא בחרה באופציה הצבאית כתחליף למדיניות. אני אומרת את זה לא רק כדי לתאר את מה שהיה בעבר, אלא בעיקר כלקח לעתיד.
אדוני, ברשותך, משפט אחרון: לפני שאתם מאפשרים שימוש בכוח צבאי ודורשים הכרעה, תמיד תחשבו שכוח צבאי לבד זה לא תחליף למדיניות. תודה רבה.
תודה, אדוני היושב-ראש. אני מברכת את האורחים מעמק-יזרעאל שהגיעו לכנסת. שלום לכם. אנחנו בדיון על תקציב המדינה, תקציב דו-שנתי שמבקשים ראש הממשלה ושר האוצר להעביר. הייתי אומרת שהם מבקשים להמר על כספי המסים של אזרחי ישראל. הסיבה שמעבירים תקציב דו-שנתי – צריך לומר את זה לאורחים מעמק-יזרעאל – היא שראש הממשלה רוצה לבצר את השלטון שלו עוד שנתיים: יהיה לו שקט תעשייתי, אף אחד לא יוכל להפיל אותו. עושים פה מסלול, די מסוכן, הייתי אומרת, לקבוע בהוראת שעה תקציב דו-שנתי – לצערי, לא בפעם הראשונה. עוקפים את הכנסת. אנחנו מנהלים דיון-דמה, בואו נקרא לילד בשמו. אז אנחנו עולים על הדוכן ואנחנו מסבירים את ההסתייגויות שלנו, וכל אחד מנסה למצוא מילים נוקבות יותר ונכוחות יותר להבהיר למה תקציב דו-שנתי לא משקף מדיניות כלכלית אמיתית, לא משקף מדיניות כלכלית מוצקה. אפשר לתת דוגמה כדי לסבר את האוזן ולהראות כמה ההצעה הזאת מופרכת. אני רוצה להסב את תשומת לבכם שבשנים 2011 ו-2012 התוצאה מהתקציב הדו-שנתי הייתה, חברי חברי הכנסת, גירעון תקציבי של כ-39 מיליארד שקלים, לעומת גירעון של 18 מיליארד שקלים, שהוא 2% מהתוצר בתקציב המקורי. ברור שהתקציב הזה הוא אסון לכלכלה. ב-2011–2012 מי שנפגעו מהתקציב הזה היו מעמד הביניים והאוכלוסיות המוחלשות. אז הממשלה נאלצה לכסות את הגירעון הזה באמצעות העלאת מע"מ והעלאת ארנונה. והדבר הכי חמור שעשתה הממשלה – היא נאלצה לקצץ בשירותים החברתיים, שגם ככה הולכים ומידרדרים. אני אומרת לכם שהיוזמה כאן היום היא כולה מניפולציות תקציביות מעוותות. אם הממשלה רוצה לנהל באופן אפקטיבי ובאופן אחראי את הכלכלה, שתתכבד ותפעל כמו שפועלים בכל מדינה דמוקרטית מתוקנת: שתביא לנו תקציב שהוא תקציב לשנה אחת, כמו שמעוגן בחוק-יסוד: הממשלה. אבל מה שהממשלה הזאת עושה, חברי חברי הכנסת, זה שוב ניסיון של ראש הממשלה להשיג יציבות שלטונית, לבצר את שלטונו, שקט תעשייתי, ומי שייאלץ לשלם את המחיר בסופו של דבר יהיה הציבור. ולכן אני קוראת לכם להצביע נגד היוזמה הזאת. תודה רבה.
אדוני היושב-ראש, חברי חברי הכנסת, אני רוצה לנצל את ההזדמנות שראש הממשלה וכל חברי הכנסת באולם ולדבר על דיון חשוב שהיה כאן, דיון על מלחמת לבנון. אשמח אם תשמע גם אתה, אדוני היושב-ראש. שמעתי היום את חברי הכנסת מדברים כאן על הדוכן, החל מראש הממשלה ודרך חברי כנסת אחרים, ואם זר היה נקלע למליאה, הוא היה חושב שאנחנו מציינים עשור למלחמת לבנון – כשהוא שמע את כל הדוברים שדיברו כאן, דוברים שכולם צידדו במלחמה, ואף אחד לא עמד כאן היום על הדוכן, חברי חברי הכנסת, ושאל: למה המלחמה הייתה האופציה הראשונה? למה מלחמה הייתה תחליף למדיניות? למה היינו צריכים ללכת למהלך של לנצח ולהכריע ובכוח?
חברי חברי הכנסת, אני אומרת לכם שהיום שכתבתם את ההיסטוריה במטרה לעמעם את האחריות של אדריכלי המלחמה למלחמה הזאת, שנהרגו בה 144 אזרחים וחיילים, ו-33 חיילים – ביומיים האחרונים למלחמה, כי ראש הממשלה רצה תמונה מנצחת שתיצרב בתודעה. ושלחו חיילים, בהפקרות ובפזיזות, כמו שאמרה ועדת וינוגרד, בלי שיקול דעת, שלחו חיילים אל מותם. והיום, מי שעמד כאן ושמע את הנואמים, שמע מקהלה אחת. אף אחד לא ערער: למה היה צריך לכבוש את לבנון? למה מסבירים לנו למה היה צריך להיכנס ללבנון? למה מסבירים לנו שמדובר בהישג אסטרטגי מזהיר? אומנם צה"ל נכשל, אבל יש לנו הישג אסטרטגי מזהיר. לא הישג, לא אסטרטגי; "חיזבאללה" לא מורתע – "חיזבאללה" מועצם, אבל מי שהיה נקלע לכאן היה שומע אופרה אחרת. תודה.
בשביל מה אתה מחוקק חוק – – –
זה לא נכון, בית-המשפט פסל אותו.
אתה מטעה את הכנסת. בית-המשפט פסל – – –
בית-המשפט פסל את כהנא, לא הכנסת פסלה את כהנא.
אנחנו לא רוצים אותך. אנחנו לא רוצים אותך.
אל תגיד למה, זה חוק נגד ערבים – – –
אתה מבזה את הכנסת ואת בית-המשפט העליון – – –
אדוני היושב-ראש, אתה עשית פיליבסטר – – –
– – – חיכית לקואליציה – – –
– – – היו"ר, אתה עובד היום בשירות הקואליציה – – –
איזו סיבה יש לך לשמוע את עצמך?
זאת התכנסות שאנחנו מביעים מחאה על הדרך שבה הדבר הזה הגיע לפה. היושב-ראש עשה – – –
אתה מושך זמן – – – מה אתה עושה בדיוק עכשיו?
מה אתה מחלק לנו ציונים? אל תחלק לנו ציונים.
איזו רוח טובה? הקואליציה הזאת זה ביזיון.
שברתם את כללי המשחק היום, זה מה שקרה.
אל תיתן לנו ציונים, אני מתעקשת על זה.
אדוני היושב-ראש, אדוני ראש הממשלה, היינו עדים עכשיו לאחד המעמדים היותר-מביכים של הכנסת, לנמיכות הרוח של הכנסת, איך הקואליציה השתמשה בכוח שלה, ותוך תרגילים מלוכלכים העבירה כאן את אחד החוקים היותר-מחפירים. חבר הכנסת סלומינסקי עמד כאן על הדוכן, וכמו שהוא עושה תמיד, לא רק שהוא הטעה את הכנסת – הוא שיקר לכנסת. הוא כבר אמר: כבר היה דבר כזה שמנעו מרשימה להתמודד לכנסת. זה נכון. מנעו מכהנא להתמודד לכנסת, אבל מנע את זה בית-המשפט העליון; לא כנסת שהופכת לטריבונל שיפוטי – גם החוקר, גם התובע, גם המוציא לפועל. ותגידו את האמת: זה חוק שנתפר למידתה של הרשימה המשותפת; זה חוק שנועד להעיף מהכנסת את חברי הכנסת הערבים. זה חלק מגל חקיקה – קודם זה חוק השקיפות, חוק העמותות, חוק הדגל, חוק V15, מתקפה על בית-המשפט העליון, ועכשיו חוק ההדחה. תתביישו לכם. זה אחד הרגעים היותר-מביכים, של תרגילים קואליציוניים נמוכים, של זילות הכנסת. והתגייסה כאן הקואליציה באיזו זחיחות, באיזו תחושת ניצחון. את מי אתם מנצחים – את הציבור? את הדמוקרטיה? את חופש הביטוי?
תתבייש לך, אתה והקואליציה שלך.
ומשפט אחרון, אדוני היושב-ראש, אני ממש מצטערת, אבל אני חייבת להקדיש לך: אתה היום לא הגנת על הכנסת. אתה פגעת היום באופוזיציה. מהרגע שהאופוזיציה הסירה את ההסתייגויות שלה, לא היית צריך לאפשר לחבר הכנסת סלומינסקי לעלות על הדוכן, כי הוא לא מסכם דיון, כי זה בניגוד לתקנות. יכולת לאפשר לשר צחי הנגבי שישב כאן – כן, זה בהתאם לתקנון. אבל במקום להגן על כבודה של הכנסת ועל זכותם של חברי האופוזיציה, אדוני היושב-ראש, פעלת כיו"ר הקואליציה הזאת. זה דבר שאין לו תקדים בכנסת. החוק הכי מבזה שהובא כאן לדיון לא זכה להגנה שלך – כדי להגן על חברי האופוזיציה. אני מתביישת בשביל הכנסת היום. זה אחד החוקים שמכתימים את ספר החוקים ומשפילים את כבודה של הכנסת. תודה רבה.
הוא ציטט את ליברמן. הוא ציטט את ליברמן, מה אתה קופץ?
אדוני היושב-ראש, אפשר להתנגד?
אדוני היושב-ראש, חברי חברי הכנסת, בנסיבות אחרות הייתי מצביעה בעד הצעת החוק של חבר הכנסת איל בן ראובן, אבל אני מבקשת לנצל את ההזדמנות ולדבר על המהלך המנהיגותי החדש של השר ליברמן, לזמן אליו לשיחה את מפקד "גלי צה"ל": איך העזו ב"גלי צה"ל" לנהל דיון אקדמי-תרבותי על שירתו של מחמוד דרוויש? איזו מנהיגות. הלוואי שהוא היה מפגין כזו מנהיגות בהתמודדות עם גל הטרור. אני ממש מקווה, חברי חברי הכנסת, שבין העיונים בשירת דרוויש למינוי מקורבים בתעשיות הביטחוניות הוא מצא זמן גם ללמוד את התפקיד האמיתי שלו. ואני תוהה, מי מפחד ממחמוד דרוויש? מה יש לכם? מה יש לליברמן? מה קורה לכם?
אני זוכרת שלפני כמה שנים – – –
אני זוכרת שלפני כמה שנים השר יוסי שריד, זיכרונו לברכה, היה שר החינוך במדינת ישראל, וניסה להכניס למערכת החינוך שלושה שירים של מחמוד דרוויש – שהוא משורר לאומי פלסטיני אבל הוא גם משורר של שירי אהבה; 40 ספרים הוא פרסם, כיכרות בעולם נחנכו על שמו – ומדינת ישראל סערה אז. מחמוד דרוויש, שסיפר אז בריאיון, אני זוכרת, איך הוא למד את שירת ביאליק, מאיים על הציבור בישראל עד כדי כך ששר ביטחון מזמן אליו את מפקד תחנת "גלי צה"ל"?
אדוני סגן שר הביטחון, תתביישו לכם. חבל שמפקד "גלי צה"ל" – –
– – לא דיבר על הסוטים. אם מפקד "גלי צה"ל" היה מדבר על הסוטים, אז לא היו מזמינים אותו. כי כשלוינשטיין דיבר על הסוטים לא ראיתי ששר הביטחון הזמין את ראש המכינה בעלי; לא ראיתי שהפסקתם לו תקציבים; לא ראיתי שקראתם אותו לסדר; לא ראיתי שהודעתם שאתם לא נותנים לו יותר לדבר עם חיילים. אבל כשמפקד "גלי צה"ל" – כש"גלי צה"ל" מדברים על שירת דרוויש אז מזמנים את מפקד התחנה לשיחה. למה זה קורה? בואו נשאל למה זה קורה, חברי חברי הכנסת. אולי שר הביטחון ראה שההתנהלות של ראש הממשלה כמהלך אימים על התקשורת, של מי שרוצה לשלוט בתקשורת, עובדת לו, אז גם שר הביטחון רוצה להלך אימים על התקשורת, גם הוא רוצה להפגין שיש לו כוח. אני חושבת, חברי חברי הכנסת, שאין דרך אחרת לכנות את המהלך של שר הביטחון מאשר לקרוא לו מקארתיזם, סתימת פיות.
– – חברה נמדדת ביכולת שלה – –
– – להכיל תרבות מגוונת, מגוונת.
את ביאליק ודרוויש גם יחד.
ומי שמפחד ממחמוד דרוויש – שיתבייש.
חברי חברי הכנסת, ידידי חבר הכנסת גפני – מה קורה לכם? תגידו, מה קורה לכם? איזה קרבות אתם מנהלים? על מה? על מה אתם מנהלים את הקרבות – – –
אני אשתדל, אדוני שר הבריאות. הבעיה שאתם לא מחדשים, אתם תקועים באותו מקום, כל הזמן, לא נפתחים לכלום, לא – – –
אל תיכנס בדברי, אל תיכנס בדברי, תשמע מה שיש לי להגיד. ומה שיש לי להגיד הוא הרבה יותר גדול מחוק המקוואות, כי הסיפור כאן זה לא המקוואות. אומנם הנשים האלה שמבקשות להתגייר ולטבול במקווה תשלמנה את המחיר, כי חוקקתם חוק רקוב שמאפשר למועצה דתית שיקול דעת מי תטבול ומי לא. אני חייבת להודות שגם אני, כמו חברתי תמר זנדברג, מעולם לא טבלתי ולא מתכוונת לטבול. אבל החוק הזה קשור לא רק לטובלות, זה הרבה מעבר לטובלות – החוק הזה הוא הקרב על פניה ודמותה של החברה הישראלית, ואתם חשים מאוימים. ממה? כי מישהו מנסה לערער לכם את המונופול על הרבנות, על האורתודוקסיה – על חיים פלורליסטיים ושוויוניים כאן. ואיך אמר כאן השר דוד אזולאי לפני כמה זמן? "האנשים האלה". כנגד מי אתם נלחמים? מי זה "האנשים האלה"? רק היום ישב ראש הממשלה בוועדה לביקורת המדינה והסביר איך באמצעים אלקטרוניים חדישים הוא מתקשר עם "האנשים האלה". עם "האנשים האלה". אתם מנהלים פה קרב מאסף, שתדעו את זה. יש לכם היום אומנם רוב קואליציוני ואתם תעבירו את החוק הנורא הזה – זה חוק נורא כי זה חוק מפלה. שלא לדבר על זה שזה חוק עוקף-בג"ץ. זה חוק מפלה. נשים רפורמיות וקונסרבטיביות אינן רשאיות לטבול כמו אורתודוקסיות? לא.
באמת, אל תיתמם, חבר הכנסת גפני. אני מכירה אותך איזה יום-יומיים – – –
בסדר, רשאיות, במקווה, לא כמו כולן, ואם יהיה שיקול דעת – – –
בסדר, מאה אחוז, אני ממש מתרגשת, ציפור נפשי מה-זה יוצאת אליך, חבר הכנסת גפני. הן רשאיות, מה אתה אומר? זה לא קרב על המקוואות, זה קרב על הזכות של נשים להתפלל בכותל, זה קרב על נישואים אזרחיים, זה קרב על שירותים פלורליסטיים לחברה מתוקנת. ואתם פועלים נגד הקדמה, ועכשיו זה המקוואות, ואחר כך זה לימודי הליבה. מה יש לכם נגד זה שהאנשים יתקדמו ויתפתחו? מה יש לכם נגד זה? מה מפריע לכם שהם ילמדו? איך אתם רוצים להשאיר אותם מסוגרים בתוך הקבוצה שלכם במקום לדאוג שהם ישתלבו בשוק העבודה והם לא יהיו נתונים לבורות ובערות? למה? מה יש לכם? מה מאיים עליכם? יושב השר ליצמן, שעושה רפורמות חשובות במשרד הבריאות, ואתה, אדוני, אני חברה בוועדה שלך ומעריכה את המאבקים שלך – אז מה מוציא אתכם? מה יוצאים לכם השדים האלה, זה קופץ לכם – אתם שומעים "רפורמים", "גיורים רפורמיים"? רחמנא ליצלן, מה קרה כאן? אוי-אוי-אוי, משתלטים עלינו, הרפורמים נוהרים בהמוניהם. מה קורה לכם, אדוני שר הבריאות וחברי חבר הכנסת גפני? – אני מקווה שזה לא עושה לך נזק; אין לכם פריימריז, אז זה פחות בעיה שאני אומרת לך "חברי" – אתם לא רוצים להתקדם עם הזמן. אתם מעדיפים שהאנשים שלכם יישארו בחדר שלהם, בישיבה שלהם, בכולל שלהם. מה יקרה אם הם ילמדו מתמטיקה, אנגלית, אזרחות? מה יקרה להם? הרי אתם רוצים שהם ישתלבו בשוק התעסוקה, אתם מחוקקים חוקים לייצוג הולם, אז איך זה בדיוק יקרה כשאת הדברים האלמנטריים הם לא ידעו? סיפר לי השבוע חבר שלי, שהוא פרופסור באוניברסיטה, שהוא הקים מכללה, והם עושים מכינה, הם רוצים לעודד חרדים ללמוד במכינה. אז הם עושים מכינה. אז הוא אמר שהוא בא לשיעור הראשון, ומלמדים חברים חרדים שנרשמו למכינה חילוק. במכינה, חילוק. לא יודעים חילוק. חברי חברי הכנסת, זו אחריות שלכם. חילוק מלמדים אותם בהכנה, במכינה, למכללה? זה מה שאתם רוצים שהם לא ידעו? חילוק?
מרוב שאתה יודע חילוק אתה תחלק פה את כולם.
השר ליצמן, אני לא מתכוונת – – –
השר ליצמן, אתה רוצה ליהנות עם יאיר לפיד? moi ? קוראים לי זהבה גלאון, תעשה את זה עם יאיר לפיד.
אתה למדת, אני אומרת לך – – –
בסדר, אני לא נכנסת לשאלה מי למד יותר. אנחנו רואים אנשים שלומדים תורה ולומדים מדעים ולומדים יהדות, והם חרדים לא פחות ממך והם תלמידי חכמים. אבל ממה אתם חוששים? שהאנשים שלכם פה, שאתם שולטים עליהם, אתם רוצים להשאיר אותם במקום שלהם, שלא יתקדמו. ואותו הדבר על המקוואות, אדוני. אתם גורמים עוול לנשים רבות שרוצות להתגייר ולממש את הזכות הבסיסית שלהן לטבול במקווה, כי זו זכות שהמדינה מעניקה במסגרת שירותי הדת, ואתם רוצים למנוע את זה מהן.
אתם רוצים למנוע את זה מהן כי יש לכם כוח קואליציוני. אדוני שר הבריאות, אתם רוצים להשאיר את האנשים שלכם במצב כמו שהוא, בגטאות, בלי יכולת להתפתח, בלי יכולת להתקדם. אבל תגידו את האמת, הסיפור הגדול הוא לא המקוואות, הסיפור הגדול הוא שאתם נבהלים מהרפורמים ומהקונסרבטיבים, ואתם חושבים שאם תנסו לדחוק אותם ולדחוק אותם זה לא יקרה ולא תהיה קדמה ולא תהיה נאורות ולא תהיה פתיחות. אז אני אומרת לכם שאתם טועים, כי עכשיו אתם תצליחו, יש לכם רוב בכנסת, אבל אני אומרת לכם שאתם טועים, כי בטווח הארוך זה יתפרץ, זה לא יישאר ככה. כמה זמן תחזיקו אותם סמוכים על שולחנכם, סמוכים על שולחן המדינה? כי אתם רוצים להחזיק אותם בכוח, שלא ילמדו, שלא ידעו. למה? למה לא להתקדם עם רוח הזמן? ודבר אחרון שאני רוצה להגיד בהקשר הזה, אדוני השר ליצמן, יאיר לפיד העביר את החוק הזה – או פירון, אני לא זוכרת – את חוק לימודי הליבה. אחד משרי יש עתיד. הוא כבר העביר את זה, למה אתם לא מחליקים את זה? למה אתם לא בולעים את זה? למה אתם לא ממשיכים לקלל אותו ולהגיד "זה הוא העביר את לימודי הליבה", אבל למה כבר לא לנצל את ההזדמנות ולתת לאנשים ללמוד? הוא כבר העביר את זה. אז אתם עכשיו כופים על השר בנט, שמדבר על חמש יחידות במתמטיקה וחמש יחידות באנגלית – חוץ מהחרדים? החרדים נידונים לבורות ובערות, זה מה שאתם רוצים? כולם לימודי מתמטיקה ואנגלית חמש יחידות – למה? כי אתם מטילים טרור במסגרת קואליציונית; כי העסקנים שלכם מטילים טרור, והרבנים שלכם רוצים את האנשים קרוב אליהם, לא מפותחים, לא מתקדמים ולא חכמים. צר לי שזה הדבר. תודה רבה.
חברי חברי הכנסת, עלה כאן סגן שר החינוך פרוש ואמר – ואני מצטטת: לכל קהילה יש זכות לשמר את הייחוד התרבותי שלה, את אורח החיים הייחודי שלה. ואני אומרת: נכון, יש לקבוצות תרבותיות זכות לשמר את המורשת התרבותית הייחודית שלהן, אבל האם יש להכיר בזכות הזאת גם כשהן, הקהילות האלה, הקהילות שלך, מסרבות, אדוני סגן השר, להנחיל לתלמידים שלהם ערכי יסוד אזרחיים, ערכים שמשותפים לכלל אזרחי המדינה? ואני אומרת שכשקהילה ממומנת על חשבון המדינה ואינה מכירה בערכי היסוד של המדינה, אסור למדינה לממן אותה. ככה זה בחברה מתוקנת ובחברה רב-תרבותית. וכדאי גם להגיד את זה, ותפסיקו כבר עם השקר הזה – אין בין לימודי ליבה ליהדות ולא כלום. יכול להיות אדם מתמטיקאי דגול ויהודי מאמין שמקיים את תרי"ג מצוות, אבל אדם נבער ששפתו עילגת, שאינו יודע חשבון בצורה סבירה, זה מחייב אותו להיות סמוך על שולחנו של הרב או על שולחנו של האדמו"ר וסמוך על הקופה הציבורית כל חייו. והמשמעות היא שהוא לא יוכל להתקיים בכבוד. ואני שואלת: מה, לימודי מתמטיקה ויהדות או לימודי מתמטיקה ומדע מסכנים את רוח היהדות? ממתי זה? זה רק העסקנים החרדים – זה מה שהם רוצים: שהתלמידים שלהם לא ילמדו לא מתמטיקה ולא אנגלית ולא מדע, כי אתם לא רוצים שהם יתאימו את עצמם לרוח התקופה.
והרבנים עושים בדת שימוש ציני, ואתם, הנציגים שלהם פה, מנציחים באופן הזה בורות ובערות כדי להמשיך ולאפשר, כן, שליטה פוליטית על חברי הקהילה שלכם.
כי רבנים שמונעים מהתלמידים שלהם גישה למקורות מידע חלופיים כי הם חוששים שהדבר הזה עלול להביא לפיחות במעמדם, להשתחררות מהתלות המוחלטת בהם – הרבנים האלה רוצים שהמדינה תממן אותם.
אני אומרת – ממש לא. ממש לא.
אתם רוצים שהמדינה תאפשר לכם להסתגר בישיבות שלכם – –
– – תעשו את זה על חשבונכם.
ודבר אחרון, חברי חברי הכנסת, אתם זוכרים שהשר בנט אמר רק לפני כמה שבועות, ואני מצטטת – לפני חצי שנה הוא אמר, והוא אמר את זה בהחלטיות: לא יהיה; הוא אמר כששאלו אותו על הכוונה לנטרל את חובת לימודי הליבה: לא יהיה. מה נשאר מהפסקנות הזאת, מהשר בנט, שעשה כאן פליק-פלאק? מה נשאר מזה – –
אני מייד מסיימת, גברתי. – – שהוא אמר: חמש יחידות לימוד במתמטיקה וחמש יחידות באנגלית? ובגלל הסכמים קואליציוניים – אתם יודעים מה? אתם מגיעים אחד לשני.
אדוני היושב-ראש, תודה, חברי חברי הכנסת, רבותי השרים, אני חייבת לומר שאני מתרגשת להציג את הצעת החוק הזו. ההצעה מדברת על סל שיקום לנשים יוצאות מקלטים, סל שיקום שרואה בראייה הוליסטית את מצבן של הנשים המוכות. אבל לפני שאדבר על ההצעה עצמה, אדוני, אני רוצה לנצל את ההזדמנות ולהתחיל בתודות. זה לא מובן מאליו שחברת כנסת מהאופוזיציה זוכה לתמיכה ממשלתית, של שר האוצר, של שר הרווחה, ולהתגייסות כזו. אני רוצה גם להודות לראש המטה של השר כחלון; אני רוצה להגיד תודה לצוות שלי, לצוותים במשרד האוצר ובמשרד הרווחה. זה לא מובן מאליו. מרגש אותי ששר הרווחה יעלה להשיב, ושהוא לוקח על עצמו ועל המשרד שלו ליישם את הצעת החוק הזו, שאני רוצה לספר שגובשה בעזרת המקלט לנשים מוכות בירושלים, מתוך הניסיון שלהם ושל מקלטים נוספים ברחבי הארץ, שאמרו: מה אנחנו עושים כדי למנוע מנשים מוכות שיוצאות מהמקלטים לחזור למעגל האלימות? גייסתי לעניין הזה כמה חברות כנסת – חברותי חברות הכנסת מירב בן ארי, נורית קורן ועוד חברות כנסת – לפעול ביחד שנשים לא תחזורנה למעגל הגבר המכה. וראינו שיש הרבה מאוד נשים – אנחנו מדברים על נשים ששהו לפחות 60 יום במקלט – שיש הרבה מאוד נשים שזקוקות למעטפת תומכת, לעזרה וסיוע ביציאה מהמקלט. אני חייבת לומר, אני לא ממציאה כאן את הגלגל. אני רוצה לשבח את משרד הרווחה שמשקיע הרבה מאוד מאמצים לסייע לנשים מוכות, בשורה של תחומים ובשורה של נושאים. אני אומרת את זה לא כמצוות אנשים מלומדה; אני אומרת את זה כי אני יודעת – אדוני שר הרווחה, עד שאני משבחת אותך, זה לא קורה כל יום, תתרכז בי ריכוז מלא.
כי לפעמים אני עולה פה, וזה לא סוד, ואני שוצפת וקוצפת, כי לא נותנים לי לקדם הצעות שאני רוצה. אז באמת, אני מתכוונת לזה. אני רוצה לומר, המשרד עושה עבודה מאוד מאוד מקיפה לטובת נשים מוכות. ההצעה הזו באה לומר בפעם הראשונה שנותנים מעטפת רחבה ביותר – רחבה ביותר – לנשים ששהו במקלטים, כדי שהן תוכלנה להתמודד בצעדים הראשונים שלהן, החל מהגדלת הסיוע בשכר דירה, סיוע במעונות לילדים, בנייה נוספת של דירות מעבר, סיוע שיקומי, פסיכולוגי, טיפולי. שורה של אמצעים. בגדול, אדוני השר, אני טועה אם אני אגיד שזה בגדול כמו שנותנים לאימהות חד-הוריות? זאת אומרת, די ניסינו להתאים את המודל. אני לא נכנסת למאבקים הגדולים שלך, האחרים, אבל לקחנו דברים טובים שגיבשתם במשרד, שמסייעים לאימהות חד-הוריות, ואמרנו: חלק גדול מהנשים, פחות או יותר נופל לקטגוריה הזו. אני בזמני חוקקתי חוק שמאפשר תגמולים לנשים שיוצאות ממקלט לנשים מוכות, הבטחת הכנסה לנשים מוכות, אבל ראיתי שזה טלאי על טלאי. זה טלאי על טלאי, ובעצם אנחנו לא נותנים מענה לאותן נשים, שלעתים בורחות בלילה עם הגופייה שעל הגוף שלהן, עם הילדים שלהן למקלט, ואחר כך הן יוצאות והן אומרות: מה אנחנו נעשה עכשיו עם החיים שלנו? אני רוצה לתת שני נתונים, חברי חברי הכנסת: נערך מחקר בבר-אילן, שעקב אחרי 300 נשים נפגעות אלימות במשך ארבע שנים. המחקר הזה הראה ש-30% מהנשים האלה חוזרות למקלטים, מפני שאין להן היכולת להתמודד לבד. אני חושבת שהצעת החוק הזו באה לומר שהמדינה לוקחת אחריות לעזור לנשים האלה להתמודד. בשנת 2015 שהו ב-14 מקלטים ברחבי הארץ כ-750 נשים. זו עלייה של 20% מהשנה הקודמת, משנת 2014. ופעם ראשונה נשים מוכות, נשים שיצאו ממקלטים, בעצם באמצעות הצעת החוק הזו תוגדרנה כקבוצה שזכאית לסל שירותי תמיכה מהמדינה. אדוני היושב-ראש, אני רוצה להגיד משהו בנימה אישית. אני פועלת הרבה מאוד שנים לטובתן של נשים מוכות, נפגעות אלימות, נפגעות עבירות מין, נפגעות סחר בנשים, זנות. הרבה מאוד נשים. ואני שמחה על כל הצעה שאני מעבירה. ואני יכולה לשתף אתכם, אני כמעט בוכה על כל הצעה שאני לא מצליחה להעביר – –
באמת, אני אומרת. אנחנו מעבירים פה הרבה הצעות. – – שדנה בעניינן של נשים שזקוקות לסיוע של המדינה. אני ממש מתרגשת, באמת, שאנחנו מעבירים כאן הצעה כל כך מקיפה, כל כך רחבה, עם תקציב כל כך גדול. ושוב, אני מסיימת, תודות לשר האוצר, תודה לשר הרווחה, ואני קוראת לכם לתמוך בהצעה. תודה רבה.
– – – ואתה עושה בה שימוש – – –
יש מצב שלקחת לי את המטען?
אם יש מצב שלקחת לי את המטען.
היחיד שיש לו את החוצפה לעשות את זה – – –
גברתי השרה, אז מה אתם תומכים בביטול לימודי ליבה אם את רוצה לעודד את החרדים להצטרף לתקשורת – – –
אדוני היושב-ראש, שמעתי את חברתי חברת הכנסת מיכל בירן מדברת בשם החירות. אז אני רוצה לומר, חברת הכנסת בירן, שכשקהילה מממומנת על-ידי המדינה ודוחה ערכים ליברליים בסיסיים ולא מכירה בערכי היסוד של אותה מדינה, לא מדובר כאן על חירות; מדובר על אי-הכרה בערכי היסוד של המדינה, ואז המדינה לא צריכה לממן אותה. אני תומכת בהבנה שבחברה רב-תרבותית יש קהילות שרוצות לשמר את הייחוד התרבותי שלהן. אבל כשהן ממומנות על-ידי המדינה, המושג חירות לא רלוונטי כאן. הוא לא רלוונטי, הוא לא חלק מהדיון; הוא עושה עוול למושג חירות, חופש. אנחנו לא יכולים להרשות לעצמנו לתת לגיטימציה בשם אותה חירות שהיא לא חירות לעובדה שיש כאן קהילה שמחליטה לחיות את חייה – מאה אחוז, אל תבקשו מימון מהמדינה. למה אני מתחילה בזה? יש כאן איזשהו בלבול מושגים בתפיסה הזאת שגם חברי חברי הכנסת החרדים אומרים: מה אתם רוצים? מה אתם מתערבים לנו בחיים? תנו לנו לנהל את החיים שלנו. אמר סגן השר פרוש בפעם הקודמת: הסבא שלי והאבא שלי זכרם לברכה וגם אני למדנו במוסדות פטור, ואני מסתדר מצוין, וקימבנו וניהלנו את כל המדינה כאן. הדבר הזה בלתי מתקבל על הדעת, חבר הכנסת פרוש – סגן השר פרוש. אתה יודע למה? כי אתם מביאים היום חוק לביטול החוק שבזמנו – אני לא זוכרת – לפיד או שי פירון או מי שלא יהיה הגיש אותו, ואתם ביד אחת מבטלים את החוק הזה. אני מסבה את תשומת לבכם, חברי חברי הכנסת, שמחר, במסגרת חוק ההסדרים – זה דבר שהוא לא מתקבל על הדעת – אתם מבטלים את לימודי הליבה, אבל במסגרת חוק ההסדרים אתם הולכים להעביר 500 מיליון שקלים על חשבון כלל המערכת, על חשבון כספי הציבור, לממן חוגים של ילדים חרדים, חוגים שאתה מכניס בהם את לימודי הליבה בדרך האחורית. אז אני שואלת: אנחנו נורמליים? אנחנו נורמליים שהכנסת הזאת נותנת יד למהלך שהיא מסירה את הפיקוח שלה ממה שקורה במוסדות הפטור, המוסדות שלכם, כשאתם מתקצבים – בגלל שיש פה שר חינוך רופס ונרפה, שמדבר בשם חמש יחידות במתמטיקה, וכשזה מגיע להסכמים קואליציוניים אז הוא מתנהג בעליבות מחפירה ונותן לגיטימציה לזה שתבטלו את החוק, ומחר הוא מקצץ מכלל ציבור הילדים במדינת ישראל 500 מיליון שקלים כדי להעביר לילדים שלכם שילמדו לימודי ליבה בחוגים, כי הם לא מסתדרים. דרך אגב, אני תומכת בכך שהילדים ילמדו לימודי ליבה. אני רשמתי לי כאן נתון, אדוני. לא יכול להיות שבארבע השנים הקרובות יסיימו כ-82,000 חרדים את הלימודים שלהם במערכת החרדית העל-יסודית – ואנחנו שולחים אותם לשוק העבודה שמבטיח להם עוני ותלות ולהמשיך להיות סמוכים על שולחנם של הרבנים שלכם, כי הם חושבים שיש סתירה בין לימודי יהדות ללימודי ליבה. ככה רוצים להחזיק אותם בבורות ובבערות שלהם. אני שמעתי, אדוני היושב-ראש – לא היית כאן קודם – את שרת המשפטים עומדת כאן על הדוכן ומטיפה מוסר לחברי הכנסת החרדים; קוראת את מאמרו של אורי אורבך, זיכרונו לברכה, שקרא לציונות הדתית הלאומית להשתלב בזמנו בתקשורת החופשית, מה שנקרא. והיא אומרת לחרדים: תשתלבו, תהיו כמו שהציע אורי אורבך, תהיו במערכת התקשורת הכללית. במילים אחרות, אל תהיו רק בגטאות שלכם, ב"בחדרי חרדים", "משפחה" או איך שלא קוראים לזה.
איך בדיוק תשתלבו כשאתם לא לומדים לימודי ליבה? איך האנשים שלכם יצטרפו למעגל הזה? אתם רוצים שהם יישארו שם, שימשיכו להיות תלויים בעסקנות החרדית, בטרור של הרבנים. אני מצטערת שזה המצב.
גברתי היושבת-ראש, מי יכול להתנגד לסיוע לנזקקים, גם כשמדובר באברכים נזקקים? אבל הצעת החוק הזאת היא הצעה מפלה, צינית, חצופה, אשר באה כל-כולה כדי לאפשר את ההישרדות הפוליטית של ממשלת נתניהו, שמשלמת למפלגות החרדיות אתנן בסך 100 מיליון שקלים. המשמעות היא שכל אברך יקבל כל חודש 1,054 שקלים, גם אם הוא אב לשלושה ילדים ובעל דירה. אז בואו נדבר על זה רגע. אם את אישה, אם חד-הורית, גרושה, יש לך שני ילדים ואת מחזיקה רכב טרנטע, משהו "קקמייקה" כזה, כדי שתוכלי לקחת את הילדים לגן; יש לך רכב, "סוסיתא" – אני לא יודעת מה היום נחשב כזה – את לא זכאית להבטחת הכנסה, את לא זכאית לגמלה הזאת. את לא יכולה לקבל אותה – –
– – כי יש לך רכב. אבל אם אתה אברך ויש לך דירה, אז אתה יכול לקבל קצבה שקוראים לה קצבת נזקקים – 1,054 שקלים בחודש. למה זה מקומם?
אדוני סגן השר, למה זה מקומם? כי אם צריך לסייע לאברכים נזקקים, צריך לסייע לנזקקים, נקודה. מה שאתם עושים, אתם עוקפים את פסיקת בג"ץ ואת האמירות בבג"ץ, שהחלו כבר בשנת 2000, כשחברי המנוח ארנן יקותיאלי עתר לבג"ץ, ואחר כך הייתה עתירה נוספת, ובג"ץ קבע שזה חוק מפלה, שכל-כולו סיוע רק לאברכים. אז מה עשיתם? התחכמתם. אמרתם: לא – איך אומר פה סגן השר: אנחנו לא ניתן רק לאברכים, אנחנו ניתן את הקצבה גם לסטודנטים. וואו, זה מרגש, גם סטודנטים. רק שכחת להגיד, אדוני סגן השר, שיש כ-70,000 או פחות אברכים ויש 300,000 סטודנטים, וזה לא בר-השוואה, ואתם לא כותבים את הקריטריונים, ובסופו של – – –
זה לא בר-השוואה. לא זה העניין.
אני לא רוצה – לא, זהו, שאני לא רוצה שהם יהיו רעבים.
אתה רוצה לתת הבטחת הכנסה – –
– – תיתן לכולם, באופן אוניברסלי – –
– – אל תיתן את זה לקבוצה ייחודית. לא, אתה דופק נשים ואתה זורק נשים לכלבים ואתה לא מאפשר להן הבטחת הכנסה אם יש להן רכב – –
– – כי הן גרושות והן לא יכולות לעזור לילדים שלהן. אז אל תגיד את הדברים האלה.
אלה המילים האלה. לא, הוא לא יכול היה להגיד את מה שהוא אמר.
אתה מנצל ניצול ציני את השהות שלכם בממשלה.
אתמול זה היה חוק הליבה, והיום זה החוק הזה.
אנחנו בעד לאפשר. אנחנו בעד לאפשר. מה אמרתי? שהוא זורק אותן לכלבים? ממה את מתרגשת? ממה את מתרגשת? זה מילה לא פרלמנטרית?
אני יכולה הכול. את לא שמת לב לזה עוד, כנראה. מה שעשה כאן סגן השר זה ניצול ציני של שותפות קואליציונית – –
– – שבאה לתגמל ולתעדף קבוצה אחת. אם יש אברכים נזקקים, אני בעד לסייע להם, אבל לא באמצעות חקיקת חוקים שמיועדים רק לקבוצה אחת ומפלים קבוצה אחרת.
שני הבג"צים קבעו שזה מפלה, אז לקחתם תקציבים – – –
ויש לו דירה, ויש לו דירה.
לאברך יש דירה ושלושה ילדים.
זה לא יפה, מה שאתה עושה, כאילו אנחנו נגד אברכים – – –
יש 21% יותר סטודנטים מבחורי ישיבות.
סגן השר, יש לי שאלת הבהרה.
21% יותר סטודנטים מאברכים – איך אתה מסביר את זה שאתה עושה להם שווה?
לא, זה לא הנתון, אתה לא אומר הסברים מדויקים.
בסדר. אדוני, אנחנו התנגדנו לקיצוץ – אתה שומע?
תודה רבה, אדוני. אני רוצה לתמוך בהצעת החוק שמבקשת להקים רשות עצמאית לפיקוח על רשות ההון.
אני רוצה לברך שניים: אדוני סגן שר האוצר, היום אני מברכת אותך, אתמול זה היה פחות, ואת חבר הכנסת אלי כהן, מי שעמד בראש הוועדה. אני לא השתתפתי בדיוני הוועדה, עקבתי אחריהם בעניין רב. אני חושבת שצריכה לקום רשות עצמאית ולא יחידת סמך במשרד האוצר. אני קיבלתי גם את ההערות של חברי חבר הכנסת גפני, היו לו הערות חשובות. בסופו של דבר, אני חושבת שהדבר שחשוב כאן: כשאנחנו יודעים שציבור המפוקחים מורכב מגופים מוסדיים רבי-עוצמה, אנחנו יודעים כמה הם רבי-עוצמה, חשוב שתהיה רשות מפקחת. אני רוצה לברך את המפקחת על שוק ההון והביטוח. היא מפקחת אמיצה. מדי פעם מנסים לשים לה מקלות בגלגלים. לא תמיד אני מסכימה עם כל מה שהיא עושה ואומרת, אבל אני חושבת שהיא מפקחת אמיצה, שלא נתונה לסחטנות פוליטית. העובדה שתקום רשות כזאת, היא תאפשר פיקוח עצמאי, הייתי אומרת, פיקוח יציב על שוק ההון בישראל. אני רוצה לברך אתכם ולומר שאנחנו בסיעת מרצ נצביע בעד. אחרי שאמרתי את זה, אני רוצה לנצל את כמה הדקות שנותרו לי ולדבר על הפארסה שהייתה כאן היום במליאה. ההצגה הכי טובה בעיר, שוב פעם של ראש הממשלה, שניצל ניצול ציני את ההתכנסות לציון זכרו של זאב ז'בוטינסקי כדי לבוא חשבון עם כל מי שמתנגד למדיניות שלו בנושא התקשורת והניסיונות שלו להשתלט על התקשורת החופשית. אנחנו עדים לניסיון קשה ביותר, חמור ביותר, שאני לא זוכרת כמותו שנים, של סתימת פיות, של ראש ממשלה שמבקש להעמיד את עצמו מעל החוק, מעל לכל ביקורת, ולהשתמש בכוח שלו כשר תקשורת כדי לנסות ובעצם למנוע תקשורת עצמאית, יציבה ואמיצה. כל מה שהוא רוצה זה עיתונאים כנועים, חסרי כוח, חסרי יכולת לפעול. אני אומרת לכם, חברי חברי הכנסת, אני כך מאמינה או רוצה לקוות, אולי זאת שאיפה, שבסופו של דבר ההיבריס הזה שראש הממשלה הפגין כאן יעלה לו לראש, כי מה הטעם בז'בוטינסקי אם אי-אפשר לשלוט עליו? ואני רוצה לצטט בפני – – –
נכון, זה מה שאני חושבת. אני רוצה לצטט בפני חברי חברי הכנסת ציטוט מדבריו של ז'בוטינסקי על עיתונאים ועיתונות. ז'בוטינסקי אמר: "דבר גדול הוא עיתון. אין מלאכה נשגבה ממלאכתו של עיתונאי, ויהיה כותב מאמרי הדרכה, או מספר מעשי גנבה שקרו אתמול בפרבר האביונים. כתפקידו של מחזור הדם בגוף, כתפקידו של המסחר במשק העולמי, כן תפקידה של עיתונות בשדה הרוח". חבל שראש הממשלה נתניהו לא הפגין היום בדיון במליאה את אותו הוד והדר שאפיינו את התנהלותו ואת כתביו ואת מורשתו של זאב ז'בוטינסקי, ואני חוזרת ואומרת, חברי חברי הכנסת: מה הטעם בז'בוטינסקי אם אי-אפשר לשלוט בו? תודה רבה.
תגיד לי, על כל חוק יושב-ראש ההסתדרות מסתער? מה קורה פה?
עוד לא, עוד לא, עוד לא. הסתער, הסתער, הסתער.
תודה רבה. אדוני היושב-ראש, חברי חברי הכנסת, אני חייבת להודות שטוב להיפגש. מרגש להיפגש אחרי תקופה ארוכה שבה ניהלנו מאבקים מחוץ לכנסת. אני קצת מרגישה, אני חייבת לומר, אדוני היושב-ראש, שאנחנו עוסקים, משהו, כמו שאימא שלי הייתה אומרת – ביידיש זה נשמע יותר טוב – באטריות קרות, כי משבר הרכבת שבגינו האופוזיציה ביקשה לכנס את הכנסת היה לפני כשבועיים היה דרמטי. הייתה כאן החלטת ממשלה מופקרת, בעיני, חסרת אחריות, להפסיק את העבודות ובעצם לגרום – אני יודעת מה? – למאות-אלפי אנשים לעמוד בפקקים, בעומס, להמתין לאוטובוסים. חשבנו שהיה נכון לדון על זה בזמן אמת. בשביל זה יש כנסת – כנסת צריכה להתכנס בזמן אמת. חברי אילן גילאון, שנכנס, ביקש יחד עם חברי הכנסת מהאופוזיציה ליזום לכנס את הכנסת. היום זה נראה קצת רחוק-משהו. הייתה נדרשת, לצערי, התערבות של בג"ץ כדי להורות – שלראש הממשלה לא הייתה סמכות להפסיק את העבודות. כשאני אומרת שלראש הממשלה לא הייתה סמכות, אני באמת תוהה, ואני מקווה שנשמע הסבר מנציגי הממשלה או מהשר יריב לוין, שאני מבינה שאמור לעלות: מי נתן את ההוראה? אתם יודעים מה? אני מודה שאני לא יודעת. עד שבג"ץ קבע את מה שהוא קבע, חשבתי שראש הממשלה נתן את ההוראה; שראש הממשלה מרשה לעצמו לפעול באותו שיכרון כוח – הכול מותר: אפשר לצלצל למנכ"ל הרכבת חמש דקות לפני כניסת השבת להורות לו על הפסקת העבודה. במאמר מוסגר אני חייבת לומר שאני גם לא מבינה את מנכ"ל הרכבת. אתה מנכ"ל של חברה ממשלתית-ציבורית. אתה לא צריך להגיד: איפה המסמכים? איפה ההחלטה? מי שינה את ההחלטות שראש הממשלה נתניהו קבע, בהיותו שר הכלכלה בנובמבר 2015, שיש היתר במקרים של פיקוח נפש? ולפיקוח נפש, צריך לומר, יש הגדרה רחבה. היא לא מתייחסת – רגע – רק לאותה דקה שקורה משהו. פיקוח נפש זה גם כשהמשטרה מגבה את הרכבת ואומרת שיש צורך לעשות עבודות בנייה, עבודות בטיחות. גם זה נכלל בהגדרה הרחבה של פיקוח נפש. ואיך אני יודעת את זה? כי ראש הממשלה בנימין נתניהו – – –
זה דבילי, אדוני היושב-ראש. היה צריך לעשות את זה בשבת. איך אני יודעת, אדוני חבר הכנסת גפני?
כי ראש הממשלה נתניהו, בנובמבר 2015 היה גם שר הכלכלה – היו לו הרבה תיקים, גם היום יש לו הרבה תיקים – והוא חתם על ההיתר שמאפשר עבודות בשל פיקוח נפש בשבת. מה השתנה עד 18:55, כשמנכ"ל הרכבת קיבל הודעה שהוא צריך להפסיק לעבוד? מה השתנה? מי נתן את ההוראה? אני מודה שנדהמתי איך המערכת הממשלתית הזאת מתנהלת. אני הבנתי לתומי שמשרד ראש הממשלה, בסמכותו של ראש הממשלה, נתן את ההוראה, ואז קראתי כמה ראיונות ושמעתי כמה ראיונות עם שר הרווחה חיים כץ, שמופקד גם על מתן היתרי עבודה בשבת. פתחתי ביום שישי שעבר את העיתון – אני חושבת שזה היה שישי שעבר או לפני שבועיים; כבר השתבש לי מניין הימים – – –
לא. האמת ש"יתד נאמן" לא מגיע אלי למפתן הדלת. זאת בעיה.
אם תדאג לי לזה, תפתור את זה.
אז מתברר ש"יתד נאמן" לא על מפתן הדלת שלי, אדוני. לדעתי, זה מחדל שצריך להיות מתוקן. פתחתי את עיתון "ידיעות אחרונות" ואני קוראת ריאיון עם השר חיים כץ אצל יובל קרני. הוא לא הזכיר במילה וחצי מילה שהוא נתן את ההוראה. ואז, באותו יום, הוא היה שר מאוד עסוק, ושמעתי אותו מתראיין ברשת ב' אצל צ'יקו מנשה. הוא לא הזכיר במילה וחצי מילה. אבל כיוון שאני צורכת חדשות פתחתי את ערוץ 2 – זה היה בשבת או ביום שישי – – –
סליחה, אדוני, סליחה. אל תקשיב, אדוני. אני פונה לאגף הזה.
ביום שישי לפנות ערב אני פותחת ערוץ 2 ואני רואה ריאיון של רינה מצליח עם השר חיים כץ, ואני לא מאמינה למשמע אוזני. בריאיון הזה אומר השר חיים כץ: אני נתתי את ההוראה. הוא אמר מין אמירה פתלתלה כזאת, מפותלת. ואני אומרת: רגע, שמעתי אותך וקראתי אותך ובכלל לבג"ץ לא אמרתם שזה השר חיים כץ שנתן את ההוראה. אז אחת מן השתיים: זה שגרמתם לאלפי אנשים – אני מדברת על הממשלה – לעמוד בנסיבות האלה בעומסים בגוש-דן באותו יום ראשון – סיעת מרצ נסעה לצפון באותו יום להזדהות עם אנשי הצפון, אחרי שהממשלה החליטה להוציא מהתקציב 20 מיליארד שקלים שנועדו לצפון. אנחנו היינו בדרך לצפון, ואנחנו רואים את העומסים ואת הפקקים, כי מישהו נתן את ההוראה והחליט לעצור. אז אני שואלת מי נתן את ההוראה, כי יומיים קודם הפרקליטות הגישה תשובה לבג"ץ, בעקבות העתירה שלנו, של מרצ, לבטל את ההחלטה השערורייתית להפסיק את העבודות. הפרקליטות, באיזה – הייתי אומרת – מסמך מביש, מביש, שאומר שההודעה – או הדיון לא רלוונטי כי העבודות הסתיימו – ואני מצטטת חופשי מזיכרון – ובכלל מדובר בדיון תיאורטי, לא רלוונטי. פרקליטות, שבמקום לתת תגובה נוקבת לגבי ההודעה של ראש הממשלה נותנת מין תגובה פתלתלה כזאת. בית-המשפט לא השתכנע מתשובת הפרקליטות, ממש לא. נקבע דיון ל-8 בנובמבר, אבל אני שואלת למה בתשובת הפרקליטות, שהיא תשובת המדינה, לא נאמר שהשר חיים כץ נתן את ההוראה. אני שואלת, חבר הכנסת גפני, אתה חבר כנסת ותיק, אתה – – –
אני שואלת – רגע, זה עוד לא אומר שאתה – – –
זה עוד לא אומר שאתה עונה.
אדוני, היום אני לא נוסעת לצפון כי יש לי הרגשה – –
– – שמישהו איבד את הצפון פה.
חבר הכנסת גפני, מי שאיבדה את הצפון זו הממשלה שאתם שותפים בה, שבגלל מריבות פוליטיות פנימיות בין ראש הממשלה לשר כץ, ובגלל הלחץ שאתם, חבר הכנסת גפני, הפעלתם על ראש הממשלה, תוך ניצול הכוח הפוליטי שלכם, בגלל זה ראינו את ראש הממשלה נכנע, לחיץ, סחיט, כמו שהוא יודע. ישר הוא נבהל ונתן את ההוראה. רגע. לא, רגע, הוא נתן את ההוראה, חבר הכנסת גפני? מי נתן את ההוראה? ג'יבלי? תודה רבה, אדוני.
למי הייתה סמכות להחליט את זה? מי שם אתכם להחליט את זה?
היה צריך ללכת לוועדה להיתרים ולשכנע אותה. מי קבע? מה אתה מספר סיפורי סבתא – – – באמת.
מי החליט על ביטול העבודות? למה אתה לא נותן תשובה למליאה?
למה אתה לא נותן תשובה – – –
מי קבע את זה? למה אתה לא נותן – – –?
מדינת ישראל צריכה לשמור על החוק וגם – – – ראש הממשלה שלה, נתניהו. ואתה לא נותן תשובות למליאה.
אתה עומד עשר דקות ומספר סיפורי סבתא למליאה.
זה מה שאתה עושה פה. מי החליט את זה? מי שם אותך – – –
יושב-ראש הכנסת קבע את הדיון ליום אחר – –
– – כי אתם לא רוצים את הדיון.
האטרייה עומדת על הדוכן ומספרת סיפורי לוקשים.
השיטה הזאת שאתה מטיל עלינו את האחריות לא עובדת יותר.
– – – קודם תפתור את הבעיות שלכם בקואליציה – – – אופוזיציה – – –
– – – חבר הכנסת גפני – – –
אתם הסוכנים של התעשייה הזאת.
תודה רבה, אדוני היושב-ראש. היום הכנסת ציינה בוועדות ובאודיטוריום את יום החקלאות. הדבר המרכזי שעלה זה שאין מדיניות בנוגע לחקלאות; החקלאות גוססת, ורווחי החקלאים נשחקו בשנים האחרונות. אני רוצה לקרוא, אדוני, את דבריה של אירית שביט. היא כתבה לי ככה: אני גרה עם משפחתי באזור היפה ביותר בארץ, פתחת-ניצנה, הנמצא 2 קילומטר מגבול מצרים. אנחנו מתגוררים במושב כמהין ומתפרנסים מגידול תבלינים טריים, גם לייצוא וגם לשוק המקומי. זה לא סוד שהחקלאות בארץ נמצאת בצומת דרכים קשה, ואחד הגורמים שמקשים עלינו במיוחד הוא מחיר המים הגבוה שאנחנו נדרשים לשלם, העומד על 2.5 שקלים לקוב, ועוד רוצים להעלות לנו ל-3 שקלים. אנחנו לא יכולים לעמוד בעלויות מהסוג הזה. כמעט בלתי אפשרי לקיים חקלאות עם מחירי מים כל כך גבוהים. רוב אזורי הארץ, מוסיפה אירית שביט, אינם משלמים מחיר מופקע שכזה, והגיע הזמן לעשות סדר בעניין. אני וכל חברי החקלאים בפתחת-ניצנה קוראים כאן היום: הורידו לנו את עלות המים במיידי כדי שנוכל לקיים את מה שאנחנו אוהבים לעשות – חקלאות. תודה רבה.
אם תדאגו לחקלאים כמו שאתם דואגים – – –
גברתי היושבת-ראש, תודה רבה, חברי חברי הכנסת, אתמול הכנסת ציינה בישיבת אבל 15 שנה להירצחו של גנדי. בשנת 2005 הוכנס לספר החוקים הישראלי החוק להנצחת זכרו של רחבעם זאבי, המוכר בכינויו גנדי. הצעת החוק שאני מגישה היום מבקשת לתקן את העוול הזה, בעיני, לגבי גנדי, בוודאי אחרי שפורסמו טענות כל כך חריפות, כל כך מסמרות שיער, כפי שהובעו או כפי שהובאו בתחקיר המקיף של "עובדה". חברי חברי הכנסת, המדינה מממנת את ההנצחה של גנדי בסכומי עתק, בתקציבים שגבוהים בהרבה ממה שמפנים למורשת הרצל, למורשת ז'בוטינסקי. ואני חושבת שאסור לתת לכנסת לציין ולממן מורשת של עבריינות. מה שהתברר הוא שגנדי אינו דמות מופת, וההנצחה שלו אינה יכולה להיות הנצחה של מורשת. כי אדם שהואשם – ותכף אתייחס למה זה אומר אשמה על אדם לאחר מותו – אדם שהואשם, כפי שהתגלה בתחקיר של "עובדה" ובעדויות הנוספות שיצאו בעקבותיהן, אדם שהואשם שהוא התעמר בחיילות, שהוא אנס אותן, שהוא תקף אותן מינית, ניצל אותן מינית, אדם שהנחה לרצוח שבויים ולהתעלל בגופות שלהם, אדם שסיכן חיי חיילים, הילך אימים על עיתונאים, שלח רוצחים לנסות לפגוע בעיתונאית סילבי קשת – זו אינה דמות מופת, חברי חברי הכנסת, זו אינה דמות שמדינה צריכה להנציח אותה ולשלם מיליונים על ההנצחה שלה. אני רוצה להתייחס לטענה, חברי חברי הכנסת, שהיא טענה רצינית. גנדי נרצח רצח נתעב. חייבים לומר את זה. אמר ראש הממשלה אתמול – קראתי את הדברים שלו – הוא דיבר על הכחשת ההיסטוריה, והוא אמר שהוטחו נגד גנדי האשמות שהכאיבו לכולנו, בעיקר למשפחתו. ומה עם אותן נשים שגנדי הכאיב להן והן נושאות את הצלקות האלה עד היום, והן חשות פגועות ומצולקות בגופן ובנפשן? מה עם אותן נשים? אמר ראש הממשלה: הוא לא יכול להתגונן. זה נכון. אי-אפשר להוכיח את העובדות. עומדת לו זכותו לשם טוב. ואני אומרת לכם, חברי חברי הכנסת, שמוות אינו נותן פטור. נכון, זו סיטואציה ייחודית, אבל מוות אינו נותן פטור. להגיד שמעשיו של גנדי, כמו שאמר ראש הממשלה, אהבת הארץ וההתייחסות שלו לנופיה ולדמותה – אני בטוחה שגם יש לו זכויות, והיו לו זכויות – האם זה מכשיר את השרץ, חברי חברי הכנסת? אהבתו לארץ? ומה עם אהבת האדם? ומה עם אותן נשים שהוא פגע בהן? אני כבר לא מדברת שהוא היה אבי תורת הטרנספר, ומה היו העמדות שלו ביחס לאזרחי ישראל הערבים ובכלל. אבל, נכון. הוא נרצח בנסיבות טרגיות. האם זה אומר שעכשיו צריך לעשות מעשה הנצחה ב"חאן", ובכלל לייצר סימטריה כאילו גנדי הוא בכלל רבין; כאילו הוא לחם בפלמ"ח והיה מפורצי הדרך לירושלים. לא, לא צריך לעשות את זה. ולא צריך לעשות ימי זיכרון, ולא צריך לעשות מורשת, ולא צריך לתת לגיטימציה לאנשים שתקפו מינית נשים, שפגעו בהן. חברי חברי הכנסת, היו אז זמנים אחרים. הצבא היה אחר, נשים חששו להתלונן. מפקדים התייחסו לחיילות צעירות כאילו הן רכוש, כאילו הן משהו שאפשר לבוא אליהן ולבצע בהן את זממם. זה לא הולך יותר. ונשים – בוגרות יותר, אני יכולה לומר, מבוגרות יותר – הפנימו את השיח החדש שנשים לא שותקות יותר על תקיפה מינית. וגם הן, אחרי שנים שהן נשאו ונצרו את הדבר הזה בלבן, החליטו לצאת והחליטו לומר את הדברים. וחייבים להגיד, אני לא תמיד חותמת בשתי ידי על תחקירים של "עובדה", וגם תחקירים עיתונאיים זה לא כזה ראה וקדש, אבל בעקבות התחקיר המקיף והרציני ש"עובדה" עשו, הרבה מאוד נשים, כולל כאלה – לפחות שתיים מהן צלצלו אלי, הן לא הופיעו בתחקיר, וסיפרו לי את הסיפורים שלהן, את מעשי התקיפה שהן עברו. אז האם זה אומר שעכשיו המוות נותן פטור? האם אנחנו צריכים לעבור לסדר-היום? האם המדינה צריכה להבליג על זה שכשיוצאים סיפורים שאלוף בצה"ל הורה להתעלל בגופות שבויים – נראה לכם סביר שהמדינה תנציח את זה? זו מורשת? מה אחר כך הדיבורים על פקודה בלתי חוקית בעליל – להתעלל בגופות של שבויים? זו המורשת שהכנסת הזו רוצה להנציח? עכשיו אני רוצה לומר – – –
בשנים הראשונות אחרי הירצחו של גנדי הנשים היו תחת הרושם הנורא של הרצח. זה היה רצח נורא.
אבל ברבות השנים התפרסמו עדויות איומות – אני לא מדברת על התורה שלו, המזעזעת, שהייתה ידועה.
התפרסמו עדויות איומות על מעשים ומעשי תקיפה. האיש היה עבריין מין, האיש היה קשור לפשע המאורגן, ואתם כמו רחמים, רק "רחמים לא ידע"?
אני קוראת לכם, חברי חברי הכנסת: אל תתנהגו כמו רחמים, "רחמים לא ידע". אתם יודעים. חברת הכנסת שאשא ביטון, עכשיו את יודעת מה הוא עשה.
וחברי הקואליציה – הם יודעים מה הוא עשה. האיש היה שייך לפשע המאורגן. האיש תקף מינית, היה עבריין מין. וכנסת ישראל – – –
כנסת ישראל אינה יכולה להנציח עבריינות כזאת. זאת המורשת. נכון, הכנסת היא לא בית-משפט, אבל המוות לא נותן פטור על עבריינות, חברת הכנסת מועלם.
נשים שהותקפו יוצאות ומדברות על זה. אתן הראשונות שצריכות להתבייש שבכלל נשארתן פה אתמול לציין את המורשת שלו, ואני מצפה מכן שתצביעו על ביטול החוק. תודה רבה.
גברתי היושבת-ראש, עמד כאן השר לוין על הדוכן ואמר שהצעת החוק הזאת היא בושה. אז אני רוצה לומר לשר לוין, ואני לא רואה אותו: השר לוין, יש בושה גדולה ויש בושה קטנה. הבושה הגדולה היא שאתה, שר בממשלת ישראל, מעז לעמוד כאן על הדוכן – –
– – ולהכשיר עבריינות מין, עבריינות פוליטית.
אתה מכשיר כאן אדם שהתחקירים ודברים שנאמרו – –
– – בעקבות התחקירים חשפו פן של אדם שלא רק אהבת ארץ-ישראל הייתה בראש מעייניו. אדם שתקף נשים – –
– – אדם שהורה להתעלל בגופות – –
– – אדם ששלח לאיים על העיתונאית סילבי קשת ועיתונאים אחרים.
ועכשיו אני רוצה להתמודד עם הטענה שלך על זכותו של אדם לשם טוב, בעיקר אחרי מותו, ועל חוסר היכולת שלו להתגונן. יש מתח, וכדאי שתכיר במתח הזה, בין זכותו של אדם לשם טוב – –
– – לבין זכות הציבור לדעת את האמת.
ולא הכול זה בית-משפט. ויש נורמות ציבוריות, גם אם הן לא עמדו למבחן בית-משפט. מי כמוך, הראשון שמדבר על זה, נורמות ציבוריות של מוסר, של אי-מתן לגיטימציה לתקיפת נשים, לעבריין מין – –
– – עבריין מין סדרתי. ועמד כאן ראש הממשלה אתמול, ועכשיו אתה מחרה מחזיק אחריו ומדבר על הפגיעה במשפחתו – –
ואני אומרת, אדוני השר, החוצפה שלך, לעמוד כאן ולגזור גזירה שווה בין אדם שהיה שייך לפשע המאורגן, אדם שהיה עבריין מין, לחברי מפ"ם, לאופן שבו הם מילאו את תפקידם – מה זה החוצפה הזאת שלך בכלל?
אני קוראת לכם, חברי הכנסת, תתעשתו – – –
– – – תתעשתו – גברתי היושבת-ראש, זה לא יכול להיות.
זה לא יכול להיות שאת לא משתיקה אותו.
גברתי היושבת-ראש, לא רק גנדי היה עבריין מין. לצערי, גם בכנסת ישראל יושבים אנשים שיוחסו להם עבירות לא פחות חמורות, ומי שמעז לזמזם לי באוזן – בתור מה אתה מגן על גנדי – –
– – בתור מי שסרסר בנשים? בתור מה אתה מגן על גנדי, שהוא עבריין מין?
יושב בכנסת ישראל חבר כנסת שהואשם בסרסור נשים – –
– – ואתה יושב ומגן על גנדי? מי אתה בכלל שתעז – – –
גברתי היושבת-ראש, אני הנחתי את הצעת החוק הזאת, להחזר הוצאות כספיות, כבר בכנסת השבע-עשרה, כשפנה אלי זוג שנסע להינשא בקפריסין ואמר בצדק: יש כאן מונופול של הרבנות, אין אפשרות להינשא בנישואים אזרחיים. אחד מהם היה מה שנקרא מנוע חיתון, השנייה הייתה מישהי שהמצפון שלה וההכרה שלה לא אפשרו לה להינשא באמצעות הממסד האורתודוקסי הדתי. הם פנו אלי, סיפרו לי שהם נסעו להינשא בקפריסין, וביקשו החזר הוצאות. טוב, מובן שאין חוק שמאפשר החזר הוצאות. פנינו לבג"ץ, ובג"ץ אמר בצדק: הדבר הזה צריך להיות מופנה למחוקק. ולכן, אני רוצה להודות לחברותי קסניה סבטלובה ומרב מיכאלי שהעלו את ההצעה הזאת. אנחנו מנסים לקדם אותה מאז הכנסת השמונה-עשרה. לא יכול להיות שבמדינה מתוקנת אין בחירה בנישואין. איך זה יכול להיות? אני לא מתנגדת ליכולת להינשא באמצעות הממסד האורתודוקסי; מי שמאמין בזה שילך לשם, זה בסדר גמור, אבל למה המונופול הזה? למה לא מאפשרים למי שחפץ בנישואים אזרחיים או בנישואים רפורמיים או קונסרבטיביים להינשא כאוות נפשו? ואם הם לא יכולים לעשות את זה בארץ והם בוחרים לעשות את הזה בקפריסין או בפראג או בקנדה או במקום אחר, תתכבד המדינה, שיש לה אחריות כלפי אזרחיה, ותממן את ההוצאות הכספיות שנגרמו להם בגין המהלך הזה, שלא מאפשר להם, בניגוד לזכות אדם בסיסית, שאנשים יוכלו להינשא עם בחירי לבם או עם בחירות לבן, איש ואישה, אישה ואיש, אישה ואישה או איש ואיש – מדינה מתוקנת צריכה לאפשר לאנשים לממש את הזכות שלהם לאהוב. ולכן, חברי חברי הכנסת, אני קוראת לכם עכשיו לא לתמוך בנישואים אזרחיים, אני קוראת לכם לתמוך במתן החזר על נישואים שלא בוצעו בארץ. לאט-לאט אני מקווה שיתבטל המונופול הזה של הרבנות, שישראל תהפוך למדינה מתוקנת שתאפשר גם בחירה בנישואים. אבל תעזרו לזוגות האלה; הם אזרחי המדינה, הם נסעו להינשא בחו"ל, למה שהמדינה לא תיקח על זה אחריות? תודה רבה.
מי אסר עליכם להכניס את זה?
אדוני היושב-ראש, חברי חברי הכנסת, אני קודם כול רוצה לברך את חבר הכנסת החדש, מיכאל מלכיאלי, את כל המשפחה שלו, אני רואה אותה יושבת נרגשת, אני מודה שזה מרגש לראות אתכם. יש לך פה הרבה אתגרים, בכנסת הזאת, והמון הצלחה. אתה מגיע ברגע שאנחנו אמורים – וכמובן, אדוני השר, לא התייעצת קודם, אבל בסדר, טוב.
אני אתכונן לזה, אדוני, בהחלט. סמוך עלי. חברי חברי הכנסת, אנחנו דנים כאן – או בעיצומו של דיון – על התקציב. הציג את התקציב שר האוצר משה כחלון, ואני רוצה לומר משהו שאמרתי לשר, גם באופן אישי וגם באופן ציבורי אני אומרת אותו: מרצ לא תהיה אופוזיציה לתקציב שיש בו אלמנטים חברתיים, ובסוגיות מסוימות אנחנו כמובן נתמוך. אבל מה שמובא לנו כרגע זה תקציב שנצטרך להצביע נגדו, לצערי. ולפני שאני מדברת או צוללת לגופו של התקציב, אני רוצה לומר, או לתת איזו דוגמה – – –
מאה אחוז. כדי להבין איך הממשלה מתייחסת לתקציב המדינה שהונח כאן על השולחן מספיק להסתכל על מה שקורה עם תאגיד השידור הציבורי. חברי חברי הכנסת, אנחנו התבשרנו לפני שעה קלה שיש סיכום בין ראש הממשלה נתניהו ושר האוצר על הקמת ועדה לבחינת גורל התאגיד. אני אומרת לכם שהמשמעות של הקמת הוועדה היא בעצם לקבור קבורת חמור את תאגיד השידור הציבורי. חבל, אדוני שר האוצר, שאתה הולך עם ראש הממשלה לוועדה הזאת. אז אם לא ייקבר התאגיד החדש, מה שיקרה – עלול לקרות – שהם עלולים להגיע ביניהם להסכמה לחסל את שרשרת הפיקוד הבכירה, שנקבעה על-ידי גורמים מקצועיים – שהם יהיו אלה שינהלו את התאגיד. בכל מקרה, גם אם הם לא יקברו אותו סופית, הם יביאו אנשים צייתנים ברוחם ובדמותם, כי ראש הממשלה נתניהו רוצה שליטה פוליטית על תוכני השידור, והוא יעשה הכול, הכול, כדי להשיג אותה. והוא מוכן על הדרך לרמוס עיתונאים. גם ברשות השידור הישנה נותרו אנשים ללא ביטחון תעסוקתי, לא סגורים על מה יעלה בגורלם. בתאגיד החדש 500 איש נותרו ללא ביטחון תעסוקתי, עכשיו הם צריכים להמתין לוועדה החדשה. חברי חברי הכנסת, ראש הממשלה לא בוחל בשום אמצעים כדי לשלוט על התקשורת, להפחיד אותה, להכניע אותה, להפוך אותה לצייתנית וממושטרת. וההתייחסות של ראש הממשלה נתניהו לתאגיד השידור הציבורי על בסיס מספרים ושיקולי עלות מפספסת את הסיפור. אמרתי שלשום לשר האוצר, בהופיעו בפני ועדת הכספים – הוא הסביר לנו על התקציבים והכספים – אמרתי לו: למה אתה מטיל וטו כלכלי? במקרה הזה צריך להטיל וטו מוסרי, כי אין כאן שאלה כלכלית, השאלה מה תהיה דמותה של הדמוקרטיה בישראל, שנמצאת במתקפה חזיתית של ראש ממשלה היסטרי – היסטרי. והוא מטלטל את המדינה כולה בשביל האינטרסים הפוליטיים והציניים שלו. וזה גם הסיפור של התקציב. הדוגמה של התאגיד זה הסיפור של התקציב כולו, שעושים בו כל מיני פעלולים פיננסיים, הייתי אומרת, שנועדו לשרת את הפוליטיקאים, וודאי שלא את העם; פעלולים פיננסיים כדי להסביר איך התקציב הזה בעצם הוא תקציב חברתי. אז לא, הוא לא מספיק חברתי, חברי חברי הכנסת. והתקציב הזה נכנע בעצם, או הוא שיקוף של כניעה לשלושה ממסדים סחטניים: הממסד הביטחוני, הממסד המתנחלי וגם הממסד החרדי. ואחר כך זה כל השאר לצרכים חברתיים. אז אני רוצה להזכיר לחברי הממשלה: התקציב הזה קובע איך ייראה היום-יום של 8.5 מיליון תושבים בישראל, אזרחים בישראל. ומאחורי המספר הזה, של 8.5 מיליון, יש אנשים חיים, אמיתיים, בשר ודם. ואני רוצה להזכיר לכם כמה מהדברים שהתקציב הזה קובע עבורם: התקציב הזה קובע, למשל, כמה זמן ייקח לאישה בצפון שגילו לה ממצא מחשיד בשד – כמה זמן היא תצטרך לחכות בתור לאולטרה-סאונד; התקציב הזה קובע כמה תלמידים יהיו בכיתה בבית-ספר יסודי; התקציב הזה גם קובע כמה דמי אבטלה תקבל אישה בת 60, אישה שפוטרה ולא מצליחה למצוא עבודה; והתקציב הזה גם קובע מה גובה הקצבה החודשית שיקבל הקשיש שמתקשה להתלבש או להתרחץ בכוחות עצמו; התקציב הזה קובע אם אם חד-הורית שרוצה לעבוד תהיה זכאית למעון-יום מסובסד, ואם תהיה לה תחבורה ציבורית נורמלית למקום העבודה החדש שלה; והתקציב הזה קובע, חברי חברי הכנסת, אם לניצול השואה יהיה כסף לחמם את הבית בחורף הקרוב. אבל למה יעניינו חיי האזרחים את שרי הקואליציה? עמד כאן שר האוצר על הדוכן, הציג תקציב, ואף שר אחד לא ישב באולם. איזו התייחסות זו לתקציב? איזה ביזיון – איזו התייחסות זו לתקציב? מה זה אומר בעצם? הם עסוקים מדי, אבל במה הם עסוקים? הם עסוקים בלרדוף אחרי הזנב של עצמם. הממשלה הזאת עסוקה בלרדוף אחרי הזנב של עצמה, והפרקטיקה הזאת, של הפתיחה והסגירה של תאגיד השידור הציבורי, היא רק ביטוי ליחס המזלזל של הממשלה לכספי הציבור, לציבור ולתקציב כולו. תודה רבה, אדוני.
אדוני היושב-ראש, משפחת רבין היקרה, חברי חברי הכנסת, מכובדי כולם, קראתי אתמול שראש הממשלה אומר שיש ניסיונות מתמשכים לעוות את האמת ההיסטורית ולייחס לו, כך הוא כתב, את ההסתה שקדמה לרצח רבין. אז תן לי לומר לך משהו, אדוני ראש הממשלה: עם כל הכבוד, אתה לא הקורבן של רצח רבין. ולא יעזור נפתלי בנט, שר החינוך, שעולה כאן על הדוכן, מגלגל עיניים ואומר לראש האופוזיציה כאילו הוא הסית – ככה הוא אמר – ובעצם בדברים האלה שלו נותן הכשר להסתה. אתה, אדוני ראש הממשלה, יכול לספר עד כמה היית נגד הרצח. ומובן שהיית נגד הרצח, ומובן שלא אתה לחצת על ההדק. אבל אין אף אחד בעולם שהרוויח מרצח רבין כמוך, כי זה היה רצח מושלם ומשתלם. אתה חייב את הקיום הפוליטי שלך לרצח, וכל אזרח במדינה יודע את זה.
חברי חברי הכנסת, שלושה ימים לפני הרצח ראש הממשלה המנוח יצחק רבין סיפר למה הוא סירב לפגישה אתך. אני מצטטת: "זאת תהיה איוולת מצדי לשחק בצביעות של יושב-ראש הליכוד", הוא אמר, "הוא ישב שם ונאם תחת תמונות הגסטפו, ואני אינני מאמין לו". ואני אומרת, אדוני ראש הממשלה: זה הרי לא חדש שאתה מגנה את המעשים שלך בדיעבד ואז מבקש שימחאו לך כפיים. זה הרי לא חדש. אנחנו שמענו את זה רק לאחרונה, כשאתה התנצלת על ההסתה נגד הערבים שנוהרים לקלפיות.
ואני לא מוכנה למחוא כפיים לגינוי המגומגם שלך לאלימות דקה אחרי שעלית על המרפסת לנאום ואנשים למטה צעקו "בדם ואש את רבין נגרש". אתה שכללת לאמנות את הלגיטימציה שבהעלמת עין, וזה, לצערנו, הסתיים ברצח. חברי חברי הכנסת, ראש הממשלה יצחק רבין נרצח בשל דרכו המדינית ועל רקע פוליטי, בשל החתימה שלו על הסכם אוסלו והחתירה שלו להביא לסיום הכיבוש ולהסכם שלום, הסכם שלום עם הפלסטינים, וגם בשל היותו ראש הממשלה הראשון שחתם על הסכם קואליציוני עם הסיעות הערביות. וראש הממשלה רבין האמין בשיתוף פעולה עם אזרחי ישראל הערבים. הוא לא הסית נגדם. ואנחנו לא שכחנו, ויש מי שמנסה להשכיח, שהיו גורמים פוליטיים לאומניים ורבנים פונדמנטליסטים קיצוניים שחשבו שממשלה נבחרת וכנסת ריבונית שנסמכת על קולות של בוחרים ערבים אינה לגיטימית ואין לה מנדט לוויתורים על שטחי ארץ-ישראל. זאת הייתה הכנסת אז, ואלה היו הקולות שנשמעו אז. אין לי ספק, אדוני ראש הממשלה, שאתה לא רצית ברצח. אין לי ספק בזה. זה לרגע לא עולה בדעתי. אבל שוחררו כאן שדים מהבקבוק, ו-21 שנים אחרי הרצח, לצערי, הוכחת שאין לך שום בעיה לשחרר את הכוחות האלה שוב, כי ההסתה ממשיכה גם היום במשמרת שלך. והרבנים שהסיתו אז, שהוציאו פסק-דין רודף ואת ה"פולסא דנורא", אותם רבנים ממשיכים להסית גם היום. לא מיצו אתם את הדין, לא עצרו אותם, והם ממשיכים לפרסם פסקי הלכה לחסידים שלהם ולעשות דין לעצמם. והיישר ממסדרונות הממשלה וכאן מהכנסת מסיתים נגד שלטון החוק, נגד שופטי העליון, נגד ארגוני החברה האזרחית שמותחים ביקורת על מדיניות הממשלה בהתנחלויות, נגד עיתונאים, נגד אזרחי ישראל הערבים ונגד השמאל. ומי שמסמן עיתונאית – אני מצטטת: כ"רודפת חיילים", מי שטוען שעיתון "הארץ" פועל ממניעים נאציים, למד מהרצח רק איך לשכלל את ההסתה. אני אומרת, ובזה אני מסיימת: רבותי וגבירותי, חברי חברי הכנסת, עברו 21 שנים, אדוני ראש הממשלה. אני מציעה שתפסיק להתקרבן ותתחיל לקחת אחריות על מה שאתה אומר ועל מה שאומרים החברים שלך. תודה רבה.
זה המתנחלים, אתם קובעים מה יהיה פה.
אבל תן לשחרר קצת, אדוני – – –
גם אני מבקשת בקשה אישית. זה חוק נפיץ, תן לנו לשחרר, לא יקרה כלום.
לא. הקואליציה משחררת ואנחנו – – –
זאת התשובה שלך, השרה, בסוגיה שעומדת על הפרק? שאנחנו עושים פאזלים?
למה – – – למה יש לך מה להגיד – – –
זאת הייתה הצעה לסדר? אדוני היושב-ראש, זאת הייתה הצעה לסדר? אני שואלת אותך. אדוני היושב-ראש, זאת הייתה הצעה לסדר?
אולי השר גלנט יסביר לנו למה כולנו – – –
אדוני – – – לסדר שנתת. לא ראיתי שאתה שומר על – – –
מזמן לא אמרת משהו טוב על הרפורמים.
רוצה לשמוע בדיחה על מוישה?
תודה רבה. אדוני היושב-ראש, חברי חברי הכנסת, האורחים ביציע האורחים, לפני 68 שנים אימצה עצרת האו"ם את ההכרזה האוניברסלית בדבר זכויות האדם. זו הכרזה ארוכה ומשמעותית, אבל מאחוריה עומדת הצהרה פשוטה, והיא אומרת שלבני-אדם יש זכויות שגם למדינות אסור להפר. אחת הזכויות שאני רוצה לדבר עליהן היום ולשים עליה דגש, אחת הזכויות היסודיות והמהותיות, היא הזכות לחופש ביטוי. ואני רוצה להתחיל מהדבר הכי אקטואלי, שכולם מדברים עליו, והוא הכרזה שנתלתה אתמול ב"בצלאל". ואני מודה, כשאני ראיתי את הכרזה הזאת עם ראש הממשלה נתניהו וחבל משתלשל על צווארו, אני חייבת לומר שנעתקה לי הנשימה; נאמר לי שזה דוחה, שזה מיותר, שזה מסוכן. זו כרזה מפחידה. ואחר כך ראיתי את הכרזה בקונטקסט הכולל. אין ספק שהיא חלק מעבודה שלמה שמדברת על איך נראית הסתה. אבל עדיין, גם כשמדובר בכרזה כוללת כזאת, מכיוון שאנחנו בימים מאוד מאוד רגישים, לא נוח לי עם ההסברים, לא נוח לי עם  העבודה הזאת. אבל אחרי שאמרתי את זה, אני רוצה לומר בצורה ברורה שאינה משתמעת לשני פנים, שצריך להשאיר שוליים רחבים ביותר לחופש הביטוי ולהצר אותו ולפגוע בו רק אם קיימת סכנה קרובה וודאית להתרת דם, לפגיעה ממשית. אנחנו כבר ראינו, לצערי, לא אחת – ומקרה אחד מפורסם ביותר – איך מילים הורגות, איך מילים הפכו לאצבע על ההדק. אבל עם כל הביקורת שלי הזאת על הכרזה שנתלתה אתמול – ואני חושבת שהיא בטעם רע, ועל טעם וריח אין מה להתווכח, ואני לא מבקרת אמנות – אני שואלת: מה עבר לכם בראש? מה עבר לכם בראש, לכל מי שתקף את אותה סטודנטית? סטודנטית אלמונית תולה כרזה באיזה פרוזדור צדדי ב"בצלאל", מגנים אותה, הכרזה מוסרת מייד, אבל כולם על הרגליים, והתלייה הזאת מפחידה אתכם. מה קורה? היועץ המשפטי לממשלה, מישהו פה השתגע, פתח בחקירה, באיזה מהירות – חקירה נגד הסטודנטית שתלתה את אותה כרזה דוחה ומיותרת. לא ראיתי את היועץ המשפטי לממשלה פותח בחקירה כל כך מהירה, למשל, על סוגיות קצת יותר כבדות משקל. מה עם הצוללות? מה עם צ'יפור מקורבים? מה עם מעונות ראש הממשלה? שם הוא משתמש במילה המכובסת הזאת "בדיקה". שם אנחנו בודקים. מה, אנחנו ממהרים לפתוח בחקירה מהירה נגד ראש הממשלה? זה מצער אותי מאוד שכל מה שנוגע להסתה אתם – הצד השני, אני אנסח את זה כך, הוא מאוד סלקטיבי. כי כשיש גרפיטי בעמונה, וקוראים "מוות לשוטרים", ויועץ של שר הביטחון – אני ראיתי, שמעתי את זה אתמול – יועץ של שר הביטחון מספר שהוא הותקף בעמונה, הותקף פיזית בעמונה, אני שואלת: איפה מנדלבליט? איפה היועץ המשפטי לממשלה? ואיך הגענו למצב ששר חינוך מסתובב פתאום עם אבטחה מוגברת מחשש מפעילי ימין? זאת הסתה, זה חשש לפגיעה. איפה היועץ המשפטי לממשלה? אז אתם פותחים את הפה על הסתה?  לא ראיתי שפתחו את הפה על הסתה של מתנחלים, של רבנים שקראו להתייצב בעמונה ולהתנגד לפינוי. מקסימום תשמעו את שר החינוך מבקש בנימוס מהחברים שלו שלא לנהוג באלימות. מה, מה קרה פה? השתגעתם? השרה רגב – מה היא אמרה אתמול כשהכרזה פורסמה? אני אדאג לשלול מ"בצלאל" את המימון שלהם. ישר סתימת הפיות הזאת, ישר הרדיפה הזאת. לא יודעת, אחרי שראיתי שהצמידו לשר בנט אבטחה – ואני מגנה את זה; זה לא ייתכן שהשר בנט יצמידו לו אבטחה כי יש פעילי ימין. אני ממש לא אוהבת את המתווה של עמונה, אבל כשלא אוהבים את המתווה של עמונה – לא יודעת, אולי כדאי שבנט ישלח את אסא כשר לעשות קוד אתי לחברים שלו, לא? מה אתם חושבים? על מתנחלים לא ממש מאיימים בשלילת תקציבים כמו שאיימו על "בצלאל" או על תיאטראות או על גופים אחרים שחופש הביטוי שלהם הוא לזרא לשרת התרבות. איפה היא? איפה שרת התרבות מירי רגב? שרת התרבות מקבלת הלשנה על כל ביצוע של ההמנון, אבל כשאנשים לבושים בחולצות של "כהנא צדק" מבקשים ממנה תמונה – להצטלם אתה עם תמונות של "כהנא צדק", של כהנא שהוצא מחוץ לחוק, שהכנסת הזאת לא הסכימה לקבל אותו בין שורותיה – היא לא רואה, היא לא שומעת, היא מצטלמת. אבל יש כרזה אנונימית – ושרת התרבות  מאיימת להפסיק את התקציבים ל"בצלאל". אני מצטערת שבנוגע להסתה אתם לא רק סלקטיביים, אתם חסרי בושה. כי בישראל הסתה הורגת, אבל איכשהו תמיד יש רק צד אחד שהורג וצד אחד שנהרג. ובמקום להיות מוכנים להתעמת עם הסכנה הברורה הזאת, החלטתם לחפש כל תירוץ קלוש להסתה משמאל כדי לנקות את המצפון שלכם: כרזה – הייתי אומרת פקקטה כרזה ב"בצלאל".
אני מסיימת, אדוני. הממשלה הזאת הבטיחה ביטחון, אבל המאבק העיקרי שהיא מנהלת הוא מאבק בעמותות, בבתי-ספר לאמנות, בשחקני תיאטרון. הם אויבי הציבור החדשים. אז ההסתה וסתימת פיות הן בהחלט שני הדברים שהממשלה הזאת מתמחה בהם. אבל אולי הגיע הזמן, חברי חברי הכנסת, שתשימו לב למפלצת שגדלה כאן בחצר האחורית שלכם, כי היא מאיימת לאכול את כולנו. תודה רבה, אדוני.
אדוני היושב-ראש, אדוני השר, חברי חברי הכנסת, אני מבינה ששנת 1999 נחרתה כנראה בזיכרונו של ראש הממשלה נתניהו כשנה ממש טראומטית. אני מדברת על 1999. בשנה הזאת בדיוק גירשו אותו מהמעון שלו ברחוב בלפור לקיטון צנוע ב"שרתון פלאזה", והוא בקושי הספיק לארוז את כל 700 המתנות שהוא לקח אתו, ותאמינו לי, בטח לא היה לו קל לשכנע את המלון לאחסן את כל המתנות האלה. וסיפרו לי מקורבים יודעי דבר שראש הממשלה ממש נאלץ לישון על העוקם, בין כתר מזהב למגש של כסף פשוט. אני מתארת לעצמי, חברי חברי הכנסת, איזה ימים קשים עברו עליו אז, על ראש הממשלה. והייתם חושבים שאדם כזה, שיודע איך זה לאבד בית, יגלה קצת יותר רגישות, למשל, למחוסרי דיור, שנאלצים להמתין שנים על שנים כדי לזכות בדירה מתפוררת, אבל איכשהו – אתם יודעים מה, גם לא ממש מפתיע – עיקר הרחמים של ראש הממשלה מופנים חודשים ארוכים אך ורק ל-40 משפחות בעמונה, שכמו שראינו אתמול בתחקיר המצוין של "המקור", מדובר בחבורה של גנבים בחסות המדינה, שחמסו וגזלו אדמות פרטיות של פלסטינים וצפצפו על כולנו. מספיק היה לראות אתמול את הפרצוף הזחוח של פנחס ולרשטיין כדי להבין איזו גנבה זו הייתה, איזה גזל, ואיך מכשירים את הגזל. ועכשיו המדינה הולכת לתת להם עוד פעם פרס על חשבוננו – 140 מיליון שקל ועוד מיליון לכל משפחה. ואליהם, אל הקבוצה הזאת, ראש הממשלה מפנה את כל האמפתיה שלו, הוא מבין אותם, הוא הרי נאלץ לישון ב"שרתון פלאזה", העבירו אותו מהדירה שלו, איזה קשה היה לו ב"שרתון פלאזה" בין מגש הכסף למגש הפשוט. חברי חברי – – –
חברי חברי הכנסת, איזו אמפתיה עקומה. ראש ממשלה – אבל זה לא מפתיע –שדורש מאות-מיליוני שקלים, שעכשיו ירכשו לו מטוס לשימושו הפרטי, בזמן שהציבור סופג עוד ועוד קיצוצים בשירותים החברתיים, הוא ראש ממשלה שאינו ראוי לכהן בתפקידו, וצריך לשלוח אותו הביתה, אבל אולי הפעם, אם אפשר, ממש ממש הביתה, ולא ל"שרתון פלאזה". וכשראש הממשלה, חברי חברי הכנסת, כל כך מנותק מהציבור, ככה גם נראה התקציב שלו, ככה גם נראה התקציב שהממשלה מביאה. במקום לקחת את כספי המסים שלנו ולהשקיע אותם בחינוך, בדיור ציבורי, בבריאות וברווחה, שופכים את הכסף הזה עוד פעם על מי? על מתנחלים בשטחים. שוב אותה משוואה: פחות לאופקים, יותר לתפוח ויצהר; פחות לחקלאות ויותר לאוטוסטרדות ריקות בלב אזורים פלסטיניים. וזה הסיפור של כל התקציב הזה. ואני רוצה להגיד לכם, אני יודעת ששר האוצר משה כחלון יעלה כאן בהמשך – אני מכירה אותו מצוין, ואני בטוחה שיש לו כוונות טובות, ואני באמת מאמינה שהוא רוצה שיהיה כאן טוב יותר. אבל כשכל הכסף בקופה זורם בנתיב חד-סטרי לשלושה קרוונים וברוש בלב קרקע פלסטינית פרטית, תקציב המדינה הופך להיות בן-ערובה של הבנטים ושל הסמוטריצים. זה המקום שבו אנחנו עומדים היום – תקציב מדינה שהולך לשטחים. אני רוצה, חברי חברי הכנסת, כדי לסבר את האוזן, לתת כמה דוגמאות – בדיוק סמוטריץ נכנס. אני רוצה שתדעו שההשקעה הממשלתית הכוללת בתושב יהודה ושומרון גבוהה ב-70%, שימו לב לנתון הזה, מהשקעה ממוצעת בשאר חלקי הארץ. ובואו ניקח עוד דוגמה – –
– – המדינה משקיעה בתלמיד בהתנחלות בממוצע כ-13,000 שקלים, שזה פי-שניים מהממוצע הארצי. ועוד לא אמרנו כלום על הבנייה הציבורית לנפש בהתנחלויות, שהיא גבוהה פי-שניים מאשר בדרום ופי-שלושה מאשר במרכז ובצפון. מה נדבר על הרשויות המקומיות ביהודה ושומרון שמקבלות פי-שלושה ממענקי איזון לתושב ממוצע בשאר הארץ? הזכרתי קודם את חבר הכנסת סמוטריץ, שנכנס השבוע בישיבה של ועדת הכספים של הכנסת – שימו לב, מי שלא ידע, כשביטלו את עיר העולים והקימו קרן ארנונה ממשלתית מה הצליח חבר הכנסת סמוטריץ לעשות? הוא הצליח להכניס לחוק את המילים: "לרבות יהודה ושומרון". סיפוח דה-פקטו – – –
אני לא אמרתי שלא מגיע, אני רק אומרת שבחקיקה הישראלית, שמקסימום מגדירה את השטחים כאזור, עשית "נה" בעין; לא מספיק שפי-שלושה ופי-20 ופי-70 – "נה" בעין, שגם יהיה כתוב שזה אזור יהודה ושומרון. כי כשבכיתה ממוצעת בישראל, חברי חברי הכנסת, יש כ-30 תלמידים או יותר, 30.4, אם אפשר לומר את זה באופן הזה, כמה תלמידים יש בכיתה ממוצעת בהתנחלות? 21.7 תלמידים. הנתונים האלה, חברי חברי הכנסת – – –
אני לא שומעת, אני נואמת. הדבר הזה, חברי חברי הכנסת – –
– – הנתונים האלה מלמדים אותנו יותר מכול על תפיסת העולם המעוותת, המנותקת ובמידה רבה גם האכזרית של ממשלת נתניהו. עכשיו הוא יצא, הוא בטח דואג לעוד משהו להתנחלויות. בזמן שיותר ויותר מאזרחי ישראל מתקשים לגמור את החודש, חברי חברי הכנסת, וכששיעורי העוני בישראל מרחיקים שחקים, כל מה שמעניין את הממשלה הזאת זה ההתנחלויות וההתנחלויות וההתנחלויות, ואחריהם המבול. עמונה כבר אמרנו, אז: עמונה ועמונה ועמונה. אבל מה זה מפתיע, חברי חברי הכנסת, כשראש ממשלה בישראל, שכל האמפתיה שלו, הרגישות שלו, מופנית לתושבי עמונה, והוא מסביר לנו שהוא מבין כמה זה קשה להתפנות מהבית כי הוא התפנה ל"שרתון פלאזה". כמו שאמרתי קודם, אני מניחה כמה קשה היה להם לארוז את כל 700 המתנות שהם קיבלו בכל מיני ארגזי קרטון ולצופף את זה בחדר הזה ב"שרתון פלאזה". איך הוא ישן, אני תוהה, ככה? על העוקם? או ככה? זה ראש ממשלה שמבין מה זה להתפנות מהבית. זה הפרצוף של הממשלה הזאת, כפרצוף התקציב הזה. תודה רבה, אדוני היושב-ראש.
אדוני היושב-ראש, חברי חברי הכנסת, שימו לב למחטף הבא במסגרת חוק ההסדרים: הממשלה רוצה להעניק הטבות מס לחברות רב-לאומיות. לכאורה, זה רעיון מצוין כדי שתגענה לכאן חברות רב-לאומיות. אבל יש שתי בעיות: האחת – לא הוגדרו קריטריונים לקבלת ההטבות; והבעיה השנייה – שהממשלה הזאת הולכת להתחייב, מקבעת פסקת יציבות לעשר שנים. לעשר שנים, שימו לב. לא הספיק לכם פסקת היציבות במתווה הגז, עשר שנים פסקת יציבות, כשהיועצת המשפטית של ועדת הכספים, שגית אפיק, אמרה בישיבה שהעובדה שהממשלה משאירה את שיקול הדעת בידי שלושה מנכ"לים, בלי פיקוח של הכנסת, לעשר שנים, הופכת את פסקת היציבות הזאת ואת החוק הזה לחוק פרוץ, לחוק לא שקוף. יש לי הרבה הערכה לשלושת המנכ"לים; אין לי מושג מי הם יהיו ברבות השנים. אבל להשאיר שיקול דעת של הטבות מס כאלה לשלושה מנכ"לים בלי שוועדת הכספים של הכנסת יודעת מה קורה? אני הצעתי, חברי חברי הכנסת: בואו נעשה הוראת שעה לשנים 17'–18', נראה אם זה עובד, נראה אם החברות באות, נראה כמה כסף נכנס. כמובן שלא שמעו בקולי. אני קוראת לכם שלא להצביע בעד הסעיף הזה. הסעיף הזה, בעיני, הוא לא חוקי, הוא לא סביר. אל תיתנו לזה יד. תודה רבה.
אחרי כל הפשלות שלכם – – –
גברתי היושבת-ראש, חברי חברי הכנסת, היינו עדים לפני כמה דקות לאחד משיאי ההתבהמות של הכנסת הזאת. אנחנו מכירים את זה כשרימות קטנות מכרסמות, תולעים קטנים מכרסמים. אנחנו רואים כאן תולעת שעמדה על הדוכן ומכרסמת ביסודות הדמוקרטיה, כי כשמכנים חברי כנסת באופן קולקטיבי "בוגדים" והכנסת הזאת אינה מזדעקת, אתם מכרסמים ביסודות הדמוקרטיה. ועוברים על זה לסדר-היום, כי יש כאן מישהו שלא מתחילים אתו ולא מתעסקים אתו, והוא יכול לעמוד כאן על הדוכן ולומר דברים שהאוזן לא סובלת. כן, האוזן לא סובלת הכול. אנחנו ראינו כבר איך מילים הופכות לאצבע על ההדק; אנחנו ראינו איך אנשים תפסו אותן כפשוטן. ועומד לו כאן חבר כנסת זחוח ומעז להאשים אנשים פטריוטים, מחויבים לכנסת הזאת, מסיעות האופוזיציה, כבוגדים, כמשתפי פעולה. והכנסת לא מזדעקת, והיא לא אומרת מילה, ואחר כך שואלים איפה היינו. תולעים כאלה קטנות מכרסמות. אתם יודעים מה מאפיין רימות? שאין להן שכל. זה הדבר שמאפיין אותן; הן תולעים, הן יודעות לכרסם. זה מה שקורה כאן – הרימות הקטנות האלה מכרסמות בכנסת, ואז עומד כאן חבר כנסת על הדוכן זחוח. ואני שואלת: איפה החברים שלו? איך אתם שותקים? מי ששותק, הופך להיות שותף לרימות האלה, לתולעים האלה. אפס שכל – אבל לכרסם כן. תודה רבה.
אתה ממש שקרן. אתה יודע שאתה ממש שקרן?
הוא מייצג את ה"חמאס"? נו, באמת.
היא לא מהנהלת "בצלם". היא לא שם, שנים היא לא שם.
היא לא שם, ואתה משקר פעם שנייה.
אבל היא לא שם, אבל היא לא שם, על מה אתה מדבר?
תודה רבה, תודה רבה, באמת תודה.
הם פטריוטים לא פחות ממך, אל תלמד אותנו מוסר.
אתה פוגע בהם. אתה פוגע במדינת ישראל.
אתה הפכת את המשרד שלך, משרד שלם של משרד החינוך – – –
אתה פשוט פופוליסט, זה מה שאתה.
תגיד, מה זה הפופוליזם – – –
אותנו זה מעניין, ואנחנו פטריוטיים לא פחות ממך.
לא. אצלך זה פופוליזם צרוב.
אף אחד לא אומר את זה. אתה שקרן.
– – – אתה משקר במצח נחושה.
אתה מעז להאשים אותנו – – –
אנחנו אמרנו שאנחנו תומכים – – –
תודה, אדוני היושב-ראש. הכותרת הזאת מיוחסת לראש הממשלה נתניהו, כמובן, שעשה עליה סיבוב גדול. אתמול הוא אמר, ואני רוצה לשתף אתכם באמירה קורעת הלב: מתנהל נגדי מסע מתוזמר – לא פחות ולא יותר – אמר ראש הממשלה. הוא אמר את זה על רקע הפרסומים הקשים של ההקלטות בין מו"ל "ידיעות אחרונות" לבינו, דברים שמתפרסמים. הוא טוען שמתנהל נגדו מסע מתוזמר. במערכת הפוליטית, הקואליציה בגדול שותקת, ולא רק שהיא שותקת – מגבה שחיתות, אין לי דרך אחרת להגדיר את זה. הגדיל לעשות אתמול שר החינוך נפתלי בנט, שאמר: לא הולכים לבחירות על סיגרים. מה זה מזכיר לי? אחד שעומד במזבלה, מרחרח, מרחרח, משהו לא בא לו טוב. אה, זה רק סיגר, אדוני. אז זה לא רק סיגר. זה הצוללות, ויש עורך-דין שעוד לא ברור מה חלקו ומי גוזר קופונים; זאת קצבה חודשית של 20,000 שקלים בחודש לסיגרים במשך שנים על שנים על שנים, שזה מגיע למאות-אלפי שקלים; זאת התערבות בוטה בתאגיד השידור הציבורי; זאת התערבות בעניינו של ערוץ 10; זאת התערבות בעניינם של "בזק" ו"וואלה". אני שואלת: האם האיש הזה, שמתפרסמות הקלטות כאלה דרמטיות של שיחות בינו לבין מו"ל "ידיעות אחרונות", יכול להמשיך ולכהן כשר תקשורת? היעלה על הדעת? זה לא מתקבל על הדעת. מי שהיה צריך לומר לו את זה ולהגיד לו: אתה צריך לעזוב את תפקידך – אני בכלל חושבת שהוא היה צריך לעזוב את תפקידו כראש ממשלה, אבל בוודאי כשר התקשורת – זה היועץ המשפטי לממשלה מנדלבליט, שיותר ויותר מתנהג כיועץ המשפחתי של ראש הממשלה ולא כיועץ המשפטי, כמי שצריך להגן על האינטרסים של הציבור. לכן, אני קוראת ליועץ המשפטי לממשלה להשעות את עצמו מטיפול בכל ענייניו של ראש הממשלה. לא יכול להיות שאנחנו שומעים היום מין נימה כזאת, נימת אתרוג, הייתי אומרת. אז על פרשת ה-1000, כפי שהיא מכונה, הסיגרים, אולי יש כאן בסיס פלילי, אולי יוגש כתב אישום, אבל פרשת ה-2000, מה הם כבר אמרו? יש כבר מי שמאתרג את ראש הממשלה ואת מו"ל "ידיעות אחרונות" כדי למנוע כתבי אישום: מה הם כבר אמרו? הרי ממילא זה לא יצא לפועל. הקלטות האלה, חברות חברים, חברי חברי הכנסת, מספרות לנו סיפור של מה שהיה הוא לא יהיה. לא מתקבל על הדעת שאנחנו נוהגים או מאפשרים להתנהג כמו ברפובליקת בננות. עכשיו, אני רוצה לומר שאין כאן צדיקים בכל הסיפורים האלה. כשראש הממשלה אומר הבוקר, הבוקר, שהוא פיזר את הכנסת והלך לבחירות בגלל חוק "ישראל היום", זה צריך להדיר שינה מעינינו. אף אחד לא חשב ש"ישראל היום" הוא עיתון של צדיקים. ידענו שמדובר בביטאון, במגזין יקר שמממן שלדון אדלסון כדי שלראש הממשלה יהיה כלי ביטוי. צדק חבר הכנסת יואל חסון בפנייה שלו למבקר המדינה לבדוק אם יש כאן עבירה על חוק מימון מפלגות. אבל המהלך שעשו כאן בניסיון לחוקק חוק, שהוא חוק של סתימת פיות לעיתון – שאנחנו לא אהבנו אותו, ולא אהבנו שהוא "ביביתון", כמו שקראנו לו – ראינו מערכת לחצים ואנחנו שומעים איך ראש ממשלה ומו"ל מתחרה, שכל מה שהוא רצה זה לבצר את המונופול שלו בשוק התקשורת – כאילו שהיו כאן איזה שיקולים ומניעים אלטרואיסטיים מצדו של "ידיעות אחרונות". מדובר במאבק על כסף גדול, שאת המחיר שלו משלמים חברי כנסת שהלחיצו אותם, שהם נלחצו, ששיתפו פעולה – וכאלה שלא שיתפו פעולה. תראו מה נחשף עכשיו? האם אתם חושבים שראש ממשלה שפרשות כאלה נכרכות בשמו יכול להמשיך ולכהן כראש ממשלה? האם הוא לא היה צריך להכריז על נבצרות עכשיו? אני חושבת שכן, ומייד. אבל ודאי שהוא לא יכול לכהן כשר תקשורת. כל המטרה שלו בהחזקת התיק הזה ובכל הפעולות שהוא עשה בשנים האחרונות, המטרה שלו היא אחת ויחידה: שתהיה פה תקשורת כנועה, צייתנית וממושטרת, בלי יכולת לבקר, בלי להביע דעה ביקורתית, בלי לומר משהו שהוא לא לרוחו של ראש הממשלה. מתנהל נגדי מסע מתוזמר – זה מה שיש להגיד למי שמנהל את מסע הרדיפה נגד כל מי שמבקר את מדיניות השלטון; מסע רדיפה נגד כל מי שלא אוהב את המדיניות של השלטון. אז ראש הממשלה מזיל דמעות תנין, על מה? הוא יודע שיש לו גיבוי מהיועץ המשפטי לממשלה, שאתמול אסר על המשטרה לחקור את ראש הממשלה ורעייתו בו-בזמן. איפה זה נשמע הדבר הזה, התערבות בוטה כל כך של יועץ משפטי לממשלה בחקירה כזאת דרמטית, כשפרסומים כאלה מתפרסמים? חברי חברי הכנסת, אני חושבת שאנחנו נמצאים ברגעים מאוד מאוד דרמטיים, ממש דרמטיים לחוסנה של הדמוקרטיה. בדמוקרטיה תקשורת צריכה להיות חופשית – כמובן, תקשורת ציבורית, שידור ציבורי – צריכה להיות חופשית, אמיצה, וצריכה לאפשר לעיתונאים שלה למלא את תפקידם בלי מורא, כמו שנאמר פעם, ובלי משוא פנים. אנחנו רואים מאבקים כלכליים. כשמו"לים רבים ביניהם אפשר אולי עוד להבין את זה, אבל כשראש ממשלה מתנהג כאחרון הסוחרים ומנהל כאן סחר-מכר מול מו"ל של עיתון כדי שיפנקו אותו, כדי שיצ'פרו אותו, כדי שיהיה עליו סיקור חיובי, ומי שלא מתיישר אז מורידים לו את הראש – זה דבר שאי-אפשר לעבור עליו לסדר-היום. זה לא פחות מרעידת אדמה, בעיני. אז יש כאן שלושה גורמים: 1. ראש הממשלה; 2. מו"ל "ידיעות אחרונות"; 3. הצורך לבדוק את עניינו של "ישראל היום". ומעל הכול מרחפת דמותו של היועץ המשפטי לממשלה, שבעיני מנוע מלטפל בענייניו של ראש הממשלה. תודה רבה, אדוני.
לפי ההיגיון הזה אתה גם לא צריך להשיב, בתור מי שנחקר, אדוני השר.
אתה גם לא צריך להשיב, היית צריך למצוא שר אחר שישיב במקומך.
אז אל תטיף מוסר – מי שיש לו חמאה על הראש.
לא, כי אם אתה נזכר בסיפור מלפני 17 שנה, זה מעיד על חולשת הטיעון.
לא, זה נעים לי מאוד, זה נעים לי מאוד, אדוני.
מי שיש לו חמאה על הראש, שלא יצא אל השמש.
כמי שהורשע והורחק מהכנסת אתה מטיף לנו מוסר?
– – – על אלו שנחקרו? אתה מטיף מוסר – – –
אתה מטיף מוסר למי שנחקר ועניינו נסגר – על-ידי מי שהורשע והורחק מהכנסת? אותך הרחיקו – – –
– – – היית צריך למצוא שר אחר שישיב – – –
אתה הורשעת, ולא תטיף מוסר. אתה הורשעת ואתה מטיף מוסר.
אתה מטיף לי מוסר. טול קורה מבין עיניך.
הראשונה. אתה האחרון שיכול לעמוד כאן – – –
הוא מטיף לה מוסר. בינתיים היא לא הורשעה בעבירה שיש עמה קלון.
לא, זה מעיד על חולשת הטיעון שלך, אם לזה אתה נזקק.
אם לזה אתה נזקק, תתבייש לך.
מי קיווה? איפה שמעת אותנו אומרים את זה?
הוא לא פרא אדם. מה זה הסגנון הזה?
מה זה צריך להיות? אל תדבר עליו ככה.
נו, באמת, הוא יגיד על עצמו – – –
את הערת לו, והוא נכנס לו בדברים. הוא לא הצליח להגיד – – –
אלף-בית של הבנה בדמוקרטיה – – –
יוסי, אתה איש ממש טוב שאתה לא מטיל ספק בכוונותיו הטובות. אתה ממש איש טוב.
– – – אדוני היושב-ראש, יש לי שאלה – – –
איך זה יכול להיות ששני חברי כנסת מנמקים את אותה הצעה? איך זה יכול להיות – – –
לא יכול להיות שדוד ביטן ויאיר לפיד ינמקו את אותה הצעה. זה לא בא בחשבון. זה לא היה – – –
– – – ואני כבר שנה-שנתיים פה – – –
אדוני, עוד לא היה כדבר – – –
אדוני היושב-ראש, אני מבקשת הערה.
על מה שעכשיו הולך לקרות, שזה חסר תקדים בכנסת.
לא, על זה שביטן רוצה לדבר.
שמעתי שאומרים לו שהוא צריך לעלות לדבר.
אדוני היושב-ראש, אתה יצרת עכשיו – – –
אדוני, יצרת עכשיו לא תקדים יאיר לפיד ולא תקדים דוד ביטן – יצרת תקדים יולי אדלשטיין. אתה יושב-ראש הכנסת. אתה צריך לדאוג לפרוצדורה שבה הכנסת מתנהלת. מחר עשרה חברי כנסת יגישו עשר מכסות, וכולם יעלו לדבר? למה זה לא יקרה אם אפשרת את זה פעם אחת? אתה צריך לגלות מנהיגות, ולהגיד לדוד ביטן, שב, ותשברו את הראש בתוך הקואליציה. אתם מתחרים ביניכם מי יצהיר עכשיו יותר נאמנות לגירוש מחבלים, אז אתם מכופפים כל פרוצדורה של הכנסת?
אדוני, אתה צריך להיות מנהיג ולא להיכנע לזה.
חבר הכנסת דוד ביטן, אני מציעה לך לא לעלות. חבר הכנסת דוד ביטן, יו"ר הקואליציה, אני מציעה לך לא לעלות – – – הביזיון של הכנסת. לא היה מעולם תקדים כזה.
אין על זה ויכוח – – – שם בלילה – – –
אתה מותח ביקורת על בית-המשפט? שאני אבין.
אתה עכשיו מותח ביקורת על בית-המשפט?
איך ב-07:00 בבוקר כבר ידעתם שהוא מחבל – – –
– – – ותקפו את הדיון באג'נדה של משטרת ישראל – – –
– – – זו הסתה אחת גדולה – – –
למה לא עושים בעמונה – – –
חוק ההסדרה לא – – – של הערבים – – –
לא רלוונטי זה להגיד – – –
אני שואלת: האם השאלה על הדיור היא בתחום סמכותו של ראש הממשלה כרגע – – –
גברתי היושבת-ראש, חברי חברי הכנסת, תל-אביב, מעוז החילוניות, עומדת, הייתי אומרת, בהתרגשות קלה לראות מה תהיה ההכרעה של שר הפנים אריה דרעי, שהסמכויות עוברות אליו עכשיו, מה יהיו גורלן של 164 פיצוציות ומכולות שפתוחות ברחבי תל-אביב. האם הוא יאשר את חוק העזר העירוני או האם הוא ידחה אותו? אני אומרת מראש לשר דרעי: אני סומכת על התבונה שלך, שתפעל בשיקול דעת. ותצא לנו מהשבת – זה מה שאני מציעה. תצא לנו מהשבת. אל תכריח את הציבור החילוני בעיר להתחיל ללכת לחפש ולעלות על בריקדות, כי תהיה כאן התקוממות; זה לא יעבור בשקט. אני אומרת את זה בצורה ברורה שאינה משתמעת לשני פנים. המתווה שעיריית תל-אביב הציגה הוא מתווה מושכל. אין שום סיבה ללכת ולפתוח חנויות בלב שכונות דתיות וחרדיות, גם בתל-אביב וגם במקומות אחרים, ואין שום סיבה לחייב אנשים לעבוד בשבת – זה בניגוד לחוק וזו אפליה בוטה. ומי שלא רוצה לעבוד בשבת, החוק מאפשר לו את זה; החוק מאפשר לו יום מנוחה אחר, ומי שעובד בשבת מקבל 150% כפיצוי. אבל אם החלטה כזאת של סגירת הפיצוציות תתקבל לגבי תל-אביב, המשמעות של זה היא זחילה מדורגת בכל הארץ, בכל המקומות בארץ. אני חושבת שאנחנו צריכים לבנות כאן מרקם יחסים מכבד בין דתיים לחילונים, בעיקר בערים שיש בהן רוב חילוני ומיעוט דתי. צריך לשמור על הזכויות של המיעוט הדתי והחרדי – אין לנו שום עניין להיכנס להם בשבת – ואנחנו חושבים שכל אחד צריך את העונג-שבת שלו. אבל אנחנו לא רוצים ששר הפנים, בסמכות שיש לו, שהיא לא מתקבלת על הדעת בעיני, סמכות אנכרוניסטית, הייתי אומרת, שמאפשרת לשרי פנים לפסול החלטות של רשויות מקומיות, חוקי עזר עירוניים, שגם ככה עומדים בפני החלטה שיפוטית – בית-משפט יכול לפסול ממילא החלטות אם הן לא סבירות. הסמכות הזאת שניתנת לשר פנים היא לא סבירה, אין לה מקום בחוק. ביום רביעי אביא הצעה לכנסת לבטל את הסמכות הזאת. אל תגרור אותנו, השר דרעי, למלחמה מיותרת. אנחנו רוצים לשמור על הסטטוס-קוו. החילונים בישראל מרגישים תחת מתקפה של קואליציה שנכנעת לגחמות חרדיות ודתיות. אל תמשוך אותנו לשם. אני סומכת על התבונה שלך שתדע לפעול בחוכמה. תודה רבה.
השר אקוניס, אם כל כך טוב להם, למה רע להם? למה רע להם? כל כך טוב להם.
לא. אני רוצה שהוא ישמע את מה שאני אומרת.
לא, הוא לא ישמע. אני רוצה שהוא ישמע.
אין לי טענה. אני מחכה לו. אני אדבר על משהו אחר בינתיים.
אדוני, לא. אל תספור לי זמן. אני רוצה שהוא ישמע, באמת.
תודה רבה, חבר הכנסת מוזס. אין כמוך. אני מחכה לו כי אולי הוא יאמץ את ההצעה שלי, אדוני. יש לי הצעה מאתגרת לשר הפנים, ייחודית, חדשה, ויש לי הרגשה שהוא יכול לאמץ אותה, אז אני רוצה שהוא ישמע.
טוב. אדוני, חברי חברי הכנסת, הצעת החוק שלי מבקשת – – –
אדוני היושב-ראש, הצעת החוק שלי מבקשת לבטל את הסמכות של שר הפנים לאשר חקיקת עזר. אנחנו יודעים שהיום שר פנים יכול לאשר חקיקת עזר. מאיפה באה בכלל הסמכות הזאת? מתקופת המנדט הבריטי; הנציב העליון, הייתה לו סמכות. מכיוון שהיה יישוב יהודי ויישוב ערבי, הייתה לו סמכות לחוקק, לבטל ולעשות דברים ככל שעולה על רוחו. עם קום המדינה, הסמכות הזאת הועברה לשר הפנים. ההצעה שאני מבקשת להעלות היום בעצם מתמקדת רק בפן אחד של סמכות עודפת שניתנה לשר הפנים, וזה אישור חקיקת עזר עירונית. בתקופת המנדט, החקיקה הזאת או הסמכות הזאת שיקפה מושגים קולוניאליסטיים שמבקשים לשלול זכות ייצוג, זכות הכרעה – זכות הכרעה מהיישוב העברי – ובעצם לשמר אותה בידי השלטון המרכזי. אבל היום אנחנו 68 שנים אחרי קום המדינה, והמדינה היא מדינה דמוקרטית, ואני לא חושבת שה נכון עדיין להשאיר לשר הפנים, שהחליף את הנציב העליון בעניין הזה, להשאיר לו את הסמכות הזאת לאשר חקיקת עזר עירונית. להפך, אדוני. אני חושבת שמן הראוי להעצים את השלטון המקומי, לאפשר לו לפעול במרחב העירוני ולהיטיב את מצב התושבים. עכשיו, השלטון המקומי הוא סוג של ביטוי לרצון התושבים, למימוש הזכות הדמוקרטית שלהם לבחור, אז מה פתאום שר הפנים צריך להתערב בהחלטות שהרשות המקומית מקבלת? ואני אומרת – למה אני רוצה לבטל? כי זה לא שעכשיו תהיה הפקרות וכל רשות תוכל לחוקק לעצמה איזה חוקי עזר שהיא רוצה. עדיין חקיקת עזר עירונית כפופה לביקורת בתי-המשפט, כך שאין חשש שהעיריות יעשו עכשיו ככל העולה על רוחן, יתחילו לחוקק את עצמן לדעת. על איזה רקע אני אומרת את זה? על רקע זה שהשבוע או בשבוע שעבר ניתנו לשר דרעי מחדש הסמכויות להחליט מה יהיה בנושא חקיקת העזר העירונית של עיריית תל-אביב. השר דרעי בעצם צריך להודיע בשם הממשלה לבג"ץ מה עמדת המדינה כלפי ההחלטה של עיריית תל-אביב לאשר פתיחת 160 עסקים בשבת, או חנויות, מרכולים, פיצוציות. המדינה כבר כמה פעמים דחתה את הבאת העמדה שלה בעניין הזה, ועכשיו שר הפנים, נפל עליו התיק הזה, אם אני יכולה לומר את זה באופן הזה; נפל עליו התיק הזה והוא נמצא בין הפטיש לסדן: מצד אחד, אדוני היושב-ראש, יש לחץ מטורף על השר דרעי, ואני ערה לזה. יש עליו לחץ. רק השבוע קראתי שהרב הראשי של תל-אביב, הרב מאיר לאו, אמר – ואני מצטטת – שהוא מתפלל ומקווה שהשר דרעי יגן על קדושת השבת. מצד שני יש לחץ על השר דרעי מצד גורמים חילוניים, שיאפשר לתל-אביב ולשאר המקומות בארץ את עונג השבת שלהם כראייתם, ולא יכפה – אדוני השר, אני מודה לך שנכנסת. אני מדברת, אדוני השר – אני חוזרת על זה קצת – דיברתי היום על הסמכות שיש לשר הפנים לאשר חקיקת עזר עירונית, וציינתי שהיא מימי המנדט הבריטי. אני חושבת שזו סמכות עודפת אנכרוניסטית שדינה להתבטל. לא שחלילה אני מבקשת לפגוע בסמכויות השר, אבל בהקשר הזה אני חושבת שצריך להשאיר לעיריות לחוקק חוקי עזר. ולא רק זה – אמרתי שחוקי העזר העירוניים כפופים לביקורת של בתי-המשפט. העניין הזה מקבל משנה תוקף, אדוני, על רקע הסמכות שניתנה לך בחזרה בהחלטת ממשלה ושהכנסת אישרה השבוע, סמכות בידי שר הפנים להחליט מה יהיה עם עיריית תל-אביב, עם ההחלטה של עיריית תל-אביב לאפשר ל-165 – או 168, אני לא זוכרת – בתי-עסק, חנויות, פיצוציות בתל-אביב – לפתוח את העסקים האלה בשבת. אני יודעת, אדוני השר, שאתה בין הפטיש לסדן. יש כאן דילמה גדולה: מצד אחד, אתה רוצה להיעתר, אני מניחה, לתחינות ולקריאות הנרגשות – אני לא אומרת את זה בציניות – של, נניח, הרב הראשי של תל-אביב, הרב מאיר לאו, שאומר לך לשמור על קדושת השבת; והוא בונה עליך שאתה תגן על קדושת השבת. מצד שני, יש גורמים חילוניים שרוצים את תל-אביב עיר פתוחה, חילונית, שלא כופים עליה כפייה דתית. ואני מבינה שאתה נמצא בסד הזה של קבלת החלטה, ואתה צריך לתת, המדינה צריכה לתת, גם תשובה לבג"ץ; כבר כמה פעמים המדינה דוחה את התשובה שלה לבג"ץ בעקבות העניין הזה. ואני רוצה לפנות אליך, אדוני השר. אני רוצה לפנות אליך כי אני יודעת שהרבה פעמים אומרים שצריך לסגור עסקים בשבת כדי למנוע ממעסיקים לחייב עובדים לעבוד בשבת. ואני מודה שבאמת אין הרבה תחומים שקרובים ללבי, בין היתר, כמו הגנה על זכויות עובדים. אבל במקרה הזה, הרי החוק כבר קובע שאסור להעסיק אדם בשבת בניגוד לאמונה שלו. אני מכבדת את זה. אין לי עניין עכשיו לגרום להם לפתוח חנויות ופיצוציות בלב שכונות דתיות וחרדיות. אני מכבדת את זכותם של אנשים לעונג שבת משלהם – וגם, דרך אגב, מי שמפר את ההנחיה הזאת, זו עבירה פלילית, והוא צפוי לעונש או לקנס. וגם, אנחנו יודעים, חברי חברי הכנסת, שמי שעובד בשבת מקבל שכר של 150% ויום מנוחה חלופי. ולמה אני טוענת את הטיעון הזה? כי כל מיני אנשים, כל מיני חברי ממשלה שבימים א' עד ה' בולמים כל מיני הצעות חוק שמבקשות להרחיב את הזכויות הסוציאליות של העובדים המוחלשים ביותר במדינה, כשזה מגיע ליום שבת אז הם פתאום דואגים לזכויות הסוציאליות של העובדים. אני בעד לדאוג לזכויות הסוציאליות של העובדים, אבל אני גם בעד להסתכל על התמונה הכוללת. והתמונה הכוללת אומרת שלא יכול להיות שיש מי שמבקש לכפות את אורח חייו על ציבור שלם. תל-אביב צריכה להיות עיר פתוחה וחופשית, וכך גם שאר המקומות בארץ, בתנאי שהם לא עושים להכעיס ולא עושים דווקא בשכונות דתיות וחרדיות. תחשבו על זה שאם מרכולים, אם בתי-קפה, אם אצטדיוני כדורגל, ייסגרו בשבת בתל-אביב – נכון, תל-אביב היא לב-לבה של החילוניות הישראלית – מה יהיו ההשלכות של זה על שאר הציבור החילוני בארץ, בירושלים, באשדוד, בפתח-תקווה? ואני מדגישה, אדוני, אני אומרת את זה בצורה מאוד מאוד ברורה. אני מבינה את הסד הזה שאתה נתון בו, זאת אומרת, אתה שר הפנים, אתה מייצג מפלגה חרדית; אני מכבדת את זה. אין לנו עניין להיכנס למלחמה עם היהדות החרדית ולא עם היהדות הדתית. אנחנו בכלל לא במקום הזה. אנחנו רוצים "חיה ותן לחיות", וכל קבוצה תעשה לה את עונג השבת שלה. ואם עונג השבת הזה כולל גם לקנות משהו בלילות שבת או בימי שבת בתל-אביב או במקומות אחרים, אני חושבת שצריך לבנות כאן את המתווה שיאפשר את זה בצורה מתונה. זה לא שעיריית תל-אביב היום באה ופתחה את כל בתי-העסק בתל-אביב. אם היא הייתה עושה את זה, אני בעצמי הייתי אומרת שזו לא החלטה נבונה. אני לא חושבת שצריך לעשות את זה. אבל לאפשר מין נוהג ונורמת חיים שכבר השתרשה, ועכשיו בכוח של חקיקה ובכוח של קואליציה, לשנות מצב שהוא מצב קיים בתל-אביב, אדוני היושב-ראש, אני חושבת שזו לא תהיה החלטה נכונה. אני באמת פונה אליך פנייה אישית. זה נכון שהציבור מתקומם והציבור לא יאהב את ההחלטה הזאת, ואני יודעת שיש עליך לחצים מהקהלים שלך. אבל יש ציבור גדול בישראל שלא יוכל לעבור לסדר-היום אם תתקבל החלטה שבעצם מונעת מעיריית תל-אביב לאשר את חוק העזר העירוני שהיא חוקקה. אני יודעת שאתה צריך ללכת בין הטיפות, אבל אני גם יודעת מה המשמעות אם תתקבל החלטה שאומרת לעיריית תל-אביב: חוקקתם? זה לא מעניין. לכן אני חושבת, אדוני, שיהיה נכון אם יעלה לפה השר ויאמר: יש לי סמכות שהיא סמכות עודפת שמקורה בימי המנדט הבריטי, בימים אחרים, כשהיה כאן נציב עליון בריטי שרצה להכתיב מהשלטון המרכזי ליישוב בארץ-ישראל איך לנהוג. היום יש לנו שלטון מרכזי, ממשלה חזקה, ראשי רשויות חכמים שיודעים לפעול בתבונה, רואים את צורכי היישוב שלהם, פועלים בצורה מסורה. ואני חוזרת ומדגישה, החלטות של ראשי ערים לגבי חוקי עזר כפופות לביקורת שיפוטית. אז אני מאתגרת אותך, אדוני. אולי תעלה לפה ותאמר לי: את יודעת מה, אני הולך על זה. תודה.
אדוני היושב-ראש, חברי חברי הכנסת, אדוני שר הפנים דרעי, אתה אלוף בהיסטוריה. אלוף. עמדת כאן על הדוכן, נתת תיאור כרונולוגי של שרי הפנים לפניך, תיאור מצב, ובסוף השארת אותנו ככה, בלי תשובה. אתה מוותר על הסמכות העודפת – כן או לא? אתה מחליט החלטה שמאזנת בין הצורך לשמור על השבת מצד אחד לבין הצורך של הציבור החילוני לעונג שבת משלו? אז מה סיפרת לנו? גדעון סער, גלעד ארדן, סילבן שלום. אבל מה אומר השר דרעי, חוץ מזה שהוא יפגוש את ראש עיריית תל-אביב – ידידך הטוב?
תזמין אותי גם, אוקיי. אז כבר עשינו משהו.
אז כבר עשינו משהו, אדוני. אדוני, בנימה יותר רצינית – –
– – באמת עומדת לפתחך אחריות כבדה, לא פשוטה. אחריות שצריכה לאזן בין מתווה מתון ומדוד, שהמליץ עליו ראש עיריית תל-אביב והמועצה קיבלה אותו ואישרה אותו, לבין לחצים מסוג אחר. אנחנו ערים לזה. ואני חושבת שאתה צריך להתגלות במלוא גדולתך ולאשר את חוק העזר העירוני ולתת את תשובת המדינה לבג"ץ. לא לאפשר עכשיו ללחצים כאלה ואחרים לשבש את שיקול הדעת שלך. כי היסטוריה וכרונולוגיה זה יפה, אבל מה בסוף – איך אומר ראש הממשלה שלך? – מה עם החיים עצמם? אנשים גרים בתל-אביב, אנשים יוצאים בתל-אביב. מה אנחנו רוצים עכשיו, לשנות סדרי עולם? אנחנו רוצים להתסיס את כל המדינה עכשיו? למה זה צריך להיות? אם סוגרים את הפיצוציות בתל-אביב, מחר זה אצטדיונים של כדורגל, מחר זה בתי-קולנוע. למה? למה צריך להביא למתח הזה? למה צריך להביא להורדת הידיים הזאת? אני סמוכה ובטוחה, אדוני השר, שאתה תשקול שיקול כולל ותביא את כל האלמנטים האלה בחשבון. תודה רבה.
יאיר לפיד קיבל את כל הרשימה של ניצולי השואה, ושלח להם – – –
הוא שלח להם אימייל שיצביעו לו, למה אתה אומר שהוא לא קיבל – – –
– – לא תודה. לא, לא צריך. הצבעה מס' 3 בעד החוק – 13 נגד – אין נמנעים – אין חוק חובת אזהרה בפרסום ובשיווק של הלוואה (תיקוני חקיקה), התשע"ז–2017, נתקבל.
תודה, אדוני היושב-ראש. אדוני השר, שמעתי את הנימוקים שלך, את ההסברים שלך ואת ההסברים של יושב-ראש ועדת הפנים. אני חושבת שמדובר באחת ההצעות הכי הזויות שאני מכירה. אני רוצה לנמק.
אתה עוד לא דיברת, שמעתי אותך בהקשר אחר.
לא. עכשיו אני אנמק, וגם למה אני לא תומכת בחוק הזה.
לא. אני אסביר למה אני לא תומכת בחוק הזה.
אני מוכנה להסביר לך באופן פרטי, אדוני השר. אני רוצה לומר בצורה שאינה משתמעת לשני פנים: אני עומדת בראש מרצ. מרצ מתנגדת לתנועת ה-BDS, דהיינו לתנועה שקוראת לחרם על מדינת ישראל. תנועת ה-BDS חותרת תחת עצם קיומה של מדינת ישראל כבית לאומי לעם היהודי, ולכן אנחנו מתנגדים לזה, ואנחנו לא צריכים לעמוד כאן ולהצטדק שאנחנו נגד חרם. אנחנו חושבים שההצעה הזאת אווילית, לא חכמה. למה? כי הרי אנחנו לא חושבים שצריך להחרים את מדינת ישראל. אנחנו חושבים שמה שעושה נזק למדינת ישראל ומה שעושה לה דה-לגיטימציה זו מדיניות ההתנחלויות והכיבוש. ומה שמביא את תנועת החרם זה השליטה של ישראל 50 שנה בשטחים, של אלפי – למה אלפי, מיליוני אנשים שחיים תחת השליטה שלנו, בלי זכויות אדם בסיסיות, בסיסיות, וזה מביא לדה-לגיטימציה למדינת ישראל. מה אומרת ההצעה הזאת? מי שמבקר ביקורת לגיטימית – – –
רגע, אני אגיע לזה, כי ההבחנה שאתה ניסית לייצר, חבר הכנסת אמסלם, או שניסית לטשטש את ההבחנה בין מדינת ישראל בגבולות הקו הירוק, מדינת ישראל הריבונית, הלגיטימית, הדמוקרטית, לשטחים, ליהודה ושומרון, ואתה הופך אותם למקשה אחת. איך אני יודעת? כי חוק החרם הפך אותם למקשה אחת. בא האיחוד האירופי וחתם עם ישראל על הסכם 2020 ואמר: אני מבחין בין מדינת ישראל בגבולות הקו הירוק, וההסכם הזה לא יחול על מעבר לקו הירוק. אתם מנסים לטשטש את הגבול, אתם מנסים לייצר רקמה אחת בין נתיבות, תל-אביב, קדומים ונוקדים. זה מה שאתם מנסים לייצר. ואז מי שמותח ביקורת על מדיניות הכיבוש, אתם אומרים לו: אתה לא תיכנס למדינת ישראל. למה? כי מדינת ישראל היא הגדולה, מדינת ישראל רבתי. זה נראה לכם סביר? ואתה, אדוני השר, משתף עם זה פעולה? אנחנו תומכים במאבק שלך נגד תנועת ה-BDS. אנחנו מתנגדים ליוזמות שבאות להגיד: סותמים את הפה לכל מי שמבקר ביקורת לגיטימית את מדיניות השלטון הישראלי.
לא, אני לא מנסה לטשטש. חבר הכנסת אמסלם, אני עושה הבחנה ברורה – –
– – בין חרם על מדינת ישראל כמדינה, שאני מתנגדת לזה. אני חיה פה, הילדים שלי, עיסאווי חי פה, הילדים שלי נלחמו פה, החיים פה, החברים שלנו נהרגו פה. מדינת ישראל היא גם שלנו. אנחנו לא מוכנים שתהפכו את מדינת ישראל לישראל רבתי, דהיינו, כמו שאמרתי, עם נוקדים ועפרה ובית-אל ואני לא יודעת מה. לכן העולם מאבד סבלנות למדיניות הזאת, הוא פחות טולרנטי למדיניות הכיבוש וההתנחלויות. אז מה אתם אומרים? נאסור על אנשים שמותחים ביקורת על מדינת ישראל – על מדיניות הכיבוש, לא על המדינה, על המדיניות של ממשלת ישראל, של ההחלטות של ממשלת ישראל. השתגעתם? השתגעתם? אני שואלת.
זה לא משהו אחר, זה הא בהא תליא, חבר הכנסת אמסלם. כי כשאני עומדת כאן – אני, אני – –
רגע. – – אני עומדת כאן ואני אומרת לך: אני לא קונה מוצרים שמיוצרים בהתנחלויות; כשאני הולכת לסופר אני בודקת מה כתוב. לא תמיד אני רואה. למה אני עושה את זה? כי אני מתנגדת התנגדות לגיטימית, פסיבית, למדיניות ההתנחלויות והכיבוש. אני לא מבקשת להחרים את מדינת ישראל, אני מבקשת להיאבק מאבק לגיטימי. אז אתה אומר שמי שאומר את זה לא יוכל לקבל רישיון כניסה לישראל? מה קרה לכם?
גברתי היושבת-ראש, חברי חברי הכנסת, אני שמחה לעמוד כאן ולהציג את הצעת החוק להבטחת הכנסה לנשים במקלטים לנשים מוכות. זו הצעה ששותפים לה חברים נוספים, גם חברת הכנסת עליזה לביא, דב חנין – נכון, דב? אתה חלק מההצעה. זו הצעה שאנחנו מנסים לקדם שנים, מתוך מחשבה שנשים שבורחות למקלט נשים מוכות, בדרך כלל בורחות עם הילד או עם שני הילדים על הידיים, עם הבגדים שהם לובשים לגופם, ובעצם הם מותירים מאחוריהם חיים שלמים, משפחה, ובעיקר מחויבויות וחובות – ומחשבות איך הן תדאגנה לשלם את התשלומים והתחייבויות שיש להן לטיולים לילדים. אנחנו מדברים על נשים שקיבלו גמלת הבטחת הכנסה בטרם כניסתן למקלט, ובעצם המחשבה הייתה, בפעם הקודמת שחוקקנו את החוק, לאפשר להן להישאר עם אותה גמלת הבטחת הכנסה במקלט. הדבר הזה יצר הרבה קשיים, וההצעה שאנחנו מציגים כרגע מבקשת ליישר קו, שנשים בכל המקלטים ברחבי הארץ תוכלנה לקבל גמלת הבטחת הכנסה בזמן שהותן במקלט, כדי לאפשר להן ביטחון כלכלי. כן, זה ביטחון, חברי חברי הכנסת; לאפשר להן ביטחון, שהן יודעות שכשהן במקלט, כשהן מוגנות, לכאורה – לא לכאורה, המקלט עושה עבודה נהדרת ודואג לכל צורכיהן – הכסף הזה נשאר בידן. זה כסף שהן כולן מקבלות, לא רק אלה שקיבלו קודם הבטחת הכנסה, וזה כסף שיסייע להן לקיום, המינימלי, של התחייבויות שהן התחייבו להן. ההצעה הזאת – העלות שלה היא עלות נמוכה ביותר למדינה, פחות מ-5 מיליון שקלים, אבל היא כל כך משמעותית לאותן נשים. אנחנו מעריכים שכל שנה הדבר הזה יחול על עוד 70 נשים שנכנסות למקלטים, מתוך כ-700 נשים פחות או יותר שיש ברחבי הארץ. אני רוצה להודות לחברת הכנסת עאידה תומא סלימאן, שניהלה את הדיון בהצעת החוק הזאת. אנחנו מביאים את זה כאן לקריאה ראשונה מתוך איזו ראייה רחבה יותר. אומנם אנחנו בפתחו של יום האישה הבין-לאומי, ותמיד אנחנו רוצים לדבר ביום האישה הבין-לאומי על העצמה של נשים, לא רק על נשים כקורבנות, אבל מה לעשות שאנחנו מדברים על תופעה חברתית קשה ביותר, שעדיין נשים מוכות, נרצחות, נאנסות, נפגעות מינית בגלל שהן נשים, על רקע מגדרי, בגלל שהן נשים. ואני רוצה להודות תודה מיוחדת – אני לא רואה אותו כאן – ליושב-ראש הקואליציה דוד ביטן.
אה, אני לא רגילה שהוא מימיני.
גברתי היושבת-ראש, אני רוצה להודות לחבר הכנסת דוד ביטן, שלקח את החוק הזה ועזר לנו לקדם אותו, ובעצם שם את כובד משקלו כדי שהוא לא ימשיך לחכות עוד שנה על המדפים.
כן, את כובד משקלו תרתי משמע. אני ממש שמחה ואני מתרגשת להיות כאן, כי אני יודעת שהצעת החוק הזאת היא בשורה לכל כך הרבה נשים. היא בשורה לנשים שכל כך הרבה פעמים חושבות לעצמן: מה אנחנו נעשה, האם נלך, האם לא נלך, נעזוב את הבית, לא נעזוב את הבית. ובעיקר ההצעה הזו מבקשת לשדר שדר אופטימי לאותן נשים, שהן לא צריכות לחזור למעגל הגבר המכה, למעגל הטרור. זה מאפשר להן בכל זאת, הכסף המינימלי הזה – בנוסף לדברים אחרים שכבר חוקקנו לטובת נשים מוכות: תגמולים לנשים שיוצאות ממקלטים. אני חושבת שיש בזה מסר מאוד אופטימי ומאוד חיובי. ואני לא יכולה בלי לסיים ולהודות לוויצו על ניסוח ההצעה, על המחויבות המתמדת שלהם כל השנים לסייע לטובת נשים מוכות. אז תודה רבה. אומנם לא ניצלתי את כל הזמן, אבל העברתי את המסר. תודה רבה, גברתי.
אדוני היושב-ראש, חברי חברי הכנסת, לפני שאני מנמקת את הצעת החוק שלי – – –
לפני שאני מנמקת את הצעת החוק שלי על ייצוג של נשים בדירקטוריונים של חברות ציבוריות, א-אפשר לעבור לסדר-היום על הביזיון שהיה כאן. קואליציה קטנה, עלובה, גזענית, רדודה, נכנעת לכמה קיצונים עלובים, וכולכם מתייצבים ואתם עושים תחרות מי יצהיר יותר נאמנות לשנאת ערבים. הקואליציה הזאת השתגעה, אתם לא נורמלים, זה אחד הימים פשוט הכי מחפירים, הכי מחפירים שאני זוכרת בכנסת ישראל. חברי חברי הכנסת, פשוט קואליציה עלובה, עלובה. אתם עלובים, זה מה שאתם.
עלובים, ואתה העלוב הראשי.
חבורה של עלובים. חוק המואזין, אלוהים. מי, מי חשב בכלל שנגיע ליום הזה שמשתמשים בכנסת כדי לרדוף – –
– – מיעוט לאומי בחברה הישראלית? במקום שנכבד את המנהגים, במקום שנכבד את המסורת, זה מה שאנחנו עושים? פשוט בושה.
אי-אפשר להירגע מזה. קודם תתנצל על אום-אלחיראן.
קודם תתנצל על אום-אלחיראן לפני שאתה קופץ.
קודם שתתנצל על אום-אלחיראן.
– – ואל תיכנס בדברים שלי, קודם תתנצל.
אדוני היושב-ראש, קשה לי לעבור במעבר חד – אבל אני מודה שאני לא יכולה להתאפק: יושב כאן השר לביטחון פנים, שמרוחה לו חמאה על הראש בעניין אום-אלחיראן, ואתה מעז להגיד לי: קודם תגידי משהו על הפוליגמיה.
מה העמדה שלי בעניין הפוליגמיה אתה יודע.
אתה קודם תתנצל על אום-אלחיראן.
ותבחר למי אתה מפריע, אדוני. פשוט תבחר למי אתה מפריע, כי אנחנו לא נישאר פה בלי תשובה. אז תשב ותקשיב למה שיש לי להגיד. ובמעבר חד, חברי חברי הכנסת, היום אנחנו מציינים את יום האישה הבין-לאומי. אני מודה שקשה לעשות את המעבר החד הזה, אבל מאבק לשוויון ונגד גזענות זה מאבק כולל נגד נשים ונגד מיעוטים, ובעניין הספציפי הזה שאני רוצה לדבר עליו אני רוצה לדבר על נשים בחברות ציבוריות, בדירקטורים של חברות ציבוריות. אחת החרפות, חברי חברי הכנסת, שלמדנו – ואני רוצה לקרוא בפניכם נתונים שפורסמו רק היום על-ידי הרשות לניירות ערך, ואנחנו מדברים על 2017 כמובן. חברי חברי הכנסת, בחברות ציבוריות שנסחרות בבורסה, רק 23% מהדירקטורים בחברות הציבוריות הם נשים; רק 2% מיושבי-הראש של הדירקטוריונים הם נשים; נשים מרוויחות 60% משכר הגברים; כמעט אין מנכ"ליות. האם זה נראה לכם מתקבל על הדעת שכנסת שחוקקה את חובת הייצוג – וטוב שהיא עשתה כך – בחברות הממשלתיות, לא מאפשרת חובת ייצוג זהה גם בחברות הציבוריות? איך זה מתקבל על הדעת? אנחנו מדברים על המערכת הכלכלית, על שוק ההון, על רצון לגרום לכך שנשים תהיינה בתפקידים בכירים. כבר למדנו שיש לזה אפקט של כדור שלג. אנחנו יודעים שכשנשים בתפקידים בכירים, זה משליך אחר כך על ייצוג נשים בעוד ועוד ועוד מקומות. ואנחנו יודעים שכשנשים נכנסות לקומת ההנהלה של החברות הכלכליות, הן מועילות, הן מטייבות את אופי הדיון, הן מוסיפות, הן משפיעות, הן מביאות אתן פרספקטיבה נוספת. אבל מה לעשות שבפני הנשים האלה עומדים חסמים, ואנחנו יודעים איך המערכת הזאת עובדת: שמור לי ואשמור לך, ושירתנו יחד בצבא, וצנחנו ביחד, ואכלנו מאותו מסטינג ושכבנו במארבים. אז חבר מביא חבר, אבל הוא לא מביא חברה. ואחר כך הם באים למערכת הפוליטית, וחבר מביא את החבר שלו מהמערכת הפוליטית, ואנחנו נידונים לסיטואציה מביכה שרק 23% מתוך הדירקטורים בחברות הציבוריות הן נשים. ואני שואלת, הייתכן? איך זה יכול להיות שמדינת ישראל לא מאמצת את הנורמות שכבר נהוגות בעולם המערבי, שמבינים – למה בכלל אני צריכה לעמוד כאן על הדוכן ולבקש ייצוג הולם? אנחנו רוצים לפחות 40% נשים בדירקטוריונים של חברות ציבוריות. זה נכון, זה צודק, וכיוון שזה לא נעשה מעצמו ויושבי-ראש של חברות ציבוריות לא ממנים נשים, אז אנחנו רוצים לתת, בעזרת המחוקק, קביים. קביים. והקביים האלה יקבעו הבטחת ייצוג של 40% לפחות נשים בדירקטוריונים של חברות ציבוריות. אני רוצה, חברי חברי הכנסת, לתת לכם קצת פירוט על החוק, מה החוק הזה אומר. על-פי ההצעה שלנו, הצעה שמבוססת בעצם על מהפכה עולמית, ואנחנו רואים שמהלך דומה של חוק החברות הציבוריות אושר על-ידי הפרלמנט הנורבגי כבר ב-2003, לפני למעלה מעשור. בעולם בכלל – אנחנו נמצאים במקום מזדחל אחרי העולם: בנורבגיה – 36.7% נשים בדירקטוריונים, בצרפת – קרוב ל-30%, ורק בישראל אנחנו במצב המחפיר של 23%. ולכן הצעת החוק שלנו קובעת שבהרכב דירקטוריון של חברה ציבורית יינתן ביטוי הולם לייצוג של בני שני המינים; אם בדירקטוריון יש שניים-שלושה חברים, יינתן ייצוג לבני שני המינים; בדירקטוריון שיש בו ארבעה-חמישה חברים, לכל אחד מהמינים יהיו לפחות שני נציגים; בדירקטוריון שמונה בין שישה לשמונה חברים, לכל אחד מהמינים יהיו לפחות שלושה נציגים, וכו' וכו' וכו'. כי אנחנו לא מוכנים לקבל את העובדה שכל אחד עושה שבת לעצמו, משלו, ולכן אנחנו גם אומרים שיו"ר ועדת הביקורת של אותה חברה יצטרך לאשר בחתימה שלו, כתנאי לכניסת המינוי שלו לתוקף, שמינוי מועמד לכהונת דירקטור תואם את הוראת חובת הייצוג של שני המינים, ויצטרכו לדווח ולפקח. חברי חברי הכנסת, אני מודה שלא כל כך נוח לי לעמוד כאן היום ולדבר, רבותי השרים, אדוני השר, על למה הכנסת מחויבת. היא פשוט מחויבת, לא בגלל שהיא עושה למישהי טובה או למישהו טובה; בגלל שיש מדיניות ממשלתית של שוויון מגדרי ושל היעדר אפליה. והם אמרו לי שמשרד המשפטים אמר שהוא לא רוצה להתערב בזכות הקניין. איזה שטויות במיץ עגבניות זה? כשהמדינה רוצה למנוע אפליה אז היא אומרת, למשל לבתי-עסק שמונעים כניסה של ערבים, שזו עבירה פלילית, והיא מעמידה אותם לדין – בברים ובכל המקומות ובמועדונים. וכשמדינה רוצה לכפות שוויון, היא יודעת לכפות שוויון גם בחברות פרטיות. אז מה זה הדבר הזה שמסבירים לנו עכשיו: אנחנו לא מתערבים במגזר העסקי? פתאום מתנערים מחובת האחריות. מדינה ששמה לנגד עיניה את הנשים צריכה לדאוג שיהיה ייצוג הולם לנשים בכל המקומות. עשיתם צעד חשוב, חברי חברי הכנסת, קבעתם חובת ייצוג של 50% בחברות הממשלתיות, למה שהדבר הזה לא ייקבע גם בחברות הציבוריות? אני מודה שזה נשגב מבינתי. אני מבינה, אדוני השר, אתה ככה בהיכון, שאתה עולה לתת את התשובה.
אתה נראה לי בהיכון. אתה מחייך ככה.
הבנתי. ולמי אתה מתכוון בדיוק בשונאים שלך, אדוני? בוא נשאיר את זה פתוח.
הבנתי. אז אדוני היושב-ראש, אני רוצה להצהיר כאן במליאה, מכיוון שאני לא מחשיבה את עצמי משונאי השר, נהפוך הוא, ואני יודעת שהשר יש לו רגישות חברתית – אדוני השר, תתרכז בי – אז רגישות חברתית זה גם לעניינן של נשים. לדאוג לחובת ייצוג לנשים זה לא אינטרס של נשים, זה אינטרס כלל-חברתי. ואני רוצה, אדוני, בבקשה, שנעביר את זה בקריאה טרומית ונבוא להידברות, אדוני, ברשותך – – –
אדוני היושב-ראש, אין ספק שבלהט הדברים ובלהט הצעקות של חבר הכנסת חזן, גם אני נסחפתי. אני לא חוזרת בי מהתיאור של הקואליציה כקואליציה עלובה.
אני אמרתי – אז אני מקבלת את ההערה שלך, אדוני.
אדוני, אני אמרתי שאני חוזרת מההערה שלי ובזה אני מסכמת את הדיון בנושא של אורן חזן, וזה גם יותר מדי.
אדוני היושב-ראש, חזקה עלי בקשתו של יו"ר הקואליציה, עד שפה מדברים, לחכות; תכף נסתדר, ננסה להסתדר.
אדוני היושב-ראש, חברי חברי הכנסת, אני מבקשת להתנגד להצעת החוק של חבר הכנסת סלומינסקי. לא יכול להיות שכנסת ישראל שמחוקקת חוקים שוויוניים ולא מפלים תכניס לתוך החוקים שלה, לתוך ספר החוקים שלה, את המשפט העברי העתיק. אני חושבת שזה עוד שלב, עוד שלב בדרך להפיכתה של מדינת ישראל למדינת הלכה ולא מדינה דמוקרטית. יש כאן שורה של חוקים שמבקשים לשים בקדמת הבמה את ה"יהודית" על חשבון ה"דמוקרטית".
עכשיו אני רוצה להגיד, אין ספק – – –
אין ספק שבמשפט העברי – – –
אין ספק שבמשפט העברי יש עקרונות של צדק, אני לא מתווכחת על זה.
אבל המשפט העברי מכיל בתוכו – –
– – מפלים, גזעניים, שרואים באישה קניין הגבר. לא יכול להיות שהכנסת מחוקקת כאן חוקים של שוויון מגדרי – –
– – ואתם אומרים לנו: נכניס את החוקים המפלים האלה כלפי נשים, כלפי מיעוטים. אנחנו נכניס אותם עכשיו – כלפי לא יהודים.
אתה יכול פעם אחת לא להיכנס לי בדברים כשאני מדברת? אחר כך אתה מתפלא למה אומרים שאתה עלוב, עלוקה וקרצייה? אי-אפשר כבר לשמוע אותך. אי-אפשר כבר לשמוע אותך. די.
אי-אפשר לשמוע אותך יותר. בכל הצעה שכל אחד עולה אתה מפריע לכל אחד. די כבר.
אדוני היושב-ראש, אנחנו עדים לפיחות זוחל במעמדו של החוק הישראלי. אנחנו כנסת ישראל, אנחנו צריכים לאמץ חוקים שוויוניים, אנחנו מחוקקים כאן חוקים שוויוניים. לא יכול להיות שאותה כנסת שמחוקקת חוקים שוויוניים תיתן יד עכשיו להחלת החוק העברי הקדום, החוק למשל שמאפשר נישואים וגירושים במדינת ישראל 1950 – – –
אדוני היושב-ראש, אנחנו מחוקקים כאן חוקים שוויוניים, ואנחנו עדים באופן סיסטמטי לניסיונות של הבית הזה לשים את ה"יהודית" על חשבון ה"דמוקרטית". כשמדינת ישראל מתייחסת לעצמה כיהודית ודמוקרטית או כמדינתו של העם היהודי ושל כל אזרחיה, חוק כזה שמבקש – –
– – להחיל את המשפט העברי לתוך החוק הישראלי – – –
אדוני, אני מודה לך, אני לא יכולה.
אדוני היושב-ראש, חברי חברי הכנסת, ראש הממשלה נתניהו מהלך אימים על כל כלי תקשורת שמסרב להתיישר עם האינטרסים שלו. ושיהיה ברור, אנחנו נמצאים בעיצומה של מלחמה על העיתונות החופשית בישראל, לא פחות. אני רוצה שיהיה ברור: ראש הממשלה נתניהו רוצה להפוך את התקשורת מכלב השמירה של הדמוקרטיה לפודל הפרטי שלו, לפודל הפרטי שלו. וגם, שימו לב את מי הוא מינה לממלא-מקום שר התקשורת – לשלושה חודשים, אולי יותר, אני לא יודעת בדיוק – השר צחי הנגבי. למה השר צחי הנגבי מוּנה לממלא-מקום שר התקשורת? זה כדי להנציח דה-פקטו את השליטה של ראש הממשלה נתניהו במשרד התקשורת. וחברי חברי הכנסת, שלא תהיינה אי-הבנות, ממלא-מקום שר התקשורת הנגבי משמש כעלה התאנה של ראש הממשלה נתניהו במשרד התקשורת. תראו מה פורסם בימים האחרונים על חוק התקשורת החדש שהשר צחי הנגבי הוא המקדם שלו – שראש הממשלה פועל לקדם חוק, אני קוראת לזה חוק ההשתלטות על התקשורת. ואם החוק הזה יעבור, חברי חברי הכנסת, ראש הממשלה יקבל שליטה טוטלית, פשוט טוטלית בכל כלי התקשורת בישראל, לא פחות. כי לפי תזכיר החוק שפורסם, שימו לב, אם תוקם מועצה חדשה – לא אם; זאת אומרת, כשתוקם מועצה חדשה, עם סמכויות מורחבות, היא תשלוט על כל ערוצי הטלוויזיה והרדיו בישראל. ומי יהיו אותם אנשי מועצה? מינויים פוליטיים, כמובן. יו"ר המועצה ימונה – כן, נכון – על-ידי שר התקשורת; יו"ר התאגיד ימונה על-ידי שר התקשורת; חברי המועצה גם הם ימונו על-ידי ועדת איתור שתיבחר על-ידי שר התקשורת. אני אומרת לכם, חברי חברי הכנסת, את חוק ההשתלטות על התקשורת עוד ילמדו בקרמלין. התעלינו עליהם, על רוסיה של פוטין. בקרמלין ילמדו על דבר כזה. אני אומרת לכם – אני עומדת כאן על הדוכן – שאם החוק הזה יעבור, המשמעות היא שפוליטיקאים שיושבים כאן בינינו, הם ישלטו ישירות לא רק בערוץ הציבורי – –
– – הם ישלטו ישירות בכל הערוצים המסחריים, בשידורי הכבלים, בשידורי הלוויין, בשידור הציבורי ובכל ערוץ חדש שממוקם בישראל, כי ראש הממשלה נתניהו מבקש לקדם פוליטיזציה רדיקלית של הגופים המפקחים על שידורי התקשורת. הוא עושה את זה באמצעות חוק דרקוני. החוק הזה יעמיד את מדינת ישראל בשורה אחת עם מדינות דיקטטוריות למהדרין, מה שנקרא, מדינות שבהן התקשורת היא לא חופשית, והתכנים המשודרים מוכתבים על-ידי המשטר. ואתם יודעים שמשטר שאומר לאנשים שלו במה לצפות, אחר כך הוא אומר לאנשים שלו גם מה לחשוב. ברור, חברי חברי הכנסת, שהמטרה האמיתית של ממלא-מקום שר התקשורת, דרך ראש הממשלה נתניהו, מה שהוא מבקש לקדם, המטרה האמיתית של החוק הזה היא לקנות לראש הממשלה נתניהו אחיזה פוליטית הדוקה וריכוזית ככל האפשר בכל כלי התקשורת בישראל, וזאת לטובת קידום האינטרסים האישיים שלו. ואנחנו רואים, תראו איך ראש הממשלה נתניהו – ואמרתי קודם, כרגע באמצעות השר צחי נגבי, שמונה לממלא-מקום שר התקשורת – לא בוחל בשום אמצעי כדי לשלוט בתקשורת, להפחיד אותה, להכניע אותה. מה הוא רוצה, להפוך את התקשורת לממושטרת, לצייתנית, שום מחשבה חופשית, שאנשים יצנזרו את עצמם. ואני חוזרת ומדגישה: תקשורת שאומרת לציבור מה לחשוב, במה לצפות, היא גם אומרת לו אחר כך מה לחשוב. והסיבה שראש הממשלה נתניהו מנסה להשתיק את התקשורת היא שכבר אין לו מה למכור לציבור. ברור לו שאם הוא לא יכתיב את התכנים, את השידורים, ואת הכתבות, ואת התגובות, זה מה שיישאר מהמורשת שלו. מה יישאר, חברי חברי הכנסת? עשור לשלטון ראש הממשלה נתניהו, שנים מבוזבזות, תקועות, שבהן הוא השחית את זמנו ואת זמננו כדי לזכות בעוד כמה כתבות של חנופה, ודמי סיגרים, ושלא יגידו עליו, ושלא יגידו עליו. חברי חברי הכנסת, כמה קטן, כמה נמוך. כמה אתה חושב, אדוני ראש הממשלה, שתהפוך את התקשורת לפודל שלך, במקום לאפשר לה להיות כלב השמירה של הדמוקרטיה? אבל אתם יודעים, זה לא ראש הממשלה נתניהו, זה גם השלוחים שלו, שמשמשים שכפ"ץ בתקשורת. אתם זוכרים את האמירות של יו"ר הקואליציה דוד ביטן? אני מצטטת איך הוא אמר: התקשורת בישראל חופשית מדי. רחמנא ליצלן, היא חופשית מדי. ומה אמרה השרה מירי רגב בדיון על התאגיד? – יקום, לא יקום; יקום, לא יקום – אני מצטטת, אמרה השרה רגב: מה שווה התאגיד אם אנחנו לא שולטים בו? אנחנו נעמיד כסף ואז הם ישדרו מה שהם רוצים? אתם שומעים מה אומרים כאן. אמירות – כל מה שחשבנו שלא יעלה על הדעת עולה על הדעת. והציטוטים האלה, חברי חברי הכנסת, הם חלק מדף המסרים של ראש הממשלה, אדם שמעולם לא בטח בכלי תקשורת שהוא לא יכול לסגור. למה הוא עושה את כל המהלך הזה סביב התאגיד? תראו איזו התנהלות מחפירה – ייפתח, לא ייפתח. תראו מה הוא עושה סביב התאגיד, איזו אמירה של מירי רגב, מה משדרים לאותם עיתונאים, יוצרים, מפיקים, כל מי שאמור לעבוד בתאגיד, מה משדרים להם? תיזהרו, כי נפטר גם את המנהלים החדשים, עכשיו, בחוק ההשתלטות על התקשורת. ומה עשו לעובדי רשות השידור, אלה שנשארו שם? מתעללים בהם. בואו נדבר על זה, הרי לא הייתה שום סיבה לדחות את עליית תאגיד השידור החדש לאוויר. והאמת, חברי חברי הכנסת, לא הייתה סיבה לסגור את רשות השידור. בצדק הייתה ביקורת על רשות השידור, היה צריך לעשות שם שידוד מערכות, היה צריך לעשות רפורמה. אני רוצה לשתף אתכם. הייתי השבוע ביום שישי בסינמטק, בהקרנה של סרט שעשתה הבימאית איטה גליקסברג, זה נקרא "היום זה אנחנו", על סגירת רשות השידור, על כל התהליך הזה של סגירת רשות השידור. הלב נכמר לראות את כל עובדי רשות השידור יושבים במליאה כששרים יהירים, גלעד ארדן ויאיר לפיד אז, כשר האוצר, מדברים על קבורת השידור הציבורי, רשות השידור: עד שלא נכבה להם את השלטר. קבורת חמור עשו להם. מסתובבים שם אנשים – הפוליטיקאים הכניסו את היד למה שקורה שם, לשידור הציבורי – אנשים רציניים, עיתונאים רציניים, שהפכו להיות תלויים ברצונו הטוב של ראש הממשלה, ועכשיו, כצפוי, הוא מתעלל בהם, הוא מתעלל בתאגיד החדש. מה עושים לאנשים שרוצים לעשות עבודתם נאמנה, לאן מביאים אותם, לאיזה מצב של חוסר ביטחון תעסוקתי, של חשש. זה ראש הממשלה, ככה הוא מתייחס לאנשים. אני רוצה להגיד עוד משהו על ראש הממשלה, שאני מודה שבאמת הדהים אותי. אתמול ראש הממשלה פרסם פוסט בפייסבוק. ראש ממשלה מפרסם פוסטים בפייסבוק? הוא היה צריך להתעסק בנושאים שהם ברומו של עולם. במה הוא הוא התעסק אתמול? בעיתונאית ערבייה מתאגיד השידור שעשתה retweet לתמונה שהופיע בה מחבל פלסטיני. אף אחד לא מבקש לתת לגיטימציה למחבל פלסטיני, וראש הממשלה יודע היטב ש-retweet זה לא נקיטת עמדה. עיתונאים עושים retweet גם לזריף או אני לא יודעת למי. זה לא נקיטת עמדה, ובטח שזה לא הבעת תמיכה, אבל ממתי העובדות מפריעות לראש הממשלה? הוא קבע, ואני מצטטת, ש"כתבת של תאגיד השמאל היללה מחבל" – היללה מחבל, זה מה שהיה לו להגיד – ושבתאגיד השמאל, אני ממשיכה את הציטוט, "בוחרים לתת מקום לתומכי מחבלים". אתם שומעים מה ראש הממשלה אמר? היום כבר החזירו אותה, אבל אני רוצה להגיד שמדובר כאן הרי בהסתה משולחת רסן, לא רק נגד הכתבת, שכמו שאמרתי בינתיים הוחזרה – נגד התאגיד כולו, נגד התקשורת החופשית כולה. הסתה פרועה. על זה כותב ראש הממשלה פוסט בפייסבוק. בכל יום הוא תוקף עיתונאי אחר, ראש הממשלה. בכל יום הוא מנסה למתג את עיתונאי השידור הציבורי כאויבים. למה זה קורה, חברי חברי הכנסת? זה קורה כי יש לנו ראש ממשלה פחדן, שלא ראוי לתפקידו. האיש שרצה שיזכרו אותו כשומר ביטחון ישראל מתגלה כמי שעסוק בעיקר, אני אומרת, בעיקר בתדמית שלו, ברדיפה אובססיבית אחרי עיתונאים. אין קו, חברי חברי הכנסת – ברדיפה הזאת אחרי העיתונאים, אין קו שראש הממשלה לא חצה, אין נורמה שלטונית שהוא לא השחית. האיש הזה עשה קריירה מהסתה, משיסוע, מעידוד אלימות בתוך החברה הישראלית. אבל כשאין לך יותר מה להציע, כשהמדיניות שלך כמר ביטחון נכשלה, כי אין כאן ביטחון ולא שלום ולא כלכלה, אז ממה אתה עושה קריירה? אז אתה מציע ללכת על הראש של עיתונאים.
אדוני, תן לי את הדקה שהשר לא היה או את ארבע הדקות שהוא לא היה. דקה מתוך זה.
תודה, אדוני. השליטה חסרת התקדים – ובזה אני מסכמת, אדוני היושב-ראש – שראש הממשלה נתניהו מנסה לקנות לעצמו בשוק התקשורת, היא פגיעה חמורה בתקשורת חופשית, היא סכנה אמיתית ומוחשית לדמוקרטיה, באופן שמחייב הקמת ועדת חקירה פרלמנטרית לאלתר. אני רוצה לקרוא לכם לתמוך בהקמת ועדת חקירה פרלמנטרית. שימו לב, כל השנים אמרנו שמדינת ישראל היא מדינה דמוקרטית, חופשית, פתוחה, יש בה פלורליזם מחשבתי; אמרנו שהתקשורת היא כלב השמירה של הדמוקרטיה. חברי חברי הכנסת, ראש הממשלה נתניהו הופך את התקשורת לפודל הפרטי שלו. תודה רבה.
אין לי שישה. איזו מניפולציה אתה עושה.
לא. אתה עושה מניפולציה עכשיו.
אתם הופכים את עובדי רשות השידור – – – ואתה מגלגל את זה עלינו?
אתה מערבב מין בשאינו מינו.
הדרך לגיהינום רצופה כוונות טובות. אלעזר, זה מה שאתה עושה.
אני אתך בעניין הזה. מה עניין שמיטה להר סיני? תסביר לי.
אנחנו לא נגיד שבית-הדין מתקדם, אלעזר – – –
– – – לשפוך את התינוק עם המים.
אלעזר, כמו שאומרים אצלנו – – –
למה מגיע לו פרס ישראל, אתה יכול להגיד לי?
– – – שאתה אומר עכשיו זה יותר חמור – – –
גברתי היושבת-ראש, חברי חברי הכנסת, הדברים שלי מופנים אל חברי הכנסת שולי מועלם, אלעזר שטרן וחברי ממרצ, וכמובן כל השאר. לצערי, היום אני בת-פלוגתא של חברותי הטובות מיכל רוזין ותמר זנדברג. אני חושבת שהסנקציה של לשבת בכלא, שהיא סנקציה קשה, של שלילת חירות, היא לא הסנקציה הכי קשה שאפשר להטיל על סרבני גט. כי מי שחירותו נשללת – והן בכלא, ואומנם הן מחוץ לכלא, אבל הן בכלא כי הן מסורבות גט – אלה אותן חמש נשים שכרגע מדובר בהן, שבני-הזוג שלהן לא סופרים את עצם ישיבתם בכלא. זה לא עונש עבורם. אומנם חירותם נשללת. אז עומדת שאלה נכונה על הפרק, חבר הכנסת שטרן: האם אנחנו צריכים להפוך את הכלא למושבת עונשין? לא. זה צריך להיעשות במשורה, אבל זה צריך להיעשות באופן מדויק. וכשגבר, סרבן גט, ששייך לעדה החרדית או לעדה החרד"לית או לכל עדה אחרת, יצטרך לבוא לבית-המשפט כשהוא לובש מדי אסיר כתומים – כשהוא ירצה לערער – וכשתישללנה ממנו זכויות שהן זכויות בדין, אז הוא יחשוב פעם שנייה על אשתו שבכלא – אומנם היא מחוץ לכלא. אני רוצה לומר את הדבר הזה: אני שותפה למאבק הכולל שלך לביטול מעמדם וסמכויותיהם של בתי-הדין הרבניים. בצדק סקרת, בצדק, את ההתעללות בנשים, את הסחטנות כלפי נשים כדי שהן תוותרנה על מזונות ורכוש. הן מוכנות לעשות את זה רק כדי לקבל את הגט המיוחל. זה מאבק ארוך, וזה מאבק שצריך להתמיד בו; זה לא עומד בסתירה למאבק נקודתי, ליוזמה שהביאה לכאן חברת הכנסת שולי מועלם-רפאלי, מפני שלהציל נפש אחת זה עולם ומלואו. והיום, אותן חמש נשים שנמצאות מחוץ לכלא – ואני חוזרת ומדגישה: הן בכלא. אותן חמש נשים – כשהן תדענה, וכשבני-הזוג שלהם שבכלא, שדואגים לכל מחסורם שם – נכון, זו שלילת חירות – כשהם ידעו שיפגעו בזכויות שחשובות להם, חשובות להם מעצם הישיבה מחוץ לכלא, הם יחשבו פעמיים לפני שהם עושים את הדבר הזה. זה לא מתקבל על הדעת שאנחנו נותנים להם פריבילגיות, הטבות, אף שהם בכלא. ואני חוזרת ומדגישה – חשוב לי להגיד את זה: אני לא רואה בכלא מושבת עונשין, אבל לא יכול להיות שהם יחזיקו את הנשים האלה שלהם בנות-ערובה, עם הילדים שלהם, אומללות לכל החיים. הן משלמות את המחיר של גברים חצופים – אותו דוקטור לפיזיקה, שיש לו ממון ויש לו כסף ויש לו עורכי-דין – והנשים זרוקות ברחוב, ואין להן רכוש ואין להן סיוע. אז האם לא, אתם אומרים, אפילו בשביל נפש אחת בישראל שאנחנו נציל? להציל נפש אחת בישראל זה להציל עולם ומלואו. אז אל תספר לי עכשיו, חבר הכנסת שטרן, שצריך להיאבק במונופול של בתי-הדין הרבניים. אני שותפה למאבק הזה שלך, אבל בוא נחשוב על הנשים שכרגע עניינן עומד על הפרק. אני קוראת לכם לתמוך בהצעה. כן, חבר הכנסת בגין.
גברתי, אני חושבת שהייתה כאן הערה מאוד חשובה של חבר הכנסת בגין. למי שלא שמע: שלילת החירות של אותם אסירים בעצם נמצאת בידם, ולכן הוא רואה בזה פגיעה קשה. אין על זה חולק. ברגע שהם יחליטו שהם מוכנים לתת גט לבנות-זוגם, לנשים שלהם – – –
בניגוד לאסיר פלילי. עכשיו, הם בכלא, אבל יש להם פריבילגיות שאין לאסירים. חברת הכנסת סויד, יש להם פריבילגיות שאין לאחרים: הם אינם מסתובבים בבגדי אסיר כתומים, לא שוללים מהם זכויות, ולכן זו הערה חשובה. כלא זה שלילת חירות קשה, אבל הנשים שנמצאות מחוץ לכלא, שלילת חירותן קשה לא פחות, ובמאזן הזה של פגיעה בזכויות – הרי אתה לא רוצה לתקן עוול בעוול, אבל שאתה עושה את המאזן הזה של שלילת זכויות, אני חושבת שהדרישה לפגוע באותם גברים גוברת. אני רוצה להודות לכם, חברי חברי הכנסת.
אדוני היושב-ראש, אני רוצה להודות ליושבת-ראש הוועדה למעמד האישה, שלקחה על עצמה לקדם את הצעת החוק הזאת בספיד, הייתי אומרת, ולהודות ליועצת המשפטית של הוועדה, למנהלת הוועדה, ובעיקר לחברי עליזה לביא ודב חנין. ההצעה הזו נכתבה על-ידי "ויצו". צריך להגיד תודה בהזדמנות הזאת לארגונים, למקלטים, ולא מובן מאליו שאנחנו עומדים פה ומשבחים את משרד הרווחה ואת הביטוח הלאומי, ואפילו את משרד האוצר – גם בקדנציה הקודמת, הלפני-קודמת, של יובל שטייניץ בהיותו שר האוצר, וגם עכשיו, של משה כחלון. והסיבה שאני מציינת את זה היא שקצבת הבטחת הכנסה או גמלת הבטחת הכנסה ניתנת בדרך כלל לאנשים מוחלשים, ובמקרה הזה לנשים מוחלשות ביותר, שכשהן בורחות למקלט כדי להימלט ממעגל הטרור – בעצם, מה שהיה עד 2012 הוא שהיו מבטלים להן את הקצבה, והרבה מאוד נשים העדיפו להישאר במעגל הגבר המכה, כי הן כבר תכננו על הקצבה הזאת; הן חשבו איך הן קונות ספרים לילדים ואיך הן עושות טיולים שנתיים. אני שמחה שבזמנו הצלחתי לשכנע את השר שטייניץ, שאומנם במקלט דואגים למחסורן ואין לכך השלכות רוחב – בהחלט, מילה טובה גם מגיעה. בפעם הראשונה ב-2012, גם עליזה וגם אני תיקנו את התיקון לחוק, שנשים, בזמן שהותן במקלט – הקצבה שלהן נשארת. וזה יצר מצב מעוות משהו, שכל הנשים במקלט הן נשים מוכות, ואין הצדקה שרק אותן נשים שקודם לכן קיבלו קצבת הבטחת הכנסה תקבלנה אותה. האוצר הסכים הפעם להתייחס לאותן 700 נשים – פחות או יותר 700 נשים – שנמצאות בכל שנה במקלטים לנשים מוכות כאל נשים שזכאיות לקבלת קצבת הבטחת הכנסה, כי זה המעט שבמעט שהן יכולות לעשות לחיים שלהן, שהן לא תצטרכנה לחשוב איך הן חיות את החיים ומה עם הילדים, וכדי שהן לא תחזורנה למעגל הגבר המכה. אז אני רוצה להודות לממשלה על התמיכה. אני רוצה להודות לחבר הכנסת דוד ביטן, שהחליט, אחרי שנה שהחוק הזה היה תקוע, להעביר את זה לוועדה לקידום מעמד האישה, ולחברת הכנסת עאידה תומא סלימאן, שלקחה את זה על עצמה. ותודה לחברי הכנסת, שאני יודעת שיתמכו בהצעת החוק – לכולם, בקיצור. תודה רבה, אדוני.
אבל למדת את חוקי ההסדרה מצוין.
גברתי היושבת-ראש, חברי חברי הכנסת, הקואליציה כינסה היום את הכנסת באופן דחוף-בהול בפגרה כדי להעביר עוד הצעת חוק גזענית נגד אזרחי ישראל הערבים, בחוק שמכונה "חוק קמיניץ". איפה הקואליציה? איפה הקואליציה, שכל כך מיהרה כדי להגיש את החוק הזה? אבל אני לא יכולה שלא לומר, חברי חברי הכנסת, כמה מילים על מה שקורה בסוריה, על הזוועה, על הזוועה של השימוש בגז כימי. אנחנו מדברים על רודן ששנים טובח בבני עמו. שנים. ואני לא חושבת שהמורדים לא עושים פעולות איומות, המורדים נגד ממשל אסד, אבל 70% מהאזרחים שנהרגו בסוריה נהרגו על-ידי אסד. הוא מפציץ ילדים; הוא הפציץ אתמול את בתי-החולים שהיו אמורים לקבל את הפצועים. וחברי חברי הכנסת, במקום שבימין ובשמאל יהודים וערבים יתאחדו לפחות למול הזוועה הברוטלית הזאת, אני רוצה לייחד את דברי לאנשים בימין שאומרים שירה. פשוט מזעזע, חברי חברי הכנסת. אני מצטערת שאני נאלצת להיתלות בהם, אבל פשוט זה מעלה בי קבס לשמוע את האמירות האלה. חבר הכנסת לשעבר ינון מגל הסביר שאין לו שום בעיה עם מות ילדים, והוא מאחל לשני הצדדים בהצלחה, והוא גם קרא לזה "מסר יהודי". ואחר, אריה יואלי, שהוא עורך האתר "סרוגים", הוא בכלל בא לחזק; הוא הסביר – ואני מצטטת – ש"חובה עלינו לשמוח כשרשעים מתים". ושמעון ריקלין לעג ל"הארץ" שהקדיש לסיפור כותרת ראשית. והלל גרשוני מאתר "מידה", הוא החליט שהסיפור הזה זה בכלל קונספירציה של המורדים. עכשיו אני אומרת, חברי חברי הכנסת: מה צריך לעבור בראש של האנשים האלה, אנשי ימין, חלקם דתיים, קלריקלים מטורפים, כדי להגיד את הדברים האלה? מה זה קשור בכלל עכשיו? איך אנשים מעזים לומר – כשאנחנו רואים ילדים נהרגים, ילדים שמקבלים את הגז הכימי הזה, את גז הסארין הזה – איך אפשר לומר את זה, שחובה עלינו לשמוח כשרשעים מתים? מה מתרחש בראש שלהם? מה עבר להם בראש כשהם אמרו את זה? לראות ילדים מתים מגז ולהחליט שהדבר היהודי, לא פחות מזה, זה לחגוג. ובכלל, אני רוצה להזכיר לכם: אני שמעתי פעם את ינון מגל אומר שהוא קודם כול יהודי ואחר כך הוא ישראלי. אז אני אומרת לכם: יהודי הוא בטוח לא וישראלי הוא בטוח לא, אבל הוא בעיקר לא בן-אדם, וזה לא משנה כמה "שמע ישראל" הוא יגיד – גם הוא וגם יואלי וגם ריקלין וכל החבורה הזאת, חבורה מתועבת של אנשים, שמה שקרה להם זה התבהמות, אין לי דרך אחרת להגדיר את זה. חברי חברי הכנסת, אנחנו בשמאל מתחנו בזמנו ביקורת על חברים טובים שלנו, גם בחד"ש וגם במק"י, על הגיבוי שהם העניקו לאסד במשך כל השנים הנוראיות האלה. זוועה בעיני. ואני מכירה את כל הוויכוחים: האם צריך להתערב, האם צריכה להיות התערבות בין-לאומית, והאם האמריקנים הם השוטר של העולם והאם צריך להיכנס. ואני לא יודעת אם צריך לעשות את זה, אבל גם לעמידה מנגד, עמידה מנגד וחוסר גינוי, יש מחיר. אבל לחגוג על רצח ילדים? את זה עוד לא שמעתי. עם כל המחלוקת עם החברים בחד"ש ובמק"י, לא שמעתי שחגגו על רצח ילדים. להפך, גינו את זה. איך אפשר לעבור לסדר-היום כשהם אומרים לנו לשמוח כשרוצחים ילדים? חברי חברי הכנסת, אני חייבת לומר, ממש לא משנה באיזו אידיאולוגיה אתם מחזיקים ולא משנה אם אתם יהודים או ערבים, ימין, שמאל או מרכז, אבל ברגע שתמונות של ילדים מתים מעוררות בכם שמחה, אני אומרת לכם, משהו בכם מת. ואני לא יודעת אם זה יותר מכעיס או יותר עצוב, אבל זה בעיקר דוחה וזה בעיקר בהמי, ואני מתביישת במי שמרשה לעצמו בריש גלי לכתוב את הטוויטים האלה, להתראיין באופן הזה, ולהגיד: כשהאויבים שלי רבים ביניהם – שיישרפו. כבר שכחנו, אמר חבר הכנסת שטרן, בצדק: אנחנו בפתחו של יום השואה. ואני לא משווה, אבל אנחנו, שעברנו את מוראות השואה והתקוממנו שהעולם עומד מנגד ואנשים מפנים לנו עורף, אנחנו יכולים לשמוח כשטובחים אלו באלו וילדים מתים? תודה, גברתי.
אדוני היושב-ראש, בושה שראש הממשלה – – –
חברי חברי הכנסת, יו"ר הקואליציה נתן הוראה לקואליציה לצאת מהדיון. שמעתי את זה במו-אוזני. כל הקואליציה בחוץ, כשהדבר הכי דרמטי על סדר-היום, שמשגעים אותנו כבר חודשים – כשקורים כאן דברים דרמטיים באמת – הדבר הכי דרמטי מבחינתו של ראש הממשלה זה העיסוק האובססיבי, הפרנויה שלו בעניין השידור הציבורי, רשות השידור ותאגיד השידור הציבורי. אבל אי-אפשר להתעלם, חברי חברי הכנסת, ממופע האימים של ראש הממשלה נתניהו, שטרח לבוא למליאה עכשיו ולעלות לדוכן – זה "הערבים נוהרים לקלפיות" גרסה שנייה. איך הוא אמר? מדינה אחת, חוק אחד, אכיפה אחת.
חברי חברי הכנסת, אני אומרת לכם, יש לנו ראש ממשלה אובססיבי. פשוט אובססיבי. כל הקואליציה משועבדת לאובססיביות שלו, והציבור משלם את המחיר. הייתה מחלוקת עמוקה מאוד בין שר האוצר לראש הממשלה וגורמים שונים לגבי גורל רשות השידור וגורל התאגיד, ונחתמה פשרה רקובה שהוכשרה על-ידי היועץ המשפטי לממשלה – שהפך להיות היועץ המשפחתי לממשלה, הייתי אומרת. שום יועץ משפטי לא היה מכשיר את השרץ הרקוב הזה, שאחרי שסגרו את רשות השידור – והתנגדנו – ואחרי שפתחו את התאגיד והשקיעו מיליונים, אז עיתונאית אחת, מוכשרת, לא באה טוב בעין לראש הממשלה, אז פתאום לבו נקרע על עובדי רשות השידור. כן, צריך להיקרע הלב על עובדי רשות השידור, על ההתעללות בהם, אבל מי נקרע לבו? ממתי הוא גילה שיש לו לב? מי? ראש הממשלה, שרק לפני שנתיים אמר על עובדי רשות השידור שהם "חמאס". כך הוא כינה אותם. אתם זוכרים את הכינוי הזה? אז מה הפשרה שהושגה, חברי חברי הכנסת? אז יהיה תאגיד ותהיה רשות שידור, אבל יהיה תאגיד בלי חדשות. ואני אומרת לכם שתאגיד בלי חדשות זה ברווז צולע, וחטיבת חדשות זמנית זה בלוף. את מי אתם חושבים שאתם מרמים, אדוני השר? הרי מה ראש הממשלה רוצה לעשות? הוא רוצה לשלוח להרדמה, הוא רוצה להכניס להסגר את כלב השמירה על הדמוקרטיה. מזמן הוא הפך אותו לפודל, לא לבוקסר ולא לכלב שמירה. אחר כך הוא מספר לכם על מתווה פשרה, שזה יצא לפועל. החטא הקדמון – אני חוזרת ומדגישה ואני מציינת – החטא הקדמון היה ביטול האגרה וההחלטה לסגור את רשות השידור. חברי ואני בסיעת מרצ הצבענו נגד סגירת רשות השידור לא כי חשבנו שהיא מושלמת; הייתה לנו ביקורת על הנהלה מסואבת, שקיבלה את המסרים שלה היישר מלשכת ראש הממשלה באמצעות שרים שיושבים כאן בכנסת. אבל לסגור את כל רשות השידור כשיש שם עובדים נהדרים ועיתונאים מצוינים ומוכשרים? והחליטו על הסגירה, והקימו את התאגיד, ואז הדבר הזה לא הסתדר להם, שהקימו את התאגיד. כי איך אמרה מירי רגב? מה שווה התאגיד אם אנחנו לא יכולים לשלוט בו? אם אנחנו לא יכולים למנות את האנשים שלנו כאן? אבל אני רוצה לומר, חברי חברי הכנסת, משהו הרבה מעבר לפשרה שהושגה עכשיו בעניין התאגיד ובעניין רשות השידור. תראו, אנחנו רואים כאן באופן עקבי מהלך של ראש הממשלה שמבקש לרסק את שומרי הסף. זה נגד בית-המשפט העליון; זה נגד יחידת החקירות "להב 433"; זה נגד מבקר המדינה, שמתח ביקורת על ראש הממשלה על "צוק איתן"; זה נגד הפרקליטות – נגד כולם. יש לנו כאן ראש ממשלה שמבקש לחסל את שומרי הסף, והתקשורת היא אחד משומרי הסף – זה נורא מפריע לי – בגלל שאתם לא רוצים תקשורת נשכנית שמבקרת את פעילות השלטון.
יש כאן תקשורת שאתם רוצים שהיא תהיה צייתנית ומסורסת, והיא לא תבקר אתכם ולא תעשה תחקירים, ואז לא יהיה תיק 1000 ולא תיק 2000 ו-3000 ומי יודע כמה, וזה כבר מגיע ל-6000, אני לא יודעת כמה. המאבק בתקשורת הוא לא רק על התכנים ולא רק על הקביעה מי ישדר ומי יגיש את החדשות ואלו חדשות. אנחנו רואים כאן מאבק מתמשך. תראו את הפרשה שנחשפה עם מו"ל "ידיעות אחרונות", איך ראש הממשלה נתניהו נפגש אתו ומבקש סיקור אוהד בתקשורת תמורת מכירת האינטרסים של הציבור; תראו מה הוא עשה עם שאול אלוביץ' עם בזק ואתר "וואלה": אני אתן לך צ'ופרים ב"בזק" ואתה תיתן לי סיקור אוהד ב"וואלה"; ושלא נדבר על "ישראל היום". ועכשיו אנחנו בקרב בין התאגיד לרשות השידור. חברי חברי הכנסת, זה לא התאגיד, וזה לא רשות השידור, וזה לא רק "ידיעות אחרונות" ו"ישראל היום"; זה חלק מקרב גדול של החלטה להכתיב לציבור מה יהיה כאן. ואני אומרת לכם, חברי חברי הכנסת: שלטון שמבקש להכתיב לציבור מה לראות ומה לשמוע זה שלטון שירצה להגיד לציבור מה לחשוב. ויש לנו כאן ראש ממשלה – ראינו אותו עכשיו, לפני דקה, איזה מופע אימים. חוסר בושה, להזמין אותנו לכאן – – –
חוסר בושה להזמין אותנו לכאן – –
– – בפגרה לדיון על איך חונקים את היישובים הערביים, ואחר כך עומדים כאן ומתגאים. וכשדנים, הכנסת מתכנסת לדון על זה שיש לנו ראש ממשלה שכדי להימנע מהחקירות שלו היה מוכן לשגע את כל המדינה על תקשורת – –
– – אז ראש הממשלה, לא היה לו האומץ להתייצב ולעמוד כאן מולנו.
שלח את הזנבנב שמצרצר שם בצד.
יש לי עשר דקות. למה הורדת אותי?
אדוני היושב-ראש, חברי חברי הכנסת, מרצ תצביע נגד הצעת החוק המובאת לכאן היום. אני חושבת שהאובססיה של ראש הממשלה לשליטה ריכוזית בתקשורת הביאה אותו להתעללות, גם בעובדי רשות השידור וגם בעובדי התאגיד, וגם לשיסוי עובדים אלו באלו. הייתי אומרת שראש הממשלה נתניהו עושה מעשה מגונה, גם בתאגיד וגם ברשות השידור. יש כאן התנהלות, אדוני, שהחטא הקדמון שלה הוא שהכנסת הזאת ביטלה בחקיקה, בפעם הראשונה בתולדות המדינה, בגיבוי ההסתדרות, הסכם קיבוצי שנחתם בזמנו עם עובדי רשות השידור. וזה נכון שברשות השידור הייתה הנהלה מסואבת, אבל יש שם גם עיתונאים מצוינים ועובדים מצוינים. אבל מה שקורה שעכשיו, אחרי שכבר החליטו להקים את התאגיד והסוסים ברחו מהאורווה, ראש הממשלה נתניהו מנהל קרב מאסף נגד תאגיד השידור הציבורי, כשהוא מתעלל – אני חוזרת ומדגישה – אדוני, אני לא שומעת.
אדוני היושב-ראש, הקימו את תאגיד השידור הציבורי. מרצ הצביעה בזמנו נגד הקמת התאגיד. חשבנו שהיה צריך לעשות שידוד מערכות ברשות השידור ולעשות רפורמה מקיפה על מה שהיה שם, אבל זהו, זו עובדה קיימת, התאגיד. אז עכשיו נתניהו – מישהי לא באה לו טוב בעין או יש עיתונאים שהם לא לרוחו, אז הוא רוצה לחוקק חוק מעוות שמוציא את חטיבת החדשות מתאגיד השידור? חברי חברי הכנסת, תאגיד שידור בלי חטיבת חדשות זה ברווז צולע. וכל הדבר הזה נובע רק מסיבה אחת, אדוני השר אקוניס, ראש הממשלה שלך רוצה שליטה מונופוליסטית מלאה בתקשורת, מקבל הכשר להתנהלות שלו מהיועץ המשפטי לממשלה, שמכשיר כל שרץ, אף שהוא נמצא בניגוד עניינים, מתעלל בתאגיד השידור הציבורי, מתעלל בעובדי רשות השידור. פתאום הוא נפגש עם אנשי רשות השידור. איך הוא אמר? נכמר לבו. בצדק נכמר לבו, אבל מתי הוא גילה שיש לו לב, כשהוא אמר להם שהם יותר גרועים מה'חמאס', על עובדי רשות השידור? אז תראו מה עושים כאן. השקיעו מיליונים בתאגיד שידור חדש. יש אנשים שהולכים להעיף אותם הביתה, מרשות השידור – אימהות חד-הוריות, בני-זוג ששניהם עובדים ברשות השידור. לא נותנים להם מענה מכובד. מנסים לעשות איזה שעטנז עכשיו בין התאגיד לבין השידור הציבורי. מה אתם עושים? אתם השתגעתם. אתם מכפיפים כל התנהלות נורמלית של מדינה מתוקנת לגחמות ולצרכים האובססיביים של ראש הממשלה. ככה מתנהלת מדינה מתוקנת? ככה מתנהלת חקיקה?
תודה רבה, גברתי היושבת-ראש. חברי עיסאווי פריג' סיפר לי קודם, כששתינו תה מאחורי המליאה, שכל יום כזה, שהכנסת מתכנסת, עולה למשלם המסים הישראלי יותר מ-300,000 שקל. ואני באמת תוהה אם היה צריך לכנס אותנו על חוק קמיניץ בדחיפות כזו בפגרה, ואם היה צריך לכנס אותנו היום לדיון בחוק תאגיד השידור הציבורי – אחת השערוריות היותר-גדולות שאנחנו עדים להן. אני רוצה לדבר על זה בקצרה, כי דיברתי גם אתמול. אני רוצה לדבר על הדברים של גיל עומר בוועדה אתמול – וחברי עיסאווי, היית בה – שפוליטיקאים ניסו למנות מקורבים בתאגיד השידור, וכשזה לא הסתייע בידם, ראש הממשלה ואני לא יודעת מי עוד החליטו שהם מחסלים את התאגיד, אותו תאגיד שהם הקימו במו-ידיהם אחרי שהם החליטו לחסל את רשות השידור. עכשיו, אני רוצה לומר משהו על רשות השידור. רשות השידור הפכה ברבות השנים לגוף עם הנהלה מסואבת, בעייתית, המקבלת הוראות ישר מלשכת ראש הממשלה, אבל יש שם אנשים מצוינים, אנשים שעשו עבודה נאמנה כל השנים; עיתונאים ועובדים שונים שמצאו את עצמם פשוט מושלכים בצד הדרך, מושפלים, כשהחליטו להקים את התאגיד החדש. מרצ הצביעה בזמנו נגד סגירת רשות השידור; ליתר דיוק, נגד חוק התאגיד. חשבנו שהיה צריך לעשות שידוד מערכות ורפורמה מקיפה ברשות השידור, אבל ראש הממשלה – אצה לו הדרך, הוא החליט לחסל ולסגור, והקים את התאגיד. ועכשיו, כשעיתונאית אחת לא באה לו טוב בעין, או כשיש שם מנהלים – שהם מנהלים מקצועיים – שסירבו להכניס מקורבים של פוליטיקאים, אז הם מחליטים שהם מחסלים את התאגיד. והדחייה הזאת, שאנחנו נדרשים לה עכשיו, נועדה כל-כולה כדי לבנות תאגיד שידור, בכלל מין יצור כלאיים כזה, שחטיבת החדשות היא לא חלק ממנו – מה זה? זה ברווז צולע, איזה מין דבר זה? הכול כי ראש הממשלה רוצה שליטה מלאה וריכוזית בתקשורת בישראל, והוא מחסל אותה לאט-לאט, ופוגע בה ומתיש אותה, בדיוק כמו שהוא מתיש ופוגע בשומרי הסף, בין אם זה פרקליטות או להב 433 או בית-המשפט העליון. כל שומרי הסף הם תחת עינו של ראש הממשלה, והוא רוצה לחסל אותם אחד-אחד, ואותו דבר גם את התקשורת החופשית בישראל. ממה שהיה נהוג לקרוא לו "כלב השמירה של הדמוקרטיה" הוא רוצה להפוך אותה לפודל שלו. זה מה שרוצה ראש הממשלה. ולכן, בנסיבות האלה, צר לי שלא פתרו את הבעיה של כל עובדי רשות השידור. יש שם אנשים, זוגות עם ילדים, שעובדים, שלא יודעים מה ילד יום. הרבה מאוד אנשים שהזכויות שלהם נפגעות ומקבלים סכומים זעומים, אבל המהלך שראש הממשלה עושה עכשיו לגבי התאגיד זה מהלך שאנחנו, חברי בסיעת במרצ, לא ניתן לו יד. חברי עיסאווי פריג' ישב אתמול בוועדה והגיש שורה של הסתייגויות. אני אומרת לכם שכל מהלך כזה של ראש הממשלה, שמבקש לכרסם בעוד כלי תקשורת ועוד כלי תקשורת, ולהפוך את כל כלי התקשורת בעצם לכפופים למרותו – למה הדבר הזה גורם? הדבר הזה יוצר תקשורת שאחר כך חוששת לומר את מה שיש לה לומר. תסתכלו כמה נותרו בתקשורת אנשים ותחקירים; או שהם כולם קשורים בדרך כזו או אחרת לגורמים שמקורבים לראש הממשלה, או שכבר התקשורת מצנזרת את עצמה. היא חרדה, כי היא יודעת שאם היא תמתח ביקורת אז היא לא תהיה. חברי חברי הכנסת, אני קוראת לכם לא לתת יד ליוזמה של הממשלה לחסל את תאגיד השידור הציבורי אחרי שהיא חיסלה את רשות השידור. הייתי אומרת, כמו שאמרתי קודם – אני לא נוהגת לחזור יומיים, יום אחרי יום, על אותו משפט, אבל חשבתי שזה ראוי בהקשר הזה – ראש הממשלה עושה בתאגיד השידור וברשות השידור מעשה מגונה. חברי חברי הכנסת, אני רוצה לנצל את הזמן שנותר לי ולדבר על הפארסה שהתגלתה אתמול לנגד עינינו בהתנהלות של ראש הממשלה לגבי הביקור שר החוץ הגרמני בישראל. הייתי אומרת: אפס – כזה אפס ענק – קיבל ראש הממשלה אתמול בדיפלומטיה. והדבר שכל כך מקומם, שהוא היה מוכן לשעבד – להקריב – את יחסי החוץ של מדינת ישראל עם המדינה, הייתי אומרת, הכי ידידותית לישראל באירופה, הוא היה מוכן להקריב אותם על מזבח האינטרסים הפוליטיים הצרים שלו. כל הרדיפה הזאת נגד "בצלם" ונגד "שוברים שתיקה", כל-כולה מקורה במאבק על לבו של הימין הקיצוני והמתנחלי, מי יצהיר יותר נאמנות לימין הקיצוני. זה חלק מהקרב הזה. וכשיש קרב כזה בינו לבין בנט וגורמים אחרים, אז צריך לסמן אויבים, צריך לסמן בוגדים, אז כל ביקורת על המדיניות של ממשלת ישראל בכלל נתפסת כבוגדנות, כחתרנות. כל מי שמבקר ביקורת לגיטימית את מדיניות ההתנחלויות והכיבוש נחשב לגיס חמישי, ועוד הם מעזים, בממשלה הזאת, גם ראש הממשלה וגם סגנית שר החוץ חוטובלי, לסמן, לתת ציונים. אתמול שר החוץ הגרמני נפגש עם חמישה ארגונים, כולל "שלום עכשיו", אז "שלום עכשיו" קיבלו את אות הברכה, או אני לא יודעת איך לומר את זה – נגדם אין לראש הממשלה – לא שהוא בעדם, אבל נגדם אין לו כלום, אבל העובדה ששר החוץ הגרמני נפגש עם "שוברים שתיקה" ו"בצלם" – הוא הציב לו אולטימטום, הייתי אומרת אקדח לרקה, דבר שלא עושים במדיניות חוץ. ראש ממשלה לא יכול להרשות לעצמו לקלקל באופן הזה את יחסי ישראל–גרמניה, אחרי שהוא עשה את זה עם אובמה בזמנו. אני חושבת שאנחנו עדים כאן לא רק לעובדה שראש הממשלה פגע ביחסי ישראל–גרמניה, אלא לעובדה שהוא מנסה לטשטש מציאות, והמציאות היא כזו: מי שעושה דה-לגיטימציה לישראל בעולם זה לא "שוברים שתיקה" ולא ב"צלם", זה המדיניות של ממשלת ישראל, של המשך הבנייה בהתנחלויות, של המשך השליטה על עם אחר, על מיליוני בני-אדם. אנחנו ביוני הקרוב נציין 50 שנות כיבוש של שלטון ישראל בשטחים. זה מה שעושה נזק בעולם, זה מה שעושה דה-לגיטימציה בעולם. אז מנסים לסמן ארגונים – בהתחלה מחוקקים נגדם חוקים: חוק החרם, וחוק השקיפות, וחוק שירות לאומי, ורודפים אותם, ושרים, כולל יאיר לפיד, יושב-ראש יש עתיד, כולם עושים סיבוב על הגב של "שוברים שתיקה" ו"בצלם". אני שמעתי כאן לפני כן את חבר הכנסת מאיר כהן. בכל הכבוד לבנים של מאיר כהן ששירתו בצבא, וגם הבנים שלי שירתו בצבא, החיילים והקצינים של "שוברים שתיקה" שירתו בצבא לא פחות מהבנים שלו ולא פחות מהבנים שלי, והם פטריוטים ישראלים לא פחות מהם, והם היו שם, והם היו בקרב, והם נאבקים על מוסריותו של צה"ל. הם מעלים דברים שהם ראו במו-עיניהם, דברים שהם חושבים שדגל שחור מתנוסס מעליהם. וכשהשלטונות מטים עין הצדה, ולא רוצים לברר, ולא רוצים להתמודד עם המציאות הבאמת-באמת מורכבת בשטחים, אז מסמנים אותם כבוגדים ומעניקים להם ציונים, ורודפים את "בצלם", ארגון שמתעד באופן סיסטמטי כבר 28 שנים הפרות של זכויות האדם בשטחים, שנעשות בשמנו ומטעמנו, כדי להניף את אותו דגל שחור על מה מותר ומה אסור – אז מסמנים אותם כבוגדים. כל מי שמבקש למתוח ביקורת על מדיניות הכיבוש וההתנחלויות, ישר מתויג, ישר הם בוגדים, ישר הם שמאלנים, צריך לרדוף אותם. חברי חברי הכנסת, זה דבר שהוא בלתי מתקבל על הדעת – ואני אומרת את זה בדיון בהקשר של חוק התקשורת; אנחנו מדברים על תקשורת שהרבה פעמים היא חלק מאותה תעשיית הכחשה והדחקה של מה שקורה שם בשמנו ומטעמנו, ואנחנו רואים בצורה ברורה, בצורה שיטתית, איך "בצלם" הופך להיות תקשורת אלטרנטיבית, כי כשצלם של "בצלם" צילם את אלאור אזריה יורה למוות, עושה וידוא הריגה למחבל מדמם – כן, הוא היה מחבל מדמם – אז הוא פרסם את זה ולא אף אחד אחר. כלי תקשורת כבר לא רוצים לדעת מה קורה שם. "בצלם" הציב את המראה הזאת, של מה שקורה שם, כי אנחנו עוצמים עיניים, אנחנו לא רוצים לדעת. במקום זה אנחנו רואים איך מירי רגב ובנט הודיעו שהם מקצים 10 מיליון שקלים לחגיגות שחרור – שחרור גוש-עציון, ירושלים ואני לא יודעת מה. התעשייה הזאת של ההדחקה וההכחשה היא תעשייה מאורגנת, שהממשלה משלמת עליה – אנחנו בעצם, ליתר דיוק, משלמים את המחיר – הכול כדי שלא נשאל ולא נבקש לדעת מה קורה שם, מה קורה עם הביורוקרטיה הזאת, שיוצרת שתי מערכות דין נפרדות, אחת למתנחלים בשטחים ואחת לפלסטינים; מה קורה עם היתרי תנועה, עם חופש תנועה, עם ביקורים, עם אישורים; מה קורה עם מציאות היום-יום של אנשים שמה שהם רוצים זה סממני ריבונות ודגל ומדינה, ואנחנו ממשיכים לשלוט וממשיכים לבנות כאילו אין מחר, כאילו אין עולם. יש לי הרבה פעמים הרגשה, גברתי, שפה מתנהלים כאילו הם על הטיטניק – הם נוסעים והם נוסעים והם נוסעים, והם לא רואים את הקרחון שבא ומתנגש עוד רגע מולם. ועל זה אני מבקשת להתריע. אני מבקשת לומר בצורה מאוד ברורה שכשאנחנו רואים – על ההתנהלות הבאמת-חסרת אחריות אתמול של ראש הממשלה, לקלקל את היחסים עם שר החוץ של גרמניה, ובכלל עם גרמניה, בשביל איזה רווח פוליטי קטן ואינטרסים פוליטיים מול בנט ומול הימין, כל אזרחי מדינת ישראל נאלצים לשלם את המחיר. זו מדיניות חוץ? זו ממשלה רצינית? לאן מובילים אותנו? מה האופק? מה העתיד שהממשלה הזאת מציעה לאזרחי ישראל? לאן אנחנו הולכים? כמה שנים נמשיך לשלוט על עם אחר? ואחר כך יש פיגועים, ויש טרור, ואומרים: מאיפה זה בא? וכל פעם מתעוררים. כמה אנחנו נמשיך עם ההזיה הזאת, כשהאנשים האלה חיים בייאוש ובחוסר תקווה – כמה נמשיך עם זה? חברי חברי הכנסת, הדבר הזה חייב להיפסק, והדבר הזה ייפסק כשייגמר – או כשיסגרו את בית-החרושת שמייצר מוטיבציה לטרור, את אותו בית-חרושת שאנחנו רוצים שהוא לא יהיה, וכשנפסיק לשלוט בשטחים, וכשננהל משא-ומתן, וכשיפסיק ראש הממשלה נתניהו עם האמירות הדמגוגיות האלה שלו – זה היה בבר-אילן: אנחנו תומכים בפתרון שתי המדינות, הוא אמר; מס שפתיים בשביל העולם. תומכים בפתרון שתי המדינות, אבל מה שהוא עשה בפועל – הוא ניהל את הסכסוך. ומה קרה לו? הוא חטף את זה בפרצוף בבומבה ישירה: הוא גילה שהסכסוך מנהל אותו. זה העתיד שאנחנו רוצים כאן? שהסכסוך מנהל אותנו, וכל מה שהממשלה הזאת עושה זה הסתה ורדיפה, בין אם זה נגד אזרחי ישראל הערבים, בין אם זה נגד שומרי הסף, בין אם זה נגד הפלסטינים, נגד השמאלנים, כל מי שלא בא לו טוב בעין – ועכשיו זה נגד התקשורת. במקום לחזק את התקשורת, לעודד תחקירים ועשייה – ויש לנו כאן פאר היוצרים והעיתונאים המצוינים – אז ראש הממשלה רודף אותם, וחומס אותם, ומבזבז מיליונים של כספי ציבור בשביל איזו מדיניות קטנה ועלובה של רצון ריכוזי לשלוט בתקשורת, לרמוס אותה עד דק. חברי חברי הכנסת, במקום שראש הממשלה דורך – לא צומח דשא. והתפקיד שלנו – התפקיד שלנו – וזו המחויבות שלנו – הוא להתקומם ולהגיד לו: עד כאן, אי-אפשר יותר, כשמטרטרים מדינה שלמה חודשים, חודשים, על תאגיד השידור הציבורי. ואנשים לא מבינים מה קורה פה, הרי רק לפני שנתיים ראש הממשלה אמר על עובדי רשות השידור שהם יותר גרועים מה"חמאס", ופתאום לפני חודשיים ראש הממשלה נפגש עם עובדי רשות השידור, והוא אומר שלבו נכמר עליהם. ממתי הוא גילה שיש לו לב, אני שואלת, גברתי היושבת-ראש? לב יש לו? זה לב מאבן, ציני, מניפולטיבי – נפגש עם אנשי רשות השידור כדי לנסות לרסק את התאגיד. אנחנו שומעים את האמירות האלה מהתאגיד, מראשי התאגיד, שניסו להכניס להם אנשים, מינויים פוליטיים. אמרה מירי רגב: מה שווה תאגיד השידור אם אנחנו לא יכולים לדאוג שהאנשים שלנו יהיו שם? ויושב-ראש הקואליציה דוד ביטן אמר: מישהו שמאלני, ראינו בדף הפייסבוק שלו. מה עוד תעשו כאן? משטרת מחשבות תעשו כאן, אחרי שאתם מפשפשים מה אנשים אומרים ומה אנשים חושבים? כל דבר שקורה כאן, שהוא לא לרוחו של ראש הממשלה, מנסים לחסל אותו, ורודפים אותו, ורודפים אותו, וכותשים אותו עד דק, עד שיאמר "מודה אני". אבל יש כאן קבוצה של אנשים שהחליטה להיאבק, והחליטה לא להסכים למניפולציה הזולה והשקרית של ראש הממשלה. אז בהתחלה זה היה כי הם שמאלנים, ואמרו שהם שמאלנים, ועובדי התאגיד הם שמאלנים, ועכשיו בכלל, הם סתם לא ממש עיתונאים רציניים, וצריך להפקיע מהם את חטיבת החדשות – איפה ראיתם התנהלות כזאת? איפה ראיתם גוף כזה שמורכב כך – תאגיד, אבל חטיבת החדשות היא במקום אחר? אני מודה, חברי חברי הכנסת, שאני עומדת כאן ואני אומרת: איך הגענו לרגע הזה, שאנחנו צריכים להגיד לחברינו את המובן מאליו? והמובן מאליו הוא שבמדינה דמוקרטית תקשורת צריכה להיות חופשית, תקשורת צריכה להיות נושכת, לא כל היום תחת אימת השלטון, רדיפת השלטון. מה מצפים? אתם יודעים, חברי חברי הכנסת, בהתחלה אמרו לנו: יהיו תוכניות כאלה, ואחר כך יהיו תוכניות כאלה. חברי חברי הכנסת, כשתקשורת אומרת לציבור מה לראות, זה מה שרוצה ראש הממשלה, אחר כך היא גם תגיד לו מה לחשוב. וזו סכנה. ואני לא מבינה איך הקואליציה ושרים בכירים בקואליציה וחברי קואליציה לא מתרעמים ולא אומרים לו: עד כאן; מגיעים לפשרות רקובות שלא היו עוברות בשום מקום אחר. ואנחנו נידונים עכשיו להיות כאן ולתמוך בפשרה רקובה שגובשה בכל מיני דילים וכל מיני הסכמות. חברי חברי הכנסת, זו חרפה. אנחנו בסיעת מרצ נצביע נגד ההצעה הזאת. אנחנו מתייצבים כאן היום ולא מבינים למה היו צריכים להזעיק אותנו לכאן, למה היה צריך לבזבז עוד 300,000 שקל כל יום, היום ואתמול. מי חס על כספי ציבור כשאנחנו חומסים את הכסף של ניצולי השואה ומבזבזים את הכסף הזה כאן על עוד כינוס, על קמיניץ, על דחיית התאגיד, ובשבוע הבא על החוק עצמו? תתביישו. תודה רבה, גברתי.
זה שאמרת עליו "מבכירי", כבר – – –
– – – מעולם לא חשבנו – – –
אתה לא מאמין במה שאתה אומר.
תודה, אדוני היושב-ראש, חברי חברי הכנסת, טוב לראות את כולכם, כשהגשנו את הצעת האי-אמון לפני שהכנסת יצאה לפגרה, לא ידענו שניתקל בכמה דברים שאני חושבת שאי-אפשר לעבור עליהם לסדר-היום. אני רוצה לשתף אתכם, חברי, בחוויה – חוויה זה לא המילה, אבל בחוויה איומה, בטראומה איומה – שעברנו, שלושה חברי כנסת מסיעת מרצ: חברי חבר הכנסת עיסאווי פריג', מיכל רוזין ואני, בערב יום הזיכרון. השתתפנו בערב יום הזיכרון שערכו פורום המשפחות השכולות הישראלי-פלסטיני ולוחמים לשלום. הגענו לאירוע בתל אביב, שהיו בו כ-4,000 ישראלים, כדי להשתתף בכאב המשותף ולחבק חברים שלנו שאיבדו את יקיריהם בקרבות בשנים האחרונות, שממשלת ישראל שלחה אותם להילחם, והם עשו את זה, כי הם היו פייטרים, והם נהרגו, והמשפחות שלהם חשבו שהגיע הזמן, שצריך להפסיק להקיז זה את דמו של זה, ורצו להשתתף בכאב המשותף. הגענו, שלושה חברי הכנסת, הגיעו משפחות שכולות, ואחרים, וברגע שהגענו עטו עלינו – עטו זה לא המילה – שעטו לעברנו – קבוצה של 200–300 מפגינים, שפכו עלינו מים, ירקו עלינו, זרקו עלינו מקלות, שכבר לא נדבר על הקללות, ולולא הייתה גדר, ולולא השוטרים הדפו אותם, זה יכול היה להיגמר אחרת. זה היה עם מבט של רצח בעיניים. אני לא רוצה לחזור על הקללות ועל השירים. שלושה חברי כנסת הותקפו. נכון, זה היה יום הזיכרון, אלה היו ימים קשים. לא שמעתי שום מילת גינוי במערכת הפוליטית, לא מפה ולא מפה. שלושה חברי כנסת הותקפו, אני אומרת את זה באחריות. לא ראיתי שעצרו מישהו, לא ראיתי שעיכבו מישהו. והאכזבה הכי גדולה, אני חייבת לומר, אדוני היושב-ראש – ואני שמחה שאתה יושב עכשיו בדיון – האכזבה הכי גדולה שלי הייתה אחרי הטראומה הזאת, כשהיינו בבית, ושמעתי אותך ביום החגיגי הזה אומר – ואני מצטטת: לא כל ימין הוא ימין פאשיסטי, ולא כל שמאל הוא שמאל בוגדני. ואני רוצה להתייחס למילים "שמאל בוגדני". מה זה אומר, הדבר הזה? קודם כול, בגידה זו עבירה פלילית. עצם הסימטריה בין לומר ימין פאשיסטי ולומר שמאל בוגדני נותנת לגיטימציה להתרת דם, חברי חברי הכנסת. לומר שיש כאן אנשים שהם בוגדים – חלקם, לא כל השמאל, אמרת; יש שמאל בוגדני. אני מנסה למצוא אותו, מי זה השמאל הבוגדני הזה, ובכלל, אם יש שמאל בוגדני, אז צריך לטפל בו. מה עשו לרבין כשהימין אמר עליו שהוא בוגד? היה מי שהבין את המסר, קרא בין השיטין, וכבר ראינו שמילים הורגות, וראינו שמילים הפכו לאצבע על ההדק. ומה הדבר הנורא? שהייתה על זה על זה ביקורת, אדוני היושב-ראש, ולא שמעתי אותך עד רגע זה מתנצל – –
– – שכינית את השמאל "בוגדני" – שיש שמאל בוגדני. אני מנסה לחפש את השמאל הבוגדני. זו התרת דם, אדוני. אני מנסה למצוא מי אלה הבוגדים, בשמאל. אני אומרת מראש: אני עומדת בראש מפלגה שמכנה את עצמה מפלגת שמאל, אז אני תוהה מי אלה הבוגדים, בשמאל, מי שתומך בפתרון שתי המדינות? מי שמאמין שמדיניות הסכסוך של נתניהו מביאה לזה שבסוף הסכסוך מנהל אותנו? מי שחושב שזו הזיה להמשיך לשלוט על עם אחר 50 שנה בלי שזה יתפוצץ לנו בפרצוף – אלה אנשי השמאל. מי שמאמין שהמשך הבנייה בהתנחלויות זה מטען חבלה בכל הסדר עתידי – אלה אנשי השמאל, וגם – כן – מי שחושב שחשוב להציב מראה בפני הציבור הישראלי על האמת שמעבר לחומות הבטון על מה שקורה בשטחים בשמנו ומטעמנו, כמו שעושים בצלם ושוברים שתיקה, אלה אנשי שמאל. ומי שחושב, חברי חברי הכנסת, שמדינת ישראל היא מדינתו של העם היהודי וגם של כל אזרחיה, ושחוק הלאום הזה אומר לדחוף לקדמת הבמה את ה"יהודית" ולדחוף לאחור את ה"דמוקרטית" – המשמעות של זה היא שזה אומר לאזרחי ישראל הערבים: תחפשו את החברים שלכם, אבל לא אצלנו, ו"דמוקרטית" בא אחרי "יהודית", לא יחד. מה זה אומר להתנגד לחוק הלאום הזה? זה אומר להיות אנשים שיש להם תפיסת עולם שוחרת שלום ושוחרת שוויון. אלה אנשי שמאל. מי שחושב שבסוף יגידו במקום מדינת ישראל מדינתו של העם היהודי וכל אזרחיה – אנחנו הופכים להיות מדינתו של העם היהודי וכל גזעניה, ומי שחושב, חברי חברי הכנסת, שלא צריך להחיל את החוק הישראלי בשטחים כמו שמבקשים איילת שקד ויריב לוין, במטרה לטשטש את הקו הירוק, שזה סיפוח דה-פקטו או שזה כבר אפרטהייד קלאסי – זה שמאל. אלה הם אנשי השמאל שאני מכירה – אנשים שרוצים לסיים 50 שנות שליטה על עם אחר בשטחים, 50 שנות כיבוש; שרוצים להגיע לפתרון של שתי מדינות וחלוקת הריבונות בירושלים, ולא רוצים לשלם יותר את מחיר הדמים, את מחיר השכול והריקבון המוסרי שהכיבוש בשטחים גורם לנו, של המשך השליטה על עם אחר. אנחנו לא רוצים להיות במצב שאנחנו ממשיכים להקיז זה את דמו של זה וממשיכים לנפק היתרי בנייה והיתרי מעבר והיתרי סחר. זו המדינה הדמוקרטית שקיווינו לה, שהתפללנו לה, ולא התפללנו לוולאג'ה, ולא לשועפאט; התפללנו לירושלים, אבל אנחנו מבינים שצריכה להיות חלוקת ריבונות בירושלים. אלה הם אנשי השמאל שאני מכירה, חברי חברי הכנסת. אני לא מכירה שמאלנים אחרים, אדוני היושב-ראש. מי זה בדיוק השמאל הבוגדני שאתה מתכוון אליו, אני רוצה להבין. ואם לא התכוונת אלינו, אז תסביר, אז תתנצל, אז תפרש, כי אחרת אתה מכניס את כל האנשים האלה, שדיברתי עליהם עכשיו, לסד של קבוצה שיש היתר להתיר את דמה; וראינו שזה כבר קרה. ואני חוזרת ומדגישה: היה מי שפירש היתרים כאלה לפעולה מעשית. אבל אני חייבת לומר, חברי חברי הכנסת, שהביקורת שלי היא לא רק על הדברים של היושב-ראש; בעיקר בעיני גרועה השתיקה של החברים שלך. אתם בקואליציה, לא רק שלא מחיתם, אתם גם נתתם הסכמה שבשתיקה להתרת דם, כששומעים דברים כאלה. אני מבינה שראש הממשלה עסוק אולי בחקירות שלו, הוא לא אמר כלום, ושר החינוך בכלל סטודנט כרגע, אז גם הוא לא אומר כלום. אף אחד מחברי הכנסת של הקואליציה לא חשב שהסיפור הזה עבר את הגבול – לומר שיש שמאל בוגדני, להתיר את דמם של חברי כנסת מהשמאל או של ציבור שלם בשמאל? מה קרה בכלל? למה לגנות? מה עשו, קראו לשמאלנים "בוגדנים"? אבל אני רוצה לומר שהביקורת שלי לא מופנית רק לצד הזה. הביקורת שלי מופנית גם לצד הזה. מה שמאכזב לא פחות, חברי חברי הכנסת, זה הרפיון הערכי המהדהד של מי שמתיימרים לקרוא לעצמם חלופה שלטונית, ובעצם מתנהגים בפועל כחדלי אישים. לא שמעתי, חוץ מחבר הכנסת אראל מרגלית, מישהו שגינה את ההתלהמות ואת הפגיעה בחברי הכנסת שהשתתפו, כולל דב חנין, בערב השכול הישראלי-פלסטיני. איפה האופוזיציה כשבאמת צריך לגנות? בואו נראה רגע את התמונה: מתנחלים שזורקים כל סוף שבוע אבנים על פלסטינים, על פעילי שמאל, על חיילי צה"ל – הם לא בוגדים. ניסינו להגיע למאחז הבלדים, לנו נתנו צו "שטח צבאי סגור", והמתנחלים המשיכו להיכנס פנימה וליידות אבנים על שוטרים, על חיילים, על אנשי . הם לא בוגדים, הרי הם עושים את זה מאהבת ישראל, ומפגיני ימין שמשליכים בקבוקי שתן על הורים שכולים בטקס יום הזיכרון וכמעט מבצעים לינץ', אני אומרת לכם, כמעט מבצעים לינץ' בחברי כנסת, הם לא בוגדים, הם הרי בסך הכול ערוגה שוטה, שלא לומר עשב שוטה. וגם המפגינים שקראו לחסל את הרמטכ"ל, בזמנו, כשהוא דיבר על אלאור אזריה והציב רף מוסרי אחר לצה"ל, הם הרי שיא הציונות, כמעט כמו הח"כים שבונים על אדמה פלסטינית ואז הם רצים לקדם חוק שמסדיר להם את השטח, אותו חוק הסדרה. חברי חברי הכנסת, אנחנו לא מדברים על שדים שנשלחו אלינו מהשאול, יש מי שמפעיל את השדים האלה, יש מי שמשתמש בהסתה כדי להפעיל את כל היצרים הקמאיים האלה, ואין צורך להזהיר איך זה יכול להסתיים, חברי חברי הכנסת, כי ראינו שהגבול נחצה. אין צורך להזכיר שוב, אני חוזרת ומדגישה, איך דברים כבר היו כאן, ואני אומרת את זה לכם, שלא תוכלו לומר: לא ידענו, ידינו נקיות. זה קורה כאן לנגד עינינו. אני רוצה לסיים, חברי חברי הכנסת, ולומר: אם היו לראש הממשלה ולחברי הכנסת – אם היו להם מינימום של אומץ ואחריות, הם היו קמים ומגנים את הקריאות לרצח, לתקיפה, לרדיפה ולהשתקה. ואני אומרת: זכותכם, חברי הכנסת, לתמוך בתפיסת עולם שונה משלנו, אבל אין לכם שום זכות לסתום את הפה. כשקוראים לשמאלנים "בוגדנים", וכשאומרים שיש "שמאל בוגדני", או כשמכים חברי כנסת – או כמעט זה נגמר אני לא יודעת במה – אני מציעה לכם והגיע הזמן שתגדלו עמוד שדרה ותשימו סוף להשתוללות הזאת. תודה רבה.
אין סימטריה בין לומר ימין פאשיסטי לשמאל בוגדני.
אתה יודע את זה. מי כמוך צריך לדעת שאין סימטריה בין ימין פאשיסטי לשמאל בוגדני. בגידה זו עבירה אחרת, יושבים בכלא עליה, אנשים נרצחו בגלל זה.
אדוני, אני לא זקוקה לתעודת היושר שלך ולהכשר שלך.
אדוני, אני לא זקוקה להכשר שלך – –
– – ואל תחלק ציונים. לא, אתה עושה מעשה שלא ייעשה. אל תחלק את האנשים בשמאל לטובים ורעים, ואל תיתן לי הכשר, עם כל ההערכה והכבוד – –
– – אני לא זקוקה להכשר הזה.
זה לא חופש ביטוי. זה מתן היתר להתרת דם, זה לא חופש ביטוי.
נתת לגיטימציה להתרת דם – – –
לא, לא. גברתי. רק שנייה, רק שנייה – – –
התקנון לא קובע שרשימה שיש בה הרבה מבקשים – – –
– – – בסוגיה כזאת דרמטית את יכולה יותר מאחד.
זה לא עניין של הרשימה המשותפת. השר אלקין, כל מי ששוחר שוויון זה עניינו. מה שאתם הולכים לעשות נוגד את מה שכתוב במגילת העצמאות – – –
למה, זאת לא מדינה דמוקרטית? אני רוצה להבין.
אבל תקשיב למה שאני אומרת: מדינתו של העם היהודי ושל כל אזרחיה – זאת המדינה פה. מה אתם רוצים – – – את כל הערבים?
– – – מדובר במילה "דמוקרטית".
– – – הם כתבו לכם את הצעת החוק – – –
שתיים, אתה לא חייב אחת, זו סוגיה כל כך רגישה – – –
זו סוגיה כל כך רגישה – – –
אל תתערבי. את הרבה פעמים – – –
– – – "א' זה אבא" כתבו לך את הצעת החוק. שני רוצחים יצאו מהקבוצה הזאת, שרצחו את הילדים ואת הנשים שלהם.
אדוני היושב-ראש, במדינת ישראל יש אזרחים שדמם סמוק פחות מדמם של אזרחים יהודים. לא ייתכן שבשבוע האחרון נרצחו שני תושבי כפר קאסם, שבעה מתחילת השנה, ואף אחד ממעשי הרצח לא פוענח. איפה משטרת ישראל? איפה השר לביטחון הפנים, שידע לקבוע קביעות דרמטיות על תפקידם של אזרחי ישראל הערבים בהצתות או בנגב או באום אלחיראן? איפה הוא עכשיו? איפה מפכ"ל המשטרה? איפה ראש הממשלה, שרק דיבר כאן, במליאה – ואני מצטטת – על ההגדלה הדרמטית של אכיפת החוק במגזר הערבי? איפה הדברים של ראש הממשלה ואיפה המציאות? משטרת ישראל, אדוני, גיבורה על חלשים בפתח תקווה.
אדוני היושב-ראש, חברי חברי הכנסת, אני רוצה להתחיל את הדברים שלי על הצעת החוק למתן סל שיקום לנשים מוכות שיוצאות ממקלטים לנשים מוכות – בתודות. אני לא יכולה בלי. תודה לשר האוצר על ההקצאה של 10 מיליון שקלים לתוכנית כוללת, למעטפת כוללת של רשת ביטחון לנשים; לשר הרווחה, ליושב-ראש ועדת הרווחה של הכנסת חבר הכנסת אלי אלאלוף, ולכל המשרדים, לביטוח הלאומי, לכל מי שרק אפשר, אני מקווה שלא שכחתי אף אחד, ולחברי חברי הכנסת שחתומים על ההצעה. אנחנו מדברים על הצעה כוללת, בפעם הראשונה, לנשים שיוצאות ממקלטים, כדי למנוע מהן לחזור לגבר המכה, לגבר שהן חיו אתו בטרור יומיומי. אני רוצה לשתף אתכם, חברי, שבמשך השנים העברתי כאן שורה של הצעות חוק, יחד עם קבוצה גדולה של חברי כנסת, שנועדו לתת סיוע נקודתי לנשים מוכות, מתן תגמולים לנשים יוצאות מקלטים, הבטחת הכנסה לנשים במקלטים לנשים מוכות; אבל בפעם הראשונה אני מציגה כאן הצעת חוק כוללת, שאישה שיוצאת ממקלט לנשים מוכות תקבל סל שיקום שיש בו הכשרה תעסוקתית וסבסוד מעונות לילדים. כמו שאמרתי קודם, אנחנו רוצים ליצור מעטפת תומכת לנשים שנזקקות לתקופה ארוכה של עזרה וליווי, כדי למנוע מהן לחזור למעגל הגבר המכה. אני רוצה לציין שיש בהצעה הזאת, בפעם הראשונה, בנייה של שמונה יחידות מעבר; יש נשים שלא יכולות לעבור ישר לדירה משלהן, והן זקוקות לדירת מעבר – שמונה או עשר דירות מעבר. אני רוצה לתת קצת נתונים: בישראל שוהות היום כ-700 נשים במקלטים, בדרך כלל ב-14 מקלטים ברחבי הארץ. הנתונים מראים שמהנשים האלה, משהו כמו 450 נשים יוצאות לחיים עצמאיים. זאת אומרת ש-350 נשים חוזרות הביתה אחר כך, אל האלימות, אל הגברים המכים. זה צריך להדיר שינה מעינינו. במקלט לנשים מוכות בירושלים, אישה לאישה, בעצם גיבשו הצעת חוק כוללת בשיתוף פעולה עם כל מנהלות המקלטים ברחבי הארץ. שיתוף הפעולה הזה הביא לכאן לראשונה סל שיקום רחב וגמיש, שרואה את הנשים, שמתאים את הסיוע שהן מקבלות לצרכים שלהן: סיוע נפשי לאישה, הכשרה מקצועית, השמה בעבודה, רכישת מיומנויות יומיומיות שנדרשות לניהול חיים עצמאיים, וכמו שאמרתי קודם, גם תקציב להקמה של דירות מעבר. אני רוצה להודות לחברות הכנסת מהאופוזיציה והקואליציה שחתומות על הצעת החוק הזאת, לשר האוצר – זה לא מובן מאליו – לשר הרווחה, גם על הקצאת המשאבים וגם על יישום התוכנית, ואני חושבת שההצעה הזאת מאותתת איזושהי תקווה שאפשר להתחיל בחיים חדשים שם בחוץ. תודה רבה.
אדוני היושב-ראש, חברי חברי הכנסת, ארבע נשים נרצחו השבוע, כפי שאמר חברי דב חנין; 16 נשים בחצי שנה, מתחילת השנה. וכשרוצחים נשים, זה עוד יום רגיל בכנסת. המדינה לא עוצרת את נשמתה, ראש הממשלה לא מתייצב במליאה, גם לא השר גלעד ארדן, השר לביטחון פנים, וגם לא שר הרווחה. אין נאומים, אין גינויים, אין התכנסות דחופה – מה עושים? עוד אישה נרצחה. ארבע נשים מתחילת השבוע. ואני שואלת: איפה השר לביטחון פנים? איפה התוכנית למאבק באלימות? איפה הממשלה כשצריכים אותה? וכשצריכים אותה, אדוני היושב-ראש, הממשלה הזו שותקת, כי דמן של נשים מותר, ונשים עדיין מוכות, נאנסות, מנוצלות לזנות ונרצחות בשל היותן נשים. עוד אישה נרצחה, עוד גופה נטולת פנים או שם. אנחנו שומעים על תיאורים גרפיים, על דקירות בפלג גופה התחתון, לעתים העליון, סימני אלימות קשים. עוד אישה נרצחה – עברנו על זה לסדר-היום. אני רוצה לספר לכם שלפני שהגעתי לכאן פגשתי כיתה מבית-ספר מירושלים, כיתה י', וכמחצית מחברי הכיתה לא ידעו שארבע נשים נרצחו השבוע. ארבע נשים, והממשלה לא התייצבה ולא קיימה קבינט חירום, כי כשנשים חיות בטרור יומיומי – 200,000 נשים או יותר במדינת ישראל מאוימות במרחב הביתי שלהן – אף אחד לא חושב שצריך לכנס קבינט. אז בטח בעוד כמה זמן נשמע אמירה רפה – ככה, לשם הגינוי – אבל שום דבר לא נעשה ושום דבר לא ייעשה, ואנחנו עוד פעם נהיה עדים לזה שמישהו יצקצק בשפתו. אני אומרת לכם, חברי חברי הכנסת, אי-אפשר לעבור על זה יותר לסדר-היום. אתמול העברנו בהכנה לקריאה שנייה ושלישית הצעת חוק של חברותי חברות הכנסת שלי יחימוביץ ומירב בן ארי ושלי, למענק, לסל שיקום לנשים שיוצאות ממקלטים לנשים מוכות. זה עבר בקריאה שנייה ושלישית בוועדה, וזה יבוא לכאן. אבל זו טיפה בים, אדוני. כשאישה נרצחת שום דבר כבר לא משנה. ויש תוכניות שמונחות ושוכבות כבר שנה וחצי, ומה נעשה אתן, אדוני? אני שואלת; איפה השר לביטחון פנים ואיפה ראש הממשלה? ומה צריך לעשות? ואיך זה יכול להיות שאחיותי נרצחות וכולנו שותקות? תודה רבה.
תודה רבה. אדוני היושב-ראש, חברי חברי הכנסת, למי שפספס, לפני כשעה אליעזר פישמן הוכרז רשמית פושט רגל, אבל הפרשה שלו רחוקה מלהיגמר, חברי חברי הכנסת. אני עומדת פה היום לתמוך בהקמת ועדת חקירה פרלמנטרית, בראשותו של חבר הכנסת איתן כבל – – –
אדוני, אני מתחילה מההתחלה, היה רעש. פישמן הוכרז היום רשמית פושט רגל, אבל הפרשה בעניינו רחוקה מלהיגמר, ואני עומדת פה היום כדי לתמוך בהקמת ועדת חקירה פרלמנטרית בראשותו של חבר הכנסת איתן כבל, יושב-ראש ועדת הכלכלה, בעניין פישמן. אבל אני חושבת, חברי חברי הכנסת, שגודל המחדל, היקף השחיתות ועומק הריקבון שנחשפו מחייבים הקמה של ועדת חקירה ממלכתית. רק ועדת חקירה ממלכתית תוכל להוציא לאור את הדברים האלה ולטהר את המערכת הבנקאית והרגולטורית; רק ועדת חקירה ממלכתית בראשות שופט תזכה לאמון הציבור. ושלא יובן לא נכון – אני נותנת את כל הקרדיט לחברי איתן כבל להקים כאן ועדת חקירה ולנהל, כמו שרק הוא יודע, את החקירה בעניין, אבל חקירה בראשות שופט הייתה נדרשת מצדה של הממשלה; שר האוצר והממשלה היו צריכים להכריז שהם מקימים ועדת חקירה ממלכתית. חשוב שהצדק לא רק ייעשה אלא גם ייראה. אני רוצה להזכיר לכם שלפני 32 שנה הוקמה ועדת בייסקי, ועדת חקירה ממלכתית בעניין קריסת מניות הבנקים, והיא עבדה ביעילות והפעילה את הסמכויות שלה, והיא פרסמה דוח שכולו ביקורת חריפה על הבנקים ועל ההנהגה הכלכלית של המדינה. אני חושבת שפרשת פישמן חמורה ומחייבת בדיקה יסודית, מקצועית, מעמיקה ובלתי תלויה לא פחות מפרשת מניות הבנקים. כפי שנדרשה אז ועדת חקירה ממלכתית, נדרשת ועדת חקירה ממלכתית גם היום, כי פרשת פישמן מחייבת חקירה יסודית, מקיפה ונושכת של הריקבון, הכשלים והשחיתות שאפשרו לפישמן להמר בכסף שלנו באופן כושל וכפייתי במשך שנים ולזרוק את החובות שלו על כולנו. אני מזכירה לכם שמיליארדים נמחקו מכספי ציבור ואיש מהמעורבים במעל – הבנקים ששפכו על פישמן עוד ועוד מהכסף שלנו, גם כשהיה כבר ברור שהוא לא יוכל להחזיר שקל, הרגולטורים שנאלמו דום בידיעה שאחר כך יסדרו להם איזה ג'ובים מפנקים בבנקים, וגם העיתונאים שעבדו בשירות של פישמן וניסו לצייר אותו כאיזה גאון עסקי, שתמיד מחזיר את החובות שלו – אף אחד מהאנשים האלה לא נתן את הדין. ושוב, אני רוצה להזכיר לכם, חברי חברי הכנסת: ב-2006 פישמן השקיע בהימור מסוכן בלירה הטורקית והפסיד 1.4 מיליארד שקל בתוך מספר שבועות; ואז החל כדור שלג מתגלגל, ובמסגרתו ביצע פישמן עוד ועוד הימורים כושלים, והוא קיבל עוד ועוד אשראי מהבנקים. פישמן הוא טייקון כושל ומהמר כפייתי שמינף את עצמו בלי חשבון ועשה טעויות אדירות עם כסף שלא שייך לו. את זה אנחנו יודעים כבר, זה התפרסם; אבל מה עם הבנקים? איר קרה שהבנקים נתנו לפישמן אשראי בלתי מוגבל, בלי ביטחונות, בלי ערבויות, רק על סמך איזו קריצת עין ולחיצת יד? אני שואלת אתכם: איזה מחיר ישלמו בכירי הבנק בבנק לאומי, גליה מאור, רקפת רוסק עמינח, אהוד שפירא ואיתן רף, שהם שהובילו את הבנק להפסד של מיליארד שקל? איזה מחיר ישלמו בכירי בנק הפועלים, שלמה נחמה, דני דנקנר, יאיר סרוסי וציון קינן, שדרדרו את הבנק להפסד של מיליארד שקל? האם מישהו מהם ייקח אחריות? האם הם יצטרכו להחזיר את חבילת השכר והבונוסים המופקעים שקיבלו, בשווי של מאות מיליונים, כדי לקזז קצת את הפגיעה בציבור ובכספי הפנסיה של כל אחד מאתנו? מי ששילם את המחיר על ההפקרות הזאת, על ההתנהלות המופקרת, זה אנחנו, חברי חברי הכנסת, כשקיצצו לנו בכספי הפנסיה שלנו או של ההורים שלנו. ואני גם שואלת, אדוני היושב-ראש: אתה ואני חוקקנו את חוק התספורות; אתה ואני היינו שותפים לחקיקת חוק הריכוזיות במשק. עברנו שורה של לחצים, דיברנו עם גורמים שונים, עם הבנקים והפיקוח על הבנקים. ואני שואלת: איפה היה הפיקוח על הבנקים בבנק ישראל כשאפשר לכל ההפקרות הזאת להתרחש בלי לפצות פה? האם המפקחים על הבנקים לדורותיהם שמשו כשומרי סף או שהם דאגו רק לג'וב הבא והמפנק שלהם? אנחנו זוכרים איך מפקחים על הבנקים עברו לעבוד בבנקים. בבנק ישראל מנסים למכור לנו – אתם מכירים את הנרטיב הזה – שהפיקוח מתנהל ללא רבב, וועדות האשראי בבנקים לא אחראיות לכלום, ובכלל, שתופעת האשראי שניתן לטייקונים – –
– – על סמך קריצה והבטחה – זו בכלל תופעה זניחה. איזה שטויות אלה, חברי חברי הכנסת. אנחנו מדברים כאן על שחיתות חוקית, שלא משאירה עקבות נייר ושאי-אפשר לקחת אותה לבית-משפט, אבל זו שחיתות; אין דרך אחרת להגדיר אותה. אם תוקם ועדת חקירה ממלכתית – ואני, כמובן, תומכת בוועדת החקירה הפרלמנטרית, בראשותו של איתן כבל – זו תהיה הזדמנות להבין באופן אמיתי כיצד מתנהלת המערכת הבנקאית בישראל, כיצד מתנהלים הגורמים המפקחים, אותם אלה שאמורים לשמור על הכסף שלנו, ומדוע הם מסרבים להפיק לקחים ולהשתמש בסמכויות הביקורת והאכיפה שלהם פעם אחר פעם. זו תהיה הזדמנות להבין אם כולנו שבויים בידיו של מועדון מצומצם של בעלי כוח ועוצמה כלכלית, תקשורתית ופוליטית, מועדון שהחברים שלו פועלים במחשכים, ללא שקיפות, ותוך עקיפת המערכת ומערכות הבקרה החיוניות לתפקוד התקין של כלכלה בחברה דמוקרטית. זה חשוב לא רק בגלל החקירה אלא בגלל האופן שבו ניתן יהיה להפיק לקחים לעתיד. ועכשיו, חברי חברי הכנסת, אחרי שאמרתי את כל זה, אני רוצה בכל זאת להדגיש למה פרשת פישמן היא כל כך חמורה. הסיבה הראשונה היא שיש כאן פשוט אפליה קשה. מי כמוכם יודע, כל שבוע אני מקבלת – אין לי ספק שאתם מקבלים – פניות מאנשים שנרדפים, גם על ידי הבנקים וגם על ידי ההוצאה לפועל, על כל מיני קשיים בהחזר חובות. הבנקים לא רואים את האנשים שבקצה החובות, הם לא מדברים אתם. הם מעקלים להם את כל מה שאפשר, כדי לגבות כמה שיותר חובות, ולא נותנים להם יותר שקל, ולא אשראי; הם פשוט מגלגלים אותם מכל המדרגות. אבל איך הם מטפלים בטייקונים? בכפפות של משי – בטייקונים, או במי שעמד פעם ליד טייקון או במי שהיה טייקון, שמכיר את האנשים הנכונים ושותה אתם קפה. ויד לוחצת יד. אז הסיבה הראשונה זו האפליה הקשה. הסיבה השנייה היא שפישמן מייצג תופעה. יש לנו כאן תופעה של קבוצה קטנה של אנשים שעושה עם הכסף שלנו מה שהיא רוצה. היא שולטת בכל הנכסים שלנו – במשאבי הטבע, בחברות שבהן מושקעת הפנסיה שלנו ובאמצעי התקשורת. והמסר שהבנקים משדרים להם – ולכן, אדוני, זה כל כך חמור – הוא שהם יכולים להמשיך לנהוג בנכסים האלה בהפקרות, ואין שום סיכוי שהם ישלמו מחיר אישי אם הם ייכשלו. זה המסר שמועבר אליהם. והסיבה השלישית, חברי חברי הכנסת, לכך שפרשת פישמן היא כל כך חמורה – כי זו השיטה. זו אותה שיטה שאפשרה לבכירי בנק לאומי לסייע ללקוחות להעלים מס, להשית על הציבור שמחזיק בבנק קנס בגובה 2 מיליארד שקלים, ולשלם ממש מעט מכיסם; וזו אותה שיטה שאפשרה לנוחי דנקנר להרים טלפון לחברים שלו בבנק כדי שהם ייתנו למקורבים שלו הלוואות בתנאים פשוט מגוחכים; ואדוני, זו אותה שיטה שמאפשרת ללב לבייב לדרדר את אפריקה ישראל לתספורת ממש בימים אלה על חשבון כולנו פעם אחר פעם, ולהמשיך להחזיק בשליטה בחברה. זו אותה שיטה, חברי חברי הכנסת, שמאפשרת למנהלים כושלים גם היום להמשיך לקבל הלוואות ולהחזיק בנכסים שלנו לנצח. לסיכום, חברי חברי הכנסת, שלא תהיה טעות ושלא יובן לא נכון: אילולא המחאה הציבורית האדירה שקמה כאן בשבועות האחרונים הבנקים היו מצביעים בעד התספורת של פישמן, שהייתה אמורה לחתוך באופן מיידי 92% מהחובות שלו לציבור. ופישמן – זה היה מאפשר לו שוב פעם להקים חברה חדשה, להיות חבר דירקטוריון ולפעול ללא כל הגבלה, כאילו הוא לא מחק מיליארדים מהכסף שלנו. אבל קרה כאן משהו מדהים, חברי חברי הכנסת: כשהתפרסם הסדר החוב, אלפי אנשים שלחו מכתבים למנהלי הבנקים – –
תודה, אדוני. אני מסיימת. – – פרסמו פוסטים בדף הפייסבוק שלהם, סימסו, התקשרו וזעקו ואמרו: עד כאן. לא ניתן שיעשו מאתנו צחוק, ושלא יעשו צחוק מהכסף שלנו. ורק הלחץ הציבורי הזה, אדוני, שינה את דעתה של המפקחת על הבנקים חדוה בר; ורק הלחץ הציבורי הפך את ההחלטה של הבנקים ומנע את החתימה על הסדר החוב המביש הזה, והיום הוכרז פישמן כפושט רגל. אבל זה לא סוף הסיפור, אל תטעו; זה רק ניצחון ביניים. בקרב הציבור קיימת תחושה עגומה של רפיון מערכות. ואני חושבת שפרשת פישמן נותנת לנו הזדמנות אדירה לחשוף את קשרי ההון–שלטון במדינת ישראל – הון–שלטון–עיתון, אני צריכה להוסיף, במדינת ישראל; את היקפי השחיתות החוקית, שמאפשרים לקבוצה מצומצמת של אנשים לשחק בכסף שלנו בלי לשלם על כך מחיר, ולהטיל אחריות אישית על בנקאים, רגולטורים ועיתונאים, שבמשך שנים, חברי חברי הכנסת, ידם הייתה במעל. אני רוצה להודות לך, אדוני, ולומר שאין הצבעה על ההצעה שלי, ואני מצטרפת בתמיכה בהצעה של יושב-ראש ועדת הכלכלה איתן כבל. תודה רבה.
זה לא – – – שלי, אל תתבלבלי.
עכשיו אתה מסית נגד בית-המשפט.
אתה מסית נגד בית-המשפט ונגד השופטים.
בכל דבר אתה מסית נגד בית-המשפט.
תודה רבה, אדוני היושב-ראש. אני נרגשת לעמוד כאן. אני רוצה לברך את חברותי חברות הכנסת מירב בן ארי ושלי יחימוביץ, השותפות שלי להצעת החוק הזאת. אני רוצה לייחד את הדברים שלי לתודות, חברי וחברותי חברי הכנסת – קודם כול לשר האוצר משה כחלון, שהקצה להצעת החוק הזו 10 מיליון שקלים. זה לא דבר מובן מאליו. נלחמנו על החוק הזה קרוב לשנתיים, וזו הזדמנות להגיד תודה לעלוה קולן, היועצת הפרלמנטרית שלי, על התפירה הסלונית, הייתי אומרת, מול גורמי משרד האוצר והרווחה גם יחד. תודה מיוחדת למי שניסח את החוק הזה, לעמותת אישה לאישה שמנהלת את המקלט לנשים מוכות בירושלים ורואה מקרוב מהם הצרכים של נשים מוכות שמגיעות למקלטים – ועמד על זה נכון חברי יושב-ראש ועדת העבודה והרווחה: מה קורה לילדים, מי מתקצב את הילדים, איך מסייעים לנשים שאחרי שהן כבר יוצאות מהמקלט לנשים מוכות, שלא תחזורנה למעגל הגבר המוכה, שתוכלנה להתחיל בחיים חדשים. ולכן, ההצעה הזאת נכתבה בידי אישה לאישה ועמותת רוח נשית, במטרה להגיש סל שיקום, מעין מעטפת כוללת תומכת שמתאימה לכל אישה באופן פרטני, לצרכים שלה, כדי שהיא לא תחזור למעגל הגבר המכה. ואני רוצה להודות לשר הרווחה, ולביטוח הלאומי, שעשו מאמץ, אבל תודה מיוחדת, באמת מקרב לב – זה לא מובן מאליו – לאדוני יושב-ראש ועדת העבודה והרווחה. אני יודעת שגם הודיתי לך בפורום אחר, אבל אני רוצה לומר, זו הצעת חוק מאוד מאוד מורכבת, כי יש בה הרבה נדבכים – דיור ושיקום פסיכולוגי וסיוע לילדים, ובסוף בסוף, אחרי שהגענו לכל ההסכמות, הגיעו המשרדים לוועדה, ואמרו: החוק הזה נהדר, ממתינים לו 10 מיליון שקלים קרוב לשנתיים, אבל התחולה שלו תהיה רק בעוד שנתיים, עד שיצאו למכרזים, ועד – אתם מכירים את הביורוקרטיה. כך עשה, יושב-ראש הוועדה חבר הכנסת חברי אלי אלאלוף ואמר להם: לא יקום, לא יהיה, תתאימו את עצמכם בתוך חצי שנה – וגם זה הרבה זמן – תתאימו את עצמכם. וכך הגענו עד הרגע הזה, ואנחנו כאן היום, אני מודה – בהתרגשות גדולה, בהתרגשות גדולה – עם הצעה שתסייע לנשים. אבל אני לא יכולה לסיים את הדברים שלי, למרות ההתרגשות שלי, ובנימה חגיגית משהו, בלי להתייחס גם לדברים שהעלה חבר הכנסת אלי אלאלוף. גם אני דיברתי אתמול. צלצלה אלי חברתי הטובה כלת פרס ישראל רות רזניק, ואנחנו עומדים חסרי אונים, גם חברת הכנסת עאידה תומא סלימאן טיפלה בזה וגם חבר הכנסת אלאלוף, וייחד לזה ישיבה שלמה: שני מקלטים של עמותת "לא" נסגרים – המקלטים לא עומדים בעומס. יש תקציב, ומה קורה, מה צריך לקרות כדי שהכסף הזה יעבור? זה לא יכול להיות. למה הנשים האלה נידונות? יש כבר כסף, זה לא שיש שרירות לב ולא רוצים לתת את הכסף; כולם כבר מבינים שהדבר הזה צריך לצאת לפועל. ומה הם יגידו לאותן נשים?
חבר הכנסת אלאלוף, מה היה ההסבר הרשמי, אפילו? אני לא סגורה שאני זוכרת את זה.
תהליך – נכון, נכון. אה, לא לא, אני זוכרת בדיוק: זה בתהליך של גיבוש קריטריונים, זו הייתה – – –
אפילו הקריטריונים גובשו, הם אמרו בוועדה. הקריטריונים גובשו, ואיכשהו זה תקוע. אני פונה אליכם – – –
לא קשור. לא, לא קשור לחוק.
נכון, זה לא קשור לחוק שלי לחלוטין, לחלוטין זה לא – – –
אני חושבת שחשוב שהקריאה תישמע. חברי בקואליציה, יש לכם קשרים, אתם מכירים את האנשים – אני לא יכולה לחשוב על זה שאישה נזקקת להגיע למקלט והיא מוצאת את עצמה בפני דלת חסומה. אז שוב, תודה רבה לכולם, אני מודה לכם. תודה.
הגזמת, מה קורה לך? אתה שומע את עצמך?
אין לי חוש הומור, אני פמיניסטית.
אדוני היושב-ראש, חברי חברי הכנסת, הצעת החוק שאני מגישה עכשיו היא של חברות הכנסת מרב מיכאלי, מיכל רוזין, תמר זנדברג ושלי. ההצעה הזאת נכתבה על ידי ארגון "מבוי סתום", במטרה לתקן איזשהו אבסורד – –
תודה, אדוני. – – במטרה לתקן איזשהו אבסורד שהוא בלתי מתקבל על הדעת. היום עשרות אלפי זוגות במדינת ישראל, אולי יותר – יש מי שטוען מאות אלפים של זוגות במדינת ישראל – לא רוצים להתחתן באמצעות הרבנות, לא רוצים את המונופול של הרבנות על הנישואים. נוסעים לחו"ל, לקפריסין, למדינות אחרות, היום גם לפראג, ונישאים בנישואים אזרחיים. וכשמתחתנים, כל הרומנטיקה עובדת, וחושבים שהחיים נהדרים, וחוזרים לארץ, ונרשמים כנשואים, אבל לפעמים החיים הם מורכבים, וזוגות שמצאו את עצמם נישאים – – – אני לא שומעת את עצמי.
חברי חברי הכנסת, הרבה מאוד זוגות נוסעים לחו"ל להינשא בנישואים אזרחיים, וכשהחיים מתפרקים – וזה קורה, כי החיים הם מורכבים – הם מבקשים להתיר את הנישואים שלהם. עכשיו, הם ידעו כשהם הגיעו לארץ, הם נישאו בנישואים אזרחיים – אלה נישואים שהוכרו לצורכי משכנתה, רישום וכו' – הם רוצים להתגרש בערכאה אזרחית, והם מוצאים את עצמם ניצבים בפני מונופול של הרבנות. אין שם קידושין, אלה נישואים שלא מוכרים על ידי ההלכה, והמונופול של הרבנות מחייב אותם להתגרש, אף על פי שהם נישאו בנישואים אזרחיים, בדרך של גירושים ברבנות. עכשיו, זה דבר שהוא בלתי מתקבל על הדעת, אבל מה שעוד יותר בלתי מתקבל על הדעת – שזוגות מספרים שהם מגיעים בפני הרבנות, והרבנות אומרת להם את הדבר הבא: אתם רוצים להתגרש? לא נישאתם על פי ההלכה, תינשאו עכשיו, אנחנו מסדרים לכם איזה הליך נישואין כזה על פי ההלכה, כדי שנוכל לגרש אתכם. זה דבר שהוא לא נורמלי, חברי חברי הכנסת. שני שלישים מהציבור בישראל תומכים בנישואים אזרחיים, אז אנחנו מבינים שאין במדינת ישראל נישואים וגירושים אזרחיים, אנחנו יודעים שיש קואליציות עם החרדים והדתיים, ועדיין מתחתנים ונישאים על פי הדין הדתי – 1953, שהוכנס לתוך החוק הישראלי, על פי חוק שבעצם מקדש את ההלכה שאישה היא קניין, היא רכוש הגבר, חוק שוביניסטי, גזעני, הייתי אומרת. אבל זוגות שלא רוצים להינשא בדרך הזאת, אז כשהם באים להתגרש הם מוצאים את עצמם בפני סיטואציה שהם צריכים להתגרש בנישואים דתיים? אני רוצה לספר לכם, אני פניתי למשרד הדתות ושאלתי שאילתה – רציתי לדעת כמה אנשים נישאו בנישואים אזרחיים וכמה ביקשו להתגרש וחייבו אותם להתגרש ברבנות. לקח למשרד הדתות תשעה חודשים, ובסוף הם ענו לי על השאילתה וכתבו: אין לנו נתונים. זה נראה לכם סביר? הרבנות הזאת מדקדקת, יש לה פרטים על כל אחד, מי התגרש, מי התחתן. רק לפני שבוע ראיתי שני עמודים בידיעות אחרונות ובעיתונים אחרים, פרטים על מספר המתגרשים במדינת ישראל על פי חלוקה יישובית. יש להם נתונים, הם לא רוצים לתת את הנתונים האלה, הם רוצים לחייב זוגות ישראלים שמצביעים ברגליים, ולא מתחתנים באמצעותם – הם רוצים לחייב אותם – אפילו שאין כאן קידושים, מדובר בהתרת נישואים. ולכן הצעת החוק שלנו אומרת שבני זוג שנישאו בערכאה אזרחית יוכלו להתגרש בערכאה אזרחית, דהיינו באמצעות בית-המשפט לענייני משפחה. אנחנו הרי יודעים מה הולך ברבנות: זה מריבות על כסף, ועל רכוש, ועל מזונות, ואז סוחטים נשים ואומרים להן: אתן רוצות לקבל את הגט המיוחל? אז תוותרנה, ותוותרנה – למה הם צריכים להגיע לבית-הדין הרבני אם הם נישאו בנישואים אזרחיים? חברי חברי הכנסת, בשנת 2006 היה בג"ץ שנקרא בג"ץ בני נוח, ובעצם הייתי אומר שבג"ץ זרק את הכפפה למחוקק ואמר: זה בלתי מתקבל על הדעת, הרי ההלכה לא מכירה בנישואים האלה, אין קידושים, אז איך עושים גטין? איך עושים גט במצב שההלכה אומרת שאין נישואים? שהרבנות מחייבת את בני הזוג האלה להתחתן כדי שיוכלו לגרש אותם? תשמעו, אנחנו השתגענו, אנחנו השתגענו, שאנחנו נותנים כוח כזה למונופול הממסדי הרבני, שאין חלופות לנישואים במדינת ישראל. במקום שיכירו בנישואים אזרחיים, רפורמיים וקונסרבטיביים, ודיברנו קודם על הרפורמים, אז אנחנו מחייבים זוגות שבחרו שלא להינשא מה שנקרא על פי ההלכה, כדת וכדין – אנחנו מחייבים אותם להתגרש ברבנות? נראה לכם סביר? הם נסעו לחו"ל – לא רק שהמדינה לא מממנת את הנישואים האזרחיים בחו"ל, המדינה מחייבת אותם להתגרש בדרך הזאת? זה נשמע לי אבסורד, בלתי מתקבל על הדעת, חברי חברי הכנסת. "מבוי סתום" זה ארגון שעוסק בסוגיות האלה, והוא ניסח עבורנו את הצעת החוק הזאת, שמבקשת להתיר נישואים באמצעות בית-המשפט לענייני משפחה. אני קוראת לכם, חברי חברי הכנסת, תנו כבוד למצפון של אנשים, אנשים שצו מצפונם הביא אותם לקיים טקס נישואים שלא באמצעות הרבנות – תאפשרו להם – תכבדו אותם – גם להתגרש שלא באמצעות הרבנות. תודה רבה.
אדוני היושב-ראש, מה הפלא שהקואליציה הזאת מתנגדת להצעת חוק להתרת נישואין בבתי-משפט לענייני משפחה, כשאנחנו שומעים עכשיו את המשנה של סגנית השר חוטובולי, שמסבירה לנו על התנ"ך. את הסברת לנו על התנ"ך?
מה את חושבת, שיש לך מונופול על מורשת ישראל ועל ערכי התרבות? מה שאת מסבירה לנו זה אמונות טפלות, זה מה שאתם מכניסים לילדים בבתי-הספר. תגידי לי איפה שמעת – – –
תגידי לי איפה שמעת אותי מדברת על זה.
– – כשבבתי-הספר אומרים לתלמידים שחמץ – – –
אדוני היושב-ראש, אני רוצה לתת כאן מקבץ דוגמאות שעלו מפי תלמידים בוועדת החינוך של הכנסת, שהשבוע ניהל אותה חבר הכנסת מרגי – תלמידים שהגיעו ממקומות שונים ברחבי הארץ סיפרו – ילדים בני 13, 15 ו-16 – מה מלמדים אותם, מה זו הזהות היהודית – –
– – מה הזהות היהודית שמלמדים אותם – עוד פעם אני אגיד לך – – –
– – חמץ בפה זה שורף, אמרו להם. חמץ בפה זה שורף.
בכיתה ז' אמרו להם שלקרוא ספר תפילה זה טוב – –
– – כי זה יביא לזיווג נכון. בכיתה ז'. ואם תעשו הפרשת חלה יהיה לכם זיווג מצוין.
ומכנסיים קצרים מדי – אתם לא יכולים ללכת עם מכנסיים קצרים מדי.
אדוני היושב-ראש, בגן ילדים – – –
חברת הכנסת רוזין, אני אוכלת אותם בלי מלח גם ככה. תודה.
אדוני היושב-ראש, בגן ילדים באו בנות שירות לאומי מטעם מינהלת הזהות היהודית ואמרו לילדות ללבוש חצאיות, כי לא הולכים עם מכנסיים. את זה סיפרו. וילדים שלא רצו ללכת לקברי צדיקים בבית-ספר בחיפה, אמרו להם שיורידו להם בציון, אמרו להורים שלהם. אנחנו בעד פרקי אבות, ואנחנו בעד מורשת ישראל, ואין לכם מונופול על היהדות – –
– – אין לכם סמכות לקבוע שהיהדות היא יהדות מעוותת ואמונות טפלות. זה מה שהבאת פה היום.
אדוני, אני מבקשת להירשם להתנגד.
אדוני היושב-ראש, חברי חברי הכנסת, הרבה פעמים אנחנו נתקלים בהצעות חוק שלכאורה באות להיטיב עם הצרכן, אבל כשאתה ככה מדקדק, בודק מה עומד מאחורי הצעת החוק, אתה מבין שלעתים יש חברי כנסת שעובדים בשירותן של חברות שיש להן אינטרס לקדם חוקים. זו הצעת חוק בשירותה של חברת קייטרינג – אין לי מושג איזו, אבל זו הצעת חוק שנועדה לקדם אינטרסים של קבוצה מסוימת – –
– – שיש לה אינטרס לכפות על בעלים של אולמות – תראו את הסיטואציה: נניח שאת בעלת אולם, קנית שטח, השקעת, בנית, עשית. את מציגה עסקת חבילה. באים עכשיו ואומרים לך בחקיקה – לחייב אותך להביא את הקייטרינג משם – זה יכול להיות מקלקיליה – –
– – והמים מטול כרם, ואת תהיי חייבת לקבל אותם, כי מישהו רוצה לקדם ולשרת אינטרסים של בעלי עניין. אלה הצעות חוק שמשרתות בעלי עניין, שאחר כך מצ'פרים את חברי הכנסת. אני חושבת שחייבים להתנגד לזה.
אתה רוצה אורתודוקסיה – – –
אדוני היושב-ראש, חברי חברי הכנסת, זה רגע מרגש ביותר; אחרי מאבק של למעלה מעשור, חברנו כאן, בשותפות לא מובנת מאליה, חברתי שולי מועלם, אני ועליזה לביא בהצעה שלי, יחד עם חברת הכנסת עאידה תומא סלימאן, ובגיבוי של חברות כנסת רבות, פמיניסטיות, שיושבות כאן; בתמיכת שרת המשפטים ושרים אחרים, וכמובן, המטה למאבק בסחר בנשים ובזנות, כל קואליציית הארגונים. ותודה אחרונה אני רוצה לומר גם לעוזרת שלי לשעבר, עלוה קולן, שהייתה שותפה לניסוח החוק ולמאבק בצרכני הזנות, ולאותה הצעה שכבר עמדו עליה, שהיא הצעה די נרחבת וחדשנית, שמצד אחד מבקשת להפליל את לקוחות הזנות ומצד שני לאפשר לנשים שורדות זנות סל שיקום נרחב. אני רוצה להישמע דרמטית, ואני מקווה שככה זה נשמע: ההצעה הזאת מדברת על הצלת נפשות, ולא אחרת, וכנסת ישראל, שתצביע היום על ההצעה הזאת, בעצם נוקטת עמדה מוסרית חד-משמעית וקובעת נורמות ערכיות ומוסריות שזנות היא פשע. היא פשע נגד זכויות האדם בכלל ונגד נשים בפרט. מי שלא מבין שהגיע הזמן לתייג זנות כאלימות מינית, כפשע, כפשע של אונס נגד נשים מוחלשות – והכול, אתם מכירים את זה, תחת איזשהו מסווה של מסחר, של חילופי כסף – אנחנו מדברות על פשע. ואל תתבלבלו, יש כאלה שהתבלבלו לאחרונה: זנות היא לא פרנסה של נשים; זנות היא תעשייה של עולם הפשע; זנות היא שעבוד אלים של נשים, והסרסורים והלקוחות הם המקור לניצול המיני של הנשים. הם הכוח הכלכלי שעומד מאחורי התעשייה הזאת, והם אלו שמייצרים לה את הביקוש. בזה שאנחנו מתכנסים היום בכנסת ומבקשים, באמצעות המשפט הפלילי, לקבוע נורמה חברתית מוסרית לאסור צריכת זנות ולהפליל את הלקוחות, אנחנו מעבירים מסר חד-משמעי שגוף האישה הוא לא מוצר שניתן למכירה. וכדאי אולי לחדד: אנחנו לא מדברים על סקס – אל תטעו – אנחנו מדברים יחסים של כוח ושליטה בין המינים, שמשקפים דבר הרבה יותר גדול, וזה חוסר השוויון בין נשים לגברים בחברה. אני מוטרדת, ואני רוצה לשתף אתכם. בימים האחרונים, אחרי כל ההתרגשות והכתבות בכלי התקשורת, נוצר כאן איזשהו שיח כוזב, אני חייבת לומר – בעיקר של גברים, אבל גם של נשים שהן משת"פיות של הסרסורים – שיח כוזב שדן בזכויות של נשים; אנחנו מדברים על עידן חופש מיני, אז יש להן זכויות כמובן למכור את גופן, ומה עם הזכויות של גברים לרכוש שירותי מין מהנשים האלה. חברי חברי הכנסת, השיח הכוזב הזה מתעלם מהעובדה שהזנות היא לא איזו תופעה חדשה שצמחה לה בעולם הליברלי כחלק מחירויות הפרט ומהרצון של אנשים חופשיים להגיע למימוש עצמי. אנחנו חייבים את הקונטקסט, את המציאות ההיסטורית שעודדה את ההתפתחות של הזנות. ובמציאות ההיסטורית הזאת אנחנו מדברים על אי-שוויון בין נשים לגברים. חייבים לזכור את הקונטקסט הזה. זה לא עכשיו איזה דיון: אנחנו בחרנו, היא בחרה – אני בחרתי להיות חברת כנסת, אתה עיתונאי, והיא בחרה להיות זונה. זה שיח כוזב. חייבים לשרש אותו. חייבים להבין את זה. חברי חברי הכנסת, ברור שהדרך לפעול לטובת נשים בזנות היא כמובן להילחם בעוני ובאפליה, כדי שתהיה לנשים פרנסה ראויה. אבל במקביל אנחנו צריכים להפליל את צרכני הזנות, כדי לעמת אותם עם ההשלכות של המעשים שלהם. ראינו את זה במדינות שאישרו הפללה, איך הדבר הזה הביא למיגור כמעט מלא של הזנות. אנחנו רואים שיש נזק ממש ממש גדול – כמובן, קודם כול לנשים בזנות; אבל הנזק הזה שבחקיקה, שאומרים לנו: מה, עכשיו, אתן הולכות לגדוע להן את הפרנסה – אני חושבת שהנזק בזנות הוא כבד עד כדי שיש בו כדי לגבור על הרצון והבחירה הכנה של חלק מהנשים "לעסוק" בזנות, ועל האינטרס שלהן להמשך קיומה במסגרת החוק. אדוני, אני רוצה לסיים ולומר שבזמנו, ביטול העבדות ערער את כל מסגרת החיים של הרבה עבדים והותיר אותם ללא קורת גג וללא פת לחם, עד שהם התאוששו ושיקמו את חייהם מחדש. העובדה הזאת לא הובילה אותנו למסקנה שביטול העבדות היה שגוי; העובדה הזאת רק ממחישה כמה חיוני התפקיד של המדינה, כמה חיוני התפקיד של חברי הכנסת, כדי לאפשר לאנשים לבנות חיים חדשים. אנחנו מדברים בחברה שמציבה נורמות, שמדברת על כבוד האדם וחירותו. אנחנו חייבים להתערב כשגברים הופכים נשים לאובייקט ולא רואים שבצד השני יש בת אדם, וזו חובת המדינה להציל אותה מניצול. תודה רבה, אדוני.
כשנהיה אנגליה, נאמץ את – – –
אדוני היושב-ראש, חברי חברי הכנסת, סיעת מרצ תצביע נגד ההצעה. בעיני, הפשרה שהוצגה כאן על ידי הרבה מהדוברים היא פשרה רקובה.
אדוני היושב-ראש, אני חוזרת על עמדתי: סיעת מרצ תצביע נגד הצעת החוק הזאת. הארכת תקופת ההתמחות לשנה וחצי היא פשרה רקובה שהושגה בין כל הצדדים, ואני לא רוצה להתחיל לפרט את הצדדים. ומה הבעיה? למה הושגה הפשרה הזאת? כי יש בכנסת הזאת יותר מדי עורכי דין ויש פה גילדה שרוצה למנוע כניסה מהירה של אחרים לגילדה שלהם.
הגילדה חזקה, דרך אגב, במקצוע המשפטים, עריכת הדין, היא בוודאי הכי חזקה. הדבר הזה מצריך שידוד מערכות מהיסוד לגבי הגילדה של עורכי הדין. יש לי יתרון, אני למדתי חינוך מיוחד. לא עסקתי בזה. אומנם פה בכנסת זה הביא לי יתרון – –
– – פה בכנסת זה הביא לי יתרון, אבל אני רוצה להגיד לך שמעולם – – –
אדוני היושב-ראש, יושב פה חבר הכנסת אחמד טיבי. קודם שאלנו אותו כמה זמן זה התמחות בגינקולוגיה. אם היה פה רוב לרופאים אז יכול להיות שהיו גם מאריכים את ההתמחות בגינקולוגיה. הדבר הזה הוא בלתי מתקבל על הדעת, שיש כאן קבוצה גדולה ומשמעותית שקיבלה את הפשרה שהגיעו אליה שרת המשפטים וראש לשכת עורכי הדין. זו פשרה שאין לה מקום.
זו סטירת לחי לעורכי דין צעירים, שרוצים להצטרף למועדון ואתם הופכים את זה למועדון חברים סגור. אתם מקשים. אתם מקשים ומעלים את רף חסמי הכניסה.
אני חושבת שזה לא לעניין. זה ברור שאין חסם כניסה, אבל ברגע שאת עושה שנה וחצי – הארכת תקופת התמחות – אז מה המסר שאנחנו מעבירים לאותם סטודנטים צעירים? שהם יהיו עבדים שנה וחצי במשרד עורכי דין? את כבר שכחת את זה, שכחת מתי היית מתמחה. אני יודעת על מה אני מדברת. אני רואה את הצעירים המתמחים – שולחים אותם: תלך, תתייק, תבוא. מה יעשו אתם בחצי השנה הזאת? מה יהיה התפקיד שלהם בחצי השנה הזאת?
חברי חברי הכנסת, אני אומרת לכם, יש לכם עוד כמה דקות לנשום ולחשוב. תכף יעלו פה עוד חברי כנסת לדבר. תשקלו היטב את העמדה שלכם. אני קוראת לכם להצביע נגד. תודה רבה.
גברתי היושבת-ראש, חברי חברי הכנסת, אנחנו נמצאים בתחרות מי יצהיר יותר נאמנות לימין המשיחי, המתנחלי, כמעט, הייתי אומרת, ההזוי. חברי חברי הכנסת, הצעת החוק של חברת הכנסת שולי מועלם, אחרי שהיא לא הצליחה לעלות להר הבית ולהפוך את הסכסוך כאן מסכסוך לאומי לסכסוך דתי, הביאה לנו עכשיו הצעת חוק שמבקשת לסנדל כל סיכוי להסדר עתידי, ואנחנו יודעים שלא יהיה שום הסדר בלי פשרה בירושלים. וכשעמדנו במקומות שעמדנו, לא התפללנו לאל-וואלג'ה ולא התפללנו לשועפאט, ותצטרך להיות פשרה, גם אם אתם רוצים עכשיו לבנות בין ירושלים לצפון הגדה או למזרח הגדה, לבתר את הגדה המערבית, ליצור מצב שלא יהיה אפשר להגיע כאן להסדר. כל מה שאתם רוצים זה לסכל כל סיכוי להסדר. זה שאת אומרת את זה, אני לא מתפלאת, אני יודעת את העמדות שלך, אבל הממשלה תומכת בחוק הזה? חברי הקואליציה תומכים בחוק הזה? מה התחרות הזאת מי יצהיר יותר נאמנות לירושלים? לפני כמה שבועות התקיימה ועידת הארץ לשלום. הופיע בה שר החינוך בנט, שקודם ראינו אותו פה במופע השתלחות – אני לא יודעת אפילו איך להגדיר את זה, אני מודה שאני לא זוכרת פופוליזם כזה כבר הרבה זמן. ואמר בנט בוועידת השלום של הארץ – הוא אמר ככה, אני מצטטת: ירושלים היא מעל הרציונל. ואחר כך הוא הוסיף את המשפט – שאני לא מבינה איך עברנו עליו לסדר-היום – הוא אמר: מוטב ירושלים מאוחדת מהסדר מדיני. אתם מבינים את זה? בנט, מה הוא אמר? מוטב ירושלים מאוחדת מהסדר מדיני. אז מה הפלא שעומדת כאן שולי מועלם ומסבירה לנו באותות ובמופתים על הקשר הרגשי שלנו לירושלים, שהחלק המזרחי שלה – –
– – הוא עיר בזבל. לא מנקים שם, ולא בונים שם – עיר בזבל, ככה הפכו את ירושלים המזרחית. ומסביר לנו בנט שירושלים מאוחדת חשובה יותר מהסדר מדיני. אתם השתגעתם? אם ירושלים הייתה כל כך משגשגת תחת הממשלה שלכם, ולא הופכת למוקד של טרור, ולא הייתם מחליטים החלטות מעוותות – –
– – החלטות מעוותות, לגלגל את האחריות לפתחה של המשטרה, כי לא רוצים לקחת החלטות, כי ראש הממשלה נתניהו חש את בנט נושף בעורפו, ובמקום לקבל החלטות מדיניות הוא קיבל החלטות פוליטיות. חברי חברי הכנסת, לפני 68 שנים – מתאר עמוס עוז – אני רוצה לקרוא לכם את זה – מתאר עמוס עוז בספרו "סיפור על אהבה וחושך" – אחד הספרים הכי יפים שנכתבו כאן, במדינת ישראל – מתאר את ההתרגשות והחגיגות ברחובות ירושלים של אז, כשהקהילה הבין-לאומית הכירה במדינת ישראל, וזה היה הרבה לפני הכיבוש. והוא מספר, אני מצטטת: "מיד ליד ומפה לפה עברו בקבוקי המיץ, הבירה והיין, וזרים התחבקו ברחובות ונישקו זה את זה בדמעות". סוף ציטוט.
ו-68 שנים אחרי, אנחנו דנים בחוק ירושלים, בעיר מפולגת ומחולקת שנשפך בה דם מיותר, בעיר שבה כל ילד שלישי הוא עני, בעיר שיושבת על חבית של חומר נפץ, של חברת כנסת שרוצה ב-80 חברי כנסת למנוע כל סיכוי להסדר.
אני מסיימת במשפט אחרון, אדוני.
אני רוצה להציע עוד חוקים שנועדו לסנדל את העתיד: לא תוקם קואליציית שמאל אלא ברוב של 80 ח"כים; לא ייחקר רוב ממשלה אלא ברוב של 80 ח"כים; לא יפונה בנט ממשרד החינוך אלא ברוב של 80 ח"כים, ולא יוזכרו המגנומטרים אלא ברוב של 80 ח"כים. תודה, אדוני.
חבר הכנסת קיש, היה רשום לנו להצביע בעד, ואנחנו ידענו שאנחנו מצביעים בעד. עכשיו, עלה לו שמולי, ואנחנו יושבות ומקשיבות לו – מה פתאום אנחנו בכלל מקשיבות לו? – והוא שכנע אותנו.
רגע, רגע, רגע, רק עוד חצי משפט. ולא חשבנו על זה. בשיא הספונטניות אמרתי למיכל – –
– – בואנה, הוא דיבר דברי טעם, הצליח לו לשם שינוי, ובשיא הספונטניות – –
– – אני רצינית – לא הייתה כאן – לא הייתה כאן – – –
אדוני היושב-ראש, אם היינו עושים תרגיל, זה לא היה על כלבת
צריך לדעת מתי להפסיק. איבדת את זה עכשיו לחלוטין.
– – – שמעתי והשתכנעתי – – –
– – – אני שומעת – – – על מה אתה מדבר – – –
אני שמעתי אותך – – – לא חשבתי – – –
– – – כולם כאן התנצלו – – –
– – – מודה ועוזב, ירוחם – – –
– – – אני לא רוצה לשמוע אותך – – –
