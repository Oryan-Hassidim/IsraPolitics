אדוני היושב-ראש, כנסת נכבדה, זה היה יכול להיות יום אחר, יום של הסכמה לאומית רחבה. זה היה יכול להיות יום של תקווה אמיתית לשלום ולפיוס עם הפלשתינים. זה היה יכול להיות יום אחר, יום שהיינו יוצאים יחד בתוכנית של הסדר מדיני אמיתי, אחראי, רציני, שאין בו כל כך הרבה סכנות - בכל הסדר יש סכנות, אבל פה כמות הסכנות היא מעל ומעבר לכל היגיון ולכל מה שעם יכול להרשות לעצמו - הסדר שאינו דגם ניסיוני בלתי הפיך. לו רציתם, כך היה קורה. אבל לא רציתם. לא הבנתם שגם לשלום צריך הסכמה לאומית רחבה, אחרת לא יצלח. 
בשתי שאלות אני נתקל ללא הרף. הראשונה: האם אינך סומך על יצחק רבין, רמטכ"ל ששת הימים? אני מצטער לומר לכם, חברי הכנסת, הכרתי את רבין איש הצבא והערכתי אותו מאוד. אך אין זה אותו אדם. לצערי - ואני אומר "לצערי" במלוא הכנות; לא היה לי מעולם ריב כלשהו עם יצחק רבין, במשך יותר מ-40 שנה - לצערי, לא נשאר מאומה מכל עקרונות הביטחון הציוניים שלו. בשישה ימים שחרר את חבלי המולדת, ביוני 1967. ובשישה ימים, בספטמבר 1993, קרס והתמוטט וחתם על הסכם הכניעה לערפאת בבית הלבן, הסכם גרוע אפילו למי שרוצה פשרה. לא מדובר כאן בעזה ויריחו תחילה, אלא הכול ומייד, לפי לוח זמנים שעליו התחייב, לרבות משא-ומתן על ירושלים ומתן זכות השיבה. והשאלה השנייה: למה לא לנסות? הרי אנחנו רק מנסים. והיה והניסיון לא יצליח, נחזיר את המצב לקדמותו. מה, אתה מזלזל בצה"ל? מוסיפים ושואלים. אדוני היושב-ראש, אני מכיר את צה"ל טוב יותר מרוב היושבים כאן, מימין ומשמאל. השתתפתי בכל מערכות ישראל, ואני רוצה לומר לכם שצה"ל איננו כול יכול. לדוגמה, בימים אלה - 20 שנה למלחמת יום הכיפורים, שרק במחיר כבד ביותר הסתיימה כפי שהסתיימה. וזאת לזכור, היא לא התרחשה במרכז הארץ. אני מזהיר כאן: לא ניתן יהיה להחזיר את המצב לקדמותו, כי לא סיכמתם מראש אפשרות כזאת. יש לזכור, ארצות-הברית עומדת מאחורי ההסכם. הסכמתם לגורמים בין-לאומיים שיעמדו כחיץ בינינו לבין ארגוני הטרור. וכי נפגיז קנדים ואמריקנים ואיטלקים, או נירה בנורבגים, בהולנדים, בבריטים? לא נעשה זאת, ובצדק. מה שעושים הפעם הוא בלתי הפיך, וצריך לדעת זאת. לצערי, עשיתם את הדבר הרציני ביותר בחיינו, בדרך הכי פחות יסודית. גם עכשיו אתם יכולים עוד למנוע הרבה מן הסכנות, אם תעשו את הדברים הבאים: הורידו את דגלי אש"ף מעל חומות העיר העתיקה בירושלים והניפו את הדגל הכחול-לבן. סגרו מייד את מטה אש"ף בירושלים, ב"אוריינט האוס", לפני שהבניין יהפוך לבית הממשלה הזמנית-קבועה של אש"ף, ואל תאפשרו פתיחת משרד כלשהו של האוטונומיה, אחרת תהפוך ירושלים לבירת המדינה הפלשתינית. ישבו יהודים בכל מקום בירושלים. אני מזהיר: כל חלק מירושלים שבו לא יחיו יהודים, לא יהיה בידינו. אל תחזירו פליטי 1967 ומלחמת העצמאות. צה"ל וכוחות הביטחון של ישראל הם שיהיו אחראים לביטחון חוץ ולביטחון פנים, פרט לענייני חוק וסדר שבין ערבים לבין עצמם, וייהנו מחופש תנועה מלא. לא יורשו אנשי אש"ף מזוינים או בלתי מזוינים להיכנס לכל חלק של ארץ-ישראל ממערב לנהר הירדן. אסור שייכנס כוח בין-לאומי. כדי למנוע פגיעות במתיישבים יהודים ולמנוע מלחמה בין יהודים לבין ערבים צריך לקבוע עכשיו שהאוטונומיה לא תחול על האזורים המיושבים ביהודים, צירי התנועה המחברים את הים התיכון עם נהר הירדן וים-המלח, ובין הים התיכון לנגב המערבי ורצועת-עזה. כבישים אלה משמשים את רוב האוכלוסייה היהודית המתגוררת ביש"ע. כמו-כן לא תחול האוטונומיה על אזורי ביטחון נוספים. יהיה רצף טריטוריאלי יהודי. האוטונומיה לפלשתינים, שהיא תוכנית גרועה בפני עצמה, אבל זה מה שחתמתם, תהיה אחת, אך ללא רצף טריטוריאלי, והיא תכלול את מרבית האוכלוסייה הערבית. יהיה חופש תנועה אזרחי לכול, פרט למשטרה הפלשתינית שתוכל לנוע רק בתחומי נפות האוטונומיה הערביות, ובכך יימנע החיכוך העיקרי בין המתיישבים היהודים לבין המשטרה הפלשתינית. אני מתריע, שאם לא נעשה כך תהיה מלחמה ממש בין המתיישבים היהודים לבין המשטרה הפלשתינית. יש לחזק את היישובים היהודיים ביש"ע ולהפסיק את האפליה והקיפוח על-ידי הממשלה כלפי יהודים שחיים שם. ממשלת ישראל, שמגייסת היום כספים ברחבי העולם לאוטונומיה של אש"ף, מפלה היום לרעה אזרחים יהודים החיים באותם שטחים. אני פונה מכאן לאזרחי ישראל תושבי ירושלים ושפלת החוף: דעו לכם וזכרו, לא אתם מגינים על מתיישבי ההר, הם המגינים עליכם. הם, המתיישבים בהר אפרים, ביצהר, בתפוח, במגדלים, באריאל, באלון-מורה, בקדומים ובמקומות אחרים, בבית-חג"י, בכרמל, במעון, בבית-יתיר, בסוסיא ובשמעה שבהר חברון, בנווה-צוף, בנחליאל ובעטרת, בטלמון ובדולב, במעלה ובנילי שבחבל בנימין. הם יגנו על עצמם, הם לא יזוזו ממקומותיהם, הם לא ייכנסו תחת שום שלטון פלשתיני, כאשר אתם, לצערי, תחגגו בריקודים עם מחבלי אש"ף, וחלקכם, לבושתי, עטופים בדגלי המרצחים. אני מדבר אליכם כיהודי אל יהודים, איך יכול להיות שביום אחד, בשבוע אחד, מוחלים על הכול? לעתים עומדים במצבים שבהם אין ברירה, לעתים עומדים במצבים כאלה, אבל מה הם פרצי השמחה האלה, הריקודים האלה? איך יכול עם לנהוג כך? אני יהודי, ואני חושב שהיהודים כפרטים הם אולי המוכשרים ביותר שיש. הם כשרוניים, חכמים, הם תרמו תרומה לעולם בערכי מוסר ובחוכמה. 
איני מזלזל במישהו אחר, אני מדבר על יהודים, אני מדבר כיהודי אל יהודים: אין עם שתרם כל כך הרבה, אבל כנראה כעם עוד יש לנו הרבה מה ללמוד. כפרטים אנחנו גדולים, כעם התגלינו בצורה הקשה ביותר. אני אומר שלעתים אין ברירה, אבל מהי השמחה הזו? מהי הרינה הזו? מה הם הכרכור והפיזוז האלה? מעט איפוק, תנהגו בכבוד, תלמדו מהערבים כיצד הם נוהגים. איש מהם עוד לא רוקד עטוף בדגל ישראל, גם לא הייתי רוצה שירקוד עטוף בדגל ישראל, כי זה לא יהיה טבעי לאחר 100 שנות מלחמה. אך מה אתם עושים? אני רוצה לומר לכם: כאשר אתם תחגגו בריקודים, הם יעמדו על ההר, והם לא יהיו לבדם. 
מה שתקפנו לא דומה למה שעשיתם. 
אדוני היושב-ראש, כנסת נכבדה, ראשית, ברצוני לשלוח בשמי, בשם חברי, ובוודאי אקבל את הסכמתכם, בשם הכנסת כולה, את ברכותינו לאנשי נווה-אטי"ב הצועדים ממרום הגולן בואכה ירושלים כשבלבם, כמו בלבותינו שלנו, חרדה עמוקה לגורל הגולן ולגורלה של ישראל כולה. כמו-כן נשלח מכאן ברכה לגדעון לבנה, ראש היישוב בני-יהודה, השובת רעב זה ימים מספר מול משרד ראש הממשלה, ולאנשי רמת-הגולן ואוהבי ארץ-ישראל המפגינים היום בהמוניהם מול הכנסת. בשבועות האחרונים, מאז נתגלתה ההונאה הגדולה בעניין רמת-הגולן, כולנו נתונים לגלים של הרדמה לאומית, טשטוש האמת וניסיון להחליש את כוח ההתנגדות של מרבית אוכלוסיית ישראל לוויתור של הממשלה על רמת-הגולן ללא צורך, תוך סיכון ביטחונה של ישראל. מבוקר ועד לילה חוזרים ומסבירים לנו: אפשר לסמוך על אסד, הוא עומד בהתחייבויותיו; עד שיש בינינו שכבר הפכוהו לנכס למדינת ישראל. וכשיש לנו נכס כזה, אפשר לוותר על נכסים אסטרטגיים אמיתיים חיוניים תמורת הבטחה לקיים שלום עם ישראל. אני קובע כאן, שהסורים אינם מקיימים הסכמים, ומעולם לא קיימו הסכמים, אלא כשפחדו מאתנו או כשהיה נוח להם. במשך 19 שנה הם הפרו בצורה קבועה ושיטתית את ההסכמים. אתם שוכחים ומשכיחים מה היתה הסיבה לכיבוש רמת-הגולן במלחמת ששת-הימים. הסורים עשו אז כמיטב יכולתם להטות את מקורות הירדן כדי לייבש את ישראל. לא אתם התחלתם בייבוש, אל תתפארו בכך, הסורים קדמו לכם. במשך שנים הם הפגיזו וירו על יישובי הספר שלנו בגליל המזרחי, מנעו את כניסתנו לאל-חמה, שלפי ההסכמים היתה שטח מפורז ישראלי, אחרי פגיעות קשות - בנפש בחיילים ישראלים שהיו בסיור במקום. הם השתלטו על גבעת הבניאס הקריטית בחשיבותה, ועל-ידי זה התאפשר לסוריה לנסות ולהטות את מקורות הירדן. במשך שנים מנעו הסורים באש דיג יהודי בכינרת, ועוד ועוד, וכל זאת נגד ישראל בגבולות שלפני 1967. גם אחרי 1967 הם שמרו על הפסקת אש רק כשהיה נוח להם, והפרו אותה במלחמת יום-הכיפורים, כשסברו שנוצרו מחדש התנאים לחיסולה של ישראל. גם היום, מטעמי נוחות שלהם, בגלל קרבתנו לדמשק, הסורים שומרים אומנם על שקט ברמת-הגולן. אך מה קורה בלבנון? שם עומדים הסורים מאחורי פעילות ה"חיזב-אללה" ושאר ארגוני הטרור הרצחניים. שני שקרים גדולים מושמעים באופן שיטתי כדי להוליך שולל את הציבור היהודי: האחד - השקר בדבר קיום הסכמים על-ידי הסורים; והשני - הוא התקדים, כביכול, של קמפ-דייוויד. אין כל דמיון בין השניים. בסיני אזור מפורז מדברי של כ-200 קילומטר, אני לוקח ממוצע, ותעלת-סואץ כמכשול, דבר שיחייב מהלך של כמה ימים עד להצטברות כוח שריון מצרי בסיני, וייתן לנו שהות מספקת לטפל בסכנה הזאת - מול שעות בלבד שדרושות לסורים כדי לפתח מתקפה מאזור דמשק על אצבע-הגליל, אם נרד מרמת-הגולן. נכון, בסיני פינינו את המדבר וחתמנו על הסכם שלום עם מצרים. שם נטלנו סיכון, ואולי אפילו סיכון גדול, אבל שם נטלנו סיכון. כאן, זה הימור, הימור בגורלו של עם. בפגישתו לפני כשבועיים עם נציגי היישובים בגולן אמר מר רבין: הערבים גילו את נקודת התורפה של ישראל, היא העורף. המלחמה הבאה כבר לא תהיה כמו המלחמות הקודמות, והחזיתות האמיתיות יהיו תל-אביב וחיפה. לסורים יש כמות גדולה של טילים, אפילו קונבנציונליים, אשר יגרמו לנזק אדיר. לא נוכל למנוע את שמנענו בעבר מצד עירק כאשר הפצצנו שם כור אחד. לכן, חייבים עכשיו לעשות שלום. אמירה דומה נשמעה מפיו של מר פרס בתדרכו את ראשי המשלחות אתמול בניו-יורק. שתי האמירות אינן מעשה חוכמה. אמירות כאלה קוראות ממש לאיומים חוזרים מדי פעם, שלא יהיה אפשר לחיות עמם. זו ממש כניעה. אדוני היושב-ראש, השאלה המתבקשת היא אחרת: מה תבע ראש הממשלה מהסורים בתמורה להחלשת ישראל הנובעת מהסרת האיום הישיר על דמשק? האם הוא תבע מהם להשמיד את טיליהם ואת מאגרי הנשק הכימי שלהם, או לפחות לצמצמם למספר סמלי? אחרת, מה הקשר בין השלום שלכם לבין הסכנות שאתם מדברים עליהן? לא דרשתם זאת. אני מתנגד לכל נסיגה ברמת-הגולן. אבל אתם, ששיניתם טעמכם ואתם ששים לנסיגה - אפילו לא תבעתם. יש מי שיטענו, ששטח ועומק רלבנטיים רק לגבי נשק קונבנציונלי - טענה שאני מוכן להפריכה כאן, במקום, תוך ניתוח כל אחת מהחזיתות של ישראל. שלא לדבר על עמדת ארצות-הברית, שטענה כי 500 ק"מ באירופה הם עומק שאין בו די; ופה מדובר ב-25-20 ק"מ. נניח לרגע שהסכנה העיקרית היא מנשק קונבנציונלי. מול אובדן האופציה הצבאית של ישראל ואובדן היכולת להגן על הגליל, האם תבעתם מהסורים לוותר על יכולתם לתקוף, או צמצום דרסטי של כוחותיהם? הרי לסורים כ-6,000 טנקים, כ-3,000 קני-תותח מסוגים שונים, כ-600 מטוסי קרב, כ-110 מסוקי תקיפה. אדוני היושב-ראש, הממשלה בראשותו של רבין לא תבעה זאת. האם תבעתם זאת, או שמא הסתפקתם בהבטחות ובשאלות על מהות השלום? נוצר מצב חמור, ישראל נתבעת על-ידי הסורים לוותר בפועל על שטחים חיוניים להגנתה. הסורים נתבעים על-ידי ישראל להבטיח שיקיימו את השלום. הרי אין כאן כל סימטריה. מדוע לא תלמדו מארצות-הברית גם את הדברים החיוביים? בשנת 1990 אמר מזכיר ההגנה דיק צ'ייני: אנחנו איננו יכולים להסתמך על כוונות הרוסים. כוונות יכולות להשתנות בן לילה. יש להסתמך רק על יכולות של כל אויב פוטנציאלי. אתם יכולים לוותר על יכולת ההגנה של ישראל תמורת הבטחה, תמורת מלה, תמורת נייר. האם אתם מוכנים להסביר כאן, כיצד תיתנו תשובה על האיום הסורי שקיים גם מלבנון, מאז הסכימה ישראל בינואר 1976 לכיבוש הסורי בלבנון? גם אז עשתה זאת ממשלה בראשותו של מר רבין, בלא דרישה להדדיות כל שהיא; למשל: אתם בלבנון - אנחנו ברמת-הגולן. כיום הסכנה פחותה, כי אנחנו נמצאים ברמת-הגולן. הסבירו איך תיתנו תשובה להגנת מערב-הגליל, חיפה, להגנה על מקורות המים; איך תגנו על יישובי עמק-החולה. תסבירו מהי תשובתכם על אלפי הטנקים הסוריים. הרי במלחמת יום-הכיפורים הסורים כמעט הגיעו עד לנהר-הירדן, ובקושי הדפנו אותם. ואז החזקנו ברמת-הגולן. מהי תשובתכם בעניין ה"סקאדים" והנשק הכימי? על מה אתם מדברים, על הבטחות מילוליות, על הסבר איך רואה אסד, בעל-בריתכם החדש, איך הוא רואה את השלום? תנו תשובות אמיתיות על בעיות אלו. 
כיום כוחות השדה שלנו אמורים ויכולים להילחם נגד האוגדות המשוריינות הסוריות או העירקיות במרחב רמת-הגולן. כמעט כל נסיגה ברמת-הגולן, ובוודאי ויתור על רמת-הגולן, משמעם שכוחות השדה שלנו יפגשו בסורים ויילחמו בהם במרחב של מטולה בצפון ובית-שאן בדרום. 
אני יודע שטוב ונעים ומקובל לבוא ולדבר על שלום. כמי שראה את אימי המלחמות, אני רוצה בשלום לא פחות מכם. אבל אני מוכן לקחת על עצמי את האחריות לבוא ולהסביר את הסכנה שבמסירת רמת-הגולן - לצפון ישראל ולמדינה כולה. 
אני לא רואה לנגד עיני נייר כזה או אחר שמגישים הסורים. לכל הניירות האלה אין ערך, הם חסרי משמעות; היום קיימים ומחר אינם עוד. אני רואה לנגד עיני את העוצמה הצבאית הערבית ואת כוונות מדינות ערב, שביסודן לא השתנו. 
התפעמתם מדברי הנשיא אסד על שלום של אמיצים. תסלחו לי, אתם מובילים לשלום של פחדנים, לא שלום שמבוסס על עוצמתה של ישראל אלא על חולשת הנהגתה. 
הממשלה הזאת אינה רשאית לסכם מאומה על נסיגה ללא בחירות או תמיכה של שני-שלישים של חברי הכנסת. המספר הזה הכרחי, כי ישראל היא מדינה יהודית, כי זו כנסת מדינת היהודים, על-פי מגילת העצמאות שלה. אין בדברי כל עניין של אפליה. יש פה שני לאומים, וטבעי שבני הלאום השני יתמכו בעמדת הלאום שלהם. לכן, או בחירות או תמיכה של שני-שלישים של חברי הכנסת. אם לא כן, אל תדונו בנושא הנסיגה ואל תתקדמו בנושא של הנסיגה ואל תסכנו את ישראל. 
אתה קופחת? אני שואל אותך, אתה קופחת? 
לא בניתם בית. לא נטעתם עץ. לא סידרתם מקום עבודה אחד. 
- - - בוואדי-עארה הפסקתם, בעכו הפסקתם. 
אדוני היושב-ראש, כנסת נכבדה, טוב שגורשו אנשי ה"חמאס". סוף סוף, אחרי חמישה חודשים מעשה חיובי אחד שהממשלה יזמה ועשתה, בתמיכת ר"צ, מפ"ם ושינוי. לא היה אפשר שלא להתקנא בראש הממשלה רבין למראה עסקניהן של מפלגות אלה שמשתדלים להסביר כמה חשוב היה הגירוש של 400 המחבלים. לו אנחנו בממשלה במקומם, במקום להצדיק גירוש של 400 ראשי טרור הייתם בוודאי מנסים להביא 400,000 איש לכיכר מלכי-ישראל כדי למחות נגד גירושם. כבר ראינו את זה. טוב שגורשו ראשי ה"חמאס"; אומנם בשלומיאליות גמורה, אבל גורשו. חמור מאוד שאתם נותנים, בהצהרותיכם ובחוסר פעילותכם מול ארגוניו של ערפאת רב-המרצחים, לגיטימציה לאש"ף. ארגוני הטרור של אש"ף, ובראשם ה"פתח", הנתון לפיקודם הישיר של "בעלי בריתכם" החדשים, הם רצחנים לא פחות ואולי יותר מה"חמאס". כל ארגוני המחבלים מטרתם הרג יהודים. ארגוני אש"ף, בפיקודו של רב-המרצחים ערפאת, ועוזריו מבצעים את רוב פעולות הטרור. לאחרונה נעשה ניסיון להסוות את העניין, לכן ברצוני להביא לידיעתכם, חברי הכנסת, שבשנת 1992 מתוך 340 פעולות טרור, אני מתכוון לפעולות טרור רציניות, 254 היו פעולות טרור של ארגוני אש"ף, "בעל הברית" החדש, ו-86 פעולות של ה"חמאס" ו"הג'יהאד האסלאמי", שחלק ממנו מופעל על-ידי אש"ף. הם רואים כמטרה, נוסף על רצח יהודים ואחריו, להגביר את הלחץ על ישראל כדי להשיג עוד יותר במשא-ומתן. ואילו ה"חמאס", נוסף על רצח יהודים הוא רואה כמטרה משנית גם שיבוש המשא-ומתן. מבחינתנו מה שקובע הוא הרצח של אזרחי ישראל; כל השאר הוא משני. ובהגנה על חייהם של אזרחי ישראל, אדוני ראש הממשלה, נכשלתם. האופנה האחרונה בשמאלנות הישראלית היא הדרישה להילחם עד חורמה ב"חמאס" כדי לאפשר ויתור, למעשה כניעה מוחלטת לאש"ף. מה גם שהצגת ה"חמאס" כרצחני ומסוכן יותר מארגוני אש"ף, "פתח", החזית העממית ואחרים, היא הונאה ביודעין וכנראה גם בכוונה תחילה, וזאת כדי להכשיר את השרץ. ההיפך הגמור הוא הנכון. 
אש"ף כמדיניות חתר תמיד לפגוע בעיקר ביהודים אזרחים חסרי מגן - ספורטאים במינכן, ילדי בתי-הספר באביבים ובמעלות, בני משפחה בנהרייה, זקנים באונייה "אכילה לאורו", ועד למוטי ביטון, השם ייקום דמו, בג'נין לפני זמן קצר. רוצחי ה"חמאס" אינם נרתעים כמובן מטבח אזרחים, אבל הם משתדלים לאחרונה להרוג בעיקר לובשי מדים, וזה לא פחות חמור בעיני. טבחי ה"חמאס" יכולים לקבל כמה שיעורים ממתוני אש"ף. לא במקרה כינה ראש הממשלה מנחם בגין את המתונים הללו "חיות דו-רגליות", ובטעות כינה אותם כך. לנוכח ההיסטוריה שלהם, העקובה מדם יהודים וגם ערבים, הם גרועים מחיות. למה אתם מגישים הצעת אי-אמון כאשר ישראל במצב חירום? - שואלים אותנו. אנחנו מציעים אי-אמון על ההחמרה במצב הביטחון בחודשים האחרונים, בכל מקום בארץ, ובמיוחד בירושלים, שאותה הופכים ארגוני הטרור לבירת המדינה הפלשתינית דה-פקטו, והממשלה מאפשרת להם זאת; אנחנו מציעים אי-אמון על מחדלי הממשלה במשך חמישה חודשים כמעט בכל תחומי החיים. עד כה נכשלתם בכול. נכשלתם בכל הערכות המצב שלכם. רציתם להפריד בין אש"ף בפנים לאש"ף-חוץ, והעליתם חרס בידכם; רציתם להפריד בין "חמאס" לאש"ף, וקיבלתם סטירת לחי מצלצלת, הם יושבים יחד היום. ובתחום אחר, תמכתם ברגע קריטי בנשיא עוין לישראל וליהודים על-ידי התערבות מיותרת במערכת הבחירות בארצות-הברית, אך נבחר נשיא אחר, שיהיה אולי ידידותי יותר, יבין יותר את המצב באזורנו - - 
- - כך אני מקווה. דיברתם על תמיכה אירופית מסיבית ולא הערכתם את צביעות העולם כשמדובר בחיי יהודים, וקיבלתם סנוקרת רצינית. נכשלתם בביצוע - גידול של %6.8 במספר המובטלים ביולי-ספטמבר. לא עמדתם בהתחייבויותיכם לשכבות המצוקה. הולכתם שולל את העולים החדשים ולא עשיתם מאומה לטובתם. גרמתם לעצירת העלייה בתעמולת הזוועות שלכם לפני הבחירות. 
הבאתם לפיטורים המוניים של עובדים קשי יום, לרבות קציני צה"ל רבים, ולמינוי עסקנים מפלגתיים. לא בניתם בית, לא נטעתם עץ, לא הוספתם מטר אחד של כביש - - 
- - לא מחלף אחד מעבר לאלה שהיו בעבודה בזמננו. אפילו לגרש אינכם יודעים. מתוך 415 אנשי ה"חאמס", כ-250 הם אזרחים ירדנים, תושבי יהודה ושומרון. הם אזרחים ירדנים. אותם היה צריך להפנות למקום אחד, כמו בכל מדינה שמכבדת את עצמה, למדינה שהם נושאים את אזרחותה. אפשר היה לפזר אותם במספיק מקומות, לא אפרט את זה כאן. תאמינו לי, אני יודע, אני עשיתי את זה. 
ולמה ייגרע חלקה של סעודיה? הרי ראש הממשלה הסביר לנו, שסעודיה ואירן תומכות ב"חמאס". מדוע לא יקבלו גם הן חלק מאותו משלוח? 
וגם בלבנון אפשר לחלק, יותר מקומות, ולא צריך את האקט הזה של עמידה בטור של עשרות מכוניות ואוטובוסים ביום אחד. גם את זה אתם לא יודעים לעשות. אם כבר עשיתם משהו טוב, גם את זה לא ידעתם איך לעשות. 
ערערתם קשה את יהדותה של ישראל. אתם מעבדים תוכניות חינוך שמערערות את זכות היהודים לארצם. נכנעתם כניעה מחפירה לדרישות שתי מפלגות ערביות לאומניות ואנטי-ציוניות בנושא ההתיישבות בוואדי-עארה, הפסקתם לבנות בנצרת-עילית, בעכו, במצפים בגליל, וגרמתם לעצירת התהליך שבו הגענו להישג כה חשוב, יצירת רוב יהודי בגליל. גיליתם חולשה נוראה במשא-ומתן. ויתרתם, עשיתם מחוות מיותרות. התשובות הערביות עד כה - שלילה מוחלטת. הם רוצים עוד - ואתם תיתנו. עכשיו גם תשלמו לאש"ף כדי שיואיל לחזור לשולחן הדיונים. הרי הוא, לדבריכם, יהיה מושיענו ומגיננו, שיקבל אוטונומיה שהיא מדינה פלשתינית. וכל זאת הספקתם בחמישה חודשים; כל כך הרבה. אני שואל - וכי מגיע לכם אמון? לו היתה השאלה העומדת לפנינו לא הגנת חיי אזרחי ישראל אלא הצטיינות בדיבורים - או-אז הייתם גיבורים בעינינו. איש מאנשי סיעתי לא יחלוק על כך. הו, כמה דיברתם. פרט לזה - לא כלום, מאומה. אומרים לי: אתה עצמך הצעת ממשלת חירום לאומית ובמרכזה העבודה והליכוד. אכן הצעתי. זה היה על דעתי, ואכן הצעתי. גם עכשיו אני סבור שזו הדרך היחידה, ממשלת חירום של מומחים לזמן קצוב ולמטרה מוגדרת אחת - חיסול הטרור על כל ארגוניו, ועדיין ניתן לעשות זאת - - 
- - כדי לאפשר בעקבות זאת משא-ומתן אמיתי לשלום. 
הצעתי ואני עומד על הצעתי. זו הצעה נכונה. אך זה לא הנושא היום. הנושא היום הוא אי-אמון בממשלת השמאל הנוכחית, שכל מעשיה מחדל ארוך ומתמשך. 
אדוני היושב-ראש, כנסת נכבדה, הייתי שר וחבר הקבינט המצומצם במשך 15 שנים. היו ממשלות טובות והיו טובות פחות. אבל דבר נלעג, עלוב, אימפוטנטי, חסר דמיון, חסר תעוזה, חסר כושר עמידה, רופס ומתרפס כמוכם, חברי הממשלה, לא היה בישראל מעולם. בעבר מתחתי לא אחת ביקורת על הממשלות שבהן הייתי חבר, כשלא טיפלו נכון בשאלות ביטחון ובנושאים המדיניים. אבל תרשו לי לומר - - 
- - אפילו הבטלן הגדול ביותר בממשלותינו היה בעשר רמות גבוה מכם. אין תחום אחד שבו עמדתם בהתחייבויותיכם ובהבטחותיכם לציבור. אין אפילו תחום אחד. אין. אדוני היושב-ראש, חיפשתי, פשוט אין. את הופעותיכם בפני הציבור כיניתי אז "ההונאה הגדולה". ואכן הצלחתם להונות חלק גדול של העם. הבטחתם תעסוקה לכל דורש, עבודה לכל מבקש. ומה קרה? מאז עליתם לשלטון האבטלה מעמיקה מיום ליום. לא הצלחתם ליצור עד כה אפילו מקום תעסוקה נוסף אחד, פרט למספר מצומצם של עובדי דחק בחורשות הקרן-הקיימת. 
אני מזמין אותך, מכובדי, תצטרף אלי לעבודה. אני מציע לך להצטרף לעבודה פעמיים ביום לחליבה, ואם אתה רוצה - גם קצת על הטרקטור. אני מזמין אותך. אולי יימצא אחד שמוכן לבוא לעבודה. אתה מוזמן, ואצלנו לא משלמים שכר נמוך. גם העובדים הערבים כולם מקבלים שכר גבוה, כולם דרך שירות התעסוקה, כולם אוכלים מה שלא קיים בשום משק בארץ - בחדר אוכל אחד עם העובדים היהודים; כולם. אני מזמין אתכם להצטרף אלינו לעבודה. זה טוב לעבוד. אתם מוזמנים. 
הבטחתם שרק תעלו לשלטון תפרוץ העלייה ותשוב לממדיה הקודמים, כמו שהיה בימי ממשלת הליכוד. והנה העלייה מדשדשת. רבבות יהודים עוזבים את מדינות חבר העמים ופניהם לארצות-הברית, ובקצב גובר לגרמניה, שבה הולכת ומתפתחת מחדש גולה יהודית. ואתם שותקים. והנציגות הדיפלומטית שלנו שם, בגרמניה, מחרישה ואף מנסה - וכדאי שתלמדו זאת - להגיע להסדר עם הגרמנים על הקלות למהגרים יהודים מאזורים מסוימים ברוסיה. מתכוונים לאזורים שהיו מיושבים בעבר על-ידי גרמנים. והיכן? - בגרמניה. חשבתם שרק יסתכלו בנבחרת הזאת שאיננה, אבל היא תמיד איננה, ומייד ירוצו היהודים הנה ליפול בחיק ה"נבחרת" הזאת. אבל יהודי רוסיה כבר יודעים עם מי יש להם עסק. הרי את אחיהם כבר הולכתם בכחש. בדרום-אפריקה קיימת קהילה יהודית נפלאה, שעומדת בפני בעיות חמורות. ושגרירנו שם מרגיע: רק לא לקרוא לכולם לעלות, זה ירגיז את השחורים, זה יכעיס את הלבנים. לא חשוב עתיד היהודים וגורלם. רק דמיונות הסרק החולניים של משרד החוץ שלנו חשובים. כל גלי העלייה הגדולים ב-15 השנים האחרונות התחילו והתממשו במאמצי ממשלות הליכוד; מברית-המועצות, מאתיופיה וממקומות אחרים, ידועים יותר וידועים פחות. הפסקתם בנייה בגליל ובוואדי-ערה, אחרי שאנחנו, ממשלת הליכוד, הבאנו לראשונה לרוב יהודי בגליל. טוב, לגבי הצפון יש לכם הסבר "משכנע": נאלצתם להפסיק בוואדי-ערה, בעכו ובנצרת-עילית, כי זה היה התנאי של שתי מפלגות לאומניות, אנטי-ציוניות ואנטי-יהודיות לאפשר לכם רוב חוסם. 
אדוני היושב-ראש, תאפשר לי לא להשיב. 
אני חוזר כדי שיהיה ברור, אם אנשים לא שמעו, שזה היה התנאי של שתי מפלגות לאומניות, אנטי-ציוניות ואנטי-יהודיות, לאפשר לכם רוב חוסם. 
אתה הרי הוזמנת למועדון העבודה, למועדון היהודי-הערבי לעבודה. 
אבל בנגב, ארץ חלומותיו של דוד בן-גוריון, מדוע הפסקתם את תנופת הבניין שאנחנו התחלנו בה? מדוע? רציתם לעקור את ההתיישבות ביהודה, בשומרון, בעזה ובעיר העתיקה בירושלים. שם לא תצליחו. שם חיים אנשים אמיתיים, גיבורים אמיתיים, בעלי אידיאולוגיה ציונית אמיתית, כמו שהיו הורינו. אנשי ההתיישבות, מתיישבי יהודה, שומרון ועזה ורמת-הגולן, הם ממשיכי דרך הורינו. לא אתם, בכם לא נותר מאומה מהדברים האלה. 
אני לא זקוק לשום טובות, אדוני. 
לי אין בעיה. לי יש מספיק כלי ביטוי לומר מה שאני חושב. 
דרך אגב, חבל, לו היה לי יותר זמן היו גרים יותר יהודים במזרח-ירושלים. מה שקובע זה מה שנעשה שם. כל משפחה יהודית בירושלים, זה מה שקובע. 
מפאת קוצר הזמן לא אגע בכל מחדליכם בנושא הבנייה והכבישים. שום כביש לא פתחתם, לא התחלתם, זה הכול דברים שאנחנו התחלנו בהם. 
גם במינויים, בגיליוטינה שאתם מורידים על נדכאים, על חלכאים - - - 
אני רוצה לומר לכם מלה בנושא הביטחון. מה שעשיתם בתשעת החודשים האחרונים, ואחרי שדם רב ומיותר, יהודי וערבי, נשפך, כשבממשלה אחזה פניקה; נכון, בציבור יש דאגה וחרדה מוצדקות, אבל אין פניקה, פניקה יש בממשלה. הממשלה נקטה כמה צעדים בתחום הביטחון, צעדים שאני המלצתי עליהם במשך למעלה מחמש שנים. עדיין לא הכול, עדיין מעט, וכמובן מאוחר מאוד, אבל לפחות יש התחלה מסוימת, ויש לברך על כך. אם כי צריך לזכור שהסגר יעיל רק בגלל נוכחותנו בשטח, דבר שאפשר היה לעשות לפני חודשים ארוכים, אם לא לפני שנים. בנושא הביטחון נכשלתם והכשלתם את העם, ובנושא המדיני - אין שום תשובה מסוריה, וכבר הבטחתם נסיגה ללא כל תמורה. אתם מפקירים את הגנת הצפון, וגם בירושלים אתם מוכנים לוותר וכבר נתתם סימן בעניין פייצל חוסייני. נתתי לכם אפשרות להינצל בהצעה שהצעתי לפני כמה חודשים. הצעתי ממשלת חירום, קבינט של מומחים לפרק זמן קצוב וקצר במטרה אחת - חיסול הטרור האש"פי וה"חמאסי", שתחליף את הממשלה הכושלת הזאת. אם אינכם מקבלים זאת, תצטרכו ללכת כולכם. ויש לעשות הכול כפי שניתן במשטר דמוקרטי, ולפי החוק, כדי שתפנו מקומותיכם לטובים מכם, מהר ככל שניתן. 
האם אפשר לשאול אותך שאלה? 
חברי הכנסת מאגודת ישראל, ירושלים - - - 
אתה יכול לצרף גם את שמי בעניין הזה. אל תקפח אותי. 
עושים את זה בלעדיכם. מה אתם מחדשים? מה המצאתם? 
אדוני היושב-ראש, כנסת נכבדה, בטרם בנתה ממשלת המערך והשמאל, בראשותו של מר רבין, אפילו בית אחד, בטרם סללה אפילו מטר אחד של כביש, לפני שקיימה אפילו דיון רציני אחד, היא מיהרה לגזור גזירות, להוציא תקנות, שבאו להקפיא ולהפסיק את הבנייה וההתיישבות של היהודים ביהודה, בשומרון, בחבל-עזה, בנגב - כן, בנגב - בוואדי-עארה, והיום התבשרנו מה שלא ידענו עד היום, שגם בגליל. עד היום חשבנו שבגליל יבנו; גם בגליל, וטרם ראינו את החלטתכם להמשיך ולבנות ברמת-הגולן. על התקנות האלה ניתן לומר את הדברים הבאים מייד בהתחלה: "מחוץ לכל שאלה על תוקף משפטי, צדק ואיתנות כלכלית של התקנות, אנחנו קובעים כי שעה זו בייחוד היא הבלתי-מוצלחת ביותר בשביל התקנות. הארץ רק עכשיו מתחילה להתנער מתוצאות החורבן של ארבע שנות המהומות. התקנת משטר זה בתנאים אלה עשויה לעכב את השיבה למצב הנורמלי, את הקמת יחסי השלום בין היהודים והערבים. המדיניות החדשה הנקבעת בתקנות מתנקשת בלבו של היהודי בשוללה מן היהודים את הזכות להתיישב על הקרקע מחוץ לתחום מושב צר". הדברים הללו נשמעים כאילו נכתבו היום נוכח גזירות ממשלת המערך והשמאל, שהוטלו על הבנייה לא רק ביהודה, בשומרון, בחבל-עזה, אלא גם בדרום ובנגב ובגליל. אבל, לאמיתו של דבר, הם נכתבו על-ידי לא אחר מאשר דוד בן-גוריון, כפי שפורסמו בעיתון "הארץ" מיום ה', 29 בפברואר 1940. מעניין, דרך אגב, לראות את עיתון "הארץ" מאותו תאריך, שהיה אז עיתון ציוני, אז. 
מעניין לראות את המסגרת השחורה ומעניין לראות את מה שהוא אומר: "כי את כל הארץ אשר אתה ראה, לך אתננה ולזרעך עד עולם". אמרתי: הדברים נכתבו על-ידי לא אחר מאשר דוד בן-גוריון. הוא כתב את דבריו בשם הנהלת הסוכנות היהודית אל הנציב העליון הבריטי במחאה על הגזירה של הממשלה הבריטית, גזירת "הספר הלבן", שצמצמה את זכות היהודים לקנות קרקעות בארץ-ישראל. ואפשר להוסיף את דברי בן-גוריון מיום 28 בפברואר 1940, יום קודם, כשאמר: "התקנות שוללות מן היהודים את השוויון בפני החוק ומנהיגות אפליה גזענית. הן כולאות את היהודים בתוך 'תחום מושב', דומה לזה שהתקיים ברוסיה הצארית". והיה עוד חלק, שאני פשוט לא רוצה להוסיף אותו, כי יש להניח שהוא לא היה אומר אותו לגבי ממשלה יהודית, אבל מי שירצה ימצא אותו בדברים. גם אני לא הייתי אומר אותו היום, כי מדובר בממשלה יהודית. מה שחמור הוא, שלא הייתי צריך לשנות אפילו מלה אחת מדבריו של דוד בן-גוריון. כל מה שהוא אמר אז על גזירות הממשלה הבריטית, כל מלות הגינוי והביקורת שלו אז - פרט לנושא אחד, שהוא לא היה אומר אותו ואני לא אומר אותו, שהוא השווה את זה למשטר הנאצי, אבל בן-גוריון לא היה אומר את זה לממשלה יהודית - נכונים לחלוטין גם לגבי גזירות ממשלת רבין, שהן חמורות מגזירות "הספר הלבן". אז, תחת השלטון הזר, לא היתה מגבלה על התפתחות ובנייה ביישובים קיימים. אני חוזר ואומר: חמור מ"הספר הלבן". מעניין מאוד להסתכל, הנה מפת "הספר הלבן", אלה הם האזורים שבהם מותר לקנות קרקעות, אלה הם האזורים הלבנים שאתם רואים כאן. לא יהודה ושומרון, לא הדרום והנגב, ומה ששמענו היום, גם לא בגליל. הנה המפה, זה מה שזה שמזכיר. זה מה שהממשלה שלכם הביאה, זה בדיוק. זו המפה. בממשלה זו יש המתיימרים להיות ממשיכי דרכו של בן-גוריון בהתיישבות ובביטחון. אין עיוות גדול מזה. אין שום דמיון בינם לבינו, לא בנושא ההתיישבות היהודית ולא במימוש זכות ההגנה העצמית של היהודים בארצם. גזירות אלה של ממשלת רבין לא רק שלא יביאו את השלום, אלא יובילו לטרור פלשתיני, ובסופו של דבר למלחמה כל-ערבית נגד ישראל. כדאי לזכור זאת, יש פה בינינו כאלה שכבר נשאו את עול מלחמת העצמאות על כתפיהם. זה דומה בדיוק למה שהיה אז, כשהגזירות הבריטיות הביאו למהומות הדמים - בעצם זו כבר היתה מלחמה נוראה - ב-1948-1947, שלבסוף הובילו לפלישת צבאות ערב למדינת ישראל מייד כשנולדה. כי אין הערבים רואים במירוץ הוויתורים של רבין וחבריו אלא דבר אחד בלבד: חולשה יהודית, פחד יהודי, כל אותם גורמים המזמינים בסופו של דבר, בסופו של תהליך הקרוי "עשיית השלום", את התוקפנות והמלחמה הערבית. אמרתי, אין כל דמיון בין בן-גוריון לבינם. אבל אני מוכרח להודות, כמי שנולד בהתיישבות ובא מן הצד הזה של המפה הפוליטית - אין כל דמיון בינם לבין מה שהיו בעבר; אין שום דמיון. למי אתם דומים? אתם דומים להורים שלי? להם אתם דומים? למי אתם דומים בכלל? מהיכן נוכל להגן על שפלת החוף, שבה, לאורך רצועה צרה שרוחבה בין 9 ל-25 קילומטרים, ואורכה פחות מ-120 קילומטרים, חיים שני-שלישים מתושביה היהודים של ישראל; מדינה שברדיוס של 30 קילומטר מתל-אביב חיה מחצית מאוכלוסייתה היהודית של ישראל - מהיכן נגן על אוכלוסייה זו? על כך ענה שמעון פרס ביוני 1976, כשר הביטחון - אני יודע שהדברים האלה כבר צוטטו; ראשית זה מראה על תיאום חזק בתוך האופוזיציה, ושנית - זה גם מעיד על האנשים. אמר שר הביטחון דאז - ואני רוצה לומר לכם, הוא לא היה שר ביטחון גרוע: "יש לשמור, שבישראל יהיה לא רק אורך אלא גם רוחב. אל לנו להתפתות לכל מיני יועצים ועיתונים לחזור לארץ שרוחב מותניה 14 קילומטרים. הכול אומרים, שצריך להגן על רמת-הגולן, ששם יש הרים גבוהים. גם בשומרון יש פסגות גבוהות ולמרגלות השומרון שוכנת רוב האוכלוסייה של ישראל". ומוסיף אותו שר ביטחון, שמעון פרס: "ואפילו אדם איננו אוהב את תל-אביב או חדרה, אין זו סיבה להפקיר אותן". ולא הוא בלבד, הרמטכ"ל בזמנו, מרדכי גור, אומר בריאיון ל"ניוזוויק", ב-1 במאי 1978: "כחייל", כך הוא אומר, "אין לי כל ספק, שכדי להגן על ישראל אנחנו חייבים להישאר על רכס ההרים של הגדה המערבית לכל האורך מחברון ועד שכם, כמו גם בבקעת-הירדן". איך הופכים לפתע את היישובים בית-חגי, אדם - אותו יישוב שחבר הכנסת מצא זעק לגביו, למה הוא זעק לגבי אדם? מי אתם שתבואו לדבר על סדר עדיפויות חדש? מי גר באדם? הנידחים מהשכונות הדלות של ירושלים. על מי הרמתם את היד, אתם? על איזה סדר עדיפויות אתם מדברים? על מי? על הדלים בבני ירושלים. לכן הוא נזעק, כאיש ירושלים - כוכב-יעקב, פסגות, עופרה, בית-אל, עטרת, טלמון, שילה, עלי, מעלה-לבונה, רחלים, תפוח, יצהר, ברכה, אלון-מורה ואחרים, הנמצאים על רכס ההרים מחברון בואכה שכם, לנעדרי חשיבות ביטחונית? איך הפכו לפוליטיים? האינכם חושבים שזה משהו מעבר לדברי הבל? תהיו רציניים. אנא, השתחררו מכזבי תעמולת הבחירות. הגיע הזמן לעבוד, ליצור, לבנות, ולא להתרכז רק בניסיון להרוס. ממילא לא תצליחו. לא ניתן לכם. 
אני מבקש מחברי להפסיק לדבר. 
אדוני היושב-ראש, יש לי בעיה קטנה. יש הרבה חברי כנסת חדשים, מיהו הצרחן הזה? אני לא מזהה אותו. (צחוק באולם) 
אני מוכן לחזור בי. אני מבקש לדעת מיהו. 
אני מבקש למחוק. אדוני היושב-ראש, כדי שחברי יהיו רגועים, אני ביקשתי למחוק. לא העליתי על דעתי שפרופסור יכול לצרוח ככה. פשוט לא העליתי זאת בדעתי. לכן אני מבקש למחוק את העניין. אני אומר, ממילא - - - 
ממילא לא תצליחו, לא ניתן לכם. 
אני מודה לך מאוד על שאתה מגן עלי בחירוף-נפש כזה. 
"אין כל כוח ואין גורם שיבטל את אחיזתנו הביטחונית, את יישובינו ואת נוכחותינו בחבלי ארץ אלה, ואנו נמשיך במאמצינו ביתר שאת לבסס את התשתית הביטחונית וההתיישבותית, המתנה את הגנת עצם קיומנו ואת זכותנו לנוע ולחיות בחופש ובביטחון בחברון, בשכם, ברמאללה ובכל אתר ביהודה, בשומרון ובחבל-עזה", אמר עזר ויצמן בפברואר 1980, אחרי קמפ-דייוויד. אני מקווה שתסכימו אתו, ותצטרפו אל ברכות ההחלמה שאני רוצה לשלוח מפה לחברנו עזר ויצמן. לכן, קפצתם מהר מדי. אני פשוט ציטטתי דברים שאמר עזר ויצמן, חברכם. זה מה שאמרתי, לא משהו אחר. 
אותו אני מצטט בפורומים אחרים, תאמין לי. 
ויש "מומחים" ו"חכמים", שאומרים: ממתי התיישבות היא מגן? הרי על התיישבות שומרים חיילים. שאלה זו יש להפנות אליהם עצמם. ומה עם היישובים לאורך הירדן - ואני מדגיש, שאותם צריך לחזק? האם הם יעצרו את האויב? וממתי גוש-עציון, שאני בעד בנייתו בכל התנופה, הוא מגן לירושלים? רגע אחד, מדרום הוא מגן לירושלים? איך הוא הופך מגן לירושלים, הרי האויב נמצא אצלנו בחזית המזרחית מעבר לירדן - ירדן, עירק, סוריה, ערב-הסעודית? איך הופך פתאום גוש-עציון למגן ירושלים? מה אתם מתכננים שם בחלק הדרומי הזה, כדי שיצטרכו משם להגן על ירושלים? 
כאיש התיישבות אני אומר, שהנוכחות היהודית מסייעת להגנה על חבלי ארץ אלה בשתי דרכים: ראשית, בנטילת משימות ביטחוניות. כך היה מתחילת הציונות, עוד לפני הציונות הפורמלית. שנית, ביצירת מוטיבציה לאומית להגן על אזורים אלה. ילד יהודי, וכדאי שתקשיבו, שמשחק בין הסלעים בשומרון, כמו בבקעת-הירדן, כמו ברמת-הגולן, וכמו ליד גבול הלבנון, והיהודים החיים בחבל-קטיף, בכפר-דרום, בנצרים ובאלי-סיני - זה הביטחון. הילד היהודי שמסתובב שם - הוא הביטחון, זה הביטחון. כי זה מה שיוצר את המוטיבציה של התושבים להגן על עצמם, וזה מה שיוצר את המוטיבציה הלאומית להגן על חלקי אוכלוסייה יהודים שחיים שם, וזאת חרף ההסתה והניסיון להפריד בין דם לדם. הכיצד, אני שואל, דם תושבי מעלה-אפרים הביטחונית/הפוליטית הופך אדום יותר מדם תושבי תפוח, יצהר ועלי, הפוליטיים כביכול? וכיצד הופך כביש פוליטי? איך כביש הופך פוליטי? מה הופך את צומת כביש ירושלים-חברון-גוש-עציון לביטחוני, ואת צומת-תפוח, שבכל הסדר מדיני שלא יהיה יהיה תמיד הצומת האסטרטגי החשוב ביותר בארץ-ישראל המערבית, לפוליטי? מנין ההבל הזה? מנין רעות-הרוח הזאת? מאיפה המצאתם את זה? הפסיקו את דברי ההבל, הפסיקו להטעות את העם הזה, כמו בנושא הכבישים, כאילו נסללו כבישים רק ביהודה ובשומרון. על מה אתם מדברים? אנחנו סללנו והרחבנו את הכביש מנהרייה למעלות. 
מאחר שאני מכיר אותך היטב, אתה האחרון שיכול להתלונן על פעולותי בכל אחד מתפקידי הממשלתיים. זה קשה, אבל תודה בזה. אתה האחרון שיכול להתלונן. 
כן, בהחלט. והכביש עכו-כרמיאל הופך לכביש דו-מסלולי, ארבעה נתיבים, במלוא הקצב. 
וכביש ואדי-עארה. על אילו עדיפויות חדשות אתם מדברים? 
רבותי, כביש דו-מסלולי הושלם לבאר-שבע, והתחלתי בסלילה של כביש שני. אני מניח שתעצרו אותו, כי הרי בדרום עצרתם הכול, כי בדרום זה הרי בתחום המפה שהראיתי לכם קודם. והמחלפים באזור תל-אביב רבתי - במשך שנתיים-וחצי הוצאנו חצי מיליארד ש"ח. ביהודה ובשומרון, במשך שנתיים, ויחד עם זה ברמת-הגולן, לרבות בכבישים ביטחוניים ובחבל-עזה, הוצאנו 57 מיליון ש"ח - %6.3. המחלף הזה של הכפר-הירוק, הרי בגללכם הוא נעצר. קמתי יום אחד ואמרתי לבצע אותו, אף שההוצאה של 7 מיליוני ש"ח היא מיותרת, ואתם אולי עוד תרוצו להתלונן אצל המבקרת, אולי גם למשטרה, במה שנקרא ועדת המעקב שלכם. מי עשה את הדברים האלה? על מה אתם מדברים בכלל? אילו עדיפויות? 
עמד כאן שר האוצר, אני מבין, שר חדש, התבלבל, והוא אומר: אנחנו משנים את העדיפויות לזוגות צעירים. שואל אותו יושב-ראש הסיעה שלנו, משה קצב: בבאר-שבע, מה יהיה עם זוגות צעירים? הוא אומר: אין בעיה עם זוגות צעירים. אז יש בעיה או אין בעיה? שיניתם עדיפויות או לא שיניתם עדיפויות? תשתחררו מתעמולת הבחירות. יש רגע מסוים, חוזרים אל השפיות קצת; אני אומר את זה באופן חיובי. 
הבאתם את עם ישראל לספור לא את דיביזיות הטנקים של האויב, לא את מספר המטוסים והטילים שלו, הבאתם את עם ישראל לספור את מספר הבתים, הדירות, היסודות, השלדים. במקום לראות את הבנייה האדירה הזאת כגורם לביטחונה ולחיזוקה של ישראל, אתם מעוורים את עיני העם בכך שאינכם רואים את העיקר, וזה עיקר חטאה של הממשלה הנוכחית עם כניסתה לתפקידה. 
אל תשכחו שהפתעת מלחמת יום-הכיפורים פרצה בממשלת מערך ולא בממשלת ליכוד. גם אז הם היו, הם - אתם, עסוקים בנושאים אחרים, שוליים. מה שמתרחש עכשיו זו מהלומה אנושה לשלטון החוק, ובמיוחד לתקינות הממשל בישראל. הדמוקרטיה מרשה ומאפשרת חילופי השלטון אך ורק על יסודות רציפות הממשל והאחריות הממשלתית. כאשר התחלף השלטון ב-1977 קוימו כל החלטות הממשלות הקודמות, גם אם לא נשאו חן בעינינו. אפשר לשנות מדיניות, אבל ביטול בוטה של החלטות חוקיות מפורשות, אופרטיביות, של ממשלה קודמת - זה דבר הרסני לממשל דמוקרטי. בתוכנית "מוקד" אמר מר רבין: "ישראל היא מדינת חוק ומכבדת הסכמים בין-לאומיים". כלומר, הסכמים עם ערבים - כן, אבל הסכמים וחוזים שהממשלה הקודמת חתמה עם יהודים ניתן כנראה לבטל בהינף יד. אני חוזר וקורא לכם: עצרו, אל תניפו את היד ההורסת מפעל בנייה ציוני. לא עשתה זאת שום ממשלה יהודית עד היום, ושום הנהגה ציונית ב-100 השנים האחרונות. כל זמן שלא תעצרו, אינכם ראויים לאמון העם. 
אדוני היושב-ראש, כנסת נכבדה, לאחרונה ניטש הוויכוח, האם יש לממשלה הזאת מנדט. ברצוני לעסוק דווקא בתחומים שלגביהם אין ספק שלממשלה היה מנדט מלא לעסוק בהם אך היא לא השתמשה בו. היה לכם מנדט להשתמש בתהליך השלום כבמנוף לעצירת מירוץ החימוש במזרח התיכון, שהוא הבעיה המרכזית באזורנו, אבל לא העזתם. הייתם צריכים לתבוע, שכל מדינה שמשתתפת במשא-ומתן תפסיק את רכישת הנשק. בעיצומו של המשא-ומתן פרקו אוניות טילי "סקאד-C" בעלי טווח של 500 ק"מ בנמלי סוריה, ואתם שתקתם. בהמשך לעצירת מירוץ החימוש, שהיא פעולה קצרה ופשוטה יחסית, היו צריכים לבוא השלבים הבאים, היותר מורכבים ומסובכים, של הפחתת החימוש והשוואת החימוש של ישראל ושל מדינות האזור כולן. אבל דמיונכם לא עמד לכם. בסכנה הגדולה הזאת לא טיפלתם, אף לא ניסיתם, והוספתם חטא על פשע בכך ששיתקתם את הלובי הפרו-ישראלי בארצות-הברית ואת ראשי היהדות, שחדלו לפעול ביעילות נגד חימושן של מדינות האזור. היה לכם מנדט, היתה לכם אפשרות והיתה עליכם חובה להתנות את קיום השיחות בחיסולן, בסילוקן, בפירוקן או בגירושן - ואפשר הכול יחד - של מפקדות ארגוני הטרור והמחבלים במדינות ערב, אבל התביישתם לתבוע. לפני מלחמת "שלום הגליל" היתה בלבנון ממלכת טרור אש"פיסטית עצמאית. כיום לטרור יש כתובת. מפקדותיו נמצאות במדינות, שאתן אנחנו מנהלים משא-ומתן. לתוניס, שרוצה כל כך להשתתף במשא-ומתן הרב-לאומי, צריך היה לומר: נשמח לשבת לדיון אתכם, אבל לפני זה סלקו את מפקדות אש"ף מתחומכם. ולסוריה, שדוחפת לפעילות טרור בלבנון דווקא בימים אלה, הן של ה"חיזב-אללה" והן של ארגוני אש"ף השונים, ושמארחת כעשר ארגוני טרור על מפקדותיהם בדמשק, לה, לסוריה, צריך לומר: או משא-ומתן בלי ארגוני הטרור או תמתינו קצת, בבקשה. 
לצערי המצב הוא הפוך, אתם מקבלים הוראות מהם ומערפאת ומכל מרצחי אש"ף ופועלים לפי ההוראות האלה. 
הפרו-אש"פי. מעניין מדוע כשאין שום דבר סודי אצלכם - ולצורכי פרסומת ויחסי ציבור אתם מפקירים את הסודות הכמוסים ביותר - פה דווקא אתם שומרים בסוד גדול כל כך את מעורבותה של סוריה בדחיפה לפעולות טרור בלבנון; וכך את הוראותיו של רב המרצחים ערפאת לארגונו לפעול בדרום-לבנון, כמו במקומות אחרים בתוככי ישראל. מה יש לכם להסתיר? מה מסתתר מאחורי זה? מה הסוד בכך ש"פתח" משגר טילי "קטיושה" לגליל? איזה סוד יש בעניין הזה? אולי זה יפריע, חס וחלילה, למפגש צעירי מפלגת העבודה עם צעירי ה"פתח" בשטוקהולם? ואולי זה יפריע למפגש בוגרי העבודה עם בוגרי אש"ף במילנו? ואולי אותה סיבה מביאה לפרסם כשנמצא הרוג יהודי, דבר ראשון החצוצרות תוקעות: על רקע פלילי, על רקע מיני, על רקע כספי, ואחר כך באותיות קטנות, כמו שקרה לקורבן, השם ייקום דמו, אותו יהודי קשיש בנתניה, שפורסם כמה פעמים איך הוא נרצח על רקע פלילי; בסופו של דבר, באותיות קטנות, בעמוד אחורי בעיתון, התברר שאיש ה"פתח" הודה ברציחתו והסביר את נסיבות העניין ושחזר, אבל זה כבר היה באותיות קטנות. יש לזה, כנראה, סיבה. וגם לירדן, שרבות ממפקדות אש"ף פועלות מתוכה ומהן יוצאות ההוראות הישירות לפגוע בישראל, צריך לומר: נוסף על השטיח האדום למלך חוסיין, שהבטחתם בקול תרועה רמה - אם ברצונכם לדרוך על השטיח, חסלו את מפקדות ארגוני הטרור שאצלכם. מה יותר לגיטימי ומובן מלדרוש את הדרישות המינימליות האלה להפסקת הטרור? אבל אתם החשיתם, אתם פשוט חסרי אחריות. רק על זה הייתם צריכים ללכת הביתה. ולשיטתכם, שאני מתנגד לה באופן מוחלט, לנסיגה ברמת-הגולן ומרמת-הגולן - הרי לא תבעתם כל תביעה שכנגד. אילולא הייתם קלי דעת, הייתם צריכים לומר לסורים ולארצות-הברית את הדברים הבאים: נסיגתנו מרמת-הגולן מחלישה אותנו כתוצאה מאובדן נכסים אסטרטגיים. לכן תואילו נא אתם, הסורים, לצמצם את צבאכם. מי אמר שאתם צריכים 5,000 טנקים, אולי 2,000 יספיקו. ונוכחותכם בלבנון - הייתם צריכים לומר להם - מקשה את מצבנו האסטרטגי בצפונה של ישראל. לכן, אם אתם תובעים מאתנו לסגת מרמת-הגולן, תואילו נא להתפנות מלבנון. אבל אתם לא תבעתם, ככסילים נהגתם. כשאני מסתכל עליכם, כיצד אתם נוהגים במשא-ומתן, אני חש כאב, כאב על עליבותכם. כיהודי אני בוש ונכלם לראות את ממשלתי מתרפסת. יש עוד הרבה נושאים שיכולתם לטפל בהם, שלא אוכל לגעת בהם כרגע מחוסר זמן. לכל זה היה לכם מנדט ולא עשיתם. אני רוצה לצטט אמירה של בן-גוריון, מכתב של בן-גוריון - למה לדעת בן-גוריון אין לכם מנדט. למה שאמרתי עד עכשיו היה לכם מנדט, אבל לא עשיתם. למה אין לכם מנדט? 
אני לא יודע, אני תמיד קישרתי השכלה עם תרבות, אבל אני תמיד מתאכזב מהעניין הזה. אין כנראה קשר בין השכלה לתרבות. 
אתם שניכם או אנחנו שנינו? 
טוב, אולי למדו נימוסים בפקולטה ההיא. 
אני מבקש שתשמעו. זהו מכתב מעניין מאוד של בן-גוריון. ב-21 במאי 1948, בימים הכי נוראים של המלחמה, שלח בן-גוריון מכתב למשה נובומייסקי, מנהל חברת האשלג בים-המלח. 
לא יזיק לך אם תלמד משהו, תאמין לי. 
המכתב נשלח בתגובה על מהלכם של שניים מחברי הנהלת המפעל - נובומייסקי לא היה ביניהם, אני מדגיש - שהגיעו להסכם עם ראש ממשלת ירדן, תופיק עבד-אל-הודא, ועם גלאב פחה, מפקד הלגיון הערבי, שכדי להגן על המפעל הם מוסרים אותו כולו, בצפון ים-המלח ובדרומו, לפיקוח הצבא הירדני, וכן יפרקו את הנשק של העובדים הישראלים. כתב בן-גוריון: "- - - אין רשות וסמכות לשום איש למסור חלק משטח מדינתנו למישהו, ואילו אפילו חבר הממשלה היה עושה זאת, היינו מבטלים את עשייתו - - - 
בן-גוריון הסביר: "מבין אני את דאגתך לרכוש הרב של החברה, ואני מניח שהרכוש לא יינזק יתר על המידה. אבל" - תקשיבו היטב, זה חשוב לכם, אלה המתיימרים להיות תלמידיו של בן-גוריון - "השלמות הטריטוריאלית של מולדתנו קודמת לכול - - -". כל זה קרה בימים הקשים ביותר של מלחמת העצמאות, ובכל זאת מצא בן-גוריון זמן, ב-7 ביוני 1948 - אלה הימים הכי נוראים שהיו - לפגוש את נובומייסקי; עד כדי כך הוא ראה חשיבות לעניין. בעקבות הפגישה רשם ביומנו: "היה צריך להעמיד את השניים למשפט צבאי". אין דברים יפים ועקרוניים יותר מהדברים שאמר בן-גוריון באותה עת קשה, המתאימים להתנהגות הממשלה הנוכחית, המאיימת לסגת ולעקור את ההתיישבות ברמת-הגולן, ולחסל בהדרגה, תוך לחץ לקראת נסיגה, את ההתיישבות בשומרון, ביהודה ובחבל-עזה. לזה אין לכם מנדט. לשלום יש לכם מנדט, לנסיגה - אין לכם מנדט. תודה. 
רוב המלחמות היו תחת ממשלות המערך, כולן היו מלחמות ברירה. 
ממשלה שנבחרה באורח דמוקרטי. 
גברתי היושבת-ראש, כנסת נכבדה, יום מתאים מצאה הכנסת לדון בהסכם עם פושע המלחמה ערפאת, בעל בריתו ותקוותו הגדולה של השמאל הישראלי, יום שיש בו הרבה כאב ופיצול העם לשניים, יום שבו הכירה ממשלה בישראל בארגון הטרור אש"ף. מרצחי ה"חמאס" מן הצפון נעים עכשיו דרומה כדי להיפגש בקרוב עם מרצחי פתח-ערפאת שיגיעו ממערב וממזרח. בקרוב יישלח גם המכתב מראש ממשלת ישראל, שיישא את הכתובת: MR. ARAFAT DEAR - מר ערפאת היקר. זה יכול היה להיות יום אחר, יום של הסכמה לאומית רחבה, אלמלא התמוטטה הממשלה כבניין קלפים. זה היה תלוי בממשלה ובעומד בראשה. היום צריכה היתה הממשלה, וזאת ההודעה שהיתה צריכה למסור בכנסת - החלטה להעמיד לדין, כפושע מלחמה, את ערפאת, האחראי אחריות ישירה לרצח של אלפי יהודים וערבים חפים מפשע, בשיטות האכזריות ביותר. היום צריכה היתה הממשלה להודיע, לו היתה לנו ממשלה רצינית ואחראית, על כך שהיא מצאה דרך להסדר עם הפלשתינים תוך הסכמה לאומית רחבה, שעדיין ניתן להשיגה. כיצד ניתן להגיע להסכמה כזאת, ראשית כול להסכמה בין יהודים, שהיא הכרחית להצלחת התהליך? א. כדי לשמור על אחדותה של ירושלים כבירת העם היהודי ומדינת ישראל - ערביי מזרח-ירושלים לא יוכלו לבחור ולהיבחר. האם ראיתם את הצחוק השדי המרצד בעיניו של ערפאת, שמסביר שההחלטה הזאת הופכת את ירושלים לחלק מן המדינה הפלשתינית? ב. לא יוחזרו לארץ-ישראל המערבית לא מאות אלפים, לא עשרות אלפים ולא אלפים של פליטים פלשתינים. פתרון בעיית הפליטים חייב להיעשות במקומות מגוריהם - בלבנון, בסוריה, בירדן, בארצות המפרץ הפרסי - וזה חייב להיות חלק מן ההסכם. כניסתם רק תגביר את המתיחות והאיבה, כשיחזרו שוב למחנות פליטים דלים ונידחים ויראו מנגד את בתיהם לשעבר, את קברות אבותיהם ואת שדותיהם. ג. לא יורשו אנשי אש"ף, מזוינים או בלתי מזוינים, להיכנס לגבולות ארץ-ישראל המערבית. כניסתם רק תגביר את הטרור. התולים תקוותם שהם יחסלו את ארגוני הטרור האחרים - טועים ומטעים. גם אם יהיה שם מרחץ דמים נורא, התוצאה הסופית תהיה הגברת השנאה והטרור נגד ישראל. ערבים לא יילחמו נגד ערבים כדי להגן על יהודים. דרך אגב, אני פונה לאנשי השמאל, האם תעמידו אלפים בהפגנה נגד ראש הממשלה ושר הביטחון שלו, עם השלטים "רוצח", כשכאן מודיעים לכם מראש שזה מה שמצפים שיעשה פתח-ערפאת, בלי בג"צים, בלי "יש גבול", בלי "אמהות נגד שתיקה", בלי "נשים בשחור"? האם תעמידו הפגנה של אלפי אנשים בזמן שייערך מרחץ הדמים הזה, כשצה"ל עומד מבחוץ ומראש יודע מה שעומד לקרות? ד. לא ייכנס כוח בין-לאומי, צבאי או אזרחי, לאחר פינוי צה"ל. היום יש לצה"ל ולשירותי הביטחון הצלחות. לאחר הזנחה שהיתה מתחילת האינתיפאדה שונו ההוראות לכוחות הביטחון. בעתיד, כשיהיו כוחות בין-לאומיים, לא רק שלא נוכל להמשיך ולפעול כפי שאנו פועלים היום, אלא נכבול את ידינו במאבק בטרור. מה נעשה אם תהיינה פעולות טרור משם? האם נפגיז קנדים, אמריקנים, איטלקים, או שמא נירה על נורבגים, על פינים, על הולנדים, על בריטים? ברור שלא נעשה את זה, ובצדק לא נוכל לעשות את זה. אני מדבר על נקודות, שלו הייתם הולכים עליהן אפשר היה להגיע להסכמה לאומית רחבה, וזה היה רק בידיכם, ולא עשיתם כי התמוטטתם. ה. לא יימסרו סמכויות חקיקה למינהל העצמי. ו. לא תימסר שליטה בקרקע ובמים למינהל העצמי. ז. ייקבעו, לפני החתימה, כל הסידורים, בצורה הברורה ביותר, לטיפול במחבלים בתוך שטחי המינהל העצמי, לפני ביצוע פשעיהם, ורדיפתם ומעצרם או חיסולם אחרי הביצוע. הכול חייב להיות מוסדר מראש. אני מדגיש, האחריות לביטחון החוץ והפנים - על ישראל. דרך אגב, כך אנחנו ראינו את זה. אני אומנם התנגדתי לאוטונומיה מתחילתה, אבל מה שהבאתם כאן לא דומה במאומה למה שאנחנו התכוונו. זאת האוטונומיה של מר בגין, זיכרונו לברכה? 
או האם זאת האוטונומיה של מר שמיר, שהרחיק לכת בוועידת-מדריד? האם זה מה שהם התכוונו שיקרה? אני רוצה לומר לכם משהו. אני לא תוקף פה איש. אני לא מדבר אליכם כאיש אופוזיציה. היו לי מספיק בעיות גם בממשלה שישבתי בה, בנושאים האלה. אני מדבר אליכם כאיש שעסק עשרות שנים בביטחון. עשיתם, לצערי, עבודה רשלנית וחובבנית. תקנו זאת, תקנו את זה. יש לכם אפשרות לתקן. עד כאן אמרתי מה צריך לתקן מייד בטיוטת ההסכם, כדי למנוע סכנות. השאלה איננה עזה ויריחו תחילה אלא התוכנית עצמה. תפסיקו עם העניין הזה ואל תאמרו "הליכוד התחיל", "הליכוד עשה". לא חשוב מה הליכוד עשה או לא עשה. גם הליכוד עשה טעויות, ויש דברים שלמדנו במשך השנים. חשוב מה אתם הולכים לעשות ומה צריך עוד לעשות כדי לנטרל את תוכנית האוטונומיה מחלק ניכר של סכנותיה. הפתרון האמיתי והנכון היה מלכתחילה להדגיש שיש מדינה פלשתינית. ירדן היא המדינה הפלשתינית. מה שנעשה עכשיו זה הקמת מדינה פלשתינית שנייה. כרגע, בשלב הזה איחרנו קצת. ומה עוד אפשר לעשות, נוסף על הנקודות שהזכרתי, כדי לנטרל את סכנות התוכנית שהבאתם? א. האוטונומיה תחול על השטח, פרט לאזורים המיושבים ביהודים. צירי התנועה המקשרים את הים התיכון עם נהר הירדן וים המלח ומשמשים את רוב היישובים היהודיים ושטחי ביטחון מסוימים נוספים, אלה לא ייכללו בתחום האוטונומיה. ב. יהיה רצף טריטוריאלי יהודי. ג. האוטונומיה, שאני ודאי אינני חסיד שלה, תהיה אחת, אך ללא רצף טריטוריאלי, והיא תכלול את מרבית האוכלוסייה הערבית. ד. יהיה חופש תנועה אזרחי לכול, פרט למשטרה הפלשתינית, שתוכל לנוע רק בתחומי נפות האוטונומיה הערביות, ובכך יימנע החיכוך העיקרי בין המתיישבים היהודים, שאותם יש לחזק, לבין המשטרה הפלשתינית. מה שאני מציע הינו הרע במיעוטו. אל תגידו: אם נתבדה - נחזיר את המצב לקדמותו. אל תשלו, אל תטעו, ואל תטעו בעצמכם. צה"ל איננו כול-יכול בנסיבות כאלה. זו לא מלחמה כוללת. זה משהו אחר. וכבר ראינו שצה"ל איננו כול-יכול במאבקים מסוג זה. 
היום הייתם צריכים לשבח את לבנון, כי הרי לבנון היא אחד הגורמים העיקריים, כפי שקראתי במאמרו של אלוף במילואים, שגם חתם בין היתר על הכרוז שפרסמתם היום, שטוען שמלחמת לבנון היא אולי הגורם שתרם יותר מכול לקידום התהליך. ואני יכול להראות עוד כמה דברים שתרמו לכך, שלא אתם עשיתם. הפסיקו לדבר על סכנה של מלחמת אחים, אף שעשיתם את מעשה רחבעם בן שלמה ופיצלתם את העם לשניים. יהודים לא יילחמו ביהודים, אלא אם השמאל ייזום זאת. רק השמאל יכול לעשות זאת. במחנה הלאומי לא יהיו אנשים שיילחמו ביהודים. אבל תוכניתכם תביא למלחמה בין יהודים לבין הערבים. אל תעלו בדעתכם שאתם תמסרו לפתח-ערפאת אזורים שיש בהם יישובים יהודיים, והם יהפכו לבני חסות. הם לא ייתנו דריסת רגל למחבלי ערפאת ולשוטריו באזוריהם. איש מהם לא יחיה כיהודי בן חסות; אל תביאו לכך. לא תהיה מלחמה בין יהודים ליהודים, אבל אתם תביאו למלחמה בין יהודים לערבים. בזמן האחרון מרבה חבורה של מרבי להג לדבר על דמוקרטיה ועל שלטון החוק. אחד מהם דיבר כאן היום, דווקא אליו אני מתייחס במיוחד. אנשים שהיו נוסעים לחוץ-לארץ בסתר, יושבים במשרדי אש"ף ומתדרכים את ארגון המרצחים איך ללחוץ על הממשלה הישראלית, לרבות הממשלה הזו, הם מטיפי השקר העיקריים בעניין זה. אם מישהו מפר את כללי הדמוקרטיה - זו הממשלה הנוכחית. עליכם ללמוד מבעל-בריתכם החדש, פושע המלחמה ערפאת. 
א. אדם יכול לשנות את דעתו ; ב. אתה אדם משכיל, וחזקה עלי שעשית שיעורי בית כהלכה. יש כאן חבורת בורים שצורחת כל הזמן, אבל אתה הרי אדם משכיל - - - 
מאף אחד מכם, לצערי, אין לי מה ללמוד בנושאי חינוך, תרבות וידע, בוודאי לא מאחד כמוך. 
התייחסתי לעניין אחד, הקמת מדינה פלשתינית בירדן, ואמרתי אחר כך וחזרתי ואמרתי כי טעיתי במה שאמרתי. לא האמנתי שהעם היהודי היושב כאן, עד כדי כך תיחלש יכולת עמידתו. בעניין זה טעיתי. אנשים שהיו נוסעים לחוץ-לארץ בסתר, יושבים במשרדי אש"ף ומתדרכים את ארגון המרצחים איך ללחוץ על הממשלה, לרבות הממשלה הזו, הם מטיפי השקר העיקריים בעניין זה. אם מישהו מפר את כללי הדמוקרטיה - זו הממשלה הנוכחית. עליכם ללמוד אפילו מבעל-בריתכם החדש, פושע המלחמה ערפאת. הוא לא מזדרז לקבל את מה שאתם ממהרים למסור ללא תמורה. הוא רוצה הליך דמוקרטי באש"ף, הוא רוצה אישור של הוועד המרכזי של אש"ף, הוועד הפועל של המועצה הלאומית הפלשתינית. אילו הייתם ממשלה אמיתית, הייתם מעכבים מעט את החתימה, היינו הולכים לבחירות כאשר זה היה הנושא המרכזי, והעם היה מחליט. אם לא תעשו זאת - ונראה שלא - ומאחר שהתהליך ממושך, נושא ההסדר המדיני יהיה הנושא הראשי גם בבחירות הבאות, ולכן תוצאות הבחירות ישקפו את רצון העם בעניין זה. אם המערך יזכה בבחירות הבאות, הוא ימשיך בדרכו עם כל הסכנות הטמונות בכך, שאנו מאמינים בקיומן. אם המחנה הלאומי יזכה - ואני מקווה שכך יהיה - כי אז זהו רצון הבוחר בסוגיה גורלית זו, והממשלה שתקום תהיה חייבת לנהוג לפי רצונו. זו דרך חוקית, דמוקרטית, המבטיחה את ביטחון ישראל, וכך ננהג. 
זה בניגוד לכללי הדמוקרטיה המעוותים שאתם מנסים להמציא. זה בדיוק הדבר הדמוקרטי. 
בניגוד לך, כנראה, אני לא הייתי תלמידו של ז'בוטינסקי וגם לא חניכו של בגין. אתם הפכתם באופן צבוע לחניכיו של ז'בוטינסקי ולתלמידיו של בגין. אז היה מצב אחר, אז תמכו 97 חברי כנסת בהצעה. הצענו לכם הצבעה: לכו לבחירות עכשיו. תדחו בחודשיים את ההחלטה, תלכו לבחירות. 
לפנינו מאבק ארוך, להחזיר ממשלה שסטתה מדרך ההיגיון, מאחריות לביטחון העם וגם מכמה כללי יסוד בדמוקרטיה אל הדרך הנכונה. אנחנו נתאמץ, ואני מקווה שנצליח. אני רוצה לאחל לכל עם ישראל שנה טובה. 
אני חושב שהצלחתי להעביר את המסר בצורה ברורה, ואני יכול רק לקרוא לממשלה לגלות ברגע האחרון אחריות, לבחון את הנושא מחדש, לעצור בה וללכת לדרך שבה אפשר להגיע להסכמה לאומית רחבה. 
לא אמרתי זאת אף לא במלה אחת. 
אמרתי: זו היתה הצעתי בעבר, זו ההצעה היחידה הנכונה, אך לצערי איחרנו. 
אתה פשוט טועה, היישובים היהודיים אינם בתוך ריכוזי אוכלוסייה ערביים. 
אני רוצה לומר לך שבחודש יולי 1971, כאשר אני הייתי אלוף פיקוד הדרום, ראש הממשלה, הגברת גולדה מאיר, לכל הדעות ראש ממשלה של מפלגת העבודה, שלחה משלחת שרים, קבוצת שרים, ועדת שרים, כדי לדון בנושא הרצועה; באחד הנושאים היה עניין ההתיישבות היהודית. עמדנו על הדיונה ששם נמצא היום קיבוץ נצרים, ושם הוצגה התוכנית. היית צריך לראות את עיניהם של אלון, זיכרונו לברכה, ושל - - - זיכרונם לברכה, עיניהם הבריקו כאשר היה מדובר בהתיישבות יהודית. כל התוכנית ברצועת-עזה, דרך אגב, כולה תוכנית של ממשלת מערך. 
אדוני היושב-ראש, כנסת נכבדה, התנהגות חברי הכנסת האשם מחאמיד ותופיק זיאד היא המציאות, היא האמת. הם המבשרים מה צפוי לנו אם הציבור היהודי בישראל לא ישוב וינהג כעם שפוי שאינו מוכן להתאבד ובעת הצורך יודע לנהוג ביד קשה במבקשי נפשו וחורבנו. חברי הכנסת מחאמיד וזיאד לא נולדו אתמול, לא הם ולא עוינותם השורשית למדינה היהודית. מה שנולד אתמול, ביתר דיוק לפני כשישה חודשים בלבד, בבחירות האחרונות, הוא תחושת הכוח שלהם ותחושת הסיכוי שבגלל רפיסות היהודים קרובה השעה להתגשמות החלום בן מאה השנים של ערביי ארץ-ישראל, חלום חיסול הנוכחות היהודית, הזרה ו"המנשלת" לטעמם. הערבים רואים את החולשה היהודית. לא שהם נעשו גיבורים יותר. תמיד היו להם אנשים אמיצים, והיו אף רבים ביניהם שנלחמו עד מוות. אבל בעבר היהודים לא הראו את הפחדנות של היום, את ההססנות של היום. החולשה היהודית, המדיניות המבולבלת שמקרינה ספקות בעצם זכותם המוחלטת והבלעדית של היהודים על מולדתם, הן שמזמינות טרור. הטרור מריח את החולשה, את התבוסתנות היהודית. חברי הכנסת מחאמיד וזיאד רואים מורך לב מדיני והם חושבים שגם מורך לב פיסי ונפשי תקפו את כולנו, דווקא כשיש לנו עוצמה וכוח. אני מאמין שלרובנו עדיין יש, יש לנו עוצמה וכוח מוסריים ופיסיים, שהממשלה הזאת מעקרת אותם. אחת הסיבות העיקריות לכך זו התלות המוחלטת של הממשלה בתומכי ארגוני הרצח, אש"ף ו"חמאס", שתי המפלגות הערביות הלאומניות. הגיע הזמן שהממשלה תשנה את מדיניות הפיוס, ההתחנפות, ההתרפסות והחולשה. ממשלה שאינה מגינה על חיי אזרחיה אין לה זכות קיום. הכנסת היום, בקבלה החלטה על הסרת החסינות, תיתן דוגמה גם לממשלה. אין פשרה כשמדובר בחיי אזרחי ישראל. האזנתי כמעט לרוב הנואמים דרך מערכת הרמקולים הקיימת. לא הבנתי את הבקשות ואת התחנונים שמישהו יתנצל כאן. הפסיקו לבקש ולהתחנן שיתנצל. הגיע סוף סוף הזמן - ואני לא אומר את זה בצורה קלה - גם להעניש. אני מאמין שיהודים וערבים יכולים לחיות בשלום זה לצד זה, אבל לכך דרוש שיהיה ברור לכל אחד שישראל היא מדינה יהודית וכל הזכויות עליה הן זכויות יהודיות. אך בישראל, באותה עת, כל הזכויות יינתנו והחובות יוטלו על כל אזרחיה הלא-יהודים. הסתה לרצח של יהודים איננה בין הזכויות האלה. כולנו רוצים שלום, ואני מאמין שאם נעמוד על זכותנו לחיות כאן בביטחון, גם שלום יהיה כאן. 
אמרתי שזו תהיה הצהרת בלפור של המדינה הפלשתינית. 
אדוני היושב-ראש, כנסת נכבדה, ראשית הרשה לי לברך אותך עם בחירתך לתפקיד הנכבד של יושב-ראש הכנסת, ואת חבר הכנסת החדש אביגדור קהלני. אני מאחל לשניכם הצלחה. מגילת העצמאות מגדירה את מהותה ואת טיבה של המדינה שהוקמה בארץ-ישראל על חורבות המנדט הבריטי, היא מדינת ישראל. על-פי מגילת העצמאות, המאפיין המכריע, המרכזי, של מדינת ישראל הוא בהיותה המדינה היהודית בארץ-ישראל. מדינת ישראל לא הוקמה כדי להוסיף עוד מדינה דמוקרטית בעולם. תכליתה האחת והיחידה היא, כמאמר מגילת העצמאות, "פתרון בעיית העם היהודי אשר תפתח לרווחה את שערי המולדת לכל יהודי ותעניק לעם היהודי מעמד של אומה שוות-זכויות בתוך משפחת העמים". לכן, מדינת ישראל מיוחדת בעולם בכך שהיא שייכת לעם היהודי בישראל וגם בתפוצות, וכל יהודי באשר הוא הינו אזרח ישראל בכוח. מסיבה זו, חוק השבות, שאיננו מפלה לא-יהודים לרעה, אבל מפלה את היהודים לטובה, הוא בלי ספק החוק החשוב ביותר בחוקי מדינת ישראל. זכויות לאומיות במדינת ישראל יש אך ורק לעם היהודי, ועל כן אין היא אפילו מדינת היהודים אלא מדינה יהודית, מדינה שסמלה הוא מנורת בית-המקדש השני, שבמרכז דגלה מגן-דוד, הוא דוד בן-ישי מלך ישראל, והנפש ההומה בהמנונה היא נפש יהודי. מדינת ישראל הוקמה בתוך "התקפת הדמים" שאסר עליה העם הערבי. בראש החץ של ההתקפה הנפשעת הזאת עמדו ערביי ארץ-ישראל, לרבות מי שהפכו אחר-כך תושבי מדינת ישראל. מגילת העצמאות איננה משאירה כלל ספק בכך שלתושביה הערבים של המדינה יש זכויות פרטיות וציבוריות, אבל לעולם לא זכויות לאומיות כלשהן, וכי זכויות האזרחות המלאה והשווה המוצעות להם מותנות כדבר מובן מאליו בעמידה בכל חובותיהם הטבעיות כאזרחי המדינה היהודית ובנאמנות מוחלטת ובלתי-חצויה למטרותיה הלאומיות, שכולן יהודיות, ורק יהודיות. את הדברים האלה ראוי מאוד להדגיש עכשיו, נוכח הממשלה שהוצגה היום במליאת כנסת נכבדה זו, והסיבה לכך פשוטה: לראשונה בתולדות מדינת ישראל, הבוחרים הערבים - או, כלשון מגילת העצמאות, "בני העם הערבי תושבי מדינת ישראל" - הם שהכריעו איזו ממשלה תקום בישראל ומי יעמוד בראשה. ואין מדובר, אני מדגיש, אין מדובר באותם אזרחי ישראל לא-יהודים שנאמנותם למדינת ישראל כמדינה היהודית היא נאמנות מוכחת ובלתי-מפוקפקת, ואשר, לצערנו, כיום הם רק מיעוטו של הציבור הלא-יהודי בישראל. 
אדוני היושב-ראש, אפשר לומר כל דבר, אבל מדינת ישראל היא מדינה יהודית וכל הזכויות הלאומיות בארץ-ישראל הן רק זכויות יהודיות. כל הזכויות קיימות, לפרט, לכל אזרח שחי במדינה, אבל זכויות לאומיות על ארץ-ישראל יש רק לעם היהודי. זה נאמר עוד במגילת העצמאות. 
אני מדגיש שוב, אין מדובר באותם אזרחי ישראל לא-יהודים, שנאמנותם למדינת ישראל כמדינה היהודית היא נאמנות מוכחת ובלתי-מפוקפקת, ואשר, לצערנו, כיום הם רק מיעוטו של הציבור הלא-יהודי בישראל. אבל מי שהעלה את מר יצחק רבין לכס ראש הממשלה הוא בעיקר אותו רוב של ערביי ישראל, שיחסו למדינה היהודית - - - 
ייתכן שחוט המחשבה ניתק, ולכן אחזור על המשפט האחרון. אבל מי שהעלה את מר יצחק רבין לכס ראש הממשלה הוא בעיקר אותו רוב של ערביי ישראל שיחסו למדינה היהודית - - - 
אדוני היושב-ראש, כנסת נכבדה, אני אומר משפט, לא מאלה שהיו כתובים כאן. אם יש תופעה מסוכנת, זאת הברית בין השמאלנות היהודית ללאומנות הערבית, ואת זה אנחנו רואים פה לנגד עינינו, ובזה ניאבק. 
- - - שיחסו - אני מדבר על הרוב שבחר במר רבין - למדינה היהודית נע בין נאמנות על תנאי לבין עוינות לה ושלילת זכות קיומה. החשש המקנן בלב הוא, שמר רבין יראה את עצמו מחויב לרצות ולטפח את מי שהעלה אותו לשלטון, תוך חיזוק מעמדם והשפעתם של אותם זרמים ואותם גופים פוליטיים בקרב ערביי ישראל שרוצים למעשה בהתחסלותה כמדינה היהודית בארץ-ישראל. לחשש זה יש, לצערי, יסוד מבוסס. בעוד מר רבין מתקשה למצוא מכנה משותף, ולו אלמנטרי, עם איזו מפלגה יהודית לאומית, וספציפית עם צומת או עם המפד"ל, מסתבר כי למר רבין אין כל קושי למצוא שפה ובסיס משותפים עם מפלגות הלאומנות הערבית הקיצונית ועם השמאלנות היהודית. אותה שמאלנות שבעודה נלחמת בעוז לחיסול אופיה היהודי של מדינת ישראל ובכך לקיצוץ שורשיה ועצם זכות קיומה של המדינה היהודית, הפכה את עצמה לשפחתו החרופה של העניין הערבי הלאומי האנטי-יהודי ולמכשירו המתרפס והכנוע. ואכן, מינויה של הגברת שולמית אלוני, המגלמת את השמאלנות הזאת והמנהיגה אותה כיום, לתפקיד שר החינוך, הוא צעד הרסני ומסוכן בכוח ליהודיותה של מדינת ישראל לא פחות מן ההסתמכות על נציגיה המובהקים של הלאומנות הערבית המוצהרת. 
הממשלה שמר רבין מציג היום בפנינו שונה במרכיביה, ביעדיה, ובעיקר בכיוונה המצטייר מכל ממשלה קודמת, ובוודאי מכל אלה שעד היום מר רבין עמד בראשן או השתתף בהן, והשינוי כולו לרעה, כולו מעורר חששות כבדים, כולו רק לשלילה. כיהודי לאומי, נאמנותי מסורה בראש ובראשונה לעם היהודי ולאינטרסים החיוניים שלו, ורק בכפוף לכך, ובשורה שנייה, למסגרת המפלגתית. לכן גם, בשם מפלגתי, אינני מהסס כלל לומר למר רבין מעל במה זו, כי אם יפריך את החששות החמורים שממשלתו מולידה כמעט בלב כל יהודי, ואם יוכיח כי גם בהרכב זה הוא מקדם ומשרת את ענייניו של העם היהודי ומבצר את יהודיותה של מדינת ישראל - הוא יגלה כי הליכוד איננו אופוזיציה מופקרת, כפי שהיתה מפלגתו ב-15 השנים האחרונות, אלא אופוזיציה אחראית. אבל, אוי למר רבין מאתנו ואוי לממשלה אם מדיניותו ומעשיו, וקודם כול בתחומי הביטחון הלאומי - המשא-ומתן עם ערביי ארץ-ישראל, ההתיישבות היהודית בכל רחבי ארץ-ישראל המערבית, שחייבת להימשך, והמפה החדשה - זהו המהפך האמיתי שהביאו ממשלות הליכוד. זה דבר שאין איש יכול לשנותו עוד, אבל יש להמשיך בחיזוק המפה - - 
- - להמשיך ביישום ציוויי מגילת העצמאות, פעולות החקיקה, קידום העלייה ובכל הנושאים האחרים העומדים על הפרק ועוד יעלו על הפרק - אוי להם אם יתברר שבכל אלה יאשר מר רבין את חששותינו. לא נרשה כי במסווה של הבטחת שלום ושפע כלכלי יניח מר רבין יסודות למדינה ערבית שנייה בתוך שטח ארץ-ישראל, בצד מדינת ירדן, שהיא המדינה הפלשתינית, ונוסף עליה. לא נשלים, וניאבק בכל כוחנו בכל מעשה ובכל מדיניות של ממשלת רבין שתדחף את מדינת ישראל אל הדרך להתפתחותה, כלומר להתנוונותה, כמדינה דו-לאומית, ברוח חזון העיוועים של השמאלנות הישראלית. אני מנסה להאמין, שבכל זאת רוח הציונות האמיתית תגבר, ואם כך יהיה, ורק אחרי שנראה שכך יהיה - בינתיים האמון שלנו לא יהיה בממשלה הזאת - נוכל לברך את ראש הממשלה להצלחה במשימתו הכבדה. תודה רבה. 
אדוני היושב-ראש, כנסת נכבדה, מאה ימים הם פרק זמן קצר, קצר מדי, מכדי להשיג הישג ממשי כלשהו ולהשלימו. אבל מאה ימים של אי-התחלה בשום נושא חיובי הם פרק זמן ארוך, ארוך מאוד. הביטוי "סדר עדיפויות לאומי שונה", שכבר היה לזרא, אינו נשמע עוד. כנראה גם ממציאיו הבינו שאין במה לנופף, שאין במה להתפאר. כמובן, אי-אפשר שלא לציין פעולות שנעשות; למשל, שיחות השלום. זה חשוב, אלא שזאת התחילו ממשלות הליכוד. גם התהליך הנוכחי התחיל בוועידת-מדריד על-ידי ראש הממשלה מר יצחק שמיר. למשל, הפעלת היחידות המיוחדות. אתם מפעילים, זה טוב, וצריך להפעיל יותר, אלא שהפעלה זו קיבלה דחיפה ותנופה דווקא על-ידי ממשלות הליכוד. למשל, המשך בניית כבישים ומחלפים בדרכי הארץ. טוב שאתם עושים זאת, אלא שאתם ממשיכים את מה שאנחנו התחלנו בממשלת הליכוד. אפילו כביש חדש אחד, מחלף נוסף אחד לא הוספתם. למשל, שיקום שכונות. אני מקווה שאתם ממשיכים את מה שאנחנו התחלנו לפני 15 שנה. טוב שתמשיכו. ממשלות הליכוד הגיעו להישגים גדולים מאוד בתחום זה, אחרי עשרות שנים שבהן אוכלוסיות ערי הפיתוח ושכונות המצוקה שימשו לכם, לשמאל, למטרה אחת בלבד, בשר בחירות. זה הדבר היחיד שזה היה. 
אבל הבה נראה מה אינכם עושים, או עושים בדרך המסכנת את ביטחונה ועתידה של ישראל. בתעסוקה הישגיכם עד כה אפס. עוד ועדה ועוד ועדה והאבטלה גוברת. וניתן לטפל בעניין זה אחרת. בכלכלה הישגיכם בינתיים הם כלום. הורדת האינפלציה היא עדיין פרי מדיניות הליכוד. השקעות חוץ במשק דורכות במקומן. טרם התחלתם בטיפול במפעל נוסף אחד שהטיפול בו לא החל בימי ממשלת הליכוד. את החקלאות אתם מחריבים. הפרטת המשק מתקדמת בצעדי צב. רק נושא אחד, אני מוכרח לציין, מתקדם לכם תוך רתיחה מתמדת - הבורסה התל-אביבית. כאן, אני מודה, כאן הצלחתם. אתם, שהייתם, לפני שנים רבות רבות, כבר לא זוכרים זאת, בוני הארץ, מיישביה, הפכתם את הכלכלה לענף אחד שמצליח, הבורסה. הבטחתם טיפול בעולים. התוצאה - מאומה. סכנה גדולה נשקפת ליהודי חבר העמים. אנחנו רואים את מדורות האש שנדלקות ברפובליקות שונות שם. אנחנו רואים את האנטישמיות שגוברת. אבל אינכם עושים מאומה כדי להזעיק את היהודים ולקרוא להם לעלות לארץ-ישראל. להיפך, שמעתי אחד משריכם אומר: עדיף שנתארגן לפתרונות, ראשית כול. האין זה קול מוכר מהרגעות של ראשי היישוב המאורגן ערב מלחמת העולם השנייה, שהביאו בסופו של דבר לאי-היחלצות היהודים בטרם פקד אותם האסון הנורא? היכן העדפת שכונות המצוקה וערי הפיתוח? בחינוך נוספה שעה. זה טוב. אבל זה קרה גם בסביון וגם בירוחם, גם בהרצלייה-פיתוח וגם בדימונה. בכל המקומות נוספה שעה. שום רגישות חברתית לא הוכחתם בעניין זה. אני יודע, תגידו: וכי ממשלת הליכוד היתה טובה יותר? ומר רבין יאמר: אני ממשיך את מה שממשלות הליכוד התחילו. תשובתי לך, מר רבין: ראשית, כן, ממשלת הליכוד היתה טובה יותר, טובה הרבה יותר. והיתה לי ביקורת נוקבת גם על ממשלות הליכוד. 
שנית, הרי אתה, מר רבין, באת כביכול לשנות, לשפר. מה לך שתביא דוגמאות מהממשלות הקודמות? הרי באת להביא, כביכול, שינוי בסדר העדיפויות הלאומי. ומה הם השינויים שהבאת? אכן הבאת לשינוי, ממשלתך היא הראשונה מאז הקמת המדינה שאין בתוכניתה להקים השנה אפילו יישוב אחד, לא בגליל, לא בוואדי-עארה - זה כנראה האתנן למפלגות האנטי-ציוניות שנותנות לך רוב חוסם - אבל גם לא בנגב. אתה הפסקת ליישב את הגליל והנגב ביהודים. ועוד שינוי. אתה מביא לעצירת ההתיישבות היהודית בעיר העתיקה ולהפקרת ביטחונה. הממשלה שלך, מר רבין, הופכת יהודים הרוצים לגור בעיר העתיקה לאנשים שדמם מותר. זה סוג השינויים שהבאתם עד כה. אדוני ראש הממשלה, כל הנושאים שהזכרתי חשובים, אבל הדבר החשוב ביותר הוא החיים. כאן כבר שברתם את כל השיאים. מאז מכהנת הממשלה הזאת הלך מצב הביטחון והידרדר. הערבים רוצחים ישראלים, והיהודים מסבירים למה רוצחים אותם. כולם הפכו פרשנים. אני אינני רוצה להסביר למה רוצחים אותנו. פעולות הטרור נעשות על-ידי קיצונים המתנגדים לשלום, אמרתם. אך רוב חוליות המבוקשים שנערך עליהן מצוד הן כביכול של מתונים, אנשי "פתח" וארגונים פלשתיניים אחרים. גם מלבנון לא רק "חיזב-אללה" פועל; %60 "חיזב-אללה" והשאר ארגוני אש"ף אחרים. לטרור יש היום כתובת, שלא כמו לפני מלחמת "שלום הגליל" - אז היתה בלבנון ממלכת טרור אש"פית עצמאית. היום, אילו רצו הסורים, שלבנון כבושה על-ידם, להפסיק את הטרור, היו מפסיקים מייד, אלא שהממשלה לא דרשה זאת. על זה ענה מר רבין ואמר: בימי הממשלה הקודמת של הליכוד היו פניות של המשלחת שלנו למשלחת הסורית בעניין זה, ומה קרה? אז לא קרה מאומה, כי המשיכו בדיונים כרגיל. אבל אתה באת הרי לשנות. אפילו לא ניסית. הרי לו השתמשת בקלף שבידך, אולי היית מצליח. גם אזור הביטחון היה צריך להיות אחר. הצעתי זאת בעבר, ובלי להיכנס כאן לפרטים - הוא יכול להיות אחר. 
אם תוסיף לי דקה, אני אשיב לו. 
לא אכפת לי, שה"חיזב-אללה" יירו את ה"קטיושה" האחרונה, אומר נציג הממשלה. זה עניין של יוקרה אצלם, מסביר אלוף במילואים, עסקן מפלגתי, כאילו לפנינו משחק יוקרה של שתי קבוצות ספורט, מעין דרבי מקומי. ה"קטיושה" נועדה להרוג, ולכן היא משוגרת אלינו. האם באמת לא אכפת לנו שהם יירו את ה"קטיושה" האחרונה, שיכולה, חס וחלילה, לגרום לאבדות בנפש, או אולי עלינו להביא לכך, שלא ירצו, או לא יוכלו, לעשות זאת? בירושלים, ביהודה, בשומרון, בחבל-עזה, בתענכים, המצב החריף ללא נשוא. 130 יהודים נפלו מאז תחילת טרור האינתיפאדה, מתוכם 15 יהודים מאז הוחלפה הממשלה, לפני כשלושה חודשים. חיי יהודים הופכים הפקר, ואצלנו כולם מסבירים, פרשנים - הפוליטיקאים, ולצערי גם מפקדים בצה"ל. אומר מר רבין: קל לי היום יותר להילחם בטרור מאשר כאשר הייתי שר הביטחון בממשלת האחדות הלאומית. אדוני ראש הממשלה, אם קל לך יותר, מדוע אינך פועל? תעשה סוף סוף משהו. אני יודע שזה קשה. אני עשיתי זאת, אני יודע איך לעשות זאת. זאת פעולה ממושכת וקשה, אולי היא תארך חודשים, אבל אפשר להצליח בה. 
אומרים לנו: אם נפסיק את השיחות, זה יהיה ניצחון לקיצונים. זאת אומרת, חיינו הפכו בעינינו מחיר להמשך המשא-ומתן. לשם מה עלינו לשלם את המחיר? ובכלל, אם אתם צודקים, שגם אם נחתום על הסכם שלום הטרור יימשך על-ידי קיצונים - מי צריך שלום כזה? שלום הוא רק כשיש ביטחון לחיים. כאשר מראש אנחנו מודיעים, ואף נותנים לגיטימציה לכך, שהטרור יימשך, אם מי שאתם דנים אתם לא אחראים למעשי הקיצונים עכשיו ובעתיד, לשם מה בכלל לדון אתם? אולי תחליפו את הפרטנרים למשא-ומתן? אדוני ראש הממשלה, הממשלה בראשותך מנהלת מלחמה כושלת בטרור, חרף הצלחות מקומיות, כי אינכם פוגעים בהנהגת הטרור, שאתה אתם דנים ועליה אתם שומרים, כי אין בכם נחישות כלשהי, וכי אתם שבויים בידי מי שמספקים לכם את הבלוק החוסם, ואין לכם גם זמן. כמה זמן עסקתם בדברי ההבל שבין הגברת אלוני למר דרעי? הרבה יותר מאשר עסקתם בכל השבועות האחרונים בנושא הביטחון. כישלון מלחמתך בטרור, מר רבין, לא יביא שלום, אלא ירחיק שלום, שכולנו כה רוצים בו. מאחר שזה המצב, לממשלה עדיין אין הישג כלשהו, אך כישלונות רבים כבר יש - לממשלה הנוכחית אין זכות קיום אף לא יום נוסף אחד. 
כבוד היושב-ראש, כנסת נכבדה, ראשית, הרשה לי להודות לך על איחוליך, וכן לחברים אחרים שאיחלו לי איחולי החלמה. אתמול, בתוך יממה אחת הדהדו בכלי התקשורת שלנו במעורב הידיעות הבאות: ראש הממשלה החליט לשחרר 800 מחבלים ערבים מארגוני הטרור; ערפאת מודיע על המשך הטרור; בתי מחבלים שנאטמו - ומדובר בדרך כלל בכאלה שהיו מעורבים בפעולות טרור קשות - ייפתחו מחדש; סמטאות שמהן הגיחו מחבלים ערבים לביצוע פשעיהם ונסגרו - ייפתחו; הקלות ניתנו לתנועת ערבים בשטחי ישראל. לעומת זאת, הבית שבנו יהודים בגבעת-החרסינה בחברון ייהרס. 
הבית שהוא אחד מבתים רבים שייבנו. אזור הר-יהודה הוכרז שטח צבאי סגור רק ליהודים. כ-50 יהודים שניסו להגיע לגבעת-החרסינה נעצרו. ובהמשך, ראש הממשלה הורה לבטל את צווי הגירוש נגד 11 מראשי המחבלים. זה - כאן. ובוושינגטון מתחרים נציגינו בקבוצות המשא-ומתן השונות, מי מביא באמתחתו עוד ויתורים. וצריך להודות, התחרות ביניהם קשה. על זה נוספה גם ההודעה הבוקר, ההודעה על הנסיגה ברמת-הגולן, מוסווית תחת יישום החלטה 242 ברמת-הגולן, דבר שמעולם לא העלינו בדעתנו לעשות. והכול חד-צדדי - אנחנו מוותרים יותר, הערבים תובעים יותר. הכול ביממה אחת, הכול בנשימה אחת, הכול ביד אחת ולפי הוראת ממשלה אחת; מסע מהיר במדרון ללא בושה, ללא כלימה, ללא אחריות. "שלוש ערים תפסו מקום גדול ויחיד במינו בהיסטוריה הקדומה של עמנו, שכם, חברון וירושלים" - אומר דוד בן-גוריון בהקדמתו לספר "חברון" ב-25 בינואר 1970; בן-גוריון כינה אותה "אחותה של ירושלים". לא אקרא את כל ההקדמה. אני מציע לעיין בהקדמה הזאת, יצירה נפלאה בפני עצמה. אצטט רק כמה משפטים: "בחברון מתחילה ההיסטוריה העברית - - - ושם קם הצבא העברי הראשון". קמה המלכות הגדולה ביותר שהיתה לישראל עד היום הזה. "אין לשכוח" - אומר בן-גוריון - "ראשיתו של גדול מלכי ישראל היתה בחברון, העיר שאליה בא העברי הראשון כ-800 שנה לפני דוד המלך, ונעשה משגה עצום ונורא אם לא ניישב את חברון, שכנתה וקודמתה של ירושלים, ביישוב יהודי גדול והולך בזמן הקצר ביותר. זה יביא גם ברכה לשכנים הערבים. ראויה חברון להיות אחותה של ירושלים". כך אמר בן גוריון על חברון. אבל מה קורה כעת בירושלים? אדוני היושב-ראש, תבעתי את כינוס המושב המיוחד הזה של הכנסת כדי לדון בהתנכלויות להתיישבות היהודית בעיר העתיקה בירושלים. ומי המתנכל? - השלטון העות'מאני הרקוב, ממשלת המנדט הבריטי המדכאת? לא, אף לא אחד מאלה, אלא ממשלת ישראל, ממשלה יהודית בארץ-ישראל. בטרם בנתה הממשלה הזאת בית אחד, בטרם הקימה מפעל אחד, בטרם יצרה מקום תעסוקה אחד קמה הממשלה כדי לעקור תושבים יהודים מהעיר העתיקה בירושלים, לב-לבו של העם היהודי. אמרתי, זה לא קרה בימי השלטון הטורקי. בימי השלטון הטורקי פרח היישוב היהודי בעיר העתיקה, רובו ברובע המעורב, מה שמכונה הרובע המוסלמי, מיעוטו ברובע היהודי. יש חומר נפלא, נכתבו ספרים אין-ספור, יש פרקים נפלאים בספר "ההגנה" על הגנת ירושלים בשנים 1920, 1921, 1929, שמציינים שמות של בתים. יש תיאור של רחל ינאית בן-צבי על הגנת העיר העתיקה, עם ציון שמות הבתים שעליהם מדברים עכשיו. הזמן קצר. יכולתי לקרוא בפניכם רשימה שלמה של בתים יהודיים שנרכשו או נבנו על-ידי יהודים לפני 150 שנה, 100 שנה, בתים שכל אחד מהם מגלם היסטוריה יהודית בלתי רגילה. בתחילת המאה הנוכחית היוו היהודים רוב בעיר העתיקה בירושלים, יותר מהמוסלמים ומהנוצרים גם יחד, והם מנו 19,000 נפש לפחות. היו 22 בתי-כנסת, שש ישיבות מפורסמות רק ברובע המוסלמי. רק אחרי פרעות 1920, 1921, 1929 ומאורעות הדמים של 1936 הצטמצם היישוב היהודי לרובע היהודי בלבד. זה היה פרק מפואר גם בהיסטוריה החדשה של העם היהודי בארץ-ישראל, פרק קסום מעורר התרגשות; כל בית, כל חצר וההיסטוריה שלהם, הסיפור המיוחד רק להם. אמרתי: המתנכל - זה לא המנדט הבריטי הזר. התאמינו? בפרעות תר"פ, כשנשרף בית-הכנסת על ספרי התורה שבו על-ידי פורעים ערבים, סביהם של חברי המפלגות האנטי-ציוניות שאפשרו לכם להרכיב את הממשלה, ונהרסה ונשדדה ה"חצר" של ויטנברג - מי שיפץ אותה? ממשלת המנדט הבריטי, שהקציבה 2,000 לירות שטרלינג, הרבה כסף אז. הבריטים שיפצו מה שאתם רוצים עכשיו להרוס. עצרו רגע, חשבו רגע. מה אתם עושים? האם אינכם מתביישים? מה אתם "מגנים" ועל מי אתם מגינים? את רכישת מלון "שפר" בשיח'=ג'ראח, שנבנה בזמנו על-ידי אנטוניוס, מזכירו של הארכי-רוצח המופתי חאג' אמין אל-חוסייני, והפך להיות רכושו של המופתי, שנרכש על-ידי יהודי אוהב ירושלים בשנת 1985, ובמקום היום בסיס מג"ב. ממקום זה יצאו הרוצחים שתקפו את שיירת הרופאים להר-הצופים בתש"ח. מה יש לגנות כאן? ובשיח'=ג'ראח נמצא כרמו של אותו מופתי רוצח, כרם בן 30 דונם, כיום בבעלות המדינה, ותוכנן על-ידי משרד הבינוי של הממשלה הקודמת להקים שם שכונה בת 200 יחידות דיור. עם הקמת הממשלה החדשה בוטל הדבר והוקפא. על מי אתם מגינים? על יורשיו של חאג' אמין אל-חוסייני? על מי? מה מקפיץ אתכם כשעיר-דוד, שהיתה מהמקומות הפרועים ביותר בירושלים, הפכה שכונה שקטה וילדים יהודים מטיילים ברחובותיה, ובעקבות זה גם קן המחבלים בסילואן שממול נרגע? אפשר לספר במשך שעות, ואולי טוב שיהיה כאן דיון על לב-לבו של העם היהודי, העיר העתיקה. כולנו לא יודעים די. אנחנו מתעסקים בבוסניה - - - 
זה חשוב. אבל כדאי גם לדעת, קודם כול לדעת משהו שהוא שלנו. ובהזדמנות זאת כדאי גם לדעת, שהמתנדבים הבוסנים המוסלמים שבאו הנה במלחמת העצמאות, שלא לדבר על מעשי הרצח הנוראים שלהם באס.אס. במלחמת העולם השנייה, אדוני היושב-ראש, היו מהאכזרים שברוצחים שהיו כאן בימי מלחמת תש"ח. צריך לדעת. חשוב שיודעים. כשלא יודעים גם לא גאים על מורשת, וכשאין מורשת אין ולא כלום, פרט לריקנות, ריקנות שמביאה להרס חלומם ומעשיהם של מייסדי היישוב היהודי בעיר העתיקה בירושלים ומחדשיו. 
אדוני היושב-ראש, תכננתי את זה - הרי לפעמים מתכננים וטועים - על חשבון קריאות הביניים שתהיינה, אבל לא היו. 
האינכם מבינים, שבפעולותיכם ובדיבוריכם אתם מסכנים חיי יהודים בעיר העתיקה, נשים, ילדים, שבגלל הבדידות חיים בסכנה מתמדת? תושביה היהודים של העיר העתיקה, ואלה הגרים ברובע המוסלמי בפרט, הם גיבוריה האמיתיים של ירושלים בעת הזאת, ולהם אני שולח מעל דוכן הכנסת ברכת אחים נאמנה. בטוחני שפרט לחברי שתי המפלגות הלאומניות והאנטי-ציוניות כולכם תצטרפו לברכותי. אני גא על כך שלחמתי למען ירושלים במלחמת העצמאות, ושעסקתי וסייעתי במלאכת הקודש של אכלוס העיר העתיקה ביהודים במשך 15 השנים האחרונות כחבר הממשלה. אמשיך בכך בכל כוחי. לא ארשה לכל עניין או נושא אחר להסיחני מסיוע להמשך ההתיישבות היהודית בכל חלקי ארץ-ישראל. כעת, היום, אין דבר חשוב יותר לעשותו. 
לא תמצא במקום אחד שאמרתי את הביטוי הזה. אני אמרתי: אתם מדברים ואנחנו עושים. עכשיו אנחנו מדברים ואתם הורסים. זה המצב. מעולם לא השתמשתי בביטוי הזה. 
תצטט נכון. מכל הכבישים - - - 
שאלתי אם זה נכון. מכל הכבישים שעצרתם את בנייתם הכביש שהתרתם את בנייתו הוא הביטחוני פחות ובעל המשמעות הביטחונית הפחותה, כי לאיזה אויב מדרום אתם מחכים? זה מה ששאלתי. 
אדוני היושב-ראש, כנסת נכבדה, בימים של דאגה עמוקה למתרחש, כשמסביב רבים זועקים - - 
- - צועקים מתוך כאב אמיתי, בחרתי לדבר בשקט. לא כי המצב קל בעיני. להיפך, הוא חמור בהרבה ממה שרוב אזרחי ישראל סבורים. אני עושה זאת בניסיון נוסף להביא את הממשלה השוגה להקשיב, לשמוע, לנסות לתקן את המשגים החמורים שכבר נעשו על-ידה עד היום. אני בעד שלום. אין יהודי שאינו תומך בשלום. אך מה שמתנהל עכשיו לא יוכל להביא לשלום, ולצערי יביא רק לשפיכות דמים, שתגבר מיום ליום, ואנו כבר רואים זאת במו עינינו. מהי טעותה העיקרית של הממשלה, ומהיכן חולשתה בעת ניהול משא-ומתן עם ארגון הטרור אש"ף ובראשו פושע המלחמה ערפאת? לפלשתינים מטרה ברורה, והם אומרים אותה בפה מלא מדי יום, ולפיה הם נוהגים במשא-ומתן. מטרתם המוצהרת: הקמת מדינה פלשתינית ביהודה, בשומרון ובחבל-עזה, שבירתה ירושלים. יש כמובן מטרות נוספות שמדברים עליהן עכשיו. לעומת הפלשתינים, לממשלת ישראל אין מטרה מוגדרת, ברורה. המטרה היא קצרת טווח, הסדר ביניים. כשיש מטרה, יש כושר תמרון, בלי לשגות, כי תמיד מתיישרים אל היעד הסופי. לעתים צריך לעצור קצת, לעתים צריך לסגת קצת, לעתים ימינה קצת, לעתים שמאלה קצת, אבל יש מטרה שאליה חותרים כל הזמן. כשאין יעד סופי, ולצערי אין לממשלה יעד סופי, היא לא הגדירה יעד סופי, לא עומדים על שום דבר עד הסוף. אומרים אז: לא נורא, נתקן בהסדר הקבע. אני רוצה לקבוע נחרצות: פתרון הקבע יושפע לחלוטין ממה שיקרה בהסדר הביניים. מי שחושב, כמוכם, שיוכל בעתיד להגיע לפשרה טריטוריאלית, למשל, בשטח שבו כבר ניתנה לאוכלוסייה אוטונומיה, טועה ומטעה. זה יהיה בלתי אפשרי. ראו כמה קשיים קיימים כבר עכשיו כשישראל מנסה במשא-ומתן לתקן מעשי רשלנות קשים שנעשו באוסלו. הערבים טוענים: אבל אתם כבר חתמתם על משהו שונה, ועל זה מתנהל המאבק עכשיו. איך לענות על הבעיה הזאת? כדי שלא לחסום את דרכנו בפני פתרונות בעתיד, יש רק דרך אחת, שסמכויות רשות האוטונומיה לא יחולו כבר מלכתחילה על אזורי ביטחון חיוניים לישראל - אזורי ההתיישבות היהודית, אזורים שחופפים, לעתים קרובות, צירי תנועה בעלי חשיבות אסטרטגית לישראל, בסיסי צה"ל בשטחי האימונים שלו. על תטעו, אמרו זאת כבר עכשיו, לא תוכלו לעשות זאת אחר כך. ההתיישבות היהודית בירושלים, ביהודה, בשומרון ובחבל-עזה היא כיום המחסום האחרון שעומד מול סכנת הקמתה של מדינה פלשתינית שנייה מערבית לירדן. אתם, אנשי מפלגת העבודה, הרי עמדתכם המוצהרת היא נגד הקמת מדינה פלשתינית ממערב לירדן, כך לפחות אתם טוענים. לכן צריך היום להפסיק את האפליה שיצרתם כלפי ההתיישבות היהודית ביהודה ובשומרון, בעיר העתיקה ובעיר-דוד, על הר-הזיתים ובמורדות הר-הצופים. יש לחזק את ההתיישבות הזאת, להשלים תשתיות, לעודד הצטרפות משפחות יהודיות נוספות, להשלים סלילת כבישים. אולי תקל עליכם מבחינה מצפונית העובדה, שכבישים אלה משרתים בעיקר את האוכלוסייה הפלשתינית. הרי ממילא אתם מגייסים היום בעולם כספים למדינת אש"ף, בכלל זה לכוחותיה המזוינים, הכוללים מחבלים באלפיהם, שיתחילו בקרוב להגיע על נשקם. בכנס של ראשי המגבית קרא שר החוץ הישראלי ואמר להם: הגיע הזמן להקים עכשיו את UNITED JERICHO APPEAL. זאת אומר שר בממשלת ישראל. זאת הוא אומר בין חלום למשנהו, בין הזיה לרעותה. אל תחכו, הפסיקו את האפליה. מתיישבי יש"ע, לרבות בקעת-הירדן ורמת-הגולן, הם המגינים על תושבי ירושלים, שפלת החוף, הדרום ואצבע-הגליל, ולא להיפך. אל תחכו, הכינו אותם לעמידה במצור, שאתם באיוולתכם מכניסים אותם לתוכו. אל תעמדו מנגד, אל תפקירו אותם. מדובר בכ-150,000 נפש ביחד, חלוצים אמיתיים. כל דור וחלוציו; אלה החלוצים של הדור שלנו. אין הבדל בין הבקעה לשומרון ובין יהודה לגולן. כל מאמציכם להטיל פירוד לא יצלחו, כי לכולם אתם מועידים אותו גורל. אנחנו שומעים ללא הרף את הצהרות רב-המרצחים ערפאת על הקמת מדינה פלשתינית. לישראל, פרט להתיישבות היהודית אין כל מענה. בדרך המוטעית שהלכתם זה בכלל לא תלוי בכם. לכן, אתם צריכים להחליט היום, ואף להזהיר פומבית את בעל-הברית החדש שלכם מפני הכרזה על מדינה פלשתינית או נקיטת צעדים בשטח, שמביאים דה-פקטו להקמת מדינה כזאת, ולהודיע שצעד כזה יביא לסיפוח מיידי לישראל של האזורים מיושבי היהודים באזורי הביטחון. 
אני מזהיר מפני סכנות נוספות, כתוצאה מהסכם העקרונות שחתמתם עליו: א. לא יהיה אפשר להחזיר את המצב לקדמותו אם ציפיותיכם לא יתגשמו, כי לא סיכמתם זאת מראש; ב. לא יהיה אפשר למנוע מצב שכל טריטוריה פלשתינית תהיה בסיס טרור שצה"ל לא יוכל להיכנס לתוכו, כי לא תבעתם אחרת; ג. לא יהיה אפשר למנוע פגיעות במשק המים, במים שמגיעים לביתו של כל אזרח בישראל, כי נתתם לאש"ף שליטה במים; ד. יהיו פגיעות חמורות בחקלאות ובתחומים כלכליים אחרים. תהיה החמרה במצב הכלכלי במקום גן-עדן המובטח; ה. תהיה עלייה גדולה בהוצאות הביטחון ובעומס הביטחוני על כל אזרח, לרבות בשירות המילואים. תזכרו כאן מה שנאמר לכם מעל הדוכן, זה בדיוק מה שיהיה; ו. תהיה התערערות מערכת היחסים עם ערביי ישראל ומדינות ערב השכנות, כתוצאה מכל חיכוך בשטח. יש סכנות רבות נוספות, שכבר הוזכרו. אך מעל כל הסכנות, קיימת הסכנה לחייהם של אזרחי מדינת ישראל. מצב הביטחון הולך ומחמיר. זו מערכה קשה, אך הייתם יכולים להצליח יותר לולא ניסיתם להוליכנו בכחש. זה הכחש המונע מכם להסיק מסקנות. הנה כמה דוגמאות. אתם חוזרים ואומרים ללא הרף: ארגוני הטרור רוצחים ופוגעים באזרחי ישראל כצעד נגד השלום. וכי לא רצחו קודם? יש לי פה רשימה. עוד לא חשבו על שלום, עוד לא חשבו על תהליך של שלום - רשימה שלמה, דפים שלמים - - 
- - של מעשי רצח של אותם ארגונים, ללא שום קשר, זה לא נגד השלום, זה נגד יהודים ונגד אזרחי ישראל, לא נגד השלום, אל תטעו. אין ירידה בפעולות הטרור, וכבר ניתנו כאן המספרים. דבר חשוב נוסף, בניגוד למה שנאמר, גם אש"ף פועל. נכון, ה"פתח" לא פועל עכשיו במישרין נגד יהודים, אבל הוא פועל נגד ערבים. מי רצח את שעבאן, מי רצח את ספתאווי? מי רצח אותם? לא אנשי "פתח". אבל אש"ף פועל. החזית העממית של חבש, החזית הדמוקרטית של חוואתמה. מה היה האירוע עם אופנוע הים מצפון לנהרייה? האם זה לא היה אש"ף? מה היו ההופעות האלה בפני הציבור בישראל: אש"ף לא פועל? אחד הארגונים בתוך אש"ף, ה"פתח", לא פועל. הוא לא פועל נגד יהודים. נגד ערבים הוא ממשיך לפעול. 
אנשי "פתח" עוברים ל"חמאס", כך גם ימשיכו בעתיד. צריך להבין שמאוד יקשה על ה"פתח", אפילו רצה ואפילו ירצה - והרי אתם מאמינים להם - להילחם בארגונים אחרים כדי להגן עלינו. אפילו רק מהסיבה, שבאותן משפחות, יש בהן אנשי טרור, בניהם וקרוביהם משרתים בכל ארגוני הטרור. יש שם בנים שמשרתים ב"פתח" ויש כאלה שבחזית העממית ויש המשרתים אצל חוואתמה ויש שם אנשי "חמאס". ומה יהיה מחר, כשלא נהיה בשטח? מי יבצע פעולות מנע? מי ירדוף אחרי רוצחים פלשתינים נמלטים? הרי פעולות הטרור יכרסמו בכל הסדר. אתם מאמינים בהסדר הזה. הרי עצם העובדה שלא נקטתם צעדים מראש נגד אפשרות של טרור, תכרסם בהסכם שאתם רוצים לקיים. למען הדור הבא - אני רוצה להשתמש במה שאמר ראש הממשלה - למען הדור הבא, לו היתה בכם מעט אחריות, הייתם צריכים לנהוג אחרת. אנחנו נמצאים באופוזיציה, אתם בממשלה. האחריות, לצערי, היא עליכם. אומנם אין אל מי לדבר, אבל - - - 
אני אומר: אתם נמצאים בממשלה, עליכם האחריות. אנחנו באופוזיציה. אנחנו שוללים את ההסכם הזה. היינו מגיעים להסכם טוב יותר. מה שאנחנו יכולים לעשות, זה מה שאנחנו עושים. אנחנו מציעים, ואתם לא שומעים. אנחנו מזהירים, ואתם מתעלמים. לכן אין לנו אמון בממשלה הזאת. ואולי בכל זאת, אולי בכל זאת, תקשיבו לדברים שאנחנו אומרים לכם. 
מה שקורה, שבגליל הפסיקו לבנות. 
לא בנושא זה. אנשים שתומכים בטרור באופן גלוי - - - 
זה היה חמור אז וזה חמור היום. 
הם טרוריסטים עכשיו, והיו בזמן שהייתי בממשלה, ונאבקתי בעניין הזה. זה אחד הדברים החמורים שעשתה הממשלה ההיא ועושה הממשלה הזאת. 
אתה אומר דבר שאין לו - - - 
אתה רוצה ציטוטים של דברים של החברים שלכם, שנאמרו בחוץ-לארץ בזמן ששמיר היה ראש הממשלה? אלה הדברים הכי חמורים. והדברים רשומים. 
אדוני היושב-ראש, כנסת נכבדה, ממשלת השמאל הנוכחית יכולה לציין מדי יום משהו, משהו חדש, לצערי תמיד משהו שלילי. יום יום והמחדל שלו - בירושלים, בתענכים, בחבל-עזה, בגבול הצפון, בלב השרון; נושא נושא והכישלון שלו - האבטלה, החקלאות, הכלכלה, פיטורי עובדים ומינויים פוליטיים גסים, שלא היו דוגמתם, אפילו בשנים הקשות של ממשלות המערך בעבר; הונאת העולים, אפליית שכבות המצוקה. היום אנחנו עוסקים בדבר, שהוא בשורש הווייתנו בארץ-ישראל - בעניין ההתיישבות. לא סוד הוא, לצערי, שהיחס להתיישבות בכלל בארץ השתנה. חלפו השנים והזמנים שזכורים לי כילד, כנער, כאדם צעיר בארץ-ישראל, שגל התרגשות היה פוקד אותנו למשמע הידיעה על הקמת יישוב יהודי נוסף. לכמה אנשים אכפת מה קורה בחבל-תענך שבעמק-יזרעאל? "מקום ליד השטחים", כפי שאמר מר רבין. מי יודע משהו על המתיישבים שם, גברים ונשים, מגדלי הבצל והשומר בשדות, מי יודע עליהם, על מתיישבים אלמונים אלה, שעליהם שומעים רק כשנרצח מישהו מהם בידי מרצחים ערבים? כמה אנשים מוטרדים כאן, בבית-המחוקקים הישראלי, ממצבם של הקיבוצים מפלסים וברור-חיל? מה אתם יודעים בכלל על מה שקורה בהתיישבות היום? זו אינה בעיה מפלגתית, זו בעיה לאומית. נכון, אתם אינכם בודדים בבורותכם ובחוסר העניין שלכם בהתיישבות. אני עצמי ניהלתי בעניין זה מאבק חסר פשרות, כחבר ממשלה, במשך 15 שנה, פעמים רבות בעצמי. אבל, מה שאתם עושים עכשיו חמור יותר. אתם מאיצים את התהליך. מכם לא נדרש לעשות; מכם נדרש רק דבר אחד: לא להפריע, לא לחבל במאמץ ההתיישבותי הנוכחי, שהחלה בו ממשלת הליכוד. בין יתר החלטותיה החשובות, החליטה ממשלת הליכוד לעשות מה שניתן לעשות רק בעת גלי עלייה גדולים. מתן פתרונות לשאלות לאומיות, כמו חיזוק היישוב היהודי בגליל, יישוב יהודים בוואדי-עארה, הפיכת הנגב למרכז יהודי גדול, התגשמות חלומו של בן-גוריון - גם את זה נטשתם. כל אלה יכולים לקרות רק כשמאות אלפי יהודים עולים ארצה. כשהתמניתי, לפני כשנתיים וחצי, לשר הבינוי הצגתי בפני הממשלה, ובפני ועדות בכנסת, בין היתר, את התוכנית לחילוצה של נצרת-עילית מן הכיתור על-ידי הפיכתה מהעיר שהיא היום, בת 37,500 תושבים, לעיר בת 90,000 נפש בתוך שנים מספר. זאת תוך מתן פתרונות דיור וסיוע ליישובים הערביים בעיר נצרת, עין-מאהל, משהד, א-רינה - - - 
אדוני היושב-ראש, לצערי, לא כל ראשי הערים יודעים מה שמתרחש בעריהם, בעיקר אלה שאוהבים להתעסק בפוליטיקה ולא בתושבי עירם. אני חוזר לתוכנית לגבי נצרת-עילית. זאת תוכנית שעובדה יחד עם ראש העיר, קולט העלייה הגדול, מנחם אריאב. את הבנייה ליהודים הפסקתם. בעכו, יחד עם ראש העיר אלי דה-קסטרו, עיבדתי תוכנית, שהוצגה ואושרה אף היא, למתן פתרון לכ-500 משפחות ערביות מהעיר העתיקה, על-ידי בניית שכונה מודרנית מחוץ לעיר וטיפוח העיר העתיקה כמרכז תיירות לרווחת התושבים כולם. כמו-כן סיכמנו על הקמת כ-7,000 יחידות דיור בעכו-עילית, ליד הכפר אל-מכר. את הבנייה הזאת ביטלתם. 
את המשך הבנייה במצפים, מהמעשים הגדולים ביותר שעשתה ממשלה כלשהי בישראל, שעשינו בשנים 1981-1978 - חיסלתם, שלא לדבר על כרמיאל וצפת. בוואדי-עארה היתה לממשלה היהודית הלאומית תוכנית לבנייה נרחבת של כ-10,000 יחידות דיור, דבר שהיה משנה מן הקצה אל הקצה את המצב הביטחוני המתערער בוואדי-עארה. בקציר השארתם, אני מניח שבכוונה, 400 בתים גמורים ללא תשתית. את הבנייה הזאת עצרתם. למה? כך נהגתם גם בגלבוע, ביטלתם הקמת יישוב שעליו החלטנו במקום שבו מצב הביטחון מידרדר מיום ליום. מדוע? את הבנייה בוואדי-עארה ובגליל הפסקתם, כדי לזכות ברוב חוסם של שתי מפלגות לאומניות אנטי-ציוניות. על-ידי כך סיכנתם את הרוב היהודי בצפון, שאליו הגענו אנחנו במאמץ גדול. היום במחוז הצפון יש בסך הכול 856,000 תושבים, שמתוכם 431,000 יהודים, 425,000 לא-יהודים. בפעם הראשונה הגענו לזה. במחדלכם המכוון בגליל התחלתם בסלילת הדרך לתביעה ערבית לאוטונומיה בגליל. בצפון ובוואדי-עארה - מעשיכם אתנן למפלגות האנטי-ציוניות. אבל למה הפסקתם בנגב? בנגב, שבו החזרנו את הברק לעיני האנשים ועשינו גדולות, היתה לנו תוכנית שאושרה, להפוך את באר-שבע לעיר בת רבע מיליון תושבים, כיום כ-140,000 תושבים. הכול עצרתם, מדוע? 
אני לא מזהה אם זה אותו פרופסור - - - 
הכול עצרתם. הכול. מדוע אינכם מנצלים את מה שעשינו, ועל בסיס הבנייה מפתחים את התעשייה ואת שאר מקורות התעסוקה? הרי מי אני שאסביר לכם איך בנו בארץ-ישראל. תמיד - קודם כול מדרך-רגל יהודי, זה דבר ראשון. אחרי זה לאט לאט תעסוקה, ואחרי זה לאט לאט ובסבל תשתית. כך בנו. כך בנו את הארץ. כך אתם בניתם כשעוד הייתם בונים, לפני שהתחלתם להחריב ולהרוס. עצרתם הכול והפניתם את מאמציכם למרכז הארץ. כך הפכה ממשלה, שיישוב הנגב והגליל היה בעבר הרחוק חרות על דגלה כיעד מרכזי, לספסרית קרקעות בשפלת החוף הצפופה. אני פונה אליכם שוב: הנושא איננו מפלגתי, הנושא הוא לאומי; עצרו, עצרו, שובו אל הציונות. 
אני מציע לכם ליצור תעסוקה. עוד לא הקמתם מפעל אחד. כאשר אנחנו בנינו בתים, הבתים עשו תעסוקה. 
אם תמשיכו כך, לא תהיה עלייה, לא תהיה תעסוקה, לא יהיה שום דבר. 
ציונות חדשה. לא היתה ממשלה עלובה כמו הממשלה הנוכחית. 
דבר נהדר, מתוכם רק 12,000 ביהודה ובשומרון. 
אתם אפילו לא יודעים לספור. 
אתם מדברים על אוטונומיה לערבים בגליל? 
- - - אני מציע לכם אוטונומיה. 
סליחה, אדוני - מפני שבמשך שנה שלמה המערך אמר להם, בכל העיתונים הרוסיים, בכותרות לרוחב ולאורך: אל תרכשו דירות, אנחנו ניתן לכם דירות. נו, מה הם נותנים? 
אני אגיד לך מדוע, כי זה צריך לשמש - - - דה-פקטו היום בירת פלשתין שבדרך, וצריך להשאיר פתח אל ירושלים, זה העניין. 
גברתי היושבת-ראש, כנסת נכבדה, יכולתי למלא את הדקות העומדות לרשותי ברשימת פעולות הטרור של השבוע האחרון: ירייה ודקירה ואבן. היושב-ראש היה קוטע אותי באמצע הרשימה מחוסר זמן, ומספסלי השמאל ובעלי בריתם, חברי שתי המפלגות הלאומניות הערביות, האנטי-יהודיות והאנטי-ציוניות, היו צועקים: גם אצלכם היה טרור. נכון, וגם זאת ניתן היה למנוע. תבעתי זאת פעמים רבות. לכן, היום אדבר על מה שאצלנו לא היה ואצלכם יש. היום אדבר על תרומתכם שלכם, תרומתכם נטו, להידרדרותה של ישראל מבחינה ביטחונית. שישה חודשים הם פרק זמן קצר, וראו מה הספקתם, מה כבר הצלחתם להביא עלינו, מה אצלנו לא היה ואצלכם היה. כנס "חמאס" בהשתתפות אלפי אנשים במשך שעות, שבו השתתפו מחבלים מזוינים במסדר, לא מישהו שעובר ברקע לרגע, במסדר במהלך הכנס, במכללה האסלאמית בעזה, שבו נקראו הערבים לרצוח יהודים. זה אצלנו לא היה ואצלכם היה. ואם לא ידעתם, תחליפו את המטה הכללי. מי יכול לסמוך על הערכות מצב בנושאים יותר רציניים? ואם ידעתם ולא פעלתם, לא חיסלתם את המזוינים, הרי אתם יודעים כמה מאמץ משקיעים אחר כך וכמה דם משלמים, ולא עצרתם אותם לפחות. אם כך, תחליפו את עצמכם. ערערתם מוסכמות ביטחוניות. קחו את הערכות המצב של צה"ל, צה"ל של היום, צה"ל של ימי הרמטכ"ל הקודם, את משחקי המלחמה - היכן אפשר להגן, היכן הם קווי העצירה ברמת-הגולן, ביהודה ובשומרון. למדו מה אמרו ראשי המטות המשולבים האמריקניים, אנשי צבא מקצועיים, שאינם מנסים לרחרח ללא הרף מה חושב הדרג הפוליטי. תקראו מה כותב אלוף משנה אמריקני, איש מקצוע; הדבר פורסם לפני כמה ימים, איש מקצוע, אני חוזר, לא עסקן. אני מצטט: מבחינה ביטחונית, צבאית, ישראל היא המדינה היחידה בעולם שבמלחמה כוללת אין לה שום מרווח טעות, וכל שגיאה הכי קטנה יכולה לגרום לה מפלה ולהמיט עליה חורבן. תוכנית הנסיגה שלכם ברמת-הגולן שומטת מאתנו את קו העצירה - אני משתמש במונח צבאי - גורמת לנו לאבד את המכשול שבנינו במשך שנים. זה ברמת-הגולן. תוכנית האוטונומיה שלכם תביא לאובדן קו העצירה ביהודה ובשומרון. תוכניתכם לעזה תחסל את החיץ, שהוא כל כך חשוב, בין חבל-עזה לבין סיני. אני מכיר אתכם, אתם בוודאי מייד תגיבו: אבל אסד אמר, חדאם הבטיח. אני מציע לכם ללמוד מה אומרים האמריקנים. הרי אתם כל כך רוצים להיות דומים לאמריקנים. הרי זה מהמאוויים הכי גדולים שלכם. מעניין מה הם אומרים בסוגיה הזאת. אני מצטט את שר ההגנה האמריקני דיק צ'ייני. הוא אומר: הצהרות, ואף כוונות, אינן ואסור שיהיו הגורם המכריע בהערכות המצב, אלא היכולות של אויב פוטנציאלי. אתם מדברים על הערכות מדיניות, אתם מנסים לנחש מה חושב אסד ומה חושבים קרוביו או יורשיו, אתם מנסים לחשוב מה חושב מנהיג ערבי אחר. זאת בכלל לא השאלה הרלבנטית בעניין הזה. אתם מדברים על הערכות מדיניות, אני מדבר אתכם על הסכנות. למטה הכללי חובה אחת, לומר באיזה מצב עלינו להימצא אם וכאשר יופר השלום ותפרוץ מלחמה. אתם מביאים לזלזול בסכנות, וכולנו נשלם את המחיר. הפסקתם את המאבק נגד חימוש מדינות ערב. אתם שותקים והשתקתם את יהדות ארצות-הברית. לא התניתם את המשא-ומתן בעצירת מירוץ החימוש. אינכם משתמשים במשא-ומתן כבמנוף לעצירת החימוש במזרח התיכון. איזה מנוף יותר טוב יכול היה להיות מאשר המשא-ומתן? ואפילו לתפיסתכם, הגורסת נסיגה ברמת-הגולן, לא יצרתם שסתום ביטחון כמו תביעה, שנוכח החלשתה של ישראל על-ידי אובדן נכסים אסטרטגיים בגולן, אני אומר לתפיסתכם, אני מתנגד לכל נסיגה ברמת-הגולן, חייבת סוריה לצמצם את כוחות היבשה שלה ולסגת מלבנון. לא הסתפקתם בשיתוף מאבקה של ישראל מול החימוש הקונבנציונלי. היום, הרחקתם לכת והסכמתם לחתום על פירוק הנשק הכימי, כשהערבים, בתוכם המסוכנים שבאויבי ישראל, עירק וסוריה, לא עושים זאת. הם בכלל מחרימים את האירוע הזה. לפחות הייתם צריכים להתנות זאת בחתימה ערבית גם כן. לא חשבתם על זה כלל. 
בדרך כלל אני לא עונה על קריאות ביניים מהסוג הזה. אבל אני אומר, כשמדובר בחיים של אזרחי ישראל, אני הייתי מציע ללמוד קצת משהו. טוב ללמוד, האמן לי, זה חשוב. 
גם בעניין לבנון עוד תשמעו ממני פרק מתאים. 
שמעת ותשמע. לפחות הייתם צריכים להתנות זאת בחתימה ערבית גם כן. צריך ללמוד משהו. כשעוסקים בחיים ובקיום של מדינה, דילטנטיות, בורות, חוסר ידיעה, זה דבר מאוד מסוכן. גם זה לא היה מספיק. הסדר חימוש הוא כללי, וצריך להקיף את כל מדינות האזור ואת כל סוגי הנשק: כימי, ביולוגי, גרעיני וכמובן נשק קונבנציונלי. מכרתם בזול. בהפרידכם בין ארגוני הטרור הרצחניים, ה"חמאס" ואש"ף, נתתם לגיטימציה למרצחים הגדולים ביותר, אש"ף ו"פתח", וערערתם את הרגשת הזכות של אזרחי ישראל להגן על חייהם. 
לא קראתי את כל מה שעשיתם. אין זמן. 
ואתם מוכרים את הביטחון תמורת הבטחה של כסף. 
ליצור מקומות תעסוקה אתם לא יודעים. אתם מתנהגים כאילו לא הייתם ממשלה יהודית. לכן מה שנשאר לכם זה לשוב ולפנות את השלטון. 
לא היתה ממשלה מסוכנת כזאת לישראל ולעם היהודי כמו הממשלה הזאת, וחבל שהיא קמה. 
אני רוצה לתקן אותך. המשפט האחרון שאמרת, מה שאמרתי בזמני לגבי הדרום, זה היה לפני השלום, אבל לגבי מה שאמרת במשפט האחרון - אין בו דבר של אמת. אני הצעתי עוד באוקטובר 1982 לסגת בהסדר אל האזור הנוצרי שבדרום-לבנון. 
גברתי היושבת-ראש, אני מבקש - - - 
אני הצבעתי על אזור ביטחון אחר, שהיה מונע הרבה ממה שקורה עכשיו. לכן כדאי שתדייק. 
לא טעיתי. גברתי היושבת-ראש. 
אתה טועה. אני תמכתי בהסכם השלום עם מצרים. 
הסכם שלום שיכול להביא שלום, ולא את המעשה שאתם עושים היום. 
מה עם מירוץ החימוש? לא ענית על שום דבר. 
אדוני היושב-ראש, בני משפחתו החמה והמלוכדת של מוטה, כנסת נכבדה, רק שבוע חלף מאותו יום שבו היה מותו של מוטה הידיעה המדהימה ביותר שיכולה היתה ליפול עלינו. זעזוע קשה אמיתי. מאז לא היה לנו יום שקט אחד, והיום בשבוע זה הוא הנורא מכולם. ארץ יפה ונפלאה יש לנו, אך ארץ קשה, ארץ אוכלת יושביה. מבחוץ חרב אויב, מבפנים יד איש באחיו. במציאות הזו, שלא השתנתה זה למעלה מ-100 שנים, חי ופעל מוטה גור. רק בראי התקופה אפשר להבין את דרכו של האיש המיוחד הזה. לא הייתי חברו של מוטה. דרכינו הצטלבו פעמים רבות, בתקופות מיוחדות וקשות שרוב יושבי הבית הזה לא זכו להכירן ולעולם לא יוכלו להבין אותן. פגישות, פעילות משותפת שנמשכה שנים, לעתים ארוכה, לעתים קצרה, לעתים רק חלפנו זה על פניו של זה, לעתים לא אמרנו שלום זה לזה. לפני שבוע: בית-העלמין בקריית שאול, ליד הקבר הטרי. אני מול ריטה רעייתו. מבט בעיניים, חיבוק, נשיקה: עם כל היריבות שהיתה ביניכם, מוטה אהב אותך מאוד. גם אני אהבתי אותו, השבתי. אני יודעת, מוטה ידע, אמרה ריטה. שני משפטים שאמרו הכול. 1945: יולי לפני 50 שנה, בצומת נגבה, חבורת נערים בני 17. תרמילי גב, מזוודות עץ, מכנסי חאקי קצרים, התרגשות בלב. אנחנו חשים שסיימנו תקופה, ומשהו יתרחש, משהו גדול שאיננו יודעים מהו, שאנחנו נהיה שותפים לו. בינינו אחד, כמעט ילד, בן 15 - מוטה. בעל עיניים עזות, חצופות מעט, מתגרות. פנינו לקיבוץ רוחמה, אז היישוב היהודי המרוחק ביותר בארץ-ישראל. חולפים על פני ג'וליס, כווכב, חוליקאת, בריר, הוג', נוסעים בדרך עפר לאורך ואדי נהדר - ואדי מג'נון. רוחמה: שני צריפים, כמה אוהלים, יישוב יהודי שנהרס על-ידי הערבים וקם, ושוב נהרס על-ידם, ושוב הוקם. אנחנו בשערי הנגב, חבל ארץ מבותר, סחוף רוח ושיטפונות. אנחנו בקורס מ"כים. 1952: ירושלים. שנינו סטודנטים באוניברסיטה, אחרי מלחמת העצמאות. זיכרונות. מי נפל במלחמה, מי עוד אתנו. רבים כבר אינם. פעולות טרור קשות. ברור לנו ששום דבר לא הסתיים. 1954: תל-השומר. אני מג"ד 890, פצוע לאחר פשיטה על הכוחות המצריים ליד דיר-אל-בלח. המצרים סייעו אז לטרור הפלשתיני, שהלך וגבר. לפתע מגיע מוטה לבית-החולים, יושב לידי ואומר בקצרה: אתם נלחמים, יש לכם נפגעים רבים, אני מרגיש שאני חייב להיות אתכם. זה מוטה. מאותו יום הוא היה אתנו. מ"פ ומג"ד בצנחנים במשך שנים של פעולות התגמול ובמלחמת סיני ב-1956. הוא נפצע כשפיקד על הכוח שתקף ופוצץ את מפקדת הכוחות המצריים עמוק בעורף האויב, בפעולת ח'אן-יונס. פשט ברפיח. פיקד על אחד הכוחות העיקריים בפשיטתנו על הצבא המצרי בעזה, שהיתה מוקד לטרור הפלשתיני - טרור היה מגיח משם, מגיע עד פרברי תל-אביב ופוגע בנו קשות. בפעולת קלקיליה, שבאה אחרי רצח שני פועלים יהודים בפרדס ליד קדימה וכריתת אוזניהם, נשא של מוטה בעול העיקרי - פיצוץ משטרת קלקיליה, מטה של הצבא הירדני. אבדות כבדות לשני הצדדים. נסתיימה תקופה. הטרור הפלשתיני מוליכנו למבצע "קדש" ב-1956, ואחר כך אל מלחמות אחרות. במבצע "קדש" מוטה מג"ד בחטיבה שלנו, מסתער וכובש את נח'ל, עומד בראש הכוח שנקלע לקרב המר במיתלה. חרף הפגיעה ברגלו, צונח עם גדודו בא-טור בואכה שארם-אל-שיח'. הצנחנים - אז גדוד 890 ואחר כך חטיבת הצנחנים, יחידות אחוזות סופה. מפעולה לפעולה, ממבצע למבצע, אנחנו מבצעים כמעט לבדנו את פעולות התגמול. חטיבה אחת, וקודם לכן גדוד אחד, הקנו לצה"ל רמת לחימה, ערכי לחימה ושיטות לחימה שלא ידע לפני כן. הצנחנים פעלו, קבעו סטנדרדים חדשים של לחימה וסחפו את כל צה"ל אחריהם. נדמה לי, שבשנים ההן, שנות פעולות התגמול, כשהיינו מפקדי הצנחנים באמצע שנות ה-20 לחיינו, אז הותוותה, במידה רבה, דרכנו. ובחבורת המפקדים הזאת בלט מוטה כמחנך, כמפקד וכלוחם עז נפש. איש של עקרונות, ישר עם עצמו. דרכו מאז ידועה. הוא הצטיין כמח"ט גולני, כרמ"ח מבצעים, משחרר הר-הבית, אלוף פיקוד הצפון, רמטכ"ל צה"ל, שר בממשלה. כל תפקיד - ברצינות הגדולה ביותר. זיכרונות של פגישות ועוד פגישות. לפני שנתיים, באזכרה ליד אנדרטת הצנחנים, מוטה מחבק את לילי רעייתי ואותי ואומר בקול חנוק: הביטו מסביב, כמעט רק אנחנו נשארנו מאותה תקופה. דמעות היו בעינינו, זלגו על לחיינו. גם זה היה מוטה. איש מיוחד היה מוטה. גם כשהיה חלוק עליך, גם כיריב, ידעת, שיש על מי לסמוך, יש על מי להישען. הוא הבין מה שרבים עדיין לא מבינים, שכדי להגיע לשלום עם ערבים, שלום שכולנו רוצים בו, צריך קודם כול שלום והסכמה רחבה בין יהודים. מעולם לא הסתכלתי עליו כעל יריב פוליטי. בהביטי בו תמיד עלה לנגד עיני אותו לוחם גדול של הימים ההם, אותו חייל אמיץ לב. בימים הקשים שלפנינו הוא יחסר לכולנו. 
אולי תכניס להצעת החוק גם את הבנות הערביות, ואז יצביעו בעד. 
אדוני שר המשפטים, ברשותך. נניח שבהסכמים קודמים, שהתחילו לדון בהם לפני 18 שנה, נעשתה טעות. צריך לחזור על הדבר הזה היום? הרי בכל דבר שעושים היום מייד מנפנפים במה שהיה אז. שמענו זאת בעניין תביעה שלא תבענו אז לקצץ בחימוש המצרי. זאת היתה טעות, אבל חלפו הרבה שנים, דברים השתנו, למה להיאחז בדברים האלה? 
ברשותך, אדוני שר המשפטים, אני רוצה להביא לידיעתך, שבין אלה הנקראים עקורים יש בין 220,000 ל-250,000 שהיו בגדר פליטי 1948 וישבו במחנות ביהודה ובשומרון, ועברו או הועברו לצד השני. 
אני מצטער מאוד, הייתי בישיבת סיעה שטרם הסתיימה. 
אני מקווה שזכותי תישמר לי. 
כבוד היושבת-ראש, כנסת נכבדה, ראשית אני רוצה להתנצל וגם להודות על שאפשרת לי בכל זאת לדבר. אני תומך בהסכמי שלום עם כל מדינות ערב, ובוודאי עם ירדן. במשך עשרות שנים חזרתי ואמרתי: יש לנהל משא-ומתן עם המדינה הפלשתינית שכבר קיימת, והיא ירדן. הזהרתי שכל משא-ומתן שלא עם ירדן, בגבולנו המזרחי, יביא להקמת מדינה פלשתינית שנייה ממערב לנהר הירדן. מדינה כזאת, אפילו קטנה וחלשה, תהיה זרע למלחמה הבאה. ואכן, הסכמי אוסלו, שהליכוד שלל ושולל, הביאו לכך שהמדינה הפלשתינית השנייה קמה לנגד עינינו. ולא די בכך. בהסכם וושינגטון הכירה ממשלה בישראל בפעם הראשונה באורח פורמלי במעמדה ובתפקידה המיוחד של ירדן במקומות הקדושים למוסלמים בירושלים. ישראל קיבלה על עצמה בפעם הראשונה התחייבות הנוגעת למעמד הקבע של ירושלים, בהבטיחה להעניק עדיפות גבוהה לתפקיד הירדני ההיסטורי במקומות הקדושים. ההסכמה הישראלית שניתנה השבוע הינה מרחיקת לכת מאחר שהיא קובעת עובדות גם לגבי ההסדר העתידי בירושלים. כל זאת ללא משאל עם, בלי בחירות ובלי להביא להחלטה מוקדמת של הכנסת, הממשלה או הקבינט. קשה להבין שקיימת מידה רבה כל כך של אטימות לב, של זלזול עצמי, של קיהות, של העדר כל רגישות לעניין הלאומי, של בורות ועוינות לכל עניין יהודי, לכל קשר למסורת ולהיסטוריה היהודית. יש לה, לממשלה הזאת, יחס של כבוד לכל דת, חוץ מאשר לדת ישראל. בעיני הממשלה הזאת לכולם זכות כזאת או אחרת על הר-הבית, לירדן, למרוקו, לסעודיה, לערפאת, לכולם, חוץ מאשר לעם היהודי. קשה להאמין שצריך להזכיר לממשלה יהודית בירושלים, שעל הר-הבית יש זכות רק לעם אחד, לעם היהודי. זה המקום, הר-המוריה, המקודש ביותר לנו זה קרוב ל-4,000 שנה. ירושלים היא בירתנו רק בגלל הר-הבית. בליל הסדר אומרים אנחנו "לשנה הבאה בירושלים" רק בגלל הר-הבית. אם התיישבנו בארץ-ישראל ולא באוגנדה ולא בארגנטינה, זה רק בגלל הר-הבית, בגלל "ארץ ציון ירושלים", כדבר המנוננו הלאומי. מי שמוכן לוותר על השליטה בהר-הבית, בעצם כבר עכשיו מוכן נפשית ומחר יהיה מוכן לוותר גם ממשית על הכול. עד 1967 לא היה הר-הבית בידינו. אבל לפני 1967, לפני מלחמת ששת הימים לא איבדנו אפילו לשנייה אחת את החתירה המתמדת לשוב יום אחד להר-הבית. אני זוכר שלפני שנים רבות הייתי עולה עם בני להר-ציון והייתי אומר בהצביעי על הר-הבית: הר-הבית שלנו, אבל עוד לא בידינו. הייתי עומד שם ומשקיף בגעגועים אל הר-הבית. לכן, התוצאה הכי חשובה של מלחמת ששת הימים לא היתה כיבוש סיני, לא כיבוש רמת-הגולן, אלא שיבתנו למקום קודשנו, הר-הבית. 
ביום שחרור ירושלים, כאשר נשמעה הבשורה "הר-הבית בידינו" מפי מח"ט הצנחנים אז מוטה גור, נלחמתי עם אוגדתי בסיני. אני זוכר את פני החיילים למשמע הבשורה. לא אשכח זאת לעולם. איש סימפתי הוא המלך, מעורר כבוד ואהדה. מי ייתן ונוכל להתקדם עמו להסכם שלום ממש. אך מה לזה ולמקום הקדוש לנו ביותר? הייתי רוצה להצטרף אל התומכים בהסכם עם ירדן, אבל לא אוכל לתמוך אם לא תהיה הבהרה בעניין הר-הבית; הבהרה בנוסח שאומר אותו עכשיו או בנוסח דומה: ירושלים בירת העם היהודי ומדינת ישראל תהיה לעולם מאוחדת ובריבונות ישראל. חופש פולחן דתי מלא יישמר לבני כל הדתות, אך ללא סוברניות דתית או תפקיד או מעמד לגורם מדיני זר כלשהו. ויתרתם עד הסנטימטר האחרון של חולות סיני - מתריס ראש הממשלה מדי פעם בדברו או בפנותו אל אנשי הליכוד. והוא עצמו, ראש הממשלה, ויתר עד הסנטימטר האחרון של נשמת היהדות. אם לא נשנה את ההחלטה בעניין הר-הבית, הר-הבית שוב לא יהיה בידינו. תודה רבה. (הישיבה נפסקה בשעה 14:17 ונתחדשה בשעה 15:09.) 
חבר הכנסת אלי דיין, עם כל הכבוד, אתה לא שומע. אני שמח שאתה קורא מה שאני כותב. 
אם אתה רוצה לדייק, אני מציע שאתה תעיין, תקרא ותעיין - - - 
אבקש להעיר הערה בעקבות ההערות שנשמעו כאן מאחור מספסלינו אנו. האדמות שלהם. פעם אחת ולתמיד, תכניסו לכם את זה לראש. 
אני לא אבקש זאת. אני רוצה פשוט לומר משפט אחד בלבד - האדמות שלהם. אני רוצה לומר לך, שבמשך השנים, מהימים שהיו באים הגובים של הקרן הקיימת, כבר שילמו דמי החכירה למינהל את ערך הקרקעות האלה מעל ומעבר. אני זוכר את הימים האלה. הם היו באים אז לגבות את ההיטלים האלה. האנשים החזיקו בקרקעות, הם עיבדו את הקרקע הזאת, הם שמרו עליה, ואין לאף אחד שום זכות ושום זכות מוסרית לבוא ולומר שזה לא שלהם. אני בכלל התחלתי בכל הנושא הזה; אני זוכר שזה היה בעניין בית-שאן, היה צריך להגדיל את בית-שאן, אבל בית-שאן גובלת ביישובים מסביבה. קראתי לקיבוצים האלה ואמרתי: תשמעו, אתם מחזיקים בקרקע הזאת עשרות שנים, מהימים הכי קשים בבית-שאן, לא נראה לי מוסרי ליטול מכם את הקרקע. קחו אתם ותבנו בעצמכם, תשכירו או תמכרו, זה שלכם. אני מודה בזה. זה נראה לי דבר די פשוט. בעקבות זאת גם העברתי בזמני את התקנות, שהיו, לדעתי, הרבה יותר צודקות מהתקנות הנוכחיות. 
אחר כך הסתבכו הדברים. אני לא הצלחתי להעביר את זה. אני לא רוצה להיכנס לזה עכשיו כי אין לי כאן זכות דיבור כרגע, אבל אני מנסה לומר, שאנשים שישבו על הקרקע במשך עשרות שנים - יש להם זכות מלאה. עוד לא ראיתי מישהו, בעל קיוסק, או חנות מכולת, שלוקחים ממנו. 
אתה לא המבין היחיד. אתה מבין בתקנות. אני מבין בהרגשה של האנשים שחיו על אדמתם. 
אני מבקש לומר, שבאותה מידה זה נוגע גם למושבים. מה זכות - - - 
יכול לעמוד קיוסק על אם הדרך שנים, ואיש לא יפגע בו. 
לא הורידו אף אחד שקיבל ביד - - - 
המלחמה שבה שיתפתם פעולה עם רוצחי ישראל בעיצומה של המלחמה. אנשי אש"ף אומרים בביירות כי אתם תקוותם האחרונה. 
גם עכשיו אתם משתפים פעולה עם רוצחי יהודים. 
אדוני היושב-ראש, כנסת נכבדה, אני בעד הסדר שלום עם כל מדינות ערב. בוודאי הייתי שמח לחתום ולתמוך בהסכם שלום עם ירדן. אלא שככל שחלפו הימים ומתקרבת שעת ההצבעה, אני מרגיש שלא אוכל להרים ידי בעד ההסכם הזה. והתלבטתי הרבה. יש הרבה סעיפים בהסכם, שאסור היה שיהיו בו, וסעיפים חיוניים הנעדרים ממנו, כמו: אי-קביעת הגבול בינינו לבין ירדן בקטע שבין ים המלח לעמק בית-שאן. אין אזכור על זכותנו ההיסטורית בעבר הירדן המזרחי, בארץ הגלעד, הבשן והחורן, נחלות השבטים ראובן, גד וחצי שבט המנשה. עניין הפליטים הפלשתינים והצורך ליישבם ולשקמם בארצות מגוריהם הנוכחיות איננו מופיע בהסכם. לעומת זאת, ישראל מוסרת מים, חרף מצוקתנו הקשה, ללא כל צורך. יש עוד סעיף, שפשוט אינני יכול להבין כיצד לא עמדה הממשלה על כך שהוא ייכנס להסכם, והוא: אי-הכנסת סעיף שמוציא מחוץ לחוק את ארגוני הטרור, לרבות ה"חמאס". ממשלת ישראל אפילו לא תבעה זאת. כל אלה הם משגים, משגים קשים, אבל ניתן אולי לעבור עליהם. כל אחד רוצה להרים ידו בעד שלום. אני בעד שלום לא פחות מאשר מישהו אחר בבית הזה, וראיתי את כל אימי המלחמות ומוראות המלחמות. אבל יש סעיף אחד, דבר אחד שאותו אינני יכול לקבל בשום פנים ואופן, והוא: מתן מעמד ותפקיד פורמלי לירדן בהר-הבית, המקום המקודש ביותר לעם היהודי. שום עם בעולם לא היה עושה זאת. שום אומה בעולם לא היתה מעזה לחשוב שיש לה זכות, בדורה שלה, לוותר על נכס היסטורי, לאומי, יהודי, שאין מקודש ממנו. רק גורם אחד העז לעשות זאת, אדוני היושב-ראש, זו רק הממשלה הזאת. אני אומר שבלי משהו מקודש לא נתקיים פה. אני מצטער מאוד, כי רציתי להיות בין אלה שירימו את ידם ויתמכו בשלום. אדוני היושב-ראש, אני לא יכול לתמוך בהסכם שבו ישראל מוותרת, וללא צורך - - - 
- - - מוותרת וללא צורך - - 
- - ומכירה ונותנת מעמד פורמלי למקום המקודש ביותר. 
זה שזה קיים - זה דבר אחר. מעולם זה לא הוכר בחוזה רשמי בין מדינות. אין זכות לשום ממשלה ואין זכות לדור שלנו. אנחנו דור אחד בשלשלת הדורות. דור אחד. זה פרק זמן קצר מאוד של דור אחד, ואין לנו שום זכות שבעולם לוותר, בשם הדורות הבאים, על המעמד של המקום המקודש ביותר לעם היהודי. אין לנו מקום אחר כזה. דרך אגב, אין לשום עם מקום כזה. לשום עם בעולם אין מקום כזה. לכן, לצערי, עם כל הכאב, כך אצביע. אדוני היושב-ראש, התלבטתי ארוכות. הרגשתי פשוט שאינני יכול להרים יד בעד הסכם שמביא לוויתור על זכותנו המוחלטת והבלעדית על המקום המקודש ביותר לעם היהודי, הר-הבית. תודה. 
800 היחידות נבנו בימי ממשלת הליכוד - - - 
הרי אלה הדירות שבנינו במשך שנתיים - - - 
06 זה דבר שתוכנן עוד בימי הממשלה הקודמת - - - 
800 היחידות האלה בוצעו. 06 תוכנן על-ידינו. 
אדוני שר המשפטים, אש"ף מבצע מעשי רצח, גם עכשיו, של ערבים שהוא חושד בהם בסיוע לישראל. הנה רצחו ערבי המשרת במשטרת ישראל. אם כן, איך אש"ף לא מבצע מעשי טרור? 
אדוני השר כשר המשטרה, בעקבות ההערה הזאת, מאחר שאני חושב שיש פה איזו חקירה התלויה ועומדת נגד - - - 
אדוני היושב-ראש, כנסת נכבדה, למען האמת לא התכוונתי לדבר כאן היום וחיכיתי לשמוע את דבריו של יושב-ראש סיעתנו. אבל, כששמעתי את דבריו של השר שחל חשבתי שאולי מוטב שאומר בכל זאת כמה מלים. עוד בנובמבר 1977, מכובדי השר, התרעתי על הסכנה שבתוכנית האוטונומיה. ההבדל הוא, שאני התרעתי, ואתם ביודעין תומכים בסכנה הזאת. זהו ההבדל. אני מציע, ביום מן הימים, כשאפשר יהיה, לפתוח את הסטנוגרמה של אותה ישיבה מ-1977, שם הצבעתי אכן על הסכנה והצעתי דרכים כדי למנוע את הסכנה הזאת, ובראש ובראשונה על-ידי התיישבות יהודית מסיבית. ואכן עשינו זאת, אני מודה, לא מספיק, אנחנו נשלים זאת כשנחזור, אני מקווה שבמהרה. עשינו, ולכן חיים היום 141,000 יהודים ביש"ע. אני רוצה גם להודות לכם על כך שבשנה האחרונה, תחת ממשלתכם, גדל מספר המתיישבים היהודים ביהודה ובשומרון ב=%10.3, ובשנה הראשונה לשלטונכם, כבר אז הייתם די פעילים, הוא גדל ב=%10.4. אנחנו רוצים לברך אתכם על כך. 
מכובדי השר, כדי שלא תהיה מוטרד, לא תדאג יתר על המידה, יהיו עוד הרבה יותר. אתם מדברים על התנהגות אחרת? גם אתה כאן, כבוד השר שחל, דיברת על התנהגות אחרת. אולי אני אחזיר אתכם למלחמת לבנון לרגע. ודווקא חשוב לי לצטט את בעל בריתכם של היום, את הרוצח ערפאת. אני מציע לעיין ב"דברי הכנסת" מיום 22 בספטמבר 1982; ציטטתי אז כאן את דבריו של המרצח הזה, שאמר שאתם - כך הוא אמר - תקוותם האחרונה. אז אתם מדברים על הדברים האלה? אתה דיברת על מלחמה בטרור. על איזו מלחמה בטרור אתם מדברים? הנה, נרצחו שני יהודים; נכון, מתנחלים שדמם הותר. זה נכון, אבל אפילו מתנחלים שדמם הותר, האם אטימת בית קטן אחד ליד מסגד, ואני לא בטוח אם ירו מהמסגד או מאותו בית קטן, זה נקרא מלחמה בטרור? הלא תבושו. 
אדוני היושב-ראש, כנסת נכבדה, אני מקווה שאסב את תשומת לב המפריעים שהזמן הזה הוא על חשבונם. 
כמי שלא זוכה לכך לעתים קרובות, אני בוודאי לא אתנגד. לאלה שהתבטאו השבוע, הייתי קורא לכם בשם אחד: המפרקים. אתם עובדים שעות נוספות. בעוד שר משרי הממשלה מודיע על פינוי היישוב היהודי בחברון, מודיע עסקן הסתדרותי על פינוי המתיישבים היהודים מחבל-קטיף. 
עוד לא בניתם בית, עוד לא בניתם מאומה ביוזמתכם, אבל כולכם כבר מפרקים ומפנים. אולי תבנו קודם משהו? רבותי, הרי כאן צרחתם וצעקתם על בנייה מיותרת. למזלכם השארנו לכם קצת דירות. אפילו את זה לא הבנתם. בשטח מתרופפת האחיזה היהודית מיום ליום. ברמאללה - משטרה עירונית ללא מדים, ובג'נין החלו להופיע לפתע שוטרים מיריחו לבושי מדים. ביקורי קרובים, הסבירו לנו. ובתוך ישראל של לפני 1967, בתחומי "הקו הירוק", שהיה ולא יחזור עוד, כבר ניתן אישור לאנשי ביטחון פלשתינים לנוע חמושים. מאחזי צה"ל מפורקים ואף נבזזים על-ידי האספסוף הפלשתיני. הייתי מאוד שמח, מכובדי שר המשטרה, לקחת אותך, להראות לך מאחזי צה"ל המפורקים ונבזזים על-ידי אספסוף פלשתיני. ומעל הכול - הודעות ראש הממשלה, שנועדו להביא לבידודם של המתיישבים היהודים ביש"ע, להטיל בהם דופי, להשחיר פניהם. אלה שעומדים היום בקו ההגנה האחרון של ישראל, לפני דחיקתה לגבולות 1949, ניצבים היום לפני שתי בעיות: בעיה אחת - קשיים גדלים והולכים בשל הטרור ובשל החרמתם על-ידי הממשלה. הממשלה בוחרת בכל דרך צינית כדי להקשות עליהם את חייהם. אולי אתם רוצים דוגמה טובה? אני אתן לכם דוגמה טובה: ציר חוצה-שומרון, שיש בו תאונות כמעט יום-יום, נפגעים בו רבים, איננו מורחב. למה לא מורחב? כדי להקשות את חיי היהודים, אולי תיפול רוחם. והבעיה השנייה - איומי הממשלה לפנות את צה"ל ממרכזי הערים. אני רוצה לומר לכם: פינוי צה"ל ממרכזי הערים יפגע פחות במתיישבים היהודים. המתנחלים, שנואי נפשה של הממשלה הזאת, שהיא נגד כל דבר יהודי, ידעו להגן על עצמם. גם אם צה"ל יפנה את השטח, אני מודיע לכם: הם יישארו שם, ולעזרתם יבואו מאות ואלפים של מתנדבים, הכול לפי החוק, כמקובל במדינות דמוקרטיות, כמו שההורים שלנו עשו עוד בשנים עברו כדי לסייע ליישובים מבודדים וקטנים. 
לעזרתם יבואו מאות ואלפים של מתנדבים, שיסייעו ל-141,000 המתיישבים, שבתוכם 82,000 ילד, להגן על עצמם. אם צה"ל, כתוצאה מהוראת הממשלה - צה"ל מבצע את הוראות הממשלה - שתגיע להסכם עם בעלי בריתה, מרצחי אש"ף וערפאת בראשם, יפנה את חברון, אני רוצה לומר לכם משהו, אל תתפלאו: היהודים, 500 במספר היום, יישארו שם, ואליהם ינהרו מתנדבים מכל קצות הארץ, כמו שהיה נהוג בעבר - - 
- - מתנדבים לסיוע בהגנה על הנפש והרכוש ביישובים מרוחקים ומבודדים. אני רוצה לומר לכם, שאני משוכנע, שאם הרוב היהודי יופקר על-ידי הממשלה, היישוב לא יקטן בשטחו אלא יגדל בשטחו. תאמינו לי, הוא יגדל בשטחו וייווצר רצף יהודי מבית-הקברות העתיק - מה שנקרא היום "בית-הקברות הספרדי" - דרך תל-רומיידה ובית-הדסה ובית-רומנו לחצר-היהודים ולמערת-המכפלה, ודרך הקסבה המזרחית לקריית-ארבע. זה מה שיהיה. 
אני חשבתי עד עכשיו שאתה מייצג גם אינטרסים יהודיים. לא ידעתי - - - 
רבותי, כשיהיו בחברון 5,000 יהודים, ובעזרת השם יהיו בחברון 5,000 יהודים, וזה נוסף על קריית-ארבע, אז יהיה שקט גם שם. ואני רוצה לומר משפט לראש הממשלה. שמעתי את ראש הממשלה אומר: על 450 יהודים בחברון מגן כוח צבאי הגדול מן המספר הזה. אדוני ראש הממשלה, הנעדר מכאן, צה"ל בחברון איננו מגן על 450 יהודים אלא על היסטוריה יהודית בת 3,800 שנה; על זה הוא מגן שם. אותם 500 יהודים שיושבים שם היום הם אלה שמאפשרים לאלפי יהודים לבוא ולהתפלל במערת-המכפלה. אני שמח לבשר כאן, זה בוודאי ישמח אתכם, שמספר היהודים הבאים להתפלל במערת-המכפלה גדל משבוע לשבוע, כי יש בסיס יהודי בחברון, ותמיד יהיה. פינוי צה"ל ממרכזי הערים. הסכנה העיקרית היא ליישובים בתוככי "הקו הירוק" - את זה כדאי שתבהירו - שאינם ערוכים להגן על עצמם. כשצה"ל ייסוג מקלקיליה - בכפר-סבא החיים לא יהיו נורמליים עוד; וכשיפנה את טול-כרם - בכפר-יונה ובנתניה יכה הטרור שבעתיים; ומי שיפנה את ג'נין - יקבל טרור מוגבר ב"תענכים" ובעפולה. 
היה זמן בארץ הזאת - אני לא רוצה לחזור לכל מה שהיה - שהיה כבוד לחיים של יהודים. היה זמן שהיה מחיר לחיים של יהודים והיה כבוד לחיים של יהודים. תאמין לי, ואני מתייחס אליך בהרבה מאוד כבוד, את הקריאות האלה לא היית משמיע. וזה יחזור, הזמן הזה יחזור, ושוב יחזור כבוד לחיים של יהודים, אפילו אם אתם לא רוצים. 
וכשתוחלף הממשלה - ואני מקווה, בקרוב - אני רוצה לומר לכל אלה שיש להם ספקות: משימתה הראשונה תהיה להעלות את מספר היהודים ביש"ע מ-141,000 לחצי מיליון. זו תהיה המשימה הראשונה, זה יהיה השלב הראשון, ואז, סכנתה של מדינה פלשתינית שנייה ממערב לירדן לא תהיה קיימת עוד. ובינתיים, נוכח כל מה שקורה, את הממשלה הזאת, שניסית כל כך להגן עליה, אדוני השר, יש להוריד. תודה רבה. 
אתם תתחבקו עם כל רוצח, אבל עם יהודי - לא. 
אני לא הייתי שם שלוש שנים. אתם כבר - - - 
אתם שיתפתם פעולה עם אש"ף בזמן מלחמה. 
תעיין מה אמר עליכם ערפאת. 
שיתפתם פעולה עם אש"ף בזמן מלחמה. 
מה שהייתי צריך לעשות, עשיתי לכם. בלי זה כבר מזמן הייתם - - - 
אדוני היושב-ראש, כנסת נכבדה, אינני זוכר מצב שבו התערער הביטחון הפנימי במדינת ישראל במידה כזאת כמו עכשיו. המצב הנוכחי מערער את כושר עמידתם של היהודים - - - 
אדוני היושב-ראש, כנסת נכבדה, אינני זוכר מצב שבו התערער הביטחון הפנימי במדינת ישראל במידה כזאת כמו עכשיו. המצב הנוכחי מערער את כושר עמידתם של היהודים ומביא למעגל קסמים מסוכן. ככל שהטרור הפלשתיני מפיל בנו חללים רבים יותר ומשתולל במרכזי ערינו, מתכרסם והולך הביטחון העצמי של היהודים. האויב שומע אז קול ענות חלושה, וממהר לתקוף אותנו שוב. כדי להפסיק זאת צריך לעצור ולומר: עד כאן. אני אומר לכם: זכרו, לא את השלום הם רוצחים, את היהודים הם רוצחים. צריך לנתח, בלי חשבון מפלגתי, עסקני, את המצב שנוצר, להודות בטעויות שנעשו, לא לצורך ניגוח אלא כדי למצוא את התשובות הנכונות, וזה דחוף, כי זה כבר מצב חירום. לא אתאר עכשיו 120 שנות טרור ערבי, שהפך אחר כך לפלשתיני, שירד ועלה, ובדרך-כלל ירד בכל פעם שקמנו להכות בו והצלחנו בכך. זה שנים מספר הלכה ונעלמה היוזמה ההתקפית שלנו מול הטרור הזה, והיא נעלמה כמעט לחלוטין בשנתיים ויותר האחרונות, מאז מכהנת הממשלה הזאת. כל יהודי חייב לשאול את עצמו: איך זה קורה שבמשך 13 החודשים האחרונים נרצחו כ-100 יהודים במיתות שונות ומשונות בידי ה"חמאס", "הג'יהאד האסלאמי", וגם ה"פתח", בשעה שהממשלה הזאת הבטיחה שבא קץ למאה שנות טרור והגיעה עת השלום? אני יודע שמייד תשאלו: ומה אתם הייתם עושים? מה, אצלכם לא היה טרור? וזאת תשובתי: גם ממשלות האחדות הלאומית וגם ממשלת הליכוד האחרונה לא עשו די הצורך. אפשר היה לעשות הרבה יותר, ובכל זאת אין שום דמיון במצב. היה הרבה פחות טרור, היו הרבה פחות קורבנות. בידי ישראל היה אז חופש פעולה לפעול בכל מקום. היום, בעקבות ההסכם שחתמתם עליו, שללתם זכות זאת מישראל, ואז לא הובטח שלום. מה אנחנו היינו עושים? - ראשית היינו עוצרים, בוחנים הכול מחדש נוכח הכישלון עד היום, ובוחרים דרך טובה יותר, שמבטיחה שלום עם ביטחון. אנחנו היינו מקשיבים לאזהרות שירותי המודיעין כולם, וגם לאזהרות האופוזיציה שנשמעו כאן במשך כל השנה האחרונה, שחזרו ואמרו: ערפאת לא יילחם בטרור, ערפאת לא יילחם ב"חמאס", ערפאת אינו רוצה להילחם ב"חמאס", הוא רוצה בהם כשותף פוליטי. לערפאת יש אומנם עניין - - 
- - שבשטח שהוא נמצא בו יהיה שקט, אבל גם שם הוא לא מצליח. אבל בירושלים ובמרכז הארץ יש לו עניין רב בהגברת הטרור; כך הזהירו ועוד מזהירים שירותי המודיעין של ישראל. אנחנו במקומכם היינו מקשיבים להם - - - 
אנחנו במקומכם היינו מקשיבים להם. אנחנו הרי חולקים על ההסכם עם ערפאת מיסודו, אבל לשיטתכם, היינו משאירים בידינו את הזכות לבצע פעולות מנע, מרדף והענשה של מחבלים בשטחי האוטונומיה; לא לחזור לעזה אלא לחדור לעזה כשצריך, כדי לחסל שם מחבלים ומפקדיהם. לפי כותרות בעיתונים, ואנחנו רואים כאלה בימים האחרונים, לא מחסלים טרור. אני יודע, אתם מסבירים: אבל ערפאת לא יכול. זה נכון, לא יכול, ולא רוצה, אבל על זה היה בנוי ההסכם שלכם. אתם צריכים להחליט: נכשלתם בהערכתכם, או פשוט רימיתם. תבחרו אתם, תחליטו אתם מה אתם רוצים. אנחנו במקומכם לא היינו נכנסים לפאניקה ולא היינו מודיעים על תרופת הפלא החדשה שלכם, ההפרדה, שהיא איוולת חדשה. הרי המלחמה בטרור וההפרדה הן דבר והיפוכו. איך יפעלו שירותי הביטחון שלנו, שאינם יכולים להיכנס לקלקיליה או לשכם או לטול-כרם? להיפך. אם תמשיכו בתוכניתכם - שבעיני היא פסולה מלכתחילה, אבל אתם, לצערי, היום הממשלה - ביהודה ובשומרון, אנחנו היינו אומרים לכם שלא להכניס יותר מאשר משטרה לשמירת חוק וסדר - אמרתי את זה כאן, מעל הדוכן הזה, בספטמבר בשנה שעברה - אבל היינו משאירים את האחריות למלחמה בטרור בידינו ואת זכות הכניסה לכל מקום כדרך של שגרה לכוחות הביטחון שלנו. אנחנו במקומכם היינו מוודאים, שהביקורת במעברים תהיה אמיתית ולא פיקטיבית כפי שהיא כיום, ואני אומר את זה בכאב. אני הייתי חייל הרבה שנים, אני אוהב את הצבא, אבל לו באתם, כפי שאני עושה, והסתובבתם בנקודות הביקורת, הסתכלתם על המאהלים, ראיתם מה קורה שם, היה פוקד אתכם זעזוע כפי שהוא פוקד אותי. הייתי מוודא שהביקורת במעברים תהיה אמיתית ולא פיקטיבית כפי שהיא כיום. תעמדו שם פעם אחת, תסתכלו, אני עושה זאת לעתים קרובות; מספר היוצאים והעוברים במעברים אסור שיעלה על אלה שאפשר לבדוק ביעילות. הרי זאת פיקציה מה שקורה שם, ואני לא נכנס, כרגע, לשאלה האם צריך להיות סגור או פתוח. יש דעות שונות בנושא הזה. אנחנו במקומכם היינו מוודאים שהחיילים ייראו כחיילים, אלה החיילים של כולנו; שהלכלוך ייעלם. ראיתם בטלוויזיה את החיילים שישבו ליד הבניין שבו נרצח וקסמן; איך הם נראו שם? באילו ערמות זבל הם שכבו שם? אחר כך מתפלאים על כמות הקורבנות שיש. את זה היינו עושים במקומכם, ואני אומר זאת מתוך כאב. היינו מוודאים שהחיילים ייראו כחיילים, שהלכלוך ייעלם, שהדגלים הקרועים יוחלפו בחדשים והמשמעת תחזור. אתם הבאתם לפוליטיזציה של הצבא, אנחנו נפסיק זאת. מפקדי צבא - ואני אוהב את צה"ל, שירתתי 28 שנים בצה"ל ועשיתי את כל הדרך שם - יילחמו בטרור ולא יעסקו בהסברת עמדות הממשלה. זה לא עניינו של שום דרג צבאי. אנחנו במקומכם היינו מפסיקים לדבר על אויבי השלום. לא את השלום הם רוצחים - את היהודים הם רוצחים, ואתם יודעים זאת. כיצד קורה שכאשר הממשלה מבטיחה לציבור שהשלום בפתח, דווקא אז מתבצע בלב תל-אביב הפיגוע החבלני החמור ביותר שהעיר הזאת ידעה אי-פעם? איני רוצה, ולא באתי לכאן להאשים איש זה או אחר. אני מאשים את שחיקתה של תפיסת עולם שביסודה היה כלל ברזל אחד במשך שנים רבות: מדינת היהודים קמה כדי להבטיח שחיי היהודים לא יהיו הפקר וביטחון היהודים יהיה בידם הם ולא בידי שום גורם אחר. בשם תפיסת העולם הזאת - ואני פונה אליכם במיוחד, מפלגת העבודה, ששלטה שנים רבות במדינה - נלחמו, חירפו את נפשם, נפלו ונפצעו לוחמים רבים בצה"ל, מהטובים שבבנינו. היתה לי הזכות - - - סימנת שאפסיק? 
בדרך כלל אינני מרבה לעמוד כאן, אבל מבחינתי אני מוכן להפסיק. 
היתה לי הזכות להילחם אתם בפעולות התגמול הרבות - מקיביה ועד קלקיליה, מעזה ועד לקונטילה, מהסבחה ועד המוצבים שמעבר לכינרת, מח'אן-יונס ועד לג'נין - עשרות מבצעים קשים ומורכבים. יושבים פה חברי כנסת מכל המפלגות, ואחד מהם יהיה זה שבוודאי ישיב כאן מייד, שפעלו אתי בשליחותה של הממשלה באותן שנים, כי אצל דוד בן-גוריון חיי יהודי אחד שקולים היו כנגד כל הערבים גם יחד. נניח זאת בצורה גלויה. המנהיגים של אז - בן-גוריון, לוי אשכול, גולדה מאיר, משה דיין, ישראל גלילי, יגאל אלון, זיכרונם לברכה; אני מדבר על התקופות הארוכות שבהן אתם הנהגתם את המדינה - ידעו היטב את סוד קיומנו כאן. הם ידעו שביטחון היהודים קודם לכול, ובשם ממשלותיהם כאלוף בצה"ל היתה לי הזכות הגדולה לחסל - ואני מדגיש: לחסל; כן, לחסל - את הטרור הפלשתיני בעזה, וזאת מבלי לוותר לרגע על רצוננו בשלום. אם מדברים בכלל מה אפשר להשיג - צריך גם לזכור שרק ניצחוננו הנוסף על הצבא המצרי בעקבות צליחת תעלת סואץ במלחמת יום הכיפורים הביא לנו את השלום הראשון, הוא השלום עם מצרים. בשנתיים האחרונות שברה הממשלה את כל עקרונות הביטחון של אבותיה המקוריים. חיינו הפכו הפקר, ויהודי שואל את עצמו בדאגה, מה ילד יום. שורש הרע נעוץ בהסכם שחתמה הממשלה עם פושע המלחמה ערפאת. אני יודע שיש ביניכם שמלגלגים על הכינוי הזה לראש אש"ף. יש ביניכם שמרחיקים לכת ומוכנים לרוץ וללחוץ את ידו המגואלת בדם יותר מאשר את ידי יריביהם הפוליטיים בישראל, אבל לא תוכלו לשכתב את ההיסטוריה למרות כל מאמציכם. לא תוכלו לחבר לשותפכם לפרס נובל לטרור, סליחה - לשלום, ביוגרפיה חדשה, שונה מזו שקיימת בתיקי המודיעין שלנו, שמחברת את בעל הפרס העולמי עם פקודות מבצע שהביאו לרצח של ילדים ונשים חפים מפשע, שהובילו לחטיפתם ולמותם של 11 מטובי ספורטאינו בידי יד ימינו של ערפאת חסן סלמה, בזמנו. בפקודתו הישירה של ערפאת נרצחו מאות רבות של יהודים וישראלים חפים מפשע. לא צריך להיות חכם גדול, איש מדינה מבריק או איש מודיעין כדי להבין את הדבר האלמנטרי, שברגע שיהודים לחצו את יד מפקד רוצחיהם במשך שנים וחתמו אתו על הסכם, אין ההסכם הזה מבטיח אלא את חיסולם העצמי של היהודים, וההוכחה העליונה לכך היא מעשי הרצח האחרונים שהביאו למותם של חפים מפשע בלב ירושלים, לחטיפתו של חייל בלב הארץ ולפיצוץ בלב תל-אביב. אבל אפילו לשיטתכם, לא הצלחתם לספק, למרות הבטחותיכם, אותה פיסת נייר חסרת הערך שבה חזרתם והבטחתם, ששותפכם לפרס ימחוק את האמנה הפלשתינית השרירה וקיימת הקוראת להשמדתנו כעם וכמדינה. לכן, ככל שאנו מברכים על הסכם השלום עם ירדן, שהיא מדינת פלשתין, ומברכים את מלכה המלך חוסיין, גם השטיח האדום שתפרסו לרגליכם בטקס החגיגי בערבה לא יצליח לכסות את הדם של אחינו הזועק מן האדמה ומוקיע אתכם על שהפקרתם את ביטחונם. תראו לאן הגעתם במצעד העיוורים שלכם, בריצת האמוק להציל את בניין הקלפים הרעוע שבניתם. כאשר חולפים עלינו ימים מספר ללא טרור, אתם מתרוצצים ומריעים: ראו כמה יפה הוא הסכמנו עם ערפאת, צריך למהר ולהביא אותו ליהודה ולשומרון בואכה כפר-סבא ורעננה, פתח-תקווה ותל-אביב. וכאשר באה המציאות הנוראה וטופחת על פני כולנו בהרג פלשתיני חסר רחמים בירושלים ובתל-אביב, אתם באים שוב עם אותה תרופת פלא: צריך למהר ולוותר כדי שהטרור ייפסק. יש משהו עקום, משהו חולה בתשובות האלה, שהן זהות אצלכם בשני המצבים. האויב מריח את חולשתכם, ולכן לא יאחר להכות בנו נוכח רפיונכם. אתם משדרים אליו חולשה כאשר הוא איננו מבין אלא שפה אחת, שפת העוצמה היהודית, שהוכיחה עצמה למעלה מ-100 שנים, עד ששברתם אותה לרסיסים במו-ידיכם. אני חושב, לא את השלום הם רוצחים, את היהודים הם רוצחים. לא אתם תוכלו לתקן את הכלים. לא אתם תהיו מסוגלים להודות בטעויותיכם ההיסטוריות שעלו ועוד יעלו בחיי יהודים רבים. בדרך שאתם הולכים בה זמנכם עבר, גם אם עדיין אינכם מכירים בכך. בדרך שאתם הולכים בה אין לכם זכות לשבת על כיסאותיכם אפילו רגע נוסף אחד. 
בהשוואה לעכשיו? כשאני מביט היום על הדברים, בהשוואה לעכשיו? הממשלות הללו מבחינת תפיסת הביטחון היו גדולות בהשוואה למה שקורה עכשיו. 
האם ראית אותי מצדיק את זה פעם? 
אני רוצה לשאול אותך שאלה. אני תומך בהסכם השלום. את ההסכם הזה צריך לעשות. האם לא היה אפשר לומר בהסכם הזה: תוציאו את ארגוני הטרור החוצה? זה לא עלה כלל. 
למה, למשל, לא לשמור על זכותנו לטפל בטרור, אפילו לשיטתכם, כל עוד בני-השיח הנוכחיים לא מצליחים לעשות את זה? 
אתה טוען טענות שאין לך אפשרות להוכיח אותן. 
הוא תומך בזה; מה יש לו להתקומם? מה אתם - - - בכלל? - - - בעזרת הממשלה, זה פונה לעולם המוסלמי - - - 
זה פושע מלחמה בלי כל קריטריון. לא תמצא הגדרה אחרת. על איזה איש אתה מדבר? 
אדוני היושב-ראש, כנסת נכבדה, משהו ציני, אירוני כל כך, יש בהצעת החוק שבה אנחנו דנים. הממשלה מניחה על שולחן הכנסת הצעת חוק, בעוד הרשות הפלשתינית כבר מפירה ברגל גסה את רוב סעיפי ההסכם ואינה מקיימת שום חוק. הם מפירים, ישראל שותקת ומעלימה עין, והכנסת מתבקשת לאשר את קיום ההסכם על-ידינו. ערפאת התחייב להילחם בטרור והפר את התחייבותו. מאז נחתם ההסכם עלה מספר הישראלים שנפגעו על-ידי הטרור הפלשתיני ל-162 הרוגים ולכ-800 פצועים. שום צעד לא ננקט על-ידי ישראל כדי להפעיל עליו לחץ, שום תנאי לא הותנה לגבי המשך נסיגתה של ישראל. אפילו ברמז לא נאמר לו, שאם ימשיך במדיניותו הצינית תשקול ישראל להחזיר לעצמה את הזכות לביצוע פעולות מנע ומרדף. שותקים וממשיכים להונות את הציבור. הממשלה בונה כבישים עוקפים כדי למנוע פיגועים, אולי גם כדי לא לנקר את עיני האוכלוסייה הפלשתינית על-ידי תנועת כלי רכב ישראליים בתוכה. סכומי עתק מושקעים בכבישים אלה. אחד מהם הוא כביש עוקף בית-לחם. בעוקף זה - אבל זה קורה בכל העוקפים - יום-יום מותקפים כלי רכב ישראליים, והממשלה הכושלת הזאת אינה מגיבה. הרשות הפלשתינית התחייבה בהסכם לאסוף את כל הנשק ואמצעי הלחימה מהתושבים באזורים שנמסרו לשליטתה. הם לא יישמו את הסעיף הזה. להיפך, רצועת-עזה הופכת למצבור ענקי של כלי נשק, חומרי חבלה תקניים ואמצעי לחימה אחרים. משם מעבירים אותם ליהודה ושומרון, ואף הקימו בסיס "חמאס" בתוככי ישראל, בנגב, שנתגלה במקרה. ערפאת התחייב להסגיר לידי ישראל מחבלים שפעלו אחרי חתימת הסכם אוסלו, ולא עשה זאת. ביריחו בלבד, המשמשת עיר מקלט למחבלים ומקום הכנה של פיגועים, יש היום יותר מ-40 מבוקשים הקשורים לפיגועים בישראלים. ישראל הגישה שלוש בקשות הסגרה בלבד, אבל אפילו על אלה לא זכתה לקבל תשובה. שני רוצחי המעליות ברמלה נמצאים במעצר פתוח ברצועת-עזה. ביריחו נמצאים רוצחיהם של עפרה פליקס ושני הנערים מוואדי-קלט, השם ייקום דמם. אפשר לראות אותם יושבים ושותים להנאתם קפה מהביל בכיכר העיר. זו הפרה חמורה של ההסכם על-ידי הרשות הפלשתינית, שממנה לא נדרש לקיים הסכם כלשהו, בעוד ישראל מחייבת את עצמה בחוק יישום הסכם הביניים, והדבר יכבול את ידיה עוד יותר. ערפאת מכריז, כמעט מדי יום, תוך הפרת ההסכם, על מדינה פלשתינית שבירתה ירושלים, וישראל נאלמת דום. רק התחיל להתממש הסכם אוסלו ב', והפלשתינים כבר מפירים אותו ומשתלטים על אזור B. בירושלים ממשיכים, לפי הוראותיו הישירות של ערפאת, להפעיל את כוחות הביטחון הפלשתיניים - אני מתבייש בביטוי שאני חייב להשתמש בו - תוך הפרה חמורה של ההסכם. עורך עיתון פלשתיני, נושא תעודת זהות ישראלית, מובא מירושלים - והוא רק אחד מאלה שהובאו - לפי הנחייתו של ערפאת, לחקירה קשה ביריחו, ואיש משרי הממשלה לא העז לקום ולזעוק על הפרת ההסכם, החוק וזכויות האזרח. מול כל ההפרות החמורות על-ידי ערפאת, בהעדר תגובה ישראלית כלשהי, כל כך מגוחכת היא הצעת החוק שהונחה על שולחן הכנסת. מה שקורה מעיד כאלף עדים שהממשלה הזאת אסור לה לנהל משא-ומתן מדיני, היא אינה יודעת לנהל משא-ומתן כזה. היא איננה מייצגת עוד את האינטרסים של ישראל, היא חלשה. הסכם אוסלו, שעליו חתמה הממשלה הזאת, פסול מיסודו, אבל גם לשיטתה של הממשלה היא חייבת לעמוד על מילוי כל סעיפי ההסכם. אם כבר היום רוב סעיפי ההסכם מופרים, מה יהיה אחרי שיקבלו הפלשתינים את כל מה שהם רוצים? במה נוכל ללחוץ עליהם אז? במבט מן הצד אי-אפשר שלא להתפעל ממדינת ישראל. 5.5 מיליוני תושבים ועוד כמיליון עולים פוטנציאליים מחבר העמים, ועולים נוספים מאמריקה ומאירופה - התפתחות שאינה פוסקת לרגע. יש כאן הכול: תעשייה מתוחכמת שכובשת שווקים ברחבי העולם, חקלאות של הדור הבא, אמנות, תיאטרון ומכוני מדע ומחקר ידועים. פה אפשר להאזין למיטב התזמורות, ובראשן התזמורת הפילהרמונית, וללהקות רוק וזמר מצוינות. כאן יש מערכת בריאות מפותחת ומערכות חינוך מגוונות, מבתי-ספר לאמנויות ואוניברסיטאות שוקקות ועד לעולם הישיבות שהוקם מחדש אחרי שחרב באירופה בימי השואה. יש כאן הכול. מדינת ישראל ידעה להגן על עצמה ועל עצמאותה בעזרת צה"ל ושאר זרועות הביטחון. פעמים רבות הדפה התקפות וידעה לשלם למתקיפים כגמולם. ישראל, גם קטנה יותר, חלשה יותר, גילתה תעוזה מדינית וצבאית אדירה. נחישותה הרתיעה את העולם הערבי. כל אלה הובילו אותה להישגיה המדהימים. לכאורה, כשבוחנים את הישגיה עד היום, שהושגו כשיד אחת נאלצה להחזיק בשלח, ישראל של היום היתה צריכה להקרין עוצמה. אבל במקום זאת היא מקרינה חולשה וסימני התפוררות. היינו יכולים להיות מדינה יושבת לבטח. מהחרמון צופים אנחנו אל דמשק. מרמת-הגולן אנחנו מרתיעים את הסורים לבל יעזו לתקוף. גב ההר בשומרון מאפשר קיום גבול ביטחון על הירדן והגנה על ירושלים ומישור החוף. קיומה של רצועת ביטחון בדרום-לבנון, אומנם בסיוע מסיבי שלנו, מאפשר חיים לאורך גבול הצפון. ישראל בגבולותיה הנוכחיים היא מדינה קטנה, אבל ביטחוננו בידינו ועצמאותנו מובטחת. על רקע זה מובנת עוד פחות דרך ההתאבדות הלאומית שעליה אנחנו צועדים. נכון, זה לא התחיל היום. ההידרדרות החלה כשישראל לא היתה מוכנה להיאבק באינתיפאדה, כשהיתה יכולה לעשות זאת. היא ביקשה הגנה מארגוני הטרור בדרך של פתרון מדיני, של ויתור. מפני התקפות ה"סקאדים" העירקיים הגנו על ישראל האמריקנים. מפני ה"חיזבאללה" התחננה הממשלה שיגנו עלינו הסורים. מפני ה"חמאס" ביקשה הממשלה שישמור עלינו ערפאת. נגד חטיפות של אזרחי ישראל מירושלים הם מבקשים סיוע מהחוטף עצמו, ג'יבריל רג'וב. על נסיגת כוחות צה"ל המתפנים משכם - אנחנו זוכרים את הפינוי הזה - ביקשו שיפרוש כנפיו מחמוד אל-אלול, שהיה מופקד על פעולות הטרור של אש"ף בישראל. מחסה לכוחות צה"ל הנסוגים מרמאללה ביקש הצבא מאבו-פיראס, שביצע בעבר גם את מעשה הרצח הנורא בכיכר-ציון בירושלים. וברמת-הגולן רוצה הממשלה שיגנו עלינו כוחות בין-לאומיים. כאשר המזרח התיכון נערך לייצור נשק גרעיני והסכנות גוברות, ישראל מזדרזת ומודיעה, שתמורת שלום היא תוותר על כוח ההרתעה שלה, דבר ששום מדינה בעולם לא עשתה. היא עושה זאת, כי מצרים תובעת זאת ממנה. כאשר גובר הצורך בעומק אסטרטגי, בגלל ההתעצמות הצבאית של מדינות ערב, הממשלה הזאת מוותרת על מעט העומק שיש לנו. במקום לתבוע את צמצום כוחן של מדינות ערב, שחתמו אתנו על הסכמי שלום, ישראל משתדלת להשיג בשבילן נשק רב יותר ומודרני יותר. במקום להביא לפיצול - דבר חשוב לנו - בין מדינות ערב, ישראל רוצה להיות המאחדת. במקום להעמיד את מצרים במקומה בגלל עוינותה הנוכחית לישראל, הממשלה מתכרבלת מתחת לכנפיה של מצרים. במקום שידברו כאן, הנה שרינו נחפזים, ממהרים, עולים לרגל - לשם. ואם לא די בכך, הניחה הממשלה על שולחן הכנסת, לפני שבוע או שבועיים, את הצעת חוק יישום הסכם הביניים בדבר הגדה המערבית ורצועת עזה, שבה מכונים אזורים ביש"ע "שטחי המועצה הפלשתינית". השמות יהודה ושומרון, ערש היוולדו של העם היהודי - נמחקים. וזאת בעוד שום שלטון פלשתיני, שום עצמאות פלשתינית, שום זיקה היסטורית פלשתינית לא היו קיימים שם מעולם. איך נעשינו כאלה קטנים? מדינה עם פוטנציאל גדול כל כך הופכת למדינת כיס. מדינה עצמאית שרוצה בכוח להפוך למדינת חסות. וכמדינת חסות אי-אפשר להתקיים כאן. 
אדוני היושב-ראש, כנסת נכבדה, זה היה יכול להיות יום אחר, יום של הסכמה לאומית רחבה. זה היה יכול להיות יום של תקווה אמיתית לשלום ולפיוס עם הפלשתינים. זה היה יכול להיות יום אחר, יום שהיינו יוצאים יחד בתוכנית של הסדר מדיני אמיתי, אחראי, רציני, שאין בו כל כך הרבה סכנות – בכל הסדר יש סכנות, אבל פה כמות הסכנות היא מעל ומעבר לכל היגיון ולכל מה שעם יכול להרשות לעצמו – הסדר שאינו דגם ניסיוני בלתי הפיך. לו רציתם, כך היה קורה. אבל לא רציתם. לא הבנתם שגם לשלום צריך הסכמה לאומית רחבה, אחרת לא יצלח.
בשתי שאלות אני נתקל ללא הרף. הראשונה: האם אינך סומך על יצחק רבין, רמטכ"ל ששת הימים? אני מצטער לומר לכם, חברי הכנסת, הכרתי את רבין איש הצבא והערכתי אותו מאוד. אך אין זה אותו אדם. לצערי – ואני אומר "לצערי" במלוא הכנות; לא היה לי מעולם ריב כלשהו עם יצחק רבין, במשך יותר מ-40 שנה – לצערי, לא נשאר מאומה מכל עקרונות הביטחון הציוניים שלו. בשישה ימים שחרר את חבלי המולדת, ביוני 1967. ובשישה ימים, בספטמבר 1993, קרס והתמוטט וחתם על הסכם הכניעה לערפאת בבית הלבן, הסכם גרוע אפילו למי שרוצה פשרה. לא מדובר כאן בעזה ויריחו תחילה, אלא הכול ומייד, לפי לוח זמנים שעליו התחייב, לרבות משא-ומתן על ירושלים ומתן זכות השיבה. והשאלה השנייה: למה לא לנסות? הרי אנחנו רק מנסים. והיה והניסיון לא יצליח, נחזיר את המצב לקדמותו. מה, אתה מזלזל בצה"ל? מוסיפים ושואלים. אדוני היושב-ראש, אני מכיר את צה"ל טוב יותר מרוב היושבים כאן, מימין ומשמאל. השתתפתי בכל מערכות ישראל, ואני רוצה לומר לכם שצה"ל איננו כול יכול. לדוגמה, בימים אלה – 20 שנה למלחמת יום הכיפורים, שרק במחיר כבד ביותר הסתיימה כפי שהסתיימה. וזאת לזכור, היא לא התרחשה במרכז הארץ. אני מזהיר כאן: לא ניתן יהיה להחזיר את המצב לקדמותו, כי לא סיכמתם מראש אפשרות כזאת. יש לזכור, ארצות-הברית עומדת מאחורי ההסכם. הסכמתם לגורמים בין-לאומיים שיעמדו כחיץ בינינו לבין ארגוני הטרור. וכי נפגיז קנדים ואמריקנים ואיטלקים, או נירה בנורבגים, בהולנדים, בבריטים? לא נעשה זאת, ובצדק. מה שעושים הפעם הוא בלתי הפיך, וצריך לדעת זאת. לצערי, עשיתם את הדבר הרציני ביותר בחיינו, בדרך הכי פחות יסודית. גם עכשיו אתם יכולים עוד למנוע הרבה מן הסכנות, אם תעשו את הדברים הבאים: הורידו את דגלי אש"ף מעל חומות העיר העתיקה בירושלים והניפו את הדגל הכחול-לבן. סגרו מייד את מטה אש"ף בירושלים, ב"אוריינט האוס", לפני שהבניין יהפוך לבית הממשלה הזמנית-קבועה של אש"ף, ואל תאפשרו פתיחת משרד כלשהו של האוטונומיה, אחרת תהפוך ירושלים לבירת המדינה הפלשתינית. ישבו יהודים בכל מקום בירושלים. אני מזהיר: כל חלק מירושלים שבו לא יחיו יהודים, לא יהיה בידינו. אל תחזירו פליטי 1967 ומלחמת העצמאות. צה"ל וכוחות הביטחון של ישראל הם שיהיו אחראים לביטחון חוץ ולביטחון פנים, פרט לענייני חוק וסדר שבין ערבים לבין עצמם, וייהנו מחופש תנועה מלא. לא יורשו אנשי אש"ף מזוינים או בלתי מזוינים להיכנס לכל חלק של ארץ-ישראל ממערב לנהר הירדן. אסור שייכנס כוח בין-לאומי. כדי למנוע פגיעות במתיישבים יהודים ולמנוע מלחמה בין יהודים לבין ערבים צריך לקבוע עכשיו שהאוטונומיה לא תחול על האזורים המיושבים ביהודים, צירי התנועה המחברים את הים התיכון עם נהר הירדן וים-המלח, ובין הים התיכון לנגב המערבי ורצועת-עזה. כבישים אלה משמשים את רוב האוכלוסייה היהודית המתגוררת ביש"ע. כמו-כן לא תחול האוטונומיה על אזורי ביטחון נוספים. יהיה רצף טריטוריאלי יהודי. האוטונומיה לפלשתינים, שהיא תוכנית גרועה בפני עצמה, אבל זה מה שחתמתם, תהיה אחת, אך ללא רצף טריטוריאלי, והיא תכלול את מרבית האוכלוסייה הערבית. יהיה חופש תנועה אזרחי לכול, פרט למשטרה הפלשתינית שתוכל לנוע רק בתחומי נפות האוטונומיה הערביות, ובכך יימנע החיכוך העיקרי בין המתיישבים היהודים לבין המשטרה הפלשתינית. אני מתריע, שאם לא נעשה כך תהיה מלחמה ממש בין המתיישבים היהודים לבין המשטרה הפלשתינית. יש לחזק את היישובים היהודיים ביש"ע ולהפסיק את האפליה והקיפוח על-ידי הממשלה כלפי יהודים שחיים שם. ממשלת ישראל, שמגייסת היום כספים ברחבי העולם לאוטונומיה של אש"ף, מפלה היום לרעה אזרחים יהודים החיים באותם שטחים. אני פונה מכאן לאזרחי ישראל תושבי ירושלים ושפלת החוף: דעו לכם וזכרו, לא אתם מגינים על מתיישבי ההר, הם המגינים עליכם. הם, המתיישבים בהר אפרים, ביצהר, בתפוח, במגדלים, באריאל, באלון-מורה, בקדומים ובמקומות אחרים, בבית-חג"י, בכרמל, במעון, בבית-יתיר, בסוסיא ובשמעה שבהר חברון, בנווה-צוף, בנחליאל ובעטרת, בטלמון ובדולב, במעלה ובנילי שבחבל בנימין. הם יגנו על עצמם, הם לא יזוזו ממקומותיהם, הם לא ייכנסו תחת שום שלטון פלשתיני, כאשר אתם, לצערי, תחגגו בריקודים עם מחבלי אש"ף, וחלקכם, לבושתי, עטופים בדגלי המרצחים. אני מדבר אליכם כיהודי אל יהודים, איך יכול להיות שביום אחד, בשבוע אחד, מוחלים על הכול? לעתים עומדים במצבים שבהם אין ברירה, לעתים עומדים במצבים כאלה, אבל מה הם פרצי השמחה האלה, הריקודים האלה? איך יכול עם לנהוג כך? אני יהודי, ואני חושב שהיהודים כפרטים הם אולי המוכשרים ביותר שיש. הם כשרוניים, חכמים, הם תרמו תרומה לעולם בערכי מוסר ובחוכמה.
איני מזלזל במישהו אחר, אני מדבר על יהודים, אני מדבר כיהודי אל יהודים: אין עם שתרם כל כך הרבה, אבל כנראה כעם עוד יש לנו הרבה מה ללמוד. כפרטים אנחנו גדולים, כעם התגלינו בצורה הקשה ביותר. אני אומר שלעתים אין ברירה, אבל מהי השמחה הזו? מהי הרינה הזו? מה הם הכרכור והפיזוז האלה? מעט איפוק, תנהגו בכבוד, תלמדו מהערבים כיצד הם נוהגים. איש מהם עוד לא רוקד עטוף בדגל ישראל, גם לא הייתי רוצה שירקוד עטוף בדגל ישראל, כי זה לא יהיה טבעי לאחר 100 שנות מלחמה. אך מה אתם עושים? אני רוצה לומר לכם: כאשר אתם תחגגו בריקודים, הם יעמדו על ההר, והם לא יהיו לבדם.
מה שתקפנו לא דומה למה שעשיתם.
אדוני היושב-ראש, כנסת נכבדה, ראשית, ברצוני לשלוח בשמי, בשם חברי, ובוודאי אקבל את הסכמתכם, בשם הכנסת כולה, את ברכותינו לאנשי נווה-אטי"ב הצועדים ממרום הגולן בואכה ירושלים כשבלבם, כמו בלבותינו שלנו, חרדה עמוקה לגורל הגולן ולגורלה של ישראל כולה. כמו-כן נשלח מכאן ברכה לגדעון לבנה, ראש היישוב בני-יהודה, השובת רעב זה ימים מספר מול משרד ראש הממשלה, ולאנשי רמת-הגולן ואוהבי ארץ-ישראל המפגינים היום בהמוניהם מול הכנסת. בשבועות האחרונים, מאז נתגלתה ההונאה הגדולה בעניין רמת-הגולן, כולנו נתונים לגלים של הרדמה לאומית, טשטוש האמת וניסיון להחליש את כוח ההתנגדות של מרבית אוכלוסיית ישראל לוויתור של הממשלה על רמת-הגולן ללא צורך, תוך סיכון ביטחונה של ישראל. מבוקר ועד לילה חוזרים ומסבירים לנו: אפשר לסמוך על אסד, הוא עומד בהתחייבויותיו; עד שיש בינינו שכבר הפכוהו לנכס למדינת ישראל. וכשיש לנו נכס כזה, אפשר לוותר על נכסים אסטרטגיים אמיתיים חיוניים תמורת הבטחה לקיים שלום עם ישראל. אני קובע כאן, שהסורים אינם מקיימים הסכמים, ומעולם לא קיימו הסכמים, אלא כשפחדו מאתנו או כשהיה נוח להם. במשך 19 שנה הם הפרו בצורה קבועה ושיטתית את ההסכמים. אתם שוכחים ומשכיחים מה היתה הסיבה לכיבוש רמת-הגולן במלחמת ששת-הימים. הסורים עשו אז כמיטב יכולתם להטות את מקורות הירדן כדי לייבש את ישראל. לא אתם התחלתם בייבוש, אל תתפארו בכך, הסורים קדמו לכם. במשך שנים הם הפגיזו וירו על יישובי הספר שלנו בגליל המזרחי, מנעו את כניסתנו לאל-חמה, שלפי ההסכמים היתה שטח מפורז ישראלי, אחרי פגיעות קשות – בנפש בחיילים ישראלים שהיו בסיור במקום. הם השתלטו על גבעת הבניאס הקריטית בחשיבותה, ועל-ידי זה התאפשר לסוריה לנסות ולהטות את מקורות הירדן. במשך שנים מנעו הסורים באש דיג יהודי בכינרת, ועוד ועוד, וכל זאת נגד ישראל בגבולות שלפני 1967. גם אחרי 1967 הם שמרו על הפסקת אש רק כשהיה נוח להם, והפרו אותה במלחמת יום-הכיפורים, כשסברו שנוצרו מחדש התנאים לחיסולה של ישראל. גם היום, מטעמי נוחות שלהם, בגלל קרבתנו לדמשק, הסורים שומרים אומנם על שקט ברמת-הגולן. אך מה קורה בלבנון? שם עומדים הסורים מאחורי פעילות ה"חיזב-אללה" ושאר ארגוני הטרור הרצחניים. שני שקרים גדולים מושמעים באופן שיטתי כדי להוליך שולל את הציבור היהודי: האחד – השקר בדבר קיום הסכמים על-ידי הסורים; והשני – הוא התקדים, כביכול, של קמפ-דייוויד. אין כל דמיון בין השניים. בסיני אזור מפורז מדברי של כ-200 קילומטר, אני לוקח ממוצע, ותעלת-סואץ כמכשול, דבר שיחייב מהלך של כמה ימים עד להצטברות כוח שריון מצרי בסיני, וייתן לנו שהות מספקת לטפל בסכנה הזאת – מול שעות בלבד שדרושות לסורים כדי לפתח מתקפה מאזור דמשק על אצבע-הגליל, אם נרד מרמת-הגולן. נכון, בסיני פינינו את המדבר וחתמנו על הסכם שלום עם מצרים. שם נטלנו סיכון, ואולי אפילו סיכון גדול, אבל שם נטלנו סיכון. כאן, זה הימור, הימור בגורלו של עם. בפגישתו לפני כשבועיים עם נציגי היישובים בגולן אמר מר רבין: הערבים גילו את נקודת התורפה של ישראל, היא העורף. המלחמה הבאה כבר לא תהיה כמו המלחמות הקודמות, והחזיתות האמיתיות יהיו תל-אביב וחיפה. לסורים יש כמות גדולה של טילים, אפילו קונבנציונליים, אשר יגרמו לנזק אדיר. לא נוכל למנוע את שמנענו בעבר מצד עירק כאשר הפצצנו שם כור אחד. לכן, חייבים עכשיו לעשות שלום. אמירה דומה נשמעה מפיו של מר פרס בתדרכו את ראשי המשלחות אתמול בניו-יורק. שתי האמירות אינן מעשה חוכמה. אמירות כאלה קוראות ממש לאיומים חוזרים מדי פעם, שלא יהיה אפשר לחיות עמם. זו ממש כניעה. אדוני היושב-ראש, השאלה המתבקשת היא אחרת: מה תבע ראש הממשלה מהסורים בתמורה להחלשת ישראל הנובעת מהסרת האיום הישיר על דמשק? האם הוא תבע מהם להשמיד את טיליהם ואת מאגרי הנשק הכימי שלהם, או לפחות לצמצמם למספר סמלי? אחרת, מה הקשר בין השלום שלכם לבין הסכנות שאתם מדברים עליהן? לא דרשתם זאת. אני מתנגד לכל נסיגה ברמת-הגולן. אבל אתם, ששיניתם טעמכם ואתם ששים לנסיגה – אפילו לא תבעתם. יש מי שיטענו, ששטח ועומק רלבנטיים רק לגבי נשק קונבנציונלי – טענה שאני מוכן להפריכה כאן, במקום, תוך ניתוח כל אחת מהחזיתות של ישראל. שלא לדבר על עמדת ארצות-הברית, שטענה כי 500 ק"מ באירופה הם עומק שאין בו די; ופה מדובר ב-25-20 ק"מ. נניח לרגע שהסכנה העיקרית היא מנשק קונבנציונלי. מול אובדן האופציה הצבאית של ישראל ואובדן היכולת להגן על הגליל, האם תבעתם מהסורים לוותר על יכולתם לתקוף, או צמצום דרסטי של כוחותיהם? הרי לסורים כ-6,000 טנקים, כ-3,000 קני-תותח מסוגים שונים, כ-600 מטוסי קרב, כ-110 מסוקי תקיפה. אדוני היושב-ראש, הממשלה בראשותו של רבין לא תבעה זאת. האם תבעתם זאת, או שמא הסתפקתם בהבטחות ובשאלות על מהות השלום? נוצר מצב חמור, ישראל נתבעת על-ידי הסורים לוותר בפועל על שטחים חיוניים להגנתה. הסורים נתבעים על-ידי ישראל להבטיח שיקיימו את השלום. הרי אין כאן כל סימטריה. מדוע לא תלמדו מארצות-הברית גם את הדברים החיוביים? בשנת 1990 אמר מזכיר ההגנה דיק צ'ייני: אנחנו איננו יכולים להסתמך על כוונות הרוסים. כוונות יכולות להשתנות בן לילה. יש להסתמך רק על יכולות של כל אויב פוטנציאלי. אתם יכולים לוותר על יכולת ההגנה של ישראל תמורת הבטחה, תמורת מלה, תמורת נייר. האם אתם מוכנים להסביר כאן, כיצד תיתנו תשובה על האיום הסורי שקיים גם מלבנון, מאז הסכימה ישראל בינואר 1976 לכיבוש הסורי בלבנון? גם אז עשתה זאת ממשלה בראשותו של מר רבין, בלא דרישה להדדיות כל שהיא; למשל: אתם בלבנון – אנחנו ברמת-הגולן. כיום הסכנה פחותה, כי אנחנו נמצאים ברמת-הגולן. הסבירו איך תיתנו תשובה להגנת מערב-הגליל, חיפה, להגנה על מקורות המים; איך תגנו על יישובי עמק-החולה. תסבירו מהי תשובתכם על אלפי הטנקים הסוריים. הרי במלחמת יום-הכיפורים הסורים כמעט הגיעו עד לנהר-הירדן, ובקושי הדפנו אותם. ואז החזקנו ברמת-הגולן. מהי תשובתכם בעניין ה"סקאדים" והנשק הכימי? על מה אתם מדברים, על הבטחות מילוליות, על הסבר איך רואה אסד, בעל-בריתכם החדש, איך הוא רואה את השלום? תנו תשובות אמיתיות על בעיות אלו.
כיום כוחות השדה שלנו אמורים ויכולים להילחם נגד האוגדות המשוריינות הסוריות או העירקיות במרחב רמת-הגולן. כמעט כל נסיגה ברמת-הגולן, ובוודאי ויתור על רמת-הגולן, משמעם שכוחות השדה שלנו יפגשו בסורים ויילחמו בהם במרחב של מטולה בצפון ובית-שאן בדרום.
אני יודע שטוב ונעים ומקובל לבוא ולדבר על שלום. כמי שראה את אימי המלחמות, אני רוצה בשלום לא פחות מכם. אבל אני מוכן לקחת על עצמי את האחריות לבוא ולהסביר את הסכנה שבמסירת רמת-הגולן – לצפון ישראל ולמדינה כולה.
אני לא רואה לנגד עיני נייר כזה או אחר שמגישים הסורים. לכל הניירות האלה אין ערך, הם חסרי משמעות; היום קיימים ומחר אינם עוד. אני רואה לנגד עיני את העוצמה הצבאית הערבית ואת כוונות מדינות ערב, שביסודן לא השתנו.
התפעמתם מדברי הנשיא אסד על שלום של אמיצים. תסלחו לי, אתם מובילים לשלום של פחדנים, לא שלום שמבוסס על עוצמתה של ישראל אלא על חולשת הנהגתה.
הממשלה הזאת אינה רשאית לסכם מאומה על נסיגה ללא בחירות או תמיכה של שני-שלישים של חברי הכנסת. המספר הזה הכרחי, כי ישראל היא מדינה יהודית, כי זו כנסת מדינת היהודים, על-פי מגילת העצמאות שלה. אין בדברי כל עניין של אפליה. יש פה שני לאומים, וטבעי שבני הלאום השני יתמכו בעמדת הלאום שלהם. לכן, או בחירות או תמיכה של שני-שלישים של חברי הכנסת. אם לא כן, אל תדונו בנושא הנסיגה ואל תתקדמו בנושא של הנסיגה ואל תסכנו את ישראל.
אתה קופחת? אני שואל אותך, אתה קופחת?
לא בניתם בית. לא נטעתם עץ. לא סידרתם מקום עבודה אחד.
– – – בוואדי-עארה הפסקתם, בעכו הפסקתם.
אדוני היושב-ראש, כנסת נכבדה, טוב שגורשו אנשי ה"חמאס". סוף סוף, אחרי חמישה חודשים מעשה חיובי אחד שהממשלה יזמה ועשתה, בתמיכת ר"צ, מפ"ם ושינוי. לא היה אפשר שלא להתקנא בראש הממשלה רבין למראה עסקניהן של מפלגות אלה שמשתדלים להסביר כמה חשוב היה הגירוש של 400 המחבלים. לו אנחנו בממשלה במקומם, במקום להצדיק גירוש של 400 ראשי טרור הייתם בוודאי מנסים להביא 400,000 איש לכיכר מלכי-ישראל כדי למחות נגד גירושם. כבר ראינו את זה. טוב שגורשו ראשי ה"חמאס"; אומנם בשלומיאליות גמורה, אבל גורשו. חמור מאוד שאתם נותנים, בהצהרותיכם ובחוסר פעילותכם מול ארגוניו של ערפאת רב-המרצחים, לגיטימציה לאש"ף. ארגוני הטרור של אש"ף, ובראשם ה"פתח", הנתון לפיקודם הישיר של "בעלי בריתכם" החדשים, הם רצחנים לא פחות ואולי יותר מה"חמאס". כל ארגוני המחבלים מטרתם הרג יהודים. ארגוני אש"ף, בפיקודו של רב-המרצחים ערפאת, ועוזריו מבצעים את רוב פעולות הטרור. לאחרונה נעשה ניסיון להסוות את העניין, לכן ברצוני להביא לידיעתכם, חברי הכנסת, שבשנת 1992 מתוך 340 פעולות טרור, אני מתכוון לפעולות טרור רציניות, 254 היו פעולות טרור של ארגוני אש"ף, "בעל הברית" החדש, ו-86 פעולות של ה"חמאס" ו"הג'יהאד האסלאמי", שחלק ממנו מופעל על-ידי אש"ף. הם רואים כמטרה, נוסף על רצח יהודים ואחריו, להגביר את הלחץ על ישראל כדי להשיג עוד יותר במשא-ומתן. ואילו ה"חמאס", נוסף על רצח יהודים הוא רואה כמטרה משנית גם שיבוש המשא-ומתן. מבחינתנו מה שקובע הוא הרצח של אזרחי ישראל; כל השאר הוא משני. ובהגנה על חייהם של אזרחי ישראל, אדוני ראש הממשלה, נכשלתם. האופנה האחרונה בשמאלנות הישראלית היא הדרישה להילחם עד חורמה ב"חמאס" כדי לאפשר ויתור, למעשה כניעה מוחלטת לאש"ף. מה גם שהצגת ה"חמאס" כרצחני ומסוכן יותר מארגוני אש"ף, "פתח", החזית העממית ואחרים, היא הונאה ביודעין וכנראה גם בכוונה תחילה, וזאת כדי להכשיר את השרץ. ההיפך הגמור הוא הנכון.
אש"ף כמדיניות חתר תמיד לפגוע בעיקר ביהודים אזרחים חסרי מגן – ספורטאים במינכן, ילדי בתי-הספר באביבים ובמעלות, בני משפחה בנהרייה, זקנים באונייה "אכילה לאורו", ועד למוטי ביטון, השם ייקום דמו, בג'נין לפני זמן קצר. רוצחי ה"חמאס" אינם נרתעים כמובן מטבח אזרחים, אבל הם משתדלים לאחרונה להרוג בעיקר לובשי מדים, וזה לא פחות חמור בעיני. טבחי ה"חמאס" יכולים לקבל כמה שיעורים ממתוני אש"ף. לא במקרה כינה ראש הממשלה מנחם בגין את המתונים הללו "חיות דו-רגליות", ובטעות כינה אותם כך. לנוכח ההיסטוריה שלהם, העקובה מדם יהודים וגם ערבים, הם גרועים מחיות. למה אתם מגישים הצעת אי-אמון כאשר ישראל במצב חירום? – שואלים אותנו. אנחנו מציעים אי-אמון על ההחמרה במצב הביטחון בחודשים האחרונים, בכל מקום בארץ, ובמיוחד בירושלים, שאותה הופכים ארגוני הטרור לבירת המדינה הפלשתינית דה-פקטו, והממשלה מאפשרת להם זאת; אנחנו מציעים אי-אמון על מחדלי הממשלה במשך חמישה חודשים כמעט בכל תחומי החיים. עד כה נכשלתם בכול. נכשלתם בכל הערכות המצב שלכם. רציתם להפריד בין אש"ף בפנים לאש"ף-חוץ, והעליתם חרס בידכם; רציתם להפריד בין "חמאס" לאש"ף, וקיבלתם סטירת לחי מצלצלת, הם יושבים יחד היום. ובתחום אחר, תמכתם ברגע קריטי בנשיא עוין לישראל וליהודים על-ידי התערבות מיותרת במערכת הבחירות בארצות-הברית, אך נבחר נשיא אחר, שיהיה אולי ידידותי יותר, יבין יותר את המצב באזורנו – –
– – כך אני מקווה. דיברתם על תמיכה אירופית מסיבית ולא הערכתם את צביעות העולם כשמדובר בחיי יהודים, וקיבלתם סנוקרת רצינית. נכשלתם בביצוע – גידול של 6.8% במספר המובטלים ביולי–ספטמבר. לא עמדתם בהתחייבויותיכם לשכבות המצוקה. הולכתם שולל את העולים החדשים ולא עשיתם מאומה לטובתם. גרמתם לעצירת העלייה בתעמולת הזוועות שלכם לפני הבחירות.
הבאתם לפיטורים המוניים של עובדים קשי יום, לרבות קציני צה"ל רבים, ולמינוי עסקנים מפלגתיים. לא בניתם בית, לא נטעתם עץ, לא הוספתם מטר אחד של כביש – –
– – לא מחלף אחד מעבר לאלה שהיו בעבודה בזמננו. אפילו לגרש אינכם יודעים. מתוך 415 אנשי ה"חאמס", כ-250 הם אזרחים ירדנים, תושבי יהודה ושומרון. הם אזרחים ירדנים. אותם היה צריך להפנות למקום אחד, כמו בכל מדינה שמכבדת את עצמה, למדינה שהם נושאים את אזרחותה. אפשר היה לפזר אותם במספיק מקומות, לא אפרט את זה כאן. תאמינו לי, אני יודע, אני עשיתי את זה.
ולמה ייגרע חלקה של סעודיה? הרי ראש הממשלה הסביר לנו, שסעודיה ואירן תומכות ב"חמאס". מדוע לא יקבלו גם הן חלק מאותו משלוח?
וגם בלבנון אפשר לחלק, יותר מקומות, ולא צריך את האקט הזה של עמידה בטור של עשרות מכוניות ואוטובוסים ביום אחד. גם את זה אתם לא יודעים לעשות. אם כבר עשיתם משהו טוב, גם את זה לא ידעתם איך לעשות.
ערערתם קשה את יהדותה של ישראל. אתם מעבדים תוכניות חינוך שמערערות את זכות היהודים לארצם. נכנעתם כניעה מחפירה לדרישות שתי מפלגות ערביות לאומניות ואנטי-ציוניות בנושא ההתיישבות בוואדי-עארה, הפסקתם לבנות בנצרת-עילית, בעכו, במצפים בגליל, וגרמתם לעצירת התהליך שבו הגענו להישג כה חשוב, יצירת רוב יהודי בגליל. גיליתם חולשה נוראה במשא-ומתן. ויתרתם, עשיתם מחוות מיותרות. התשובות הערביות עד כה – שלילה מוחלטת. הם רוצים עוד – ואתם תיתנו. עכשיו גם תשלמו לאש"ף כדי שיואיל לחזור לשולחן הדיונים. הרי הוא, לדבריכם, יהיה מושיענו ומגיננו, שיקבל אוטונומיה שהיא מדינה פלשתינית. וכל זאת הספקתם בחמישה חודשים; כל כך הרבה. אני שואל – וכי מגיע לכם אמון? לו היתה השאלה העומדת לפנינו לא הגנת חיי אזרחי ישראל אלא הצטיינות בדיבורים – או-אז הייתם גיבורים בעינינו. איש מאנשי סיעתי לא יחלוק על כך. הו, כמה דיברתם. פרט לזה – לא כלום, מאומה. אומרים לי: אתה עצמך הצעת ממשלת חירום לאומית ובמרכזה העבודה והליכוד. אכן הצעתי. זה היה על דעתי, ואכן הצעתי. גם עכשיו אני סבור שזו הדרך היחידה, ממשלת חירום של מומחים לזמן קצוב ולמטרה מוגדרת אחת – חיסול הטרור על כל ארגוניו, ועדיין ניתן לעשות זאת – –
– – כדי לאפשר בעקבות זאת משא-ומתן אמיתי לשלום.
הצעתי ואני עומד על הצעתי. זו הצעה נכונה. אך זה לא הנושא היום. הנושא היום הוא אי-אמון בממשלת השמאל הנוכחית, שכל מעשיה מחדל ארוך ומתמשך.
אדוני היושב-ראש, כנסת נכבדה, הייתי שר וחבר הקבינט המצומצם במשך 15 שנים. היו ממשלות טובות והיו טובות פחות. אבל דבר נלעג, עלוב, אימפוטנטי, חסר דמיון, חסר תעוזה, חסר כושר עמידה, רופס ומתרפס כמוכם, חברי הממשלה, לא היה בישראל מעולם. בעבר מתחתי לא אחת ביקורת על הממשלות שבהן הייתי חבר, כשלא טיפלו נכון בשאלות ביטחון ובנושאים המדיניים. אבל תרשו לי לומר – –
– – אפילו הבטלן הגדול ביותר בממשלותינו היה בעשר רמות גבוה מכם. אין תחום אחד שבו עמדתם בהתחייבויותיכם ובהבטחותיכם לציבור. אין אפילו תחום אחד. אין. אדוני היושב-ראש, חיפשתי, פשוט אין. את הופעותיכם בפני הציבור כיניתי אז "ההונאה הגדולה". ואכן הצלחתם להונות חלק גדול של העם. הבטחתם תעסוקה לכל דורש, עבודה לכל מבקש. ומה קרה? מאז עליתם לשלטון האבטלה מעמיקה מיום ליום. לא הצלחתם ליצור עד כה אפילו מקום תעסוקה נוסף אחד, פרט למספר מצומצם של עובדי דחק בחורשות הקרן-הקיימת.
אני מזמין אותך, מכובדי, תצטרף אלי לעבודה. אני מציע לך להצטרף לעבודה פעמיים ביום לחליבה, ואם אתה רוצה – גם קצת על הטרקטור. אני מזמין אותך. אולי יימצא אחד שמוכן לבוא לעבודה. אתה מוזמן, ואצלנו לא משלמים שכר נמוך. גם העובדים הערבים כולם מקבלים שכר גבוה, כולם דרך שירות התעסוקה, כולם אוכלים מה שלא קיים בשום משק בארץ – בחדר אוכל אחד עם העובדים היהודים; כולם. אני מזמין אתכם להצטרף אלינו לעבודה. זה טוב לעבוד. אתם מוזמנים.
הבטחתם שרק תעלו לשלטון תפרוץ העלייה ותשוב לממדיה הקודמים, כמו שהיה בימי ממשלת הליכוד. והנה העלייה מדשדשת. רבבות יהודים עוזבים את מדינות חבר העמים ופניהם לארצות-הברית, ובקצב גובר לגרמניה, שבה הולכת ומתפתחת מחדש גולה יהודית. ואתם שותקים. והנציגות הדיפלומטית שלנו שם, בגרמניה, מחרישה ואף מנסה – וכדאי שתלמדו זאת – להגיע להסדר עם הגרמנים על הקלות למהגרים יהודים מאזורים מסוימים ברוסיה. מתכוונים לאזורים שהיו מיושבים בעבר על-ידי גרמנים. והיכן? – בגרמניה. חשבתם שרק יסתכלו בנבחרת הזאת שאיננה, אבל היא תמיד איננה, ומייד ירוצו היהודים הנה ליפול בחיק ה"נבחרת" הזאת. אבל יהודי רוסיה כבר יודעים עם מי יש להם עסק. הרי את אחיהם כבר הולכתם בכחש. בדרום-אפריקה קיימת קהילה יהודית נפלאה, שעומדת בפני בעיות חמורות. ושגרירנו שם מרגיע: רק לא לקרוא לכולם לעלות, זה ירגיז את השחורים, זה יכעיס את הלבנים. לא חשוב עתיד היהודים וגורלם. רק דמיונות הסרק החולניים של משרד החוץ שלנו חשובים. כל גלי העלייה הגדולים ב-15 השנים האחרונות התחילו והתממשו במאמצי ממשלות הליכוד; מברית-המועצות, מאתיופיה וממקומות אחרים, ידועים יותר וידועים פחות. הפסקתם בנייה בגליל ובוואדי-ערה, אחרי שאנחנו, ממשלת הליכוד, הבאנו לראשונה לרוב יהודי בגליל. טוב, לגבי הצפון יש לכם הסבר "משכנע": נאלצתם להפסיק בוואדי-ערה, בעכו ובנצרת-עילית, כי זה היה התנאי של שתי מפלגות לאומניות, אנטי-ציוניות ואנטי-יהודיות לאפשר לכם רוב חוסם.
אדוני היושב-ראש, תאפשר לי לא להשיב.
אני חוזר כדי שיהיה ברור, אם אנשים לא שמעו, שזה היה התנאי של שתי מפלגות לאומניות, אנטי-ציוניות ואנטי-יהודיות, לאפשר לכם רוב חוסם.
אתה הרי הוזמנת למועדון העבודה, למועדון היהודי-הערבי לעבודה.
אבל בנגב, ארץ חלומותיו של דוד בן-גוריון, מדוע הפסקתם את תנופת הבניין שאנחנו התחלנו בה? מדוע? רציתם לעקור את ההתיישבות ביהודה, בשומרון, בעזה ובעיר העתיקה בירושלים. שם לא תצליחו. שם חיים אנשים אמיתיים, גיבורים אמיתיים, בעלי אידיאולוגיה ציונית אמיתית, כמו שהיו הורינו. אנשי ההתיישבות, מתיישבי יהודה, שומרון ועזה ורמת-הגולן, הם ממשיכי דרך הורינו. לא אתם, בכם לא נותר מאומה מהדברים האלה.
אני לא זקוק לשום טובות, אדוני.
לי אין בעיה. לי יש מספיק כלי ביטוי לומר מה שאני חושב.
דרך אגב, חבל, לו היה לי יותר זמן היו גרים יותר יהודים במזרח-ירושלים. מה שקובע זה מה שנעשה שם. כל משפחה יהודית בירושלים, זה מה שקובע.
מפאת קוצר הזמן לא אגע בכל מחדליכם בנושא הבנייה והכבישים. שום כביש לא פתחתם, לא התחלתם, זה הכול דברים שאנחנו התחלנו בהם.
גם במינויים, בגיליוטינה שאתם מורידים על נדכאים, על חלכאים – – –
אני רוצה לומר לכם מלה בנושא הביטחון. מה שעשיתם בתשעת החודשים האחרונים, ואחרי שדם רב ומיותר, יהודי וערבי, נשפך, כשבממשלה אחזה פניקה; נכון, בציבור יש דאגה וחרדה מוצדקות, אבל אין פניקה, פניקה יש בממשלה. הממשלה נקטה כמה צעדים בתחום הביטחון, צעדים שאני המלצתי עליהם במשך למעלה מחמש שנים. עדיין לא הכול, עדיין מעט, וכמובן מאוחר מאוד, אבל לפחות יש התחלה מסוימת, ויש לברך על כך. אם כי צריך לזכור שהסגר יעיל רק בגלל נוכחותנו בשטח, דבר שאפשר היה לעשות לפני חודשים ארוכים, אם לא לפני שנים. בנושא הביטחון נכשלתם והכשלתם את העם, ובנושא המדיני – אין שום תשובה מסוריה, וכבר הבטחתם נסיגה ללא כל תמורה. אתם מפקירים את הגנת הצפון, וגם בירושלים אתם מוכנים לוותר וכבר נתתם סימן בעניין פייצל חוסייני. נתתי לכם אפשרות להינצל בהצעה שהצעתי לפני כמה חודשים. הצעתי ממשלת חירום, קבינט של מומחים לפרק זמן קצוב וקצר במטרה אחת – חיסול הטרור האש"פי וה"חמאסי", שתחליף את הממשלה הכושלת הזאת. אם אינכם מקבלים זאת, תצטרכו ללכת כולכם. ויש לעשות הכול כפי שניתן במשטר דמוקרטי, ולפי החוק, כדי שתפנו מקומותיכם לטובים מכם, מהר ככל שניתן.
חברי הכנסת מאגודת ישראל, ירושלים – – –
אתה יכול לצרף גם את שמי בעניין הזה. אל תקפח אותי.
עושים את זה בלעדיכם. מה אתם מחדשים? מה המצאתם?
אדוני היושב-ראש, כנסת נכבדה, בטרם בנתה ממשלת המערך והשמאל, בראשותו של מר רבין, אפילו בית אחד, בטרם סללה אפילו מטר אחד של כביש, לפני שקיימה אפילו דיון רציני אחד, היא מיהרה לגזור גזירות, להוציא תקנות, שבאו להקפיא ולהפסיק את הבנייה וההתיישבות של היהודים ביהודה, בשומרון, בחבל-עזה, בנגב – כן, בנגב – בוואדי-עארה, והיום התבשרנו מה שלא ידענו עד היום, שגם בגליל. עד היום חשבנו שבגליל יבנו; גם בגליל, וטרם ראינו את החלטתכם להמשיך ולבנות ברמת-הגולן. על התקנות האלה ניתן לומר את הדברים הבאים מייד בהתחלה: "מחוץ לכל שאלה על תוקף משפטי, צדק ואיתנות כלכלית של התקנות, אנחנו קובעים כי שעה זו בייחוד היא הבלתי-מוצלחת ביותר בשביל התקנות. הארץ רק עכשיו מתחילה להתנער מתוצאות החורבן של ארבע שנות המהומות. התקנת משטר זה בתנאים אלה עשויה לעכב את השיבה למצב הנורמלי, את הקמת יחסי השלום בין היהודים והערבים. המדיניות החדשה הנקבעת בתקנות מתנקשת בלבו של היהודי בשוללה מן היהודים את הזכות להתיישב על הקרקע מחוץ לתחום מושב צר". הדברים הללו נשמעים כאילו נכתבו היום נוכח גזירות ממשלת המערך והשמאל, שהוטלו על הבנייה לא רק ביהודה, בשומרון, בחבל-עזה, אלא גם בדרום ובנגב ובגליל. אבל, לאמיתו של דבר, הם נכתבו על-ידי לא אחר מאשר דוד בן-גוריון, כפי שפורסמו בעיתון "הארץ" מיום ה', 29 בפברואר 1940. מעניין, דרך אגב, לראות את עיתון "הארץ" מאותו תאריך, שהיה אז עיתון ציוני, אז.
מעניין לראות את המסגרת השחורה ומעניין לראות את מה שהוא אומר: "כי את כל הארץ אשר אתה ראה, לך אתננה ולזרעך עד עולם". אמרתי: הדברים נכתבו על-ידי לא אחר מאשר דוד בן-גוריון. הוא כתב את דבריו בשם הנהלת הסוכנות היהודית אל הנציב העליון הבריטי במחאה על הגזירה של הממשלה הבריטית, גזירת "הספר הלבן", שצמצמה את זכות היהודים לקנות קרקעות בארץ-ישראל. ואפשר להוסיף את דברי בן-גוריון מיום 28 בפברואר 1940, יום קודם, כשאמר: "התקנות שוללות מן היהודים את השוויון בפני החוק ומנהיגות אפליה גזענית. הן כולאות את היהודים בתוך 'תחום מושב', דומה לזה שהתקיים ברוסיה הצארית". והיה עוד חלק, שאני פשוט לא רוצה להוסיף אותו, כי יש להניח שהוא לא היה אומר אותו לגבי ממשלה יהודית, אבל מי שירצה ימצא אותו בדברים. גם אני לא הייתי אומר אותו היום, כי מדובר בממשלה יהודית. מה שחמור הוא, שלא הייתי צריך לשנות אפילו מלה אחת מדבריו של דוד בן-גוריון. כל מה שהוא אמר אז על גזירות הממשלה הבריטית, כל מלות הגינוי והביקורת שלו אז – פרט לנושא אחד, שהוא לא היה אומר אותו ואני לא אומר אותו, שהוא השווה את זה למשטר הנאצי, אבל בן-גוריון לא היה אומר את זה לממשלה יהודית – נכונים לחלוטין גם לגבי גזירות ממשלת רבין, שהן חמורות מגזירות "הספר הלבן". אז, תחת השלטון הזר, לא היתה מגבלה על התפתחות ובנייה ביישובים קיימים. אני חוזר ואומר: חמור מ"הספר הלבן". מעניין מאוד להסתכל, הנה מפת "הספר הלבן", אלה הם האזורים שבהם מותר לקנות קרקעות, אלה הם האזורים הלבנים שאתם רואים כאן. לא יהודה ושומרון, לא הדרום והנגב, ומה ששמענו היום, גם לא בגליל. הנה המפה, זה מה שזה שמזכיר. זה מה שהממשלה שלכם הביאה, זה בדיוק. זו המפה. בממשלה זו יש המתיימרים להיות ממשיכי דרכו של בן-גוריון בהתיישבות ובביטחון. אין עיוות גדול מזה. אין שום דמיון בינם לבינו, לא בנושא ההתיישבות היהודית ולא במימוש זכות ההגנה העצמית של היהודים בארצם. גזירות אלה של ממשלת רבין לא רק שלא יביאו את השלום, אלא יובילו לטרור פלשתיני, ובסופו של דבר למלחמה כל-ערבית נגד ישראל. כדאי לזכור זאת, יש פה בינינו כאלה שכבר נשאו את עול מלחמת העצמאות על כתפיהם. זה דומה בדיוק למה שהיה אז, כשהגזירות הבריטיות הביאו למהומות הדמים – בעצם זו כבר היתה מלחמה נוראה – ב-1948-1947, שלבסוף הובילו לפלישת צבאות ערב למדינת ישראל מייד כשנולדה. כי אין הערבים רואים במירוץ הוויתורים של רבין וחבריו אלא דבר אחד בלבד: חולשה יהודית, פחד יהודי, כל אותם גורמים המזמינים בסופו של דבר, בסופו של תהליך הקרוי "עשיית השלום", את התוקפנות והמלחמה הערבית. אמרתי, אין כל דמיון בין בן-גוריון לבינם. אבל אני מוכרח להודות, כמי שנולד בהתיישבות ובא מן הצד הזה של המפה הפוליטית – אין כל דמיון בינם לבין מה שהיו בעבר; אין שום דמיון. למי אתם דומים? אתם דומים להורים שלי? להם אתם דומים? למי אתם דומים בכלל? מהיכן נוכל להגן על שפלת החוף, שבה, לאורך רצועה צרה שרוחבה בין 9 ל-25 קילומטרים, ואורכה פחות מ-120 קילומטרים, חיים שני-שלישים מתושביה היהודים של ישראל; מדינה שברדיוס של 30 קילומטר מתל-אביב חיה מחצית מאוכלוסייתה היהודית של ישראל – מהיכן נגן על אוכלוסייה זו? על כך ענה שמעון פרס ביוני 1976, כשר הביטחון – אני יודע שהדברים האלה כבר צוטטו; ראשית זה מראה על תיאום חזק בתוך האופוזיציה, ושנית – זה גם מעיד על האנשים. אמר שר הביטחון דאז – ואני רוצה לומר לכם, הוא לא היה שר ביטחון גרוע: "יש לשמור, שבישראל יהיה לא רק אורך אלא גם רוחב. אל לנו להתפתות לכל מיני יועצים ועיתונים לחזור לארץ שרוחב מותניה 14 קילומטרים. הכול אומרים, שצריך להגן על רמת-הגולן, ששם יש הרים גבוהים. גם בשומרון יש פסגות גבוהות ולמרגלות השומרון שוכנת רוב האוכלוסייה של ישראל". ומוסיף אותו שר ביטחון, שמעון פרס: "ואפילו אדם איננו אוהב את תל-אביב או חדרה, אין זו סיבה להפקיר אותן". ולא הוא בלבד, הרמטכ"ל בזמנו, מרדכי גור, אומר בריאיון ל"ניוזוויק", ב-1 במאי 1978: "כחייל", כך הוא אומר, "אין לי כל ספק, שכדי להגן על ישראל אנחנו חייבים להישאר על רכס ההרים של הגדה המערבית לכל האורך מחברון ועד שכם, כמו גם בבקעת-הירדן". איך הופכים לפתע את היישובים בית-חגי, אדם – אותו יישוב שחבר הכנסת מצא זעק לגביו, למה הוא זעק לגבי אדם? מי אתם שתבואו לדבר על סדר עדיפויות חדש? מי גר באדם? הנידחים מהשכונות הדלות של ירושלים. על מי הרמתם את היד, אתם? על איזה סדר עדיפויות אתם מדברים? על מי? על הדלים בבני ירושלים. לכן הוא נזעק, כאיש ירושלים – כוכב-יעקב, פסגות, עופרה, בית-אל, עטרת, טלמון, שילה, עלי, מעלה-לבונה, רחלים, תפוח, יצהר, ברכה, אלון-מורה ואחרים, הנמצאים על רכס ההרים מחברון בואכה שכם, לנעדרי חשיבות ביטחונית? איך הפכו לפוליטיים? האינכם חושבים שזה משהו מעבר לדברי הבל? תהיו רציניים. אנא, השתחררו מכזבי תעמולת הבחירות. הגיע הזמן לעבוד, ליצור, לבנות, ולא להתרכז רק בניסיון להרוס. ממילא לא תצליחו. לא ניתן לכם.
אני מבקש מחברי להפסיק לדבר.
אדוני היושב-ראש, יש לי בעיה קטנה. יש הרבה חברי כנסת חדשים, מיהו הצרחן הזה? אני לא מזהה אותו. (צחוק באולם)
אני מוכן לחזור בי. אני מבקש לדעת מיהו.
אני מבקש למחוק. אדוני היושב-ראש, כדי שחברי יהיו רגועים, אני ביקשתי למחוק. לא העליתי על דעתי שפרופסור יכול לצרוח ככה. פשוט לא העליתי זאת בדעתי. לכן אני מבקש למחוק את העניין. אני אומר, ממילא – – –
ממילא לא תצליחו, לא ניתן לכם.
אני מודה לך מאוד על שאתה מגן עלי בחירוף-נפש כזה.
"אין כל כוח ואין גורם שיבטל את אחיזתנו הביטחונית, את יישובינו ואת נוכחותינו בחבלי ארץ אלה, ואנו נמשיך במאמצינו ביתר שאת לבסס את התשתית הביטחונית וההתיישבותית, המתנה את הגנת עצם קיומנו ואת זכותנו לנוע ולחיות בחופש ובביטחון בחברון, בשכם, ברמאללה ובכל אתר ביהודה, בשומרון ובחבל-עזה", אמר עזר ויצמן בפברואר 1980, אחרי קמפ-דייוויד. אני מקווה שתסכימו אתו, ותצטרפו אל ברכות ההחלמה שאני רוצה לשלוח מפה לחברנו עזר ויצמן. לכן, קפצתם מהר מדי. אני פשוט ציטטתי דברים שאמר עזר ויצמן, חברכם. זה מה שאמרתי, לא משהו אחר.
אותו אני מצטט בפורומים אחרים, תאמין לי.
ויש "מומחים" ו"חכמים", שאומרים: ממתי התיישבות היא מגן? הרי על התיישבות שומרים חיילים. שאלה זו יש להפנות אליהם עצמם. ומה עם היישובים לאורך הירדן – ואני מדגיש, שאותם צריך לחזק? האם הם יעצרו את האויב? וממתי גוש-עציון, שאני בעד בנייתו בכל התנופה, הוא מגן לירושלים? רגע אחד, מדרום הוא מגן לירושלים? איך הוא הופך מגן לירושלים, הרי האויב נמצא אצלנו בחזית המזרחית מעבר לירדן – ירדן, עירק, סוריה, ערב-הסעודית? איך הופך פתאום גוש-עציון למגן ירושלים? מה אתם מתכננים שם בחלק הדרומי הזה, כדי שיצטרכו משם להגן על ירושלים?
כאיש התיישבות אני אומר, שהנוכחות היהודית מסייעת להגנה על חבלי ארץ אלה בשתי דרכים: ראשית, בנטילת משימות ביטחוניות. כך היה מתחילת הציונות, עוד לפני הציונות הפורמלית. שנית, ביצירת מוטיבציה לאומית להגן על אזורים אלה. ילד יהודי, וכדאי שתקשיבו, שמשחק בין הסלעים בשומרון, כמו בבקעת-הירדן, כמו ברמת-הגולן, וכמו ליד גבול הלבנון, והיהודים החיים בחבל-קטיף, בכפר-דרום, בנצרים ובאלי-סיני – זה הביטחון. הילד היהודי שמסתובב שם – הוא הביטחון, זה הביטחון. כי זה מה שיוצר את המוטיבציה של התושבים להגן על עצמם, וזה מה שיוצר את המוטיבציה הלאומית להגן על חלקי אוכלוסייה יהודים שחיים שם, וזאת חרף ההסתה והניסיון להפריד בין דם לדם. הכיצד, אני שואל, דם תושבי מעלה-אפרים הביטחונית/הפוליטית הופך אדום יותר מדם תושבי תפוח, יצהר ועלי, הפוליטיים כביכול? וכיצד הופך כביש פוליטי? איך כביש הופך פוליטי? מה הופך את צומת כביש ירושלים–חברון–גוש-עציון לביטחוני, ואת צומת-תפוח, שבכל הסדר מדיני שלא יהיה יהיה תמיד הצומת האסטרטגי החשוב ביותר בארץ-ישראל המערבית, לפוליטי? מנין ההבל הזה? מנין רעות-הרוח הזאת? מאיפה המצאתם את זה? הפסיקו את דברי ההבל, הפסיקו להטעות את העם הזה, כמו בנושא הכבישים, כאילו נסללו כבישים רק ביהודה ובשומרון. על מה אתם מדברים? אנחנו סללנו והרחבנו את הכביש מנהרייה למעלות.
מאחר שאני מכיר אותך היטב, אתה האחרון שיכול להתלונן על פעולותי בכל אחד מתפקידי הממשלתיים. זה קשה, אבל תודה בזה. אתה האחרון שיכול להתלונן.
כן, בהחלט. והכביש עכו–כרמיאל הופך לכביש דו-מסלולי, ארבעה נתיבים, במלוא הקצב.
וכביש ואדי-עארה. על אילו עדיפויות חדשות אתם מדברים?
רבותי, כביש דו-מסלולי הושלם לבאר-שבע, והתחלתי בסלילה של כביש שני. אני מניח שתעצרו אותו, כי הרי בדרום עצרתם הכול, כי בדרום זה הרי בתחום המפה שהראיתי לכם קודם. והמחלפים באזור תל-אביב רבתי – במשך שנתיים-וחצי הוצאנו חצי מיליארד ש"ח. ביהודה ובשומרון, במשך שנתיים, ויחד עם זה ברמת-הגולן, לרבות בכבישים ביטחוניים ובחבל-עזה, הוצאנו 57 מיליון ש"ח – 6.3%. המחלף הזה של הכפר-הירוק, הרי בגללכם הוא נעצר. קמתי יום אחד ואמרתי לבצע אותו, אף שההוצאה של 7 מיליוני ש"ח היא מיותרת, ואתם אולי עוד תרוצו להתלונן אצל המבקרת, אולי גם למשטרה, במה שנקרא ועדת המעקב שלכם. מי עשה את הדברים האלה? על מה אתם מדברים בכלל? אילו עדיפויות?
עמד כאן שר האוצר, אני מבין, שר חדש, התבלבל, והוא אומר: אנחנו משנים את העדיפויות לזוגות צעירים. שואל אותו יושב-ראש הסיעה שלנו, משה קצב: בבאר-שבע, מה יהיה עם זוגות צעירים? הוא אומר: אין בעיה עם זוגות צעירים. אז יש בעיה או אין בעיה? שיניתם עדיפויות או לא שיניתם עדיפויות? תשתחררו מתעמולת הבחירות. יש רגע מסוים, חוזרים אל השפיות קצת; אני אומר את זה באופן חיובי.
הבאתם את עם ישראל לספור לא את דיביזיות הטנקים של האויב, לא את מספר המטוסים והטילים שלו, הבאתם את עם ישראל לספור את מספר הבתים, הדירות, היסודות, השלדים. במקום לראות את הבנייה האדירה הזאת כגורם לביטחונה ולחיזוקה של ישראל, אתם מעוורים את עיני העם בכך שאינכם רואים את העיקר, וזה עיקר חטאה של הממשלה הנוכחית עם כניסתה לתפקידה.
אל תשכחו שהפתעת מלחמת יום-הכיפורים פרצה בממשלת מערך ולא בממשלת ליכוד. גם אז הם היו, הם – אתם, עסוקים בנושאים אחרים, שוליים. מה שמתרחש עכשיו זו מהלומה אנושה לשלטון החוק, ובמיוחד לתקינות הממשל בישראל. הדמוקרטיה מרשה ומאפשרת חילופי השלטון אך ורק על יסודות רציפות הממשל והאחריות הממשלתית. כאשר התחלף השלטון ב-1977 קוימו כל החלטות הממשלות הקודמות, גם אם לא נשאו חן בעינינו. אפשר לשנות מדיניות, אבל ביטול בוטה של החלטות חוקיות מפורשות, אופרטיביות, של ממשלה קודמת – זה דבר הרסני לממשל דמוקרטי. בתוכנית "מוקד" אמר מר רבין: "ישראל היא מדינת חוק ומכבדת הסכמים בין-לאומיים". כלומר, הסכמים עם ערבים – כן, אבל הסכמים וחוזים שהממשלה הקודמת חתמה עם יהודים ניתן כנראה לבטל בהינף יד. אני חוזר וקורא לכם: עצרו, אל תניפו את היד ההורסת מפעל בנייה ציוני. לא עשתה זאת שום ממשלה יהודית עד היום, ושום הנהגה ציונית ב-100 השנים האחרונות. כל זמן שלא תעצרו, אינכם ראויים לאמון העם.
אדוני היושב-ראש, כנסת נכבדה, לאחרונה ניטש הוויכוח, האם יש לממשלה הזאת מנדט. ברצוני לעסוק דווקא בתחומים שלגביהם אין ספק שלממשלה היה מנדט מלא לעסוק בהם אך היא לא השתמשה בו. היה לכם מנדט להשתמש בתהליך השלום כבמנוף לעצירת מירוץ החימוש במזרח התיכון, שהוא הבעיה המרכזית באזורנו, אבל לא העזתם. הייתם צריכים לתבוע, שכל מדינה שמשתתפת במשא-ומתן תפסיק את רכישת הנשק. בעיצומו של המשא-ומתן פרקו אוניות טילי "סקאד-C" בעלי טווח של 500 ק"מ בנמלי סוריה, ואתם שתקתם. בהמשך לעצירת מירוץ החימוש, שהיא פעולה קצרה ופשוטה יחסית, היו צריכים לבוא השלבים הבאים, היותר מורכבים ומסובכים, של הפחתת החימוש והשוואת החימוש של ישראל ושל מדינות האזור כולן. אבל דמיונכם לא עמד לכם. בסכנה הגדולה הזאת לא טיפלתם, אף לא ניסיתם, והוספתם חטא על פשע בכך ששיתקתם את הלובי הפרו-ישראלי בארצות-הברית ואת ראשי היהדות, שחדלו לפעול ביעילות נגד חימושן של מדינות האזור. היה לכם מנדט, היתה לכם אפשרות והיתה עליכם חובה להתנות את קיום השיחות בחיסולן, בסילוקן, בפירוקן או בגירושן – ואפשר הכול יחד – של מפקדות ארגוני הטרור והמחבלים במדינות ערב, אבל התביישתם לתבוע. לפני מלחמת "שלום הגליל" היתה בלבנון ממלכת טרור אש"פיסטית עצמאית. כיום לטרור יש כתובת. מפקדותיו נמצאות במדינות, שאתן אנחנו מנהלים משא-ומתן. לתוניס, שרוצה כל כך להשתתף במשא-ומתן הרב-לאומי, צריך היה לומר: נשמח לשבת לדיון אתכם, אבל לפני זה סלקו את מפקדות אש"ף מתחומכם. ולסוריה, שדוחפת לפעילות טרור בלבנון דווקא בימים אלה, הן של ה"חיזב-אללה" והן של ארגוני אש"ף השונים, ושמארחת כעשר ארגוני טרור על מפקדותיהם בדמשק, לה, לסוריה, צריך לומר: או משא-ומתן בלי ארגוני הטרור או תמתינו קצת, בבקשה.
לצערי המצב הוא הפוך, אתם מקבלים הוראות מהם ומערפאת ומכל מרצחי אש"ף ופועלים לפי ההוראות האלה.
הפרו-אש"פי. מעניין מדוע כשאין שום דבר סודי אצלכם – ולצורכי פרסומת ויחסי ציבור אתם מפקירים את הסודות הכמוסים ביותר – פה דווקא אתם שומרים בסוד גדול כל כך את מעורבותה של סוריה בדחיפה לפעולות טרור בלבנון; וכך את הוראותיו של רב המרצחים ערפאת לארגונו לפעול בדרום-לבנון, כמו במקומות אחרים בתוככי ישראל. מה יש לכם להסתיר? מה מסתתר מאחורי זה? מה הסוד בכך ש"פתח" משגר טילי "קטיושה" לגליל? איזה סוד יש בעניין הזה? אולי זה יפריע, חס וחלילה, למפגש צעירי מפלגת העבודה עם צעירי ה"פתח" בשטוקהולם? ואולי זה יפריע למפגש בוגרי העבודה עם בוגרי אש"ף במילנו? ואולי אותה סיבה מביאה לפרסם כשנמצא הרוג יהודי, דבר ראשון החצוצרות תוקעות: על רקע פלילי, על רקע מיני, על רקע כספי, ואחר כך באותיות קטנות, כמו שקרה לקורבן, השם ייקום דמו, אותו יהודי קשיש בנתניה, שפורסם כמה פעמים איך הוא נרצח על רקע פלילי; בסופו של דבר, באותיות קטנות, בעמוד אחורי בעיתון, התברר שאיש ה"פתח" הודה ברציחתו והסביר את נסיבות העניין ושחזר, אבל זה כבר היה באותיות קטנות. יש לזה, כנראה, סיבה. וגם לירדן, שרבות ממפקדות אש"ף פועלות מתוכה ומהן יוצאות ההוראות הישירות לפגוע בישראל, צריך לומר: נוסף על השטיח האדום למלך חוסיין, שהבטחתם בקול תרועה רמה – אם ברצונכם לדרוך על השטיח, חסלו את מפקדות ארגוני הטרור שאצלכם. מה יותר לגיטימי ומובן מלדרוש את הדרישות המינימליות האלה להפסקת הטרור? אבל אתם החשיתם, אתם פשוט חסרי אחריות. רק על זה הייתם צריכים ללכת הביתה. ולשיטתכם, שאני מתנגד לה באופן מוחלט, לנסיגה ברמת-הגולן ומרמת-הגולן – הרי לא תבעתם כל תביעה שכנגד. אילולא הייתם קלי דעת, הייתם צריכים לומר לסורים ולארצות-הברית את הדברים הבאים: נסיגתנו מרמת-הגולן מחלישה אותנו כתוצאה מאובדן נכסים אסטרטגיים. לכן תואילו נא אתם, הסורים, לצמצם את צבאכם. מי אמר שאתם צריכים 5,000 טנקים, אולי 2,000 יספיקו. ונוכחותכם בלבנון – הייתם צריכים לומר להם – מקשה את מצבנו האסטרטגי בצפונה של ישראל. לכן, אם אתם תובעים מאתנו לסגת מרמת-הגולן, תואילו נא להתפנות מלבנון. אבל אתם לא תבעתם, ככסילים נהגתם. כשאני מסתכל עליכם, כיצד אתם נוהגים במשא-ומתן, אני חש כאב, כאב על עליבותכם. כיהודי אני בוש ונכלם לראות את ממשלתי מתרפסת. יש עוד הרבה נושאים שיכולתם לטפל בהם, שלא אוכל לגעת בהם כרגע מחוסר זמן. לכל זה היה לכם מנדט ולא עשיתם. אני רוצה לצטט אמירה של בן-גוריון, מכתב של בן-גוריון – למה לדעת בן-גוריון אין לכם מנדט. למה שאמרתי עד עכשיו היה לכם מנדט, אבל לא עשיתם. למה אין לכם מנדט?
אני לא יודע, אני תמיד קישרתי השכלה עם תרבות, אבל אני תמיד מתאכזב מהעניין הזה. אין כנראה קשר בין השכלה לתרבות.
טוב, אולי למדו נימוסים בפקולטה ההיא.
אני מבקש שתשמעו. זהו מכתב מעניין מאוד של בן-גוריון. ב-21 במאי 1948, בימים הכי נוראים של המלחמה, שלח בן-גוריון מכתב למשה נובומייסקי, מנהל חברת האשלג בים-המלח.
לא יזיק לך אם תלמד משהו, תאמין לי.
המכתב נשלח בתגובה על מהלכם של שניים מחברי הנהלת המפעל – נובומייסקי לא היה ביניהם, אני מדגיש – שהגיעו להסכם עם ראש ממשלת ירדן, תופיק עבד-אל-הודא, ועם גלאב פחה, מפקד הלגיון הערבי, שכדי להגן על המפעל הם מוסרים אותו כולו, בצפון ים-המלח ובדרומו, לפיקוח הצבא הירדני, וכן יפרקו את הנשק של העובדים הישראלים. כתב בן-גוריון: "– – – אין רשות וסמכות לשום איש למסור חלק משטח מדינתנו למישהו, ואילו אפילו חבר הממשלה היה עושה זאת, היינו מבטלים את עשייתו – – –
בן-גוריון הסביר: "מבין אני את דאגתך לרכוש הרב של החברה, ואני מניח שהרכוש לא יינזק יתר על המידה. אבל" – תקשיבו היטב, זה חשוב לכם, אלה המתיימרים להיות תלמידיו של בן-גוריון – "השלמות הטריטוריאלית של מולדתנו קודמת לכול – – –". כל זה קרה בימים הקשים ביותר של מלחמת העצמאות, ובכל זאת מצא בן-גוריון זמן, ב-7 ביוני 1948 – אלה הימים הכי נוראים שהיו – לפגוש את נובומייסקי; עד כדי כך הוא ראה חשיבות לעניין. בעקבות הפגישה רשם ביומנו: "היה צריך להעמיד את השניים למשפט צבאי". אין דברים יפים ועקרוניים יותר מהדברים שאמר בן-גוריון באותה עת קשה, המתאימים להתנהגות הממשלה הנוכחית, המאיימת לסגת ולעקור את ההתיישבות ברמת-הגולן, ולחסל בהדרגה, תוך לחץ לקראת נסיגה, את ההתיישבות בשומרון, ביהודה ובחבל-עזה. לזה אין לכם מנדט. לשלום יש לכם מנדט, לנסיגה – אין לכם מנדט. תודה.
רוב המלחמות היו תחת ממשלות המערך, כולן היו מלחמות ברירה.
ממשלה שנבחרה באורח דמוקרטי.
גברתי היושבת-ראש, כנסת נכבדה, יום מתאים מצאה הכנסת לדון בהסכם עם פושע המלחמה ערפאת, בעל בריתו ותקוותו הגדולה של השמאל הישראלי, יום שיש בו הרבה כאב ופיצול העם לשניים, יום שבו הכירה ממשלה בישראל בארגון הטרור אש"ף. מרצחי ה"חמאס" מן הצפון נעים עכשיו דרומה כדי להיפגש בקרוב עם מרצחי פתח-ערפאת שיגיעו ממערב וממזרח. בקרוב יישלח גם המכתב מראש ממשלת ישראל, שיישא את הכתובת: MR. ARAFAT DEAR – מר ערפאת היקר. זה יכול היה להיות יום אחר, יום של הסכמה לאומית רחבה, אלמלא התמוטטה הממשלה כבניין קלפים. זה היה תלוי בממשלה ובעומד בראשה. היום צריכה היתה הממשלה, וזאת ההודעה שהיתה צריכה למסור בכנסת – החלטה להעמיד לדין, כפושע מלחמה, את ערפאת, האחראי אחריות ישירה לרצח של אלפי יהודים וערבים חפים מפשע, בשיטות האכזריות ביותר. היום צריכה היתה הממשלה להודיע, לו היתה לנו ממשלה רצינית ואחראית, על כך שהיא מצאה דרך להסדר עם הפלשתינים תוך הסכמה לאומית רחבה, שעדיין ניתן להשיגה. כיצד ניתן להגיע להסכמה כזאת, ראשית כול להסכמה בין יהודים, שהיא הכרחית להצלחת התהליך? א. כדי לשמור על אחדותה של ירושלים כבירת העם היהודי ומדינת ישראל – ערביי מזרח-ירושלים לא יוכלו לבחור ולהיבחר. האם ראיתם את הצחוק השדי המרצד בעיניו של ערפאת, שמסביר שההחלטה הזאת הופכת את ירושלים לחלק מן המדינה הפלשתינית? ב. לא יוחזרו לארץ-ישראל המערבית לא מאות אלפים, לא עשרות אלפים ולא אלפים של פליטים פלשתינים. פתרון בעיית הפליטים חייב להיעשות במקומות מגוריהם – בלבנון, בסוריה, בירדן, בארצות המפרץ הפרסי – וזה חייב להיות חלק מן ההסכם. כניסתם רק תגביר את המתיחות והאיבה, כשיחזרו שוב למחנות פליטים דלים ונידחים ויראו מנגד את בתיהם לשעבר, את קברות אבותיהם ואת שדותיהם. ג. לא יורשו אנשי אש"ף, מזוינים או בלתי מזוינים, להיכנס לגבולות ארץ-ישראל המערבית. כניסתם רק תגביר את הטרור. התולים תקוותם שהם יחסלו את ארגוני הטרור האחרים – טועים ומטעים. גם אם יהיה שם מרחץ דמים נורא, התוצאה הסופית תהיה הגברת השנאה והטרור נגד ישראל. ערבים לא יילחמו נגד ערבים כדי להגן על יהודים. דרך אגב, אני פונה לאנשי השמאל, האם תעמידו אלפים בהפגנה נגד ראש הממשלה ושר הביטחון שלו, עם השלטים "רוצח", כשכאן מודיעים לכם מראש שזה מה שמצפים שיעשה פתח-ערפאת, בלי בג"צים, בלי "יש גבול", בלי "אמהות נגד שתיקה", בלי "נשים בשחור"? האם תעמידו הפגנה של אלפי אנשים בזמן שייערך מרחץ הדמים הזה, כשצה"ל עומד מבחוץ ומראש יודע מה שעומד לקרות? ד. לא ייכנס כוח בין-לאומי, צבאי או אזרחי, לאחר פינוי צה"ל. היום יש לצה"ל ולשירותי הביטחון הצלחות. לאחר הזנחה שהיתה מתחילת האינתיפאדה שונו ההוראות לכוחות הביטחון. בעתיד, כשיהיו כוחות בין-לאומיים, לא רק שלא נוכל להמשיך ולפעול כפי שאנו פועלים היום, אלא נכבול את ידינו במאבק בטרור. מה נעשה אם תהיינה פעולות טרור משם? האם נפגיז קנדים, אמריקנים, איטלקים, או שמא נירה על נורבגים, על פינים, על הולנדים, על בריטים? ברור שלא נעשה את זה, ובצדק לא נוכל לעשות את זה. אני מדבר על נקודות, שלו הייתם הולכים עליהן אפשר היה להגיע להסכמה לאומית רחבה, וזה היה רק בידיכם, ולא עשיתם כי התמוטטתם. ה. לא יימסרו סמכויות חקיקה למינהל העצמי. ו. לא תימסר שליטה בקרקע ובמים למינהל העצמי. ז. ייקבעו, לפני החתימה, כל הסידורים, בצורה הברורה ביותר, לטיפול במחבלים בתוך שטחי המינהל העצמי, לפני ביצוע פשעיהם, ורדיפתם ומעצרם או חיסולם אחרי הביצוע. הכול חייב להיות מוסדר מראש. אני מדגיש, האחריות לביטחון החוץ והפנים – על ישראל. דרך אגב, כך אנחנו ראינו את זה. אני אומנם התנגדתי לאוטונומיה מתחילתה, אבל מה שהבאתם כאן לא דומה במאומה למה שאנחנו התכוונו. זאת האוטונומיה של מר בגין, זיכרונו לברכה?
או האם זאת האוטונומיה של מר שמיר, שהרחיק לכת בוועידת-מדריד? האם זה מה שהם התכוונו שיקרה? אני רוצה לומר לכם משהו. אני לא תוקף פה איש. אני לא מדבר אליכם כאיש אופוזיציה. היו לי מספיק בעיות גם בממשלה שישבתי בה, בנושאים האלה. אני מדבר אליכם כאיש שעסק עשרות שנים בביטחון. עשיתם, לצערי, עבודה רשלנית וחובבנית. תקנו זאת, תקנו את זה. יש לכם אפשרות לתקן. עד כאן אמרתי מה צריך לתקן מייד בטיוטת ההסכם, כדי למנוע סכנות. השאלה איננה עזה ויריחו תחילה אלא התוכנית עצמה. תפסיקו עם העניין הזה ואל תאמרו "הליכוד התחיל", "הליכוד עשה". לא חשוב מה הליכוד עשה או לא עשה. גם הליכוד עשה טעויות, ויש דברים שלמדנו במשך השנים. חשוב מה אתם הולכים לעשות ומה צריך עוד לעשות כדי לנטרל את תוכנית האוטונומיה מחלק ניכר של סכנותיה. הפתרון האמיתי והנכון היה מלכתחילה להדגיש שיש מדינה פלשתינית. ירדן היא המדינה הפלשתינית. מה שנעשה עכשיו זה הקמת מדינה פלשתינית שנייה. כרגע, בשלב הזה איחרנו קצת. ומה עוד אפשר לעשות, נוסף על הנקודות שהזכרתי, כדי לנטרל את סכנות התוכנית שהבאתם? א. האוטונומיה תחול על השטח, פרט לאזורים המיושבים ביהודים. צירי התנועה המקשרים את הים התיכון עם נהר הירדן וים המלח ומשמשים את רוב היישובים היהודיים ושטחי ביטחון מסוימים נוספים, אלה לא ייכללו בתחום האוטונומיה. ב. יהיה רצף טריטוריאלי יהודי. ג. האוטונומיה, שאני ודאי אינני חסיד שלה, תהיה אחת, אך ללא רצף טריטוריאלי, והיא תכלול את מרבית האוכלוסייה הערבית. ד. יהיה חופש תנועה אזרחי לכול, פרט למשטרה הפלשתינית, שתוכל לנוע רק בתחומי נפות האוטונומיה הערביות, ובכך יימנע החיכוך העיקרי בין המתיישבים היהודים, שאותם יש לחזק, לבין המשטרה הפלשתינית. מה שאני מציע הינו הרע במיעוטו. אל תגידו: אם נתבדה – נחזיר את המצב לקדמותו. אל תשלו, אל תטעו, ואל תטעו בעצמכם. צה"ל איננו כול-יכול בנסיבות כאלה. זו לא מלחמה כוללת. זה משהו אחר. וכבר ראינו שצה"ל איננו כול-יכול במאבקים מסוג זה.
היום הייתם צריכים לשבח את לבנון, כי הרי לבנון היא אחד הגורמים העיקריים, כפי שקראתי במאמרו של אלוף במילואים, שגם חתם בין היתר על הכרוז שפרסמתם היום, שטוען שמלחמת לבנון היא אולי הגורם שתרם יותר מכול לקידום התהליך. ואני יכול להראות עוד כמה דברים שתרמו לכך, שלא אתם עשיתם. הפסיקו לדבר על סכנה של מלחמת אחים, אף שעשיתם את מעשה רחבעם בן שלמה ופיצלתם את העם לשניים. יהודים לא יילחמו ביהודים, אלא אם השמאל ייזום זאת. רק השמאל יכול לעשות זאת. במחנה הלאומי לא יהיו אנשים שיילחמו ביהודים. אבל תוכניתכם תביא למלחמה בין יהודים לבין הערבים. אל תעלו בדעתכם שאתם תמסרו לפתח-ערפאת אזורים שיש בהם יישובים יהודיים, והם יהפכו לבני חסות. הם לא ייתנו דריסת רגל למחבלי ערפאת ולשוטריו באזוריהם. איש מהם לא יחיה כיהודי בן חסות; אל תביאו לכך. לא תהיה מלחמה בין יהודים ליהודים, אבל אתם תביאו למלחמה בין יהודים לערבים. בזמן האחרון מרבה חבורה של מרבי להג לדבר על דמוקרטיה ועל שלטון החוק. אחד מהם דיבר כאן היום, דווקא אליו אני מתייחס במיוחד. אנשים שהיו נוסעים לחוץ-לארץ בסתר, יושבים במשרדי אש"ף ומתדרכים את ארגון המרצחים איך ללחוץ על הממשלה הישראלית, לרבות הממשלה הזו, הם מטיפי השקר העיקריים בעניין זה. אם מישהו מפר את כללי הדמוקרטיה – זו הממשלה הנוכחית. עליכם ללמוד מבעל-בריתכם החדש, פושע המלחמה ערפאת.
א. אדם יכול לשנות את דעתו ; ב. אתה אדם משכיל, וחזקה עלי שעשית שיעורי בית כהלכה. יש כאן חבורת בורים שצורחת כל הזמן, אבל אתה הרי אדם משכיל – – –
מאף אחד מכם, לצערי, אין לי מה ללמוד בנושאי חינוך, תרבות וידע, בוודאי לא מאחד כמוך.
התייחסתי לעניין אחד, הקמת מדינה פלשתינית בירדן, ואמרתי אחר כך וחזרתי ואמרתי כי טעיתי במה שאמרתי. לא האמנתי שהעם היהודי היושב כאן, עד כדי כך תיחלש יכולת עמידתו. בעניין זה טעיתי. אנשים שהיו נוסעים לחוץ-לארץ בסתר, יושבים במשרדי אש"ף ומתדרכים את ארגון המרצחים איך ללחוץ על הממשלה, לרבות הממשלה הזו, הם מטיפי השקר העיקריים בעניין זה. אם מישהו מפר את כללי הדמוקרטיה – זו הממשלה הנוכחית. עליכם ללמוד אפילו מבעל-בריתכם החדש, פושע המלחמה ערפאת. הוא לא מזדרז לקבל את מה שאתם ממהרים למסור ללא תמורה. הוא רוצה הליך דמוקרטי באש"ף, הוא רוצה אישור של הוועד המרכזי של אש"ף, הוועד הפועל של המועצה הלאומית הפלשתינית. אילו הייתם ממשלה אמיתית, הייתם מעכבים מעט את החתימה, היינו הולכים לבחירות כאשר זה היה הנושא המרכזי, והעם היה מחליט. אם לא תעשו זאת – ונראה שלא – ומאחר שהתהליך ממושך, נושא ההסדר המדיני יהיה הנושא הראשי גם בבחירות הבאות, ולכן תוצאות הבחירות ישקפו את רצון העם בעניין זה. אם המערך יזכה בבחירות הבאות, הוא ימשיך בדרכו עם כל הסכנות הטמונות בכך, שאנו מאמינים בקיומן. אם המחנה הלאומי יזכה – ואני מקווה שכך יהיה – כי אז זהו רצון הבוחר בסוגיה גורלית זו, והממשלה שתקום תהיה חייבת לנהוג לפי רצונו. זו דרך חוקית, דמוקרטית, המבטיחה את ביטחון ישראל, וכך ננהג.
זה בניגוד לכללי הדמוקרטיה המעוותים שאתם מנסים להמציא. זה בדיוק הדבר הדמוקרטי.
בניגוד לך, כנראה, אני לא הייתי תלמידו של ז'בוטינסקי וגם לא חניכו של בגין. אתם הפכתם באופן צבוע לחניכיו של ז'בוטינסקי ולתלמידיו של בגין. אז היה מצב אחר, אז תמכו 97 חברי כנסת בהצעה. הצענו לכם הצבעה: לכו לבחירות עכשיו. תדחו בחודשיים את ההחלטה, תלכו לבחירות.
לפנינו מאבק ארוך, להחזיר ממשלה שסטתה מדרך ההיגיון, מאחריות לביטחון העם וגם מכמה כללי יסוד בדמוקרטיה אל הדרך הנכונה. אנחנו נתאמץ, ואני מקווה שנצליח. אני רוצה לאחל לכל עם ישראל שנה טובה.
אני חושב שהצלחתי להעביר את המסר בצורה ברורה, ואני יכול רק לקרוא לממשלה לגלות ברגע האחרון אחריות, לבחון את הנושא מחדש, לעצור בה וללכת לדרך שבה אפשר להגיע להסכמה לאומית רחבה.
לא אמרתי זאת אף לא במלה אחת.
אמרתי: זו היתה הצעתי בעבר, זו ההצעה היחידה הנכונה, אך לצערי איחרנו.
אתה פשוט טועה, היישובים היהודיים אינם בתוך ריכוזי אוכלוסייה ערביים.
אני רוצה לומר לך שבחודש יולי 1971, כאשר אני הייתי אלוף פיקוד הדרום, ראש הממשלה, הגברת גולדה מאיר, לכל הדעות ראש ממשלה של מפלגת העבודה, שלחה משלחת שרים, קבוצת שרים, ועדת שרים, כדי לדון בנושא הרצועה; באחד הנושאים היה עניין ההתיישבות היהודית. עמדנו על הדיונה ששם נמצא היום קיבוץ נצרים, ושם הוצגה התוכנית. היית צריך לראות את עיניהם של אלון, זיכרונו לברכה, ושל – – – זיכרונם לברכה, עיניהם הבריקו כאשר היה מדובר בהתיישבות יהודית. כל התוכנית ברצועת-עזה, דרך אגב, כולה תוכנית של ממשלת מערך.
אדוני היושב-ראש, כנסת נכבדה, התנהגות חברי הכנסת האשם מחאמיד ותופיק זיאד היא המציאות, היא האמת. הם המבשרים מה צפוי לנו אם הציבור היהודי בישראל לא ישוב וינהג כעם שפוי שאינו מוכן להתאבד ובעת הצורך יודע לנהוג ביד קשה במבקשי נפשו וחורבנו. חברי הכנסת מחאמיד וזיאד לא נולדו אתמול, לא הם ולא עוינותם השורשית למדינה היהודית. מה שנולד אתמול, ביתר דיוק לפני כשישה חודשים בלבד, בבחירות האחרונות, הוא תחושת הכוח שלהם ותחושת הסיכוי שבגלל רפיסות היהודים קרובה השעה להתגשמות החלום בן מאה השנים של ערביי ארץ-ישראל, חלום חיסול הנוכחות היהודית, הזרה ו"המנשלת" לטעמם. הערבים רואים את החולשה היהודית. לא שהם נעשו גיבורים יותר. תמיד היו להם אנשים אמיצים, והיו אף רבים ביניהם שנלחמו עד מוות. אבל בעבר היהודים לא הראו את הפחדנות של היום, את ההססנות של היום. החולשה היהודית, המדיניות המבולבלת שמקרינה ספקות בעצם זכותם המוחלטת והבלעדית של היהודים על מולדתם, הן שמזמינות טרור. הטרור מריח את החולשה, את התבוסתנות היהודית. חברי הכנסת מחאמיד וזיאד רואים מורך לב מדיני והם חושבים שגם מורך לב פיסי ונפשי תקפו את כולנו, דווקא כשיש לנו עוצמה וכוח. אני מאמין שלרובנו עדיין יש, יש לנו עוצמה וכוח מוסריים ופיסיים, שהממשלה הזאת מעקרת אותם. אחת הסיבות העיקריות לכך זו התלות המוחלטת של הממשלה בתומכי ארגוני הרצח, אש"ף ו"חמאס", שתי המפלגות הערביות הלאומניות. הגיע הזמן שהממשלה תשנה את מדיניות הפיוס, ההתחנפות, ההתרפסות והחולשה. ממשלה שאינה מגינה על חיי אזרחיה אין לה זכות קיום. הכנסת היום, בקבלה החלטה על הסרת החסינות, תיתן דוגמה גם לממשלה. אין פשרה כשמדובר בחיי אזרחי ישראל. האזנתי כמעט לרוב הנואמים דרך מערכת הרמקולים הקיימת. לא הבנתי את הבקשות ואת התחנונים שמישהו יתנצל כאן. הפסיקו לבקש ולהתחנן שיתנצל. הגיע סוף סוף הזמן – ואני לא אומר את זה בצורה קלה – גם להעניש. אני מאמין שיהודים וערבים יכולים לחיות בשלום זה לצד זה, אבל לכך דרוש שיהיה ברור לכל אחד שישראל היא מדינה יהודית וכל הזכויות עליה הן זכויות יהודיות. אך בישראל, באותה עת, כל הזכויות יינתנו והחובות יוטלו על כל אזרחיה הלא-יהודים. הסתה לרצח של יהודים איננה בין הזכויות האלה. כולנו רוצים שלום, ואני מאמין שאם נעמוד על זכותנו לחיות כאן בביטחון, גם שלום יהיה כאן.
אמרתי שזו תהיה הצהרת בלפור של המדינה הפלשתינית.
אדוני היושב-ראש, כנסת נכבדה, ראשית הרשה לי לברך אותך עם בחירתך לתפקיד הנכבד של יושב-ראש הכנסת, ואת חבר הכנסת החדש אביגדור קהלני. אני מאחל לשניכם הצלחה. מגילת העצמאות מגדירה את מהותה ואת טיבה של המדינה שהוקמה בארץ-ישראל על חורבות המנדט הבריטי, היא מדינת ישראל. על-פי מגילת העצמאות, המאפיין המכריע, המרכזי, של מדינת ישראל הוא בהיותה המדינה היהודית בארץ-ישראל. מדינת ישראל לא הוקמה כדי להוסיף עוד מדינה דמוקרטית בעולם. תכליתה האחת והיחידה היא, כמאמר מגילת העצמאות, "פתרון בעיית העם היהודי אשר תפתח לרווחה את שערי המולדת לכל יהודי ותעניק לעם היהודי מעמד של אומה שוות-זכויות בתוך משפחת העמים". לכן, מדינת ישראל מיוחדת בעולם בכך שהיא שייכת לעם היהודי בישראל וגם בתפוצות, וכל יהודי באשר הוא הינו אזרח ישראל בכוח. מסיבה זו, חוק השבות, שאיננו מפלה לא-יהודים לרעה, אבל מפלה את היהודים לטובה, הוא בלי ספק החוק החשוב ביותר בחוקי מדינת ישראל. זכויות לאומיות במדינת ישראל יש אך ורק לעם היהודי, ועל כן אין היא אפילו מדינת היהודים אלא מדינה יהודית, מדינה שסמלה הוא מנורת בית-המקדש השני, שבמרכז דגלה מגן-דוד, הוא דוד בן-ישי מלך ישראל, והנפש ההומה בהמנונה היא נפש יהודי. מדינת ישראל הוקמה בתוך "התקפת הדמים" שאסר עליה העם הערבי. בראש החץ של ההתקפה הנפשעת הזאת עמדו ערביי ארץ-ישראל, לרבות מי שהפכו אחר-כך תושבי מדינת ישראל. מגילת העצמאות איננה משאירה כלל ספק בכך שלתושביה הערבים של המדינה יש זכויות פרטיות וציבוריות, אבל לעולם לא זכויות לאומיות כלשהן, וכי זכויות האזרחות המלאה והשווה המוצעות להם מותנות כדבר מובן מאליו בעמידה בכל חובותיהם הטבעיות כאזרחי המדינה היהודית ובנאמנות מוחלטת ובלתי-חצויה למטרותיה הלאומיות, שכולן יהודיות, ורק יהודיות. את הדברים האלה ראוי מאוד להדגיש עכשיו, נוכח הממשלה שהוצגה היום במליאת כנסת נכבדה זו, והסיבה לכך פשוטה: לראשונה בתולדות מדינת ישראל, הבוחרים הערבים – או, כלשון מגילת העצמאות, "בני העם הערבי תושבי מדינת ישראל" – הם שהכריעו איזו ממשלה תקום בישראל ומי יעמוד בראשה. ואין מדובר, אני מדגיש, אין מדובר באותם אזרחי ישראל לא-יהודים שנאמנותם למדינת ישראל כמדינה היהודית היא נאמנות מוכחת ובלתי-מפוקפקת, ואשר, לצערנו, כיום הם רק מיעוטו של הציבור הלא-יהודי בישראל.
אדוני היושב-ראש, אפשר לומר כל דבר, אבל מדינת ישראל היא מדינה יהודית וכל הזכויות הלאומיות בארץ-ישראל הן רק זכויות יהודיות. כל הזכויות קיימות, לפרט, לכל אזרח שחי במדינה, אבל זכויות לאומיות על ארץ-ישראל יש רק לעם היהודי. זה נאמר עוד במגילת העצמאות.
אני מדגיש שוב, אין מדובר באותם אזרחי ישראל לא-יהודים, שנאמנותם למדינת ישראל כמדינה היהודית היא נאמנות מוכחת ובלתי-מפוקפקת, ואשר, לצערנו, כיום הם רק מיעוטו של הציבור הלא-יהודי בישראל. אבל מי שהעלה את מר יצחק רבין לכס ראש הממשלה הוא בעיקר אותו רוב של ערביי ישראל, שיחסו למדינה היהודית – – –
ייתכן שחוט המחשבה ניתק, ולכן אחזור על המשפט האחרון. אבל מי שהעלה את מר יצחק רבין לכס ראש הממשלה הוא בעיקר אותו רוב של ערביי ישראל שיחסו למדינה היהודית – – –
אדוני היושב-ראש, כנסת נכבדה, אני אומר משפט, לא מאלה שהיו כתובים כאן. אם יש תופעה מסוכנת, זאת הברית בין השמאלנות היהודית ללאומנות הערבית, ואת זה אנחנו רואים פה לנגד עינינו, ובזה ניאבק.
– – – שיחסו – אני מדבר על הרוב שבחר במר רבין – למדינה היהודית נע בין נאמנות על תנאי לבין עוינות לה ושלילת זכות קיומה. החשש המקנן בלב הוא, שמר רבין יראה את עצמו מחויב לרצות ולטפח את מי שהעלה אותו לשלטון, תוך חיזוק מעמדם והשפעתם של אותם זרמים ואותם גופים פוליטיים בקרב ערביי ישראל שרוצים למעשה בהתחסלותה כמדינה היהודית בארץ-ישראל. לחשש זה יש, לצערי, יסוד מבוסס. בעוד מר רבין מתקשה למצוא מכנה משותף, ולו אלמנטרי, עם איזו מפלגה יהודית לאומית, וספציפית עם צומת או עם המפד"ל, מסתבר כי למר רבין אין כל קושי למצוא שפה ובסיס משותפים עם מפלגות הלאומנות הערבית הקיצונית ועם השמאלנות היהודית. אותה שמאלנות שבעודה נלחמת בעוז לחיסול אופיה היהודי של מדינת ישראל ובכך לקיצוץ שורשיה ועצם זכות קיומה של המדינה היהודית, הפכה את עצמה לשפחתו החרופה של העניין הערבי הלאומי האנטי-יהודי ולמכשירו המתרפס והכנוע. ואכן, מינויה של הגברת שולמית אלוני, המגלמת את השמאלנות הזאת והמנהיגה אותה כיום, לתפקיד שר החינוך, הוא צעד הרסני ומסוכן בכוח ליהודיותה של מדינת ישראל לא פחות מן ההסתמכות על נציגיה המובהקים של הלאומנות הערבית המוצהרת.
הממשלה שמר רבין מציג היום בפנינו שונה במרכיביה, ביעדיה, ובעיקר בכיוונה המצטייר מכל ממשלה קודמת, ובוודאי מכל אלה שעד היום מר רבין עמד בראשן או השתתף בהן, והשינוי כולו לרעה, כולו מעורר חששות כבדים, כולו רק לשלילה. כיהודי לאומי, נאמנותי מסורה בראש ובראשונה לעם היהודי ולאינטרסים החיוניים שלו, ורק בכפוף לכך, ובשורה שנייה, למסגרת המפלגתית. לכן גם, בשם מפלגתי, אינני מהסס כלל לומר למר רבין מעל במה זו, כי אם יפריך את החששות החמורים שממשלתו מולידה כמעט בלב כל יהודי, ואם יוכיח כי גם בהרכב זה הוא מקדם ומשרת את ענייניו של העם היהודי ומבצר את יהודיותה של מדינת ישראל – הוא יגלה כי הליכוד איננו אופוזיציה מופקרת, כפי שהיתה מפלגתו ב-15 השנים האחרונות, אלא אופוזיציה אחראית. אבל, אוי למר רבין מאתנו ואוי לממשלה אם מדיניותו ומעשיו, וקודם כול בתחומי הביטחון הלאומי – המשא-ומתן עם ערביי ארץ-ישראל, ההתיישבות היהודית בכל רחבי ארץ-ישראל המערבית, שחייבת להימשך, והמפה החדשה – זהו המהפך האמיתי שהביאו ממשלות הליכוד. זה דבר שאין איש יכול לשנותו עוד, אבל יש להמשיך בחיזוק המפה – –
– – להמשיך ביישום ציוויי מגילת העצמאות, פעולות החקיקה, קידום העלייה ובכל הנושאים האחרים העומדים על הפרק ועוד יעלו על הפרק – אוי להם אם יתברר שבכל אלה יאשר מר רבין את חששותינו. לא נרשה כי במסווה של הבטחת שלום ושפע כלכלי יניח מר רבין יסודות למדינה ערבית שנייה בתוך שטח ארץ-ישראל, בצד מדינת ירדן, שהיא המדינה הפלשתינית, ונוסף עליה. לא נשלים, וניאבק בכל כוחנו בכל מעשה ובכל מדיניות של ממשלת רבין שתדחף את מדינת ישראל אל הדרך להתפתחותה, כלומר להתנוונותה, כמדינה דו-לאומית, ברוח חזון העיוועים של השמאלנות הישראלית. אני מנסה להאמין, שבכל זאת רוח הציונות האמיתית תגבר, ואם כך יהיה, ורק אחרי שנראה שכך יהיה – בינתיים האמון שלנו לא יהיה בממשלה הזאת – נוכל לברך את ראש הממשלה להצלחה במשימתו הכבדה. תודה רבה.
אדוני היושב-ראש, כנסת נכבדה, מאה ימים הם פרק זמן קצר, קצר מדי, מכדי להשיג הישג ממשי כלשהו ולהשלימו. אבל מאה ימים של אי-התחלה בשום נושא חיובי הם פרק זמן ארוך, ארוך מאוד. הביטוי "סדר עדיפויות לאומי שונה", שכבר היה לזרא, אינו נשמע עוד. כנראה גם ממציאיו הבינו שאין במה לנופף, שאין במה להתפאר. כמובן, אי-אפשר שלא לציין פעולות שנעשות; למשל, שיחות השלום. זה חשוב, אלא שזאת התחילו ממשלות הליכוד. גם התהליך הנוכחי התחיל בוועידת-מדריד על-ידי ראש הממשלה מר יצחק שמיר. למשל, הפעלת היחידות המיוחדות. אתם מפעילים, זה טוב, וצריך להפעיל יותר, אלא שהפעלה זו קיבלה דחיפה ותנופה דווקא על-ידי ממשלות הליכוד. למשל, המשך בניית כבישים ומחלפים בדרכי הארץ. טוב שאתם עושים זאת, אלא שאתם ממשיכים את מה שאנחנו התחלנו בממשלת הליכוד. אפילו כביש חדש אחד, מחלף נוסף אחד לא הוספתם. למשל, שיקום שכונות. אני מקווה שאתם ממשיכים את מה שאנחנו התחלנו לפני 15 שנה. טוב שתמשיכו. ממשלות הליכוד הגיעו להישגים גדולים מאוד בתחום זה, אחרי עשרות שנים שבהן אוכלוסיות ערי הפיתוח ושכונות המצוקה שימשו לכם, לשמאל, למטרה אחת בלבד, בשר בחירות. זה הדבר היחיד שזה היה.
אבל הבה נראה מה אינכם עושים, או עושים בדרך המסכנת את ביטחונה ועתידה של ישראל. בתעסוקה הישגיכם עד כה אפס. עוד ועדה ועוד ועדה והאבטלה גוברת. וניתן לטפל בעניין זה אחרת. בכלכלה הישגיכם בינתיים הם כלום. הורדת האינפלציה היא עדיין פרי מדיניות הליכוד. השקעות חוץ במשק דורכות במקומן. טרם התחלתם בטיפול במפעל נוסף אחד שהטיפול בו לא החל בימי ממשלת הליכוד. את החקלאות אתם מחריבים. הפרטת המשק מתקדמת בצעדי צב. רק נושא אחד, אני מוכרח לציין, מתקדם לכם תוך רתיחה מתמדת – הבורסה התל-אביבית. כאן, אני מודה, כאן הצלחתם. אתם, שהייתם, לפני שנים רבות רבות, כבר לא זוכרים זאת, בוני הארץ, מיישביה, הפכתם את הכלכלה לענף אחד שמצליח, הבורסה. הבטחתם טיפול בעולים. התוצאה – מאומה. סכנה גדולה נשקפת ליהודי חבר העמים. אנחנו רואים את מדורות האש שנדלקות ברפובליקות שונות שם. אנחנו רואים את האנטישמיות שגוברת. אבל אינכם עושים מאומה כדי להזעיק את היהודים ולקרוא להם לעלות לארץ-ישראל. להיפך, שמעתי אחד משריכם אומר: עדיף שנתארגן לפתרונות, ראשית כול. האין זה קול מוכר מהרגעות של ראשי היישוב המאורגן ערב מלחמת העולם השנייה, שהביאו בסופו של דבר לאי-היחלצות היהודים בטרם פקד אותם האסון הנורא? היכן העדפת שכונות המצוקה וערי הפיתוח? בחינוך נוספה שעה. זה טוב. אבל זה קרה גם בסביון וגם בירוחם, גם בהרצלייה-פיתוח וגם בדימונה. בכל המקומות נוספה שעה. שום רגישות חברתית לא הוכחתם בעניין זה. אני יודע, תגידו: וכי ממשלת הליכוד היתה טובה יותר? ומר רבין יאמר: אני ממשיך את מה שממשלות הליכוד התחילו. תשובתי לך, מר רבין: ראשית, כן, ממשלת הליכוד היתה טובה יותר, טובה הרבה יותר. והיתה לי ביקורת נוקבת גם על ממשלות הליכוד.
שנית, הרי אתה, מר רבין, באת כביכול לשנות, לשפר. מה לך שתביא דוגמאות מהממשלות הקודמות? הרי באת להביא, כביכול, שינוי בסדר העדיפויות הלאומי. ומה הם השינויים שהבאת? אכן הבאת לשינוי, ממשלתך היא הראשונה מאז הקמת המדינה שאין בתוכניתה להקים השנה אפילו יישוב אחד, לא בגליל, לא בוואדי-עארה – זה כנראה האתנן למפלגות האנטי-ציוניות שנותנות לך רוב חוסם – אבל גם לא בנגב. אתה הפסקת ליישב את הגליל והנגב ביהודים. ועוד שינוי. אתה מביא לעצירת ההתיישבות היהודית בעיר העתיקה ולהפקרת ביטחונה. הממשלה שלך, מר רבין, הופכת יהודים הרוצים לגור בעיר העתיקה לאנשים שדמם מותר. זה סוג השינויים שהבאתם עד כה. אדוני ראש הממשלה, כל הנושאים שהזכרתי חשובים, אבל הדבר החשוב ביותר הוא החיים. כאן כבר שברתם את כל השיאים. מאז מכהנת הממשלה הזאת הלך מצב הביטחון והידרדר. הערבים רוצחים ישראלים, והיהודים מסבירים למה רוצחים אותם. כולם הפכו פרשנים. אני אינני רוצה להסביר למה רוצחים אותנו. פעולות הטרור נעשות על-ידי קיצונים המתנגדים לשלום, אמרתם. אך רוב חוליות המבוקשים שנערך עליהן מצוד הן כביכול של מתונים, אנשי "פתח" וארגונים פלשתיניים אחרים. גם מלבנון לא רק "חיזבאללה" פועל; 60% "חיזבאללה" והשאר ארגוני אש"ף אחרים. לטרור יש היום כתובת, שלא כמו לפני מלחמת "שלום הגליל" – אז היתה בלבנון ממלכת טרור אש"פית עצמאית. היום, אילו רצו הסורים, שלבנון כבושה על-ידם, להפסיק את הטרור, היו מפסיקים מייד, אלא שהממשלה לא דרשה זאת. על זה ענה מר רבין ואמר: בימי הממשלה הקודמת של הליכוד היו פניות של המשלחת שלנו למשלחת הסורית בעניין זה, ומה קרה? אז לא קרה מאומה, כי המשיכו בדיונים כרגיל. אבל אתה באת הרי לשנות. אפילו לא ניסית. הרי לו השתמשת בקלף שבידך, אולי היית מצליח. גם אזור הביטחון היה צריך להיות אחר. הצעתי זאת בעבר, ובלי להיכנס כאן לפרטים – הוא יכול להיות אחר.
אם תוסיף לי דקה, אני אשיב לו.
לא אכפת לי, שה"חיזבאללה" יירו את ה"קטיושה" האחרונה, אומר נציג הממשלה. זה עניין של יוקרה אצלם, מסביר אלוף במילואים, עסקן מפלגתי, כאילו לפנינו משחק יוקרה של שתי קבוצות ספורט, מעין דרבי מקומי. ה"קטיושה" נועדה להרוג, ולכן היא משוגרת אלינו. האם באמת לא אכפת לנו שהם יירו את ה"קטיושה" האחרונה, שיכולה, חס וחלילה, לגרום לאבדות בנפש, או אולי עלינו להביא לכך, שלא ירצו, או לא יוכלו, לעשות זאת? בירושלים, ביהודה, בשומרון, בחבל-עזה, בתענכים, המצב החריף ללא נשוא. 130 יהודים נפלו מאז תחילת טרור האינתיפאדה, מתוכם 15 יהודים מאז הוחלפה הממשלה, לפני כשלושה חודשים. חיי יהודים הופכים הפקר, ואצלנו כולם מסבירים, פרשנים – הפוליטיקאים, ולצערי גם מפקדים בצה"ל. אומר מר רבין: קל לי היום יותר להילחם בטרור מאשר כאשר הייתי שר הביטחון בממשלת האחדות הלאומית. אדוני ראש הממשלה, אם קל לך יותר, מדוע אינך פועל? תעשה סוף סוף משהו. אני יודע שזה קשה. אני עשיתי זאת, אני יודע איך לעשות זאת. זאת פעולה ממושכת וקשה, אולי היא תארך חודשים, אבל אפשר להצליח בה.
אומרים לנו: אם נפסיק את השיחות, זה יהיה ניצחון לקיצונים. זאת אומרת, חיינו הפכו בעינינו מחיר להמשך המשא-ומתן. לשם מה עלינו לשלם את המחיר? ובכלל, אם אתם צודקים, שגם אם נחתום על הסכם שלום הטרור יימשך על-ידי קיצונים – מי צריך שלום כזה? שלום הוא רק כשיש ביטחון לחיים. כאשר מראש אנחנו מודיעים, ואף נותנים לגיטימציה לכך, שהטרור יימשך, אם מי שאתם דנים אתם לא אחראים למעשי הקיצונים עכשיו ובעתיד, לשם מה בכלל לדון אתם? אולי תחליפו את הפרטנרים למשא-ומתן? אדוני ראש הממשלה, הממשלה בראשותך מנהלת מלחמה כושלת בטרור, חרף הצלחות מקומיות, כי אינכם פוגעים בהנהגת הטרור, שאתה אתם דנים ועליה אתם שומרים, כי אין בכם נחישות כלשהי, וכי אתם שבויים בידי מי שמספקים לכם את הבלוק החוסם, ואין לכם גם זמן. כמה זמן עסקתם בדברי ההבל שבין הגברת אלוני למר דרעי? הרבה יותר מאשר עסקתם בכל השבועות האחרונים בנושא הביטחון. כישלון מלחמתך בטרור, מר רבין, לא יביא שלום, אלא ירחיק שלום, שכולנו כה רוצים בו. מאחר שזה המצב, לממשלה עדיין אין הישג כלשהו, אך כישלונות רבים כבר יש – לממשלה הנוכחית אין זכות קיום אף לא יום נוסף אחד.
כבוד היושב-ראש, כנסת נכבדה, ראשית, הרשה לי להודות לך על איחוליך, וכן לחברים אחרים שאיחלו לי איחולי החלמה. אתמול, בתוך יממה אחת הדהדו בכלי התקשורת שלנו במעורב הידיעות הבאות: ראש הממשלה החליט לשחרר 800 מחבלים ערבים מארגוני הטרור; ערפאת מודיע על המשך הטרור; בתי מחבלים שנאטמו – ומדובר בדרך כלל בכאלה שהיו מעורבים בפעולות טרור קשות – ייפתחו מחדש; סמטאות שמהן הגיחו מחבלים ערבים לביצוע פשעיהם ונסגרו – ייפתחו; הקלות ניתנו לתנועת ערבים בשטחי ישראל. לעומת זאת, הבית שבנו יהודים בגבעת-החרסינה בחברון ייהרס.
הבית שהוא אחד מבתים רבים שייבנו. אזור הר-יהודה הוכרז שטח צבאי סגור רק ליהודים. כ-50 יהודים שניסו להגיע לגבעת-החרסינה נעצרו. ובהמשך, ראש הממשלה הורה לבטל את צווי הגירוש נגד 11 מראשי המחבלים. זה – כאן. ובוושינגטון מתחרים נציגינו בקבוצות המשא-ומתן השונות, מי מביא באמתחתו עוד ויתורים. וצריך להודות, התחרות ביניהם קשה. על זה נוספה גם ההודעה הבוקר, ההודעה על הנסיגה ברמת-הגולן, מוסווית תחת יישום החלטה 242 ברמת-הגולן, דבר שמעולם לא העלינו בדעתנו לעשות. והכול חד-צדדי – אנחנו מוותרים יותר, הערבים תובעים יותר. הכול ביממה אחת, הכול בנשימה אחת, הכול ביד אחת ולפי הוראת ממשלה אחת; מסע מהיר במדרון ללא בושה, ללא כלימה, ללא אחריות. "שלוש ערים תפסו מקום גדול ויחיד במינו בהיסטוריה הקדומה של עמנו, שכם, חברון וירושלים" – אומר דוד בן-גוריון בהקדמתו לספר "חברון" ב-25 בינואר 1970; בן-גוריון כינה אותה "אחותה של ירושלים". לא אקרא את כל ההקדמה. אני מציע לעיין בהקדמה הזאת, יצירה נפלאה בפני עצמה. אצטט רק כמה משפטים: "בחברון מתחילה ההיסטוריה העברית – – – ושם קם הצבא העברי הראשון". קמה המלכות הגדולה ביותר שהיתה לישראל עד היום הזה. "אין לשכוח" – אומר בן-גוריון – "ראשיתו של גדול מלכי ישראל היתה בחברון, העיר שאליה בא העברי הראשון כ-800 שנה לפני דוד המלך, ונעשה משגה עצום ונורא אם לא ניישב את חברון, שכנתה וקודמתה של ירושלים, ביישוב יהודי גדול והולך בזמן הקצר ביותר. זה יביא גם ברכה לשכנים הערבים. ראויה חברון להיות אחותה של ירושלים". כך אמר בן גוריון על חברון. אבל מה קורה כעת בירושלים? אדוני היושב-ראש, תבעתי את כינוס המושב המיוחד הזה של הכנסת כדי לדון בהתנכלויות להתיישבות היהודית בעיר העתיקה בירושלים. ומי המתנכל? – השלטון העות'מאני הרקוב, ממשלת המנדט הבריטי המדכאת? לא, אף לא אחד מאלה, אלא ממשלת ישראל, ממשלה יהודית בארץ-ישראל. בטרם בנתה הממשלה הזאת בית אחד, בטרם הקימה מפעל אחד, בטרם יצרה מקום תעסוקה אחד קמה הממשלה כדי לעקור תושבים יהודים מהעיר העתיקה בירושלים, לב-לבו של העם היהודי. אמרתי, זה לא קרה בימי השלטון הטורקי. בימי השלטון הטורקי פרח היישוב היהודי בעיר העתיקה, רובו ברובע המעורב, מה שמכונה הרובע המוסלמי, מיעוטו ברובע היהודי. יש חומר נפלא, נכתבו ספרים אין-ספור, יש פרקים נפלאים בספר "ההגנה" על הגנת ירושלים בשנים 1920, 1921, 1929, שמציינים שמות של בתים. יש תיאור של רחל ינאית בן-צבי על הגנת העיר העתיקה, עם ציון שמות הבתים שעליהם מדברים עכשיו. הזמן קצר. יכולתי לקרוא בפניכם רשימה שלמה של בתים יהודיים שנרכשו או נבנו על-ידי יהודים לפני 150 שנה, 100 שנה, בתים שכל אחד מהם מגלם היסטוריה יהודית בלתי רגילה. בתחילת המאה הנוכחית היוו היהודים רוב בעיר העתיקה בירושלים, יותר מהמוסלמים ומהנוצרים גם יחד, והם מנו 19,000 נפש לפחות. היו 22 בתי-כנסת, שש ישיבות מפורסמות רק ברובע המוסלמי. רק אחרי פרעות 1920, 1921, 1929 ומאורעות הדמים של 1936 הצטמצם היישוב היהודי לרובע היהודי בלבד. זה היה פרק מפואר גם בהיסטוריה החדשה של העם היהודי בארץ-ישראל, פרק קסום מעורר התרגשות; כל בית, כל חצר וההיסטוריה שלהם, הסיפור המיוחד רק להם. אמרתי: המתנכל – זה לא המנדט הבריטי הזר. התאמינו? בפרעות תר"פ, כשנשרף בית-הכנסת על ספרי התורה שבו על-ידי פורעים ערבים, סביהם של חברי המפלגות האנטי-ציוניות שאפשרו לכם להרכיב את הממשלה, ונהרסה ונשדדה ה"חצר" של ויטנברג – מי שיפץ אותה? ממשלת המנדט הבריטי, שהקציבה 2,000 לירות שטרלינג, הרבה כסף אז. הבריטים שיפצו מה שאתם רוצים עכשיו להרוס. עצרו רגע, חשבו רגע. מה אתם עושים? האם אינכם מתביישים? מה אתם "מגנים" ועל מי אתם מגינים? את רכישת מלון "שפר" בשיח'-ג'ראח, שנבנה בזמנו על-ידי אנטוניוס, מזכירו של הארכי-רוצח המופתי חאג' אמין אל-חוסייני, והפך להיות רכושו של המופתי, שנרכש על-ידי יהודי אוהב ירושלים בשנת 1985, ובמקום היום בסיס מג"ב. ממקום זה יצאו הרוצחים שתקפו את שיירת הרופאים להר-הצופים בתש"ח. מה יש לגנות כאן? ובשיח'-ג'ראח נמצא כרמו של אותו מופתי רוצח, כרם בן 30 דונם, כיום בבעלות המדינה, ותוכנן על-ידי משרד הבינוי של הממשלה הקודמת להקים שם שכונה בת 200 יחידות דיור. עם הקמת הממשלה החדשה בוטל הדבר והוקפא. על מי אתם מגינים? על יורשיו של חאג' אמין אל-חוסייני? על מי? מה מקפיץ אתכם כשעיר-דוד, שהיתה מהמקומות הפרועים ביותר בירושלים, הפכה שכונה שקטה וילדים יהודים מטיילים ברחובותיה, ובעקבות זה גם קן המחבלים בסילואן שממול נרגע? אפשר לספר במשך שעות, ואולי טוב שיהיה כאן דיון על לב-לבו של העם היהודי, העיר העתיקה. כולנו לא יודעים די. אנחנו מתעסקים בבוסניה – – –
זה חשוב. אבל כדאי גם לדעת, קודם כול לדעת משהו שהוא שלנו. ובהזדמנות זאת כדאי גם לדעת, שהמתנדבים הבוסנים המוסלמים שבאו הנה במלחמת העצמאות, שלא לדבר על מעשי הרצח הנוראים שלהם באס.אס. במלחמת העולם השנייה, אדוני היושב-ראש, היו מהאכזרים שברוצחים שהיו כאן בימי מלחמת תש"ח. צריך לדעת. חשוב שיודעים. כשלא יודעים גם לא גאים על מורשת, וכשאין מורשת אין ולא כלום, פרט לריקנות, ריקנות שמביאה להרס חלומם ומעשיהם של מייסדי היישוב היהודי בעיר העתיקה בירושלים ומחדשיו.
אדוני היושב-ראש, תכננתי את זה – הרי לפעמים מתכננים וטועים – על חשבון קריאות הביניים שתהיינה, אבל לא היו.
האינכם מבינים, שבפעולותיכם ובדיבוריכם אתם מסכנים חיי יהודים בעיר העתיקה, נשים, ילדים, שבגלל הבדידות חיים בסכנה מתמדת? תושביה היהודים של העיר העתיקה, ואלה הגרים ברובע המוסלמי בפרט, הם גיבוריה האמיתיים של ירושלים בעת הזאת, ולהם אני שולח מעל דוכן הכנסת ברכת אחים נאמנה. בטוחני שפרט לחברי שתי המפלגות הלאומניות והאנטי-ציוניות כולכם תצטרפו לברכותי. אני גא על כך שלחמתי למען ירושלים במלחמת העצמאות, ושעסקתי וסייעתי במלאכת הקודש של אכלוס העיר העתיקה ביהודים במשך 15 השנים האחרונות כחבר הממשלה. אמשיך בכך בכל כוחי. לא ארשה לכל עניין או נושא אחר להסיחני מסיוע להמשך ההתיישבות היהודית בכל חלקי ארץ-ישראל. כעת, היום, אין דבר חשוב יותר לעשותו.
לא תמצא במקום אחד שאמרתי את הביטוי הזה. אני אמרתי: אתם מדברים ואנחנו עושים. עכשיו אנחנו מדברים ואתם הורסים. זה המצב. מעולם לא השתמשתי בביטוי הזה.
תצטט נכון. מכל הכבישים – – –
שאלתי אם זה נכון. מכל הכבישים שעצרתם את בנייתם הכביש שהתרתם את בנייתו הוא הביטחוני פחות ובעל המשמעות הביטחונית הפחותה, כי לאיזה אויב מדרום אתם מחכים? זה מה ששאלתי.
אדוני היושב-ראש, כנסת נכבדה, בימים של דאגה עמוקה למתרחש, כשמסביב רבים זועקים – –
– – צועקים מתוך כאב אמיתי, בחרתי לדבר בשקט. לא כי המצב קל בעיני. להיפך, הוא חמור בהרבה ממה שרוב אזרחי ישראל סבורים. אני עושה זאת בניסיון נוסף להביא את הממשלה השוגה להקשיב, לשמוע, לנסות לתקן את המשגים החמורים שכבר נעשו על-ידה עד היום. אני בעד שלום. אין יהודי שאינו תומך בשלום. אך מה שמתנהל עכשיו לא יוכל להביא לשלום, ולצערי יביא רק לשפיכות דמים, שתגבר מיום ליום, ואנו כבר רואים זאת במו עינינו. מהי טעותה העיקרית של הממשלה, ומהיכן חולשתה בעת ניהול משא-ומתן עם ארגון הטרור אש"ף ובראשו פושע המלחמה ערפאת? לפלשתינים מטרה ברורה, והם אומרים אותה בפה מלא מדי יום, ולפיה הם נוהגים במשא-ומתן. מטרתם המוצהרת: הקמת מדינה פלשתינית ביהודה, בשומרון ובחבל-עזה, שבירתה ירושלים. יש כמובן מטרות נוספות שמדברים עליהן עכשיו. לעומת הפלשתינים, לממשלת ישראל אין מטרה מוגדרת, ברורה. המטרה היא קצרת טווח, הסדר ביניים. כשיש מטרה, יש כושר תמרון, בלי לשגות, כי תמיד מתיישרים אל היעד הסופי. לעתים צריך לעצור קצת, לעתים צריך לסגת קצת, לעתים ימינה קצת, לעתים שמאלה קצת, אבל יש מטרה שאליה חותרים כל הזמן. כשאין יעד סופי, ולצערי אין לממשלה יעד סופי, היא לא הגדירה יעד סופי, לא עומדים על שום דבר עד הסוף. אומרים אז: לא נורא, נתקן בהסדר הקבע. אני רוצה לקבוע נחרצות: פתרון הקבע יושפע לחלוטין ממה שיקרה בהסדר הביניים. מי שחושב, כמוכם, שיוכל בעתיד להגיע לפשרה טריטוריאלית, למשל, בשטח שבו כבר ניתנה לאוכלוסייה אוטונומיה, טועה ומטעה. זה יהיה בלתי אפשרי. ראו כמה קשיים קיימים כבר עכשיו כשישראל מנסה במשא-ומתן לתקן מעשי רשלנות קשים שנעשו באוסלו. הערבים טוענים: אבל אתם כבר חתמתם על משהו שונה, ועל זה מתנהל המאבק עכשיו. איך לענות על הבעיה הזאת? כדי שלא לחסום את דרכנו בפני פתרונות בעתיד, יש רק דרך אחת, שסמכויות רשות האוטונומיה לא יחולו כבר מלכתחילה על אזורי ביטחון חיוניים לישראל – אזורי ההתיישבות היהודית, אזורים שחופפים, לעתים קרובות, צירי תנועה בעלי חשיבות אסטרטגית לישראל, בסיסי צה"ל בשטחי האימונים שלו. על תטעו, אמרו זאת כבר עכשיו, לא תוכלו לעשות זאת אחר כך. ההתיישבות היהודית בירושלים, ביהודה, בשומרון ובחבל-עזה היא כיום המחסום האחרון שעומד מול סכנת הקמתה של מדינה פלשתינית שנייה מערבית לירדן. אתם, אנשי מפלגת העבודה, הרי עמדתכם המוצהרת היא נגד הקמת מדינה פלשתינית ממערב לירדן, כך לפחות אתם טוענים. לכן צריך היום להפסיק את האפליה שיצרתם כלפי ההתיישבות היהודית ביהודה ובשומרון, בעיר העתיקה ובעיר-דוד, על הר-הזיתים ובמורדות הר-הצופים. יש לחזק את ההתיישבות הזאת, להשלים תשתיות, לעודד הצטרפות משפחות יהודיות נוספות, להשלים סלילת כבישים. אולי תקל עליכם מבחינה מצפונית העובדה, שכבישים אלה משרתים בעיקר את האוכלוסייה הפלשתינית. הרי ממילא אתם מגייסים היום בעולם כספים למדינת אש"ף, בכלל זה לכוחותיה המזוינים, הכוללים מחבלים באלפיהם, שיתחילו בקרוב להגיע על נשקם. בכנס של ראשי המגבית קרא שר החוץ הישראלי ואמר להם: הגיע הזמן להקים עכשיו את UNITED JERICHO APPEAL. זאת אומר שר בממשלת ישראל. זאת הוא אומר בין חלום למשנהו, בין הזיה לרעותה. אל תחכו, הפסיקו את האפליה. מתיישבי יש"ע, לרבות בקעת-הירדן ורמת-הגולן, הם המגינים על תושבי ירושלים, שפלת החוף, הדרום ואצבע-הגליל, ולא להיפך. אל תחכו, הכינו אותם לעמידה במצור, שאתם באיוולתכם מכניסים אותם לתוכו. אל תעמדו מנגד, אל תפקירו אותם. מדובר בכ-150,000 נפש ביחד, חלוצים אמיתיים. כל דור וחלוציו; אלה החלוצים של הדור שלנו. אין הבדל בין הבקעה לשומרון ובין יהודה לגולן. כל מאמציכם להטיל פירוד לא יצלחו, כי לכולם אתם מועידים אותו גורל. אנחנו שומעים ללא הרף את הצהרות רב-המרצחים ערפאת על הקמת מדינה פלשתינית. לישראל, פרט להתיישבות היהודית אין כל מענה. בדרך המוטעית שהלכתם זה בכלל לא תלוי בכם. לכן, אתם צריכים להחליט היום, ואף להזהיר פומבית את בעל-הברית החדש שלכם מפני הכרזה על מדינה פלשתינית או נקיטת צעדים בשטח, שמביאים דה-פקטו להקמת מדינה כזאת, ולהודיע שצעד כזה יביא לסיפוח מיידי לישראל של האזורים מיושבי היהודים באזורי הביטחון.
אני מזהיר מפני סכנות נוספות, כתוצאה מהסכם העקרונות שחתמתם עליו: א. לא יהיה אפשר להחזיר את המצב לקדמותו אם ציפיותיכם לא יתגשמו, כי לא סיכמתם זאת מראש; ב. לא יהיה אפשר למנוע מצב שכל טריטוריה פלשתינית תהיה בסיס טרור שצה"ל לא יוכל להיכנס לתוכו, כי לא תבעתם אחרת; ג. לא יהיה אפשר למנוע פגיעות במשק המים, במים שמגיעים לביתו של כל אזרח בישראל, כי נתתם לאש"ף שליטה במים; ד. יהיו פגיעות חמורות בחקלאות ובתחומים כלכליים אחרים. תהיה החמרה במצב הכלכלי במקום גן-עדן המובטח; ה. תהיה עלייה גדולה בהוצאות הביטחון ובעומס הביטחוני על כל אזרח, לרבות בשירות המילואים. תזכרו כאן מה שנאמר לכם מעל הדוכן, זה בדיוק מה שיהיה; ו. תהיה התערערות מערכת היחסים עם ערביי ישראל ומדינות ערב השכנות, כתוצאה מכל חיכוך בשטח. יש סכנות רבות נוספות, שכבר הוזכרו. אך מעל כל הסכנות, קיימת הסכנה לחייהם של אזרחי מדינת ישראל. מצב הביטחון הולך ומחמיר. זו מערכה קשה, אך הייתם יכולים להצליח יותר לולא ניסיתם להוליכנו בכחש. זה הכחש המונע מכם להסיק מסקנות. הנה כמה דוגמאות. אתם חוזרים ואומרים ללא הרף: ארגוני הטרור רוצחים ופוגעים באזרחי ישראל כצעד נגד השלום. וכי לא רצחו קודם? יש לי פה רשימה. עוד לא חשבו על שלום, עוד לא חשבו על תהליך של שלום – רשימה שלמה, דפים שלמים – –
– – של מעשי רצח של אותם ארגונים, ללא שום קשר, זה לא נגד השלום, זה נגד יהודים ונגד אזרחי ישראל, לא נגד השלום, אל תטעו. אין ירידה בפעולות הטרור, וכבר ניתנו כאן המספרים. דבר חשוב נוסף, בניגוד למה שנאמר, גם אש"ף פועל. נכון, ה"פתח" לא פועל עכשיו במישרין נגד יהודים, אבל הוא פועל נגד ערבים. מי רצח את שעבאן, מי רצח את ספתאווי? מי רצח אותם? לא אנשי "פתח". אבל אש"ף פועל. החזית העממית של חבש, החזית הדמוקרטית של חוואתמה. מה היה האירוע עם אופנוע הים מצפון לנהרייה? האם זה לא היה אש"ף? מה היו ההופעות האלה בפני הציבור בישראל: אש"ף לא פועל? אחד הארגונים בתוך אש"ף, ה"פתח", לא פועל. הוא לא פועל נגד יהודים. נגד ערבים הוא ממשיך לפעול.
אנשי "פתח" עוברים ל"חמאס", כך גם ימשיכו בעתיד. צריך להבין שמאוד יקשה על ה"פתח", אפילו רצה ואפילו ירצה – והרי אתם מאמינים להם – להילחם בארגונים אחרים כדי להגן עלינו. אפילו רק מהסיבה, שבאותן משפחות, יש בהן אנשי טרור, בניהם וקרוביהם משרתים בכל ארגוני הטרור. יש שם בנים שמשרתים ב"פתח" ויש כאלה שבחזית העממית ויש המשרתים אצל חוואתמה ויש שם אנשי "חמאס". ומה יהיה מחר, כשלא נהיה בשטח? מי יבצע פעולות מנע? מי ירדוף אחרי רוצחים פלשתינים נמלטים? הרי פעולות הטרור יכרסמו בכל הסדר. אתם מאמינים בהסדר הזה. הרי עצם העובדה שלא נקטתם צעדים מראש נגד אפשרות של טרור, תכרסם בהסכם שאתם רוצים לקיים. למען הדור הבא – אני רוצה להשתמש במה שאמר ראש הממשלה – למען הדור הבא, לו היתה בכם מעט אחריות, הייתם צריכים לנהוג אחרת. אנחנו נמצאים באופוזיציה, אתם בממשלה. האחריות, לצערי, היא עליכם. אומנם אין אל מי לדבר, אבל – – –
אני אומר: אתם נמצאים בממשלה, עליכם האחריות. אנחנו באופוזיציה. אנחנו שוללים את ההסכם הזה. היינו מגיעים להסכם טוב יותר. מה שאנחנו יכולים לעשות, זה מה שאנחנו עושים. אנחנו מציעים, ואתם לא שומעים. אנחנו מזהירים, ואתם מתעלמים. לכן אין לנו אמון בממשלה הזאת. ואולי בכל זאת, אולי בכל זאת, תקשיבו לדברים שאנחנו אומרים לכם.
מה שקורה, שבגליל הפסיקו לבנות.
לא בנושא זה. אנשים שתומכים בטרור באופן גלוי – – –
זה היה חמור אז וזה חמור היום.
הם טרוריסטים עכשיו, והיו בזמן שהייתי בממשלה, ונאבקתי בעניין הזה. זה אחד הדברים החמורים שעשתה הממשלה ההיא ועושה הממשלה הזאת.
אתה אומר דבר שאין לו – – –
אתה רוצה ציטוטים של דברים של החברים שלכם, שנאמרו בחוץ-לארץ בזמן ששמיר היה ראש הממשלה? אלה הדברים הכי חמורים. והדברים רשומים.
אדוני היושב-ראש, כנסת נכבדה, ממשלת השמאל הנוכחית יכולה לציין מדי יום משהו, משהו חדש, לצערי תמיד משהו שלילי. יום יום והמחדל שלו – בירושלים, בתענכים, בחבל-עזה, בגבול הצפון, בלב השרון; נושא נושא והכישלון שלו – האבטלה, החקלאות, הכלכלה, פיטורי עובדים ומינויים פוליטיים גסים, שלא היו דוגמתם, אפילו בשנים הקשות של ממשלות המערך בעבר; הונאת העולים, אפליית שכבות המצוקה. היום אנחנו עוסקים בדבר, שהוא בשורש הווייתנו בארץ-ישראל – בעניין ההתיישבות. לא סוד הוא, לצערי, שהיחס להתיישבות בכלל בארץ השתנה. חלפו השנים והזמנים שזכורים לי כילד, כנער, כאדם צעיר בארץ-ישראל, שגל התרגשות היה פוקד אותנו למשמע הידיעה על הקמת יישוב יהודי נוסף. לכמה אנשים אכפת מה קורה בחבל-תענך שבעמק-יזרעאל? "מקום ליד השטחים", כפי שאמר מר רבין. מי יודע משהו על המתיישבים שם, גברים ונשים, מגדלי הבצל והשומר בשדות, מי יודע עליהם, על מתיישבים אלמונים אלה, שעליהם שומעים רק כשנרצח מישהו מהם בידי מרצחים ערבים? כמה אנשים מוטרדים כאן, בבית-המחוקקים הישראלי, ממצבם של הקיבוצים מפלסים וברור-חיל? מה אתם יודעים בכלל על מה שקורה בהתיישבות היום? זו אינה בעיה מפלגתית, זו בעיה לאומית. נכון, אתם אינכם בודדים בבורותכם ובחוסר העניין שלכם בהתיישבות. אני עצמי ניהלתי בעניין זה מאבק חסר פשרות, כחבר ממשלה, במשך 15 שנה, פעמים רבות בעצמי. אבל, מה שאתם עושים עכשיו חמור יותר. אתם מאיצים את התהליך. מכם לא נדרש לעשות; מכם נדרש רק דבר אחד: לא להפריע, לא לחבל במאמץ ההתיישבותי הנוכחי, שהחלה בו ממשלת הליכוד. בין יתר החלטותיה החשובות, החליטה ממשלת הליכוד לעשות מה שניתן לעשות רק בעת גלי עלייה גדולים. מתן פתרונות לשאלות לאומיות, כמו חיזוק היישוב היהודי בגליל, יישוב יהודים בוואדי-עארה, הפיכת הנגב למרכז יהודי גדול, התגשמות חלומו של בן-גוריון – גם את זה נטשתם. כל אלה יכולים לקרות רק כשמאות אלפי יהודים עולים ארצה. כשהתמניתי, לפני כשנתיים וחצי, לשר הבינוי הצגתי בפני הממשלה, ובפני ועדות בכנסת, בין היתר, את התוכנית לחילוצה של נצרת-עילית מן הכיתור על-ידי הפיכתה מהעיר שהיא היום, בת 37,500 תושבים, לעיר בת 90,000 נפש בתוך שנים מספר. זאת תוך מתן פתרונות דיור וסיוע ליישובים הערביים בעיר נצרת, עין-מאהל, משהד, א-רינה – – –
אדוני היושב-ראש, לצערי, לא כל ראשי הערים יודעים מה שמתרחש בעריהם, בעיקר אלה שאוהבים להתעסק בפוליטיקה ולא בתושבי עירם. אני חוזר לתוכנית לגבי נצרת-עילית. זאת תוכנית שעובדה יחד עם ראש העיר, קולט העלייה הגדול, מנחם אריאב. את הבנייה ליהודים הפסקתם. בעכו, יחד עם ראש העיר אלי דה-קסטרו, עיבדתי תוכנית, שהוצגה ואושרה אף היא, למתן פתרון לכ-500 משפחות ערביות מהעיר העתיקה, על-ידי בניית שכונה מודרנית מחוץ לעיר וטיפוח העיר העתיקה כמרכז תיירות לרווחת התושבים כולם. כמו-כן סיכמנו על הקמת כ-7,000 יחידות דיור בעכו-עילית, ליד הכפר אל-מכר. את הבנייה הזאת ביטלתם.
את המשך הבנייה במצפים, מהמעשים הגדולים ביותר שעשתה ממשלה כלשהי בישראל, שעשינו בשנים 1981-1978 – חיסלתם, שלא לדבר על כרמיאל וצפת. בוואדי-עארה היתה לממשלה היהודית הלאומית תוכנית לבנייה נרחבת של כ-10,000 יחידות דיור, דבר שהיה משנה מן הקצה אל הקצה את המצב הביטחוני המתערער בוואדי-עארה. בקציר השארתם, אני מניח שבכוונה, 400 בתים גמורים ללא תשתית. את הבנייה הזאת עצרתם. למה? כך נהגתם גם בגלבוע, ביטלתם הקמת יישוב שעליו החלטנו במקום שבו מצב הביטחון מידרדר מיום ליום. מדוע? את הבנייה בוואדי-עארה ובגליל הפסקתם, כדי לזכות ברוב חוסם של שתי מפלגות לאומניות אנטי-ציוניות. על-ידי כך סיכנתם את הרוב היהודי בצפון, שאליו הגענו אנחנו במאמץ גדול. היום במחוז הצפון יש בסך הכול 856,000 תושבים, שמתוכם 431,000 יהודים, 425,000 לא-יהודים. בפעם הראשונה הגענו לזה. במחדלכם המכוון בגליל התחלתם בסלילת הדרך לתביעה ערבית לאוטונומיה בגליל. בצפון ובוואדי-עארה – מעשיכם אתנן למפלגות האנטי-ציוניות. אבל למה הפסקתם בנגב? בנגב, שבו החזרנו את הברק לעיני האנשים ועשינו גדולות, היתה לנו תוכנית שאושרה, להפוך את באר-שבע לעיר בת רבע מיליון תושבים, כיום כ-140,000 תושבים. הכול עצרתם, מדוע?
אני לא מזהה אם זה אותו פרופסור – – –
הכול עצרתם. הכול. מדוע אינכם מנצלים את מה שעשינו, ועל בסיס הבנייה מפתחים את התעשייה ואת שאר מקורות התעסוקה? הרי מי אני שאסביר לכם איך בנו בארץ-ישראל. תמיד – קודם כול מדרך-רגל יהודי, זה דבר ראשון. אחרי זה לאט לאט תעסוקה, ואחרי זה לאט לאט ובסבל תשתית. כך בנו. כך בנו את הארץ. כך אתם בניתם כשעוד הייתם בונים, לפני שהתחלתם להחריב ולהרוס. עצרתם הכול והפניתם את מאמציכם למרכז הארץ. כך הפכה ממשלה, שיישוב הנגב והגליל היה בעבר הרחוק חרות על דגלה כיעד מרכזי, לספסרית קרקעות בשפלת החוף הצפופה. אני פונה אליכם שוב: הנושא איננו מפלגתי, הנושא הוא לאומי; עצרו, עצרו, שובו אל הציונות.
אני מציע לכם ליצור תעסוקה. עוד לא הקמתם מפעל אחד. כאשר אנחנו בנינו בתים, הבתים עשו תעסוקה.
אם תמשיכו כך, לא תהיה עלייה, לא תהיה תעסוקה, לא יהיה שום דבר.
ציונות חדשה. לא היתה ממשלה עלובה כמו הממשלה הנוכחית.
דבר נהדר, מתוכם רק 12,000 ביהודה ובשומרון.
אתם אפילו לא יודעים לספור.
אתם מדברים על אוטונומיה לערבים בגליל?
– – – אני מציע לכם אוטונומיה.
סליחה, אדוני – מפני שבמשך שנה שלמה המערך אמר להם, בכל העיתונים הרוסיים, בכותרות לרוחב ולאורך: אל תרכשו דירות, אנחנו ניתן לכם דירות. נו, מה הם נותנים?
אני אגיד לך מדוע, כי זה צריך לשמש – – – דה-פקטו היום בירת פלשתין שבדרך, וצריך להשאיר פתח אל ירושלים, זה העניין.
גברתי היושבת-ראש, כנסת נכבדה, יכולתי למלא את הדקות העומדות לרשותי ברשימת פעולות הטרור של השבוע האחרון: ירייה ודקירה ואבן. היושב-ראש היה קוטע אותי באמצע הרשימה מחוסר זמן, ומספסלי השמאל ובעלי בריתם, חברי שתי המפלגות הלאומניות הערביות, האנטי-יהודיות והאנטי-ציוניות, היו צועקים: גם אצלכם היה טרור. נכון, וגם זאת ניתן היה למנוע. תבעתי זאת פעמים רבות. לכן, היום אדבר על מה שאצלנו לא היה ואצלכם יש. היום אדבר על תרומתכם שלכם, תרומתכם נטו, להידרדרותה של ישראל מבחינה ביטחונית. שישה חודשים הם פרק זמן קצר, וראו מה הספקתם, מה כבר הצלחתם להביא עלינו, מה אצלנו לא היה ואצלכם היה. כנס "חמאס" בהשתתפות אלפי אנשים במשך שעות, שבו השתתפו מחבלים מזוינים במסדר, לא מישהו שעובר ברקע לרגע, במסדר במהלך הכנס, במכללה האסלאמית בעזה, שבו נקראו הערבים לרצוח יהודים. זה אצלנו לא היה ואצלכם היה. ואם לא ידעתם, תחליפו את המטה הכללי. מי יכול לסמוך על הערכות מצב בנושאים יותר רציניים? ואם ידעתם ולא פעלתם, לא חיסלתם את המזוינים, הרי אתם יודעים כמה מאמץ משקיעים אחר כך וכמה דם משלמים, ולא עצרתם אותם לפחות. אם כך, תחליפו את עצמכם. ערערתם מוסכמות ביטחוניות. קחו את הערכות המצב של צה"ל, צה"ל של היום, צה"ל של ימי הרמטכ"ל הקודם, את משחקי המלחמה – היכן אפשר להגן, היכן הם קווי העצירה ברמת-הגולן, ביהודה ובשומרון. למדו מה אמרו ראשי המטות המשולבים האמריקניים, אנשי צבא מקצועיים, שאינם מנסים לרחרח ללא הרף מה חושב הדרג הפוליטי. תקראו מה כותב אלוף משנה אמריקני, איש מקצוע; הדבר פורסם לפני כמה ימים, איש מקצוע, אני חוזר, לא עסקן. אני מצטט: מבחינה ביטחונית, צבאית, ישראל היא המדינה היחידה בעולם שבמלחמה כוללת אין לה שום מרווח טעות, וכל שגיאה הכי קטנה יכולה לגרום לה מפלה ולהמיט עליה חורבן. תוכנית הנסיגה שלכם ברמת-הגולן שומטת מאתנו את קו העצירה – אני משתמש במונח צבאי – גורמת לנו לאבד את המכשול שבנינו במשך שנים. זה ברמת-הגולן. תוכנית האוטונומיה שלכם תביא לאובדן קו העצירה ביהודה ובשומרון. תוכניתכם לעזה תחסל את החיץ, שהוא כל כך חשוב, בין חבל-עזה לבין סיני. אני מכיר אתכם, אתם בוודאי מייד תגיבו: אבל אסד אמר, חדאם הבטיח. אני מציע לכם ללמוד מה אומרים האמריקנים. הרי אתם כל כך רוצים להיות דומים לאמריקנים. הרי זה מהמאוויים הכי גדולים שלכם. מעניין מה הם אומרים בסוגיה הזאת. אני מצטט את שר ההגנה האמריקני דיק צ'ייני. הוא אומר: הצהרות, ואף כוונות, אינן ואסור שיהיו הגורם המכריע בהערכות המצב, אלא היכולות של אויב פוטנציאלי. אתם מדברים על הערכות מדיניות, אתם מנסים לנחש מה חושב אסד ומה חושבים קרוביו או יורשיו, אתם מנסים לחשוב מה חושב מנהיג ערבי אחר. זאת בכלל לא השאלה הרלבנטית בעניין הזה. אתם מדברים על הערכות מדיניות, אני מדבר אתכם על הסכנות. למטה הכללי חובה אחת, לומר באיזה מצב עלינו להימצא אם וכאשר יופר השלום ותפרוץ מלחמה. אתם מביאים לזלזול בסכנות, וכולנו נשלם את המחיר. הפסקתם את המאבק נגד חימוש מדינות ערב. אתם שותקים והשתקתם את יהדות ארצות-הברית. לא התניתם את המשא-ומתן בעצירת מירוץ החימוש. אינכם משתמשים במשא-ומתן כבמנוף לעצירת החימוש במזרח התיכון. איזה מנוף יותר טוב יכול היה להיות מאשר המשא-ומתן? ואפילו לתפיסתכם, הגורסת נסיגה ברמת-הגולן, לא יצרתם שסתום ביטחון כמו תביעה, שנוכח החלשתה של ישראל על-ידי אובדן נכסים אסטרטגיים בגולן, אני אומר לתפיסתכם, אני מתנגד לכל נסיגה ברמת-הגולן, חייבת סוריה לצמצם את כוחות היבשה שלה ולסגת מלבנון. לא הסתפקתם בשיתוף מאבקה של ישראל מול החימוש הקונבנציונלי. היום, הרחקתם לכת והסכמתם לחתום על פירוק הנשק הכימי, כשהערבים, בתוכם המסוכנים שבאויבי ישראל, עירק וסוריה, לא עושים זאת. הם בכלל מחרימים את האירוע הזה. לפחות הייתם צריכים להתנות זאת בחתימה ערבית גם כן. לא חשבתם על זה כלל.
בדרך כלל אני לא עונה על קריאות ביניים מהסוג הזה. אבל אני אומר, כשמדובר בחיים של אזרחי ישראל, אני הייתי מציע ללמוד קצת משהו. טוב ללמוד, האמן לי, זה חשוב.
גם בעניין לבנון עוד תשמעו ממני פרק מתאים.
שמעת ותשמע. לפחות הייתם צריכים להתנות זאת בחתימה ערבית גם כן. צריך ללמוד משהו. כשעוסקים בחיים ובקיום של מדינה, דילטנטיות, בורות, חוסר ידיעה, זה דבר מאוד מסוכן. גם זה לא היה מספיק. הסדר חימוש הוא כללי, וצריך להקיף את כל מדינות האזור ואת כל סוגי הנשק: כימי, ביולוגי, גרעיני וכמובן נשק קונבנציונלי. מכרתם בזול. בהפרידכם בין ארגוני הטרור הרצחניים, ה"חמאס" ואש"ף, נתתם לגיטימציה למרצחים הגדולים ביותר, אש"ף ו"פתח", וערערתם את הרגשת הזכות של אזרחי ישראל להגן על חייהם.
לא קראתי את כל מה שעשיתם. אין זמן.
ואתם מוכרים את הביטחון תמורת הבטחה של כסף.
ליצור מקומות תעסוקה אתם לא יודעים. אתם מתנהגים כאילו לא הייתם ממשלה יהודית. לכן מה שנשאר לכם זה לשוב ולפנות את השלטון.
לא היתה ממשלה מסוכנת כזאת לישראל ולעם היהודי כמו הממשלה הזאת, וחבל שהיא קמה.
אני רוצה לתקן אותך. המשפט האחרון שאמרת, מה שאמרתי בזמני לגבי הדרום, זה היה לפני השלום, אבל לגבי מה שאמרת במשפט האחרון – אין בו דבר של אמת. אני הצעתי עוד באוקטובר 1982 לסגת בהסדר אל האזור הנוצרי שבדרום-לבנון.
גברתי היושבת-ראש, אני מבקש – – –
אני הצבעתי על אזור ביטחון אחר, שהיה מונע הרבה ממה שקורה עכשיו. לכן כדאי שתדייק.
לא טעיתי. גברתי היושבת-ראש.
אתה טועה. אני תמכתי בהסכם השלום עם מצרים.
הסכם שלום שיכול להביא שלום, ולא את המעשה שאתם עושים היום.
מה עם מירוץ החימוש? לא ענית על שום דבר.
אדוני היושב-ראש, בני משפחתו החמה והמלוכדת של מוטה, כנסת נכבדה, רק שבוע חלף מאותו יום שבו היה מותו של מוטה הידיעה המדהימה ביותר שיכולה היתה ליפול עלינו. זעזוע קשה אמיתי. מאז לא היה לנו יום שקט אחד, והיום בשבוע זה הוא הנורא מכולם. ארץ יפה ונפלאה יש לנו, אך ארץ קשה, ארץ אוכלת יושביה. מבחוץ חרב אויב, מבפנים יד איש באחיו. במציאות הזו, שלא השתנתה זה למעלה מ-100 שנים, חי ופעל מוטה גור. רק בראי התקופה אפשר להבין את דרכו של האיש המיוחד הזה. לא הייתי חברו של מוטה. דרכינו הצטלבו פעמים רבות, בתקופות מיוחדות וקשות שרוב יושבי הבית הזה לא זכו להכירן ולעולם לא יוכלו להבין אותן. פגישות, פעילות משותפת שנמשכה שנים, לעתים ארוכה, לעתים קצרה, לעתים רק חלפנו זה על פניו של זה, לעתים לא אמרנו שלום זה לזה. לפני שבוע: בית-העלמין בקריית שאול, ליד הקבר הטרי. אני מול ריטה רעייתו. מבט בעיניים, חיבוק, נשיקה: עם כל היריבות שהיתה ביניכם, מוטה אהב אותך מאוד. גם אני אהבתי אותו, השבתי. אני יודעת, מוטה ידע, אמרה ריטה. שני משפטים שאמרו הכול. 1945: יולי לפני 50 שנה, בצומת נגבה, חבורת נערים בני 17. תרמילי גב, מזוודות עץ, מכנסי חאקי קצרים, התרגשות בלב. אנחנו חשים שסיימנו תקופה, ומשהו יתרחש, משהו גדול שאיננו יודעים מהו, שאנחנו נהיה שותפים לו. בינינו אחד, כמעט ילד, בן 15 – מוטה. בעל עיניים עזות, חצופות מעט, מתגרות. פנינו לקיבוץ רוחמה, אז היישוב היהודי המרוחק ביותר בארץ-ישראל. חולפים על פני ג'וליס, כווכב, חוליקאת, בריר, הוג', נוסעים בדרך עפר לאורך ואדי נהדר – ואדי מג'נון. רוחמה: שני צריפים, כמה אוהלים, יישוב יהודי שנהרס על-ידי הערבים וקם, ושוב נהרס על-ידם, ושוב הוקם. אנחנו בשערי הנגב, חבל ארץ מבותר, סחוף רוח ושיטפונות. אנחנו בקורס מ"כים. 1952: ירושלים. שנינו סטודנטים באוניברסיטה, אחרי מלחמת העצמאות. זיכרונות. מי נפל במלחמה, מי עוד אתנו. רבים כבר אינם. פעולות טרור קשות. ברור לנו ששום דבר לא הסתיים. 1954: תל-השומר. אני מג"ד 890, פצוע לאחר פשיטה על הכוחות המצריים ליד דיר-אל-בלח. המצרים סייעו אז לטרור הפלשתיני, שהלך וגבר. לפתע מגיע מוטה לבית-החולים, יושב לידי ואומר בקצרה: אתם נלחמים, יש לכם נפגעים רבים, אני מרגיש שאני חייב להיות אתכם. זה מוטה. מאותו יום הוא היה אתנו. מ"פ ומג"ד בצנחנים במשך שנים של פעולות התגמול ובמלחמת סיני ב-1956. הוא נפצע כשפיקד על הכוח שתקף ופוצץ את מפקדת הכוחות המצריים עמוק בעורף האויב, בפעולת ח'אן-יונס. פשט ברפיח. פיקד על אחד הכוחות העיקריים בפשיטתנו על הצבא המצרי בעזה, שהיתה מוקד לטרור הפלשתיני – טרור היה מגיח משם, מגיע עד פרברי תל-אביב ופוגע בנו קשות. בפעולת קלקיליה, שבאה אחרי רצח שני פועלים יהודים בפרדס ליד קדימה וכריתת אוזניהם, נשא של מוטה בעול העיקרי – פיצוץ משטרת קלקיליה, מטה של הצבא הירדני. אבדות כבדות לשני הצדדים. נסתיימה תקופה. הטרור הפלשתיני מוליכנו למבצע "קדש" ב-1956, ואחר כך אל מלחמות אחרות. במבצע "קדש" מוטה מג"ד בחטיבה שלנו, מסתער וכובש את נח'ל, עומד בראש הכוח שנקלע לקרב המר במיתלה. חרף הפגיעה ברגלו, צונח עם גדודו בא-טור בואכה שארם-אל-שיח'. הצנחנים – אז גדוד 890 ואחר כך חטיבת הצנחנים, יחידות אחוזות סופה. מפעולה לפעולה, ממבצע למבצע, אנחנו מבצעים כמעט לבדנו את פעולות התגמול. חטיבה אחת, וקודם לכן גדוד אחד, הקנו לצה"ל רמת לחימה, ערכי לחימה ושיטות לחימה שלא ידע לפני כן. הצנחנים פעלו, קבעו סטנדרדים חדשים של לחימה וסחפו את כל צה"ל אחריהם. נדמה לי, שבשנים ההן, שנות פעולות התגמול, כשהיינו מפקדי הצנחנים באמצע שנות ה-20 לחיינו, אז הותוותה, במידה רבה, דרכנו. ובחבורת המפקדים הזאת בלט מוטה כמחנך, כמפקד וכלוחם עז נפש. איש של עקרונות, ישר עם עצמו. דרכו מאז ידועה. הוא הצטיין כמח"ט גולני, כרמ"ח מבצעים, משחרר הר-הבית, אלוף פיקוד הצפון, רמטכ"ל צה"ל, שר בממשלה. כל תפקיד – ברצינות הגדולה ביותר. זיכרונות של פגישות ועוד פגישות. לפני שנתיים, באזכרה ליד אנדרטת הצנחנים, מוטה מחבק את לילי רעייתי ואותי ואומר בקול חנוק: הביטו מסביב, כמעט רק אנחנו נשארנו מאותה תקופה. דמעות היו בעינינו, זלגו על לחיינו. גם זה היה מוטה. איש מיוחד היה מוטה. גם כשהיה חלוק עליך, גם כיריב, ידעת, שיש על מי לסמוך, יש על מי להישען. הוא הבין מה שרבים עדיין לא מבינים, שכדי להגיע לשלום עם ערבים, שלום שכולנו רוצים בו, צריך קודם כול שלום והסכמה רחבה בין יהודים. מעולם לא הסתכלתי עליו כעל יריב פוליטי. בהביטי בו תמיד עלה לנגד עיני אותו לוחם גדול של הימים ההם, אותו חייל אמיץ לב. בימים הקשים שלפנינו הוא יחסר לכולנו.
אולי תכניס להצעת החוק גם את הבנות הערביות, ואז יצביעו בעד.
אדוני שר המשפטים, ברשותך. נניח שבהסכמים קודמים, שהתחילו לדון בהם לפני 18 שנה, נעשתה טעות. צריך לחזור על הדבר הזה היום? הרי בכל דבר שעושים היום מייד מנפנפים במה שהיה אז. שמענו זאת בעניין תביעה שלא תבענו אז לקצץ בחימוש המצרי. זאת היתה טעות, אבל חלפו הרבה שנים, דברים השתנו, למה להיאחז בדברים האלה?
ברשותך, אדוני שר המשפטים, אני רוצה להביא לידיעתך, שבין אלה הנקראים עקורים יש בין 220,000 ל-250,000 שהיו בגדר פליטי 1948 וישבו במחנות ביהודה ובשומרון, ועברו או הועברו לצד השני.
אני מצטער מאוד, הייתי בישיבת סיעה שטרם הסתיימה.
אני מקווה שזכותי תישמר לי.
כבוד היושבת-ראש, כנסת נכבדה, ראשית אני רוצה להתנצל וגם להודות על שאפשרת לי בכל זאת לדבר. אני תומך בהסכמי שלום עם כל מדינות ערב, ובוודאי עם ירדן. במשך עשרות שנים חזרתי ואמרתי: יש לנהל משא-ומתן עם המדינה הפלשתינית שכבר קיימת, והיא ירדן. הזהרתי שכל משא-ומתן שלא עם ירדן, בגבולנו המזרחי, יביא להקמת מדינה פלשתינית שנייה ממערב לנהר הירדן. מדינה כזאת, אפילו קטנה וחלשה, תהיה זרע למלחמה הבאה. ואכן, הסכמי אוסלו, שהליכוד שלל ושולל, הביאו לכך שהמדינה הפלשתינית השנייה קמה לנגד עינינו. ולא די בכך. בהסכם וושינגטון הכירה ממשלה בישראל בפעם הראשונה באורח פורמלי במעמדה ובתפקידה המיוחד של ירדן במקומות הקדושים למוסלמים בירושלים. ישראל קיבלה על עצמה בפעם הראשונה התחייבות הנוגעת למעמד הקבע של ירושלים, בהבטיחה להעניק עדיפות גבוהה לתפקיד הירדני ההיסטורי במקומות הקדושים. ההסכמה הישראלית שניתנה השבוע הינה מרחיקת לכת מאחר שהיא קובעת עובדות גם לגבי ההסדר העתידי בירושלים. כל זאת ללא משאל עם, בלי בחירות ובלי להביא להחלטה מוקדמת של הכנסת, הממשלה או הקבינט. קשה להבין שקיימת מידה רבה כל כך של אטימות לב, של זלזול עצמי, של קיהות, של העדר כל רגישות לעניין הלאומי, של בורות ועוינות לכל עניין יהודי, לכל קשר למסורת ולהיסטוריה היהודית. יש לה, לממשלה הזאת, יחס של כבוד לכל דת, חוץ מאשר לדת ישראל. בעיני הממשלה הזאת לכולם זכות כזאת או אחרת על הר-הבית, לירדן, למרוקו, לסעודיה, לערפאת, לכולם, חוץ מאשר לעם היהודי. קשה להאמין שצריך להזכיר לממשלה יהודית בירושלים, שעל הר-הבית יש זכות רק לעם אחד, לעם היהודי. זה המקום, הר-המוריה, המקודש ביותר לנו זה קרוב ל-4,000 שנה. ירושלים היא בירתנו רק בגלל הר-הבית. בליל הסדר אומרים אנחנו "לשנה הבאה בירושלים" רק בגלל הר-הבית. אם התיישבנו בארץ-ישראל ולא באוגנדה ולא בארגנטינה, זה רק בגלל הר-הבית, בגלל "ארץ ציון ירושלים", כדבר המנוננו הלאומי. מי שמוכן לוותר על השליטה בהר-הבית, בעצם כבר עכשיו מוכן נפשית ומחר יהיה מוכן לוותר גם ממשית על הכול. עד 1967 לא היה הר-הבית בידינו. אבל לפני 1967, לפני מלחמת ששת הימים לא איבדנו אפילו לשנייה אחת את החתירה המתמדת לשוב יום אחד להר-הבית. אני זוכר שלפני שנים רבות הייתי עולה עם בני להר-ציון והייתי אומר בהצביעי על הר-הבית: הר-הבית שלנו, אבל עוד לא בידינו. הייתי עומד שם ומשקיף בגעגועים אל הר-הבית. לכן, התוצאה הכי חשובה של מלחמת ששת הימים לא היתה כיבוש סיני, לא כיבוש רמת-הגולן, אלא שיבתנו למקום קודשנו, הר-הבית.
ביום שחרור ירושלים, כאשר נשמעה הבשורה "הר-הבית בידינו" מפי מח"ט הצנחנים אז מוטה גור, נלחמתי עם אוגדתי בסיני. אני זוכר את פני החיילים למשמע הבשורה. לא אשכח זאת לעולם. איש סימפתי הוא המלך, מעורר כבוד ואהדה. מי ייתן ונוכל להתקדם עמו להסכם שלום ממש. אך מה לזה ולמקום הקדוש לנו ביותר? הייתי רוצה להצטרף אל התומכים בהסכם עם ירדן, אבל לא אוכל לתמוך אם לא תהיה הבהרה בעניין הר-הבית; הבהרה בנוסח שאומר אותו עכשיו או בנוסח דומה: ירושלים בירת העם היהודי ומדינת ישראל תהיה לעולם מאוחדת ובריבונות ישראל. חופש פולחן דתי מלא יישמר לבני כל הדתות, אך ללא סוברניות דתית או תפקיד או מעמד לגורם מדיני זר כלשהו. ויתרתם עד הסנטימטר האחרון של חולות סיני – מתריס ראש הממשלה מדי פעם בדברו או בפנותו אל אנשי הליכוד. והוא עצמו, ראש הממשלה, ויתר עד הסנטימטר האחרון של נשמת היהדות. אם לא נשנה את ההחלטה בעניין הר-הבית, הר-הבית שוב לא יהיה בידינו. תודה רבה. (הישיבה נפסקה בשעה 14:17 ונתחדשה בשעה 15:09.)
חבר הכנסת אלי דיין, עם כל הכבוד, אתה לא שומע. אני שמח שאתה קורא מה שאני כותב.
אם אתה רוצה לדייק, אני מציע שאתה תעיין, תקרא ותעיין – – –
אבקש להעיר הערה בעקבות ההערות שנשמעו כאן מאחור מספסלינו אנו. האדמות שלהם. פעם אחת ולתמיד, תכניסו לכם את זה לראש.
אני לא אבקש זאת. אני רוצה פשוט לומר משפט אחד בלבד – האדמות שלהם. אני רוצה לומר לך, שבמשך השנים, מהימים שהיו באים הגובים של הקרן הקיימת, כבר שילמו דמי החכירה למינהל את ערך הקרקעות האלה מעל ומעבר. אני זוכר את הימים האלה. הם היו באים אז לגבות את ההיטלים האלה. האנשים החזיקו בקרקעות, הם עיבדו את הקרקע הזאת, הם שמרו עליה, ואין לאף אחד שום זכות ושום זכות מוסרית לבוא ולומר שזה לא שלהם. אני בכלל התחלתי בכל הנושא הזה; אני זוכר שזה היה בעניין בית-שאן, היה צריך להגדיל את בית-שאן, אבל בית-שאן גובלת ביישובים מסביבה. קראתי לקיבוצים האלה ואמרתי: תשמעו, אתם מחזיקים בקרקע הזאת עשרות שנים, מהימים הכי קשים בבית-שאן, לא נראה לי מוסרי ליטול מכם את הקרקע. קחו אתם ותבנו בעצמכם, תשכירו או תמכרו, זה שלכם. אני מודה בזה. זה נראה לי דבר די פשוט. בעקבות זאת גם העברתי בזמני את התקנות, שהיו, לדעתי, הרבה יותר צודקות מהתקנות הנוכחיות.
אחר כך הסתבכו הדברים. אני לא הצלחתי להעביר את זה. אני לא רוצה להיכנס לזה עכשיו כי אין לי כאן זכות דיבור כרגע, אבל אני מנסה לומר, שאנשים שישבו על הקרקע במשך עשרות שנים – יש להם זכות מלאה. עוד לא ראיתי מישהו, בעל קיוסק, או חנות מכולת, שלוקחים ממנו.
אתה לא המבין היחיד. אתה מבין בתקנות. אני מבין בהרגשה של האנשים שחיו על אדמתם.
אני מבקש לומר, שבאותה מידה זה נוגע גם למושבים. מה זכות – – –
יכול לעמוד קיוסק על אם הדרך שנים, ואיש לא יפגע בו.
לא הורידו אף אחד שקיבל ביד – – –
המלחמה שבה שיתפתם פעולה עם רוצחי ישראל בעיצומה של המלחמה. אנשי אש"ף אומרים בביירות כי אתם תקוותם האחרונה.
גם עכשיו אתם משתפים פעולה עם רוצחי יהודים.
אדוני היושב-ראש, כנסת נכבדה, אני בעד הסדר שלום עם כל מדינות ערב. בוודאי הייתי שמח לחתום ולתמוך בהסכם שלום עם ירדן. אלא שככל שחלפו הימים ומתקרבת שעת ההצבעה, אני מרגיש שלא אוכל להרים ידי בעד ההסכם הזה. והתלבטתי הרבה. יש הרבה סעיפים בהסכם, שאסור היה שיהיו בו, וסעיפים חיוניים הנעדרים ממנו, כמו: אי-קביעת הגבול בינינו לבין ירדן בקטע שבין ים המלח לעמק בית-שאן. אין אזכור על זכותנו ההיסטורית בעבר הירדן המזרחי, בארץ הגלעד, הבשן והחורן, נחלות השבטים ראובן, גד וחצי שבט המנשה. עניין הפליטים הפלשתינים והצורך ליישבם ולשקמם בארצות מגוריהם הנוכחיות איננו מופיע בהסכם. לעומת זאת, ישראל מוסרת מים, חרף מצוקתנו הקשה, ללא כל צורך. יש עוד סעיף, שפשוט אינני יכול להבין כיצד לא עמדה הממשלה על כך שהוא ייכנס להסכם, והוא: אי-הכנסת סעיף שמוציא מחוץ לחוק את ארגוני הטרור, לרבות ה"חמאס". ממשלת ישראל אפילו לא תבעה זאת. כל אלה הם משגים, משגים קשים, אבל ניתן אולי לעבור עליהם. כל אחד רוצה להרים ידו בעד שלום. אני בעד שלום לא פחות מאשר מישהו אחר בבית הזה, וראיתי את כל אימי המלחמות ומוראות המלחמות. אבל יש סעיף אחד, דבר אחד שאותו אינני יכול לקבל בשום פנים ואופן, והוא: מתן מעמד ותפקיד פורמלי לירדן בהר-הבית, המקום המקודש ביותר לעם היהודי. שום עם בעולם לא היה עושה זאת. שום אומה בעולם לא היתה מעזה לחשוב שיש לה זכות, בדורה שלה, לוותר על נכס היסטורי, לאומי, יהודי, שאין מקודש ממנו. רק גורם אחד העז לעשות זאת, אדוני היושב-ראש, זו רק הממשלה הזאת. אני אומר שבלי משהו מקודש לא נתקיים פה. אני מצטער מאוד, כי רציתי להיות בין אלה שירימו את ידם ויתמכו בשלום. אדוני היושב-ראש, אני לא יכול לתמוך בהסכם שבו ישראל מוותרת, וללא צורך – – –
– – – מוותרת וללא צורך – –
– – ומכירה ונותנת מעמד פורמלי למקום המקודש ביותר.
זה שזה קיים – זה דבר אחר. מעולם זה לא הוכר בחוזה רשמי בין מדינות. אין זכות לשום ממשלה ואין זכות לדור שלנו. אנחנו דור אחד בשלשלת הדורות. דור אחד. זה פרק זמן קצר מאוד של דור אחד, ואין לנו שום זכות שבעולם לוותר, בשם הדורות הבאים, על המעמד של המקום המקודש ביותר לעם היהודי. אין לנו מקום אחר כזה. דרך אגב, אין לשום עם מקום כזה. לשום עם בעולם אין מקום כזה. לכן, לצערי, עם כל הכאב, כך אצביע. אדוני היושב-ראש, התלבטתי ארוכות. הרגשתי פשוט שאינני יכול להרים יד בעד הסכם שמביא לוויתור על זכותנו המוחלטת והבלעדית על המקום המקודש ביותר לעם היהודי, הר-הבית. תודה.
800 היחידות נבנו בימי ממשלת הליכוד – – –
הרי אלה הדירות שבנינו במשך שנתיים – – –
06 זה דבר שתוכנן עוד בימי הממשלה הקודמת – – –
800 היחידות האלה בוצעו. 06 תוכנן על-ידינו.
אדוני שר המשפטים, אש"ף מבצע מעשי רצח, גם עכשיו, של ערבים שהוא חושד בהם בסיוע לישראל. הנה רצחו ערבי המשרת במשטרת ישראל. אם כן, איך אש"ף לא מבצע מעשי טרור?
אדוני השר כשר המשטרה, בעקבות ההערה הזאת, מאחר שאני חושב שיש פה איזו חקירה התלויה ועומדת נגד – – –
אדוני היושב-ראש, כנסת נכבדה, למען האמת לא התכוונתי לדבר כאן היום וחיכיתי לשמוע את דבריו של יושב-ראש סיעתנו. אבל, כששמעתי את דבריו של השר שחל חשבתי שאולי מוטב שאומר בכל זאת כמה מלים. עוד בנובמבר 1977, מכובדי השר, התרעתי על הסכנה שבתוכנית האוטונומיה. ההבדל הוא, שאני התרעתי, ואתם ביודעין תומכים בסכנה הזאת. זהו ההבדל. אני מציע, ביום מן הימים, כשאפשר יהיה, לפתוח את הסטנוגרמה של אותה ישיבה מ-1977, שם הצבעתי אכן על הסכנה והצעתי דרכים כדי למנוע את הסכנה הזאת, ובראש ובראשונה על-ידי התיישבות יהודית מסיבית. ואכן עשינו זאת, אני מודה, לא מספיק, אנחנו נשלים זאת כשנחזור, אני מקווה שבמהרה. עשינו, ולכן חיים היום 141,000 יהודים ביש"ע. אני רוצה גם להודות לכם על כך שבשנה האחרונה, תחת ממשלתכם, גדל מספר המתיישבים היהודים ביהודה ובשומרון ב-10.3%, ובשנה הראשונה לשלטונכם, כבר אז הייתם די פעילים, הוא גדל ב-10.4%. אנחנו רוצים לברך אתכם על כך.
מכובדי השר, כדי שלא תהיה מוטרד, לא תדאג יתר על המידה, יהיו עוד הרבה יותר. אתם מדברים על התנהגות אחרת? גם אתה כאן, כבוד השר שחל, דיברת על התנהגות אחרת. אולי אני אחזיר אתכם למלחמת לבנון לרגע. ודווקא חשוב לי לצטט את בעל בריתכם של היום, את הרוצח ערפאת. אני מציע לעיין ב"דברי הכנסת" מיום 22 בספטמבר 1982; ציטטתי אז כאן את דבריו של המרצח הזה, שאמר שאתם – כך הוא אמר – תקוותם האחרונה. אז אתם מדברים על הדברים האלה? אתה דיברת על מלחמה בטרור. על איזו מלחמה בטרור אתם מדברים? הנה, נרצחו שני יהודים; נכון, מתנחלים שדמם הותר. זה נכון, אבל אפילו מתנחלים שדמם הותר, האם אטימת בית קטן אחד ליד מסגד, ואני לא בטוח אם ירו מהמסגד או מאותו בית קטן, זה נקרא מלחמה בטרור? הלא תבושו.
אדוני היושב-ראש, כנסת נכבדה, אני מקווה שאסב את תשומת לב המפריעים שהזמן הזה הוא על חשבונם.
כמי שלא זוכה לכך לעתים קרובות, אני בוודאי לא אתנגד. לאלה שהתבטאו השבוע, הייתי קורא לכם בשם אחד: המפרקים. אתם עובדים שעות נוספות. בעוד שר משרי הממשלה מודיע על פינוי היישוב היהודי בחברון, מודיע עסקן הסתדרותי על פינוי המתיישבים היהודים מחבל-קטיף.
עוד לא בניתם בית, עוד לא בניתם מאומה ביוזמתכם, אבל כולכם כבר מפרקים ומפנים. אולי תבנו קודם משהו? רבותי, הרי כאן צרחתם וצעקתם על בנייה מיותרת. למזלכם השארנו לכם קצת דירות. אפילו את זה לא הבנתם. בשטח מתרופפת האחיזה היהודית מיום ליום. ברמאללה – משטרה עירונית ללא מדים, ובג'נין החלו להופיע לפתע שוטרים מיריחו לבושי מדים. ביקורי קרובים, הסבירו לנו. ובתוך ישראל של לפני 1967, בתחומי "הקו הירוק", שהיה ולא יחזור עוד, כבר ניתן אישור לאנשי ביטחון פלשתינים לנוע חמושים. מאחזי צה"ל מפורקים ואף נבזזים על-ידי האספסוף הפלשתיני. הייתי מאוד שמח, מכובדי שר המשטרה, לקחת אותך, להראות לך מאחזי צה"ל המפורקים ונבזזים על-ידי אספסוף פלשתיני. ומעל הכול – הודעות ראש הממשלה, שנועדו להביא לבידודם של המתיישבים היהודים ביש"ע, להטיל בהם דופי, להשחיר פניהם. אלה שעומדים היום בקו ההגנה האחרון של ישראל, לפני דחיקתה לגבולות 1949, ניצבים היום לפני שתי בעיות: בעיה אחת – קשיים גדלים והולכים בשל הטרור ובשל החרמתם על-ידי הממשלה. הממשלה בוחרת בכל דרך צינית כדי להקשות עליהם את חייהם. אולי אתם רוצים דוגמה טובה? אני אתן לכם דוגמה טובה: ציר חוצה-שומרון, שיש בו תאונות כמעט יום-יום, נפגעים בו רבים, איננו מורחב. למה לא מורחב? כדי להקשות את חיי היהודים, אולי תיפול רוחם. והבעיה השנייה – איומי הממשלה לפנות את צה"ל ממרכזי הערים. אני רוצה לומר לכם: פינוי צה"ל ממרכזי הערים יפגע פחות במתיישבים היהודים. המתנחלים, שנואי נפשה של הממשלה הזאת, שהיא נגד כל דבר יהודי, ידעו להגן על עצמם. גם אם צה"ל יפנה את השטח, אני מודיע לכם: הם יישארו שם, ולעזרתם יבואו מאות ואלפים של מתנדבים, הכול לפי החוק, כמקובל במדינות דמוקרטיות, כמו שההורים שלנו עשו עוד בשנים עברו כדי לסייע ליישובים מבודדים וקטנים.
לעזרתם יבואו מאות ואלפים של מתנדבים, שיסייעו ל-141,000 המתיישבים, שבתוכם 82,000 ילד, להגן על עצמם. אם צה"ל, כתוצאה מהוראת הממשלה – צה"ל מבצע את הוראות הממשלה – שתגיע להסכם עם בעלי בריתה, מרצחי אש"ף וערפאת בראשם, יפנה את חברון, אני רוצה לומר לכם משהו, אל תתפלאו: היהודים, 500 במספר היום, יישארו שם, ואליהם ינהרו מתנדבים מכל קצות הארץ, כמו שהיה נהוג בעבר – –
– – מתנדבים לסיוע בהגנה על הנפש והרכוש ביישובים מרוחקים ומבודדים. אני רוצה לומר לכם, שאני משוכנע, שאם הרוב היהודי יופקר על-ידי הממשלה, היישוב לא יקטן בשטחו אלא יגדל בשטחו. תאמינו לי, הוא יגדל בשטחו וייווצר רצף יהודי מבית-הקברות העתיק – מה שנקרא היום "בית-הקברות הספרדי" – דרך תל-רומיידה ובית-הדסה ובית-רומנו לחצר-היהודים ולמערת-המכפלה, ודרך הקסבה המזרחית לקריית-ארבע. זה מה שיהיה.
אני חשבתי עד עכשיו שאתה מייצג גם אינטרסים יהודיים. לא ידעתי – – –
רבותי, כשיהיו בחברון 5,000 יהודים, ובעזרת השם יהיו בחברון 5,000 יהודים, וזה נוסף על קריית-ארבע, אז יהיה שקט גם שם. ואני רוצה לומר משפט לראש הממשלה. שמעתי את ראש הממשלה אומר: על 450 יהודים בחברון מגן כוח צבאי הגדול מן המספר הזה. אדוני ראש הממשלה, הנעדר מכאן, צה"ל בחברון איננו מגן על 450 יהודים אלא על היסטוריה יהודית בת 3,800 שנה; על זה הוא מגן שם. אותם 500 יהודים שיושבים שם היום הם אלה שמאפשרים לאלפי יהודים לבוא ולהתפלל במערת-המכפלה. אני שמח לבשר כאן, זה בוודאי ישמח אתכם, שמספר היהודים הבאים להתפלל במערת-המכפלה גדל משבוע לשבוע, כי יש בסיס יהודי בחברון, ותמיד יהיה. פינוי צה"ל ממרכזי הערים. הסכנה העיקרית היא ליישובים בתוככי "הקו הירוק" – את זה כדאי שתבהירו – שאינם ערוכים להגן על עצמם. כשצה"ל ייסוג מקלקיליה – בכפר-סבא החיים לא יהיו נורמליים עוד; וכשיפנה את טול-כרם – בכפר-יונה ובנתניה יכה הטרור שבעתיים; ומי שיפנה את ג'נין – יקבל טרור מוגבר ב"תענכים" ובעפולה.
היה זמן בארץ הזאת – אני לא רוצה לחזור לכל מה שהיה – שהיה כבוד לחיים של יהודים. היה זמן שהיה מחיר לחיים של יהודים והיה כבוד לחיים של יהודים. תאמין לי, ואני מתייחס אליך בהרבה מאוד כבוד, את הקריאות האלה לא היית משמיע. וזה יחזור, הזמן הזה יחזור, ושוב יחזור כבוד לחיים של יהודים, אפילו אם אתם לא רוצים.
וכשתוחלף הממשלה – ואני מקווה, בקרוב – אני רוצה לומר לכל אלה שיש להם ספקות: משימתה הראשונה תהיה להעלות את מספר היהודים ביש"ע מ-141,000 לחצי מיליון. זו תהיה המשימה הראשונה, זה יהיה השלב הראשון, ואז, סכנתה של מדינה פלשתינית שנייה ממערב לירדן לא תהיה קיימת עוד. ובינתיים, נוכח כל מה שקורה, את הממשלה הזאת, שניסית כל כך להגן עליה, אדוני השר, יש להוריד. תודה רבה.
אתם תתחבקו עם כל רוצח, אבל עם יהודי – לא.
אני לא הייתי שם שלוש שנים. אתם כבר – – –
אתם שיתפתם פעולה עם אש"ף בזמן מלחמה.
שיתפתם פעולה עם אש"ף בזמן מלחמה.
מה שהייתי צריך לעשות, עשיתי לכם. בלי זה כבר מזמן הייתם – – –
אדוני היושב-ראש, כנסת נכבדה, אינני זוכר מצב שבו התערער הביטחון הפנימי במדינת ישראל במידה כזאת כמו עכשיו. המצב הנוכחי מערער את כושר עמידתם של היהודים – – –
אדוני היושב-ראש, כנסת נכבדה, אינני זוכר מצב שבו התערער הביטחון הפנימי במדינת ישראל במידה כזאת כמו עכשיו. המצב הנוכחי מערער את כושר עמידתם של היהודים ומביא למעגל קסמים מסוכן. ככל שהטרור הפלשתיני מפיל בנו חללים רבים יותר ומשתולל במרכזי ערינו, מתכרסם והולך הביטחון העצמי של היהודים. האויב שומע אז קול ענות חלושה, וממהר לתקוף אותנו שוב. כדי להפסיק זאת צריך לעצור ולומר: עד כאן. אני אומר לכם: זכרו, לא את השלום הם רוצחים, את היהודים הם רוצחים. צריך לנתח, בלי חשבון מפלגתי, עסקני, את המצב שנוצר, להודות בטעויות שנעשו, לא לצורך ניגוח אלא כדי למצוא את התשובות הנכונות, וזה דחוף, כי זה כבר מצב חירום. לא אתאר עכשיו 120 שנות טרור ערבי, שהפך אחר כך לפלשתיני, שירד ועלה, ובדרך-כלל ירד בכל פעם שקמנו להכות בו והצלחנו בכך. זה שנים מספר הלכה ונעלמה היוזמה ההתקפית שלנו מול הטרור הזה, והיא נעלמה כמעט לחלוטין בשנתיים ויותר האחרונות, מאז מכהנת הממשלה הזאת. כל יהודי חייב לשאול את עצמו: איך זה קורה שבמשך 13 החודשים האחרונים נרצחו כ-100 יהודים במיתות שונות ומשונות בידי ה"חמאס", "הג'יהאד האסלאמי", וגם ה"פתח", בשעה שהממשלה הזאת הבטיחה שבא קץ למאה שנות טרור והגיעה עת השלום? אני יודע שמייד תשאלו: ומה אתם הייתם עושים? מה, אצלכם לא היה טרור? וזאת תשובתי: גם ממשלות האחדות הלאומית וגם ממשלת הליכוד האחרונה לא עשו די הצורך. אפשר היה לעשות הרבה יותר, ובכל זאת אין שום דמיון במצב. היה הרבה פחות טרור, היו הרבה פחות קורבנות. בידי ישראל היה אז חופש פעולה לפעול בכל מקום. היום, בעקבות ההסכם שחתמתם עליו, שללתם זכות זאת מישראל, ואז לא הובטח שלום. מה אנחנו היינו עושים? – ראשית היינו עוצרים, בוחנים הכול מחדש נוכח הכישלון עד היום, ובוחרים דרך טובה יותר, שמבטיחה שלום עם ביטחון. אנחנו היינו מקשיבים לאזהרות שירותי המודיעין כולם, וגם לאזהרות האופוזיציה שנשמעו כאן במשך כל השנה האחרונה, שחזרו ואמרו: ערפאת לא יילחם בטרור, ערפאת לא יילחם ב"חמאס", ערפאת אינו רוצה להילחם ב"חמאס", הוא רוצה בהם כשותף פוליטי. לערפאת יש אומנם עניין – –
– – שבשטח שהוא נמצא בו יהיה שקט, אבל גם שם הוא לא מצליח. אבל בירושלים ובמרכז הארץ יש לו עניין רב בהגברת הטרור; כך הזהירו ועוד מזהירים שירותי המודיעין של ישראל. אנחנו במקומכם היינו מקשיבים להם – – –
אנחנו במקומכם היינו מקשיבים להם. אנחנו הרי חולקים על ההסכם עם ערפאת מיסודו, אבל לשיטתכם, היינו משאירים בידינו את הזכות לבצע פעולות מנע, מרדף והענשה של מחבלים בשטחי האוטונומיה; לא לחזור לעזה אלא לחדור לעזה כשצריך, כדי לחסל שם מחבלים ומפקדיהם. לפי כותרות בעיתונים, ואנחנו רואים כאלה בימים האחרונים, לא מחסלים טרור. אני יודע, אתם מסבירים: אבל ערפאת לא יכול. זה נכון, לא יכול, ולא רוצה, אבל על זה היה בנוי ההסכם שלכם. אתם צריכים להחליט: נכשלתם בהערכתכם, או פשוט רימיתם. תבחרו אתם, תחליטו אתם מה אתם רוצים. אנחנו במקומכם לא היינו נכנסים לפאניקה ולא היינו מודיעים על תרופת הפלא החדשה שלכם, ההפרדה, שהיא איוולת חדשה. הרי המלחמה בטרור וההפרדה הן דבר והיפוכו. איך יפעלו שירותי הביטחון שלנו, שאינם יכולים להיכנס לקלקיליה או לשכם או לטול-כרם? להיפך. אם תמשיכו בתוכניתכם – שבעיני היא פסולה מלכתחילה, אבל אתם, לצערי, היום הממשלה – ביהודה ובשומרון, אנחנו היינו אומרים לכם שלא להכניס יותר מאשר משטרה לשמירת חוק וסדר – אמרתי את זה כאן, מעל הדוכן הזה, בספטמבר בשנה שעברה – אבל היינו משאירים את האחריות למלחמה בטרור בידינו ואת זכות הכניסה לכל מקום כדרך של שגרה לכוחות הביטחון שלנו. אנחנו במקומכם היינו מוודאים, שהביקורת במעברים תהיה אמיתית ולא פיקטיבית כפי שהיא כיום, ואני אומר את זה בכאב. אני הייתי חייל הרבה שנים, אני אוהב את הצבא, אבל לו באתם, כפי שאני עושה, והסתובבתם בנקודות הביקורת, הסתכלתם על המאהלים, ראיתם מה קורה שם, היה פוקד אתכם זעזוע כפי שהוא פוקד אותי. הייתי מוודא שהביקורת במעברים תהיה אמיתית ולא פיקטיבית כפי שהיא כיום. תעמדו שם פעם אחת, תסתכלו, אני עושה זאת לעתים קרובות; מספר היוצאים והעוברים במעברים אסור שיעלה על אלה שאפשר לבדוק ביעילות. הרי זאת פיקציה מה שקורה שם, ואני לא נכנס, כרגע, לשאלה האם צריך להיות סגור או פתוח. יש דעות שונות בנושא הזה. אנחנו במקומכם היינו מוודאים שהחיילים ייראו כחיילים, אלה החיילים של כולנו; שהלכלוך ייעלם. ראיתם בטלוויזיה את החיילים שישבו ליד הבניין שבו נרצח וקסמן; איך הם נראו שם? באילו ערמות זבל הם שכבו שם? אחר כך מתפלאים על כמות הקורבנות שיש. את זה היינו עושים במקומכם, ואני אומר זאת מתוך כאב. היינו מוודאים שהחיילים ייראו כחיילים, שהלכלוך ייעלם, שהדגלים הקרועים יוחלפו בחדשים והמשמעת תחזור. אתם הבאתם לפוליטיזציה של הצבא, אנחנו נפסיק זאת. מפקדי צבא – ואני אוהב את צה"ל, שירתתי 28 שנים בצה"ל ועשיתי את כל הדרך שם – יילחמו בטרור ולא יעסקו בהסברת עמדות הממשלה. זה לא עניינו של שום דרג צבאי. אנחנו במקומכם היינו מפסיקים לדבר על אויבי השלום. לא את השלום הם רוצחים – את היהודים הם רוצחים, ואתם יודעים זאת. כיצד קורה שכאשר הממשלה מבטיחה לציבור שהשלום בפתח, דווקא אז מתבצע בלב תל-אביב הפיגוע החבלני החמור ביותר שהעיר הזאת ידעה אי-פעם? איני רוצה, ולא באתי לכאן להאשים איש זה או אחר. אני מאשים את שחיקתה של תפיסת עולם שביסודה היה כלל ברזל אחד במשך שנים רבות: מדינת היהודים קמה כדי להבטיח שחיי היהודים לא יהיו הפקר וביטחון היהודים יהיה בידם הם ולא בידי שום גורם אחר. בשם תפיסת העולם הזאת – ואני פונה אליכם במיוחד, מפלגת העבודה, ששלטה שנים רבות במדינה – נלחמו, חירפו את נפשם, נפלו ונפצעו לוחמים רבים בצה"ל, מהטובים שבבנינו. היתה לי הזכות – – – סימנת שאפסיק?
בדרך כלל אינני מרבה לעמוד כאן, אבל מבחינתי אני מוכן להפסיק.
היתה לי הזכות להילחם אתם בפעולות התגמול הרבות – מקיביה ועד קלקיליה, מעזה ועד לקונטילה, מהסבחה ועד המוצבים שמעבר לכינרת, מח'אן-יונס ועד לג'נין – עשרות מבצעים קשים ומורכבים. יושבים פה חברי כנסת מכל המפלגות, ואחד מהם יהיה זה שבוודאי ישיב כאן מייד, שפעלו אתי בשליחותה של הממשלה באותן שנים, כי אצל דוד בן-גוריון חיי יהודי אחד שקולים היו כנגד כל הערבים גם יחד. נניח זאת בצורה גלויה. המנהיגים של אז – בן-גוריון, לוי אשכול, גולדה מאיר, משה דיין, ישראל גלילי, יגאל אלון, זיכרונם לברכה; אני מדבר על התקופות הארוכות שבהן אתם הנהגתם את המדינה – ידעו היטב את סוד קיומנו כאן. הם ידעו שביטחון היהודים קודם לכול, ובשם ממשלותיהם כאלוף בצה"ל היתה לי הזכות הגדולה לחסל – ואני מדגיש: לחסל; כן, לחסל – את הטרור הפלשתיני בעזה, וזאת מבלי לוותר לרגע על רצוננו בשלום. אם מדברים בכלל מה אפשר להשיג – צריך גם לזכור שרק ניצחוננו הנוסף על הצבא המצרי בעקבות צליחת תעלת סואץ במלחמת יום הכיפורים הביא לנו את השלום הראשון, הוא השלום עם מצרים. בשנתיים האחרונות שברה הממשלה את כל עקרונות הביטחון של אבותיה המקוריים. חיינו הפכו הפקר, ויהודי שואל את עצמו בדאגה, מה ילד יום. שורש הרע נעוץ בהסכם שחתמה הממשלה עם פושע המלחמה ערפאת. אני יודע שיש ביניכם שמלגלגים על הכינוי הזה לראש אש"ף. יש ביניכם שמרחיקים לכת ומוכנים לרוץ וללחוץ את ידו המגואלת בדם יותר מאשר את ידי יריביהם הפוליטיים בישראל, אבל לא תוכלו לשכתב את ההיסטוריה למרות כל מאמציכם. לא תוכלו לחבר לשותפכם לפרס נובל לטרור, סליחה – לשלום, ביוגרפיה חדשה, שונה מזו שקיימת בתיקי המודיעין שלנו, שמחברת את בעל הפרס העולמי עם פקודות מבצע שהביאו לרצח של ילדים ונשים חפים מפשע, שהובילו לחטיפתם ולמותם של 11 מטובי ספורטאינו בידי יד ימינו של ערפאת חסן סלמה, בזמנו. בפקודתו הישירה של ערפאת נרצחו מאות רבות של יהודים וישראלים חפים מפשע. לא צריך להיות חכם גדול, איש מדינה מבריק או איש מודיעין כדי להבין את הדבר האלמנטרי, שברגע שיהודים לחצו את יד מפקד רוצחיהם במשך שנים וחתמו אתו על הסכם, אין ההסכם הזה מבטיח אלא את חיסולם העצמי של היהודים, וההוכחה העליונה לכך היא מעשי הרצח האחרונים שהביאו למותם של חפים מפשע בלב ירושלים, לחטיפתו של חייל בלב הארץ ולפיצוץ בלב תל-אביב. אבל אפילו לשיטתכם, לא הצלחתם לספק, למרות הבטחותיכם, אותה פיסת נייר חסרת הערך שבה חזרתם והבטחתם, ששותפכם לפרס ימחוק את האמנה הפלשתינית השרירה וקיימת הקוראת להשמדתנו כעם וכמדינה. לכן, ככל שאנו מברכים על הסכם השלום עם ירדן, שהיא מדינת פלשתין, ומברכים את מלכה המלך חוסיין, גם השטיח האדום שתפרסו לרגליכם בטקס החגיגי בערבה לא יצליח לכסות את הדם של אחינו הזועק מן האדמה ומוקיע אתכם על שהפקרתם את ביטחונם. תראו לאן הגעתם במצעד העיוורים שלכם, בריצת האמוק להציל את בניין הקלפים הרעוע שבניתם. כאשר חולפים עלינו ימים מספר ללא טרור, אתם מתרוצצים ומריעים: ראו כמה יפה הוא הסכמנו עם ערפאת, צריך למהר ולהביא אותו ליהודה ולשומרון בואכה כפר-סבא ורעננה, פתח-תקווה ותל-אביב. וכאשר באה המציאות הנוראה וטופחת על פני כולנו בהרג פלשתיני חסר רחמים בירושלים ובתל-אביב, אתם באים שוב עם אותה תרופת פלא: צריך למהר ולוותר כדי שהטרור ייפסק. יש משהו עקום, משהו חולה בתשובות האלה, שהן זהות אצלכם בשני המצבים. האויב מריח את חולשתכם, ולכן לא יאחר להכות בנו נוכח רפיונכם. אתם משדרים אליו חולשה כאשר הוא איננו מבין אלא שפה אחת, שפת העוצמה היהודית, שהוכיחה עצמה למעלה מ-100 שנים, עד ששברתם אותה לרסיסים במו-ידיכם. אני חושב, לא את השלום הם רוצחים, את היהודים הם רוצחים. לא אתם תוכלו לתקן את הכלים. לא אתם תהיו מסוגלים להודות בטעויותיכם ההיסטוריות שעלו ועוד יעלו בחיי יהודים רבים. בדרך שאתם הולכים בה זמנכם עבר, גם אם עדיין אינכם מכירים בכך. בדרך שאתם הולכים בה אין לכם זכות לשבת על כיסאותיכם אפילו רגע נוסף אחד.
בהשוואה לעכשיו? כשאני מביט היום על הדברים, בהשוואה לעכשיו? הממשלות הללו מבחינת תפיסת הביטחון היו גדולות בהשוואה למה שקורה עכשיו.
האם ראית אותי מצדיק את זה פעם?
אני רוצה לשאול אותך שאלה. אני תומך בהסכם השלום. את ההסכם הזה צריך לעשות. האם לא היה אפשר לומר בהסכם הזה: תוציאו את ארגוני הטרור החוצה? זה לא עלה כלל.
למה, למשל, לא לשמור על זכותנו לטפל בטרור, אפילו לשיטתכם, כל עוד בני-השיח הנוכחיים לא מצליחים לעשות את זה?
אתה טוען טענות שאין לך אפשרות להוכיח אותן.
הוא תומך בזה; מה יש לו להתקומם? מה אתם – – – בכלל? – – – בעזרת הממשלה, זה פונה לעולם המוסלמי – – –
זה פושע מלחמה בלי כל קריטריון. לא תמצא הגדרה אחרת. על איזה איש אתה מדבר?
אדוני היושב-ראש, כנסת נכבדה, משהו ציני, אירוני כל כך, יש בהצעת החוק שבה אנחנו דנים. הממשלה מניחה על שולחן הכנסת הצעת חוק, בעוד הרשות הפלשתינית כבר מפירה ברגל גסה את רוב סעיפי ההסכם ואינה מקיימת שום חוק. הם מפירים, ישראל שותקת ומעלימה עין, והכנסת מתבקשת לאשר את קיום ההסכם על-ידינו. ערפאת התחייב להילחם בטרור והפר את התחייבותו. מאז נחתם ההסכם עלה מספר הישראלים שנפגעו על-ידי הטרור הפלשתיני ל-162 הרוגים ולכ-800 פצועים. שום צעד לא ננקט על-ידי ישראל כדי להפעיל עליו לחץ, שום תנאי לא הותנה לגבי המשך נסיגתה של ישראל. אפילו ברמז לא נאמר לו, שאם ימשיך במדיניותו הצינית תשקול ישראל להחזיר לעצמה את הזכות לביצוע פעולות מנע ומרדף. שותקים וממשיכים להונות את הציבור. הממשלה בונה כבישים עוקפים כדי למנוע פיגועים, אולי גם כדי לא לנקר את עיני האוכלוסייה הפלשתינית על-ידי תנועת כלי רכב ישראליים בתוכה. סכומי עתק מושקעים בכבישים אלה. אחד מהם הוא כביש עוקף בית-לחם. בעוקף זה – אבל זה קורה בכל העוקפים – יום-יום מותקפים כלי רכב ישראליים, והממשלה הכושלת הזאת אינה מגיבה. הרשות הפלשתינית התחייבה בהסכם לאסוף את כל הנשק ואמצעי הלחימה מהתושבים באזורים שנמסרו לשליטתה. הם לא יישמו את הסעיף הזה. להיפך, רצועת-עזה הופכת למצבור ענקי של כלי נשק, חומרי חבלה תקניים ואמצעי לחימה אחרים. משם מעבירים אותם ליהודה ושומרון, ואף הקימו בסיס "חמאס" בתוככי ישראל, בנגב, שנתגלה במקרה. ערפאת התחייב להסגיר לידי ישראל מחבלים שפעלו אחרי חתימת הסכם אוסלו, ולא עשה זאת. ביריחו בלבד, המשמשת עיר מקלט למחבלים ומקום הכנה של פיגועים, יש היום יותר מ-40 מבוקשים הקשורים לפיגועים בישראלים. ישראל הגישה שלוש בקשות הסגרה בלבד, אבל אפילו על אלה לא זכתה לקבל תשובה. שני רוצחי המעליות ברמלה נמצאים במעצר פתוח ברצועת-עזה. ביריחו נמצאים רוצחיהם של עפרה פליקס ושני הנערים מוואדי-קלט, השם ייקום דמם. אפשר לראות אותם יושבים ושותים להנאתם קפה מהביל בכיכר העיר. זו הפרה חמורה של ההסכם על-ידי הרשות הפלשתינית, שממנה לא נדרש לקיים הסכם כלשהו, בעוד ישראל מחייבת את עצמה בחוק יישום הסכם הביניים, והדבר יכבול את ידיה עוד יותר. ערפאת מכריז, כמעט מדי יום, תוך הפרת ההסכם, על מדינה פלשתינית שבירתה ירושלים, וישראל נאלמת דום. רק התחיל להתממש הסכם אוסלו ב', והפלשתינים כבר מפירים אותו ומשתלטים על אזור B. בירושלים ממשיכים, לפי הוראותיו הישירות של ערפאת, להפעיל את כוחות הביטחון הפלשתיניים – אני מתבייש בביטוי שאני חייב להשתמש בו – תוך הפרה חמורה של ההסכם. עורך עיתון פלשתיני, נושא תעודת זהות ישראלית, מובא מירושלים – והוא רק אחד מאלה שהובאו – לפי הנחייתו של ערפאת, לחקירה קשה ביריחו, ואיש משרי הממשלה לא העז לקום ולזעוק על הפרת ההסכם, החוק וזכויות האזרח. מול כל ההפרות החמורות על-ידי ערפאת, בהעדר תגובה ישראלית כלשהי, כל כך מגוחכת היא הצעת החוק שהונחה על שולחן הכנסת. מה שקורה מעיד כאלף עדים שהממשלה הזאת אסור לה לנהל משא-ומתן מדיני, היא אינה יודעת לנהל משא-ומתן כזה. היא איננה מייצגת עוד את האינטרסים של ישראל, היא חלשה. הסכם אוסלו, שעליו חתמה הממשלה הזאת, פסול מיסודו, אבל גם לשיטתה של הממשלה היא חייבת לעמוד על מילוי כל סעיפי ההסכם. אם כבר היום רוב סעיפי ההסכם מופרים, מה יהיה אחרי שיקבלו הפלשתינים את כל מה שהם רוצים? במה נוכל ללחוץ עליהם אז? במבט מן הצד אי-אפשר שלא להתפעל ממדינת ישראל. 5.5 מיליוני תושבים ועוד כמיליון עולים פוטנציאליים מחבר העמים, ועולים נוספים מאמריקה ומאירופה – התפתחות שאינה פוסקת לרגע. יש כאן הכול: תעשייה מתוחכמת שכובשת שווקים ברחבי העולם, חקלאות של הדור הבא, אמנות, תיאטרון ומכוני מדע ומחקר ידועים. פה אפשר להאזין למיטב התזמורות, ובראשן התזמורת הפילהרמונית, וללהקות רוק וזמר מצוינות. כאן יש מערכת בריאות מפותחת ומערכות חינוך מגוונות, מבתי-ספר לאמנויות ואוניברסיטאות שוקקות ועד לעולם הישיבות שהוקם מחדש אחרי שחרב באירופה בימי השואה. יש כאן הכול. מדינת ישראל ידעה להגן על עצמה ועל עצמאותה בעזרת צה"ל ושאר זרועות הביטחון. פעמים רבות הדפה התקפות וידעה לשלם למתקיפים כגמולם. ישראל, גם קטנה יותר, חלשה יותר, גילתה תעוזה מדינית וצבאית אדירה. נחישותה הרתיעה את העולם הערבי. כל אלה הובילו אותה להישגיה המדהימים. לכאורה, כשבוחנים את הישגיה עד היום, שהושגו כשיד אחת נאלצה להחזיק בשלח, ישראל של היום היתה צריכה להקרין עוצמה. אבל במקום זאת היא מקרינה חולשה וסימני התפוררות. היינו יכולים להיות מדינה יושבת לבטח. מהחרמון צופים אנחנו אל דמשק. מרמת-הגולן אנחנו מרתיעים את הסורים לבל יעזו לתקוף. גב ההר בשומרון מאפשר קיום גבול ביטחון על הירדן והגנה על ירושלים ומישור החוף. קיומה של רצועת ביטחון בדרום-לבנון, אומנם בסיוע מסיבי שלנו, מאפשר חיים לאורך גבול הצפון. ישראל בגבולותיה הנוכחיים היא מדינה קטנה, אבל ביטחוננו בידינו ועצמאותנו מובטחת. על רקע זה מובנת עוד פחות דרך ההתאבדות הלאומית שעליה אנחנו צועדים. נכון, זה לא התחיל היום. ההידרדרות החלה כשישראל לא היתה מוכנה להיאבק באינתיפאדה, כשהיתה יכולה לעשות זאת. היא ביקשה הגנה מארגוני הטרור בדרך של פתרון מדיני, של ויתור. מפני התקפות ה"סקאדים" העירקיים הגנו על ישראל האמריקנים. מפני ה"חיזבאללה" התחננה הממשלה שיגנו עלינו הסורים. מפני ה"חמאס" ביקשה הממשלה שישמור עלינו ערפאת. נגד חטיפות של אזרחי ישראל מירושלים הם מבקשים סיוע מהחוטף עצמו, ג'יבריל רג'וב. על נסיגת כוחות צה"ל המתפנים משכם – אנחנו זוכרים את הפינוי הזה – ביקשו שיפרוש כנפיו מחמוד אל-אלול, שהיה מופקד על פעולות הטרור של אש"ף בישראל. מחסה לכוחות צה"ל הנסוגים מרמאללה ביקש הצבא מאבו-פיראס, שביצע בעבר גם את מעשה הרצח הנורא בכיכר-ציון בירושלים. וברמת-הגולן רוצה הממשלה שיגנו עלינו כוחות בין-לאומיים. כאשר המזרח התיכון נערך לייצור נשק גרעיני והסכנות גוברות, ישראל מזדרזת ומודיעה, שתמורת שלום היא תוותר על כוח ההרתעה שלה, דבר ששום מדינה בעולם לא עשתה. היא עושה זאת, כי מצרים תובעת זאת ממנה. כאשר גובר הצורך בעומק אסטרטגי, בגלל ההתעצמות הצבאית של מדינות ערב, הממשלה הזאת מוותרת על מעט העומק שיש לנו. במקום לתבוע את צמצום כוחן של מדינות ערב, שחתמו אתנו על הסכמי שלום, ישראל משתדלת להשיג בשבילן נשק רב יותר ומודרני יותר. במקום להביא לפיצול – דבר חשוב לנו – בין מדינות ערב, ישראל רוצה להיות המאחדת. במקום להעמיד את מצרים במקומה בגלל עוינותה הנוכחית לישראל, הממשלה מתכרבלת מתחת לכנפיה של מצרים. במקום שידברו כאן, הנה שרינו נחפזים, ממהרים, עולים לרגל – לשם. ואם לא די בכך, הניחה הממשלה על שולחן הכנסת, לפני שבוע או שבועיים, את הצעת חוק יישום הסכם הביניים בדבר הגדה המערבית ורצועת עזה, שבה מכונים אזורים ביש"ע "שטחי המועצה הפלשתינית". השמות יהודה ושומרון, ערש היוולדו של העם היהודי – נמחקים. וזאת בעוד שום שלטון פלשתיני, שום עצמאות פלשתינית, שום זיקה היסטורית פלשתינית לא היו קיימים שם מעולם. איך נעשינו כאלה קטנים? מדינה עם פוטנציאל גדול כל כך הופכת למדינת כיס. מדינה עצמאית שרוצה בכוח להפוך למדינת חסות. וכמדינת חסות אי-אפשר להתקיים כאן.
אדוני היושב-ראש, כנסת נכבדה, זה היה יכול להיות יום אחר, יום של הסכמה לאומית רחבה. זה היה יכול להיות יום של תקווה אמיתית לשלום ולפיוס עם הפלשתינים. זה היה יכול להיות יום אחר, יום שהיינו יוצאים יחד בתוכנית של הסדר מדיני אמיתי, אחראי, רציני, שאין בו כל כך הרבה סכנות – בכל הסדר יש סכנות, אבל פה כמות הסכנות היא מעל ומעבר לכל היגיון ולכל מה שעם יכול להרשות לעצמו – הסדר שאינו דגם ניסיוני בלתי הפיך. לו רציתם, כך היה קורה. אבל לא רציתם. לא הבנתם שגם לשלום צריך הסכמה לאומית רחבה, אחרת לא יצלח.
בשתי שאלות אני נתקל ללא הרף. הראשונה: האם אינך סומך על יצחק רבין, רמטכ"ל ששת הימים? אני מצטער לומר לכם, חברי הכנסת, הכרתי את רבין איש הצבא והערכתי אותו מאוד. אך אין זה אותו אדם. לצערי – ואני אומר "לצערי" במלוא הכנות; לא היה לי מעולם ריב כלשהו עם יצחק רבין, במשך יותר מ-40 שנה – לצערי, לא נשאר מאומה מכל עקרונות הביטחון הציוניים שלו. בשישה ימים שחרר את חבלי המולדת, ביוני 1967. ובשישה ימים, בספטמבר 1993, קרס והתמוטט וחתם על הסכם הכניעה לערפאת בבית הלבן, הסכם גרוע אפילו למי שרוצה פשרה. לא מדובר כאן בעזה ויריחו תחילה, אלא הכול ומייד, לפי לוח זמנים שעליו התחייב, לרבות משא-ומתן על ירושלים ומתן זכות השיבה. והשאלה השנייה: למה לא לנסות? הרי אנחנו רק מנסים. והיה והניסיון לא יצליח, נחזיר את המצב לקדמותו. מה, אתה מזלזל בצה"ל? מוסיפים ושואלים. אדוני היושב-ראש, אני מכיר את צה"ל טוב יותר מרוב היושבים כאן, מימין ומשמאל. השתתפתי בכל מערכות ישראל, ואני רוצה לומר לכם שצה"ל איננו כול יכול. לדוגמה, בימים אלה – 20 שנה למלחמת יום הכיפורים, שרק במחיר כבד ביותר הסתיימה כפי שהסתיימה. וזאת לזכור, היא לא התרחשה במרכז הארץ. אני מזהיר כאן: לא ניתן יהיה להחזיר את המצב לקדמותו, כי לא סיכמתם מראש אפשרות כזאת. יש לזכור, ארצות-הברית עומדת מאחורי ההסכם. הסכמתם לגורמים בין-לאומיים שיעמדו כחיץ בינינו לבין ארגוני הטרור. וכי נפגיז קנדים ואמריקנים ואיטלקים, או נירה בנורבגים, בהולנדים, בבריטים? לא נעשה זאת, ובצדק. מה שעושים הפעם הוא בלתי הפיך, וצריך לדעת זאת. לצערי, עשיתם את הדבר הרציני ביותר בחיינו, בדרך הכי פחות יסודית. גם עכשיו אתם יכולים עוד למנוע הרבה מן הסכנות, אם תעשו את הדברים הבאים: הורידו את דגלי אש"ף מעל חומות העיר העתיקה בירושלים והניפו את הדגל הכחול-לבן. סגרו מייד את מטה אש"ף בירושלים, ב"אוריינט האוס", לפני שהבניין יהפוך לבית הממשלה הזמנית-קבועה של אש"ף, ואל תאפשרו פתיחת משרד כלשהו של האוטונומיה, אחרת תהפוך ירושלים לבירת המדינה הפלשתינית. ישבו יהודים בכל מקום בירושלים. אני מזהיר: כל חלק מירושלים שבו לא יחיו יהודים, לא יהיה בידינו. אל תחזירו פליטי 1967 ומלחמת העצמאות. צה"ל וכוחות הביטחון של ישראל הם שיהיו אחראים לביטחון חוץ ולביטחון פנים, פרט לענייני חוק וסדר שבין ערבים לבין עצמם, וייהנו מחופש תנועה מלא. לא יורשו אנשי אש"ף מזוינים או בלתי מזוינים להיכנס לכל חלק של ארץ-ישראל ממערב לנהר הירדן. אסור שייכנס כוח בין-לאומי. כדי למנוע פגיעות במתיישבים יהודים ולמנוע מלחמה בין יהודים לבין ערבים צריך לקבוע עכשיו שהאוטונומיה לא תחול על האזורים המיושבים ביהודים, צירי התנועה המחברים את הים התיכון עם נהר הירדן וים-המלח, ובין הים התיכון לנגב המערבי ורצועת-עזה. כבישים אלה משמשים את רוב האוכלוסייה היהודית המתגוררת ביש"ע. כמו-כן לא תחול האוטונומיה על אזורי ביטחון נוספים. יהיה רצף טריטוריאלי יהודי. האוטונומיה לפלשתינים, שהיא תוכנית גרועה בפני עצמה, אבל זה מה שחתמתם, תהיה אחת, אך ללא רצף טריטוריאלי, והיא תכלול את מרבית האוכלוסייה הערבית. יהיה חופש תנועה אזרחי לכול, פרט למשטרה הפלשתינית שתוכל לנוע רק בתחומי נפות האוטונומיה הערביות, ובכך יימנע החיכוך העיקרי בין המתיישבים היהודים לבין המשטרה הפלשתינית. אני מתריע, שאם לא נעשה כך תהיה מלחמה ממש בין המתיישבים היהודים לבין המשטרה הפלשתינית. יש לחזק את היישובים היהודיים ביש"ע ולהפסיק את האפליה והקיפוח על-ידי הממשלה כלפי יהודים שחיים שם. ממשלת ישראל, שמגייסת היום כספים ברחבי העולם לאוטונומיה של אש"ף, מפלה היום לרעה אזרחים יהודים החיים באותם שטחים. אני פונה מכאן לאזרחי ישראל תושבי ירושלים ושפלת החוף: דעו לכם וזכרו, לא אתם מגינים על מתיישבי ההר, הם המגינים עליכם. הם, המתיישבים בהר אפרים, ביצהר, בתפוח, במגדלים, באריאל, באלון-מורה, בקדומים ובמקומות אחרים, בבית-חג"י, בכרמל, במעון, בבית-יתיר, בסוסיא ובשמעה שבהר חברון, בנווה-צוף, בנחליאל ובעטרת, בטלמון ובדולב, במעלה ובנילי שבחבל בנימין. הם יגנו על עצמם, הם לא יזוזו ממקומותיהם, הם לא ייכנסו תחת שום שלטון פלשתיני, כאשר אתם, לצערי, תחגגו בריקודים עם מחבלי אש"ף, וחלקכם, לבושתי, עטופים בדגלי המרצחים. אני מדבר אליכם כיהודי אל יהודים, איך יכול להיות שביום אחד, בשבוע אחד, מוחלים על הכול? לעתים עומדים במצבים שבהם אין ברירה, לעתים עומדים במצבים כאלה, אבל מה הם פרצי השמחה האלה, הריקודים האלה? איך יכול עם לנהוג כך? אני יהודי, ואני חושב שהיהודים כפרטים הם אולי המוכשרים ביותר שיש. הם כשרוניים, חכמים, הם תרמו תרומה לעולם בערכי מוסר ובחוכמה.
איני מזלזל במישהו אחר, אני מדבר על יהודים, אני מדבר כיהודי אל יהודים: אין עם שתרם כל כך הרבה, אבל כנראה כעם עוד יש לנו הרבה מה ללמוד. כפרטים אנחנו גדולים, כעם התגלינו בצורה הקשה ביותר. אני אומר שלעתים אין ברירה, אבל מהי השמחה הזו? מהי הרינה הזו? מה הם הכרכור והפיזוז האלה? מעט איפוק, תנהגו בכבוד, תלמדו מהערבים כיצד הם נוהגים. איש מהם עוד לא רוקד עטוף בדגל ישראל, גם לא הייתי רוצה שירקוד עטוף בדגל ישראל, כי זה לא יהיה טבעי לאחר 100 שנות מלחמה. אך מה אתם עושים? אני רוצה לומר לכם: כאשר אתם תחגגו בריקודים, הם יעמדו על ההר, והם לא יהיו לבדם.
מה שתקפנו לא דומה למה שעשיתם.
אדוני היושב-ראש, כנסת נכבדה, ראשית, ברצוני לשלוח בשמי, בשם חברי, ובוודאי אקבל את הסכמתכם, בשם הכנסת כולה, את ברכותינו לאנשי נווה-אטי"ב הצועדים ממרום הגולן בואכה ירושלים כשבלבם, כמו בלבותינו שלנו, חרדה עמוקה לגורל הגולן ולגורלה של ישראל כולה. כמו-כן נשלח מכאן ברכה לגדעון לבנה, ראש היישוב בני-יהודה, השובת רעב זה ימים מספר מול משרד ראש הממשלה, ולאנשי רמת-הגולן ואוהבי ארץ-ישראל המפגינים היום בהמוניהם מול הכנסת. בשבועות האחרונים, מאז נתגלתה ההונאה הגדולה בעניין רמת-הגולן, כולנו נתונים לגלים של הרדמה לאומית, טשטוש האמת וניסיון להחליש את כוח ההתנגדות של מרבית אוכלוסיית ישראל לוויתור של הממשלה על רמת-הגולן ללא צורך, תוך סיכון ביטחונה של ישראל. מבוקר ועד לילה חוזרים ומסבירים לנו: אפשר לסמוך על אסד, הוא עומד בהתחייבויותיו; עד שיש בינינו שכבר הפכוהו לנכס למדינת ישראל. וכשיש לנו נכס כזה, אפשר לוותר על נכסים אסטרטגיים אמיתיים חיוניים תמורת הבטחה לקיים שלום עם ישראל. אני קובע כאן, שהסורים אינם מקיימים הסכמים, ומעולם לא קיימו הסכמים, אלא כשפחדו מאתנו או כשהיה נוח להם. במשך 19 שנה הם הפרו בצורה קבועה ושיטתית את ההסכמים. אתם שוכחים ומשכיחים מה היתה הסיבה לכיבוש רמת-הגולן במלחמת ששת-הימים. הסורים עשו אז כמיטב יכולתם להטות את מקורות הירדן כדי לייבש את ישראל. לא אתם התחלתם בייבוש, אל תתפארו בכך, הסורים קדמו לכם. במשך שנים הם הפגיזו וירו על יישובי הספר שלנו בגליל המזרחי, מנעו את כניסתנו לאל-חמה, שלפי ההסכמים היתה שטח מפורז ישראלי, אחרי פגיעות קשות – בנפש בחיילים ישראלים שהיו בסיור במקום. הם השתלטו על גבעת הבניאס הקריטית בחשיבותה, ועל-ידי זה התאפשר לסוריה לנסות ולהטות את מקורות הירדן. במשך שנים מנעו הסורים באש דיג יהודי בכינרת, ועוד ועוד, וכל זאת נגד ישראל בגבולות שלפני 1967. גם אחרי 1967 הם שמרו על הפסקת אש רק כשהיה נוח להם, והפרו אותה במלחמת יום-הכיפורים, כשסברו שנוצרו מחדש התנאים לחיסולה של ישראל. גם היום, מטעמי נוחות שלהם, בגלל קרבתנו לדמשק, הסורים שומרים אומנם על שקט ברמת-הגולן. אך מה קורה בלבנון? שם עומדים הסורים מאחורי פעילות ה"חיזב-אללה" ושאר ארגוני הטרור הרצחניים. שני שקרים גדולים מושמעים באופן שיטתי כדי להוליך שולל את הציבור היהודי: האחד – השקר בדבר קיום הסכמים על-ידי הסורים; והשני – הוא התקדים, כביכול, של קמפ-דייוויד. אין כל דמיון בין השניים. בסיני אזור מפורז מדברי של כ-200 קילומטר, אני לוקח ממוצע, ותעלת-סואץ כמכשול, דבר שיחייב מהלך של כמה ימים עד להצטברות כוח שריון מצרי בסיני, וייתן לנו שהות מספקת לטפל בסכנה הזאת – מול שעות בלבד שדרושות לסורים כדי לפתח מתקפה מאזור דמשק על אצבע-הגליל, אם נרד מרמת-הגולן. נכון, בסיני פינינו את המדבר וחתמנו על הסכם שלום עם מצרים. שם נטלנו סיכון, ואולי אפילו סיכון גדול, אבל שם נטלנו סיכון. כאן, זה הימור, הימור בגורלו של עם. בפגישתו לפני כשבועיים עם נציגי היישובים בגולן אמר מר רבין: הערבים גילו את נקודת התורפה של ישראל, היא העורף. המלחמה הבאה כבר לא תהיה כמו המלחמות הקודמות, והחזיתות האמיתיות יהיו תל-אביב וחיפה. לסורים יש כמות גדולה של טילים, אפילו קונבנציונליים, אשר יגרמו לנזק אדיר. לא נוכל למנוע את שמנענו בעבר מצד עירק כאשר הפצצנו שם כור אחד. לכן, חייבים עכשיו לעשות שלום. אמירה דומה נשמעה מפיו של מר פרס בתדרכו את ראשי המשלחות אתמול בניו-יורק. שתי האמירות אינן מעשה חוכמה. אמירות כאלה קוראות ממש לאיומים חוזרים מדי פעם, שלא יהיה אפשר לחיות עמם. זו ממש כניעה. אדוני היושב-ראש, השאלה המתבקשת היא אחרת: מה תבע ראש הממשלה מהסורים בתמורה להחלשת ישראל הנובעת מהסרת האיום הישיר על דמשק? האם הוא תבע מהם להשמיד את טיליהם ואת מאגרי הנשק הכימי שלהם, או לפחות לצמצמם למספר סמלי? אחרת, מה הקשר בין השלום שלכם לבין הסכנות שאתם מדברים עליהן? לא דרשתם זאת. אני מתנגד לכל נסיגה ברמת-הגולן. אבל אתם, ששיניתם טעמכם ואתם ששים לנסיגה – אפילו לא תבעתם. יש מי שיטענו, ששטח ועומק רלבנטיים רק לגבי נשק קונבנציונלי – טענה שאני מוכן להפריכה כאן, במקום, תוך ניתוח כל אחת מהחזיתות של ישראל. שלא לדבר על עמדת ארצות-הברית, שטענה כי 500 ק"מ באירופה הם עומק שאין בו די; ופה מדובר ב-25-20 ק"מ. נניח לרגע שהסכנה העיקרית היא מנשק קונבנציונלי. מול אובדן האופציה הצבאית של ישראל ואובדן היכולת להגן על הגליל, האם תבעתם מהסורים לוותר על יכולתם לתקוף, או צמצום דרסטי של כוחותיהם? הרי לסורים כ-6,000 טנקים, כ-3,000 קני-תותח מסוגים שונים, כ-600 מטוסי קרב, כ-110 מסוקי תקיפה. אדוני היושב-ראש, הממשלה בראשותו של רבין לא תבעה זאת. האם תבעתם זאת, או שמא הסתפקתם בהבטחות ובשאלות על מהות השלום? נוצר מצב חמור, ישראל נתבעת על-ידי הסורים לוותר בפועל על שטחים חיוניים להגנתה. הסורים נתבעים על-ידי ישראל להבטיח שיקיימו את השלום. הרי אין כאן כל סימטריה. מדוע לא תלמדו מארצות-הברית גם את הדברים החיוביים? בשנת 1990 אמר מזכיר ההגנה דיק צ'ייני: אנחנו איננו יכולים להסתמך על כוונות הרוסים. כוונות יכולות להשתנות בן לילה. יש להסתמך רק על יכולות של כל אויב פוטנציאלי. אתם יכולים לוותר על יכולת ההגנה של ישראל תמורת הבטחה, תמורת מלה, תמורת נייר. האם אתם מוכנים להסביר כאן, כיצד תיתנו תשובה על האיום הסורי שקיים גם מלבנון, מאז הסכימה ישראל בינואר 1976 לכיבוש הסורי בלבנון? גם אז עשתה זאת ממשלה בראשותו של מר רבין, בלא דרישה להדדיות כל שהיא; למשל: אתם בלבנון – אנחנו ברמת-הגולן. כיום הסכנה פחותה, כי אנחנו נמצאים ברמת-הגולן. הסבירו איך תיתנו תשובה להגנת מערב-הגליל, חיפה, להגנה על מקורות המים; איך תגנו על יישובי עמק-החולה. תסבירו מהי תשובתכם על אלפי הטנקים הסוריים. הרי במלחמת יום-הכיפורים הסורים כמעט הגיעו עד לנהר-הירדן, ובקושי הדפנו אותם. ואז החזקנו ברמת-הגולן. מהי תשובתכם בעניין ה"סקאדים" והנשק הכימי? על מה אתם מדברים, על הבטחות מילוליות, על הסבר איך רואה אסד, בעל-בריתכם החדש, איך הוא רואה את השלום? תנו תשובות אמיתיות על בעיות אלו.
כיום כוחות השדה שלנו אמורים ויכולים להילחם נגד האוגדות המשוריינות הסוריות או העירקיות במרחב רמת-הגולן. כמעט כל נסיגה ברמת-הגולן, ובוודאי ויתור על רמת-הגולן, משמעם שכוחות השדה שלנו יפגשו בסורים ויילחמו בהם במרחב של מטולה בצפון ובית-שאן בדרום.
אני יודע שטוב ונעים ומקובל לבוא ולדבר על שלום. כמי שראה את אימי המלחמות, אני רוצה בשלום לא פחות מכם. אבל אני מוכן לקחת על עצמי את האחריות לבוא ולהסביר את הסכנה שבמסירת רמת-הגולן – לצפון ישראל ולמדינה כולה.
אני לא רואה לנגד עיני נייר כזה או אחר שמגישים הסורים. לכל הניירות האלה אין ערך, הם חסרי משמעות; היום קיימים ומחר אינם עוד. אני רואה לנגד עיני את העוצמה הצבאית הערבית ואת כוונות מדינות ערב, שביסודן לא השתנו.
התפעמתם מדברי הנשיא אסד על שלום של אמיצים. תסלחו לי, אתם מובילים לשלום של פחדנים, לא שלום שמבוסס על עוצמתה של ישראל אלא על חולשת הנהגתה.
הממשלה הזאת אינה רשאית לסכם מאומה על נסיגה ללא בחירות או תמיכה של שני-שלישים של חברי הכנסת. המספר הזה הכרחי, כי ישראל היא מדינה יהודית, כי זו כנסת מדינת היהודים, על-פי מגילת העצמאות שלה. אין בדברי כל עניין של אפליה. יש פה שני לאומים, וטבעי שבני הלאום השני יתמכו בעמדת הלאום שלהם. לכן, או בחירות או תמיכה של שני-שלישים של חברי הכנסת. אם לא כן, אל תדונו בנושא הנסיגה ואל תתקדמו בנושא של הנסיגה ואל תסכנו את ישראל.
אתה קופחת? אני שואל אותך, אתה קופחת?
לא בניתם בית. לא נטעתם עץ. לא סידרתם מקום עבודה אחד.
אדוני היושב-ראש, כנסת נכבדה, טוב שגורשו אנשי ה"חמאס". סוף סוף, אחרי חמישה חודשים מעשה חיובי אחד שהממשלה יזמה ועשתה, בתמיכת ר"צ, מפ"ם ושינוי. לא היה אפשר שלא להתקנא בראש הממשלה רבין למראה עסקניהן של מפלגות אלה שמשתדלים להסביר כמה חשוב היה הגירוש של 400 המחבלים. לו אנחנו בממשלה במקומם, במקום להצדיק גירוש של 400 ראשי טרור הייתם בוודאי מנסים להביא 400,000 איש לכיכר מלכי-ישראל כדי למחות נגד גירושם. כבר ראינו את זה. טוב שגורשו ראשי ה"חמאס"; אומנם בשלומיאליות גמורה, אבל גורשו. חמור מאוד שאתם נותנים, בהצהרותיכם ובחוסר פעילותכם מול ארגוניו של ערפאת רב-המרצחים, לגיטימציה לאש"ף. ארגוני הטרור של אש"ף, ובראשם ה"פתח", הנתון לפיקודם הישיר של "בעלי בריתכם" החדשים, הם רצחנים לא פחות ואולי יותר מה"חמאס". כל ארגוני המחבלים מטרתם הרג יהודים. ארגוני אש"ף, בפיקודו של רב-המרצחים ערפאת, ועוזריו מבצעים את רוב פעולות הטרור. לאחרונה נעשה ניסיון להסוות את העניין, לכן ברצוני להביא לידיעתכם, חברי הכנסת, שבשנת 1992 מתוך 340 פעולות טרור, אני מתכוון לפעולות טרור רציניות, 254 היו פעולות טרור של ארגוני אש"ף, "בעל הברית" החדש, ו-86 פעולות של ה"חמאס" ו"הג'יהאד האסלאמי", שחלק ממנו מופעל על-ידי אש"ף. הם רואים כמטרה, נוסף על רצח יהודים ואחריו, להגביר את הלחץ על ישראל כדי להשיג עוד יותר במשא-ומתן. ואילו ה"חמאס", נוסף על רצח יהודים הוא רואה כמטרה משנית גם שיבוש המשא-ומתן. מבחינתנו מה שקובע הוא הרצח של אזרחי ישראל; כל השאר הוא משני. ובהגנה על חייהם של אזרחי ישראל, אדוני ראש הממשלה, נכשלתם. האופנה האחרונה בשמאלנות הישראלית היא הדרישה להילחם עד חורמה ב"חמאס" כדי לאפשר ויתור, למעשה כניעה מוחלטת לאש"ף. מה גם שהצגת ה"חמאס" כרצחני ומסוכן יותר מארגוני אש"ף, "פתח", החזית העממית ואחרים, היא הונאה ביודעין וכנראה גם בכוונה תחילה, וזאת כדי להכשיר את השרץ. ההיפך הגמור הוא הנכון.
אש"ף כמדיניות חתר תמיד לפגוע בעיקר ביהודים אזרחים חסרי מגן – ספורטאים במינכן, ילדי בתי-הספר באביבים ובמעלות, בני משפחה בנהרייה, זקנים באונייה "אכילה לאורו", ועד למוטי ביטון, השם ייקום דמו, בג'נין לפני זמן קצר. רוצחי ה"חמאס" אינם נרתעים כמובן מטבח אזרחים, אבל הם משתדלים לאחרונה להרוג בעיקר לובשי מדים, וזה לא פחות חמור בעיני. טבחי ה"חמאס" יכולים לקבל כמה שיעורים ממתוני אש"ף. לא במקרה כינה ראש הממשלה מנחם בגין את המתונים הללו "חיות דו-רגליות", ובטעות כינה אותם כך. לנוכח ההיסטוריה שלהם, העקובה מדם יהודים וגם ערבים, הם גרועים מחיות. למה אתם מגישים הצעת אי-אמון כאשר ישראל במצב חירום? – שואלים אותנו. אנחנו מציעים אי-אמון על ההחמרה במצב הביטחון בחודשים האחרונים, בכל מקום בארץ, ובמיוחד בירושלים, שאותה הופכים ארגוני הטרור לבירת המדינה הפלשתינית דה-פקטו, והממשלה מאפשרת להם זאת; אנחנו מציעים אי-אמון על מחדלי הממשלה במשך חמישה חודשים כמעט בכל תחומי החיים. עד כה נכשלתם בכול. נכשלתם בכל הערכות המצב שלכם. רציתם להפריד בין אש"ף בפנים לאש"ף-חוץ, והעליתם חרס בידכם; רציתם להפריד בין "חמאס" לאש"ף, וקיבלתם סטירת לחי מצלצלת, הם יושבים יחד היום. ובתחום אחר, תמכתם ברגע קריטי בנשיא עוין לישראל וליהודים על-ידי התערבות מיותרת במערכת הבחירות בארצות-הברית, אך נבחר נשיא אחר, שיהיה אולי ידידותי יותר, יבין יותר את המצב באזורנו – –
– – כך אני מקווה. דיברתם על תמיכה אירופית מסיבית ולא הערכתם את צביעות העולם כשמדובר בחיי יהודים, וקיבלתם סנוקרת רצינית. נכשלתם בביצוע – גידול של 6.8% במספר המובטלים ביולי–ספטמבר. לא עמדתם בהתחייבויותיכם לשכבות המצוקה. הולכתם שולל את העולים החדשים ולא עשיתם מאומה לטובתם. גרמתם לעצירת העלייה בתעמולת הזוועות שלכם לפני הבחירות.
הבאתם לפיטורים המוניים של עובדים קשי יום, לרבות קציני צה"ל רבים, ולמינוי עסקנים מפלגתיים. לא בניתם בית, לא נטעתם עץ, לא הוספתם מטר אחד של כביש – –
– – לא מחלף אחד מעבר לאלה שהיו בעבודה בזמננו. אפילו לגרש אינכם יודעים. מתוך 415 אנשי ה"חאמס", כ-250 הם אזרחים ירדנים, תושבי יהודה ושומרון. הם אזרחים ירדנים. אותם היה צריך להפנות למקום אחד, כמו בכל מדינה שמכבדת את עצמה, למדינה שהם נושאים את אזרחותה. אפשר היה לפזר אותם במספיק מקומות, לא אפרט את זה כאן. תאמינו לי, אני יודע, אני עשיתי את זה.
ולמה ייגרע חלקה של סעודיה? הרי ראש הממשלה הסביר לנו, שסעודיה ואירן תומכות ב"חמאס". מדוע לא יקבלו גם הן חלק מאותו משלוח?
וגם בלבנון אפשר לחלק, יותר מקומות, ולא צריך את האקט הזה של עמידה בטור של עשרות מכוניות ואוטובוסים ביום אחד. גם את זה אתם לא יודעים לעשות. אם כבר עשיתם משהו טוב, גם את זה לא ידעתם איך לעשות.
ערערתם קשה את יהדותה של ישראל. אתם מעבדים תוכניות חינוך שמערערות את זכות היהודים לארצם. נכנעתם כניעה מחפירה לדרישות שתי מפלגות ערביות לאומניות ואנטי-ציוניות בנושא ההתיישבות בוואדי-עארה, הפסקתם לבנות בנצרת-עילית, בעכו, במצפים בגליל, וגרמתם לעצירת התהליך שבו הגענו להישג כה חשוב, יצירת רוב יהודי בגליל. גיליתם חולשה נוראה במשא-ומתן. ויתרתם, עשיתם מחוות מיותרות. התשובות הערביות עד כה – שלילה מוחלטת. הם רוצים עוד – ואתם תיתנו. עכשיו גם תשלמו לאש"ף כדי שיואיל לחזור לשולחן הדיונים. הרי הוא, לדבריכם, יהיה מושיענו ומגיננו, שיקבל אוטונומיה שהיא מדינה פלשתינית. וכל זאת הספקתם בחמישה חודשים; כל כך הרבה. אני שואל – וכי מגיע לכם אמון? לו היתה השאלה העומדת לפנינו לא הגנת חיי אזרחי ישראל אלא הצטיינות בדיבורים – או-אז הייתם גיבורים בעינינו. איש מאנשי סיעתי לא יחלוק על כך. הו, כמה דיברתם. פרט לזה – לא כלום, מאומה. אומרים לי: אתה עצמך הצעת ממשלת חירום לאומית ובמרכזה העבודה והליכוד. אכן הצעתי. זה היה על דעתי, ואכן הצעתי. גם עכשיו אני סבור שזו הדרך היחידה, ממשלת חירום של מומחים לזמן קצוב ולמטרה מוגדרת אחת – חיסול הטרור על כל ארגוניו, ועדיין ניתן לעשות זאת – –
– – כדי לאפשר בעקבות זאת משא-ומתן אמיתי לשלום.
הצעתי ואני עומד על הצעתי. זו הצעה נכונה. אך זה לא הנושא היום. הנושא היום הוא אי-אמון בממשלת השמאל הנוכחית, שכל מעשיה מחדל ארוך ומתמשך.
אדוני היושב-ראש, כנסת נכבדה, הייתי שר וחבר הקבינט המצומצם במשך 15 שנים. היו ממשלות טובות והיו טובות פחות. אבל דבר נלעג, עלוב, אימפוטנטי, חסר דמיון, חסר תעוזה, חסר כושר עמידה, רופס ומתרפס כמוכם, חברי הממשלה, לא היה בישראל מעולם. בעבר מתחתי לא אחת ביקורת על הממשלות שבהן הייתי חבר, כשלא טיפלו נכון בשאלות ביטחון ובנושאים המדיניים. אבל תרשו לי לומר – –
– – אפילו הבטלן הגדול ביותר בממשלותינו היה בעשר רמות גבוה מכם. אין תחום אחד שבו עמדתם בהתחייבויותיכם ובהבטחותיכם לציבור. אין אפילו תחום אחד. אין. אדוני היושב-ראש, חיפשתי, פשוט אין. את הופעותיכם בפני הציבור כיניתי אז "ההונאה הגדולה". ואכן הצלחתם להונות חלק גדול של העם. הבטחתם תעסוקה לכל דורש, עבודה לכל מבקש. ומה קרה? מאז עליתם לשלטון האבטלה מעמיקה מיום ליום. לא הצלחתם ליצור עד כה אפילו מקום תעסוקה נוסף אחד, פרט למספר מצומצם של עובדי דחק בחורשות הקרן-הקיימת.
אני מזמין אותך, מכובדי, תצטרף אלי לעבודה. אני מציע לך להצטרף לעבודה פעמיים ביום לחליבה, ואם אתה רוצה – גם קצת על הטרקטור. אני מזמין אותך. אולי יימצא אחד שמוכן לבוא לעבודה. אתה מוזמן, ואצלנו לא משלמים שכר נמוך. גם העובדים הערבים כולם מקבלים שכר גבוה, כולם דרך שירות התעסוקה, כולם אוכלים מה שלא קיים בשום משק בארץ – בחדר אוכל אחד עם העובדים היהודים; כולם. אני מזמין אתכם להצטרף אלינו לעבודה. זה טוב לעבוד. אתם מוזמנים.
הבטחתם שרק תעלו לשלטון תפרוץ העלייה ותשוב לממדיה הקודמים, כמו שהיה בימי ממשלת הליכוד. והנה העלייה מדשדשת. רבבות יהודים עוזבים את מדינות חבר העמים ופניהם לארצות-הברית, ובקצב גובר לגרמניה, שבה הולכת ומתפתחת מחדש גולה יהודית. ואתם שותקים. והנציגות הדיפלומטית שלנו שם, בגרמניה, מחרישה ואף מנסה – וכדאי שתלמדו זאת – להגיע להסדר עם הגרמנים על הקלות למהגרים יהודים מאזורים מסוימים ברוסיה. מתכוונים לאזורים שהיו מיושבים בעבר על-ידי גרמנים. והיכן? – בגרמניה. חשבתם שרק יסתכלו בנבחרת הזאת שאיננה, אבל היא תמיד איננה, ומייד ירוצו היהודים הנה ליפול בחיק ה"נבחרת" הזאת. אבל יהודי רוסיה כבר יודעים עם מי יש להם עסק. הרי את אחיהם כבר הולכתם בכחש. בדרום-אפריקה קיימת קהילה יהודית נפלאה, שעומדת בפני בעיות חמורות. ושגרירנו שם מרגיע: רק לא לקרוא לכולם לעלות, זה ירגיז את השחורים, זה יכעיס את הלבנים. לא חשוב עתיד היהודים וגורלם. רק דמיונות הסרק החולניים של משרד החוץ שלנו חשובים. כל גלי העלייה הגדולים ב-15 השנים האחרונות התחילו והתממשו במאמצי ממשלות הליכוד; מברית-המועצות, מאתיופיה וממקומות אחרים, ידועים יותר וידועים פחות. הפסקתם בנייה בגליל ובוואדי-ערה, אחרי שאנחנו, ממשלת הליכוד, הבאנו לראשונה לרוב יהודי בגליל. טוב, לגבי הצפון יש לכם הסבר "משכנע": נאלצתם להפסיק בוואדי-ערה, בעכו ובנצרת-עילית, כי זה היה התנאי של שתי מפלגות לאומניות, אנטי-ציוניות ואנטי-יהודיות לאפשר לכם רוב חוסם.
אדוני היושב-ראש, תאפשר לי לא להשיב.
אני חוזר כדי שיהיה ברור, אם אנשים לא שמעו, שזה היה התנאי של שתי מפלגות לאומניות, אנטי-ציוניות ואנטי-יהודיות, לאפשר לכם רוב חוסם.
אתה הרי הוזמנת למועדון העבודה, למועדון היהודי-הערבי לעבודה.
אבל בנגב, ארץ חלומותיו של דוד בן-גוריון, מדוע הפסקתם את תנופת הבניין שאנחנו התחלנו בה? מדוע? רציתם לעקור את ההתיישבות ביהודה, בשומרון, בעזה ובעיר העתיקה בירושלים. שם לא תצליחו. שם חיים אנשים אמיתיים, גיבורים אמיתיים, בעלי אידיאולוגיה ציונית אמיתית, כמו שהיו הורינו. אנשי ההתיישבות, מתיישבי יהודה, שומרון ועזה ורמת-הגולן, הם ממשיכי דרך הורינו. לא אתם, בכם לא נותר מאומה מהדברים האלה.
אני לא זקוק לשום טובות, אדוני.
לי אין בעיה. לי יש מספיק כלי ביטוי לומר מה שאני חושב.
דרך אגב, חבל, לו היה לי יותר זמן היו גרים יותר יהודים במזרח-ירושלים. מה שקובע זה מה שנעשה שם. כל משפחה יהודית בירושלים, זה מה שקובע.
מפאת קוצר הזמן לא אגע בכל מחדליכם בנושא הבנייה והכבישים. שום כביש לא פתחתם, לא התחלתם, זה הכול דברים שאנחנו התחלנו בהם.
גם במינויים, בגיליוטינה שאתם מורידים על נדכאים, על חלכאים – – –
אני רוצה לומר לכם מלה בנושא הביטחון. מה שעשיתם בתשעת החודשים האחרונים, ואחרי שדם רב ומיותר, יהודי וערבי, נשפך, כשבממשלה אחזה פניקה; נכון, בציבור יש דאגה וחרדה מוצדקות, אבל אין פניקה, פניקה יש בממשלה. הממשלה נקטה כמה צעדים בתחום הביטחון, צעדים שאני המלצתי עליהם במשך למעלה מחמש שנים. עדיין לא הכול, עדיין מעט, וכמובן מאוחר מאוד, אבל לפחות יש התחלה מסוימת, ויש לברך על כך. אם כי צריך לזכור שהסגר יעיל רק בגלל נוכחותנו בשטח, דבר שאפשר היה לעשות לפני חודשים ארוכים, אם לא לפני שנים. בנושא הביטחון נכשלתם והכשלתם את העם, ובנושא המדיני – אין שום תשובה מסוריה, וכבר הבטחתם נסיגה ללא כל תמורה. אתם מפקירים את הגנת הצפון, וגם בירושלים אתם מוכנים לוותר וכבר נתתם סימן בעניין פייצל חוסייני. נתתי לכם אפשרות להינצל בהצעה שהצעתי לפני כמה חודשים. הצעתי ממשלת חירום, קבינט של מומחים לפרק זמן קצוב וקצר במטרה אחת – חיסול הטרור האש"פי וה"חמאסי", שתחליף את הממשלה הכושלת הזאת. אם אינכם מקבלים זאת, תצטרכו ללכת כולכם. ויש לעשות הכול כפי שניתן במשטר דמוקרטי, ולפי החוק, כדי שתפנו מקומותיכם לטובים מכם, מהר ככל שניתן.
חברי הכנסת מאגודת ישראל, ירושלים – – –
אתה יכול לצרף גם את שמי בעניין הזה. אל תקפח אותי.
עושים את זה בלעדיכם. מה אתם מחדשים? מה המצאתם?
אדוני היושב-ראש, כנסת נכבדה, בטרם בנתה ממשלת המערך והשמאל, בראשותו של מר רבין, אפילו בית אחד, בטרם סללה אפילו מטר אחד של כביש, לפני שקיימה אפילו דיון רציני אחד, היא מיהרה לגזור גזירות, להוציא תקנות, שבאו להקפיא ולהפסיק את הבנייה וההתיישבות של היהודים ביהודה, בשומרון, בחבל-עזה, בנגב – כן, בנגב – בוואדי-עארה, והיום התבשרנו מה שלא ידענו עד היום, שגם בגליל. עד היום חשבנו שבגליל יבנו; גם בגליל, וטרם ראינו את החלטתכם להמשיך ולבנות ברמת-הגולן. על התקנות האלה ניתן לומר את הדברים הבאים מייד בהתחלה: "מחוץ לכל שאלה על תוקף משפטי, צדק ואיתנות כלכלית של התקנות, אנחנו קובעים כי שעה זו בייחוד היא הבלתי-מוצלחת ביותר בשביל התקנות. הארץ רק עכשיו מתחילה להתנער מתוצאות החורבן של ארבע שנות המהומות. התקנת משטר זה בתנאים אלה עשויה לעכב את השיבה למצב הנורמלי, את הקמת יחסי השלום בין היהודים והערבים. המדיניות החדשה הנקבעת בתקנות מתנקשת בלבו של היהודי בשוללה מן היהודים את הזכות להתיישב על הקרקע מחוץ לתחום מושב צר". הדברים הללו נשמעים כאילו נכתבו היום נוכח גזירות ממשלת המערך והשמאל, שהוטלו על הבנייה לא רק ביהודה, בשומרון, בחבל-עזה, אלא גם בדרום ובנגב ובגליל. אבל, לאמיתו של דבר, הם נכתבו על-ידי לא אחר מאשר דוד בן-גוריון, כפי שפורסמו בעיתון "הארץ" מיום ה', 29 בפברואר 1940. מעניין, דרך אגב, לראות את עיתון "הארץ" מאותו תאריך, שהיה אז עיתון ציוני, אז.
מעניין לראות את המסגרת השחורה ומעניין לראות את מה שהוא אומר: "כי את כל הארץ אשר אתה ראה, לך אתננה ולזרעך עד עולם". אמרתי: הדברים נכתבו על-ידי לא אחר מאשר דוד בן-גוריון. הוא כתב את דבריו בשם הנהלת הסוכנות היהודית אל הנציב העליון הבריטי במחאה על הגזירה של הממשלה הבריטית, גזירת "הספר הלבן", שצמצמה את זכות היהודים לקנות קרקעות בארץ-ישראל. ואפשר להוסיף את דברי בן-גוריון מיום 28 בפברואר 1940, יום קודם, כשאמר: "התקנות שוללות מן היהודים את השוויון בפני החוק ומנהיגות אפליה גזענית. הן כולאות את היהודים בתוך 'תחום מושב', דומה לזה שהתקיים ברוסיה הצארית". והיה עוד חלק, שאני פשוט לא רוצה להוסיף אותו, כי יש להניח שהוא לא היה אומר אותו לגבי ממשלה יהודית, אבל מי שירצה ימצא אותו בדברים. גם אני לא הייתי אומר אותו היום, כי מדובר בממשלה יהודית. מה שחמור הוא, שלא הייתי צריך לשנות אפילו מלה אחת מדבריו של דוד בן-גוריון. כל מה שהוא אמר אז על גזירות הממשלה הבריטית, כל מלות הגינוי והביקורת שלו אז – פרט לנושא אחד, שהוא לא היה אומר אותו ואני לא אומר אותו, שהוא השווה את זה למשטר הנאצי, אבל בן-גוריון לא היה אומר את זה לממשלה יהודית – נכונים לחלוטין גם לגבי גזירות ממשלת רבין, שהן חמורות מגזירות "הספר הלבן". אז, תחת השלטון הזר, לא היתה מגבלה על התפתחות ובנייה ביישובים קיימים. אני חוזר ואומר: חמור מ"הספר הלבן". מעניין מאוד להסתכל, הנה מפת "הספר הלבן", אלה הם האזורים שבהם מותר לקנות קרקעות, אלה הם האזורים הלבנים שאתם רואים כאן. לא יהודה ושומרון, לא הדרום והנגב, ומה ששמענו היום, גם לא בגליל. הנה המפה, זה מה שזה שמזכיר. זה מה שהממשלה שלכם הביאה, זה בדיוק. זו המפה. בממשלה זו יש המתיימרים להיות ממשיכי דרכו של בן-גוריון בהתיישבות ובביטחון. אין עיוות גדול מזה. אין שום דמיון בינם לבינו, לא בנושא ההתיישבות היהודית ולא במימוש זכות ההגנה העצמית של היהודים בארצם. גזירות אלה של ממשלת רבין לא רק שלא יביאו את השלום, אלא יובילו לטרור פלשתיני, ובסופו של דבר למלחמה כל-ערבית נגד ישראל. כדאי לזכור זאת, יש פה בינינו כאלה שכבר נשאו את עול מלחמת העצמאות על כתפיהם. זה דומה בדיוק למה שהיה אז, כשהגזירות הבריטיות הביאו למהומות הדמים – בעצם זו כבר היתה מלחמה נוראה – ב-1948-1947, שלבסוף הובילו לפלישת צבאות ערב למדינת ישראל מייד כשנולדה. כי אין הערבים רואים במירוץ הוויתורים של רבין וחבריו אלא דבר אחד בלבד: חולשה יהודית, פחד יהודי, כל אותם גורמים המזמינים בסופו של דבר, בסופו של תהליך הקרוי "עשיית השלום", את התוקפנות והמלחמה הערבית. אמרתי, אין כל דמיון בין בן-גוריון לבינם. אבל אני מוכרח להודות, כמי שנולד בהתיישבות ובא מן הצד הזה של המפה הפוליטית – אין כל דמיון בינם לבין מה שהיו בעבר; אין שום דמיון. למי אתם דומים? אתם דומים להורים שלי? להם אתם דומים? למי אתם דומים בכלל? מהיכן נוכל להגן על שפלת החוף, שבה, לאורך רצועה צרה שרוחבה בין 9 ל-25 קילומטרים, ואורכה פחות מ-120 קילומטרים, חיים שני-שלישים מתושביה היהודים של ישראל; מדינה שברדיוס של 30 קילומטר מתל-אביב חיה מחצית מאוכלוסייתה היהודית של ישראל – מהיכן נגן על אוכלוסייה זו? על כך ענה שמעון פרס ביוני 1976, כשר הביטחון – אני יודע שהדברים האלה כבר צוטטו; ראשית זה מראה על תיאום חזק בתוך האופוזיציה, ושנית – זה גם מעיד על האנשים. אמר שר הביטחון דאז – ואני רוצה לומר לכם, הוא לא היה שר ביטחון גרוע: "יש לשמור, שבישראל יהיה לא רק אורך אלא גם רוחב. אל לנו להתפתות לכל מיני יועצים ועיתונים לחזור לארץ שרוחב מותניה 14 קילומטרים. הכול אומרים, שצריך להגן על רמת-הגולן, ששם יש הרים גבוהים. גם בשומרון יש פסגות גבוהות ולמרגלות השומרון שוכנת רוב האוכלוסייה של ישראל". ומוסיף אותו שר ביטחון, שמעון פרס: "ואפילו אדם איננו אוהב את תל-אביב או חדרה, אין זו סיבה להפקיר אותן". ולא הוא בלבד, הרמטכ"ל בזמנו, מרדכי גור, אומר בריאיון ל"ניוזוויק", ב-1 במאי 1978: "כחייל", כך הוא אומר, "אין לי כל ספק, שכדי להגן על ישראל אנחנו חייבים להישאר על רכס ההרים של הגדה המערבית לכל האורך מחברון ועד שכם, כמו גם בבקעת-הירדן". איך הופכים לפתע את היישובים בית-חגי, אדם – אותו יישוב שחבר הכנסת מצא זעק לגביו, למה הוא זעק לגבי אדם? מי אתם שתבואו לדבר על סדר עדיפויות חדש? מי גר באדם? הנידחים מהשכונות הדלות של ירושלים. על מי הרמתם את היד, אתם? על איזה סדר עדיפויות אתם מדברים? על מי? על הדלים בבני ירושלים. לכן הוא נזעק, כאיש ירושלים – כוכב-יעקב, פסגות, עופרה, בית-אל, עטרת, טלמון, שילה, עלי, מעלה-לבונה, רחלים, תפוח, יצהר, ברכה, אלון-מורה ואחרים, הנמצאים על רכס ההרים מחברון בואכה שכם, לנעדרי חשיבות ביטחונית? איך הפכו לפוליטיים? האינכם חושבים שזה משהו מעבר לדברי הבל? תהיו רציניים. אנא, השתחררו מכזבי תעמולת הבחירות. הגיע הזמן לעבוד, ליצור, לבנות, ולא להתרכז רק בניסיון להרוס. ממילא לא תצליחו. לא ניתן לכם.
אני מבקש מחברי להפסיק לדבר.
אדוני היושב-ראש, יש לי בעיה קטנה. יש הרבה חברי כנסת חדשים, מיהו הצרחן הזה? אני לא מזהה אותו. (צחוק באולם)
אני מוכן לחזור בי. אני מבקש לדעת מיהו.
אני מבקש למחוק. אדוני היושב-ראש, כדי שחברי יהיו רגועים, אני ביקשתי למחוק. לא העליתי על דעתי שפרופסור יכול לצרוח ככה. פשוט לא העליתי זאת בדעתי. לכן אני מבקש למחוק את העניין. אני אומר, ממילא – – –
ממילא לא תצליחו, לא ניתן לכם.
אני מודה לך מאוד על שאתה מגן עלי בחירוף-נפש כזה.
"אין כל כוח ואין גורם שיבטל את אחיזתנו הביטחונית, את יישובינו ואת נוכחותינו בחבלי ארץ אלה, ואנו נמשיך במאמצינו ביתר שאת לבסס את התשתית הביטחונית וההתיישבותית, המתנה את הגנת עצם קיומנו ואת זכותנו לנוע ולחיות בחופש ובביטחון בחברון, בשכם, ברמאללה ובכל אתר ביהודה, בשומרון ובחבל-עזה", אמר עזר ויצמן בפברואר 1980, אחרי קמפ-דייוויד. אני מקווה שתסכימו אתו, ותצטרפו אל ברכות ההחלמה שאני רוצה לשלוח מפה לחברנו עזר ויצמן. לכן, קפצתם מהר מדי. אני פשוט ציטטתי דברים שאמר עזר ויצמן, חברכם. זה מה שאמרתי, לא משהו אחר.
אותו אני מצטט בפורומים אחרים, תאמין לי.
ויש "מומחים" ו"חכמים", שאומרים: ממתי התיישבות היא מגן? הרי על התיישבות שומרים חיילים. שאלה זו יש להפנות אליהם עצמם. ומה עם היישובים לאורך הירדן – ואני מדגיש, שאותם צריך לחזק? האם הם יעצרו את האויב? וממתי גוש-עציון, שאני בעד בנייתו בכל התנופה, הוא מגן לירושלים? רגע אחד, מדרום הוא מגן לירושלים? איך הוא הופך מגן לירושלים, הרי האויב נמצא אצלנו בחזית המזרחית מעבר לירדן – ירדן, עירק, סוריה, ערב-הסעודית? איך הופך פתאום גוש-עציון למגן ירושלים? מה אתם מתכננים שם בחלק הדרומי הזה, כדי שיצטרכו משם להגן על ירושלים?
כאיש התיישבות אני אומר, שהנוכחות היהודית מסייעת להגנה על חבלי ארץ אלה בשתי דרכים: ראשית, בנטילת משימות ביטחוניות. כך היה מתחילת הציונות, עוד לפני הציונות הפורמלית. שנית, ביצירת מוטיבציה לאומית להגן על אזורים אלה. ילד יהודי, וכדאי שתקשיבו, שמשחק בין הסלעים בשומרון, כמו בבקעת-הירדן, כמו ברמת-הגולן, וכמו ליד גבול הלבנון, והיהודים החיים בחבל-קטיף, בכפר-דרום, בנצרים ובאלי-סיני – זה הביטחון. הילד היהודי שמסתובב שם – הוא הביטחון, זה הביטחון. כי זה מה שיוצר את המוטיבציה של התושבים להגן על עצמם, וזה מה שיוצר את המוטיבציה הלאומית להגן על חלקי אוכלוסייה יהודים שחיים שם, וזאת חרף ההסתה והניסיון להפריד בין דם לדם. הכיצד, אני שואל, דם תושבי מעלה-אפרים הביטחונית/הפוליטית הופך אדום יותר מדם תושבי תפוח, יצהר ועלי, הפוליטיים כביכול? וכיצד הופך כביש פוליטי? איך כביש הופך פוליטי? מה הופך את צומת כביש ירושלים–חברון–גוש-עציון לביטחוני, ואת צומת-תפוח, שבכל הסדר מדיני שלא יהיה יהיה תמיד הצומת האסטרטגי החשוב ביותר בארץ-ישראל המערבית, לפוליטי? מנין ההבל הזה? מנין רעות-הרוח הזאת? מאיפה המצאתם את זה? הפסיקו את דברי ההבל, הפסיקו להטעות את העם הזה, כמו בנושא הכבישים, כאילו נסללו כבישים רק ביהודה ובשומרון. על מה אתם מדברים? אנחנו סללנו והרחבנו את הכביש מנהרייה למעלות.
מאחר שאני מכיר אותך היטב, אתה האחרון שיכול להתלונן על פעולותי בכל אחד מתפקידי הממשלתיים. זה קשה, אבל תודה בזה. אתה האחרון שיכול להתלונן.
כן, בהחלט. והכביש עכו–כרמיאל הופך לכביש דו-מסלולי, ארבעה נתיבים, במלוא הקצב.
וכביש ואדי-עארה. על אילו עדיפויות חדשות אתם מדברים?
רבותי, כביש דו-מסלולי הושלם לבאר-שבע, והתחלתי בסלילה של כביש שני. אני מניח שתעצרו אותו, כי הרי בדרום עצרתם הכול, כי בדרום זה הרי בתחום המפה שהראיתי לכם קודם. והמחלפים באזור תל-אביב רבתי – במשך שנתיים-וחצי הוצאנו חצי מיליארד ש"ח. ביהודה ובשומרון, במשך שנתיים, ויחד עם זה ברמת-הגולן, לרבות בכבישים ביטחוניים ובחבל-עזה, הוצאנו 57 מיליון ש"ח – 6.3%. המחלף הזה של הכפר-הירוק, הרי בגללכם הוא נעצר. קמתי יום אחד ואמרתי לבצע אותו, אף שההוצאה של 7 מיליוני ש"ח היא מיותרת, ואתם אולי עוד תרוצו להתלונן אצל המבקרת, אולי גם למשטרה, במה שנקרא ועדת המעקב שלכם. מי עשה את הדברים האלה? על מה אתם מדברים בכלל? אילו עדיפויות?
עמד כאן שר האוצר, אני מבין, שר חדש, התבלבל, והוא אומר: אנחנו משנים את העדיפויות לזוגות צעירים. שואל אותו יושב-ראש הסיעה שלנו, משה קצב: בבאר-שבע, מה יהיה עם זוגות צעירים? הוא אומר: אין בעיה עם זוגות צעירים. אז יש בעיה או אין בעיה? שיניתם עדיפויות או לא שיניתם עדיפויות? תשתחררו מתעמולת הבחירות. יש רגע מסוים, חוזרים אל השפיות קצת; אני אומר את זה באופן חיובי.
הבאתם את עם ישראל לספור לא את דיביזיות הטנקים של האויב, לא את מספר המטוסים והטילים שלו, הבאתם את עם ישראל לספור את מספר הבתים, הדירות, היסודות, השלדים. במקום לראות את הבנייה האדירה הזאת כגורם לביטחונה ולחיזוקה של ישראל, אתם מעוורים את עיני העם בכך שאינכם רואים את העיקר, וזה עיקר חטאה של הממשלה הנוכחית עם כניסתה לתפקידה.
אל תשכחו שהפתעת מלחמת יום-הכיפורים פרצה בממשלת מערך ולא בממשלת ליכוד. גם אז הם היו, הם – אתם, עסוקים בנושאים אחרים, שוליים. מה שמתרחש עכשיו זו מהלומה אנושה לשלטון החוק, ובמיוחד לתקינות הממשל בישראל. הדמוקרטיה מרשה ומאפשרת חילופי השלטון אך ורק על יסודות רציפות הממשל והאחריות הממשלתית. כאשר התחלף השלטון ב-1977 קוימו כל החלטות הממשלות הקודמות, גם אם לא נשאו חן בעינינו. אפשר לשנות מדיניות, אבל ביטול בוטה של החלטות חוקיות מפורשות, אופרטיביות, של ממשלה קודמת – זה דבר הרסני לממשל דמוקרטי. בתוכנית "מוקד" אמר מר רבין: "ישראל היא מדינת חוק ומכבדת הסכמים בין-לאומיים". כלומר, הסכמים עם ערבים – כן, אבל הסכמים וחוזים שהממשלה הקודמת חתמה עם יהודים ניתן כנראה לבטל בהינף יד. אני חוזר וקורא לכם: עצרו, אל תניפו את היד ההורסת מפעל בנייה ציוני. לא עשתה זאת שום ממשלה יהודית עד היום, ושום הנהגה ציונית ב-100 השנים האחרונות. כל זמן שלא תעצרו, אינכם ראויים לאמון העם.
אדוני היושב-ראש, כנסת נכבדה, לאחרונה ניטש הוויכוח, האם יש לממשלה הזאת מנדט. ברצוני לעסוק דווקא בתחומים שלגביהם אין ספק שלממשלה היה מנדט מלא לעסוק בהם אך היא לא השתמשה בו. היה לכם מנדט להשתמש בתהליך השלום כבמנוף לעצירת מירוץ החימוש במזרח התיכון, שהוא הבעיה המרכזית באזורנו, אבל לא העזתם. הייתם צריכים לתבוע, שכל מדינה שמשתתפת במשא-ומתן תפסיק את רכישת הנשק. בעיצומו של המשא-ומתן פרקו אוניות טילי "סקאד-C" בעלי טווח של 500 ק"מ בנמלי סוריה, ואתם שתקתם. בהמשך לעצירת מירוץ החימוש, שהיא פעולה קצרה ופשוטה יחסית, היו צריכים לבוא השלבים הבאים, היותר מורכבים ומסובכים, של הפחתת החימוש והשוואת החימוש של ישראל ושל מדינות האזור כולן. אבל דמיונכם לא עמד לכם. בסכנה הגדולה הזאת לא טיפלתם, אף לא ניסיתם, והוספתם חטא על פשע בכך ששיתקתם את הלובי הפרו-ישראלי בארצות-הברית ואת ראשי היהדות, שחדלו לפעול ביעילות נגד חימושן של מדינות האזור. היה לכם מנדט, היתה לכם אפשרות והיתה עליכם חובה להתנות את קיום השיחות בחיסולן, בסילוקן, בפירוקן או בגירושן – ואפשר הכול יחד – של מפקדות ארגוני הטרור והמחבלים במדינות ערב, אבל התביישתם לתבוע. לפני מלחמת "שלום הגליל" היתה בלבנון ממלכת טרור אש"פיסטית עצמאית. כיום לטרור יש כתובת. מפקדותיו נמצאות במדינות, שאתן אנחנו מנהלים משא-ומתן. לתוניס, שרוצה כל כך להשתתף במשא-ומתן הרב-לאומי, צריך היה לומר: נשמח לשבת לדיון אתכם, אבל לפני זה סלקו את מפקדות אש"ף מתחומכם. ולסוריה, שדוחפת לפעילות טרור בלבנון דווקא בימים אלה, הן של ה"חיזב-אללה" והן של ארגוני אש"ף השונים, ושמארחת כעשר ארגוני טרור על מפקדותיהם בדמשק, לה, לסוריה, צריך לומר: או משא-ומתן בלי ארגוני הטרור או תמתינו קצת, בבקשה.
לצערי המצב הוא הפוך, אתם מקבלים הוראות מהם ומערפאת ומכל מרצחי אש"ף ופועלים לפי ההוראות האלה.
הפרו-אש"פי. מעניין מדוע כשאין שום דבר סודי אצלכם – ולצורכי פרסומת ויחסי ציבור אתם מפקירים את הסודות הכמוסים ביותר – פה דווקא אתם שומרים בסוד גדול כל כך את מעורבותה של סוריה בדחיפה לפעולות טרור בלבנון; וכך את הוראותיו של רב המרצחים ערפאת לארגונו לפעול בדרום-לבנון, כמו במקומות אחרים בתוככי ישראל. מה יש לכם להסתיר? מה מסתתר מאחורי זה? מה הסוד בכך ש"פתח" משגר טילי "קטיושה" לגליל? איזה סוד יש בעניין הזה? אולי זה יפריע, חס וחלילה, למפגש צעירי מפלגת העבודה עם צעירי ה"פתח" בשטוקהולם? ואולי זה יפריע למפגש בוגרי העבודה עם בוגרי אש"ף במילנו? ואולי אותה סיבה מביאה לפרסם כשנמצא הרוג יהודי, דבר ראשון החצוצרות תוקעות: על רקע פלילי, על רקע מיני, על רקע כספי, ואחר כך באותיות קטנות, כמו שקרה לקורבן, השם ייקום דמו, אותו יהודי קשיש בנתניה, שפורסם כמה פעמים איך הוא נרצח על רקע פלילי; בסופו של דבר, באותיות קטנות, בעמוד אחורי בעיתון, התברר שאיש ה"פתח" הודה ברציחתו והסביר את נסיבות העניין ושחזר, אבל זה כבר היה באותיות קטנות. יש לזה, כנראה, סיבה. וגם לירדן, שרבות ממפקדות אש"ף פועלות מתוכה ומהן יוצאות ההוראות הישירות לפגוע בישראל, צריך לומר: נוסף על השטיח האדום למלך חוסיין, שהבטחתם בקול תרועה רמה – אם ברצונכם לדרוך על השטיח, חסלו את מפקדות ארגוני הטרור שאצלכם. מה יותר לגיטימי ומובן מלדרוש את הדרישות המינימליות האלה להפסקת הטרור? אבל אתם החשיתם, אתם פשוט חסרי אחריות. רק על זה הייתם צריכים ללכת הביתה. ולשיטתכם, שאני מתנגד לה באופן מוחלט, לנסיגה ברמת-הגולן ומרמת-הגולן – הרי לא תבעתם כל תביעה שכנגד. אילולא הייתם קלי דעת, הייתם צריכים לומר לסורים ולארצות-הברית את הדברים הבאים: נסיגתנו מרמת-הגולן מחלישה אותנו כתוצאה מאובדן נכסים אסטרטגיים. לכן תואילו נא אתם, הסורים, לצמצם את צבאכם. מי אמר שאתם צריכים 5,000 טנקים, אולי 2,000 יספיקו. ונוכחותכם בלבנון – הייתם צריכים לומר להם – מקשה את מצבנו האסטרטגי בצפונה של ישראל. לכן, אם אתם תובעים מאתנו לסגת מרמת-הגולן, תואילו נא להתפנות מלבנון. אבל אתם לא תבעתם, ככסילים נהגתם. כשאני מסתכל עליכם, כיצד אתם נוהגים במשא-ומתן, אני חש כאב, כאב על עליבותכם. כיהודי אני בוש ונכלם לראות את ממשלתי מתרפסת. יש עוד הרבה נושאים שיכולתם לטפל בהם, שלא אוכל לגעת בהם כרגע מחוסר זמן. לכל זה היה לכם מנדט ולא עשיתם. אני רוצה לצטט אמירה של בן-גוריון, מכתב של בן-גוריון – למה לדעת בן-גוריון אין לכם מנדט. למה שאמרתי עד עכשיו היה לכם מנדט, אבל לא עשיתם. למה אין לכם מנדט?
אני לא יודע, אני תמיד קישרתי השכלה עם תרבות, אבל אני תמיד מתאכזב מהעניין הזה. אין כנראה קשר בין השכלה לתרבות.
טוב, אולי למדו נימוסים בפקולטה ההיא.
אני מבקש שתשמעו. זהו מכתב מעניין מאוד של בן-גוריון. ב-21 במאי 1948, בימים הכי נוראים של המלחמה, שלח בן-גוריון מכתב למשה נובומייסקי, מנהל חברת האשלג בים-המלח.
לא יזיק לך אם תלמד משהו, תאמין לי.
המכתב נשלח בתגובה על מהלכם של שניים מחברי הנהלת המפעל – נובומייסקי לא היה ביניהם, אני מדגיש – שהגיעו להסכם עם ראש ממשלת ירדן, תופיק עבד-אל-הודא, ועם גלאב פחה, מפקד הלגיון הערבי, שכדי להגן על המפעל הם מוסרים אותו כולו, בצפון ים-המלח ובדרומו, לפיקוח הצבא הירדני, וכן יפרקו את הנשק של העובדים הישראלים. כתב בן-גוריון: "– – – אין רשות וסמכות לשום איש למסור חלק משטח מדינתנו למישהו, ואילו אפילו חבר הממשלה היה עושה זאת, היינו מבטלים את עשייתו – – –
בן-גוריון הסביר: "מבין אני את דאגתך לרכוש הרב של החברה, ואני מניח שהרכוש לא יינזק יתר על המידה. אבל" – תקשיבו היטב, זה חשוב לכם, אלה המתיימרים להיות תלמידיו של בן-גוריון – "השלמות הטריטוריאלית של מולדתנו קודמת לכול – – –". כל זה קרה בימים הקשים ביותר של מלחמת העצמאות, ובכל זאת מצא בן-גוריון זמן, ב-7 ביוני 1948 – אלה הימים הכי נוראים שהיו – לפגוש את נובומייסקי; עד כדי כך הוא ראה חשיבות לעניין. בעקבות הפגישה רשם ביומנו: "היה צריך להעמיד את השניים למשפט צבאי". אין דברים יפים ועקרוניים יותר מהדברים שאמר בן-גוריון באותה עת קשה, המתאימים להתנהגות הממשלה הנוכחית, המאיימת לסגת ולעקור את ההתיישבות ברמת-הגולן, ולחסל בהדרגה, תוך לחץ לקראת נסיגה, את ההתיישבות בשומרון, ביהודה ובחבל-עזה. לזה אין לכם מנדט. לשלום יש לכם מנדט, לנסיגה – אין לכם מנדט. תודה.
רוב המלחמות היו תחת ממשלות המערך, כולן היו מלחמות ברירה.
ממשלה שנבחרה באורח דמוקרטי.
גברתי היושבת-ראש, כנסת נכבדה, יום מתאים מצאה הכנסת לדון בהסכם עם פושע המלחמה ערפאת, בעל בריתו ותקוותו הגדולה של השמאל הישראלי, יום שיש בו הרבה כאב ופיצול העם לשניים, יום שבו הכירה ממשלה בישראל בארגון הטרור אש"ף. מרצחי ה"חמאס" מן הצפון נעים עכשיו דרומה כדי להיפגש בקרוב עם מרצחי פתח-ערפאת שיגיעו ממערב וממזרח. בקרוב יישלח גם המכתב מראש ממשלת ישראל, שיישא את הכתובת: MR. ARAFAT DEAR – מר ערפאת היקר. זה יכול היה להיות יום אחר, יום של הסכמה לאומית רחבה, אלמלא התמוטטה הממשלה כבניין קלפים. זה היה תלוי בממשלה ובעומד בראשה. היום צריכה היתה הממשלה, וזאת ההודעה שהיתה צריכה למסור בכנסת – החלטה להעמיד לדין, כפושע מלחמה, את ערפאת, האחראי אחריות ישירה לרצח של אלפי יהודים וערבים חפים מפשע, בשיטות האכזריות ביותר. היום צריכה היתה הממשלה להודיע, לו היתה לנו ממשלה רצינית ואחראית, על כך שהיא מצאה דרך להסדר עם הפלשתינים תוך הסכמה לאומית רחבה, שעדיין ניתן להשיגה. כיצד ניתן להגיע להסכמה כזאת, ראשית כול להסכמה בין יהודים, שהיא הכרחית להצלחת התהליך? א. כדי לשמור על אחדותה של ירושלים כבירת העם היהודי ומדינת ישראל – ערביי מזרח-ירושלים לא יוכלו לבחור ולהיבחר. האם ראיתם את הצחוק השדי המרצד בעיניו של ערפאת, שמסביר שההחלטה הזאת הופכת את ירושלים לחלק מן המדינה הפלשתינית? ב. לא יוחזרו לארץ-ישראל המערבית לא מאות אלפים, לא עשרות אלפים ולא אלפים של פליטים פלשתינים. פתרון בעיית הפליטים חייב להיעשות במקומות מגוריהם – בלבנון, בסוריה, בירדן, בארצות המפרץ הפרסי – וזה חייב להיות חלק מן ההסכם. כניסתם רק תגביר את המתיחות והאיבה, כשיחזרו שוב למחנות פליטים דלים ונידחים ויראו מנגד את בתיהם לשעבר, את קברות אבותיהם ואת שדותיהם. ג. לא יורשו אנשי אש"ף, מזוינים או בלתי מזוינים, להיכנס לגבולות ארץ-ישראל המערבית. כניסתם רק תגביר את הטרור. התולים תקוותם שהם יחסלו את ארגוני הטרור האחרים – טועים ומטעים. גם אם יהיה שם מרחץ דמים נורא, התוצאה הסופית תהיה הגברת השנאה והטרור נגד ישראל. ערבים לא יילחמו נגד ערבים כדי להגן על יהודים. דרך אגב, אני פונה לאנשי השמאל, האם תעמידו אלפים בהפגנה נגד ראש הממשלה ושר הביטחון שלו, עם השלטים "רוצח", כשכאן מודיעים לכם מראש שזה מה שמצפים שיעשה פתח-ערפאת, בלי בג"צים, בלי "יש גבול", בלי "אמהות נגד שתיקה", בלי "נשים בשחור"? האם תעמידו הפגנה של אלפי אנשים בזמן שייערך מרחץ הדמים הזה, כשצה"ל עומד מבחוץ ומראש יודע מה שעומד לקרות? ד. לא ייכנס כוח בין-לאומי, צבאי או אזרחי, לאחר פינוי צה"ל. היום יש לצה"ל ולשירותי הביטחון הצלחות. לאחר הזנחה שהיתה מתחילת האינתיפאדה שונו ההוראות לכוחות הביטחון. בעתיד, כשיהיו כוחות בין-לאומיים, לא רק שלא נוכל להמשיך ולפעול כפי שאנו פועלים היום, אלא נכבול את ידינו במאבק בטרור. מה נעשה אם תהיינה פעולות טרור משם? האם נפגיז קנדים, אמריקנים, איטלקים, או שמא נירה על נורבגים, על פינים, על הולנדים, על בריטים? ברור שלא נעשה את זה, ובצדק לא נוכל לעשות את זה. אני מדבר על נקודות, שלו הייתם הולכים עליהן אפשר היה להגיע להסכמה לאומית רחבה, וזה היה רק בידיכם, ולא עשיתם כי התמוטטתם. ה. לא יימסרו סמכויות חקיקה למינהל העצמי. ו. לא תימסר שליטה בקרקע ובמים למינהל העצמי. ז. ייקבעו, לפני החתימה, כל הסידורים, בצורה הברורה ביותר, לטיפול במחבלים בתוך שטחי המינהל העצמי, לפני ביצוע פשעיהם, ורדיפתם ומעצרם או חיסולם אחרי הביצוע. הכול חייב להיות מוסדר מראש. אני מדגיש, האחריות לביטחון החוץ והפנים – על ישראל. דרך אגב, כך אנחנו ראינו את זה. אני אומנם התנגדתי לאוטונומיה מתחילתה, אבל מה שהבאתם כאן לא דומה במאומה למה שאנחנו התכוונו. זאת האוטונומיה של מר בגין, זיכרונו לברכה?
או האם זאת האוטונומיה של מר שמיר, שהרחיק לכת בוועידת-מדריד? האם זה מה שהם התכוונו שיקרה? אני רוצה לומר לכם משהו. אני לא תוקף פה איש. אני לא מדבר אליכם כאיש אופוזיציה. היו לי מספיק בעיות גם בממשלה שישבתי בה, בנושאים האלה. אני מדבר אליכם כאיש שעסק עשרות שנים בביטחון. עשיתם, לצערי, עבודה רשלנית וחובבנית. תקנו זאת, תקנו את זה. יש לכם אפשרות לתקן. עד כאן אמרתי מה צריך לתקן מייד בטיוטת ההסכם, כדי למנוע סכנות. השאלה איננה עזה ויריחו תחילה אלא התוכנית עצמה. תפסיקו עם העניין הזה ואל תאמרו "הליכוד התחיל", "הליכוד עשה". לא חשוב מה הליכוד עשה או לא עשה. גם הליכוד עשה טעויות, ויש דברים שלמדנו במשך השנים. חשוב מה אתם הולכים לעשות ומה צריך עוד לעשות כדי לנטרל את תוכנית האוטונומיה מחלק ניכר של סכנותיה. הפתרון האמיתי והנכון היה מלכתחילה להדגיש שיש מדינה פלשתינית. ירדן היא המדינה הפלשתינית. מה שנעשה עכשיו זה הקמת מדינה פלשתינית שנייה. כרגע, בשלב הזה איחרנו קצת. ומה עוד אפשר לעשות, נוסף על הנקודות שהזכרתי, כדי לנטרל את סכנות התוכנית שהבאתם? א. האוטונומיה תחול על השטח, פרט לאזורים המיושבים ביהודים. צירי התנועה המקשרים את הים התיכון עם נהר הירדן וים המלח ומשמשים את רוב היישובים היהודיים ושטחי ביטחון מסוימים נוספים, אלה לא ייכללו בתחום האוטונומיה. ב. יהיה רצף טריטוריאלי יהודי. ג. האוטונומיה, שאני ודאי אינני חסיד שלה, תהיה אחת, אך ללא רצף טריטוריאלי, והיא תכלול את מרבית האוכלוסייה הערבית. ד. יהיה חופש תנועה אזרחי לכול, פרט למשטרה הפלשתינית, שתוכל לנוע רק בתחומי נפות האוטונומיה הערביות, ובכך יימנע החיכוך העיקרי בין המתיישבים היהודים, שאותם יש לחזק, לבין המשטרה הפלשתינית. מה שאני מציע הינו הרע במיעוטו. אל תגידו: אם נתבדה – נחזיר את המצב לקדמותו. אל תשלו, אל תטעו, ואל תטעו בעצמכם. צה"ל איננו כול-יכול בנסיבות כאלה. זו לא מלחמה כוללת. זה משהו אחר. וכבר ראינו שצה"ל איננו כול-יכול במאבקים מסוג זה.
היום הייתם צריכים לשבח את לבנון, כי הרי לבנון היא אחד הגורמים העיקריים, כפי שקראתי במאמרו של אלוף במילואים, שגם חתם בין היתר על הכרוז שפרסמתם היום, שטוען שמלחמת לבנון היא אולי הגורם שתרם יותר מכול לקידום התהליך. ואני יכול להראות עוד כמה דברים שתרמו לכך, שלא אתם עשיתם. הפסיקו לדבר על סכנה של מלחמת אחים, אף שעשיתם את מעשה רחבעם בן שלמה ופיצלתם את העם לשניים. יהודים לא יילחמו ביהודים, אלא אם השמאל ייזום זאת. רק השמאל יכול לעשות זאת. במחנה הלאומי לא יהיו אנשים שיילחמו ביהודים. אבל תוכניתכם תביא למלחמה בין יהודים לבין הערבים. אל תעלו בדעתכם שאתם תמסרו לפתח-ערפאת אזורים שיש בהם יישובים יהודיים, והם יהפכו לבני חסות. הם לא ייתנו דריסת רגל למחבלי ערפאת ולשוטריו באזוריהם. איש מהם לא יחיה כיהודי בן חסות; אל תביאו לכך. לא תהיה מלחמה בין יהודים ליהודים, אבל אתם תביאו למלחמה בין יהודים לערבים. בזמן האחרון מרבה חבורה של מרבי להג לדבר על דמוקרטיה ועל שלטון החוק. אחד מהם דיבר כאן היום, דווקא אליו אני מתייחס במיוחד. אנשים שהיו נוסעים לחוץ-לארץ בסתר, יושבים במשרדי אש"ף ומתדרכים את ארגון המרצחים איך ללחוץ על הממשלה הישראלית, לרבות הממשלה הזו, הם מטיפי השקר העיקריים בעניין זה. אם מישהו מפר את כללי הדמוקרטיה – זו הממשלה הנוכחית. עליכם ללמוד מבעל-בריתכם החדש, פושע המלחמה ערפאת.
א. אדם יכול לשנות את דעתו ; ב. אתה אדם משכיל, וחזקה עלי שעשית שיעורי בית כהלכה. יש כאן חבורת בורים שצורחת כל הזמן, אבל אתה הרי אדם משכיל – – –
מאף אחד מכם, לצערי, אין לי מה ללמוד בנושאי חינוך, תרבות וידע, בוודאי לא מאחד כמוך.
התייחסתי לעניין אחד, הקמת מדינה פלשתינית בירדן, ואמרתי אחר כך וחזרתי ואמרתי כי טעיתי במה שאמרתי. לא האמנתי שהעם היהודי היושב כאן, עד כדי כך תיחלש יכולת עמידתו. בעניין זה טעיתי. אנשים שהיו נוסעים לחוץ-לארץ בסתר, יושבים במשרדי אש"ף ומתדרכים את ארגון המרצחים איך ללחוץ על הממשלה, לרבות הממשלה הזו, הם מטיפי השקר העיקריים בעניין זה. אם מישהו מפר את כללי הדמוקרטיה – זו הממשלה הנוכחית. עליכם ללמוד אפילו מבעל-בריתכם החדש, פושע המלחמה ערפאת. הוא לא מזדרז לקבל את מה שאתם ממהרים למסור ללא תמורה. הוא רוצה הליך דמוקרטי באש"ף, הוא רוצה אישור של הוועד המרכזי של אש"ף, הוועד הפועל של המועצה הלאומית הפלשתינית. אילו הייתם ממשלה אמיתית, הייתם מעכבים מעט את החתימה, היינו הולכים לבחירות כאשר זה היה הנושא המרכזי, והעם היה מחליט. אם לא תעשו זאת – ונראה שלא – ומאחר שהתהליך ממושך, נושא ההסדר המדיני יהיה הנושא הראשי גם בבחירות הבאות, ולכן תוצאות הבחירות ישקפו את רצון העם בעניין זה. אם המערך יזכה בבחירות הבאות, הוא ימשיך בדרכו עם כל הסכנות הטמונות בכך, שאנו מאמינים בקיומן. אם המחנה הלאומי יזכה – ואני מקווה שכך יהיה – כי אז זהו רצון הבוחר בסוגיה גורלית זו, והממשלה שתקום תהיה חייבת לנהוג לפי רצונו. זו דרך חוקית, דמוקרטית, המבטיחה את ביטחון ישראל, וכך ננהג.
זה בניגוד לכללי הדמוקרטיה המעוותים שאתם מנסים להמציא. זה בדיוק הדבר הדמוקרטי.
בניגוד לך, כנראה, אני לא הייתי תלמידו של ז'בוטינסקי וגם לא חניכו של בגין. אתם הפכתם באופן צבוע לחניכיו של ז'בוטינסקי ולתלמידיו של בגין. אז היה מצב אחר, אז תמכו 97 חברי כנסת בהצעה. הצענו לכם הצבעה: לכו לבחירות עכשיו. תדחו בחודשיים את ההחלטה, תלכו לבחירות.
לפנינו מאבק ארוך, להחזיר ממשלה שסטתה מדרך ההיגיון, מאחריות לביטחון העם וגם מכמה כללי יסוד בדמוקרטיה אל הדרך הנכונה. אנחנו נתאמץ, ואני מקווה שנצליח. אני רוצה לאחל לכל עם ישראל שנה טובה.
אני חושב שהצלחתי להעביר את המסר בצורה ברורה, ואני יכול רק לקרוא לממשלה לגלות ברגע האחרון אחריות, לבחון את הנושא מחדש, לעצור בה וללכת לדרך שבה אפשר להגיע להסכמה לאומית רחבה.
לא אמרתי זאת אף לא במלה אחת.
אמרתי: זו היתה הצעתי בעבר, זו ההצעה היחידה הנכונה, אך לצערי איחרנו.
אתה פשוט טועה, היישובים היהודיים אינם בתוך ריכוזי אוכלוסייה ערביים.
אני רוצה לומר לך שבחודש יולי 1971, כאשר אני הייתי אלוף פיקוד הדרום, ראש הממשלה, הגברת גולדה מאיר, לכל הדעות ראש ממשלה של מפלגת העבודה, שלחה משלחת שרים, קבוצת שרים, ועדת שרים, כדי לדון בנושא הרצועה; באחד הנושאים היה עניין ההתיישבות היהודית. עמדנו על הדיונה ששם נמצא היום קיבוץ נצרים, ושם הוצגה התוכנית. היית צריך לראות את עיניהם של אלון, זיכרונו לברכה, ושל – – – זיכרונם לברכה, עיניהם הבריקו כאשר היה מדובר בהתיישבות יהודית. כל התוכנית ברצועת-עזה, דרך אגב, כולה תוכנית של ממשלת מערך.
אדוני היושב-ראש, כנסת נכבדה, התנהגות חברי הכנסת האשם מחאמיד ותופיק זיאד היא המציאות, היא האמת. הם המבשרים מה צפוי לנו אם הציבור היהודי בישראל לא ישוב וינהג כעם שפוי שאינו מוכן להתאבד ובעת הצורך יודע לנהוג ביד קשה במבקשי נפשו וחורבנו. חברי הכנסת מחאמיד וזיאד לא נולדו אתמול, לא הם ולא עוינותם השורשית למדינה היהודית. מה שנולד אתמול, ביתר דיוק לפני כשישה חודשים בלבד, בבחירות האחרונות, הוא תחושת הכוח שלהם ותחושת הסיכוי שבגלל רפיסות היהודים קרובה השעה להתגשמות החלום בן מאה השנים של ערביי ארץ-ישראל, חלום חיסול הנוכחות היהודית, הזרה ו"המנשלת" לטעמם. הערבים רואים את החולשה היהודית. לא שהם נעשו גיבורים יותר. תמיד היו להם אנשים אמיצים, והיו אף רבים ביניהם שנלחמו עד מוות. אבל בעבר היהודים לא הראו את הפחדנות של היום, את ההססנות של היום. החולשה היהודית, המדיניות המבולבלת שמקרינה ספקות בעצם זכותם המוחלטת והבלעדית של היהודים על מולדתם, הן שמזמינות טרור. הטרור מריח את החולשה, את התבוסתנות היהודית. חברי הכנסת מחאמיד וזיאד רואים מורך לב מדיני והם חושבים שגם מורך לב פיסי ונפשי תקפו את כולנו, דווקא כשיש לנו עוצמה וכוח. אני מאמין שלרובנו עדיין יש, יש לנו עוצמה וכוח מוסריים ופיסיים, שהממשלה הזאת מעקרת אותם. אחת הסיבות העיקריות לכך זו התלות המוחלטת של הממשלה בתומכי ארגוני הרצח, אש"ף ו"חמאס", שתי המפלגות הערביות הלאומניות. הגיע הזמן שהממשלה תשנה את מדיניות הפיוס, ההתחנפות, ההתרפסות והחולשה. ממשלה שאינה מגינה על חיי אזרחיה אין לה זכות קיום. הכנסת היום, בקבלה החלטה על הסרת החסינות, תיתן דוגמה גם לממשלה. אין פשרה כשמדובר בחיי אזרחי ישראל. האזנתי כמעט לרוב הנואמים דרך מערכת הרמקולים הקיימת. לא הבנתי את הבקשות ואת התחנונים שמישהו יתנצל כאן. הפסיקו לבקש ולהתחנן שיתנצל. הגיע סוף סוף הזמן – ואני לא אומר את זה בצורה קלה – גם להעניש. אני מאמין שיהודים וערבים יכולים לחיות בשלום זה לצד זה, אבל לכך דרוש שיהיה ברור לכל אחד שישראל היא מדינה יהודית וכל הזכויות עליה הן זכויות יהודיות. אך בישראל, באותה עת, כל הזכויות יינתנו והחובות יוטלו על כל אזרחיה הלא-יהודים. הסתה לרצח של יהודים איננה בין הזכויות האלה. כולנו רוצים שלום, ואני מאמין שאם נעמוד על זכותנו לחיות כאן בביטחון, גם שלום יהיה כאן.
אמרתי שזו תהיה הצהרת בלפור של המדינה הפלשתינית.
אדוני היושב-ראש, כנסת נכבדה, ראשית הרשה לי לברך אותך עם בחירתך לתפקיד הנכבד של יושב-ראש הכנסת, ואת חבר הכנסת החדש אביגדור קהלני. אני מאחל לשניכם הצלחה. מגילת העצמאות מגדירה את מהותה ואת טיבה של המדינה שהוקמה בארץ-ישראל על חורבות המנדט הבריטי, היא מדינת ישראל. על-פי מגילת העצמאות, המאפיין המכריע, המרכזי, של מדינת ישראל הוא בהיותה המדינה היהודית בארץ-ישראל. מדינת ישראל לא הוקמה כדי להוסיף עוד מדינה דמוקרטית בעולם. תכליתה האחת והיחידה היא, כמאמר מגילת העצמאות, "פתרון בעיית העם היהודי אשר תפתח לרווחה את שערי המולדת לכל יהודי ותעניק לעם היהודי מעמד של אומה שוות-זכויות בתוך משפחת העמים". לכן, מדינת ישראל מיוחדת בעולם בכך שהיא שייכת לעם היהודי בישראל וגם בתפוצות, וכל יהודי באשר הוא הינו אזרח ישראל בכוח. מסיבה זו, חוק השבות, שאיננו מפלה לא-יהודים לרעה, אבל מפלה את היהודים לטובה, הוא בלי ספק החוק החשוב ביותר בחוקי מדינת ישראל. זכויות לאומיות במדינת ישראל יש אך ורק לעם היהודי, ועל כן אין היא אפילו מדינת היהודים אלא מדינה יהודית, מדינה שסמלה הוא מנורת בית-המקדש השני, שבמרכז דגלה מגן-דוד, הוא דוד בן-ישי מלך ישראל, והנפש ההומה בהמנונה היא נפש יהודי. מדינת ישראל הוקמה בתוך "התקפת הדמים" שאסר עליה העם הערבי. בראש החץ של ההתקפה הנפשעת הזאת עמדו ערביי ארץ-ישראל, לרבות מי שהפכו אחר-כך תושבי מדינת ישראל. מגילת העצמאות איננה משאירה כלל ספק בכך שלתושביה הערבים של המדינה יש זכויות פרטיות וציבוריות, אבל לעולם לא זכויות לאומיות כלשהן, וכי זכויות האזרחות המלאה והשווה המוצעות להם מותנות כדבר מובן מאליו בעמידה בכל חובותיהם הטבעיות כאזרחי המדינה היהודית ובנאמנות מוחלטת ובלתי-חצויה למטרותיה הלאומיות, שכולן יהודיות, ורק יהודיות. את הדברים האלה ראוי מאוד להדגיש עכשיו, נוכח הממשלה שהוצגה היום במליאת כנסת נכבדה זו, והסיבה לכך פשוטה: לראשונה בתולדות מדינת ישראל, הבוחרים הערבים – או, כלשון מגילת העצמאות, "בני העם הערבי תושבי מדינת ישראל" – הם שהכריעו איזו ממשלה תקום בישראל ומי יעמוד בראשה. ואין מדובר, אני מדגיש, אין מדובר באותם אזרחי ישראל לא-יהודים שנאמנותם למדינת ישראל כמדינה היהודית היא נאמנות מוכחת ובלתי-מפוקפקת, ואשר, לצערנו, כיום הם רק מיעוטו של הציבור הלא-יהודי בישראל.
אדוני היושב-ראש, אפשר לומר כל דבר, אבל מדינת ישראל היא מדינה יהודית וכל הזכויות הלאומיות בארץ-ישראל הן רק זכויות יהודיות. כל הזכויות קיימות, לפרט, לכל אזרח שחי במדינה, אבל זכויות לאומיות על ארץ-ישראל יש רק לעם היהודי. זה נאמר עוד במגילת העצמאות.
אני מדגיש שוב, אין מדובר באותם אזרחי ישראל לא-יהודים, שנאמנותם למדינת ישראל כמדינה היהודית היא נאמנות מוכחת ובלתי-מפוקפקת, ואשר, לצערנו, כיום הם רק מיעוטו של הציבור הלא-יהודי בישראל. אבל מי שהעלה את מר יצחק רבין לכס ראש הממשלה הוא בעיקר אותו רוב של ערביי ישראל, שיחסו למדינה היהודית – – –
ייתכן שחוט המחשבה ניתק, ולכן אחזור על המשפט האחרון. אבל מי שהעלה את מר יצחק רבין לכס ראש הממשלה הוא בעיקר אותו רוב של ערביי ישראל שיחסו למדינה היהודית – – –
אדוני היושב-ראש, כנסת נכבדה, אני אומר משפט, לא מאלה שהיו כתובים כאן. אם יש תופעה מסוכנת, זאת הברית בין השמאלנות היהודית ללאומנות הערבית, ואת זה אנחנו רואים פה לנגד עינינו, ובזה ניאבק.
– – – שיחסו – אני מדבר על הרוב שבחר במר רבין – למדינה היהודית נע בין נאמנות על תנאי לבין עוינות לה ושלילת זכות קיומה. החשש המקנן בלב הוא, שמר רבין יראה את עצמו מחויב לרצות ולטפח את מי שהעלה אותו לשלטון, תוך חיזוק מעמדם והשפעתם של אותם זרמים ואותם גופים פוליטיים בקרב ערביי ישראל שרוצים למעשה בהתחסלותה כמדינה היהודית בארץ-ישראל. לחשש זה יש, לצערי, יסוד מבוסס. בעוד מר רבין מתקשה למצוא מכנה משותף, ולו אלמנטרי, עם איזו מפלגה יהודית לאומית, וספציפית עם צומת או עם המפד"ל, מסתבר כי למר רבין אין כל קושי למצוא שפה ובסיס משותפים עם מפלגות הלאומנות הערבית הקיצונית ועם השמאלנות היהודית. אותה שמאלנות שבעודה נלחמת בעוז לחיסול אופיה היהודי של מדינת ישראל ובכך לקיצוץ שורשיה ועצם זכות קיומה של המדינה היהודית, הפכה את עצמה לשפחתו החרופה של העניין הערבי הלאומי האנטי-יהודי ולמכשירו המתרפס והכנוע. ואכן, מינויה של הגברת שולמית אלוני, המגלמת את השמאלנות הזאת והמנהיגה אותה כיום, לתפקיד שר החינוך, הוא צעד הרסני ומסוכן בכוח ליהודיותה של מדינת ישראל לא פחות מן ההסתמכות על נציגיה המובהקים של הלאומנות הערבית המוצהרת.
הממשלה שמר רבין מציג היום בפנינו שונה במרכיביה, ביעדיה, ובעיקר בכיוונה המצטייר מכל ממשלה קודמת, ובוודאי מכל אלה שעד היום מר רבין עמד בראשן או השתתף בהן, והשינוי כולו לרעה, כולו מעורר חששות כבדים, כולו רק לשלילה. כיהודי לאומי, נאמנותי מסורה בראש ובראשונה לעם היהודי ולאינטרסים החיוניים שלו, ורק בכפוף לכך, ובשורה שנייה, למסגרת המפלגתית. לכן גם, בשם מפלגתי, אינני מהסס כלל לומר למר רבין מעל במה זו, כי אם יפריך את החששות החמורים שממשלתו מולידה כמעט בלב כל יהודי, ואם יוכיח כי גם בהרכב זה הוא מקדם ומשרת את ענייניו של העם היהודי ומבצר את יהודיותה של מדינת ישראל – הוא יגלה כי הליכוד איננו אופוזיציה מופקרת, כפי שהיתה מפלגתו ב-15 השנים האחרונות, אלא אופוזיציה אחראית. אבל, אוי למר רבין מאתנו ואוי לממשלה אם מדיניותו ומעשיו, וקודם כול בתחומי הביטחון הלאומי – המשא-ומתן עם ערביי ארץ-ישראל, ההתיישבות היהודית בכל רחבי ארץ-ישראל המערבית, שחייבת להימשך, והמפה החדשה – זהו המהפך האמיתי שהביאו ממשלות הליכוד. זה דבר שאין איש יכול לשנותו עוד, אבל יש להמשיך בחיזוק המפה – –
– – להמשיך ביישום ציוויי מגילת העצמאות, פעולות החקיקה, קידום העלייה ובכל הנושאים האחרים העומדים על הפרק ועוד יעלו על הפרק – אוי להם אם יתברר שבכל אלה יאשר מר רבין את חששותינו. לא נרשה כי במסווה של הבטחת שלום ושפע כלכלי יניח מר רבין יסודות למדינה ערבית שנייה בתוך שטח ארץ-ישראל, בצד מדינת ירדן, שהיא המדינה הפלשתינית, ונוסף עליה. לא נשלים, וניאבק בכל כוחנו בכל מעשה ובכל מדיניות של ממשלת רבין שתדחף את מדינת ישראל אל הדרך להתפתחותה, כלומר להתנוונותה, כמדינה דו-לאומית, ברוח חזון העיוועים של השמאלנות הישראלית. אני מנסה להאמין, שבכל זאת רוח הציונות האמיתית תגבר, ואם כך יהיה, ורק אחרי שנראה שכך יהיה – בינתיים האמון שלנו לא יהיה בממשלה הזאת – נוכל לברך את ראש הממשלה להצלחה במשימתו הכבדה. תודה רבה.
אדוני היושב-ראש, כנסת נכבדה, מאה ימים הם פרק זמן קצר, קצר מדי, מכדי להשיג הישג ממשי כלשהו ולהשלימו. אבל מאה ימים של אי-התחלה בשום נושא חיובי הם פרק זמן ארוך, ארוך מאוד. הביטוי "סדר עדיפויות לאומי שונה", שכבר היה לזרא, אינו נשמע עוד. כנראה גם ממציאיו הבינו שאין במה לנופף, שאין במה להתפאר. כמובן, אי-אפשר שלא לציין פעולות שנעשות; למשל, שיחות השלום. זה חשוב, אלא שזאת התחילו ממשלות הליכוד. גם התהליך הנוכחי התחיל בוועידת-מדריד על-ידי ראש הממשלה מר יצחק שמיר. למשל, הפעלת היחידות המיוחדות. אתם מפעילים, זה טוב, וצריך להפעיל יותר, אלא שהפעלה זו קיבלה דחיפה ותנופה דווקא על-ידי ממשלות הליכוד. למשל, המשך בניית כבישים ומחלפים בדרכי הארץ. טוב שאתם עושים זאת, אלא שאתם ממשיכים את מה שאנחנו התחלנו בממשלת הליכוד. אפילו כביש חדש אחד, מחלף נוסף אחד לא הוספתם. למשל, שיקום שכונות. אני מקווה שאתם ממשיכים את מה שאנחנו התחלנו לפני 15 שנה. טוב שתמשיכו. ממשלות הליכוד הגיעו להישגים גדולים מאוד בתחום זה, אחרי עשרות שנים שבהן אוכלוסיות ערי הפיתוח ושכונות המצוקה שימשו לכם, לשמאל, למטרה אחת בלבד, בשר בחירות. זה הדבר היחיד שזה היה.
אבל הבה נראה מה אינכם עושים, או עושים בדרך המסכנת את ביטחונה ועתידה של ישראל. בתעסוקה הישגיכם עד כה אפס. עוד ועדה ועוד ועדה והאבטלה גוברת. וניתן לטפל בעניין זה אחרת. בכלכלה הישגיכם בינתיים הם כלום. הורדת האינפלציה היא עדיין פרי מדיניות הליכוד. השקעות חוץ במשק דורכות במקומן. טרם התחלתם בטיפול במפעל נוסף אחד שהטיפול בו לא החל בימי ממשלת הליכוד. את החקלאות אתם מחריבים. הפרטת המשק מתקדמת בצעדי צב. רק נושא אחד, אני מוכרח לציין, מתקדם לכם תוך רתיחה מתמדת – הבורסה התל-אביבית. כאן, אני מודה, כאן הצלחתם. אתם, שהייתם, לפני שנים רבות רבות, כבר לא זוכרים זאת, בוני הארץ, מיישביה, הפכתם את הכלכלה לענף אחד שמצליח, הבורסה. הבטחתם טיפול בעולים. התוצאה – מאומה. סכנה גדולה נשקפת ליהודי חבר העמים. אנחנו רואים את מדורות האש שנדלקות ברפובליקות שונות שם. אנחנו רואים את האנטישמיות שגוברת. אבל אינכם עושים מאומה כדי להזעיק את היהודים ולקרוא להם לעלות לארץ-ישראל. להיפך, שמעתי אחד משריכם אומר: עדיף שנתארגן לפתרונות, ראשית כול. האין זה קול מוכר מהרגעות של ראשי היישוב המאורגן ערב מלחמת העולם השנייה, שהביאו בסופו של דבר לאי-היחלצות היהודים בטרם פקד אותם האסון הנורא? היכן העדפת שכונות המצוקה וערי הפיתוח? בחינוך נוספה שעה. זה טוב. אבל זה קרה גם בסביון וגם בירוחם, גם בהרצלייה-פיתוח וגם בדימונה. בכל המקומות נוספה שעה. שום רגישות חברתית לא הוכחתם בעניין זה. אני יודע, תגידו: וכי ממשלת הליכוד היתה טובה יותר? ומר רבין יאמר: אני ממשיך את מה שממשלות הליכוד התחילו. תשובתי לך, מר רבין: ראשית, כן, ממשלת הליכוד היתה טובה יותר, טובה הרבה יותר. והיתה לי ביקורת נוקבת גם על ממשלות הליכוד.
שנית, הרי אתה, מר רבין, באת כביכול לשנות, לשפר. מה לך שתביא דוגמאות מהממשלות הקודמות? הרי באת להביא, כביכול, שינוי בסדר העדיפויות הלאומי. ומה הם השינויים שהבאת? אכן הבאת לשינוי, ממשלתך היא הראשונה מאז הקמת המדינה שאין בתוכניתה להקים השנה אפילו יישוב אחד, לא בגליל, לא בוואדי-עארה – זה כנראה האתנן למפלגות האנטי-ציוניות שנותנות לך רוב חוסם – אבל גם לא בנגב. אתה הפסקת ליישב את הגליל והנגב ביהודים. ועוד שינוי. אתה מביא לעצירת ההתיישבות היהודית בעיר העתיקה ולהפקרת ביטחונה. הממשלה שלך, מר רבין, הופכת יהודים הרוצים לגור בעיר העתיקה לאנשים שדמם מותר. זה סוג השינויים שהבאתם עד כה. אדוני ראש הממשלה, כל הנושאים שהזכרתי חשובים, אבל הדבר החשוב ביותר הוא החיים. כאן כבר שברתם את כל השיאים. מאז מכהנת הממשלה הזאת הלך מצב הביטחון והידרדר. הערבים רוצחים ישראלים, והיהודים מסבירים למה רוצחים אותם. כולם הפכו פרשנים. אני אינני רוצה להסביר למה רוצחים אותנו. פעולות הטרור נעשות על-ידי קיצונים המתנגדים לשלום, אמרתם. אך רוב חוליות המבוקשים שנערך עליהן מצוד הן כביכול של מתונים, אנשי "פתח" וארגונים פלשתיניים אחרים. גם מלבנון לא רק "חיזבאללה" פועל; 60% "חיזבאללה" והשאר ארגוני אש"ף אחרים. לטרור יש היום כתובת, שלא כמו לפני מלחמת "שלום הגליל" – אז היתה בלבנון ממלכת טרור אש"פית עצמאית. היום, אילו רצו הסורים, שלבנון כבושה על-ידם, להפסיק את הטרור, היו מפסיקים מייד, אלא שהממשלה לא דרשה זאת. על זה ענה מר רבין ואמר: בימי הממשלה הקודמת של הליכוד היו פניות של המשלחת שלנו למשלחת הסורית בעניין זה, ומה קרה? אז לא קרה מאומה, כי המשיכו בדיונים כרגיל. אבל אתה באת הרי לשנות. אפילו לא ניסית. הרי לו השתמשת בקלף שבידך, אולי היית מצליח. גם אזור הביטחון היה צריך להיות אחר. הצעתי זאת בעבר, ובלי להיכנס כאן לפרטים – הוא יכול להיות אחר.
אם תוסיף לי דקה, אני אשיב לו.
לא אכפת לי, שה"חיזבאללה" יירו את ה"קטיושה" האחרונה, אומר נציג הממשלה. זה עניין של יוקרה אצלם, מסביר אלוף במילואים, עסקן מפלגתי, כאילו לפנינו משחק יוקרה של שתי קבוצות ספורט, מעין דרבי מקומי. ה"קטיושה" נועדה להרוג, ולכן היא משוגרת אלינו. האם באמת לא אכפת לנו שהם יירו את ה"קטיושה" האחרונה, שיכולה, חס וחלילה, לגרום לאבדות בנפש, או אולי עלינו להביא לכך, שלא ירצו, או לא יוכלו, לעשות זאת? בירושלים, ביהודה, בשומרון, בחבל-עזה, בתענכים, המצב החריף ללא נשוא. 130 יהודים נפלו מאז תחילת טרור האינתיפאדה, מתוכם 15 יהודים מאז הוחלפה הממשלה, לפני כשלושה חודשים. חיי יהודים הופכים הפקר, ואצלנו כולם מסבירים, פרשנים – הפוליטיקאים, ולצערי גם מפקדים בצה"ל. אומר מר רבין: קל לי היום יותר להילחם בטרור מאשר כאשר הייתי שר הביטחון בממשלת האחדות הלאומית. אדוני ראש הממשלה, אם קל לך יותר, מדוע אינך פועל? תעשה סוף סוף משהו. אני יודע שזה קשה. אני עשיתי זאת, אני יודע איך לעשות זאת. זאת פעולה ממושכת וקשה, אולי היא תארך חודשים, אבל אפשר להצליח בה.
אומרים לנו: אם נפסיק את השיחות, זה יהיה ניצחון לקיצונים. זאת אומרת, חיינו הפכו בעינינו מחיר להמשך המשא-ומתן. לשם מה עלינו לשלם את המחיר? ובכלל, אם אתם צודקים, שגם אם נחתום על הסכם שלום הטרור יימשך על-ידי קיצונים – מי צריך שלום כזה? שלום הוא רק כשיש ביטחון לחיים. כאשר מראש אנחנו מודיעים, ואף נותנים לגיטימציה לכך, שהטרור יימשך, אם מי שאתם דנים אתם לא אחראים למעשי הקיצונים עכשיו ובעתיד, לשם מה בכלל לדון אתם? אולי תחליפו את הפרטנרים למשא-ומתן? אדוני ראש הממשלה, הממשלה בראשותך מנהלת מלחמה כושלת בטרור, חרף הצלחות מקומיות, כי אינכם פוגעים בהנהגת הטרור, שאתה אתם דנים ועליה אתם שומרים, כי אין בכם נחישות כלשהי, וכי אתם שבויים בידי מי שמספקים לכם את הבלוק החוסם, ואין לכם גם זמן. כמה זמן עסקתם בדברי ההבל שבין הגברת אלוני למר דרעי? הרבה יותר מאשר עסקתם בכל השבועות האחרונים בנושא הביטחון. כישלון מלחמתך בטרור, מר רבין, לא יביא שלום, אלא ירחיק שלום, שכולנו כה רוצים בו. מאחר שזה המצב, לממשלה עדיין אין הישג כלשהו, אך כישלונות רבים כבר יש – לממשלה הנוכחית אין זכות קיום אף לא יום נוסף אחד.
כבוד היושב-ראש, כנסת נכבדה, ראשית, הרשה לי להודות לך על איחוליך, וכן לחברים אחרים שאיחלו לי איחולי החלמה. אתמול, בתוך יממה אחת הדהדו בכלי התקשורת שלנו במעורב הידיעות הבאות: ראש הממשלה החליט לשחרר 800 מחבלים ערבים מארגוני הטרור; ערפאת מודיע על המשך הטרור; בתי מחבלים שנאטמו – ומדובר בדרך כלל בכאלה שהיו מעורבים בפעולות טרור קשות – ייפתחו מחדש; סמטאות שמהן הגיחו מחבלים ערבים לביצוע פשעיהם ונסגרו – ייפתחו; הקלות ניתנו לתנועת ערבים בשטחי ישראל. לעומת זאת, הבית שבנו יהודים בגבעת-החרסינה בחברון ייהרס.
הבית שהוא אחד מבתים רבים שייבנו. אזור הר-יהודה הוכרז שטח צבאי סגור רק ליהודים. כ-50 יהודים שניסו להגיע לגבעת-החרסינה נעצרו. ובהמשך, ראש הממשלה הורה לבטל את צווי הגירוש נגד 11 מראשי המחבלים. זה – כאן. ובוושינגטון מתחרים נציגינו בקבוצות המשא-ומתן השונות, מי מביא באמתחתו עוד ויתורים. וצריך להודות, התחרות ביניהם קשה. על זה נוספה גם ההודעה הבוקר, ההודעה על הנסיגה ברמת-הגולן, מוסווית תחת יישום החלטה 242 ברמת-הגולן, דבר שמעולם לא העלינו בדעתנו לעשות. והכול חד-צדדי – אנחנו מוותרים יותר, הערבים תובעים יותר. הכול ביממה אחת, הכול בנשימה אחת, הכול ביד אחת ולפי הוראת ממשלה אחת; מסע מהיר במדרון ללא בושה, ללא כלימה, ללא אחריות. "שלוש ערים תפסו מקום גדול ויחיד במינו בהיסטוריה הקדומה של עמנו, שכם, חברון וירושלים" – אומר דוד בן-גוריון בהקדמתו לספר "חברון" ב-25 בינואר 1970; בן-גוריון כינה אותה "אחותה של ירושלים". לא אקרא את כל ההקדמה. אני מציע לעיין בהקדמה הזאת, יצירה נפלאה בפני עצמה. אצטט רק כמה משפטים: "בחברון מתחילה ההיסטוריה העברית – – – ושם קם הצבא העברי הראשון". קמה המלכות הגדולה ביותר שהיתה לישראל עד היום הזה. "אין לשכוח" – אומר בן-גוריון – "ראשיתו של גדול מלכי ישראל היתה בחברון, העיר שאליה בא העברי הראשון כ-800 שנה לפני דוד המלך, ונעשה משגה עצום ונורא אם לא ניישב את חברון, שכנתה וקודמתה של ירושלים, ביישוב יהודי גדול והולך בזמן הקצר ביותר. זה יביא גם ברכה לשכנים הערבים. ראויה חברון להיות אחותה של ירושלים". כך אמר בן גוריון על חברון. אבל מה קורה כעת בירושלים? אדוני היושב-ראש, תבעתי את כינוס המושב המיוחד הזה של הכנסת כדי לדון בהתנכלויות להתיישבות היהודית בעיר העתיקה בירושלים. ומי המתנכל? – השלטון העות'מאני הרקוב, ממשלת המנדט הבריטי המדכאת? לא, אף לא אחד מאלה, אלא ממשלת ישראל, ממשלה יהודית בארץ-ישראל. בטרם בנתה הממשלה הזאת בית אחד, בטרם הקימה מפעל אחד, בטרם יצרה מקום תעסוקה אחד קמה הממשלה כדי לעקור תושבים יהודים מהעיר העתיקה בירושלים, לב-לבו של העם היהודי. אמרתי, זה לא קרה בימי השלטון הטורקי. בימי השלטון הטורקי פרח היישוב היהודי בעיר העתיקה, רובו ברובע המעורב, מה שמכונה הרובע המוסלמי, מיעוטו ברובע היהודי. יש חומר נפלא, נכתבו ספרים אין-ספור, יש פרקים נפלאים בספר "ההגנה" על הגנת ירושלים בשנים 1920, 1921, 1929, שמציינים שמות של בתים. יש תיאור של רחל ינאית בן-צבי על הגנת העיר העתיקה, עם ציון שמות הבתים שעליהם מדברים עכשיו. הזמן קצר. יכולתי לקרוא בפניכם רשימה שלמה של בתים יהודיים שנרכשו או נבנו על-ידי יהודים לפני 150 שנה, 100 שנה, בתים שכל אחד מהם מגלם היסטוריה יהודית בלתי רגילה. בתחילת המאה הנוכחית היוו היהודים רוב בעיר העתיקה בירושלים, יותר מהמוסלמים ומהנוצרים גם יחד, והם מנו 19,000 נפש לפחות. היו 22 בתי-כנסת, שש ישיבות מפורסמות רק ברובע המוסלמי. רק אחרי פרעות 1920, 1921, 1929 ומאורעות הדמים של 1936 הצטמצם היישוב היהודי לרובע היהודי בלבד. זה היה פרק מפואר גם בהיסטוריה החדשה של העם היהודי בארץ-ישראל, פרק קסום מעורר התרגשות; כל בית, כל חצר וההיסטוריה שלהם, הסיפור המיוחד רק להם. אמרתי: המתנכל – זה לא המנדט הבריטי הזר. התאמינו? בפרעות תר"פ, כשנשרף בית-הכנסת על ספרי התורה שבו על-ידי פורעים ערבים, סביהם של חברי המפלגות האנטי-ציוניות שאפשרו לכם להרכיב את הממשלה, ונהרסה ונשדדה ה"חצר" של ויטנברג – מי שיפץ אותה? ממשלת המנדט הבריטי, שהקציבה 2,000 לירות שטרלינג, הרבה כסף אז. הבריטים שיפצו מה שאתם רוצים עכשיו להרוס. עצרו רגע, חשבו רגע. מה אתם עושים? האם אינכם מתביישים? מה אתם "מגנים" ועל מי אתם מגינים? את רכישת מלון "שפר" בשיח'-ג'ראח, שנבנה בזמנו על-ידי אנטוניוס, מזכירו של הארכי-רוצח המופתי חאג' אמין אל-חוסייני, והפך להיות רכושו של המופתי, שנרכש על-ידי יהודי אוהב ירושלים בשנת 1985, ובמקום היום בסיס מג"ב. ממקום זה יצאו הרוצחים שתקפו את שיירת הרופאים להר-הצופים בתש"ח. מה יש לגנות כאן? ובשיח'-ג'ראח נמצא כרמו של אותו מופתי רוצח, כרם בן 30 דונם, כיום בבעלות המדינה, ותוכנן על-ידי משרד הבינוי של הממשלה הקודמת להקים שם שכונה בת 200 יחידות דיור. עם הקמת הממשלה החדשה בוטל הדבר והוקפא. על מי אתם מגינים? על יורשיו של חאג' אמין אל-חוסייני? על מי? מה מקפיץ אתכם כשעיר-דוד, שהיתה מהמקומות הפרועים ביותר בירושלים, הפכה שכונה שקטה וילדים יהודים מטיילים ברחובותיה, ובעקבות זה גם קן המחבלים בסילואן שממול נרגע? אפשר לספר במשך שעות, ואולי טוב שיהיה כאן דיון על לב-לבו של העם היהודי, העיר העתיקה. כולנו לא יודעים די. אנחנו מתעסקים בבוסניה – – –
זה חשוב. אבל כדאי גם לדעת, קודם כול לדעת משהו שהוא שלנו. ובהזדמנות זאת כדאי גם לדעת, שהמתנדבים הבוסנים המוסלמים שבאו הנה במלחמת העצמאות, שלא לדבר על מעשי הרצח הנוראים שלהם באס.אס. במלחמת העולם השנייה, אדוני היושב-ראש, היו מהאכזרים שברוצחים שהיו כאן בימי מלחמת תש"ח. צריך לדעת. חשוב שיודעים. כשלא יודעים גם לא גאים על מורשת, וכשאין מורשת אין ולא כלום, פרט לריקנות, ריקנות שמביאה להרס חלומם ומעשיהם של מייסדי היישוב היהודי בעיר העתיקה בירושלים ומחדשיו.
אדוני היושב-ראש, תכננתי את זה – הרי לפעמים מתכננים וטועים – על חשבון קריאות הביניים שתהיינה, אבל לא היו.
האינכם מבינים, שבפעולותיכם ובדיבוריכם אתם מסכנים חיי יהודים בעיר העתיקה, נשים, ילדים, שבגלל הבדידות חיים בסכנה מתמדת? תושביה היהודים של העיר העתיקה, ואלה הגרים ברובע המוסלמי בפרט, הם גיבוריה האמיתיים של ירושלים בעת הזאת, ולהם אני שולח מעל דוכן הכנסת ברכת אחים נאמנה. בטוחני שפרט לחברי שתי המפלגות הלאומניות והאנטי-ציוניות כולכם תצטרפו לברכותי. אני גא על כך שלחמתי למען ירושלים במלחמת העצמאות, ושעסקתי וסייעתי במלאכת הקודש של אכלוס העיר העתיקה ביהודים במשך 15 השנים האחרונות כחבר הממשלה. אמשיך בכך בכל כוחי. לא ארשה לכל עניין או נושא אחר להסיחני מסיוע להמשך ההתיישבות היהודית בכל חלקי ארץ-ישראל. כעת, היום, אין דבר חשוב יותר לעשותו.
לא תמצא במקום אחד שאמרתי את הביטוי הזה. אני אמרתי: אתם מדברים ואנחנו עושים. עכשיו אנחנו מדברים ואתם הורסים. זה המצב. מעולם לא השתמשתי בביטוי הזה.
תצטט נכון. מכל הכבישים – – –
שאלתי אם זה נכון. מכל הכבישים שעצרתם את בנייתם הכביש שהתרתם את בנייתו הוא הביטחוני פחות ובעל המשמעות הביטחונית הפחותה, כי לאיזה אויב מדרום אתם מחכים? זה מה ששאלתי.
אדוני היושב-ראש, כנסת נכבדה, בימים של דאגה עמוקה למתרחש, כשמסביב רבים זועקים – –
– – צועקים מתוך כאב אמיתי, בחרתי לדבר בשקט. לא כי המצב קל בעיני. להיפך, הוא חמור בהרבה ממה שרוב אזרחי ישראל סבורים. אני עושה זאת בניסיון נוסף להביא את הממשלה השוגה להקשיב, לשמוע, לנסות לתקן את המשגים החמורים שכבר נעשו על-ידה עד היום. אני בעד שלום. אין יהודי שאינו תומך בשלום. אך מה שמתנהל עכשיו לא יוכל להביא לשלום, ולצערי יביא רק לשפיכות דמים, שתגבר מיום ליום, ואנו כבר רואים זאת במו עינינו. מהי טעותה העיקרית של הממשלה, ומהיכן חולשתה בעת ניהול משא-ומתן עם ארגון הטרור אש"ף ובראשו פושע המלחמה ערפאת? לפלשתינים מטרה ברורה, והם אומרים אותה בפה מלא מדי יום, ולפיה הם נוהגים במשא-ומתן. מטרתם המוצהרת: הקמת מדינה פלשתינית ביהודה, בשומרון ובחבל-עזה, שבירתה ירושלים. יש כמובן מטרות נוספות שמדברים עליהן עכשיו. לעומת הפלשתינים, לממשלת ישראל אין מטרה מוגדרת, ברורה. המטרה היא קצרת טווח, הסדר ביניים. כשיש מטרה, יש כושר תמרון, בלי לשגות, כי תמיד מתיישרים אל היעד הסופי. לעתים צריך לעצור קצת, לעתים צריך לסגת קצת, לעתים ימינה קצת, לעתים שמאלה קצת, אבל יש מטרה שאליה חותרים כל הזמן. כשאין יעד סופי, ולצערי אין לממשלה יעד סופי, היא לא הגדירה יעד סופי, לא עומדים על שום דבר עד הסוף. אומרים אז: לא נורא, נתקן בהסדר הקבע. אני רוצה לקבוע נחרצות: פתרון הקבע יושפע לחלוטין ממה שיקרה בהסדר הביניים. מי שחושב, כמוכם, שיוכל בעתיד להגיע לפשרה טריטוריאלית, למשל, בשטח שבו כבר ניתנה לאוכלוסייה אוטונומיה, טועה ומטעה. זה יהיה בלתי אפשרי. ראו כמה קשיים קיימים כבר עכשיו כשישראל מנסה במשא-ומתן לתקן מעשי רשלנות קשים שנעשו באוסלו. הערבים טוענים: אבל אתם כבר חתמתם על משהו שונה, ועל זה מתנהל המאבק עכשיו. איך לענות על הבעיה הזאת? כדי שלא לחסום את דרכנו בפני פתרונות בעתיד, יש רק דרך אחת, שסמכויות רשות האוטונומיה לא יחולו כבר מלכתחילה על אזורי ביטחון חיוניים לישראל – אזורי ההתיישבות היהודית, אזורים שחופפים, לעתים קרובות, צירי תנועה בעלי חשיבות אסטרטגית לישראל, בסיסי צה"ל בשטחי האימונים שלו. על תטעו, אמרו זאת כבר עכשיו, לא תוכלו לעשות זאת אחר כך. ההתיישבות היהודית בירושלים, ביהודה, בשומרון ובחבל-עזה היא כיום המחסום האחרון שעומד מול סכנת הקמתה של מדינה פלשתינית שנייה מערבית לירדן. אתם, אנשי מפלגת העבודה, הרי עמדתכם המוצהרת היא נגד הקמת מדינה פלשתינית ממערב לירדן, כך לפחות אתם טוענים. לכן צריך היום להפסיק את האפליה שיצרתם כלפי ההתיישבות היהודית ביהודה ובשומרון, בעיר העתיקה ובעיר-דוד, על הר-הזיתים ובמורדות הר-הצופים. יש לחזק את ההתיישבות הזאת, להשלים תשתיות, לעודד הצטרפות משפחות יהודיות נוספות, להשלים סלילת כבישים. אולי תקל עליכם מבחינה מצפונית העובדה, שכבישים אלה משרתים בעיקר את האוכלוסייה הפלשתינית. הרי ממילא אתם מגייסים היום בעולם כספים למדינת אש"ף, בכלל זה לכוחותיה המזוינים, הכוללים מחבלים באלפיהם, שיתחילו בקרוב להגיע על נשקם. בכנס של ראשי המגבית קרא שר החוץ הישראלי ואמר להם: הגיע הזמן להקים עכשיו את UNITED JERICHO APPEAL. זאת אומר שר בממשלת ישראל. זאת הוא אומר בין חלום למשנהו, בין הזיה לרעותה. אל תחכו, הפסיקו את האפליה. מתיישבי יש"ע, לרבות בקעת-הירדן ורמת-הגולן, הם המגינים על תושבי ירושלים, שפלת החוף, הדרום ואצבע-הגליל, ולא להיפך. אל תחכו, הכינו אותם לעמידה במצור, שאתם באיוולתכם מכניסים אותם לתוכו. אל תעמדו מנגד, אל תפקירו אותם. מדובר בכ-150,000 נפש ביחד, חלוצים אמיתיים. כל דור וחלוציו; אלה החלוצים של הדור שלנו. אין הבדל בין הבקעה לשומרון ובין יהודה לגולן. כל מאמציכם להטיל פירוד לא יצלחו, כי לכולם אתם מועידים אותו גורל. אנחנו שומעים ללא הרף את הצהרות רב-המרצחים ערפאת על הקמת מדינה פלשתינית. לישראל, פרט להתיישבות היהודית אין כל מענה. בדרך המוטעית שהלכתם זה בכלל לא תלוי בכם. לכן, אתם צריכים להחליט היום, ואף להזהיר פומבית את בעל-הברית החדש שלכם מפני הכרזה על מדינה פלשתינית או נקיטת צעדים בשטח, שמביאים דה-פקטו להקמת מדינה כזאת, ולהודיע שצעד כזה יביא לסיפוח מיידי לישראל של האזורים מיושבי היהודים באזורי הביטחון.
אני מזהיר מפני סכנות נוספות, כתוצאה מהסכם העקרונות שחתמתם עליו: א. לא יהיה אפשר להחזיר את המצב לקדמותו אם ציפיותיכם לא יתגשמו, כי לא סיכמתם זאת מראש; ב. לא יהיה אפשר למנוע מצב שכל טריטוריה פלשתינית תהיה בסיס טרור שצה"ל לא יוכל להיכנס לתוכו, כי לא תבעתם אחרת; ג. לא יהיה אפשר למנוע פגיעות במשק המים, במים שמגיעים לביתו של כל אזרח בישראל, כי נתתם לאש"ף שליטה במים; ד. יהיו פגיעות חמורות בחקלאות ובתחומים כלכליים אחרים. תהיה החמרה במצב הכלכלי במקום גן-עדן המובטח; ה. תהיה עלייה גדולה בהוצאות הביטחון ובעומס הביטחוני על כל אזרח, לרבות בשירות המילואים. תזכרו כאן מה שנאמר לכם מעל הדוכן, זה בדיוק מה שיהיה; ו. תהיה התערערות מערכת היחסים עם ערביי ישראל ומדינות ערב השכנות, כתוצאה מכל חיכוך בשטח. יש סכנות רבות נוספות, שכבר הוזכרו. אך מעל כל הסכנות, קיימת הסכנה לחייהם של אזרחי מדינת ישראל. מצב הביטחון הולך ומחמיר. זו מערכה קשה, אך הייתם יכולים להצליח יותר לולא ניסיתם להוליכנו בכחש. זה הכחש המונע מכם להסיק מסקנות. הנה כמה דוגמאות. אתם חוזרים ואומרים ללא הרף: ארגוני הטרור רוצחים ופוגעים באזרחי ישראל כצעד נגד השלום. וכי לא רצחו קודם? יש לי פה רשימה. עוד לא חשבו על שלום, עוד לא חשבו על תהליך של שלום – רשימה שלמה, דפים שלמים – –
– – של מעשי רצח של אותם ארגונים, ללא שום קשר, זה לא נגד השלום, זה נגד יהודים ונגד אזרחי ישראל, לא נגד השלום, אל תטעו. אין ירידה בפעולות הטרור, וכבר ניתנו כאן המספרים. דבר חשוב נוסף, בניגוד למה שנאמר, גם אש"ף פועל. נכון, ה"פתח" לא פועל עכשיו במישרין נגד יהודים, אבל הוא פועל נגד ערבים. מי רצח את שעבאן, מי רצח את ספתאווי? מי רצח אותם? לא אנשי "פתח". אבל אש"ף פועל. החזית העממית של חבש, החזית הדמוקרטית של חוואתמה. מה היה האירוע עם אופנוע הים מצפון לנהרייה? האם זה לא היה אש"ף? מה היו ההופעות האלה בפני הציבור בישראל: אש"ף לא פועל? אחד הארגונים בתוך אש"ף, ה"פתח", לא פועל. הוא לא פועל נגד יהודים. נגד ערבים הוא ממשיך לפעול.
אנשי "פתח" עוברים ל"חמאס", כך גם ימשיכו בעתיד. צריך להבין שמאוד יקשה על ה"פתח", אפילו רצה ואפילו ירצה – והרי אתם מאמינים להם – להילחם בארגונים אחרים כדי להגן עלינו. אפילו רק מהסיבה, שבאותן משפחות, יש בהן אנשי טרור, בניהם וקרוביהם משרתים בכל ארגוני הטרור. יש שם בנים שמשרתים ב"פתח" ויש כאלה שבחזית העממית ויש המשרתים אצל חוואתמה ויש שם אנשי "חמאס". ומה יהיה מחר, כשלא נהיה בשטח? מי יבצע פעולות מנע? מי ירדוף אחרי רוצחים פלשתינים נמלטים? הרי פעולות הטרור יכרסמו בכל הסדר. אתם מאמינים בהסדר הזה. הרי עצם העובדה שלא נקטתם צעדים מראש נגד אפשרות של טרור, תכרסם בהסכם שאתם רוצים לקיים. למען הדור הבא – אני רוצה להשתמש במה שאמר ראש הממשלה – למען הדור הבא, לו היתה בכם מעט אחריות, הייתם צריכים לנהוג אחרת. אנחנו נמצאים באופוזיציה, אתם בממשלה. האחריות, לצערי, היא עליכם. אומנם אין אל מי לדבר, אבל – – –
אני אומר: אתם נמצאים בממשלה, עליכם האחריות. אנחנו באופוזיציה. אנחנו שוללים את ההסכם הזה. היינו מגיעים להסכם טוב יותר. מה שאנחנו יכולים לעשות, זה מה שאנחנו עושים. אנחנו מציעים, ואתם לא שומעים. אנחנו מזהירים, ואתם מתעלמים. לכן אין לנו אמון בממשלה הזאת. ואולי בכל זאת, אולי בכל זאת, תקשיבו לדברים שאנחנו אומרים לכם.
מה שקורה, שבגליל הפסיקו לבנות.
לא בנושא זה. אנשים שתומכים בטרור באופן גלוי – – –
זה היה חמור אז וזה חמור היום.
הם טרוריסטים עכשיו, והיו בזמן שהייתי בממשלה, ונאבקתי בעניין הזה. זה אחד הדברים החמורים שעשתה הממשלה ההיא ועושה הממשלה הזאת.
אתה אומר דבר שאין לו – – –
אתה רוצה ציטוטים של דברים של החברים שלכם, שנאמרו בחוץ-לארץ בזמן ששמיר היה ראש הממשלה? אלה הדברים הכי חמורים. והדברים רשומים.
אדוני היושב-ראש, כנסת נכבדה, ממשלת השמאל הנוכחית יכולה לציין מדי יום משהו, משהו חדש, לצערי תמיד משהו שלילי. יום יום והמחדל שלו – בירושלים, בתענכים, בחבל-עזה, בגבול הצפון, בלב השרון; נושא נושא והכישלון שלו – האבטלה, החקלאות, הכלכלה, פיטורי עובדים ומינויים פוליטיים גסים, שלא היו דוגמתם, אפילו בשנים הקשות של ממשלות המערך בעבר; הונאת העולים, אפליית שכבות המצוקה. היום אנחנו עוסקים בדבר, שהוא בשורש הווייתנו בארץ-ישראל – בעניין ההתיישבות. לא סוד הוא, לצערי, שהיחס להתיישבות בכלל בארץ השתנה. חלפו השנים והזמנים שזכורים לי כילד, כנער, כאדם צעיר בארץ-ישראל, שגל התרגשות היה פוקד אותנו למשמע הידיעה על הקמת יישוב יהודי נוסף. לכמה אנשים אכפת מה קורה בחבל-תענך שבעמק-יזרעאל? "מקום ליד השטחים", כפי שאמר מר רבין. מי יודע משהו על המתיישבים שם, גברים ונשים, מגדלי הבצל והשומר בשדות, מי יודע עליהם, על מתיישבים אלמונים אלה, שעליהם שומעים רק כשנרצח מישהו מהם בידי מרצחים ערבים? כמה אנשים מוטרדים כאן, בבית-המחוקקים הישראלי, ממצבם של הקיבוצים מפלסים וברור-חיל? מה אתם יודעים בכלל על מה שקורה בהתיישבות היום? זו אינה בעיה מפלגתית, זו בעיה לאומית. נכון, אתם אינכם בודדים בבורותכם ובחוסר העניין שלכם בהתיישבות. אני עצמי ניהלתי בעניין זה מאבק חסר פשרות, כחבר ממשלה, במשך 15 שנה, פעמים רבות בעצמי. אבל, מה שאתם עושים עכשיו חמור יותר. אתם מאיצים את התהליך. מכם לא נדרש לעשות; מכם נדרש רק דבר אחד: לא להפריע, לא לחבל במאמץ ההתיישבותי הנוכחי, שהחלה בו ממשלת הליכוד. בין יתר החלטותיה החשובות, החליטה ממשלת הליכוד לעשות מה שניתן לעשות רק בעת גלי עלייה גדולים. מתן פתרונות לשאלות לאומיות, כמו חיזוק היישוב היהודי בגליל, יישוב יהודים בוואדי-עארה, הפיכת הנגב למרכז יהודי גדול, התגשמות חלומו של בן-גוריון – גם את זה נטשתם. כל אלה יכולים לקרות רק כשמאות אלפי יהודים עולים ארצה. כשהתמניתי, לפני כשנתיים וחצי, לשר הבינוי הצגתי בפני הממשלה, ובפני ועדות בכנסת, בין היתר, את התוכנית לחילוצה של נצרת-עילית מן הכיתור על-ידי הפיכתה מהעיר שהיא היום, בת 37,500 תושבים, לעיר בת 90,000 נפש בתוך שנים מספר. זאת תוך מתן פתרונות דיור וסיוע ליישובים הערביים בעיר נצרת, עין-מאהל, משהד, א-רינה – – –
אדוני היושב-ראש, לצערי, לא כל ראשי הערים יודעים מה שמתרחש בעריהם, בעיקר אלה שאוהבים להתעסק בפוליטיקה ולא בתושבי עירם. אני חוזר לתוכנית לגבי נצרת-עילית. זאת תוכנית שעובדה יחד עם ראש העיר, קולט העלייה הגדול, מנחם אריאב. את הבנייה ליהודים הפסקתם. בעכו, יחד עם ראש העיר אלי דה-קסטרו, עיבדתי תוכנית, שהוצגה ואושרה אף היא, למתן פתרון לכ-500 משפחות ערביות מהעיר העתיקה, על-ידי בניית שכונה מודרנית מחוץ לעיר וטיפוח העיר העתיקה כמרכז תיירות לרווחת התושבים כולם. כמו-כן סיכמנו על הקמת כ-7,000 יחידות דיור בעכו-עילית, ליד הכפר אל-מכר. את הבנייה הזאת ביטלתם.
את המשך הבנייה במצפים, מהמעשים הגדולים ביותר שעשתה ממשלה כלשהי בישראל, שעשינו בשנים 1981-1978 – חיסלתם, שלא לדבר על כרמיאל וצפת. בוואדי-עארה היתה לממשלה היהודית הלאומית תוכנית לבנייה נרחבת של כ-10,000 יחידות דיור, דבר שהיה משנה מן הקצה אל הקצה את המצב הביטחוני המתערער בוואדי-עארה. בקציר השארתם, אני מניח שבכוונה, 400 בתים גמורים ללא תשתית. את הבנייה הזאת עצרתם. למה? כך נהגתם גם בגלבוע, ביטלתם הקמת יישוב שעליו החלטנו במקום שבו מצב הביטחון מידרדר מיום ליום. מדוע? את הבנייה בוואדי-עארה ובגליל הפסקתם, כדי לזכות ברוב חוסם של שתי מפלגות לאומניות אנטי-ציוניות. על-ידי כך סיכנתם את הרוב היהודי בצפון, שאליו הגענו אנחנו במאמץ גדול. היום במחוז הצפון יש בסך הכול 856,000 תושבים, שמתוכם 431,000 יהודים, 425,000 לא-יהודים. בפעם הראשונה הגענו לזה. במחדלכם המכוון בגליל התחלתם בסלילת הדרך לתביעה ערבית לאוטונומיה בגליל. בצפון ובוואדי-עארה – מעשיכם אתנן למפלגות האנטי-ציוניות. אבל למה הפסקתם בנגב? בנגב, שבו החזרנו את הברק לעיני האנשים ועשינו גדולות, היתה לנו תוכנית שאושרה, להפוך את באר-שבע לעיר בת רבע מיליון תושבים, כיום כ-140,000 תושבים. הכול עצרתם, מדוע?
אני לא מזהה אם זה אותו פרופסור – – –
הכול עצרתם. הכול. מדוע אינכם מנצלים את מה שעשינו, ועל בסיס הבנייה מפתחים את התעשייה ואת שאר מקורות התעסוקה? הרי מי אני שאסביר לכם איך בנו בארץ-ישראל. תמיד – קודם כול מדרך-רגל יהודי, זה דבר ראשון. אחרי זה לאט לאט תעסוקה, ואחרי זה לאט לאט ובסבל תשתית. כך בנו. כך בנו את הארץ. כך אתם בניתם כשעוד הייתם בונים, לפני שהתחלתם להחריב ולהרוס. עצרתם הכול והפניתם את מאמציכם למרכז הארץ. כך הפכה ממשלה, שיישוב הנגב והגליל היה בעבר הרחוק חרות על דגלה כיעד מרכזי, לספסרית קרקעות בשפלת החוף הצפופה. אני פונה אליכם שוב: הנושא איננו מפלגתי, הנושא הוא לאומי; עצרו, עצרו, שובו אל הציונות.
אני מציע לכם ליצור תעסוקה. עוד לא הקמתם מפעל אחד. כאשר אנחנו בנינו בתים, הבתים עשו תעסוקה.
אם תמשיכו כך, לא תהיה עלייה, לא תהיה תעסוקה, לא יהיה שום דבר.
ציונות חדשה. לא היתה ממשלה עלובה כמו הממשלה הנוכחית.
דבר נהדר, מתוכם רק 12,000 ביהודה ובשומרון.
אתם אפילו לא יודעים לספור.
אתם מדברים על אוטונומיה לערבים בגליל?
– – – אני מציע לכם אוטונומיה.
סליחה, אדוני – מפני שבמשך שנה שלמה המערך אמר להם, בכל העיתונים הרוסיים, בכותרות לרוחב ולאורך: אל תרכשו דירות, אנחנו ניתן לכם דירות. נו, מה הם נותנים?
אני אגיד לך מדוע, כי זה צריך לשמש – – – דה-פקטו היום בירת פלשתין שבדרך, וצריך להשאיר פתח אל ירושלים, זה העניין.
גברתי היושבת-ראש, כנסת נכבדה, יכולתי למלא את הדקות העומדות לרשותי ברשימת פעולות הטרור של השבוע האחרון: ירייה ודקירה ואבן. היושב-ראש היה קוטע אותי באמצע הרשימה מחוסר זמן, ומספסלי השמאל ובעלי בריתם, חברי שתי המפלגות הלאומניות הערביות, האנטי-יהודיות והאנטי-ציוניות, היו צועקים: גם אצלכם היה טרור. נכון, וגם זאת ניתן היה למנוע. תבעתי זאת פעמים רבות. לכן, היום אדבר על מה שאצלנו לא היה ואצלכם יש. היום אדבר על תרומתכם שלכם, תרומתכם נטו, להידרדרותה של ישראל מבחינה ביטחונית. שישה חודשים הם פרק זמן קצר, וראו מה הספקתם, מה כבר הצלחתם להביא עלינו, מה אצלנו לא היה ואצלכם היה. כנס "חמאס" בהשתתפות אלפי אנשים במשך שעות, שבו השתתפו מחבלים מזוינים במסדר, לא מישהו שעובר ברקע לרגע, במסדר במהלך הכנס, במכללה האסלאמית בעזה, שבו נקראו הערבים לרצוח יהודים. זה אצלנו לא היה ואצלכם היה. ואם לא ידעתם, תחליפו את המטה הכללי. מי יכול לסמוך על הערכות מצב בנושאים יותר רציניים? ואם ידעתם ולא פעלתם, לא חיסלתם את המזוינים, הרי אתם יודעים כמה מאמץ משקיעים אחר כך וכמה דם משלמים, ולא עצרתם אותם לפחות. אם כך, תחליפו את עצמכם. ערערתם מוסכמות ביטחוניות. קחו את הערכות המצב של צה"ל, צה"ל של היום, צה"ל של ימי הרמטכ"ל הקודם, את משחקי המלחמה – היכן אפשר להגן, היכן הם קווי העצירה ברמת-הגולן, ביהודה ובשומרון. למדו מה אמרו ראשי המטות המשולבים האמריקניים, אנשי צבא מקצועיים, שאינם מנסים לרחרח ללא הרף מה חושב הדרג הפוליטי. תקראו מה כותב אלוף משנה אמריקני, איש מקצוע; הדבר פורסם לפני כמה ימים, איש מקצוע, אני חוזר, לא עסקן. אני מצטט: מבחינה ביטחונית, צבאית, ישראל היא המדינה היחידה בעולם שבמלחמה כוללת אין לה שום מרווח טעות, וכל שגיאה הכי קטנה יכולה לגרום לה מפלה ולהמיט עליה חורבן. תוכנית הנסיגה שלכם ברמת-הגולן שומטת מאתנו את קו העצירה – אני משתמש במונח צבאי – גורמת לנו לאבד את המכשול שבנינו במשך שנים. זה ברמת-הגולן. תוכנית האוטונומיה שלכם תביא לאובדן קו העצירה ביהודה ובשומרון. תוכניתכם לעזה תחסל את החיץ, שהוא כל כך חשוב, בין חבל-עזה לבין סיני. אני מכיר אתכם, אתם בוודאי מייד תגיבו: אבל אסד אמר, חדאם הבטיח. אני מציע לכם ללמוד מה אומרים האמריקנים. הרי אתם כל כך רוצים להיות דומים לאמריקנים. הרי זה מהמאוויים הכי גדולים שלכם. מעניין מה הם אומרים בסוגיה הזאת. אני מצטט את שר ההגנה האמריקני דיק צ'ייני. הוא אומר: הצהרות, ואף כוונות, אינן ואסור שיהיו הגורם המכריע בהערכות המצב, אלא היכולות של אויב פוטנציאלי. אתם מדברים על הערכות מדיניות, אתם מנסים לנחש מה חושב אסד ומה חושבים קרוביו או יורשיו, אתם מנסים לחשוב מה חושב מנהיג ערבי אחר. זאת בכלל לא השאלה הרלבנטית בעניין הזה. אתם מדברים על הערכות מדיניות, אני מדבר אתכם על הסכנות. למטה הכללי חובה אחת, לומר באיזה מצב עלינו להימצא אם וכאשר יופר השלום ותפרוץ מלחמה. אתם מביאים לזלזול בסכנות, וכולנו נשלם את המחיר. הפסקתם את המאבק נגד חימוש מדינות ערב. אתם שותקים והשתקתם את יהדות ארצות-הברית. לא התניתם את המשא-ומתן בעצירת מירוץ החימוש. אינכם משתמשים במשא-ומתן כבמנוף לעצירת החימוש במזרח התיכון. איזה מנוף יותר טוב יכול היה להיות מאשר המשא-ומתן? ואפילו לתפיסתכם, הגורסת נסיגה ברמת-הגולן, לא יצרתם שסתום ביטחון כמו תביעה, שנוכח החלשתה של ישראל על-ידי אובדן נכסים אסטרטגיים בגולן, אני אומר לתפיסתכם, אני מתנגד לכל נסיגה ברמת-הגולן, חייבת סוריה לצמצם את כוחות היבשה שלה ולסגת מלבנון. לא הסתפקתם בשיתוף מאבקה של ישראל מול החימוש הקונבנציונלי. היום, הרחקתם לכת והסכמתם לחתום על פירוק הנשק הכימי, כשהערבים, בתוכם המסוכנים שבאויבי ישראל, עירק וסוריה, לא עושים זאת. הם בכלל מחרימים את האירוע הזה. לפחות הייתם צריכים להתנות זאת בחתימה ערבית גם כן. לא חשבתם על זה כלל.
בדרך כלל אני לא עונה על קריאות ביניים מהסוג הזה. אבל אני אומר, כשמדובר בחיים של אזרחי ישראל, אני הייתי מציע ללמוד קצת משהו. טוב ללמוד, האמן לי, זה חשוב.
גם בעניין לבנון עוד תשמעו ממני פרק מתאים.
שמעת ותשמע. לפחות הייתם צריכים להתנות זאת בחתימה ערבית גם כן. צריך ללמוד משהו. כשעוסקים בחיים ובקיום של מדינה, דילטנטיות, בורות, חוסר ידיעה, זה דבר מאוד מסוכן. גם זה לא היה מספיק. הסדר חימוש הוא כללי, וצריך להקיף את כל מדינות האזור ואת כל סוגי הנשק: כימי, ביולוגי, גרעיני וכמובן נשק קונבנציונלי. מכרתם בזול. בהפרידכם בין ארגוני הטרור הרצחניים, ה"חמאס" ואש"ף, נתתם לגיטימציה למרצחים הגדולים ביותר, אש"ף ו"פתח", וערערתם את הרגשת הזכות של אזרחי ישראל להגן על חייהם.
לא קראתי את כל מה שעשיתם. אין זמן.
ואתם מוכרים את הביטחון תמורת הבטחה של כסף.
ליצור מקומות תעסוקה אתם לא יודעים. אתם מתנהגים כאילו לא הייתם ממשלה יהודית. לכן מה שנשאר לכם זה לשוב ולפנות את השלטון.
לא היתה ממשלה מסוכנת כזאת לישראל ולעם היהודי כמו הממשלה הזאת, וחבל שהיא קמה.
אני רוצה לתקן אותך. המשפט האחרון שאמרת, מה שאמרתי בזמני לגבי הדרום, זה היה לפני השלום, אבל לגבי מה שאמרת במשפט האחרון – אין בו דבר של אמת. אני הצעתי עוד באוקטובר 1982 לסגת בהסדר אל האזור הנוצרי שבדרום-לבנון.
גברתי היושבת-ראש, אני מבקש – – –
אני הצבעתי על אזור ביטחון אחר, שהיה מונע הרבה ממה שקורה עכשיו. לכן כדאי שתדייק.
לא טעיתי. גברתי היושבת-ראש.
אתה טועה. אני תמכתי בהסכם השלום עם מצרים.
הסכם שלום שיכול להביא שלום, ולא את המעשה שאתם עושים היום.
מה עם מירוץ החימוש? לא ענית על שום דבר.
אדוני היושב-ראש, בני משפחתו החמה והמלוכדת של מוטה, כנסת נכבדה, רק שבוע חלף מאותו יום שבו היה מותו של מוטה הידיעה המדהימה ביותר שיכולה היתה ליפול עלינו. זעזוע קשה אמיתי. מאז לא היה לנו יום שקט אחד, והיום בשבוע זה הוא הנורא מכולם. ארץ יפה ונפלאה יש לנו, אך ארץ קשה, ארץ אוכלת יושביה. מבחוץ חרב אויב, מבפנים יד איש באחיו. במציאות הזו, שלא השתנתה זה למעלה מ-100 שנים, חי ופעל מוטה גור. רק בראי התקופה אפשר להבין את דרכו של האיש המיוחד הזה. לא הייתי חברו של מוטה. דרכינו הצטלבו פעמים רבות, בתקופות מיוחדות וקשות שרוב יושבי הבית הזה לא זכו להכירן ולעולם לא יוכלו להבין אותן. פגישות, פעילות משותפת שנמשכה שנים, לעתים ארוכה, לעתים קצרה, לעתים רק חלפנו זה על פניו של זה, לעתים לא אמרנו שלום זה לזה. לפני שבוע: בית-העלמין בקריית שאול, ליד הקבר הטרי. אני מול ריטה רעייתו. מבט בעיניים, חיבוק, נשיקה: עם כל היריבות שהיתה ביניכם, מוטה אהב אותך מאוד. גם אני אהבתי אותו, השבתי. אני יודעת, מוטה ידע, אמרה ריטה. שני משפטים שאמרו הכול. 1945: יולי לפני 50 שנה, בצומת נגבה, חבורת נערים בני 17. תרמילי גב, מזוודות עץ, מכנסי חאקי קצרים, התרגשות בלב. אנחנו חשים שסיימנו תקופה, ומשהו יתרחש, משהו גדול שאיננו יודעים מהו, שאנחנו נהיה שותפים לו. בינינו אחד, כמעט ילד, בן 15 – מוטה. בעל עיניים עזות, חצופות מעט, מתגרות. פנינו לקיבוץ רוחמה, אז היישוב היהודי המרוחק ביותר בארץ-ישראל. חולפים על פני ג'וליס, כווכב, חוליקאת, בריר, הוג', נוסעים בדרך עפר לאורך ואדי נהדר – ואדי מג'נון. רוחמה: שני צריפים, כמה אוהלים, יישוב יהודי שנהרס על-ידי הערבים וקם, ושוב נהרס על-ידם, ושוב הוקם. אנחנו בשערי הנגב, חבל ארץ מבותר, סחוף רוח ושיטפונות. אנחנו בקורס מ"כים. 1952: ירושלים. שנינו סטודנטים באוניברסיטה, אחרי מלחמת העצמאות. זיכרונות. מי נפל במלחמה, מי עוד אתנו. רבים כבר אינם. פעולות טרור קשות. ברור לנו ששום דבר לא הסתיים. 1954: תל-השומר. אני מג"ד 890, פצוע לאחר פשיטה על הכוחות המצריים ליד דיר-אל-בלח. המצרים סייעו אז לטרור הפלשתיני, שהלך וגבר. לפתע מגיע מוטה לבית-החולים, יושב לידי ואומר בקצרה: אתם נלחמים, יש לכם נפגעים רבים, אני מרגיש שאני חייב להיות אתכם. זה מוטה. מאותו יום הוא היה אתנו. מ"פ ומג"ד בצנחנים במשך שנים של פעולות התגמול ובמלחמת סיני ב-1956. הוא נפצע כשפיקד על הכוח שתקף ופוצץ את מפקדת הכוחות המצריים עמוק בעורף האויב, בפעולת ח'אן-יונס. פשט ברפיח. פיקד על אחד הכוחות העיקריים בפשיטתנו על הצבא המצרי בעזה, שהיתה מוקד לטרור הפלשתיני – טרור היה מגיח משם, מגיע עד פרברי תל-אביב ופוגע בנו קשות. בפעולת קלקיליה, שבאה אחרי רצח שני פועלים יהודים בפרדס ליד קדימה וכריתת אוזניהם, נשא של מוטה בעול העיקרי – פיצוץ משטרת קלקיליה, מטה של הצבא הירדני. אבדות כבדות לשני הצדדים. נסתיימה תקופה. הטרור הפלשתיני מוליכנו למבצע "קדש" ב-1956, ואחר כך אל מלחמות אחרות. במבצע "קדש" מוטה מג"ד בחטיבה שלנו, מסתער וכובש את נח'ל, עומד בראש הכוח שנקלע לקרב המר במיתלה. חרף הפגיעה ברגלו, צונח עם גדודו בא-טור בואכה שארם-אל-שיח'. הצנחנים – אז גדוד 890 ואחר כך חטיבת הצנחנים, יחידות אחוזות סופה. מפעולה לפעולה, ממבצע למבצע, אנחנו מבצעים כמעט לבדנו את פעולות התגמול. חטיבה אחת, וקודם לכן גדוד אחד, הקנו לצה"ל רמת לחימה, ערכי לחימה ושיטות לחימה שלא ידע לפני כן. הצנחנים פעלו, קבעו סטנדרדים חדשים של לחימה וסחפו את כל צה"ל אחריהם. נדמה לי, שבשנים ההן, שנות פעולות התגמול, כשהיינו מפקדי הצנחנים באמצע שנות ה-20 לחיינו, אז הותוותה, במידה רבה, דרכנו. ובחבורת המפקדים הזאת בלט מוטה כמחנך, כמפקד וכלוחם עז נפש. איש של עקרונות, ישר עם עצמו. דרכו מאז ידועה. הוא הצטיין כמח"ט גולני, כרמ"ח מבצעים, משחרר הר-הבית, אלוף פיקוד הצפון, רמטכ"ל צה"ל, שר בממשלה. כל תפקיד – ברצינות הגדולה ביותר. זיכרונות של פגישות ועוד פגישות. לפני שנתיים, באזכרה ליד אנדרטת הצנחנים, מוטה מחבק את לילי רעייתי ואותי ואומר בקול חנוק: הביטו מסביב, כמעט רק אנחנו נשארנו מאותה תקופה. דמעות היו בעינינו, זלגו על לחיינו. גם זה היה מוטה. איש מיוחד היה מוטה. גם כשהיה חלוק עליך, גם כיריב, ידעת, שיש על מי לסמוך, יש על מי להישען. הוא הבין מה שרבים עדיין לא מבינים, שכדי להגיע לשלום עם ערבים, שלום שכולנו רוצים בו, צריך קודם כול שלום והסכמה רחבה בין יהודים. מעולם לא הסתכלתי עליו כעל יריב פוליטי. בהביטי בו תמיד עלה לנגד עיני אותו לוחם גדול של הימים ההם, אותו חייל אמיץ לב. בימים הקשים שלפנינו הוא יחסר לכולנו.
אולי תכניס להצעת החוק גם את הבנות הערביות, ואז יצביעו בעד.
אדוני שר המשפטים, ברשותך. נניח שבהסכמים קודמים, שהתחילו לדון בהם לפני 18 שנה, נעשתה טעות. צריך לחזור על הדבר הזה היום? הרי בכל דבר שעושים היום מייד מנפנפים במה שהיה אז. שמענו זאת בעניין תביעה שלא תבענו אז לקצץ בחימוש המצרי. זאת היתה טעות, אבל חלפו הרבה שנים, דברים השתנו, למה להיאחז בדברים האלה?
ברשותך, אדוני שר המשפטים, אני רוצה להביא לידיעתך, שבין אלה הנקראים עקורים יש בין 220,000 ל-250,000 שהיו בגדר פליטי 1948 וישבו במחנות ביהודה ובשומרון, ועברו או הועברו לצד השני.
אני מצטער מאוד, הייתי בישיבת סיעה שטרם הסתיימה.
אני מקווה שזכותי תישמר לי.
כבוד היושבת-ראש, כנסת נכבדה, ראשית אני רוצה להתנצל וגם להודות על שאפשרת לי בכל זאת לדבר. אני תומך בהסכמי שלום עם כל מדינות ערב, ובוודאי עם ירדן. במשך עשרות שנים חזרתי ואמרתי: יש לנהל משא-ומתן עם המדינה הפלשתינית שכבר קיימת, והיא ירדן. הזהרתי שכל משא-ומתן שלא עם ירדן, בגבולנו המזרחי, יביא להקמת מדינה פלשתינית שנייה ממערב לנהר הירדן. מדינה כזאת, אפילו קטנה וחלשה, תהיה זרע למלחמה הבאה. ואכן, הסכמי אוסלו, שהליכוד שלל ושולל, הביאו לכך שהמדינה הפלשתינית השנייה קמה לנגד עינינו. ולא די בכך. בהסכם וושינגטון הכירה ממשלה בישראל בפעם הראשונה באורח פורמלי במעמדה ובתפקידה המיוחד של ירדן במקומות הקדושים למוסלמים בירושלים. ישראל קיבלה על עצמה בפעם הראשונה התחייבות הנוגעת למעמד הקבע של ירושלים, בהבטיחה להעניק עדיפות גבוהה לתפקיד הירדני ההיסטורי במקומות הקדושים. ההסכמה הישראלית שניתנה השבוע הינה מרחיקת לכת מאחר שהיא קובעת עובדות גם לגבי ההסדר העתידי בירושלים. כל זאת ללא משאל עם, בלי בחירות ובלי להביא להחלטה מוקדמת של הכנסת, הממשלה או הקבינט. קשה להבין שקיימת מידה רבה כל כך של אטימות לב, של זלזול עצמי, של קיהות, של העדר כל רגישות לעניין הלאומי, של בורות ועוינות לכל עניין יהודי, לכל קשר למסורת ולהיסטוריה היהודית. יש לה, לממשלה הזאת, יחס של כבוד לכל דת, חוץ מאשר לדת ישראל. בעיני הממשלה הזאת לכולם זכות כזאת או אחרת על הר-הבית, לירדן, למרוקו, לסעודיה, לערפאת, לכולם, חוץ מאשר לעם היהודי. קשה להאמין שצריך להזכיר לממשלה יהודית בירושלים, שעל הר-הבית יש זכות רק לעם אחד, לעם היהודי. זה המקום, הר-המוריה, המקודש ביותר לנו זה קרוב ל-4,000 שנה. ירושלים היא בירתנו רק בגלל הר-הבית. בליל הסדר אומרים אנחנו "לשנה הבאה בירושלים" רק בגלל הר-הבית. אם התיישבנו בארץ-ישראל ולא באוגנדה ולא בארגנטינה, זה רק בגלל הר-הבית, בגלל "ארץ ציון ירושלים", כדבר המנוננו הלאומי. מי שמוכן לוותר על השליטה בהר-הבית, בעצם כבר עכשיו מוכן נפשית ומחר יהיה מוכן לוותר גם ממשית על הכול. עד 1967 לא היה הר-הבית בידינו. אבל לפני 1967, לפני מלחמת ששת הימים לא איבדנו אפילו לשנייה אחת את החתירה המתמדת לשוב יום אחד להר-הבית. אני זוכר שלפני שנים רבות הייתי עולה עם בני להר-ציון והייתי אומר בהצביעי על הר-הבית: הר-הבית שלנו, אבל עוד לא בידינו. הייתי עומד שם ומשקיף בגעגועים אל הר-הבית. לכן, התוצאה הכי חשובה של מלחמת ששת הימים לא היתה כיבוש סיני, לא כיבוש רמת-הגולן, אלא שיבתנו למקום קודשנו, הר-הבית.
ביום שחרור ירושלים, כאשר נשמעה הבשורה "הר-הבית בידינו" מפי מח"ט הצנחנים אז מוטה גור, נלחמתי עם אוגדתי בסיני. אני זוכר את פני החיילים למשמע הבשורה. לא אשכח זאת לעולם. איש סימפתי הוא המלך, מעורר כבוד ואהדה. מי ייתן ונוכל להתקדם עמו להסכם שלום ממש. אך מה לזה ולמקום הקדוש לנו ביותר? הייתי רוצה להצטרף אל התומכים בהסכם עם ירדן, אבל לא אוכל לתמוך אם לא תהיה הבהרה בעניין הר-הבית; הבהרה בנוסח שאומר אותו עכשיו או בנוסח דומה: ירושלים בירת העם היהודי ומדינת ישראל תהיה לעולם מאוחדת ובריבונות ישראל. חופש פולחן דתי מלא יישמר לבני כל הדתות, אך ללא סוברניות דתית או תפקיד או מעמד לגורם מדיני זר כלשהו. ויתרתם עד הסנטימטר האחרון של חולות סיני – מתריס ראש הממשלה מדי פעם בדברו או בפנותו אל אנשי הליכוד. והוא עצמו, ראש הממשלה, ויתר עד הסנטימטר האחרון של נשמת היהדות. אם לא נשנה את ההחלטה בעניין הר-הבית, הר-הבית שוב לא יהיה בידינו. תודה רבה. (הישיבה נפסקה בשעה 14:17 ונתחדשה בשעה 15:09.)
חבר הכנסת אלי דיין, עם כל הכבוד, אתה לא שומע. אני שמח שאתה קורא מה שאני כותב.
אם אתה רוצה לדייק, אני מציע שאתה תעיין, תקרא ותעיין – – –
אבקש להעיר הערה בעקבות ההערות שנשמעו כאן מאחור מספסלינו אנו. האדמות שלהם. פעם אחת ולתמיד, תכניסו לכם את זה לראש.
אני לא אבקש זאת. אני רוצה פשוט לומר משפט אחד בלבד – האדמות שלהם. אני רוצה לומר לך, שבמשך השנים, מהימים שהיו באים הגובים של הקרן הקיימת, כבר שילמו דמי החכירה למינהל את ערך הקרקעות האלה מעל ומעבר. אני זוכר את הימים האלה. הם היו באים אז לגבות את ההיטלים האלה. האנשים החזיקו בקרקעות, הם עיבדו את הקרקע הזאת, הם שמרו עליה, ואין לאף אחד שום זכות ושום זכות מוסרית לבוא ולומר שזה לא שלהם. אני בכלל התחלתי בכל הנושא הזה; אני זוכר שזה היה בעניין בית-שאן, היה צריך להגדיל את בית-שאן, אבל בית-שאן גובלת ביישובים מסביבה. קראתי לקיבוצים האלה ואמרתי: תשמעו, אתם מחזיקים בקרקע הזאת עשרות שנים, מהימים הכי קשים בבית-שאן, לא נראה לי מוסרי ליטול מכם את הקרקע. קחו אתם ותבנו בעצמכם, תשכירו או תמכרו, זה שלכם. אני מודה בזה. זה נראה לי דבר די פשוט. בעקבות זאת גם העברתי בזמני את התקנות, שהיו, לדעתי, הרבה יותר צודקות מהתקנות הנוכחיות.
אחר כך הסתבכו הדברים. אני לא הצלחתי להעביר את זה. אני לא רוצה להיכנס לזה עכשיו כי אין לי כאן זכות דיבור כרגע, אבל אני מנסה לומר, שאנשים שישבו על הקרקע במשך עשרות שנים – יש להם זכות מלאה. עוד לא ראיתי מישהו, בעל קיוסק, או חנות מכולת, שלוקחים ממנו.
אתה לא המבין היחיד. אתה מבין בתקנות. אני מבין בהרגשה של האנשים שחיו על אדמתם.
אני מבקש לומר, שבאותה מידה זה נוגע גם למושבים. מה זכות – – –
יכול לעמוד קיוסק על אם הדרך שנים, ואיש לא יפגע בו.
לא הורידו אף אחד שקיבל ביד – – –
המלחמה שבה שיתפתם פעולה עם רוצחי ישראל בעיצומה של המלחמה. אנשי אש"ף אומרים בביירות כי אתם תקוותם האחרונה.
גם עכשיו אתם משתפים פעולה עם רוצחי יהודים.
אדוני היושב-ראש, כנסת נכבדה, אני בעד הסדר שלום עם כל מדינות ערב. בוודאי הייתי שמח לחתום ולתמוך בהסכם שלום עם ירדן. אלא שככל שחלפו הימים ומתקרבת שעת ההצבעה, אני מרגיש שלא אוכל להרים ידי בעד ההסכם הזה. והתלבטתי הרבה. יש הרבה סעיפים בהסכם, שאסור היה שיהיו בו, וסעיפים חיוניים הנעדרים ממנו, כמו: אי-קביעת הגבול בינינו לבין ירדן בקטע שבין ים המלח לעמק בית-שאן. אין אזכור על זכותנו ההיסטורית בעבר הירדן המזרחי, בארץ הגלעד, הבשן והחורן, נחלות השבטים ראובן, גד וחצי שבט המנשה. עניין הפליטים הפלשתינים והצורך ליישבם ולשקמם בארצות מגוריהם הנוכחיות איננו מופיע בהסכם. לעומת זאת, ישראל מוסרת מים, חרף מצוקתנו הקשה, ללא כל צורך. יש עוד סעיף, שפשוט אינני יכול להבין כיצד לא עמדה הממשלה על כך שהוא ייכנס להסכם, והוא: אי-הכנסת סעיף שמוציא מחוץ לחוק את ארגוני הטרור, לרבות ה"חמאס". ממשלת ישראל אפילו לא תבעה זאת. כל אלה הם משגים, משגים קשים, אבל ניתן אולי לעבור עליהם. כל אחד רוצה להרים ידו בעד שלום. אני בעד שלום לא פחות מאשר מישהו אחר בבית הזה, וראיתי את כל אימי המלחמות ומוראות המלחמות. אבל יש סעיף אחד, דבר אחד שאותו אינני יכול לקבל בשום פנים ואופן, והוא: מתן מעמד ותפקיד פורמלי לירדן בהר-הבית, המקום המקודש ביותר לעם היהודי. שום עם בעולם לא היה עושה זאת. שום אומה בעולם לא היתה מעזה לחשוב שיש לה זכות, בדורה שלה, לוותר על נכס היסטורי, לאומי, יהודי, שאין מקודש ממנו. רק גורם אחד העז לעשות זאת, אדוני היושב-ראש, זו רק הממשלה הזאת. אני אומר שבלי משהו מקודש לא נתקיים פה. אני מצטער מאוד, כי רציתי להיות בין אלה שירימו את ידם ויתמכו בשלום. אדוני היושב-ראש, אני לא יכול לתמוך בהסכם שבו ישראל מוותרת, וללא צורך – – –
– – – מוותרת וללא צורך – –
– – ומכירה ונותנת מעמד פורמלי למקום המקודש ביותר.
זה שזה קיים – זה דבר אחר. מעולם זה לא הוכר בחוזה רשמי בין מדינות. אין זכות לשום ממשלה ואין זכות לדור שלנו. אנחנו דור אחד בשלשלת הדורות. דור אחד. זה פרק זמן קצר מאוד של דור אחד, ואין לנו שום זכות שבעולם לוותר, בשם הדורות הבאים, על המעמד של המקום המקודש ביותר לעם היהודי. אין לנו מקום אחר כזה. דרך אגב, אין לשום עם מקום כזה. לשום עם בעולם אין מקום כזה. לכן, לצערי, עם כל הכאב, כך אצביע. אדוני היושב-ראש, התלבטתי ארוכות. הרגשתי פשוט שאינני יכול להרים יד בעד הסכם שמביא לוויתור על זכותנו המוחלטת והבלעדית על המקום המקודש ביותר לעם היהודי, הר-הבית. תודה.
800 היחידות נבנו בימי ממשלת הליכוד – – –
הרי אלה הדירות שבנינו במשך שנתיים – – –
06 זה דבר שתוכנן עוד בימי הממשלה הקודמת – – –
800 היחידות האלה בוצעו. 06 תוכנן על-ידינו.
אדוני שר המשפטים, אש"ף מבצע מעשי רצח, גם עכשיו, של ערבים שהוא חושד בהם בסיוע לישראל. הנה רצחו ערבי המשרת במשטרת ישראל. אם כן, איך אש"ף לא מבצע מעשי טרור?
אדוני השר כשר המשטרה, בעקבות ההערה הזאת, מאחר שאני חושב שיש פה איזו חקירה התלויה ועומדת נגד – – –
אדוני היושב-ראש, כנסת נכבדה, למען האמת לא התכוונתי לדבר כאן היום וחיכיתי לשמוע את דבריו של יושב-ראש סיעתנו. אבל, כששמעתי את דבריו של השר שחל חשבתי שאולי מוטב שאומר בכל זאת כמה מלים. עוד בנובמבר 1977, מכובדי השר, התרעתי על הסכנה שבתוכנית האוטונומיה. ההבדל הוא, שאני התרעתי, ואתם ביודעין תומכים בסכנה הזאת. זהו ההבדל. אני מציע, ביום מן הימים, כשאפשר יהיה, לפתוח את הסטנוגרמה של אותה ישיבה מ-1977, שם הצבעתי אכן על הסכנה והצעתי דרכים כדי למנוע את הסכנה הזאת, ובראש ובראשונה על-ידי התיישבות יהודית מסיבית. ואכן עשינו זאת, אני מודה, לא מספיק, אנחנו נשלים זאת כשנחזור, אני מקווה שבמהרה. עשינו, ולכן חיים היום 141,000 יהודים ביש"ע. אני רוצה גם להודות לכם על כך שבשנה האחרונה, תחת ממשלתכם, גדל מספר המתיישבים היהודים ביהודה ובשומרון ב-10.3%, ובשנה הראשונה לשלטונכם, כבר אז הייתם די פעילים, הוא גדל ב-10.4%. אנחנו רוצים לברך אתכם על כך.
מכובדי השר, כדי שלא תהיה מוטרד, לא תדאג יתר על המידה, יהיו עוד הרבה יותר. אתם מדברים על התנהגות אחרת? גם אתה כאן, כבוד השר שחל, דיברת על התנהגות אחרת. אולי אני אחזיר אתכם למלחמת לבנון לרגע. ודווקא חשוב לי לצטט את בעל בריתכם של היום, את הרוצח ערפאת. אני מציע לעיין ב"דברי הכנסת" מיום 22 בספטמבר 1982; ציטטתי אז כאן את דבריו של המרצח הזה, שאמר שאתם – כך הוא אמר – תקוותם האחרונה. אז אתם מדברים על הדברים האלה? אתה דיברת על מלחמה בטרור. על איזו מלחמה בטרור אתם מדברים? הנה, נרצחו שני יהודים; נכון, מתנחלים שדמם הותר. זה נכון, אבל אפילו מתנחלים שדמם הותר, האם אטימת בית קטן אחד ליד מסגד, ואני לא בטוח אם ירו מהמסגד או מאותו בית קטן, זה נקרא מלחמה בטרור? הלא תבושו.
אדוני היושב-ראש, כנסת נכבדה, אני מקווה שאסב את תשומת לב המפריעים שהזמן הזה הוא על חשבונם.
כמי שלא זוכה לכך לעתים קרובות, אני בוודאי לא אתנגד. לאלה שהתבטאו השבוע, הייתי קורא לכם בשם אחד: המפרקים. אתם עובדים שעות נוספות. בעוד שר משרי הממשלה מודיע על פינוי היישוב היהודי בחברון, מודיע עסקן הסתדרותי על פינוי המתיישבים היהודים מחבל-קטיף.
עוד לא בניתם בית, עוד לא בניתם מאומה ביוזמתכם, אבל כולכם כבר מפרקים ומפנים. אולי תבנו קודם משהו? רבותי, הרי כאן צרחתם וצעקתם על בנייה מיותרת. למזלכם השארנו לכם קצת דירות. אפילו את זה לא הבנתם. בשטח מתרופפת האחיזה היהודית מיום ליום. ברמאללה – משטרה עירונית ללא מדים, ובג'נין החלו להופיע לפתע שוטרים מיריחו לבושי מדים. ביקורי קרובים, הסבירו לנו. ובתוך ישראל של לפני 1967, בתחומי "הקו הירוק", שהיה ולא יחזור עוד, כבר ניתן אישור לאנשי ביטחון פלשתינים לנוע חמושים. מאחזי צה"ל מפורקים ואף נבזזים על-ידי האספסוף הפלשתיני. הייתי מאוד שמח, מכובדי שר המשטרה, לקחת אותך, להראות לך מאחזי צה"ל המפורקים ונבזזים על-ידי אספסוף פלשתיני. ומעל הכול – הודעות ראש הממשלה, שנועדו להביא לבידודם של המתיישבים היהודים ביש"ע, להטיל בהם דופי, להשחיר פניהם. אלה שעומדים היום בקו ההגנה האחרון של ישראל, לפני דחיקתה לגבולות 1949, ניצבים היום לפני שתי בעיות: בעיה אחת – קשיים גדלים והולכים בשל הטרור ובשל החרמתם על-ידי הממשלה. הממשלה בוחרת בכל דרך צינית כדי להקשות עליהם את חייהם. אולי אתם רוצים דוגמה טובה? אני אתן לכם דוגמה טובה: ציר חוצה-שומרון, שיש בו תאונות כמעט יום-יום, נפגעים בו רבים, איננו מורחב. למה לא מורחב? כדי להקשות את חיי היהודים, אולי תיפול רוחם. והבעיה השנייה – איומי הממשלה לפנות את צה"ל ממרכזי הערים. אני רוצה לומר לכם: פינוי צה"ל ממרכזי הערים יפגע פחות במתיישבים היהודים. המתנחלים, שנואי נפשה של הממשלה הזאת, שהיא נגד כל דבר יהודי, ידעו להגן על עצמם. גם אם צה"ל יפנה את השטח, אני מודיע לכם: הם יישארו שם, ולעזרתם יבואו מאות ואלפים של מתנדבים, הכול לפי החוק, כמקובל במדינות דמוקרטיות, כמו שההורים שלנו עשו עוד בשנים עברו כדי לסייע ליישובים מבודדים וקטנים.
לעזרתם יבואו מאות ואלפים של מתנדבים, שיסייעו ל-141,000 המתיישבים, שבתוכם 82,000 ילד, להגן על עצמם. אם צה"ל, כתוצאה מהוראת הממשלה – צה"ל מבצע את הוראות הממשלה – שתגיע להסכם עם בעלי בריתה, מרצחי אש"ף וערפאת בראשם, יפנה את חברון, אני רוצה לומר לכם משהו, אל תתפלאו: היהודים, 500 במספר היום, יישארו שם, ואליהם ינהרו מתנדבים מכל קצות הארץ, כמו שהיה נהוג בעבר – –
– – מתנדבים לסיוע בהגנה על הנפש והרכוש ביישובים מרוחקים ומבודדים. אני רוצה לומר לכם, שאני משוכנע, שאם הרוב היהודי יופקר על-ידי הממשלה, היישוב לא יקטן בשטחו אלא יגדל בשטחו. תאמינו לי, הוא יגדל בשטחו וייווצר רצף יהודי מבית-הקברות העתיק – מה שנקרא היום "בית-הקברות הספרדי" – דרך תל-רומיידה ובית-הדסה ובית-רומנו לחצר-היהודים ולמערת-המכפלה, ודרך הקסבה המזרחית לקריית-ארבע. זה מה שיהיה.
אני חשבתי עד עכשיו שאתה מייצג גם אינטרסים יהודיים. לא ידעתי – – –
רבותי, כשיהיו בחברון 5,000 יהודים, ובעזרת השם יהיו בחברון 5,000 יהודים, וזה נוסף על קריית-ארבע, אז יהיה שקט גם שם. ואני רוצה לומר משפט לראש הממשלה. שמעתי את ראש הממשלה אומר: על 450 יהודים בחברון מגן כוח צבאי הגדול מן המספר הזה. אדוני ראש הממשלה, הנעדר מכאן, צה"ל בחברון איננו מגן על 450 יהודים אלא על היסטוריה יהודית בת 3,800 שנה; על זה הוא מגן שם. אותם 500 יהודים שיושבים שם היום הם אלה שמאפשרים לאלפי יהודים לבוא ולהתפלל במערת-המכפלה. אני שמח לבשר כאן, זה בוודאי ישמח אתכם, שמספר היהודים הבאים להתפלל במערת-המכפלה גדל משבוע לשבוע, כי יש בסיס יהודי בחברון, ותמיד יהיה. פינוי צה"ל ממרכזי הערים. הסכנה העיקרית היא ליישובים בתוככי "הקו הירוק" – את זה כדאי שתבהירו – שאינם ערוכים להגן על עצמם. כשצה"ל ייסוג מקלקיליה – בכפר-סבא החיים לא יהיו נורמליים עוד; וכשיפנה את טול-כרם – בכפר-יונה ובנתניה יכה הטרור שבעתיים; ומי שיפנה את ג'נין – יקבל טרור מוגבר ב"תענכים" ובעפולה.
היה זמן בארץ הזאת – אני לא רוצה לחזור לכל מה שהיה – שהיה כבוד לחיים של יהודים. היה זמן שהיה מחיר לחיים של יהודים והיה כבוד לחיים של יהודים. תאמין לי, ואני מתייחס אליך בהרבה מאוד כבוד, את הקריאות האלה לא היית משמיע. וזה יחזור, הזמן הזה יחזור, ושוב יחזור כבוד לחיים של יהודים, אפילו אם אתם לא רוצים.
וכשתוחלף הממשלה – ואני מקווה, בקרוב – אני רוצה לומר לכל אלה שיש להם ספקות: משימתה הראשונה תהיה להעלות את מספר היהודים ביש"ע מ-141,000 לחצי מיליון. זו תהיה המשימה הראשונה, זה יהיה השלב הראשון, ואז, סכנתה של מדינה פלשתינית שנייה ממערב לירדן לא תהיה קיימת עוד. ובינתיים, נוכח כל מה שקורה, את הממשלה הזאת, שניסית כל כך להגן עליה, אדוני השר, יש להוריד. תודה רבה.
אתם תתחבקו עם כל רוצח, אבל עם יהודי – לא.
אני לא הייתי שם שלוש שנים. אתם כבר – – –
אתם שיתפתם פעולה עם אש"ף בזמן מלחמה.
שיתפתם פעולה עם אש"ף בזמן מלחמה.
מה שהייתי צריך לעשות, עשיתי לכם. בלי זה כבר מזמן הייתם – – –
אדוני היושב-ראש, כנסת נכבדה, אינני זוכר מצב שבו התערער הביטחון הפנימי במדינת ישראל במידה כזאת כמו עכשיו. המצב הנוכחי מערער את כושר עמידתם של היהודים – – –
אדוני היושב-ראש, כנסת נכבדה, אינני זוכר מצב שבו התערער הביטחון הפנימי במדינת ישראל במידה כזאת כמו עכשיו. המצב הנוכחי מערער את כושר עמידתם של היהודים ומביא למעגל קסמים מסוכן. ככל שהטרור הפלשתיני מפיל בנו חללים רבים יותר ומשתולל במרכזי ערינו, מתכרסם והולך הביטחון העצמי של היהודים. האויב שומע אז קול ענות חלושה, וממהר לתקוף אותנו שוב. כדי להפסיק זאת צריך לעצור ולומר: עד כאן. אני אומר לכם: זכרו, לא את השלום הם רוצחים, את היהודים הם רוצחים. צריך לנתח, בלי חשבון מפלגתי, עסקני, את המצב שנוצר, להודות בטעויות שנעשו, לא לצורך ניגוח אלא כדי למצוא את התשובות הנכונות, וזה דחוף, כי זה כבר מצב חירום. לא אתאר עכשיו 120 שנות טרור ערבי, שהפך אחר כך לפלשתיני, שירד ועלה, ובדרך-כלל ירד בכל פעם שקמנו להכות בו והצלחנו בכך. זה שנים מספר הלכה ונעלמה היוזמה ההתקפית שלנו מול הטרור הזה, והיא נעלמה כמעט לחלוטין בשנתיים ויותר האחרונות, מאז מכהנת הממשלה הזאת. כל יהודי חייב לשאול את עצמו: איך זה קורה שבמשך 13 החודשים האחרונים נרצחו כ-100 יהודים במיתות שונות ומשונות בידי ה"חמאס", "הג'יהאד האסלאמי", וגם ה"פתח", בשעה שהממשלה הזאת הבטיחה שבא קץ למאה שנות טרור והגיעה עת השלום? אני יודע שמייד תשאלו: ומה אתם הייתם עושים? מה, אצלכם לא היה טרור? וזאת תשובתי: גם ממשלות האחדות הלאומית וגם ממשלת הליכוד האחרונה לא עשו די הצורך. אפשר היה לעשות הרבה יותר, ובכל זאת אין שום דמיון במצב. היה הרבה פחות טרור, היו הרבה פחות קורבנות. בידי ישראל היה אז חופש פעולה לפעול בכל מקום. היום, בעקבות ההסכם שחתמתם עליו, שללתם זכות זאת מישראל, ואז לא הובטח שלום. מה אנחנו היינו עושים? – ראשית היינו עוצרים, בוחנים הכול מחדש נוכח הכישלון עד היום, ובוחרים דרך טובה יותר, שמבטיחה שלום עם ביטחון. אנחנו היינו מקשיבים לאזהרות שירותי המודיעין כולם, וגם לאזהרות האופוזיציה שנשמעו כאן במשך כל השנה האחרונה, שחזרו ואמרו: ערפאת לא יילחם בטרור, ערפאת לא יילחם ב"חמאס", ערפאת אינו רוצה להילחם ב"חמאס", הוא רוצה בהם כשותף פוליטי. לערפאת יש אומנם עניין – –
– – שבשטח שהוא נמצא בו יהיה שקט, אבל גם שם הוא לא מצליח. אבל בירושלים ובמרכז הארץ יש לו עניין רב בהגברת הטרור; כך הזהירו ועוד מזהירים שירותי המודיעין של ישראל. אנחנו במקומכם היינו מקשיבים להם – – –
אנחנו במקומכם היינו מקשיבים להם. אנחנו הרי חולקים על ההסכם עם ערפאת מיסודו, אבל לשיטתכם, היינו משאירים בידינו את הזכות לבצע פעולות מנע, מרדף והענשה של מחבלים בשטחי האוטונומיה; לא לחזור לעזה אלא לחדור לעזה כשצריך, כדי לחסל שם מחבלים ומפקדיהם. לפי כותרות בעיתונים, ואנחנו רואים כאלה בימים האחרונים, לא מחסלים טרור. אני יודע, אתם מסבירים: אבל ערפאת לא יכול. זה נכון, לא יכול, ולא רוצה, אבל על זה היה בנוי ההסכם שלכם. אתם צריכים להחליט: נכשלתם בהערכתכם, או פשוט רימיתם. תבחרו אתם, תחליטו אתם מה אתם רוצים. אנחנו במקומכם לא היינו נכנסים לפאניקה ולא היינו מודיעים על תרופת הפלא החדשה שלכם, ההפרדה, שהיא איוולת חדשה. הרי המלחמה בטרור וההפרדה הן דבר והיפוכו. איך יפעלו שירותי הביטחון שלנו, שאינם יכולים להיכנס לקלקיליה או לשכם או לטול-כרם? להיפך. אם תמשיכו בתוכניתכם – שבעיני היא פסולה מלכתחילה, אבל אתם, לצערי, היום הממשלה – ביהודה ובשומרון, אנחנו היינו אומרים לכם שלא להכניס יותר מאשר משטרה לשמירת חוק וסדר – אמרתי את זה כאן, מעל הדוכן הזה, בספטמבר בשנה שעברה – אבל היינו משאירים את האחריות למלחמה בטרור בידינו ואת זכות הכניסה לכל מקום כדרך של שגרה לכוחות הביטחון שלנו. אנחנו במקומכם היינו מוודאים, שהביקורת במעברים תהיה אמיתית ולא פיקטיבית כפי שהיא כיום, ואני אומר את זה בכאב. אני הייתי חייל הרבה שנים, אני אוהב את הצבא, אבל לו באתם, כפי שאני עושה, והסתובבתם בנקודות הביקורת, הסתכלתם על המאהלים, ראיתם מה קורה שם, היה פוקד אתכם זעזוע כפי שהוא פוקד אותי. הייתי מוודא שהביקורת במעברים תהיה אמיתית ולא פיקטיבית כפי שהיא כיום. תעמדו שם פעם אחת, תסתכלו, אני עושה זאת לעתים קרובות; מספר היוצאים והעוברים במעברים אסור שיעלה על אלה שאפשר לבדוק ביעילות. הרי זאת פיקציה מה שקורה שם, ואני לא נכנס, כרגע, לשאלה האם צריך להיות סגור או פתוח. יש דעות שונות בנושא הזה. אנחנו במקומכם היינו מוודאים שהחיילים ייראו כחיילים, אלה החיילים של כולנו; שהלכלוך ייעלם. ראיתם בטלוויזיה את החיילים שישבו ליד הבניין שבו נרצח וקסמן; איך הם נראו שם? באילו ערמות זבל הם שכבו שם? אחר כך מתפלאים על כמות הקורבנות שיש. את זה היינו עושים במקומכם, ואני אומר זאת מתוך כאב. היינו מוודאים שהחיילים ייראו כחיילים, שהלכלוך ייעלם, שהדגלים הקרועים יוחלפו בחדשים והמשמעת תחזור. אתם הבאתם לפוליטיזציה של הצבא, אנחנו נפסיק זאת. מפקדי צבא – ואני אוהב את צה"ל, שירתתי 28 שנים בצה"ל ועשיתי את כל הדרך שם – יילחמו בטרור ולא יעסקו בהסברת עמדות הממשלה. זה לא עניינו של שום דרג צבאי. אנחנו במקומכם היינו מפסיקים לדבר על אויבי השלום. לא את השלום הם רוצחים – את היהודים הם רוצחים, ואתם יודעים זאת. כיצד קורה שכאשר הממשלה מבטיחה לציבור שהשלום בפתח, דווקא אז מתבצע בלב תל-אביב הפיגוע החבלני החמור ביותר שהעיר הזאת ידעה אי-פעם? איני רוצה, ולא באתי לכאן להאשים איש זה או אחר. אני מאשים את שחיקתה של תפיסת עולם שביסודה היה כלל ברזל אחד במשך שנים רבות: מדינת היהודים קמה כדי להבטיח שחיי היהודים לא יהיו הפקר וביטחון היהודים יהיה בידם הם ולא בידי שום גורם אחר. בשם תפיסת העולם הזאת – ואני פונה אליכם במיוחד, מפלגת העבודה, ששלטה שנים רבות במדינה – נלחמו, חירפו את נפשם, נפלו ונפצעו לוחמים רבים בצה"ל, מהטובים שבבנינו. היתה לי הזכות – – – סימנת שאפסיק?
בדרך כלל אינני מרבה לעמוד כאן, אבל מבחינתי אני מוכן להפסיק.
היתה לי הזכות להילחם אתם בפעולות התגמול הרבות – מקיביה ועד קלקיליה, מעזה ועד לקונטילה, מהסבחה ועד המוצבים שמעבר לכינרת, מח'אן-יונס ועד לג'נין – עשרות מבצעים קשים ומורכבים. יושבים פה חברי כנסת מכל המפלגות, ואחד מהם יהיה זה שבוודאי ישיב כאן מייד, שפעלו אתי בשליחותה של הממשלה באותן שנים, כי אצל דוד בן-גוריון חיי יהודי אחד שקולים היו כנגד כל הערבים גם יחד. נניח זאת בצורה גלויה. המנהיגים של אז – בן-גוריון, לוי אשכול, גולדה מאיר, משה דיין, ישראל גלילי, יגאל אלון, זיכרונם לברכה; אני מדבר על התקופות הארוכות שבהן אתם הנהגתם את המדינה – ידעו היטב את סוד קיומנו כאן. הם ידעו שביטחון היהודים קודם לכול, ובשם ממשלותיהם כאלוף בצה"ל היתה לי הזכות הגדולה לחסל – ואני מדגיש: לחסל; כן, לחסל – את הטרור הפלשתיני בעזה, וזאת מבלי לוותר לרגע על רצוננו בשלום. אם מדברים בכלל מה אפשר להשיג – צריך גם לזכור שרק ניצחוננו הנוסף על הצבא המצרי בעקבות צליחת תעלת סואץ במלחמת יום הכיפורים הביא לנו את השלום הראשון, הוא השלום עם מצרים. בשנתיים האחרונות שברה הממשלה את כל עקרונות הביטחון של אבותיה המקוריים. חיינו הפכו הפקר, ויהודי שואל את עצמו בדאגה, מה ילד יום. שורש הרע נעוץ בהסכם שחתמה הממשלה עם פושע המלחמה ערפאת. אני יודע שיש ביניכם שמלגלגים על הכינוי הזה לראש אש"ף. יש ביניכם שמרחיקים לכת ומוכנים לרוץ וללחוץ את ידו המגואלת בדם יותר מאשר את ידי יריביהם הפוליטיים בישראל, אבל לא תוכלו לשכתב את ההיסטוריה למרות כל מאמציכם. לא תוכלו לחבר לשותפכם לפרס נובל לטרור, סליחה – לשלום, ביוגרפיה חדשה, שונה מזו שקיימת בתיקי המודיעין שלנו, שמחברת את בעל הפרס העולמי עם פקודות מבצע שהביאו לרצח של ילדים ונשים חפים מפשע, שהובילו לחטיפתם ולמותם של 11 מטובי ספורטאינו בידי יד ימינו של ערפאת חסן סלמה, בזמנו. בפקודתו הישירה של ערפאת נרצחו מאות רבות של יהודים וישראלים חפים מפשע. לא צריך להיות חכם גדול, איש מדינה מבריק או איש מודיעין כדי להבין את הדבר האלמנטרי, שברגע שיהודים לחצו את יד מפקד רוצחיהם במשך שנים וחתמו אתו על הסכם, אין ההסכם הזה מבטיח אלא את חיסולם העצמי של היהודים, וההוכחה העליונה לכך היא מעשי הרצח האחרונים שהביאו למותם של חפים מפשע בלב ירושלים, לחטיפתו של חייל בלב הארץ ולפיצוץ בלב תל-אביב. אבל אפילו לשיטתכם, לא הצלחתם לספק, למרות הבטחותיכם, אותה פיסת נייר חסרת הערך שבה חזרתם והבטחתם, ששותפכם לפרס ימחוק את האמנה הפלשתינית השרירה וקיימת הקוראת להשמדתנו כעם וכמדינה. לכן, ככל שאנו מברכים על הסכם השלום עם ירדן, שהיא מדינת פלשתין, ומברכים את מלכה המלך חוסיין, גם השטיח האדום שתפרסו לרגליכם בטקס החגיגי בערבה לא יצליח לכסות את הדם של אחינו הזועק מן האדמה ומוקיע אתכם על שהפקרתם את ביטחונם. תראו לאן הגעתם במצעד העיוורים שלכם, בריצת האמוק להציל את בניין הקלפים הרעוע שבניתם. כאשר חולפים עלינו ימים מספר ללא טרור, אתם מתרוצצים ומריעים: ראו כמה יפה הוא הסכמנו עם ערפאת, צריך למהר ולהביא אותו ליהודה ולשומרון בואכה כפר-סבא ורעננה, פתח-תקווה ותל-אביב. וכאשר באה המציאות הנוראה וטופחת על פני כולנו בהרג פלשתיני חסר רחמים בירושלים ובתל-אביב, אתם באים שוב עם אותה תרופת פלא: צריך למהר ולוותר כדי שהטרור ייפסק. יש משהו עקום, משהו חולה בתשובות האלה, שהן זהות אצלכם בשני המצבים. האויב מריח את חולשתכם, ולכן לא יאחר להכות בנו נוכח רפיונכם. אתם משדרים אליו חולשה כאשר הוא איננו מבין אלא שפה אחת, שפת העוצמה היהודית, שהוכיחה עצמה למעלה מ-100 שנים, עד ששברתם אותה לרסיסים במו-ידיכם. אני חושב, לא את השלום הם רוצחים, את היהודים הם רוצחים. לא אתם תוכלו לתקן את הכלים. לא אתם תהיו מסוגלים להודות בטעויותיכם ההיסטוריות שעלו ועוד יעלו בחיי יהודים רבים. בדרך שאתם הולכים בה זמנכם עבר, גם אם עדיין אינכם מכירים בכך. בדרך שאתם הולכים בה אין לכם זכות לשבת על כיסאותיכם אפילו רגע נוסף אחד.
בהשוואה לעכשיו? כשאני מביט היום על הדברים, בהשוואה לעכשיו? הממשלות הללו מבחינת תפיסת הביטחון היו גדולות בהשוואה למה שקורה עכשיו.
האם ראית אותי מצדיק את זה פעם?
אני רוצה לשאול אותך שאלה. אני תומך בהסכם השלום. את ההסכם הזה צריך לעשות. האם לא היה אפשר לומר בהסכם הזה: תוציאו את ארגוני הטרור החוצה? זה לא עלה כלל.
למה, למשל, לא לשמור על זכותנו לטפל בטרור, אפילו לשיטתכם, כל עוד בני-השיח הנוכחיים לא מצליחים לעשות את זה?
אתה טוען טענות שאין לך אפשרות להוכיח אותן.
הוא תומך בזה; מה יש לו להתקומם? מה אתם – – – בכלל? – – – בעזרת הממשלה, זה פונה לעולם המוסלמי – – –
זה פושע מלחמה בלי כל קריטריון. לא תמצא הגדרה אחרת. על איזה איש אתה מדבר?
אדוני היושב-ראש, כנסת נכבדה, משהו ציני, אירוני כל כך, יש בהצעת החוק שבה אנחנו דנים. הממשלה מניחה על שולחן הכנסת הצעת חוק, בעוד הרשות הפלשתינית כבר מפירה ברגל גסה את רוב סעיפי ההסכם ואינה מקיימת שום חוק. הם מפירים, ישראל שותקת ומעלימה עין, והכנסת מתבקשת לאשר את קיום ההסכם על-ידינו. ערפאת התחייב להילחם בטרור והפר את התחייבותו. מאז נחתם ההסכם עלה מספר הישראלים שנפגעו על-ידי הטרור הפלשתיני ל-162 הרוגים ולכ-800 פצועים. שום צעד לא ננקט על-ידי ישראל כדי להפעיל עליו לחץ, שום תנאי לא הותנה לגבי המשך נסיגתה של ישראל. אפילו ברמז לא נאמר לו, שאם ימשיך במדיניותו הצינית תשקול ישראל להחזיר לעצמה את הזכות לביצוע פעולות מנע ומרדף. שותקים וממשיכים להונות את הציבור. הממשלה בונה כבישים עוקפים כדי למנוע פיגועים, אולי גם כדי לא לנקר את עיני האוכלוסייה הפלשתינית על-ידי תנועת כלי רכב ישראליים בתוכה. סכומי עתק מושקעים בכבישים אלה. אחד מהם הוא כביש עוקף בית-לחם. בעוקף זה – אבל זה קורה בכל העוקפים – יום-יום מותקפים כלי רכב ישראליים, והממשלה הכושלת הזאת אינה מגיבה. הרשות הפלשתינית התחייבה בהסכם לאסוף את כל הנשק ואמצעי הלחימה מהתושבים באזורים שנמסרו לשליטתה. הם לא יישמו את הסעיף הזה. להיפך, רצועת-עזה הופכת למצבור ענקי של כלי נשק, חומרי חבלה תקניים ואמצעי לחימה אחרים. משם מעבירים אותם ליהודה ושומרון, ואף הקימו בסיס "חמאס" בתוככי ישראל, בנגב, שנתגלה במקרה. ערפאת התחייב להסגיר לידי ישראל מחבלים שפעלו אחרי חתימת הסכם אוסלו, ולא עשה זאת. ביריחו בלבד, המשמשת עיר מקלט למחבלים ומקום הכנה של פיגועים, יש היום יותר מ-40 מבוקשים הקשורים לפיגועים בישראלים. ישראל הגישה שלוש בקשות הסגרה בלבד, אבל אפילו על אלה לא זכתה לקבל תשובה. שני רוצחי המעליות ברמלה נמצאים במעצר פתוח ברצועת-עזה. ביריחו נמצאים רוצחיהם של עפרה פליקס ושני הנערים מוואדי-קלט, השם ייקום דמם. אפשר לראות אותם יושבים ושותים להנאתם קפה מהביל בכיכר העיר. זו הפרה חמורה של ההסכם על-ידי הרשות הפלשתינית, שממנה לא נדרש לקיים הסכם כלשהו, בעוד ישראל מחייבת את עצמה בחוק יישום הסכם הביניים, והדבר יכבול את ידיה עוד יותר. ערפאת מכריז, כמעט מדי יום, תוך הפרת ההסכם, על מדינה פלשתינית שבירתה ירושלים, וישראל נאלמת דום. רק התחיל להתממש הסכם אוסלו ב', והפלשתינים כבר מפירים אותו ומשתלטים על אזור B. בירושלים ממשיכים, לפי הוראותיו הישירות של ערפאת, להפעיל את כוחות הביטחון הפלשתיניים – אני מתבייש בביטוי שאני חייב להשתמש בו – תוך הפרה חמורה של ההסכם. עורך עיתון פלשתיני, נושא תעודת זהות ישראלית, מובא מירושלים – והוא רק אחד מאלה שהובאו – לפי הנחייתו של ערפאת, לחקירה קשה ביריחו, ואיש משרי הממשלה לא העז לקום ולזעוק על הפרת ההסכם, החוק וזכויות האזרח. מול כל ההפרות החמורות על-ידי ערפאת, בהעדר תגובה ישראלית כלשהי, כל כך מגוחכת היא הצעת החוק שהונחה על שולחן הכנסת. מה שקורה מעיד כאלף עדים שהממשלה הזאת אסור לה לנהל משא-ומתן מדיני, היא אינה יודעת לנהל משא-ומתן כזה. היא איננה מייצגת עוד את האינטרסים של ישראל, היא חלשה. הסכם אוסלו, שעליו חתמה הממשלה הזאת, פסול מיסודו, אבל גם לשיטתה של הממשלה היא חייבת לעמוד על מילוי כל סעיפי ההסכם. אם כבר היום רוב סעיפי ההסכם מופרים, מה יהיה אחרי שיקבלו הפלשתינים את כל מה שהם רוצים? במה נוכל ללחוץ עליהם אז? במבט מן הצד אי-אפשר שלא להתפעל ממדינת ישראל. 5.5 מיליוני תושבים ועוד כמיליון עולים פוטנציאליים מחבר העמים, ועולים נוספים מאמריקה ומאירופה – התפתחות שאינה פוסקת לרגע. יש כאן הכול: תעשייה מתוחכמת שכובשת שווקים ברחבי העולם, חקלאות של הדור הבא, אמנות, תיאטרון ומכוני מדע ומחקר ידועים. פה אפשר להאזין למיטב התזמורות, ובראשן התזמורת הפילהרמונית, וללהקות רוק וזמר מצוינות. כאן יש מערכת בריאות מפותחת ומערכות חינוך מגוונות, מבתי-ספר לאמנויות ואוניברסיטאות שוקקות ועד לעולם הישיבות שהוקם מחדש אחרי שחרב באירופה בימי השואה. יש כאן הכול. מדינת ישראל ידעה להגן על עצמה ועל עצמאותה בעזרת צה"ל ושאר זרועות הביטחון. פעמים רבות הדפה התקפות וידעה לשלם למתקיפים כגמולם. ישראל, גם קטנה יותר, חלשה יותר, גילתה תעוזה מדינית וצבאית אדירה. נחישותה הרתיעה את העולם הערבי. כל אלה הובילו אותה להישגיה המדהימים. לכאורה, כשבוחנים את הישגיה עד היום, שהושגו כשיד אחת נאלצה להחזיק בשלח, ישראל של היום היתה צריכה להקרין עוצמה. אבל במקום זאת היא מקרינה חולשה וסימני התפוררות. היינו יכולים להיות מדינה יושבת לבטח. מהחרמון צופים אנחנו אל דמשק. מרמת-הגולן אנחנו מרתיעים את הסורים לבל יעזו לתקוף. גב ההר בשומרון מאפשר קיום גבול ביטחון על הירדן והגנה על ירושלים ומישור החוף. קיומה של רצועת ביטחון בדרום-לבנון, אומנם בסיוע מסיבי שלנו, מאפשר חיים לאורך גבול הצפון. ישראל בגבולותיה הנוכחיים היא מדינה קטנה, אבל ביטחוננו בידינו ועצמאותנו מובטחת. על רקע זה מובנת עוד פחות דרך ההתאבדות הלאומית שעליה אנחנו צועדים. נכון, זה לא התחיל היום. ההידרדרות החלה כשישראל לא היתה מוכנה להיאבק באינתיפאדה, כשהיתה יכולה לעשות זאת. היא ביקשה הגנה מארגוני הטרור בדרך של פתרון מדיני, של ויתור. מפני התקפות ה"סקאדים" העירקיים הגנו על ישראל האמריקנים. מפני ה"חיזבאללה" התחננה הממשלה שיגנו עלינו הסורים. מפני ה"חמאס" ביקשה הממשלה שישמור עלינו ערפאת. נגד חטיפות של אזרחי ישראל מירושלים הם מבקשים סיוע מהחוטף עצמו, ג'יבריל רג'וב. על נסיגת כוחות צה"ל המתפנים משכם – אנחנו זוכרים את הפינוי הזה – ביקשו שיפרוש כנפיו מחמוד אל-אלול, שהיה מופקד על פעולות הטרור של אש"ף בישראל. מחסה לכוחות צה"ל הנסוגים מרמאללה ביקש הצבא מאבו-פיראס, שביצע בעבר גם את מעשה הרצח הנורא בכיכר-ציון בירושלים. וברמת-הגולן רוצה הממשלה שיגנו עלינו כוחות בין-לאומיים. כאשר המזרח התיכון נערך לייצור נשק גרעיני והסכנות גוברות, ישראל מזדרזת ומודיעה, שתמורת שלום היא תוותר על כוח ההרתעה שלה, דבר ששום מדינה בעולם לא עשתה. היא עושה זאת, כי מצרים תובעת זאת ממנה. כאשר גובר הצורך בעומק אסטרטגי, בגלל ההתעצמות הצבאית של מדינות ערב, הממשלה הזאת מוותרת על מעט העומק שיש לנו. במקום לתבוע את צמצום כוחן של מדינות ערב, שחתמו אתנו על הסכמי שלום, ישראל משתדלת להשיג בשבילן נשק רב יותר ומודרני יותר. במקום להביא לפיצול – דבר חשוב לנו – בין מדינות ערב, ישראל רוצה להיות המאחדת. במקום להעמיד את מצרים במקומה בגלל עוינותה הנוכחית לישראל, הממשלה מתכרבלת מתחת לכנפיה של מצרים. במקום שידברו כאן, הנה שרינו נחפזים, ממהרים, עולים לרגל – לשם. ואם לא די בכך, הניחה הממשלה על שולחן הכנסת, לפני שבוע או שבועיים, את הצעת חוק יישום הסכם הביניים בדבר הגדה המערבית ורצועת עזה, שבה מכונים אזורים ביש"ע "שטחי המועצה הפלשתינית". השמות יהודה ושומרון, ערש היוולדו של העם היהודי – נמחקים. וזאת בעוד שום שלטון פלשתיני, שום עצמאות פלשתינית, שום זיקה היסטורית פלשתינית לא היו קיימים שם מעולם. איך נעשינו כאלה קטנים? מדינה עם פוטנציאל גדול כל כך הופכת למדינת כיס. מדינה עצמאית שרוצה בכוח להפוך למדינת חסות. וכמדינת חסות אי-אפשר להתקיים כאן.
אדוני היושב-ראש, אני שמח על השאילתא, כי היא נכונה, ואני מקווה שיהיו עוד גשמים רבים. משרד התשתיות הלאומיות ביצע הכנות מקדימות לקראת החורף הקשה והשלג, עם פרסום התחזיות בדבר החרפת תנאי מזג האוויר. בתחום מע"צ: כלים הנדסיים הועמדו בכוננות, בחלקם אף נפרסו בשטח - ברמת-הגולן, בגליל, באזור צפת, בירושלים, בערבה, באזור ים-המלח-מצפה-רמון. עם התחלת השיטפונות והשלג נכנסו לפעולה הכלים ההנדסיים הללו, הסירו במהירות את המפגעים, פתחו את הצירים לתנועה. כמו כן הובאו דיווחים שוטפים לציבור הרחב והתקבלו דיווחים על-אודות מפגעים, אשר הועברו לטיפול מיידי. בתחום הרכבת: ננקטו פעולות מכינות, לרבות ניקוי תעלות הניקוז לאורך המסילות, בדיקה והגברת הפיקוח על מערכות תקשורת ואיתות, רענון תוכניות החירום להפעלת רכבות לירושלים במקרה של ניתוק העיר. בתחום החשמל: התקיימה גם כן היערכות כללית לקראת החורף והיערכות נקודתית עם קבלת התחזית למזג אוויר סוער. במסגרת זאת תוקנו ליקויים, תוגבר מערך ההשנאה, הושלמו עבודות האחזקה המונעת, כמו גיזום עצים, בוצעו תרגילי חורף ועוד. עם קבלת ההתרעה על מזג האוויר הסוער תוגברו הצוותים השונים במטה ובשטח, פוזרו גנרטורים לצורך אספקה חלופית, הוכנו רכבי השלג ותוגבר מערך המידע לאזרחים. 
מכובדי חבר הכנסת רביץ, אז מייד תהיה שאילתא - כיצד אתה לא מתייחס ברצינות לדברים. קשה כאן. לשאלתו או להערתו של חבר הכנסת שבח וייס, סגן יושב-ראש הכנסת: אני אכן סבור שאין צורך בהיסטריה, אבל לצערנו ישראל היא ארץ של קיצוניות. אין כאן MEDIUM; או שהכול EXTRA LARGE או SMALL, אין אמצע. 
מאחר שהשאלה נשאלה, אני צריך לתת תשובה. אני מקווה שיחד אתכם אני מוכן לנהל את האמצע. 
אני מניח שהדברים האלה נרשמים. אני מעריך שבנובמבר שנת 2000 נבוא לגבות את החוב הזה. בעניין הזה הייתי אומר, שהדבר הזה איננו נכון לגבי סקטור זה או אחר, תרשה לי לומר שהוא נכון לגבי כולם, במידה שווה. לגבי הערתו של חבר הכנסת ריבלין: ראשית, אני מקבל את גישתך. אבל תאר לך מה היה קורה כאן בכמות השאילתות בעל-פה ובכתב, בהצעות לסדר-היום שהיו עולות כאן, אלמלא ננקטו כל הצעדים האלה. אני בדרך כלל מכבד את העניין של מתן תשובות, כי צריך לתת אפשרות לחברי הכנסת להופיע. 
הגישה מקובלת עלי, אני בעד זה שיהיו שלגים, הרבה גשמים. אני חושב שזה ברכה לכולנו. לגבי שאלתו של חבר הכנסת פינס-פז - אני חושב שהאחריות ידועה. אין כאן בעיה מי אחראי, בדרך כלל הבעיה היא איך אנשים מבצעים את המוטל עליהם בתחום אחריותם. תודה. 
 2-1. מסילת הברזל לירושלים ישנה ומפותלת מאוד. מצע התשתית וכמות הרבד התדלדלו במשך השנים בגלל סחף, שיפועים ורעידות המסילה. בנוסף, אדני המסילה הינם מפלדה, ורובם ישנים. לאחר שני השימוטים שאירעו באוקטובר השנה, הוחלט על הפסקת התנועה, בקטע שבין בית-שמש לירושלים, לשבועיים, אשר בהם נערך מבצע להעלאת סטנדרד הקו, זאת על-ידי: א. החלפת כ-400 אדנים; ב. הכנסת שתי מכונות הידוק שדאגו להסדרת הסרגול, פיתול, מגבה יתר, שקעים ומרווח, אשר יעמדו בסטנדרדים בכמה קשתות בעייתיות בקו; ג. הוספת רבד ועבודת מכונת ויסות רבד ליצירת פריזמה, כמקובל. הופקו לקחים מעבודת מכונות ההידוק בעבר, על מנת למנוע הידרדרות מצב הקו כפי שאירע במחצית השנייה של 1997. 
 3-1. לא מובן מנין באה הקביעה של חבר הכנסת אליעזר זנדברג לגבי הגבלה בהשתתפות במכרז לרווקים מעל גיל 27, שכן הפרסום מדגיש כי רשאים להירשם אזרחים שגילם מעל 18 שנה. ייתכן, כי הכוונה לפרסום שבו נאמר כי תינתן עדיפות ראשונה למשפחות מחוסרות דיור, שהן בעלות תעודת זכאות בתוקף, על פני יחידים. העדיפות האמורה מעוגנת בהחלטת מועצת מקרקעי ישראל מס' 760, הקובעת: "בהקצאה בדרך של הרשמה והגרלה, עדיפות למשפחות מחוסרות דיור על פני יחידים, על-פי הקריטריונים שנקבעו לעניין זה על-ידי משרד הבינוי והשיכון". ייתכן עוד, כי מדובר במקרים שבהם הרשות המוניציפלית, אשר אחראית לפרסום הקריטריונים ל"בן מקום", אשר זכאי להשתתף בהגרלה, מגדירה "בני מקום" על-פי קריטריון של גיל 27. אולם במקרה כזה, הרשות אחראית לפרסם את הקריטריונים, והם צריכים לעמוד במבחן הסבירות. 
2-1. השאלה בוודאי מתייחסת למגרשים למטרת מגורים, שהמינהל מחכיר ביישובים החקלאיים למומלצי האגודות החקלאיות. בהתאם להחלטת מועצת מקרקעי ישראל, החכרת המגרשים נעשית על בסיס ערך קרקע למטר רבוע מבונה, בהתאם לשטח הבנייה בפועל, ולא לפי מלוא קיבולת הבנייה המותרת על-פי תוכנית בניין ערים התקפה שחלה על המגרש, כפי שזה במגזר העירוני, דבר שיש בו משום הקלה רבה. חבר הכנסת ריבלין, זה אחד מן השינויים שהכנסתי כדי להקל בנושא הזה. נוסף על כך, שיעור תשלום דמי החכירה הנגבה הינו מופחת - %66 מערך הקרקע במרכז הארץ, במקום %91 מערך הקרקע, כנהוג במינהל מקרקעי ישראל. ביישובי עדיפות לאומית ב' השיעור המופחת הינו %36, וביישובי עדיפות לאומית א' - %22. החכרת המגרשים נעשית למומלצי האגודה החקלאית של היישוב, אם לבני המקום ואם לאחרים, לפי שיקולם. קשה מאוד, לדעתי, לקבוע דמי חכירה שונים למגרשי הבנייה באותו יישוב חקלאי, אם המומלץ הינו צאצא של תושב המקום או אחר. 
אין ספק שכל מפה שקובעת עדיפויות, יש בה עיוותים, כי בתוך אותו תחום של אזור ג' או מרכז הארץ אתה יכול למצוא יישובים שמצבם קשה ביותר. יש יישובי ספר, במרכאות אולי, שזה שנים רכושם נבזז על-ידי תושבי יהודה ושומרון. כל בהמה, כל מכשיר חקלאי, כל כלי רכב, מדי לילה. יש בעיות קשות. לכן לגבי מקרים מיוחדים יש ועדת חריגים, והיא בודקת מקרים מיוחדים, וכך צריך לנהוג. באופן בסיסי יש לנהוג לפי המפה. קשה מאוד לקיים מערך של מעקב, ואנחנו נצטרך להחזיק אין סוף עובדים שיעקבו מה קרה לכל מגרש שהוצע למכירה. המגמה הכללית המסתמנת בשנים האחרונות בישראל היא להקל מעט מהפיקוח ומהישיבה על צווארם של האזרחים. לכן יש כאן בעיה, ואני לא רוצה כרגע להביא דוגמאות. אתה כעורך-דין בעל ניסיון יודע כל מה שניתן לעשות. לכן אני חושב שהמצב הקיים הוא בסך הכול מניח את הדעת, עם כל הקשיים והעיוותים שהשכלת לציינם. 
 3-1. כ=%80 מעבודות הפיתוח, האחזקה והבטיחות של מע"צ מתבצעים בשעות היום. משטרת ישראל לא אחת מכתיבה את שעות העבודה. רק בכבישים עתירי תנועה, שבהם לא ניתן לבצע עבודות בשעות היום בשל עומסי התנועה, מתבצעות העבודות בלילה (בעיקר הנחת אספלט וסימון) על-פי דרישת המשטרה ובהיתר מיוחד לכך. האפשרות לביצוע נרחב יותר של עבודות לילה נבדקת, אולם - א. העבודה בלילה מורכבת יותר ומחייבת התארגנות מיוחדת של פועלים, מחצבות ומפעלי אספלט; ב. העבודה בלילה פחות איכותית, ורמת הטיב והדיוק שלה פחותים; ג. עלות העבודה בלילה גבוהה יותר ומייקרת בהרבה את עלות הפרויקט; ד. קיימת בעיית רעש למגורים סמוכים, דבר הנוגד את חוק שעות העבודה והמנוחה. הצעדים הננקטים במטרה להקל על הנהגים במקרים של עבודות בשעות היום הם: א. מע"צ שוכרת שוטרים לצורך הכוונת התנועה או הפנייתה למעקפים וכבישים חלופיים; ב. מוצבים תמרורים, שלטים, אביזרי בטיחות מהבהבים וכדומה; ג. פרסום בכלי התקשורת - רדיו ועיתונות - על עבודות בצירים מרכזיים או סגירתם לתנועה, או הפניה לצירים חלופיים. 
 חברת החשמל ביצעה רה-ארגון מקיף במבנה יחידותיה, אשר יצא לפועל בנובמבר 1996. במסגרתו נבחן מבנה המחוזות של החברה, והוחלט לפצל את מחוז הצפון. מחוז חיפה נבנה על בסיס יחידה קיימת, אשר הוקמה בעבר במסגרת מחוז הצפון ונקראה מרחב חיפה. הקמת המחוז, שהינה בעצם הפיכתו של המרחב למחוז, לא תגרום לעלויות נוספות, למעט קידומם של כמה בעלי תפקידים ניהוליים, עלות המוערכת בלא יותר מ-150,000-100,000 ש"ח בשנה. הקמת המחוז נעשית אפוא לצורך שיפור השירות ללקוח, לרווחת צרכני החשמל, ואינה כרוכה, כאמור, בעלויות נוספות. 
 בעבר רכש משרד הבינוי והשיכון, באמצעות חברת "חלמיש", מגרשים בבעלות פרטית בשכונת התקווה, במטרה לשקם את השכונה. לאחר שהובהר כי המטרה שלשמה נרכשו המגרשים לא תושג בדרך זו, הוחלט במשרד הבינוי והשיכון לשווק את המגרשים. כמה מגרשים שווקו בדרך זו, עד הוצאת דוח של מבקרת המדינה, אשר מתחה ביקורת על משרד הבינוי והשיכון אשר הקצה קרקעות ללא אישור המינהל. לאחרונה פנה משרד הבינוי והשיכון למינהל בבקשה להקצות לו את המגרשים הרשומים על שם המדינה ולשווקם באמצעות חברת "חלמיש" לבני המקום, על-פי קריטריונים שנקבעו בוועדת המחירים של משרד הבינוי והשיכון. מבדיקה שערך מינהל מקרקעי ישראל עולה, כי קיימת בעייתיות מסוימת בשיווק הקרקעות, בשל העובדה שמדובר בחלקות שלהן מאות בעלים פרטיים, אשר לא נחתם עמם הסכם שיתוף וחלוקה של הקרקע, דבר העשוי לגרור תביעות משפטיות. עם זאת, הנושא נמצא בדיון בהנהלת מינהל מקרקעי ישראל, והחלטה בדבר ההקצאה למשרד הבינוי והשיכון תיפול בקרוב. 
3-1. חברת "אריאל" הגישה את ההצעה הזולה ביותר למכרז לשיקום נכסי רשות הפיתוח ביפו, וזאת לאחר שעברה את תנאי הסף כפי שצוינו במכרז. חברת הכנסת גוז'נסקי, היתה לך שאלה כאן, האם יש לחברה ניסיון בשיכון ושיקום שכונות מצוקה המאוכלסות ברבבות תושבים. אתן כאן את התשובה הפורמלית, אבל גם אומר לך מייד מה כבר הוריתי לעשות. בתנאי המכרז לא נדרש ניסיון בשיכון ושיקום שכונות מצוקה. אני מודה לך שהסבת את תשומת לבי לעניין הזה. הבוקר ביקשתי לבדוק כיצד קרה הדבר, כי בעיני הדבר הזה חייב להיות. אין בידי לתת לך כרגע תשובה מדויקת בעניין זה, אבל החלק הזה של שאלתך נראה לי בהחלט זועק, ותיערך לגביו בדיקה. בסופו של דבר, רבים מהאנשים הם קשי-יום, הם אינם מכירים את כל נבכי החוק ואינם מכירים גם את הזכויות המגיעות להם וכן הלאה. הדבר הזה ייבדק, כפי שהוריתי הבוקר. לגבי החברה עצמה, חברת "אריאל" הנה חברה פרטית ובעליה הוא ח"נ אריאל. מאזני החברה והיקף פעילותה הכספית הוצגו במסמכים המאושרים על-ידי רואה-חשבון בפני ועדת המכרזים. כל זה עדיין איננו נוגע לשורש העניין שעלה בשאלתך. 
אני מודה על התוספת של הדברים. נדמה לי שבתשובתי על שאלתך הראשונה התייחסתי בעצם לבעיה הבסיסית כאן. אכן, זה ייבדק. אני גם רוצה לדעת מתי זה קרה, ממתי אין סעיף כזה, כי לדעתי זה היה צריך להיות סעיף בסיסי בנושא; וכשתהיה תשובה - נודיעך. 
לא ידוע לנו על מקרים בכפרים ערביים שמתח החשמל בהם אינו מגיע ל-188 ואט, אבל אני משוכנע - - - 
אני תמיד אוהב את זה. חבר הכנסת דהן, ציינתי פעם אחת את הבקיאות שלך. אני חושב שאתה צודק. אם קיימת תלונה כזאת, אנו מבקשים לקבל את פרטיה, על מנת לבדוק ביסודיות את המקרה ולטפל בו. עם זאת, קיימת תופעה בכפרים ערביים, שבהם קיימים חיבורי חשמל פיראטיים, בלתי חוקיים, הניזונים מבתים המחוברים לרשת חברת החשמל, ובהסכמת אותם בעלי בתים. אגב, אני רוצה לומר, שמדי שבוע אני חותם אל אישורים - וכבר חתמתי על אלפי אישורים - לחיבורים תקניים. גם פה יש לנו בעיה, כי אותה החלטה עוסקת רק באלה שבנו את הבתים ללא אישור עד 1986. זאת בעיה; אני מטפל בה כרגע. ביקשתי לבחון את הבעיה הזאת מחדש. במקרים כאלה של חיבורים קיימת אפשרות למתח נמוך מהמתח התקני, גם לבתים המזינים וגם לאלו אשר מחוברים באופן בלתי חוקי. לגבי מקרים אלו חברת החשמל אינה אחראית,והיא דואגת, במידת האפשר ובהתאם ליכולתה, לנתק חיבורים בלתי חוקיים אלו, או, כפי שאמרתי קודם, לחבר את כל אלה שמופיעים במסגרת אותה החלטה הידועה לך. בחלק הצפון-מזרחי של מחוז הדרום נמצאים כמה יישובים ערביים ויהודיים, אשר מקבלים אספקת חשמל מתחנות השנאה הממוקמות בערים נתניה, רעננה והרצלייה. טיב החשמל באזור זהה ביישובים הערביים והיהודיים. בשנים האחרונות חלה באזור התפתחות, אשר חייבה את החברה להקים תשתית רחבה המתאימה לאספקת חשמל אמינה לכל היישובים, ביניהם טייבה, קלנסואה, שער-אפרים, כוכב-יאיר, צור-יגאל וקיבוץ אייל. לכל אלה הקימה חברת החשמל תחנת משנה סמוך לקיבוץ אייל. במבצע מהיר הוקם קו נוסף לעיר טייבה, כפתרון זמני, ובמקביל מקימה החברה תחנת משנה נוספת בשער-אפרים, אשר תביא לשיפור משמעותי בטיב מתח החשמל ואמינות האספקה. עקב התנגדות בעלי הקרקעות, תושבי טייבה, עוכבה הקמת קו 161, אשר יחבר את תחנת משנה שער-אפרים לרשת החשמל. חברת החשמל מקימה קו מתח גבוה מתחנה משנה אייל, בשולי הרחבת הכביש שמבצעת מע"צ. עקב צו מניעה שהוגש נגד מע"צ, להרחבת הכביש, הופסקה גם הקמת הקו. חברת החשמל עושה כל מאמץ כדי לקבל היתרים בהתאם לחוק כדי להקים את הקווים שהוזכרו לעיל ולסיים את העבודות בתוך חודשים ספורים. עם השלמת ביצוע השיפורים שהוזכרו לעיל, ישופרו במידה רבה טיבה ואמינותה של אספקת החשמל ליישובי האזור, הן ליישוב הערבי והן ליישובים היהודיים. 
בקשר לקווים, הדבר הזה עלה בעבר, ואני אף הזמנתי כאן חברי כנסת - נדמה לי שטרם ביצענו את זה - לסייר ולראות את מידת הפגיעה של הקווים. 
בגלל הלחץ של האירועים האחרים, פשוט לא הצלחתי עדיין לבצע את זה. רציתי שהסיור הזה יתקיים, כדי שתראו ותבחינו שהפגיעה ביישובים יהודיים בתחום הזה היא קשה, כפי שהיא קשה ביישובים לא-יהודיים. אני עצמי רואה תמיד בכאב איך מתחילים להעביר את הקווים האלה בתוך שטח חקלאי לתפארת; אבל כולם רוצים לחיות חיי קדמה, ונראה שאין מנוס, והפגיעה היא בכולם, וככל שמנסים לצמצם את גבולות מדינת ישראל - כך הצפיפות תלך ותגדל. אני לא יכול לפנות אליכם שתצאו בקריאה הפוכה, כי זה ינגוד במקצת את מה שאתם חושבים, אבל זו אחת הבעיות. אני פשוט אומר: זו אחת הבעיות. ברשותך, אדוני היושב-ראש, אני רק רוצה לומר, שכדי להקל, יש לנו תוכנית - ואני מניח שהיא גם תבוצע - להקים באזור הביטחון המזרחי, זה המשתרע ברוחב של כ-20 קילומטר מנהר הירדן ומערבה, קו-על של מתח-על; בין היתר, כדי להרחיקו ממרכז הארץ, כי אין שם עוד מקום. לכן, כשאני רואה את המגמות לדחוק ולהחזיר, אני כבר רואה את הדבר החמור הזה: פתאום עלול להופיע - אני מקווה שזה לא יקרה, כי אני סומך על הממשלה - עוד קו נורא כזה. זה לגבי החלק הכללי, לגבי הבעיה הכללית. בעניין האישורים, בהחלטה לחבר את כל אותם בתים שהוקמו לפני 1986, יש מין בעיה: מצד אחד, נניח שנחבר את כולם עכשיו; מייד יבנו כולם שוב ללא אישורים, והבעיה תעלה מחדש בעוד כמה שנים. מצד אחר, אי-אפשר להתעלם מכך שקצב אישורי תוכניות המתאר במגזר הלא-יהודי - גם מסיבות אובייקטיביות - הוא עניין ממושך, עניין שנמשך הרבה מאוד זמן. זאת אומרת, יש לנו כאן מצב, שמצד אחד, אי-אפשר לחיות כך, ומצד אחר - מסיבות אובייקטיביות, התכנון הזה לוקח הרבה זמן. לכן, לדעתי, צריך למצוא פה איזה קו באמצע, שיאפשר לנו לתת לאנשים לחיות ברמת חיים סבירה. לכן אני מטפל היום בנושא שדיברת עליו. 
הסדר הפיצוי בקרקע חלופית יסוכם רק לאחר שיאומצו מסקנות הוועדה אשר עסקה בנושא. בינתיים היא סיימה את עבודתה, וכפי שחברת הכנסת חזן יודעת, אני דווקא הייתי בין אלה שטענו, שבכל מקום שניתן לתת בו פיצוי מעבר לפיצוי כספי בעד קרקע חקלאית - שכולנו יודעים את היקפו - יש לתת פיצוי אחר. בגלל הכוח שהיה לחוק הזה, חוק כביש חוצה-ישראל, היה שם גם סעיף המאפשר לעשות זאת. הפיצוי אשר יינתן בקרקע לכל אלה שיהיו זכאים לכך, הן במסגרת שינוי ייעוד והן במסגרת קרקע חקלאית חלופית, יהיה במסגרת תוכניות מאושרות כדין, בין תוכניות קיימות ובין תוכניות שיאושרו על-פי ההליכים הסטטוטוריים הנדרשים על-פי חוק. לפיכך אין ולא אמורה להיות כל סתירה בין ההסדר לפיצוי בקרקע חלופית לבין תוכניות מיתאר ארציות ואזוריות. מאחר שמדובר בתוכניות מאושרות כדין, הרי שכל הנושאים הסביבתיים, כגון פגיעה בשטחים פתוחים ובמקורות מים וזיהום אוויר, מובאים בחשבון במסגרת הליכי האישור הסטטוטורי של התוכניות אשר אושרו בעבר ויאושרו בעתיד. 
ראשית, אני רוצה לחזור ולומר, שום דבר במדינת ישראל - וזאת גם עמדתנו, ואנחנו פועלים בשיתוף מלא עם משרד הפנים בסוגיה זו - לא ניתן לעשות ללא תוכניות המיתאר הקיימות או אלה שיהיו. כל מצב הוא קצת שונה. כמי שמכיר את האזור הזה - הייתי מגדיר אותו כערש ילדותי - אני רואה בכאב רב איך השטח היפהפה הזה הופך לגוש בטון, וכמובן לא רק כתוצאה של הכביש הזה. אין לנו מנוס מהקמתו כי אין אפשרות עוד להעביר את כל התנועה העצומה הזאת דרך תל-אביב. היום היא עוברת בסך הכול דרך תל-אביב או פרברי תל-אביב. אין אפשרות. מה גם שכשהשלום יגיע, וכולנו מייחלים לכך, ובוודאי השואלת כמו כולנו, ותתחיל לזרום התנועה מהמדינות השכנות דרך כבישי ישראל, המצומצמים יחסית בסך הכול, החיים יהיו בלתי נסבלים. לכן, צריך לעשות. אני יכול להתחיל בשתי דוגמאות. אקח קודם דוגמה, נאמר, של יישוב לא-יהודי. כשאני רואה באדמות ג'ת או בקה-אל-ע'רביה, מקומות שאני מכיר ושנים על גבי שנים עובדים שם בחלקות לא גדולות ומגדלים - אני אעשה כל מאמץ, שאם החממה שנמצאת שם נפגעת כתוצאה מהעניין הזה, ייתנו חלקה אחרת כדי שאפשר יהיה להמשיך בעבודת הקרקע. או אם אקח את מושב חדיד שנפגע כתוצאה ממחלף בן-שמן, ונאמר יש לו קרקע בחכירה זמנית, ונלקחה ממנו קרקע בחכירה לדורות, אז ייתנו אותו חלק שנפגע מהקרקע בחכירה לדורות, ייתנו להם אותו סטטוס לקרקע המצויה בידיו היום בחכירה המתחדשת מדי שלוש שנים. המגמה היא באמת לעשות את המירב כדי שלא לפגוע. והאמיני לי, כל קידום כזה, או קדמה כזאת די מכאיבה לי. מצד אחד, כל אחד רוצה לחיות בתנאים הכי טובים, ומצד שני, אנחנו הופכים לאט לאט את מישור החוף היפהפה הזה, על גוני הקרקע השונים שלו, לדבר שמבחינת איכות חיים הוא בלתי נסבל, וצריך למצוא גם פה איזה מקום באמצע. 
 בסמוך לאחר מינוי הוועדה על-ידי שר התשתיות הלאומיות, פרסמה הוועדה מודעה בעיתונות ובה קראה לכל המעוניין להציג עמדותיו בנושאים שבהן דנה. כל מי שביקש להעלות עמדותיו ו/או את טענותיו בפני הוועדה יכול היה לעשות זאת, בין בכתב ובין בעל-פה. לשאלה בדבר מדיניות הקרקעות במגזר הערבי - מינהל מקרקעי ישראל מנהל את קרקעות המדינה במגזרים השונים, לרבות המגזר הערבי, ללא הבחנה ביניהם וללא אפליה. המינהל יוזם תכנון ופיתוח באמצעות החברות המנהלות, ומקדם תקציבי קדם-ביצוע בהתאם לצרכים. כמו כן קיימת התייחסות מיוחדת למגזר הבדואי באמצעות מינהלת הבדואים. על המגזר הערבי חלות החלטות ממשלה והחלטות מועצת מקרקעי ישראל, בכל הקשור למתן הנחות בקרקע, בהתאם לאזורי העדיפות השונים, הן במגורים והן בתעשייה. 
אנו ערים לתופעת הטעויות בשלטים בשפה הערבית. אבל אני רוצה להרגיע את חבר הכנסת האשם מחאמיד - גם בשפה העברית יש שגיאות רבות, וגם בשפה האנגלית. ולא רק שיש שגיאות, אלא לפעמים על אותה דרך השלט מופיע בשתי וריאציות. לכן, אנו ערים לתופעת הטעויות בשלטים בשפה הערבית, בשפה העברית ובשפה האנגלית. לגבי מקרים שבהם אין שילוט בשפה הערבית כלל - הנושא נמצא כיום בדיון בבג"ץ, ומע"צ תפעל על-פי תוצאותיו. אני לא רואה סיבה שלא יהיה. אני גם לא יודע למה זה הוגש בג"ץ, אבל זה כנראה דבר ישן. אני הייתי פשוט מוסיף את השילוט. לא ראיתי בזה שום בעיה, אני לא מבין את זה בכלל. מע"צ פועלת לתיקון התופעה ומעסיקה לצורך זה עובדים מן המניין, דוברי ערבית רהוטה, אשר ממונים על הנושא ומפקחים עליו ביסודיות. במהלך מבצע "שלט תקין", אשר מע"צ החלה בו לאחרונה, מוחלפים כל השלטים השגויים והלא-תקינים. עד כה הוחלפו כ-1,000 שלטים במקומות שונים. במסגרת מבצע זה מתוכנן מחדש מערך השילוט בכל הארץ. 
אני מודה, אני לא בודק כל יום אם העובדים יהודים או ערבים. זה גם בלתי אפשרי. אבל אולי זה רעיון טוב שניקח בתור בוחן מזכיר ערבי, יש רבים כאלה, שיהיה מופקד על הנושא הזה. תן לי לבדוק את הדבר הזה, ואם יתברר שזאת הבעיה, כך גם ייעשה. 
 חברת החשמל מעסיקה עובדים על בסיס של מתן הזדמנות שווה. כיום מועסקים חמישה עובדים ערבים, ביניהם מהנדס מחשבים, וכן מועסקים עובדים ערבים נוספים על-ידי קבלנים חיצוניים. מדיניות חברת החשמל הינה העסקת עובדים ערבים כמו כל עובד אחר, בכפוף לקריטריוני הקבלה הנהוגים בחברה. 
מדובר בהקמת תחנת כוח נוספת בחיפה. טרם נתגבשו תוכניות סופיות, אולם החברה הגישה ארבע חלופות למיקום תחנת הכוח הפחמית הבאה - פרויקט D - מהן שתיים באזור חיפה, למועצה הארצית לתכנון ולבנייה, שאמורה לקבל החלטות בעניין. אבל רציתי להוסיף: אנחנו בהחלט בוחנים אפשרות שלא להקים תחנות פחמיות נוספות. תחנות פחמיות הן מנושאי זיהום האוויר, אף שאולי מגיעים לאיזה פתרון להן. מדובר בתחנות שחייבות להיות ליד הים, ולא נשארו עוד חופים פנויים. המגמה שלנו היא לעבור לתחנות המופעלות על-ידי גז טבעי, שיכולות להיות במקומות מרוחקים בלב הארץ, בנגב ובמקומות אחרים. בכל מקרה, מאחר שהבעיה מוכרת לי, כאשר אבוא לבחון תחנות אחרות, אם לא תחנה פחמית, אזור הצפון מוכר לי, הדבר בהחלט יובא בחשבון. 
אני אומר זאת עדיין לא כתשובה מוחלטת, כי הנושאים האלה עדיין נמצאים בבדיקה: אנחנו בהחלט חושבים שצריכה לקום תחנה נוספת בצפון. אם זו תהיה תחנה פחמית או תחנה המופעלת על-ידי גז טבעי - זו סוגיה אחרת. יש כאן בעיה, יש לכך גם השלכות אחרות על ציבור העובדים של חברת החשמל. אנחנו בונים כרגע תחנה פחמית באשקלון, תחנת רוטנברג. ברגע שבניית התחנה תסתיים - זה תהליך שאורך כמה שנים, אם לא תיבנה תחנה פחמית נוספת, תהיינה לכך בוודאי השלכות גם על מספר העובדים. יש לי הערכה רבה מאוד לציבור העובדים. אני מסתכל עליהם מאז ימי ילדותי, תלויים בין שמים לארץ שם במרומי העמוד. כאמור, יש לכך השלכות, אך הנושא העיקרי שיקבע הוא עניין היכולת שלנו להקים תחנות המופעלות על-ידי גז. ודאי שתחנה כזו תוקם גם בצפון הארץ, על-פי מה שידוע לי כרגע. 
נצטרך בוודאי לקבל החלטה על תחנה נוספת עד סיום השנה הזו או תחילת השנה הבאה. אם מדובר בתחנה פחמית, ודאי שצריך כבר להתחיל להזמין את הציוד להקמתה. אני מעריך שבתוך שנה נדע. מדובר בוודאי בדבר שהקמתו צריכה להסתיים בשנת 2005 או 2007. אני מקווה שבעזרת השם אוכל לעמוד כאן אז בתוקף תפקידי ולתת את התשובה שאכן זה בוצע. 
זה תפקיד נהדר, התפקיד הזה. 
 1. מדובר במבנה ישן אשר נהרס במושב בן-עמי לצורך פיתוח המושב והרחבתו. על-פי טענות שהועלו, ייתכן שמדובר בחדר תפילה של בית-ספר. 2. במקרים של מסגדים בכפרים נטושים נהוג לגדר ולשלט את המקום, וזה ככל הנראה מה שייעשה גם במקרה זה. 3. הקמת מסגד שלא בכפר ערבי, בשטח שלא מיועד לכך, אינה בסמכותו של משרד התשתיות הלאומיות. 
 2-1. לפתרון בעיית הדיור ביישוב עין-מאהל הכין המינהל תוכנית של כ-142 יחידות דיור על שטח של כ-71 דונם מתוך 402 הדונם שהופקעו ב-1976 לטובת הרחבת נצרת-עילית, והשטח הועבר לתחום השיפוט של עין-מאהל. לא תבוטל ההפקעה שבוצעה על-ידי הממשלה בשנה זו. 
אדוני היושב-ראש, כנסת נכבדה, חבר הכנסת נודלמן מציע לבטל את ההזדקקות להערכת שמאי במסגרת הליכי מכרז לשיווק קרקע. כמו כן הוא מציע לקבוע בחוק, שהמינהל יפנה אל כל מי שהצעותיהם היו הגבוהות ביותר במכרזים שהוצאו מ-1 באוגוסט 1996 ואילך, אך נמוכות מהערכת השמאי, ולהתקשר עמם בעסקות שלא יצאו אז אל הפועל. תקוותו של חבר הכנסת נודלמן היא, שעל-ידי כך תיפסק העלייה המתמדת במחירי הקרקע ותיווצר מגמת ירידה. ההצעה היא בהחלט חיובית, כי היא עוסקת בנושא חיובי של הורדת מחירים. עם זאת, צריך לציין, שהערכת שמאי מהווה רכיב חיוני באומדן שווי העסקה, ומטעמים של מינהל תקין לא יהיה זה נכון לוותר עליה. שנית, הערכת שמאי אמורה לשקף את מחיר השוק של הקרקע, ואין היא אמורה כשלעצמה ליצור עלייה במחירה. כמו כן, אין זה מעשי לקבוע בחוק שיש לשוב ולהתקשר עם מציעים שהצעותיהם נפסלו לפני שנה ויותר. זו פשוט בעיה מאוד מאוד מורכבת. עם זאת, חשוב לציין, והדבר עונה במשהו על מבוקשו של חבר הכנסת נודלמן, כי במטרה להחיש שיווק קרקע למגורים, קבעה מועצת מינהל מקרקעי ישראל, בהחלטה 789 מיום 26 ליוני 1997, כי משהוצא מכרז להקצאת קרקע למגורים וההצעה הגבוהה שהוגשה בו נופלת מהערכת השמאי, יוצא מקץ שבועיים מכרז חדש שלא יהיה בו מחיר מינימום, והקרקע תוקצה לכל המרבה במחיר. זה אחד מסעיפי דוח ועדת-רונן. דרך אגב, יש כמה סעיפים שכבר הכניסו שינויים מהפכניים בכל מה שמתרחש בשוק המקרקעין. היתה כאן גם תוצאה נוספת, חבר הכנסת נודלמן, האומרת שהצעת השמאי לא תהיה נסתרת עוד, והיא תהיה גלויה וידועה לפני שיוגשו הצעות המחיר. אם לא נתקבלה הצעה המגיעה ל=%50 מערך השמאי, המכרז בטל, ובתוך שבועיים יתקיים מכרז חדש, והמקרקעין יימכרו בכל מחיר או במחיר הגבוה שיוצע, דבר שמקל מאוד על העניין. בכל מקרה, חבר הכנסת נודלמן, מאחר שדעתה של הממשלה היא שהרעיון עצמו מחייב בדיקה, והוא גם בא למטרה חיובית, הממשלה איננה מתנגדת לאישור החוק בקריאה טרומית. זאת עמדתנו. 
אדוני היושב-ראש, כנסת נכבדה, ביום 7 ביולי 1996 קיבלה הממשלה החלטה להפחית את מצבת כוח האדם של מע"צ ב-350 עובדים במשך שנתיים. זו החלטה שמצאתי על שולחני כעובדה מוגמרת עם תחילת כהונתי. לדעתי, היתה זו החלטה נחפזת, שהתבססה על תוכנית שגובשה עוד בימי הממשלה הקודמת, אבל מובן שהממשלה הזאת אימצה אותה, ולכן אמרתי שהיתה זו החלטה נחפזת. האמת ניתנת להיאמר, אין זו החלטה קלה כלל, וגם לא לי באופן אישי. אני מכיר את אנשי מע"צ היכרות רבת שנים משנות כהונתי בממשלה, אני מכיר ומוקיר את עבודתם הקשה והחשובה, לפעמים תוך נטילת סיכון אישי, ואני גם יודע שמרבית העובדים נמנים עם בעלי ההכנסות הנמוכות במשק. אתמול, בטקס סיום העבודות לשיפור כביש מצפה-רמון-אילת, כביש העובר בנופיו הנפלאים של הר-הנגב, עמדתי אחוז כלימה מול הפגנת עובדי מע"צ המועמדים לפיטורים. ביניהם היו אנשים שהיתה לי הזכות להשתתף אתם יחד במערכות ישראל. לחצתי את ידיהם המיובלות והמחוספסות מעמל כפיים קשה, והרגשתי שוב שהיתה זו החלטה, לצערי, חסרת לב. נכון, יש אילוצי תקציב. אבל בכל זאת, זה זמן-מה אני מחפש דרך להמתיק את הגזירה ולבצע את המהלך שהממשלה החליטה עליו בצורה שתצמצם למינימום את הפגיעה בציבור העובדים. בהתאם לכך כבר קיימו דיונים פנימיים של אנשי משרדי עם נציבות שירות המדינה ומשרד האוצר במגמה לגרום לכך שצמצום מספר העובדים ייעשה על בסיס פרישה טבעית ופרישה מרצון בתנאים נאותים והוגנים. כמו כן, המשרד חותר לכך שהצמצום בכוח האדם יתפרס על פני שנים מספר ולא על פני שנתיים, כפי שקבעה הממשלה בהחלטה המקורית. אני מאוד מקווה שהנושא יסוכם בקרוב בפגישה נוספת בין הנוגעים בדבר. לידיעתכם, אדוני היושב-ראש וחברי הכנסת, מחר אני נפגש שוב עם ועד העובדים כדי לנסות למצוא דרכים שיקלו ויביאו לפתרון נאות יותר. 
הצמצומים הם נוכח האילוצים התקציביים. קשה לי בנושא זה של עובדי מע"צ, שאני זוכר אותם מימי ילדותי. את לא יכולה לזכור דברים כאלה, לא ראית, זה היה לפני הזמן שראית דברים כאלה. אני זוכר אותם עובדים. אני זוכר שההורים שלנו היו יושבים על ערמת אבנים ועושים חצץ במקום, אני זוכר שירים נפלאים - - - 
אותם שירים - "כבישי בטון בחול נמתח, עורי שממה דינך נחתך"; היו שרים ועיניהם מבריקות. 
אני עוד זוכר את הקרונות של מע"צ שהיו עומדים במקומות העבודה, ואת חביות הזפת שהיו מחממים בגזרי עץ, ואת עובדי מע"צ דאז חגורים בשק ובמשפכים שופכים את הזפת. האמיני לי, ראיתי את הדברים האלה. אני רוצה שתדעי, אני ראיתי את האנשים האלה בחזיתות הקשות ביותר, כשפיקדתי עליהם, עובדים בתנאים הקשים ביותר. יש שיקולים כלכליים, אבל אמרתי כאן איך אני רואה את פתרון העניין. לפי דעתי, דווקא במקרה הזה, שמדובר בציבור של אנשים שעובדים עבודה פיסית קשה, שנמנים עם בעלי ההכנסות הנמוכות במשק, רובם, ואפשר היה למצוא פה פתרון אחר. כרגע אני מנסה למצוא את הפתרון האחר, ואני גם, בשלב זה, משהה את העניין. יש לנו עדיין זמן. אני מציע, אדוני היושב-ראש, להעביר את הנושא לוועדת העבודה והרווחה. 
אני מתחיל בשאילתא מס' 531. 
 קרקעות השייכות לכנסייה היוונית הקתולית אינן נחשבות למקרקעי ישראל כהגדרתם בחוק, ולפיכך אינן מצויות בטיפול מינהל מקרקעי ישראל. 
 1. בוטלו 26 מכרזים בשטח כולל של 375.6 דונם, מתוך השטח - 173.6 דונם למגורים ו-202 דונם לתעשייה, מסחר ותיירות. המכרזים בוטלו משלוש סיבות עיקריות: א. ל-11 מהמכרזים לא הוגשה שום הצעה; ב. חמישה מהמכרזים נפסלו בשל שילוב של אי-הגשת הצעות לחלק מהמתחמים במכרז והצעות נמוכות באופן ניכר משומת השמאי הממשלתי לחלק הנוסף של המתחמים שבמכרז; ג. ל-10 מכרזים הוגשו הצעות נמוכות באופן ניכר משומת השמאי הממשלתי. 2. המכרזים שהוגשו, בהם הצעות נמוכות משומת השמאי, מתחלקים באופן כללי לייעודים הבאים: א. מגורים - שמונה מתחמים ובהם ממוצע ההצעות הגבוהות עומד על %43.7 משווי שומת השמאי הממשלתי. סך הכול שווי לפי שומת שמאי - 150.036 מיליון ש"ח; סך הכול שווי לפי ההצעות הגבוהות - 59.587 מיליון ש"ח. ב. מסחר, תעשייה ותיירות - תשעה מתחמים ובהם ממוצע ההצעות הגבוהות עומד על %21.5 משווי שומת השמאי הממשלתי. סך הכול שווי שומת השמאי 22.8 מיליון ש"ח; סך הכול שווי ההצעות הגבוהות - 5.96 מיליון ש"ח. 
 3-1. לצערי, מצבו של הכביש המחבר את דליית-אל-כרמל ועספיא הוא כפי שמתואר. בשנת 1997 תחל מע"צ בתכנון הרחבת הכביש ותחל בביצועו לאחר שתסתיים סלילת הכבישים החוצים את דליית-אל-כרמל ועספיא. מע"צ קידמה תוכנית לכביש עוקף דליית-אל-כרמל-עספיא, ואולם בשל התנגדות הרשויות המקומיות הוקפאה התוכנית האמורה בשלב זה. 
אדוני היושב-ראש, כנסת נכבדה, ברצוני להבהיר את מדיניות המשרד לתשתיות לאומיות ואת עמדתי העקרונית בנושא הפרטה של מפעלי יסוד חיוניים. הממשלה הזאת החליטה, שבמסגרת מדיניותה הכלכלית היא תפעל להאצת תהליכי ההפרטה במשק בעדיפות גבוהה. תהליכי ההפרטה בתחום התשתיות נועדו לעודד צמיחה של המשק, לשפר את היעילות והתפוקה על-ידי יצירת תחרותיות באמצעות פתיחת השוק להשקעות פרטיות ותוך צמצום מעורבותה של הממשלה במשק. כל זאת, על מנת לספק שירותי תשתית באיכות ובמחיר סביר. עם זאת, במצבה המיוחד של ישראל לא ניתן להפריט את הכול, ואין להפוך תהליכי הפרטה למכירת חיסול של נכסים והעברת שליטה בתשתיות אסטרטגיות בסיסיות כמו מים, קרקע ומקורות אנרגיה עיקריים לידיים פרטיות וזרות. היעדים שאני רואה בתחום הפרטת התשתיות הם שניים: ראשית, עקב הצמצום הצפוי בשנים הקרובות בנתח התקציב שהמדינה תוכל להקצות לפיתוח תשתיות, יש להביא לשינוי מבני במשק, שעיקרו העברת הביצוע, המימון וההפעלה של מקטעים שונים במשק המים, האנרגיה והמקרקעין לידיים פרטיות ויצירת התנאים לשותפות בין חברות ממשלתיות לחברות פרטיות; וכן עידוד השקעות של חברות זרות בתחומים אלה. שנית, תשתיות אסטרטגיות חיוניות, כמו המוביל הארצי, רשת החשמל הארצית ומרבית נכסי המקרקעין של המדינה, אסור שיועברו לידיים פרטיות או לגורמים זרים. 
אדוני היושב-ראש, אני חושב שצריך לעשות כל מאמץ כדי שזכויות העובדים לא ייפגעו. צריך לומר את הדברים בצורה גלויה: באופן טבעי, כשהחברות לא היו חברות פרטיות, אף-על-פי שמדובר באמת בחברות שעשו ופעלו בצורה בלתי רגילה במשך עשרות שנים - הביאו להקמה של מה שקיים כאן במדינת ישראל - הן כתוצאה מכך שזו לא היתה חברה פרטית ודין-וחשבון שהיה צריך להינתן באופן טבעי היה מצומצם יותר, והן כתוצאה מהתפתחות טכנולוגיות שקיימת, אין ספק שלא אחת יש צמצום במספר העובדים במפעלים המופרטים. עם זאת, השיטה הזאת, למשל, מה שאנחנו עומדים לעשות במשק המים, שאומנם את מקורות המים לא נמסור - ואני ודאי אעשה כל מאמץ כדי שהם לעולם לא יימסרו בידי אף אחד אחר - - 
- - אבל מתחת לרמה העליונה של התשתיות, נושא - - - 
אדוני היושב-ראש, קריאות ביניים שלא מן הכיסאות, זה דבר אפשרי? 
חבר הכנסת רמון, אני מתנצל. אני לא הבחנתי שנכנסת אל האולם, פני היו אל היושב-ראש. 
נתתי דוגמה בנושא המים. אני לעולם לא אתן ידי למסירת מקורות המים, כי לפי דעתי, זו תשתית בסיסית שהמדינה חייבת להחזיק בה, כמו שלדעתי אי-אפשר לקחת את קרקעות המדינה ולמכור אותן לכל דורש. יש אפשרויות בסידורים מסוימים. אחרת, אנחנו נעמוד במצבים מאוד קשים בעתיד. עם זאת, ברמה שמתחת לרמה הגבוהה, נאמר: אספקת מים לערים, טיפול במי הביוב והשבתם לשימוש חקלאי - בתחומים האלה אין שום מגבלה להכנסה של גורמים פרטיים, שיפעלו, ייעלו, ועל-ידי כך נוכל להגביר את מקורות המים וכן הלאה. והייתי אומר: כך גם בתחומים אחרים. בתחום החשמל, כפי שעוד עשתה הממשלה הקודמת, נתקבל חוק החשמל, ושם יש תהליך הדרגתי. בשלב ראשון מדובר ב=%10. 
חבר הכנסת רמון, אני חושב שזה נושא בלתי רגיל להצעה לסדר-היום, שיש לה גם יתרונות, שאתה אולי לא זקוק להם. 
אני אומר שגם שם נעשו צעדים. זאת אומרת, מתן אפשרות של %10 ליצרנים פרטיים ו=%10 ממקורות חוץ, מה שמאפשר גם יצירת קשרים עם מדינות שכנות לפרויקטים משותפים וכן הלאה. אבל, אדוני היושב-ראש, אני מקווה שהצלחתי להבהיר את עמדתי הבסיסית. 
 1. בחברת החשמל עובדים - 57 בני העדה הדרוזית, אחד מהעדה הצ'רקסית, חמישה עובדים ערבים; סך הכול 63 עובדים לא-יהודים. הם ממלאים את התפקידים הבאים: ארבעה מהנדסים, שבעה הנדסאים/טכנאים, שני מנהלי עבודה, סגן מנהל עבודה אחד, ארבעה ראשי קבוצה, שני בודקים, 13 מסגרים, שמונה עובדים בתחנות כוח, 13 עובדי רשת וחיבורים לבתים, שני מנופאים, ארבעה פקידים, שלושה קוראי מונים; סך הכול 63 עובדים. 2. %0.5 מכלל עובדי החברה הם עובדים לא-יהודים. 
 2-1. מע"צ הזמינה תכנון להרחבת הכביש מקטע צומת רמת-ישי עד לצומת נהלל, לרבות הסדרה של צומת בית-שערים. עד אז ישופר הצומת על-ידי תוספת נתיב השתלבות. נוסף על כך, תיבחן אפשרות להתקנת רמזור זמני עד להרחבת הקטע לכביש דו-מסלולי. 
 תנאי ההגרלה והמכרז פורסמו מראש והיו ידועים לכול. החייל סאדק סאלמה אומנם זכה בהגרלה, אולם הוא לא עמד בתנאי המכרז ולא הביא עמו ערבות בנקאית כנדרש. לפנים משורת הדין, נאמר לבחור כי אם יביא את הערבות הבנקאית לפני סגירת נקודת ההרשמה, יקבל את המגרש. גם בכך לא עמד הבחור, ולא התייצב עם הערבות הבנקאית עד למועד סגירת נקודת ההרשמה. כמתחייב על-פי תנאי ההרשמה וההגרלה (המכרז) במצב שכזה, הועבר המגרש לחייל המשוחרר שהיה הבא אחריו בתור. מינהל מקרקעי ישראל פועל ועושה מאמצים רבים להכנת קרקעות זמינות נוספות לטובת החיילים המשוחררים במגזר הדרוזי. כך למשל, פורסם אתמול מכרז לחיילים משוחררים בכפר מע'אר. כך למשל, עומד להתפרסם שיווקם של כ-35 מגרשים בחורפיש, וכ-45 מגרשים בכפר ג'וליס. זאת ועוד, במהלך שנת 1997 ישווקו עוד מאות מגרשים במגזר הדרוזי לחיילים משוחררים. אציין ואדגיש, כי מינהל מקרקעי ישראל מחייב את החיילים המשוחררים במגזר הדרוזי עבור רכישת הקרקע ב=%50 מעלותה באותו יישוב. המקרה עצמו, שקרה לפני כמעט שנתיים-וחצי, הוא בהחלט מקרה קשה. ניתן היה לנהוג אחרת. חבל שרק עכשיו נודע לי המקרה. אבדוק מה ניתן לעשות במקרה ספציפי זה. 
אדוני היושב-ראש, כנסת נכבדה, השיטה כיום היא שהערכות שווי קרקע למכרזי המינהל מבוצעות על-ידי משרד השמאי הממשלתי הראשי באגף שומת מקרקעין שבמשרד המשפטים. השמאי הממשלתי הוא גוף מקצועי, אשר עורך שומות לקרקע על-פי שיקולים מקצועיים בלבד. שומות השמאי הממשלתי אינן ידועות למינהל עד לפתיחת תיבת המכרזים. כלומר, השמאי הממשלתי מגיש את שומתו במעטפה סגורה - כמו כל משתתף במכרז - ורק עם פתיחת המכרז נודעת השומה. בדוח מבקרת המדינה 46 "מואשם" השמאי הממשלתי במתן שומות מקרקעין נמוכות בשיעור ניכר משווי השוק, ולא בשומות גבוהות. חלק ממכרזי המינהל בוטלו בשל העובדה כי לא הוגשו כלל הצעות למכרזים, ולאו דווקא בשל הצעות נמוכות. בתשובה על שאילתא שהיתה היום - אבל לא היה למי להשיב - נתתי דוגמה של מחירים שמגיעים לעתים לשליש, לעתים לפחות ממחצית, ולעתים בכלל לא מוגשת שום הצעת מחיר. 
כן. גם אשמח להעביר את הדברים אליך. אני מציע שתראה זאת, אף שאני עצמי חושב שחייב להיות שינוי, ומייד אגע בכך. כיום משווק המינהל קרקע גם כאשר ההצעות מהוות %50 בלבד משומת השמאי הממשלתי. מצב שוק המקרקעין כיום אינו ברור. אם נוסיף על כך את הריבית הגבוהה ואת המגבלות של הבנקים במתן אשראי לבנייה, נוצר מצב שבו אנשים מגישים הצעות נמוכות מאוד משווי השוק, כלומר "שולחים לחמם על פני המים". במצב כזה, אי-שיווק הקרקעות אינו בגדר הפסד. יתירה מכך, מכירת הקרקעות, במחיר שאינו משקף את ערכן הריאלי, עלולה לגרום הפסד להכנסות המדינה. גם אם המינהל היה משווק את הקרקע במחיר שהוא נמוך מ=%50 משומת השמאי הממשלתי, אינני בטוח שמחירי הדירות היו מושפעים מכך. עם זאת, הביטול החוזר ונשנה של מכרזים שאנו עדים לו בתקופה האחרונה אכן מצדיק בדיקה מחודשת של השיטה כולה ושל נוהלי מינהל מקרקעי ישראל בתחום זה. אני מתחייב שמשרדי יקיים בדיקה מחודשת של נהלים אלו. מבחינתי יש שתי אפשרויות: או שמגיש ההצעה ימתין לתשובה, אבל אשמח אם הנושא הזה יבוא לאחת מוועדות הכנסת, ונדמה לי שזו ועדת הכלכלה של הכנסת. בהחלט אשמח אם תינתן שם תשובה. מבחינתי שתי האפשרויות קיימות. 
גברתי היושבת-ראש, כנסת נכבדה, ראשית כמה עובדות: לפני כחודשיים פנה אלי חבר הכנסת דראושה ומסר לי את בקשתו של אבו-מאזן להיפגש לשיחה. זו לא היתה פנייה ראשונה. היו פניות נוספות. לפני למעלה משבועיים, עוד בטרם החל המשבר הנוכחי, אחרי שיחה עם ראש הממשלה בעניין זה, ביקשתי מחבר הכנסת דראושה לתאם את הפגישה. והיא אכן התקיימה ביום שני, 16 ביוני. לדעתי, המפגש היה חשוב. נדמה לי שבפעם הראשונה הובהר לפלשתינים מה תוכל ישראל לעשות בהסדרי הקבע ומה לא תוכל לעשות, ומדוע לא תוכל לעשות. אני חושב שברור היום לרשות הפלשתינית מה הם אזורי ביטחון, או מה הם אזורי הביטחון החיוניים לישראל, ולשם מה הם נחוצים. ברורות סוגיות המים המורכבות וכיצד ניתן לפתור אותן. ברור שיש מקומות היסטוריים יהודיים שחייבים להישאר בידי ישראל, וכמובן נקודות רבות נוספות. אני רוצה להדגיש, השיחה היתה גלויה, הדברים נאמרו באופן ברור. עם זאת, אני רוצה לציין שאין זאת אומרת שהיתה הסכמה בינינו. אבל חשוב, לדעתי, שלקראת הדיון על הסדרי הקבע העמדות תהיינה ברורות. גם כדי להגיע לפתרון מוכרחים לדעת את הנקודות שבמחלוקת, מוכרחים לומר באופן ברור מה הן העמדות. לצערי, אני מוכרח לומר, ההתרשמות שלי היא, שהדברים, לפחות בצד שלנו, לא היו ברורים. הפלשתינים אומרים את דבריהם בצורה ברורה כל הזמן. זה לא אומר שאנחנו נקבל את מה שהם אומרים. הם מדברים בצורה ברורה. העמדות שלנו לא נאמרו עד כה בצורה ברורה, ונדמה לי שמעולם לא נאמרו בצורה ברורה, וזאת אחת הבעיות. 
כל פעם אתה מציין שהעמדות שלי הן לא של הממשלה. אנחנו חיים במדינה דמוקרטית. לפני שקיימתי את הפגישה שוחחתי עם ראש הממשלה, שהיה לו עניין רב בקיום הפגישה הזאת, ואני בהחלט לא יכול לבוא ולומר שהעמדות שלי הן העמדות של הממשלה, אבל אני חושב שבקווים עקרוניים אלה הן העמדות של הממשלה, כי אני חושב שהממשלה מדברת בצורה מאוד ברורה על כך שהיא תעמוד בדיון בעת הסדרי הקבע על נושא של אזורי ביטחון. כשמדברים על אזורי ביטחון, כבר אינני מדבר על משאלות לב, צריך לגשת בגישה ריאליסטית, אלא על המינימום ההכרחי. דרך אגב, כשהביאו הנה את הסכם אוסלו לראשונה, ואני חושב שזה היה הסכם גרוע מאוד מכל הבחינות, אחד הדברים החמורים ביותר - ניגשתי לדוכן, דיברתי אז, ואמרתי את דעתי על ההסכם, מדוע ההסכם הזה הוא גרוע, אבל מתוך גישה ריאליסטית אמרתי שנראה לי שמה שצריך לעשות עכשיו, אחרי שכבר נחתם הסכם כזה, זה לעשות בו את התיקונים, השינויים, ההתאמות הדרושות כדי להפחית את הסכנה. אני חושב שעמדתי משקפת בהחלט את עמדת הממשלה, שצריך אזורי ביטחון. צריך אזור ביטחון מזרחי, המשתרע מנהר הירדן ומערבה, וצריך אזור ביטחון של 20 ק"מ. אני לא בא כאן לעשות ניתוחים צבאיים למה צריך. לו הביאו כל איש צבא זר ושאלו אותו איזה עומק צריכה אוגדה משוריינת - לצערי, בתוקף הנסיבות שהיו, יצא לי לפקד על אוגדה כזאת בעת מלחמה - הוא היה אומר מייד: 50 ק"מ. אין 50 ק"מ שם. לו שאלו כל מפקד בכל צבא איזה עומק צריך לגיס משוריין - מאחר שהיתה לי הזכות להיות גם מפקד גיס משוריין אני רוצה לומר, שכל מפקד, בכל צבא, יגיד: 150 ק"מ. אין 150 ק"מ. לקחנו את המינימום, את הדבר המצומצם ביותר ההכרחי. הדבר הזה הוא הכרחי. שם גם יותר פשוט, כי האזור הזה ריק מאוכלוסין כמעט לחלוטין. 
ויש גם אזור ביטחון מערבי. אתה לא יכול בשום פנים ואופן. אי-אפשר, גם אם כולם היו רוצים. לא יכול להיות ששני-שלישים מאוכלוסייתה של ישראל, שחיים ברצועה צרה ביותר לאורך מישור החוף, כשמחצית האוכלוסייה - אני אקח את האוכלוסייה היהודית לרגע - מחצית האוכלוסייה היהודית חיה ברדיוס של בין 30 ל-40 ק"מ מתל-אביב, ונמל התעופה הבין-לאומי היחיד שקיים, הרציני, ממש נתון בשליטה, בתצפית, באש מהגבעות שנמצאות מזרחה לו. 
אני אגיד לך משהו. אתה יודע, כדי שיהיה שלום - וכמי שראה את כל מוראות המלחמה ואת כל פחדי המלחמות, ראיתי את הדברים האלה. האמן לי שאני מבין את חשיבות השלום אולי יותר טוב מלא מעט פוליטיקאים שמדברים ומרבים להג על שלום ולא ראו מעולם את הדברים האלה. האמן לי, אני מכיר את הדברים האלה. אין מדינה רצינית בעולם שתבוא ותאמר: מאחר שחתמנו על הסכם שלום, איננו זקוקים יותר לסידורי ביטחון, כי סידורי ביטחון נועדו למצבים שבהם או טעינו בהערכות, או ההתפתחויות היו שונות מכפי ששיערנו, או המצב האזורי הבין-לאומי השתנה, ואז ורק אז בעצם סידורי הביטחון יכולים להיבחן. אין מדינה בעולם שתעשה משהו אחר, שום מדינה בעולם. אז אני אומר שצריך גם אזור ביטחון מערבי, כפי שהזכרתי. שם הוא יותר מורכב, יותר מסובך. אז אזור הביטחון הזה הוא בוודאי יהיה יותר צר, אבל הוא חייב להיות, חייב להיות אזור ביטחון. ויש בעיית צירי התנועה המקשרים את מישור החוף אל נהר הירדן, ויש נושא ירושלים. יש שורה שלמה של בעיות, בעיות מאוד מאוד מורכבות. 
חבר הכנסת רן כהן, אתה כן ראית את מוראות המלחמה. לכן, כשאתה אומר את הדברים בעניין הזה, אני מניח שאתה גם חש את הדברים, אבל אתה גם מבין אותם אולי יותר. הדגשתי כאן בדברי, אמרתי בצורה מאוד ברורה, ואני אחזור עוד הפעם: עם זאת, אני רוצה לציין, שאין זאת אומרת שהיתה הסכמה בינינו, אבל לצורך חיפוש פתרון צריך שגם אותן נקודות שאין הסכמה לגביהן תהיינה ברורות. מעולם לא צידדתי בדרך המדברת על מתן תשובות כלליות, בלתי ברורות. בנושא הזה היו לי לא אחת ויכוחים גם עם עמיתי. תמיד אני אומר: צריך להגיד את הדברים באופן ברור, לא לטעת אשליות ולא ליצור אחר כך אכזבות, כי אכזבות מביאות למרירות, ומרירות מביאה לחיכוכים, וחיכוכים מביאים לשפך דם. צריך להגיד ברור, גם כדי שאפשר יהיה למצוא פתרון. השעה מאוחרת, אני לא יכול להעסיק את חברי הכנסת כרגע, אבל אשמח מאוד - - - 
אני מאוד מודה לכבוד היושבת-ראש שאפשרה לי עוד כמה דקות, ואני אולי באמת אשתמש בהן. אני אומר: הדברים צריכים להיות ברורים. רק כשהדברים ברורים אפשר לעשות. אני רוצה לומר, הרי יש פתרונות, אני לא מסביר כרגע, כי יכולה להישאל מייד השאלה מה יהיה עם האוכלוסייה הפלשתינית המצויה בתוך אזורי הביטחון. יש לי פתרון בנושא הזה, יש לי הצעה איך לפתור את הבעיה הזאת. אבל, ראשית כול, צריך לדעת את הפרמטרים, מה הכרחי. הזכרתי כאן את נושא אזורי הביטחון, אבל אני רוצה לציין למשל גם את נושא המים. הגישה שלי בעניין המים היא, שלצרכים הומניטריים צריך שכמות המים שתינתן לפלשתינים תהיה שווה לזו שלנו. אם אצלנו הצריכה לנפש היא 100 מטרים מעוקבים לנפש בשנה, ואני מדבר על צריכה ביתית, ואצל האוכלוסייה הפלשתינית הצריכה לנפש בשנה היא 35 מטרים מעוקבים - השאיפה שלנו, המחשבות שלנו, התכנון שלנו, כך אני נוהג, ואלה ההנחיות שנתתי בכל התכנונים ובעבודות הגדולות שאנחנו עושים כרגע בנושא המים, שהצריכה תהיה שווה. האם האוכלוסייה הזאת יכולה לקפוץ קפיצה אחת ולהגיע לשימוש כזה במים - לא. זה תהליך שלוקח שנים. אבל כיעד וכמטרה - זה חייב להיות. את זה צריך להבין, וגם צריך להבין את בעיות המים. בעיות המים פה הן לא בעיות של מדינה אחת. בעיית המים היא בעיה אזורית. לא ניתן כאן לפתור את בעיית המים בפתרון של מדינה אחת, או רשות אחת. זה לא ניתן. יש כאן פתרונות אזוריים. אגב, את הדברים האלה הצגתי בזמני גם בפני הירדנים, ודיברתי על הבעיה הזאת בהרחבה גם בפגישה הזאת שהיתה. צריך לחפש פתרון. צריך לדעת איך לשמור יחד את מקורות המים, איך לא לזהם את מקורות המים - בסופו של דבר, אנחנו מזהמים את מקורות המים של כולנו - ואיך להגיע ליצירת מקורות מים חדשים. אני אומר שיש כאן הרבה מאוד נושאים שצריך לטפל בהם. אבל, ראשית כול, צריך לדעת מה הם הדברים הבסיסיים, העיקריים. שמעתי כאן את החששות ואת הדברים. אני רוצה לומר לכל החוששים מכך שנתערערה אצלי הרגשת הזכות על ארץ-ישראל: אין לכם מקום לדאגה. אין לכם מקום לדאגה. אני רק חושב שצריך לנסות ולמצוא פתרון שאפשר יהיה לחיות. הבעיה מאוד מורכבת, אבל אני מאמין שיהודים וערבים יכולים לחיות בשלום וחייבים לחיות בשלום. אני מאמין שיום כזה יגיע. תודה. 
בהחלט. אני חושב שזה נושא - - - 
ראשית, אני חושב שזה נושא מרכזי, וזה אולי אחד הנושאים המרכזיים בחיינו. אני, מבחינתי, אין לי שום התנגדות. 
עם כל רצוני, אני לא יכול לענות על שתי שאלות יחד. 
הרי תקבל תשובה. אתה הרי תמיד מופיע כאחד כזה מתון. כך אתה מופיע. 
אתה אפילו לא מוכן לקבל תשובה בשקט. אני רוצה לומר עוד הפעם, גברתי היושבת-ראש, שהנושא הזה הוא נושא שאפשר לדבר עליו הרבה. הרי לפתור את הנושא הזה ייקח הרבה מאוד זמן; ולדבר עליו בטח ייקח הרבה זמן. לכן, אין לי התנגדות, מאחר שהנושא הזה הוא במרכז חיינו. וכוונתי לא למפגש שלי, שזה הרי אירוע מסוים שקרה. אני לא מדבר על המפגש. אני מדבר על כל הנושא, איך לחיות יחד, איך לחיות בשלום, איך לוודא שגם הפלשתינים וגם אנחנו יכולים להמשיך ולהתפתח. יש כאן אלף נושאים. אני חושב שזה דבר מצוין - לקיים על כך דיון בכנסת. מה רע לקיים על כך דיון בכנסת? זה טוב. עכשיו, לשאלתך, כי ראיתי שאתה מאוד מודאג והנושא הזה מאוד מטריד אותך. 
אני רוצה לומר לך, כמו שאמרתי קודם לאלה שחששו להרגשת הזכות המפעמת בי על ארץ-ישראל, שאין להם מה לדאוג - אני רוצה גם להגיד לך, כדי שלא תדאג, שגם דעתי על ערפאת לא נשתנתה. תודה רבה, גברתי. 
אני רוצה לומר, שאני לא אוהב לחשוף דברים, כי זה נראה לי לא מתאים. אבל אני חושב - - - 
גברתי היושבת-ראש, בלי לחשוף, ואם שמתם לב, בעצם דיברתי רק על מה שאמרתי, לא אמרתי מלה אחת ממה שמישהו אחר אמר, כי אני לא חושב שצריך זאת - אבל העלית את הנושא ואשיב. הפניות שלו היו מתקופה יותר מוקדמת. מסיבות שונות החלטתי שלא לקיים את הדבר הזה. אחת מן הסיבות - ולדעתי, היא הושמעה פה על-ידי הדוברים - היא שלצערי חלה ביישוב היהודי התערערות. ההתערערות הזאת עצמה נובעת באופן בסיסי, לדעתי, מהתנתקות מן השורשים. יודעים פחות תנ"ך, יודעים פחות את ההיסטוריה של ארץ-ישראל, יודעים פחות את ההיסטוריה של העם היהודי. יש התנתקות מסוימת מן השורשים אצל חלק. אצל חלק אחר דווקא יש העמקה. זה שיש לו העמקת השורשים - התחזק, זה שהשורשים שלו נעשים רדודים יותר - נחלש. כל דבר בעיני היה מסוכן, הייתי אומר, באיזו תרומה להמשך ההיחלשות והפיצול הפנימי. בסך הכול אין כאן רבים. ברור לי שהעם הזה חצוי; אני גם מאמין שיש רוב לעמדות שאנחנו מייצגים אותן, אבל ראיתי בזה סכנה שמביאה להתערערות, כאילו מתוך הקיר הזה, מתוך החומה הזאת של כושר העמידה היהודי הוצאת עוד לבנה. לכן חשבתי שלא צריך לעשות זאת. מצד אחר אנחנו מתקרבים, לדעתי, לנושא של דיון בהסדרי הקבע. מאחר שהיתה לי הרגשה, ואולי גם ידיעה, שהדברים לא ברורים וניתן לפרש אותם בכל מיני פירושים, חשבתי שחשוב להבהיר את הדברים, שהדברים יהיו ברורים ולא מעל במות של התנצחות אלא בשיחה בין שני אנשים - להציג את הדברים כפי שהם. היו מלחמות עם מצרים ועם ירדן. שלא ברצוני, אבל כמי שהיה חייל והשתתף בכל מערכות ישראל, היתה לי הזכות להשתתף במלחמות אלה גם נגד ירדן וגם נגד מצרים. אלה היו מלחמות קשות ואכזריות ובוצעו שם מעשי אכזריות. אלה בהחלט היו אויבים, אויבים קשים, אבל ביסוד הדברים, בתורה, לא נאמר מפורשות שהמגמה היא חיסולו של העם היהודי. זאת האמנה הפלשתינית - חיסולו של העם היהודי. האמנה הזאת, דרך אגב, לא שונתה, ואני גם לא רואה שמישהו ישנה אותה. 
אני רוצה לומר משהו. אני ראיתי בחומרה רבה את הכרוז הזה שפורסם, לדעתי, על-ידי איש או שניים בחברון, אבל אני הייתי מציע לך לעיין בעיתונות הערבית היום. במצרים יש עיתונות רצינית, בעלת מסורת של 150 שנות עיתונות, העיתונים די רציניים; תראה את הקריקטורות האנטישמיות הנוראות שיש שם. אבל למה ללכת רחוק? תיגש לירדן ותראה מה מופיע שם. למה ללכת עוד כל כך רחוק? תיגש לנצרת ותראה מה יש ב"אל-סינארה", קריקטורות אנטישמיות נוראות, ברוטליות, גסות, שקשה לתאר אותן. אני אעביר לך את זה ותראה את זה. 
גברתי, חשבתי שאני אענה ממקומי. 
אני חושב שעניתי לך בדיוק. אם תרצה, אני יכול לספר לך - - - 
הבהרתי בדיוק למה נועדה הפגישה. לפי דעתי, בעניין הזה הפגישה השיגה את מטרתה. לא שיניתי את דעתי על ערפאת. לא שיניתי את דעתי על ערפאת. אם אתה שואל אותי, האם עם ערפאת אפשר להגיע להסדר? לדעתי, אי-אפשר להגיע להסדר עם ערפאת, ושום הסדר שיהיה גם לא יחזיק מעמד. ערפאת הורה ישירות לרצוח אזרחים - אנחנו יודעים שבמלחמה נהרגים אזרחים והכול מצרים על כך, אבל המטרה היא לא להרוג אזרחים. ערפאת הורה להרוג אזרחים - ילדים, נשים, זקנים. לכן הבהרתי שאתו לא אדבר, הבהרתי את זה בצורה ברורה. לצערי, אני חושב שגם לא יהיה אפשר להשיג אתו שלום. אבל אני מאמין שיהיה שלום. לדעתי, חייב להיות שלום וצריך לעשות כל מאמץ שיהיה שלום. תמיד ציירו אותי כאויב השלום. לא הייתי מעולם אויב של שלום כי ראיתי את מוראות המלחמה. אני מאמין בשלום, אני מאמין שיום יבוא ויהיה שלום. תודה. 
אדוני היושב-ראש, כנסת נכבדה, ראשית, אתייחס להצעה כפי שהוגשה, ואחר כך, ברשותך, אדוני היושב-ראש, אוסיף כמה מלים לגבי המצב בנגב. בנדון התקבלה החלטת ממשלה שמספרה 4569. בהחלטת ממשלה מס' 206 מ-24 בדצמבר 1995 הוחלט להכיר ביישובים הבאים כיישובי קבע - חמירה, ראס-אל-עין, כמאנה וחוסייניה. אני יוצא מתוך הנחה שחברי הכנסת בקיאים במיקומם, ולכן אני לא מסביר בדיוק איפה כל יישוב. אבל אם ירצו - אני בהחלט אסביר. לכל היישובים הוקמו ועדות היגוי בשיתוף המועצות האזוריות שהם נמצאים בתחומן, וכולם נמצאים בתהליך הכנת תוכנית מיתאר. בכפר דמידה, שנכלל בהחלטה מוקדמת, תוכנית המיתאר עברה לאחרונה אישור במועצה הארצית לתכנון ובנייה ועומדת לפני פרסום. במקביל הוכנו תשתיות ארעיות לצורך הסעות תלמידים. בחלק מהיישובים הוקמו מבני חינוך טרומיים, והומלץ לחברם לקראת החורף לרשת החשמל בחיבור זמני. מע"צ תיכנס לביצוע חיבור הכפר דמידה לכביש הראשי, וחברת "מקורות" תיכנס לתכנון חיבור דמידה לרשת המים. ביישובים חוואלד, אל-עריאן ועין-חוד קיים ועד כפר אשר פועל במסגרת המועצות האזוריות. בחוואלד, בתחום המועצה האזורית זבולון אושרה תוכנית המיתאר תמ"מ-6, ומינהל מקרקעי ישראל והמועצה האזורית פועלים לקידום שיווק מגרשי בנייה ביישוב. באל-עריאן, בתחום המועצה האזורית מנשה - אושרה תוכנית מיתאר. בעין-חוד, בתחום המועצה האזורית חוף הכרמל - תוכנית המיתאר נמצאת בשלבי אישור. עד כאן בתחום הצפון. המנהלה לקידום הבדואים במשרד התשתיות שוקדת על תוכנית למציאת פתרונות קבע לבדואים, כחלק מתוכנית כוללת לשיפור השירותים הממלכתיים לעדה, ואין ספק שאי-אפשר לחיות היום כפי שהם חיים. שיפור התנאים הוא בשני תחומים: האחד, ביישובים הקיימים מוכרחים להביא את תנאי החיים לכך שהם יהיו דומים למה שקיים במקומות אחרים בסוף המאה ה-20. שם מדובר בהשקעה של כרבע מיליארד ש"ח, כדי להעלות את רמת החיים ביישובים הקיימים, שבהם חיים היום כ-55,000 בדואים, 55,000 נפש. עדיין יש לנו בעיה של 58,000 נוספים, שמפוזרים בשטח, וחבר הכנסת טלב אלסאנע דיבר על כך. אתה חי שם, אתה רואה זאת. אני רואה רק כשאני מבקר, אבל אי-אפשר לחיות כך. אולי הזקנים עוד מתגעגעים לוואדי, אבל היה מעניין לשמוע את הצעירים בביקור האחרון שערכתי שם - הצעירים, אלה שמשרתים בצה"ל, יש שם קצינים של צה"ל וכן הלאה. צריך לעבור לתנאי חיים אחרים. אנחנו הכנו תוכנית עשר-שנתית. בתוכנית הזאת צריך להשקיע - ואני גם מעריך שהממשלה תשקיע - לפי ההתחלה אני רואה שזה יפעל - כ-300 מיליון שקל בשנה. זה לא דבר קל, אבל ברור לי שצריך לעשות זאת, ואני, כמי שחי בנגב ומכיר את הבעיה הזאת, גם רוצה לעשות זאת. כרגע, לפי מה שקורה בשטח עכשיו - צריך לאפשר כניסה של 6,000 נפשות. מה שנמצא כרגע בתכנון לביצוע או להתחלת ביצוע ב-1998 צריך לאפשר פתרון עוד ל-8,000 נפש. אני מקווה - אני רוצה לקוות - שאחרי כן זה יתחיל ללכת בקצב יותר מהיר. אין בכוונתנו להפוך כל מקום בשטח למקום קבע, אבל שמחתי לשמוע - וזה גם צוין בישיבה שקיימנו לפני כמה ימים - ראש הממשלה ביקש להשתתף בה, ואכן השתתף - שגם משרד הפנים מסכים היום. היתה לנו בעיה. אנחנו רצינו להקים כמה יישובים נוספים, והיה ויכוח, שהרי יש מגמה כללית לאחד יישובים. אנחנו מכירים את הבעיה הזאת, לא רק במגזר הלא-יהודי. אבל משרד הפנים נתן את הסכמתו להקמה של כמה יישובים נוספים. אני לא יכול להגיד כרגע כמה. אני יכול להגיד בוודאות שאני כבר רואה ארבעה יישובים נוספים. אולי יהיו יותר, ואין טעם שאני אפרט כאן. דיברנו לא אחת על הנושא הזה. זאת אומרת, יהיו גם יישובים חדשים. צריך לנסות, לפי דעתי, גם בתוך היישובים, לתת מגוון קצת יותר גדול של אפשרויות, שלא כל דבר יהיה דומה לדבר האחר, צריך לחפש דרכים, ובהחלט נשמח לשמוע כל עצה. התוכנית הזאת, שדיברתי עליה באופן כללי - מבחינתי, אם אני אצליח לעשות את הדבר הזה, זה יהיה אחד המבחנים אם אני כן אצליח או לא אצליח. התוכנית הזאת במסגרת המאמץ לקדם את נושא הבדואים ומעמדם היא, לדעתי, הכלי הראוי להשגת היעד העומד מאחורי ההצעה לסדר-היום של חבר הכנסת אלסאנע. אני לא בא להוריד הצעה כזאת מסדר-היום, אני לא נוהג כך בדברים כאלה, כי אני רוצה למצוא פתרון. חשבתי שיש שתי אפשרויות: האחת, פשוט לאפשר לוועדה שאני עומד בראשה לטפל בסוגיה הזאת. זה נראה לי דבר סביר. הכוונה היא לבצע. אדוני היושב-ראש, אם יש לכם כוונה שאיזו ועדה מוועדות הכנסת תצטרף לנושא הזה, אין לי התנגדות לכך. 
כבוד היושב-הראש, אם נמנה ועדת חקירה, זה נושא מייד אופי - - - 
אני מציע שנעשה זאת בתהליך המקובל בכנסת. מה יקרה? אם נמנה ועדת חקירה, היא תשב עכשיו ותבדוק מה קרה. 
חבר הכנסת אלסאנע, אם רוצים, זה יהיה אקט פוליטי, ממנים ועדת חקירה, והיא תתחיל לבדוק מה קרה במשך 50 שנה, מה כן עשו, מה לא עשו, ותאמין לי, הכול ימתין לוועדת החקירה הזו. אני לא אומר זאת בתור איזה איום, חס וחלילה. 
יש לי הצעה: אני יושב בראש ועדה, והוועדה הזו היא ועדה פעילה. במקום להקים איזו ועדת חקירה שיש לה קונוטציה מסוימת - ואני יודע בדיוק איך הדברים האלה ייראו. זה יהפוך לכלי ניגוח לא בדיוק של הממשלה הזו, זה ייהפך לכלי ניגוח של כל הממשלות בישראל במשך 50 שנה. במקום להקים ועדה, אני מציע להשתמש באחת מוועדות הכנסת. תהיה ועדת כנסת, לא חשוב לי איזו ועדה; אשמח מאוד שזו תהיה ועדת כנסת שתסייע לנו. היא תבדוק, היא תשמע אנשים נוספים. אני אומר זאת בכנות מלאה: מדברים על רצון לקרב, ולא חשובות הטענות, אני מדבר כרגע על יחסי ועל רצוני לטפל בבעיה. אם תהיה ועדת חקירה, אני יודע איך זה יתנהל. אני מנוסה בוועדות חקירה. זה יכול גם להישאר בתחומנו, אבל אין לי שום רצון להחזיק בכל דבר. אני מציע לקחת אחת מוועדות הכנסת, זו יכולה להיות ועדת הפנים, לא אכפת לי איזו ועדה, שהיה תהיה גורם נוסף. אשמח להופיע בפניה. היא תפעל כמו כל ועדה בכנסת, שמדי זמן מה אתה מוזמן למסור לה דוח. 
אם אפשר, כבוד היושב-ראש, אני מוכן שוועדה של הכנסת תלווה את הוועדה שאני עומד בראשה. 
בשמחה, אני מוכן להיעזר בה. 
גברתי היושבת-ראש, כנסת נכבדה, חבר הכנסת מקסים לוי העלה כמה סוגיות. ראשית אתייחס לעניין אזורי התעשייה והרחבת שטחי הרשויות המוניציפליות העירוניות שיוכלו להקים אזורי תעשייה כאלה בתחומן. אני חושב שהנושא הוא בהחלט בעל חשיבות רבה. הייתי רוצה לומר, שמדיניות המשרד שאני עומד בראשו מאוד ברורה בעניין הזה. אין שום מגבלה להעמדת כל שטח קרקע מקרקעות המינהל, גם אם הוא נמצא במסגרת של מועצה אזורית, לצורך בנייה למגורים או לצורך הקמת אזורי תעשייה. כך נהגתי בעבר וכך אני נוהג גם היום. פה, מאחוריך, יושב מי שהיה ראש עיריית קריית-גת, חבר הכנסת זאב בוים. עשינו את זה, נדמה לי, באופן רחב מאוד. היתה לי הזכות לעשות זאת בשדרות, בנתיבות, באופקים ובכל יישוב. אין שום בעיה. כל מה שצריך להעמיד לרשות מגורים, כל מה שצריך להעמיד לרשות אזורי תעשייה - אני מקבל את גישתך שלא צריך היום להלאים דבר הנמצא ברשות מישהו אחר, אבל אין שום סיבה, אם הזכרת כאן את לוד או רמלה, שלא יועמד שטח לתעשייה בתחומן. מובן שבמרכז הארץ זה יותר קשה. במקומות מרוחקים יותר אין בכלל שום בעיה. רק לפני זמן ממש קצר, במועצה האזורית שאני חי בה, שער-הנגב, אחרי שבזמני כבר העברתי כ-900 דונם להרחבת העיר, ובעצם להפיכת שדרות לעיר - רק עכשיו סיכמנו, הכול בהסכמה, במסגרת המועצה, והמועצה העמידה כמה מאות דונמים שהיו באחזקת משקים להקמה ולהגדלה של שכונות מגורים נוספות. בכל מקרה, זו המדיניות. אם תרצה לדון בעתיד בנושא הזה, דלתי פתוחה בפניך תמיד, ויש לך המלצות מיוחדות, ואשמח לעשות זאת. עכשיו, לסוגיה של כביש חוצה-ישראל. כביש זה הוא נדבך חיוני ומרכזי בתשתיות התחבורה של ישראל. תוכניות הכביש נבדקו, נבחנו ואושרו על-ידי כל גופי התכנון והתחבורה של המדינה, בכלל זה תמ"א 31, שהיא תוכנית הפיתוח התקפה, והיא אף דחפה לביצוע מהיר של הכביש. אין לערב בין סלילת הכביש לעידוד תחבורה ציבורית, מה גם שהכביש יתרום גם ליעילות האוטובוסים. אשר לתקציב, הרי שאנו נוהגים על-פי הצעת השואל הנכבד, שכן מתוקצב רק הסכום הדרוש לעבודות בשטח. עלות הפרויקט היא כ-2.5 מיליארדי ש"ח. ההשקעה הישירה של המדינה בפרויקט תהיה בסביבות %15 בלבד מעלותו, אשר יתפרסו על פני שש שנים. אלה הם בעיקרם מחלפים או פעולות אחרות שיש לעשותן ממילא, כמו מחלף בן-שמן ומחלף קסם, שמשרתים צירי תנועה אחרים. יש להדגיש, שחלק גדול מההשקעות הנוכחיות של המדינה מיועדות, כפי שאמרתי, להקמת מחלפי בן-שמן וקסם, ומחלפים אלה נותנים תשובה מיידית על צורכי התנועה באזורי מודיעין, ראש-העין וחוצה-שומרון - בעצם מה שאנו קוראים: דרך-חיים - והם עומדים בזכות עצמם. את %85 הנותרים ישקיע הזכיין שייבחר במכרז בין-לאומי ואשר יקים, יתחזק ויפעיל את הכביש ככביש אגרה. על-פי תחזיות התנועה, שנערכו במרווח של כארבע שנים זו מזו, ועל-פי החישובים הכלכליים שנערכו על-ידי גורמים כלכליים ופיננסיים, יוחזרו השקעות הזכיין בכביש במהלך 25 שנות הפעלתו. רק במקרה שתחזיות התנועה לא יתממשו במלואן, תכסה המדינה כ=%70 מההפרש בין ההכנסות הצפויות להכנסות בפועל. ערבות זו של המדינה תופעל, אם בכלל, רק בעוד שש שנים, עם תחילת הפעלת הכביש, ולכן בוודאי אין כל קשר לדיונים המתקיימים כעת בנושא התקציב. יש לציין, שבמקרה שנפחי התנועה יעלו על הצפוי, דבר שנמצא בסבירות גבוהה, תיהנה המדינה ממחצית מההכנסות שייגבו מעל ההכנסות הצפויות. דווקא בתחום התקציב יש לשיטה שבה ייסלל הכביש יתרון וייחוד. הוא מיועד להיסלל על-ידי יזמים פרטיים שישקיעו את הכסף הדרוש. בנוסף, בחינות כלכליות שנערכו לפרויקט הראו תשואות גבוהות במיוחד למשק. תשואות אלה נעות בין %25 ל=%30. עם השלמת הקטע המרכזי, בן 90 הקילומטרים, שזה אותו קטע שיצא למכרז בין-לאומי - ואני רוצה לציין שאורך הכביש כולו הוא כ-300 קילומטר, ואנחנו כבר התחלנו בפעולות הסטטוטוריות לגבי החלק הדרומי, המגיע עד למסעף הנגב מדרום לבאר-שבע, ואנחנו גם עושים את הפעולות הדרושות ואת התכנון הדרוש להמשך צפונה - כביש חוצה-ישראל ייתן מענה אמיתי על הצורך בקירוב אזורי הפריפריה בדרום ובצפון למרכז הארץ ויגרום למתיחת אזורי הביקוש למגורים ולתעשייה לאזורים אלו. אפשר להביא את זה לדיון לוועדה, אם אתה רוצה, או - - - 
אין לי התנגדות לדבר, מבחינת מה שתחליטו ומה שאתם ממליצים. 
כן, בהחלט. למה לא? חברת כנסת רוצה לשאול - אני לא אשתמש בהזדמנות להשיב? 
אני חושב שנשקלו כל האפשרויות, לרבות ההצעה שהעלית עכשיו. יכול להיות שבעתיד תהיה לאורך הכביש גם מסילת ברזל. אין לנו שום אפשרות היום לתת מענה לתנועה שזורמת ועוברת ממש בפרברי הערים או אפילו בתוך הערים, אלא אם ייסלל כביש כזה. כמי שמכיר את האזורים האלה עוד מימי ילדותו, ואני זוכר אותם על נרקיסיהם ועל שאר הפרחים הנפלאים שהיו שם, גם לי כואב הלב על העניין הזה. אבל, נוצר מצב, שאולי הוא תולדה של בנייה מואצת ומין תשוקה ליישב דווקא את מרכז הארץ במקום לפזר את האוכלוסייה פיזור נכון יותר; נוצר מצב, שאין אפשרות בלעדיו. הייתי רוצה שתאמיני לי, שאני עצמי, מתוך היכרותי גם את הכפרים באזור וגם את היישובים, בחנתי כל אפשרות שרק ניתן, שהיתה אולי מאפשרת להימנע מהמצב הזה. אינני רואה אפשרות כזו. 
 המקוואות, כמו כל צרכן אחר בתחום רשות מקומית, משלמים לרשות המקומית בעבור צריכת המים. מחיר המים נקבע בחוק עזר עירוני והוא שונה ממקום למקום. 
 3-1. אין כיום כל תוכנית להנחת פסי רכבת בתוואי הנזכר בשאילתא. בהתאם להנחייתי, בודקת עתה הנהלת הרכבת תוואים שונים למסילת ברזל לירושלים. 
 2-1. מע"צ עוסקת עתה בהשלמת תכנון למחלף יקום, אשר בנייתו תחל בהתאם לאפשרויות התקציביות - לאחר קבלת האישורים הסטטוטוריים, כמובן. בינתיים נסללה דרך שירות חקלאית. מנכ"ל מע"צ הנחה את מחוזות תל-אביב והמרכז לטפל מייד בשיפור דרך שירות זו על מנת להביאה לסטנדרד סביר ובטוח. 
 3-1. אורך המסילה הקיימת בין תל-אביב לירושלים הוא 86 ק"מ. רכבת ישראל תכננה בשעתה תוואי חדש לאורך כביש מס' 1, באורך 62 ק"מ. אחד התוואים החלופיים הנבדקים עתה עובר בנחל-מודיעין ואורכו 57.5 ק"מ בלבד. לעת עתה אין אומדנים בדוקים של עלויות הנחת המסילה. כמו כן טרם אושרו תקציבים לביצוע קו רכבת זה. 
 2-1. מע"צ מבצעת כיום את מחלף רעננה-דרום - העבודה לא מתבצעת בו בשל צו מניעה - שלב נוסף במחלף מורשה והרחבה של צומת בני-דרור. כמו-כן נמצא מחלף ירקון בשלב ביצוע מתקדם. בתחילת שנת 1997 יתחיל שלב א' של ביצוע צומת רעננה-צפון. 
 2-1. תוכנית המחלף נמצאת עתה בהליכי אישור. מע"צ תבצע בשלב ראשון פיצול של הצומת אשר יאפשר להגדיל בו את נפחי התנועה. העבודה תחל בתחילת שנת 1997, והיא אמורה להסתיים בתוך כשנתיים וחצי. 
 קרקע למפעלי תעשייה באזור עדיפות לאומית ב' מוקצית בפטור ממכרז אם תכנון השטח ופיתוחו נעשו על-ידי משרד התעשייה והמסחר. במקרה של אזור התעשייה נחם-הרטוב לא הגיע מינהל מקרקעי ישראל לסיכום עם משרד התעשייה והמסחר לגבי קידום הפרויקט, ובשל המחסור בקרקע לתעשייה החליט המינהל לפתח את הקרקע בעצמו ולשווקה במכרז, כדי לגבות את העלויות הריאליות של הפיתוח. 
 3-1. משרד התשתיות הלאומיות שם לו למטרה לפתח באופן מואץ את תשתית הרכבות על מנת לעשות את הרכבת לכלי תחבורה זמין יותר. לצורך זה תוקם חברה ממשלתית וייעשה כל מאמץ על מנת להקצות את המשאבים הכספיים המתאימים. 
 מדובר בכביש מחבר באורך של כ-3 ק"מ אשר מע"צ מבצעת בו תחזוקה שוטפת. האספלט בקטע כביש זה תקין. בשנת 1997 תחל מע"צ בתכנון הרחבת הכביש, ותחל בביצועו לאחר שתסתיים סלילת הכבישים החוצים את דליית-אל-כרמל ועספיא. 
 3-1. %5 מתקציב מע"צ לשנת 1997 מוקצים לפרויקטים חדשים והמשכיים בתחומי יהודה ושומרון. הפרויקטים כוללים סיום של כביש המנהרות, סלילת כביש צור-הדסה-אל-ח'דר, שיקום כביש הבקעה, סלילת כביש רמות-גבעת-זאב-עטרות ותוספת מסלול בכביש מעלה-אדומים-מישור-אדומים. הפרויקטים מיועדים להקל את נפחי התנועה, ישראלית כפלשתינית. אבקש להזכיר, כי על-פי הסכם הביניים האחריות בתחום זה, ככל שהיא נוגעת לאזור C, מוטלת על ישראל. 
 1. חוק הספקת חשמל (הוראת שעה), התשנ"ו-1996, מאפשר לחבר לרשת החשמל מבנים שנבנו ללא רשיון בכפוף למגבלות ולתנאים הקבועים בו. משרד התשתיות הלאומיות השלים בימים אלה את בדיקתן של רשימות ארוכות שהועברו על-ידי עיריית בקה-אל-ע'רביה. הרשימות תישלחנה לפרסום ברשומות ולהערות הוועדה המקומית והוועדה המחוזית לתכנון ולבנייה. 2. לאחר קבלת ההערות ובכפוף להן אורה על חיבור הבתים לרשת החשמל. 
 3-1. המידע איננו נכון. מינהל מקרקעי ישראל פועל לגביית דמי חכירה מתאימים ממי שבנו מבנים במושבים למטרות לא חקלאיות. 
התשובה חיובית. השילוט כבר הוצב במהלך חודש מאי. 
 1. סל הדלקים על כל סוגיו מהווה כ=%31 ממחיר החשמל. 2. מרכיב המזוט מהווה כ=%12 בלבד ממחיר החשמל. מקור האנרגיה העיקרי הנצרך על-ידי חברת החשמל הוא פחם. מכאן ששינוי של %13 במחיר המזוט משפיע רק על %1.5 ממחיר החשמל. 3. מבנה מחיר החשמל נבחן בצורה שוטפת על-ידי הרשות לשירותים ציבוריים - חשמל. 
דומני, כי נקודת המוצא של השאילתא מוטעית לחלוטין. הזכות להשתתף במכרז "בנה ביתך" איננה נתונה למי שגר בעיר שנה לכל היותר, אלא למי שגר בעיר תקופה של שנה, לפחות. כלומר, התושבים הוותיקים זכאים בהחלט להשתתף במכרז. 
 1. העבודות החלו בשנת 1995, והן עתידות להסתיים, בכפוף לאילוצי תקציב, בשנת 1999. 2. עלות העבודות - כ-50 מיליון ש"ח. 
 המחסור בגז בישול בחורף 1997 נבע מתקלות קשות בייצור של בתי-הזיקוק, ואלה הורידו בעשרות אחוזים את ייצור כל המוצרים, לרבות הגפ"מ - גז פחממני מעובה. כושר המיכול הקטן של הגפ"מ גרם להרגשת מחסור מסוימת. עוד בתחילת החורף הוכשר נמל חיפה, לפי דרישתי, לקליטת מטעני יבוא של גפ"מ, וזאת לאחר 20 שנה שבהן לא אפשרו זאת. ואכן, במהלך החורף הובא גז בדרך הים על-ידי כמה אוניות - כ-3,000 טונות בכל אונייה. כמו כן, המשרד פועל להשלמת תוכנית מיתאר ארצית - תמ"א 32 - שתסדיר רישוי של אתרי אחסון חדשים לגפ"מ, אשר יפתרו את הסוגיה לטווח הארוך. 
בעבר אכן היו מגבלות מחמירות מאוד של סינון ביטחוני לצורכי קבלה לחברת החשמל. בשנתיים האחרונות עברו הנהלים שינוי יסודי, באופן שגם מועמדים ערבים יכולים להתקבל לעבודה במרבית התפקידים, אם הם עומדים בתנאי המשרות. נוסף על כך, יושמו נהלים מקלים, גם להעסקת עובדים חיצוניים המועסקים על-ידי קבלנים בפרויקטים של חברת החשמל. על כך, אדוני היושב-ראש, רציתי להוסיף, שמדיניותה של הממשלה הנוכחית היא לפתוח ככל שניתן כל אחד מן התחומים לכל אזרחי ישראל. בכל מקרה, כך אני נוהג במשרדי, וגם מיניתי לתפקידים בכירים במקומות שונים. אדרבה, אם יש לחברי הכנסת הצעות או שמות וכן הלאה, אשמח לקבל אותם, כדי לקדם. 
ראשית, אני חושב שהשרים שהזכרת את שמותיהם היו שרים מצוינים, ואני מניח שהם בוודאי השתדלו, אבל הרי כולנו יודעים שכולם אומרים. הדברים צריכים להיבחן פחות באמירה ויותר בעשייה, ואולי יהיה אפשר לשפוט את צעדי בעקבות מעשים שנעשו, שנעשים או שייעשו בשטח. תודה. 
אדוני היושב-ראש, אני גם הרגשתי קצת לא נוח, כאילו שרים אחרים לא עשו. אני ציינתי גם את מדיניות הממשלה הזאת, שמבחינה זו היא, לדעתי, ממשלה פתוחה מאוד, בעלת רצון לטפל בסוגיות האלה, וגם ציינתי את עמדתי האישית. 
לחברת החשמל אין תחנות דלק, אבל, חבר הכנסת סלים, מאחר שעלו פה כמה נושאים, שהיה בהם, לדעתי, איזה ליקוי קטן של ידע, יש לי הצעה: אולי תבוא, תראה אותי יום אחד, אני אסביר לך איך המשרד בנוי. יהיה לך רעיון - תאמין לי, אנחנו נהיה מוכנים לקבל אותו. אין לך שום בעיה. פשוט תתקשר, תבקש, ואני אראה אותך. 
אתה חושב שאני מוותר על משרד - - - 
רגע אחד, אני לא ויתרתי על שום משרד. 
אדוני היושב-ראש, ברשותך, אולי אני יכול להציע הצעה לחבר הכנסת סלים. הייתי שמח מאוד, חבר הכנסת סלים, אילו באת לבקר אותי במשרדי, ואני מבטיחך נאמנה, שבפגישה הזאת יהיה נוכח גם מנכ"ל חברת החשמל, ופשוט נבדוק עניינית, כדי לראות אם אכן יש מגבלה כזאת. אשר לוועד העובדים, אני אגיד לך את האמת: ועד העובדים בחברת החשמל הוא ועד כל כך חזק. גם אני הייתי רוצה להתקבל לעבוד בחברת החשמל, ואני לא בטוח שהייתי יכול להבקיע דרכו. אבל אני אשמח מאוד לארח אותך, עם מנכ"ל חברת החשמל. 
 2-1. אכן קיימים כמיליון מכלים - בעיקר המכלים הקטנים יותר, בני 12 ק"ג - שאין בהם מגן לברז, כנדרש בתקן. משרדי פועל לאכיפת החוק ומעמיד את חברות הגז על חובתן לעמוד בדרישות התקן, תוך קביעת לוח זמנים לתיקון הליקויים. במקביל, נמשכים מבצעי אכיפה שבמסגרתם ננקטים הליכים פליליים כנגד מי שאחראים לליקויי בטיחות. 
2-1. מאגר המידע של חברת החשמל אינו מוצלב עם זה של מס הכנסה. החברה אינה מעבירה למס הכנסה מידע גורף, אלא רק מידע פרטני, אם נתקבלה על כך דרישה של בית-משפט או של בעל תפקיד המוסמך לכך על-פי החוק. 
חבר הכנסת אלול, אני סומך מאוד על עוזרי, אבל אני מודה שכבר הכנסת בי ספק. לכן אני באמת רוצה לוודא שאכן כך הדברים, ומאחר שכך צריך להיות הנוהל, אם יתברר לי שחורגים ממנו, אני יכול להבטיחך, שתצא הנחיה חד-משמעית, שייעשה רק בהתאם למה שקראתי כאן בפניך ובפני הכנסת. 
אין לי בעיה עם זה. הרי כל פוליטיקאי רוצה לעמוד כאן, הטלוויזיה מצלמת - - - 
עד שפוליטיקאי זוכה לאיזה רגע בטלוויזיה, מה יותר טוב? למה שאני לא אחזור על התשובה? אולי חברי כנסת נוספים חזרו בינתיים לאולם. 
(קורא את התשובה על שאילתא מס' 551, ראה לעיל.) 
אכן לפני חודשים אחדים נפגעה קורת הגשר על-ידי מטען חורג. הנזק תוקן, אולם תקופה קצרה לאחר מכן חזר האירוע על עצמו, והקורה נפגעה שוב. כתוצאה משבירת הקורה נאלצה מע"צ לאסור נסיעה על הגשר בנתיב אחד. נוסף על החלפת הקורה, בכוונתנו להנמיך את דרך מס' 2 מתחת לגשר. העבודה תחל במהלך שנת התקציב 1997, במגבלות התקציב, ותימשך חודשים אחדים. אני מקווה, שעד אמצע שנת התקציב 1998 תתאפשר נסיעה בשני הנתיבים על הגשר. 
ראשית, כולנו תלויים בחסדי השם - - - 
זה כמובן בראש ובראשונה. ההערה המדברת על התקציב היא המסבירה מדוע הפעולה הזאת תסתיים עד אמצע 1998, כפי שקראתי. אילו היינו משופעים באמצעים, בוודאי היינו מצליחים לגמור זאת עוד בשנה הזאת. עם כניסתי לתפקידי, בגלל המגבלות התקציביות, קבעתי, נוסף על העבודות הרגילות, 17 פרויקטים שראיתי בהם עדיפות עליונה ונאלצנו להשקיע בהם אפילו אם לא היו מתוכננים לביצוע מיידי. זה גורם כמובן להימשכות מסוימת של הדברים, אבל אין לזה שום קשר לנחישות שלנו לבצע את הדבר הזה. 
2-1. בניגוד למה שנאמר בשאילתא, אין לחברת החשמל גירעונות אקטואריים, אלא מדובר בחוב של הממשלה, שהיא החליטה להחזירו באמצעות העלאת מחירי החשמל. בונוסים משולמים לפי כללים של רשות החברות הממשלתיות לגבי חברות רווחיות. הגם שבשנים האחרונות חלה שחיקה ריאלית בתעריפי החשמל, סיימה החברה את שנת 1996 ברווח בזכות התייעלות פנימית. יצוין, כי תעריפי החשמל בארץ הינם מהזולים בעולם המערבי, או נאמר שהם נמצאים באמצע הסקאלה של המחירים. נוסף על כך, כדאי אולי גם לציין, שהיום התעריפים נקבעים על-ידי ועדה למחירי החשמל, העלאות והטבות, שהיא ועדה בלתי תלויה לחלוטין. זה, לדעתי, דבר חשוב, שהתקבל, נדמה לי, עוד בימי הממשלה הקודמת ובוצע על-ידינו. אני חושב שיש היום יותר פיקוח על המחירים האלה. 
בשלהי כהונת הממשלה הקודמת, כאשר היא הביאה את חוק החשמל, טיפלה הממשלה בכל הסוגיה הזאת. אני חושב שלא אטעה אם אומר, שקביעת תעריפי החשמל כיום נתונה בידי ועדה. נכון שזה בהמשך למה שכבר נקבע באותו הסדר מן העבר. כללית, אני עיכבתי את מתן הבונוסים לעובדים ברמה הגבוהה ביותר, ליושב-ראש וכן הלאה, אבל אינני יודע אם בסופו של דבר זה בוצע או לא. אינני זוכר זאת כרגע. אנחנו פועלים בנושא זה לפי החלטות של רשות החברות הממשלתיות. אני מודה שאתה תופס אותי במצב קצת קשה. מצד אחד, אני לא יודע אם כמוך או בניגוד לך, אני חבר ותיק בהסתדרות, עוד משחר נעורי, ונדמה לי שגם אתה - - - 
לכל אחד יש הפריימריס שלו, ששם הוא צריך להיאבק - - - 
העניין הוא בזה שאדם מוגבל עומד כאן לפניך, ואני לא יכול לרדת ולהציג בפניך את פנקס החבר שלי. בכל מקרה, אתה יודע שחברת החשמל זו בעיה מיוחדת, וזו בעיה די מורכבת. בסופו של דבר, הממשלה קבעה חוק חשמל והתייחסה לעבר ולנושא הפנסיה. ברור שזה נושא שאפשר לעסוק בו כאן חצי שעה לפחות. כללית, כשאתה מסתכל על זה, זה נראה כאילו יש פה משהו שאיננו תקין. לפי דעתי, הנושא של העלאת תעריפי החשמל איננו יכול להיעשות היום בצורה שבה זה נעשה בעבר. לכן, אני מאוד מברך על ההחלטה שהתקבלה, נדמה לי, עוד בממשלה הקודמת, ושאני ביצעתי אותה, בדבר הקמת ועדה ציבורית בלתי תלויה, שעושה עבודה מאוד מעניינת וקובעת את תעריפי החשמל. אני מעריך שהדברים האלה יסתדרו. יש כנראה הרבה דברים שכולנו מושכים אותם מן העבר וצריך לסדר אותם כך שגם יהיו וגם ייראו כמינהל תקין. 
 חברת החשמל מפצה את בעלי הקרקע בגין הקמת עמודים בשטחם על יסוד סעיף 50(ב) לחוק משק החשמל. בשטח שמתחת לקווי המתח ניתן להמשיך ולעבד את הקרקע, ואולם הקמתם של מבנים חקלאיים כגון חממות טעונה התייעצות עם חברת החשמל מטעמי בטיחות. 
משרדי פועל לכך שבשנת 2001, לכל היאוחר, תופעלנה תחנות הכוח החופיות של חברת החשמל בגז. השימוש בגז טבעי כמקור אנרגיה ידחה את הצורך בהקמת תחנת כוח נוספת לאחר שנת 2001. עם זאת, וכדי להבטיח את עצמה לכל אפשרות, פועלת חברת החשמל להכנת אתרים חלופיים להקמת תחנת כוח פחמית נוספת. אחד האתרים הנשקלים הוא אתר התחנה הקיימת בחיפה. אני מכיר את הרגישות של הנושא הזה שם. 
יש לנו אפשרות להקים במקום של התחנה הקיימת. כפי שידוע לכבוד היושב-ראש, אנחנו גם בונים עכשיו את בניין ההנהלה ואת בניין המשרדים. אנחנו מכירים בגרעין המיוחד הזה של חברת החשמל, אולי הגרעין הראשוני של חברת החשמל, ואת החשיבות של תוספת מקומות עבודה בחיפה. אנחנו בהחלט רואים את הנושא הזה. יש לי גם מעורבות אישית בעניין ובדיקה אישית של הפרויקט הזה. 
כדי להשיב, אני רוצה להבין. אתה מתכוון לשכונות שנקראות "שכונות בנים"? 
אדוני היושב-ראש, כנסת נכבדה, אך טבעי הדבר שנושא כזה, שיש בו רפורמה אמיתית - או הייתי אומר אולי מלה אחרת, מהפכה אמיתית - במדיניות המקרקעין של ישראל אולי בפעם הראשונה, אכן יעורר שאלות וסוגיות רבות. לא קל, אלא למי שמצוי בכל סבך הבעיות האלה, להיות באמת מסוגל לתת תשובה ברורה על כל אחד מן הנושאים. מה גם שכל אחד מסעיפי ההחלטה צריך להיות מתורגם להצעת החלטה למועצת המינהל, שבה, כמובן, יהיה פירוט רב יותר. אולי כדי להבהיר, ברשותך, אדוני היושב-ראש, אקרא כאן את החלטת הממשלה. אולי היא תבהיר מעט יותר את הדברים. מה אומרת החלטת הממשלה? "מחליטים" - פה אחד - "א. לאשר את המלצות שר התשתיות הלאומיות בדבר יעדי מדיניות ניהול מקרקעי ישראל על-פי המלצות הוועדה לרפורמה במדיניות מקרקעי ישראל" - ועדת-רונן - "ולפעול ליישומם על-פי העקרונות הבאים: 1. שימור מרבי של שטחים פתוחים ושטחים חקלאיים ושמירה על איכות הסביבה, תוך מתן מענה לצורכי הבנייה והפיתוח, ובעיקר בשולי הערים; 2. הוזלת הדיור לצורך מתן מענה נאות בהיקף ובמחיר לדורשי דיור בכל רחבי הארץ". בסעיף 3 שלושה הצביעו נגד. "3. הקניית בעלות לחוכרים של יחידות דיור הבנויות על קרקעות המדינה בערים". ואני מציין, אלה שביצעו היוון ושילמו %91 מהערך. "4. הקניית זכויות לחקלאים במקרקעין המוחזקים בידם". סעיף זה והפירוט שלו, בגלל הרגישות המיוחדת, נתון עכשיו בדיון של ועדה של משרד התשתיות, משרד החקלאות, משרד האוצר ורשם האגודות. "5. פריסה גיאוגרפית מאוזנת של אוכלוסיית ישראל והמרצת הפיתוח באזורי עדיפות לאומית; 6. נקיטת פעולות נגד השתלטות בלתי חוקית על קרקעות המדינה; 7. צמצום התלות הביורוקרטית של חוכרי מקרקעין במינהל מקרקעי ישראל; 8. פיתוח כלים חדשים לשיווק מקרקעין." כל זה בא בסעיף א'. אני עובר לסעיף ב': "להסמיך את שר התשתיות הלאומיות לפעול, בתיאום עם השרים הנוגעים בדבר, כדי להביא ליישום העקרונות האמורים. כמו כן, להטיל על שר התשתיות הלאומיות להכין הצעות חקיקה הדרושות ככל הנדרש ליישום העקרונות, לרבות הצעת חקיקה אשר תאפשר פיקוח על העברת הבעלות בקרקע למי שאינם אזרחי ישראל או תושביה". לכן, כשדיברת על זרים, לא הבנתי לאיזה זרים התכוונת? הלוא לא עולה בדעתי שהתכוונת נגד אזרחי ישראל. כשמדובר באזרחים זרים - הרי זה מעוגן בהחלטות. אלא אם אתה חושב אחרת. 
אני לא יודע. אני ממשיך לצטט את סעיף ב' בהחלטת הממשלה: "בכל הנוגע לסוגיות משפטיות, ייעשה האמור בתיאום עם היועץ המשפטי לממשלה. "ג. הממשלה רושמת לפניה, כי בכל הנושאים הקשורים למדיניות המקרקעין במגזר הכפרי והחקלאי, הוקם צוות משותף למשרדי התשתיות הלאומיות, משרד החקלאות ופיתוח הכפר, משרד האוצר, רשם האגודות השיתופיות במשרד העבודה והרווחה, אשר יביאו המלצות לדיון בממשלה. "ד. למען הסר ספק, כל האמור בהחלטה זו ייעשה בהתאם לחוק התכנון והבנייה. "ה. לממשלה תוגש הצעה נפרדת הנוגעת להקניית זכויות תושבי ערי הפיתוח." בהופעתי בפני ועדת הכלכלה של הכנסת הודעתי אתמול שאני אדאג לכך, ואתם יכולים לראות זאת כעשוי, שגם לנושא זה ייכנסו תושבי שכונות של דיור ציבורי בערים. אני מוכרח לומר, שעבר בי זעזוע ניכר למדי למראה הדברים. אף שאני מכיר את הארץ, מכיר את האוכלוסייה שם וכן הלאה, בכל זאת ההופעה בטלוויזיה לפני כמה שבועות היתה צריכה לעורר זעזוע אצל כל אחד, זעזוע מחודש אצל כל אחד. זה הביא אותי, בהחלט, לתת הנחיה חד-משמעית לוועדה לבדוק גם את כל ההיבטים האלה. אני רוצה להתייחס לכמה דברים שעלו כאן. כפי שאמרתי, דירות ציבוריות בערי פיתוח ובשכונות בערים, כמו דירות "עמידר" - הנושא ייבדק במגמה חיובית. אין בדוח הזה פגיעה בהתיישבות. יש שם אולי משפט שאינו מנוסח בצורה נכונה; המשפטים הלא-מנוסחים יתוקנו. אני רוצה לומר, שכמי שנולד בהתיישבות ומכיר אותה, איש לא יצליח לערער אצלי את הזכות שיש לחקלאים. אני זוכר את ההורים שלנו, אני זוכר את תנאי החיים ואני גם זוכר שאותם יישובים, שהיום הם במרכז הארץ - אני עדיין זוכר בדיוק את בעיות הביטחון ואת קשיי החיים בהם. אני מכיר את זה היטב. לצערי, אחת הבעיות הקשות שקיימות היום, וכבר לא חשוב באיזו ממשלה ובאיזו מפלגה, בעניין הזה כולם דומים - מידת ההתעניינות בנושא ההתיישבות ואותה תחושה של אותם חקלאים שנאחזו ממש בציפורניהם באדמה הצחיחה ההיא, ההרגשה הזאת הולכת ונעלמת, התחושה הולכת ונעלמת. בין היתר, זה אחד הגורמים גם לתלישות שקיימת. אני עדיין זוכר את הדברים האלה, ולא רק זוכר אלא גם נאבק על זכויותיהם של החקלאים. אני חושב שכדאי להעמיד את הדברים בפרופורציה. אני רוצה לומר, שיש העדפה ברורה, מוחלטת, של הפריפריה ביחס למרכז. במרכז אפילו הורדנו. היה שם שיעור פיצוי של %27, הורדנו אותו ל=%20, בלי %1 שיורד כל שנה. את זה השמטנו. בפריפריה, באזורי פיתוח ב', היום זה %30, וא' - %40. משרד החקלאות מערער, קשה לי להתנגד למה שהוא אומר, הוא אומר שיש נימוקים אחרים, שאין טעם כרגע לפרט אותם כאן; האוצר באזורי עדיפות ב' - %40, ובאזורי עדיפות א' - %60. יש כאן העדפה מוחלטת בכל הנוגע לבנייה של יחידות דיור, מה שקוראים: לבנים, בסמוך למושבים. אם פעם זה היה %115, בדוח מופיע %200, ואני רוצה לומר, שאם יהיו %250, נברך על %250. יש לנו מגמה להגדיל את היישוב בנגב, להגדיל את היישוב בגליל, ואין בזה מגבלה. לגבי העברת רכוש לידי זרים, אם זה אזרחי ישראל - אני בכלל לא רואה שום בעיה, גם אין בעיה באופן מעשי. אם זה אחרים - אני רוצה לומר משהו. %40 מהדירות בתל-אביב היום בנויות על קרקע פרטית, ולא ראיתי כאן שיירות של נסיכים סעודים שבאים הנה וקונים את הרכוש הזה. לא קיים. לעומת זאת, אני יכול להראות במקומות אחרים, לא דווקא על קרקע פרטית, שכן קורים דברים. לכן, אין לזה שום קשר. בעניין הזה מה שאני יכול לעשות זה פשוט לפנות למצפונם של אזרחי ישראל, שצריכים להבין שלנו יש רק מדינה אחת, קטנטונת, גם את זה צריך להבין. אני לא אומר שאין בעיות, אבל לגבי גורמים זרים - נקטנו צעדים מתאימים. אני רוצה לומר, אמרתי זאת גם אתמול בוועדה בכנסת, שאני בעד קיום דיאלוג מתמשך, אבל צריך להבין שזה תהליך. ביצוע כל העניין מרישום חלקות א' - ויש לנו בעיה, יש חלקות א' קטנות ויש חלקות א' גדולות - זה סבך של אלפי בעיות. יהיה כאן ויהיה חייב להיות כאן דיאלוג מתמשך, והוא יהיה, הדיאלוג המתמשך, אבל כדי לקיים דיאלוג מתמשך צריך להבין דבר אחד - שאי-אפשר פתאום לצאת ולהודיע שאנחנו נקיים אינתיפאדה. מה זה נקיים אינתיפאדה? 
אני לא אומר את זה עליך, אני רק אומר שקראתי את זה בעיתונים: נקיים אינתיפאדה. אני לא חושש מאינתיפאדה שעושים נגדנו אחרים, אני אחשוש מאינתיפאדה שעושים יהודים? באמת, מה הם כל הדברים האלה? לכן אני אומר, שמי שרוצה דיאלוג - מדבר, ומי שרוצה אינתיפאדה - ידבר עם עצמו, אין מה לעשות. אני מדבר עם אנשים שהם חברי במשך עשרות שנים, אז אני מביט אליך אבל לא מתכוון אליך. אני בעד קיום דיאלוג. לגבי ועדות קבלה, עצם הסוגיה אם יבנו - זה רק, חשבנו, במרכז הארץ, כדי להגן על מעט השטח הירוק שעוד נותר. הרי אם נצליח לעמוד בקפדנות על כל הנושאים האלה, אנחנו נישאר בסך הכול עם 200,000 דונם של שטחים ירוקים, מינימום שבמינימום במישור החוף. במקומות אחרים מדובר על שכונות ליד היישובים, וגם את הנושא הזה החזרנו לבדיקה מחודשת. אני רוצה לומר משהו בקשר לוועדות הקבלה. רבותי, כמי שנולד במושב אני מכיר בדיוק את העניין הזה, ואני מכיר את השררה ואת בעלי היד החזקה ובעלי השליטה, ואני יכול להראות לך היום - - - 
אני רוצה לומר לך משהו - - - 
היתה אלי פנייה מבחור בכפר-ורבורג, שמשפחתו לא בדיוק ממייסדי כפר-ורבורג, זה כבר לא מה שקוראים לפעמים: חמולות, באיזה מקום, מתנכל להן. הודעתי לוועד הזה, שנגמרה התקופה הזאת, נגמרה השררה, תשחררו את האנשים סוף-סוף. את זה תעשו - לא תבנו, זה הכול. אפשר לחשוב, ועיני לא צרה בכך. אני רואה את בית-עזרא, מושב נהדר, זה אחד מהדברים שעוד הספקתי לעשות כשהייתי שר הבינוי והשיכון, ממונה על המינהל לפני שבע שנים. קמה שם שכונה נהדרת לבנים. נו, אז מוכרים את זה לזרים. זרים - אני מתכוון לא לבנים - - - 
חיצוניים. אני לא רוצה להתערב בזה, זה לא ענייני, אבל לבוא היום ולומר, שגוף מסוים, ועד מושב מסוים - ואנחנו יודעים היום בדיוק מה קרה, כבר יש דורות, יש משפחות גדולות - שהם ימשיכו לשלוט באחרים? גמרנו עם העניין הזה. זה נגמר. מה שנוגע בתוך אזורי המגורים - אני דואג לזה. אני מבין את הנקודה הזאת, ואנחנו בודקים את הסוגיה הזאת מחדש. 
את זה אמרתי בתחילה, ולכן פניתי אליך - - - 
אמרתי, כשקראתי, שהכנסתי את הנושא הזה כי אני לא חושב שצריכה להיות אפליה. אני רוצה באמת להתייחס למה שאמר חבר הכנסת נסים דהן. אני לא צריך למנות כאן, יודעים, תושבי ערי הפיתוח הראשונים עמדו בבעיות ביטחוניות קשות ביותר. מה, אני צריך למנות עכשיו איך נרצחו האם ושני ילדיה ביהוד, או מה קרה בבית-שאן, או מה קרה בקריית-שמונה, או מה קרה במושב פטיש, שם במקרה הנרצחת היתה - - - 
מכפר-ויתקין, משפחת פרידמן. אני זוכר את שם משפחתה. עמדו בתנאים הכי קשים, באמת בתנאים קשים, אבל אלה היו זמנים אחרים. היתה, ראשית כול, הנהגה חזקה, שהיה לה הכוח לעשות, וזו היתה גם תקופה אחרת. לקחו אנשים מהאוניות, שמו אותם ועשו מה שעשו - - - 
עניתי לך, חבר הכנסת דהן. הנושא הזה יטופל, ואני יכול להבטיח לך שהוא יתוקן, הוא ייתוסף, הוא פשוט לא היה שם. יש עוד דברים שלא היו. המדיניות של המשרד בתחום ניהול משאבי הקרקע מקיפה את כל קשת הבעיות. המלצות ועדת-רונן, עם כל חשיבותן, הן רק חלק, חשוב אומנם, מהמכלול, והן משתבצות בתוכו. אני בהחלט רואה חשיבות עליונה בהבאת עיקרי המדיניות לדיון במליאת הכנסת, ואני מתכוון להביאה לדיון כשתהיה המשנה כולה, על כל חלקיה, ערוכה וסדורה באופן שבו אוכל לפרוס בפני המליאה את היריעה בשלמותה. לכן, אני נותן פה שתי אפשרויות לפי מה שהמציעים רוצים - אני מציע לדחות את הנושא לפרק זמן לא ארוך כדי לאפשר להביא לדיון את מדיניות ניהול משאבי הקרקע על כל ההיבטים. אם לא ניתן להגיע להסכמה על דחייה, אין לי שום התנגדות; להיפך, אני תומך בכך שהעניין יובא לדיון בכנסת או באחת מוועדותיה. תודה. 
מבחינתי, כל דבר מתקבל. הנושא כל כך חשוב. נצטרך לדון בנושא. 
אדוני היושב-ראש, כנסת נכבדה, ברשותך, אדוני היושב-ראש, אני רוצה להתייחס לשתי נקודות שהעלה קודם שר האוצר לשעבר מר שוחט. ראשית, מעורבות הכנסת נראית לי חיובית. זה דבר די תמוה, שבנושאים לאומיים מרכזיים כאלה בעצם חלק גדול ממועצת המינהל מורכבת מפקידות ממשלתית, שיש לי אליה הרבה מאוד הערכה, אבל לפי דעתי זה נושא לנבחרים. הדבר הזה מאוד מקובל עלי. דבר שני, למה להעביר בעלות? אם להעביר בעלות על כל 600,000-700,000 דירות, מדובר בכ-200,000 דונם מתוך 20 מיליון דונם לאלה שסבורים שישראל תחזור לגבולותיה הקטנים הקודמים, ולאלה בינינו המאמינים שיהיו לה לא 20 מיליון אלא עוד כמה מיליונים - לא הרבה, אבל עוד כמה מיליונים, מדובר בדבר קטן, מצומצם ביותר. 
אני מגיע לנושא. מנגנון עצום עוסק בעניין הזה, מטפל בכל אחת מהדירות האלה. אין שום צורך בנושא הזה. 
בואו נשחרר את האנשים מהתלות. גמרנו, אין בזה שום בעיה. 
אני בעד לשחרר. אנחנו כבר נמצאים לקראת האלף הבא, בואו נשחרר סוף-סוף, שתהיה הרגשה שכולם יותר חופשיים, כולם פחות תלויים ואין ממה לחשוש. ולגבי אזרחי חוץ, מה שאמרתי, אותם נסיכים סעודים או אחרים - אני לא רוצה לפגוע בנסיכים הסעודים, חס וחלילה - יש לנו דרך לטפל בסוגיה הזאת. בואו נשחרר ונקל. זו הגישה של הממשלה שלנו, אבל זה כמובן נושא לוויכוח, זה עניין עקרוני. לגבי הצעתו הדחופה של חבר הכנסת איתן כבל - אני רוצה לומר, שביום 13 ביוני 1997, בהחלטת הממשלה, הוחלט כלהלן: לממשלה תוגש על-ידי שר התשתיות הלאומיות הצעה הנוגעת להקניית זכויות לתושבי ערי הפיתוח. ההצעה שתוגש תהיה המשך להחלטות בעניין בנייה ביישובי עולים, וזה צריך לכלול גם את הנושא הזה. בנוסף לאמור לעיל החלטתי שההצעה תכלול - ואני לוקח על עצמי שהממשלה תאשר זאת - גם התייחסות לנושא הקניית הזכויות לתושבי שכונות הנוגעת בעיקר למשתכנים בדיור הציבורי. נושא זה יתואם עם סגן שר הבינוי והשיכון. ובקשר לבקשתך, המסתכמת בארבע מלים, להאריך למשך שנתיים נוספות - ונדמה לי שזו היתה החלטה שלך, לא? 
אני כבר רוצה לומר לך: העניין הזה ייבדק עוד היום. יכול להיות שאני יכול לעשות את זה אפילו היום. אני פשוט לא רוצה לתת תשובה סופית, כי אני צריך לבדוק את זה. בכל מקרה, הנושא הזה יעלה בישיבת המועצה בשבוע הבא, ונראה לי שיש הרבה צדק בנושא הזה. תודה. 
פיתחתם מוסדות חינוך נהדרים. 
אתם רוצים לפטר את כל השרים. 
אדוני היושב-ראש, כנסת נכבדה, האמת ניתנת להיאמר, ממשלות ישראל השונות לא עשו די כדי לטפל כיאות בתנאי מגוריהם של הבדואים בנגב, וגם לא באלה שבצפון. אומנם לא ניתן להקל ראש בדברים שכבר נעשו בתחום זה והביאו להקמתן של העיירות רהט, כסייפה, חורה, שגב-שלום, תל-שבע, לגיה וערוער, אבל אין ספק כי הפעולות הללו מפגרות אחרי הצרכים. מילוי הצרכים האלה דורש משאבים רבים ותוכנית רב-שנתית שתעסוק בשיפור תנאי החיים של האוכלוסייה הבדואית כמשימה לאומית. גם בערים שהוקמו, תנאי החיים אינם תנאי החיים שהולמים את הדור הצעיר שחי שם. אם הדור הבוגר מתגעגע אולי לאוהל ולוואדי, הדור הצעיר כבר חי חיים אחרים. גם בערים שהוקמו צריך לפתח תשתית רצינית הרבה יותר, שמתאימה לתקופה זו. הסכמתי לעמוד בראש ועדת שרים לתיאום המדיניות בענייני הבדואים, משום שאני מאמין ביעדים שיש להשיג ואני נחוש לגייס גם את המשאבים הדרושים לכך. מדובר, לפי הערכתנו היום, בהשקעה של 3 מיליארדי ש"ח במשך עשר שנים - פעולה קשה מאוד ומורכבת מאוד. הוועדה פועלת, ונציגיה בשטח כבר יכולים להצביע על התקדמות מסוימת. דבר אחד, לפחות, כבר ברור, והוא הפתרון שאליו אנחנו מובילים. זה יהיה פתרון הולם והוגן. בינתיים שוררת מצוקה כלכלית וחברתית, ואני יכול להעריך שהיא מולידה גם רגשות זעם ותסכול. אבל מכאן ועד חשש או הטלת חשד שהולכת ומתארגנת אינתיפאדה בדואית הדרך ארוכה, וזה גם לא יקרה. עם זאת, אין מקום לאיומים, כמו שצריך להימנע מפגיעה מיותרת. אני בהחלט מסתייג מהדברים שנאמרו. טבעי שלא תצפו ממני שאעמוד כאן ואתקוף שר אחר. 
בדרך כלל, זה לא דבר יומיומי ששר תוקף שר. אבל אני בהחלט מסתייג מהדברים האלה, ואני גם לא חושב שזו עמדת הממשלה. אני מאמין בחיים משותפים של כל אזרחי ישראל, ולצורך זה צריך שהחוק יישמר, שצדק ייעשה, ושלא יעלו שום מחשבות של התבדלות. האוכלוסייה הבדואית, שרבים מבניה משרתים בצה"ל - והיתה לי הזכות שרבים ביניהם שירתו בפיקודי שנים רבות - היא אוכלוסייה שהפגינה נאמנות למדינת ישראל ורואה את עצמה חלק בלתי נפרד ממנה. עם זאת, תרשו לי להגיד - גם כמי שגר בנגב, כמי שרואה את התמונה בצורה ריאליסטית: גם המצב הזה, שכלי רכב שעוברים בנגב נרגמים באבנים בלילות הוא דבר בלתי נסבל. מוכרחים להבין זאת. אלה דברים בלתי נסבלים. דבר כזה גורר תגובה. תגובה גוררת תגובה. צריך להתרגל להבין, שאפשר לחיות ביחד וצריכים לחיות ביחד וגם נחיה ביחד. חברי הכנסת, אני מבקש שלא לקיים דיון במליאה. הדברים נאמרו. אני חושב שלא כדאי לקיים דיון במליאה. אני חושב שכל מי שמקורב לנושא יודע שהממשלה הזאת פועלת כדי לטפל בבעיות הדיור ורמת החיים של הבדואים. לפחות, הייתי אומר, זה רצונה של הממשלה. יכול להיות, שפרק זמן יחלוף ויתברר לנו שלא עשינו. אז יש מקום להעלות זאת. הרי למה מביא דיון כזה? דיון כזה מביא למתיחות. מתבטאים בחריפות ועונים בחריפות. אני מעדיף לדבר פחות ולעשות יותר. אני חושב שהדברים שהעליתם כאן נאמרו בצורה ברורה. אני הייתי מציע להתרכז ולתת לממשלה וגם לי, כמי שמופקד על הנושא - - - אני רוצה שתדעו שיש גם בממשלה התעניינות רבה ורצון לעשות. יש פה גם חברי כנסת. אני רואה שיושב כאן חבר הכנסת ריבלין, וגם הוא, נדמה לי, עומד בראש לובי לטיפול בנושא הבדואים. 
אני הייתי מציע להסתפק בדברים האלה שנאמרו כאן היום, לראות זאת כדיון שהתקיים ולא להעלות את הנושא. זאת הצעתי. אני מקווה שתקבלו זאת. אם נעלה זאת עוד הפעם, הרי שוב יהיו אלה חילופי דברים. 
אני רוצה לענות לך. נדמה לי שאני לא היחיד בממשלה. אני ערערתי על מפת העדיפויות. אם אינני טועה, ביום א' הקרוב יועלה הנושא הזה בישיבת ממשלה. זאת אומרת, אין כאן איזו התעלמות. אני חושב שיש כוונה. אני רוצה לומר - לגבי לפחות - שיש לי רצון רב ועניין לפתור את הדבר הזה. הייתי מאוד רוצה לנסות ולהוריד את כל המתיחויות שמתעוררות, ואני לא אומר לכם את זה משום סיבה. זה ממילא לא ציבור שאני יכול לצפות לתמיכתו הפוליטית - כן? אני מדבר אתכם כמי שעוד כילד במושב לא חשב שאנחנו נחיה ללא ערבים בקרבנו או בקרבתנו. אני חושב שאפשר לחיות ביחד. אני מודאג מההחרפה במערכת היחסים. זה מטריד אותי בראייה קדימה. לכן אני רוצה לטפל בבעיות. יש מצוקות רבות מאוד. אני רק יכול להבטיח דבר אחד: אני עצמי אעשה כל מאמץ לסייע בקידום העניין. הצעתי היא שלא לקיים את הדיון ולתת אפשרות להזיז את הדברים. 
אין לי התנגדות לכך. אני רוצה לומר לכם משהו. אם זה מקובל - - - 
ברשותך, אני רוצה לומר עוד משפט אחד, אם אני יכול - - - 
אני רוצה לומר לכם משהו. בדרך כלל מכינים לך תשובה ואומרים: זה מציע להסיר את ההצעה מסדר-היום. אתה בא עם תשובה, אתה לא כותב לבד, אדם עומד כאן, ואז באופן טבעי הוא סופר את המצאי באולם, בעיקר עכשיו זה לא קשה כי לא נמצאים כאן כל כך הרבה. אני אומר זאת כביטוי לרצון לפתור את העניין. יש פה רוב, אפשר להוריד את העניין וזהו. אני אומר לכם זאת. הכוונה שלי בנושא הזה היא חיובית, ואני שמח שקיבלתם אותה. אני מודה לך, אדוני. 
כבוד היושב-ראש, כנסת נכבדה, עוד באותו יום שבו פרצה הדלקה בבית-הזיקוק באשדוד מינינו, שר הפנים ואנוכי, ועדת בירור, שתפקידה לחקור את הסיבות לשרפה, את נוהלי הבטיחות בקשר לשרפות וכל נושא הקשור בכך. הוועדה מורכבת מאנשי מקצוע: בראשה עומד האלוף במילואים אברהם בוצר, שהיה בעבר מנכ"ל חברת קצא"א - קו צינור נפט אילת-אשקלון - והוא מכיר את הנהלים היכרות קרובה, אינג'נר משה כץ, לשעבר מנכ"ל חברת החשמל, וטפסר בכיר משה ורדי, מפקד שירותי כבאות בחיפה. הוועדה נתבקשה על-ידי שר הפנים ועל-ידי להגיש לנו דין-וחשבון עד ל-30 בנובמבר 1997. אשר להעברת מתקני פי-גלילות למקום אחר - יש התקדמות רבה בתכנון, ותוך זמן קצר יחסית תושלם התוכנית. אני רוצה לומר לכנסת, שביום א' הקרוב אני עומד להודיע לממשלה על כוונתי לסגור את מתקן פי-גלילות ולקבל את תמיכת הממשלה ואת הסכמתה ללוח זמנים שיאפשר לנו לעשות זאת, כך שמצד אחד נתקדם באופן מהיר יותר לביצוע תוכניתנו, ומצד שני לא ייגרם סבל לאוכלוסייה, בעיקר בנושא חלוקת גז לקראת החורף. למיטב ידיעתי, עומדת ועדת הפנים של הכנסת לבקר מחר בפי-גלילות. מאחר שמדובר בנושא מורכב, אני חושב שעדיף שלא לדון עליו במליאת הכנסת. מדובר בעניין מקצועי. לכן, מבחינתי, עדיף לדון בנושא זה בוועדת הכנסת. שם תיקבע ועדה - אם זה מקובל עליכם - והנושא יובא לדיון שם. תודה. 
אדוני היושב-ראש, כנסת נכבדה, מתוך השאילתא לא ניתן ללמוד על איזה קו מתח מדובר. על כל פנים, בכל מקרה שבו מתוכנן פרוזדור למעבר קווי חשמל, נשקלים הנתונים בזהירות רבה, מתוך מגמה לגרום לפגיעה מינימלית ככל הניתן באדמות חקלאיות. מדיניות זו עמדה ותמשיך לעמוד לנגד עינינו. יש לנו בעיה, חבר הכנסת וליד צאדק. מדינת ישראל היא מדינה קטנה מאוד. לא רק שהיא קטנה, עוד רוצים להקטין אותה. מה אפשר לעשות? הקווים חוצים כפרים יהודיים וערביים, ערים ערביות וערים יהודיות. עושים כל מאמץ בנושא הזה. אחת הדרכים היא שימוש בעמודים הרבה יותר יקרים, עמודי בטון, שהם הרבה הרבה יותר יקרים אבל הם פוגעים פחות. דבר נוסף, עושים כל מיני מאמצים גם להזיז ולשנות. יש לנו בדיוק דבר כזה בעוספיא. אנחנו מנסים, בתחום תוכניות המיתאר, להזיז עד כמה שאפשר כדי להפחית את הפגיעה. הנושא מוכר לנו היטב. אני, אישית, מטפל בו. 
תמוה בעיני, שלטענה בלתי נכונה בעניין אפליה כביכול של כפרים ערביים ביחס לכפרים אחרים, ושל אדמות ערביות ביחס לאדמות אחרות, חבר הכנסת גולדשמידט מצטרף בזריזות כזאת. מה אתה מצטרף? ראית את זה? 
ראשית, אני רוצה לומר לחברי הכנסת מכל הסיעות, אני לא חושב שזה דבר טוב ובוודאי לא דבר נכון, כשיש בהחלט מדי פעם מחלוקת עם יישוב כזה או יישוב אחר, ולא חשוב אם הוא יהודי או ערבי, ויש כאן ערעור, יש ועדות וכל זה נבדק, חוזרים ובודקים את הנושא, נראה לי בהחלט בלתי מתאים - אני יכול לתת דוגמאות אם אתם רוצים - שחברי כנסת מסתובבים, ברגע שהם שומעים שיש איזה אירוע כזה, הם מופיעים במקום ועוד מבטיחים שהם יסייעו בעניין. אני מציע, מאחר שאנחנו חיים במדינה שיש בה חוק ולא כל אחד יכול להעביר קו היכן שהוא רוצה, לפני שרצים לטפל - ואני לא רוצה להזכיר כאן שמות, פניתי בעצמי לכמה חברי כנסת בסוגיה זו, למשל בבעיה לא קלה שיש לנו עכשיו בעניין עוספיא, שאני מטפל בה באופן אישי - מאוד מקשה עלי שחברי כנסת רצים לשם ומבטיחים שגם הם יפעילו את לחציהם. מובן שהדבר גורם סבל נוסף לתושבי יישוב זה או אחר. 
גם אשליה, שזה דבר חמור בפני עצמו וגם נזק. מאוד התרגזתי מהביטוי של חבר הכנסת וליד צאדק על המדינה הקומפקטית. רבותי, מי שרוצה מדינה קומפקטית - אני אמרתי קודם שיש לנו בעיה. מדובר בארץ קטנה, מאוד קטנה. יש כאלה שרוצים להקטין אותה עוד. רוצים גם שהכול יהיה עם חשמל, עם כבישים, עם מחלפים, הכול. יחד זה לא הולך. יכול להיות שצריך למצוא איזה סידור. אם הארץ תהיה גדולה קצת יותר, אז גם קווי החשמל יהיו צפופים קצת פחות. בנתונים האלה מה תעשה? צריך גם חשמל. מאחר שבכל זאת עלתה הטענה הזאת, הייתי רוצה להזמין את חבר הכנסת וליד צאדק לסיור. אני גם רוצה, אם אתה מוכן להצטרף, חבר הכנסת גולדשמידט, להזמין אותך לסיור. ניקח אתכם לאורך הקווים, ואחר כך תבדקו. אני לא אבקש מכם לבוא הנה ולחזור בכם. תבדקו ותראו בדיוק עד כמה הקווים האלה פוגעים. גם אני לא אוהב קווי חשמל שמקלקלים את הנוף, אבל כל אחד רוצה חשמל, שקע ותקע בכל חדר. זו התוצאה. 
מצוין. תאמין לי שזה יהיה סיור מצוין. אתה תסכים להצטרף לחבר הכנסת צאדק? 
השאלה אם אתה מוכן להצטרף לחבר הכנסת צאדק. אני מוכן, השאלה אם אתה מוכן. 
בעניין כביש חוצה-ישראל, עשינו פה מאמץ גדול לתת גם פיצוי, לעתים זה פיצוי בקרקע, אם בקרקע חקלאית ואם בקרקע אחרת. זה דבר באמת יוצא דופן, כי בנושא הפקעות אין בדרך כלל אפשרות לעשות זאת ואנחנו עושים את המירב, עד כמה שרק אפשר. בעניין חברת החשמל המזרח-ירושלמית, אני חושב שזה פשוט לא לענייננו הפעם, אבל זה כרגע בטיפול. במה שנוגע לשכונות שסובלות כתוצאה מכך, יש פעולה מתמדת של צמצום האספקה בכל מקרה שהאספקה אכן גורמת קשיים לשכונה זו או אחרת, כשם שיש עוד שמונה יישובים - ערים - אחרים ביהודה ובשומרון שעדיין מחוברים, ולפי תוכנית הם הולכים ומתחברים במישרין לרשת החשמל הישראלית. אבל, אם תרצה, תעלה הצעה, ואנחנו ודאי נשמח לדון בזה. תודה. 
אדוני היושב-ראש, כנסת נכבדה, עניין התוסף לדלק נדון בוועדת התוספים שליד מינהל הדלק ומכון הנפט. בוועדה זו חברים מומחים לדלק ומומחים לאיכות הסביבה שנתמנו לוועדה על-פי בקשת המשרד לאיכות הסביבה. בין יתר תפקידיה מנסחת הוועדה מפרטים לתוסף הנדרש ומוציאה מכרז בין-לאומי לאספקה מרוכזת של התוסף במסופי הדלק. הבנזין המצוי בארץ כיום מתוסף זה כבר, אלא שלאור הדרישות המחמירות יותר הקשורות באיכות הסביבה, ניסחה הוועדה מפרט חדש, ולפיו פורסם מכרז בין-לאומי לתוספי בנזין. עניין נוסף הוא עניין התוסף לסולר, שנדון בוועדה בימים אלו. לכשיושלם המפרט יפורסם מכרז. בשוק קיימים כמה תוספים נוספים. אחד המפיצים של מוצר הקרוי 7-TK ממאן להתמודד במכרז ולהעמיד את המוצר שברשותו לבדיקות הנדרשות. לבקשת המשרד לאיכות הסביבה, עיינה מעבדת הטכניון בחומר הקשור לתוסף זה ומצאה כי לא נערכו בו הבדיקות כאמור ותכונותיו טרם הוכחו. כאן יפה המקום לציין, כי כל תוסף יכול להימכר באופן חופשי בשוק. נוהל המכרז הוא רק לגבי הכנסה מרוכזת של תוסף במסופי הדלק, שבהם שואפים משרד התשתיות הלאומיות ומינהל הדלק לשווק את התוסף הטוב ביותר. בכל מקרה, אדוני היושב-ראש, אי-אפשר להשיב את בקשתם של חברי הכנסת ריקם, גם אם אין מאחורי זה משהו של ממש, או שמא יש. אני מציע להעביר את הנושא לוועדת הכלכלה. 
אדוני היושב-ראש, כנסת נכבדה, אני אגע בראשי פרקים בנושאים שהועלו על-ידי חבר הכנסת שמחון. אני מתכוון להמליץ להביא את הנושא הזה לדיון בכנסת. אני חושב, שהמצב של ההתיישבות והחקלאות, שנמצאות בהידרדרות במשך שנים, מחייב להביא את העניין בפני הכנסת ולא לגנוז אותו במקום כזה או אחר. אני חושב שהגענו בעניין זה אולי לאחת מנקודות השפל הנמוכות ביותר, והדבר הזה איננו קשור במפלגה כזאת או במפלגה אחרת. לצערי, זה עניין שנוגע לכל המפלגות. הבנת החשיבות של ההתיישבות ומשקלם של עובדי אדמה בארץ-ישראל הולכת ונעלמת כנראה מתודעתם של רבים מאזרחי המדינה, אבל לצערי גם מתודעתם של אלה שמחזיקים בהגה השלטון. אני חוזר ואומר, זה איננו קשור לא למפלגה כזאת ולא למפלגה אחרת, זו בעיה לאומית ממדרגה ראשונה. לכן, אני אגע עכשיו רק בקיצור בנקודות שהעלית, ואת השאר אני ארצה בהחלט להביא בהרחבה לדיון בכנסת, שאולי גם תגלה התעניינות רבה יותר בסוגיה הלאומית החשובה הזאת. בנושא שינוי ייעוד הקרקע - הוריתי על הקמת ועדה ציבורית בראשותו של פרופסור בועז רונן מאוניברסיטת תל-אביב. על-פי כתב המינוי שלה, עליה לבחון, ראשית, את הגדרת זכויותיהם של מחזיקי קרקע חקלאית במקרה של שינוי ייעוד בקרקע, אבל בעצם את כל סוגיית נושא הזכות על הקרקע של אנשים שבמקרים רבים חיים עליה עשרות בשנים. שנית, עליה לבחון החלטות קיימות של מועצת מקרקעי ישראל בתחום זה. הוועדה אמורה להגיש לי את מסקנותיה והמלצותיה עד ליום 1 בדצמבר 1996. חברי הוועדה יקבלו לעיונם העתק מהצעתו של חבר הכנסת שמחון, אולי כבר קיבלו, והייתי גם מציע לך להופיע בפניהם ולהציג את הבעיות במלוא חומרתן. זה חשוב. 
בנושא מבצע היוון - בשלב זה ממקד מינהל מקרקעי ישראל את מאמציו בהשלמת מבצעי ההיוון לחוכרים במגזר העירוני. עניין היוון הזכויות של בעלי נחלות במושבים טרם הובא לדיון בהנהלת מינהל מקרקעי ישראל ובמועצת מקרקעי ישראל. משרד התשתיות יפעל ויעשה על מנת להביא את הנושא לדיון במועצת מקרקעי ישראל בהקדם האפשרי. הסוגיה השלישית שהעלית היתה בעניין אישור החלטות מועצת מקרקעי ישראל בנושא גביית כספים על-ידי ועדת הכספים של הכנסת - אני מבין מה כוונתך - כדי לתת לשיקולים האלה היבטים ציבוריים רחבים יותר וכדי שזו לא תהיה החלטה טכנית, שנובעת רק מהיקף תקציב או מגביית מסים. כל ההחלטות העקרוניות של מינהל מקרקעי ישראל בנושא גביית כספים מובאות לאישור מועצת מקרקעי ישראל. נוסף על כך, חוק יסודות התקציב קובע, כי כל החלטה שביצועה כרוך בהפחתה של דמי חכירה טעונה אישור שר האוצר. אני מוכן לבדוק את ההצעה שהבאת, להביא את ההחלטות של מינהל מקרקעי ישראל העוסקות בגביית כספים לאישור ועדת הכספים של הכנסת. עלי זה מקובל, אני צריך לבדוק את העניין. בגלל חשיבות העניין, אדוני היושב-ראש, אני מבקש שהנושא הזה יבוא לדיון במליאה. 
אדוני היושב-ראש, כנסת נכבדה, אני מוצא עצמי במצב קצת מביך. ועדת השרים לחקיקה החליטה כדין לתמוך בהצעתו של חבר הכנסת אמנון רובינשטיין. לעומת זאת, לפני שבוע - וזאת גם היתה הסיבה לבקשה שלנו מחבר הכנסת רובינשטיין - ביקש ממני ראש הממשלה, ואף הנחה את לשכתו, לפעול לעיכוב העלאת הצעת החוק לצורך דיון מחדש בממשלה. נראה שבגלל עיסוקיו הרבים של ראש הממשלה בנושאים מדיניים הוא לא הספיק לקיים בינתיים את הדיון הנוסף. 
אדוני היושב-ראש, אני מודה, יש כאן מצב קצת סבוך. מצד אחד, יש החלטת ועדת השרים לחקיקה, שהיא החלטה לגיטימית, ומצד שני - בקשה של ראש הממשלה להביא מחדש את הנושא לדיון בממשלה. אלמלא היה המצב הזה, מובן שלא הייתי יכול להביע כאן את דעתי שלי, כי הייתי צריך פשוט להציג את העמדה. אבל מאחר שכבר נוצר פה איזה מצב מיוחד, רציתי לומר שאני עצמי מתנגד להצעה. אני רוצה להדגיש שאין כאן שום כניעה לאיום כלשהו. הממשלה הקודמת קיבלה את חוק משק החשמל. ראשית, אני מציע לבצע את חוק משק החשמל. יש דברים לא קלים בחוק משק החשמל. זה לא חוק פשוט. יש פה בהחלט גם העברה של %10 מייצור החשמל ליצרנים פרטיים, גם אפשרות, ובעצם חובה, אם תיווצר האפשרות, לרכוש עוד %10 תפוקה מחוץ לגבולות המדינה. דבר זה פותח אולי גם אפשרויות של הסתייעות בנושא הזה גם לקידום תהליכים מדיניים ויצירת אווירה אולי נאותה יותר באזורנו. אני רוצה לומר לכם: אף-על-פי שחבר הכנסת רובינשטיין מקובל עלי כאדם שבקיא בדברים, אתמול היתה אצלי נציגות נכבדה ביותר של חברת "להמן ברד'רס", אלה שעסקו בגיוס או בהנפקת אותן איגרות חוב, באמת בתנאים בלתי רגילים. הם הסבו תשומת לבי לכך, שהם כבר נתקלים בשאלות רבות בנושא הזה, וזה ממש מעמיד אותם במצב לא נוח. לכן, העמדה שלי היא לתת אפשרות לבצע עכשיו את מה שהתקבל. אדוני היושב-ראש, אני מתנצל, כי לא הייתי מביע את דעתי האישית כאן אלמלא הייתי מוצא עצמי במצב, כפי שאמרתי, סבוך קמעה בגלל החלטה בהחלט לגיטימית, מצד אחד, ומצד שני - פנייה של ראש הממשלה אלי. יש שתי אפשרויות. אולי אפשר להעביר את העניין כהצעה לסדר-היום. אולי זה יהיה נושא טוב לדיון בכנסת. מה שאני צריך להבין כרגע הוא שהפתק הזה שהועבר הוא לא לידיעתי האישית, אלא אני מניח שאפשר להסביר זאת. 
חשבתי שזה איזה סוד מודלף, או משהו מעין זה. טוב, נאמר לי עכשיו שיש הסכמה עם חבר הכנסת רובינשטיין שההצעה תידחה, גם על דעתם של השרים. 
אם זה מקובל גם על דעתם של השרים. 
כן. יש בהחלט אפשרות לדחות את הדבר הזה, ואני אומר שזה בגלל המצב הזה שנוצר כאן. 
 2-1. מבדיקה עם קרן-הקיימת לישראל עולה, כי לקרן-הקיימת לישראל לא ידוע על קרקעות שאין להן דורש. אני מציע להעביר בקשות יותר ספציפיות ליושב-ראש דירקטוריון קרן-הקיימת לישראל, ואני בטוח שהן תיבדקנה כראוי. 
 2-1. התוואי שבו עוברים עמודי קו החשמל בעוספיא נקבע על-ידי המועצה הארצית לתכנון ובנייה במסגרת תמ"א-10 ועל-פי נוהלי ההתייעצות הקבועים בחוק התכנון והבנייה. כל הסטה של התוואי מחייבת תיקון של התמ"א, עם כל המשמעויות הנובעות מכך. עמדתי בנושא היא, שיש לבחון את האפשרות לשנות את התוואי עד למזעור הפגיעה בבעלי החלקות, תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה לקיים דיון מחודש בנושא. 
 2-1. חברת החשמל איננה מחליטה על דעת עצמה היכן יוקמו קווי המתח הגבוה שלה. התוואי שבו מדובר בשאילתא נקבע על-ידי המועצה הארצית לתכנון ובנייה במסגרת תמ"א-10, שגובשה ועובדה במשך שנים. במהלך התכנון נבחנו חלופות שונות, ומביניהן נמצאה ראויה ומתאימה ביותר החלופה שבתוכנית המאושרת. כל שינוי בתוואי מחייב תיקון תוכנית המיתאר הארצית. עמדתי בנושא היא, שיש לבחון את האפשרות לשנות את התוואי עד למזעור הפגיעה בבעלי החלקות תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה כדי לקיים דיון מחודש בנושא. 
 2-1. העבודות שבוצעו ומבוצעות בכביש זה אינן עבודות תיקונים אלא עבודות הרחבה של הכביש לדו-מסלולי. התקדמות הביצוע נעשית בהתאם לאילוצים בשטח ולאפשרויות התקציביות. לפני כחצי שנה הסתיימה עבודת ההרחבה באזור צומת מצליח-ביאליק, וכיום נמצא בביצוע קטן ההמשך, מצומת מצליח-ביאליק לצומת קלאוזנר. הצפי לסיום ההרחבה של קטע זה - אפריל 1999. הפקקים שהזכיר חבר הכנסת רפי אלול נגרמים עקב המעבר מנסיעה בארבעה נתיבים לשני נתיבים, מה גם שבקטע שבו מתבצעות העבודות מתנהלת הנסיעה במסלול אחד בלבד. 
2-1. הגשר תוכנן בשנת 1991 על-ידי עיריית טייבה ונבנה על-ידי קבלן מטעמה, ולא על-ידי מע"צ. מע"צ השתתפה במימון חלקי בלבד של עלות הגשר. העניין הזה מוכר לי היטב; אני חושב שטיפלתי אישית בסוגיה הזאת. מאחר שהגשר נבנה באחריות מע"צ, נבחן תכנונו ואושר על-ידי ועדת ההיגוי המשותפת למע"צ, למשרד התחבורה ולמשטרת ישראל. מבדיקת המצב בשטח עולה, כי אכן קיימת בעיה של שדה ראייה קצר, וזו אמורה להיפתר עם הפיכת כביש מס' 444 בקטע זה לדו-מסלולי. הכביש כבר נסלל, אך הנושא נמצא כיום בדיון בבג"ץ, ועל כן מתעכבת השלמת העבודות. כפתרון זמני הורה מע"צ על התקנת תמרור "עצור" בשילוט ואזהרה בכביש החוצה, אשר בוודאי יפחית את הסכנה הקיימת עד לביצוע הפתרון המלא. 
במקרה אני מכיר את הנושא היטב - - 
- - כי פעלתי להקמת הגשר הזה. אומנם, דעתי היתה בזמני שאפשר לבנות גשר יותר זול, אבל ראש העירייה התעקש דווקא על גשר בצורה ארכיטקטונית יפה מאוד. אני מוכן לקבל תחת שליטתי גם את משרד המשטרה, המשרד לביטחון פנים, אבל זה לא בידי. יש לכם בעיה מהסוג הזה. לראש העירייה, ולכם בוודאי, יש מספיק קשרים, פנו לשר לביטחון פנים - - - 
כן, אני יודע, אני מכיר; אני אומר - קשרים, יכול להיות גם קשרים משפחתיים. סדרו את זה. אני מוכן לומר את זה לשר לביטחון פנים ולהסב את תשומת לבו לסוגיה הזאת. יש שם בעיה, הרי לא מע"צ יזמה את הבג"ץ הזה, כי זה בוודאי נוגע באיזו חלקה פרטית או משהו כזה, אבל זה ייפתר. בינתיים יהיה רמזור, ואם צריך שתהיה שם גם משטרה, אני מציע שגם אתם וגם אני נפנה במקביל. 
 1. אכן, קיימת תופעה של העברה לישראל של מכלי גז שמולאו במתקני מילוי בשטחים הנתונים לאחריות הרשות הפלסטינית. 2. מינהל הדלק בא בדברים בעניין זה עם צה"ל והמטה ללוחמה בטרור על מנת שתינקטנה הפעולות המתאימות למניעת התופעה. 3. יחידת הפיקוח של הממונה על הבטיחות בגז מבצעת פעולות אכיפה שוטפות בניסיון לאתר מכלים בלתי חוקיים ולהחרימם. 
2-1. התוואי שבו עוברים עמודי קו החשמל בעוספיא נקבע על-ידי המועצה הארצית לתכנון ובנייה במסגרת תמ"א-10 ועל-פי נוהלי ההתייעצות הקבועים בחוק התכנון והבנייה. במסגרת הכנת תוכנית המיתאר בחנה המועצה הארצית אלטרנטיבות שונות והחליטה על תוואי אשר חוצה, בין היתר, את אדמות עוספיא. עמדתי בנושא זה היא - הרי טיפלתי בו ללא סוף - שיש לבחון את האפשרות לשנות את התוואי עד למזעור הפגיעה בבעלי החלקות תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה כדי לקיים דיון מחודש בנושא. 
 מי הכינרת, שמקורם באגן מים עילי, חייבים טיפול בהתאם לתקנים הנקבעים על-ידי משרד הבריאות למי השתייה. משרד התשתיות הלאומיות נערך בהתאם להקמת מתקני הטיפול הנדרשים, דבר אשר ייקר, כמובן, את עלות הפקת המים ובהתאם לכך גם את מחיר המים לצרכן. הפנייה למכרז בין-לאומי נועדה להבטיח שעלויות ההקמה והתפעול יהיו מינימליות ובהתאם יקטן הנטל על הצרכן. האפשרויות השונות למימון המתקנים באמצעות היזמים נמצאות בבדיקה. הדבר יקל בוודאי על תקציב המדינה, אך לא בהכרח על הצרכן. 
 כביש חוצה-אומץ הוא כביש באחזקת מע"צ, אשר שוקם, שופץ והורחב בשיתוף פעולה ובתיאום עם המועצה האזורית עמק-חפר. כביש זה היה קיים לפני הבנייה משני צדיו, והדיירים שבנו סמוך לכביש היו מודעים לקיומו. ידוע למע"צ שהמועצה קידמה תכנון של כביש עוקף-אומץ, ותכנון זה אף אושר על-ידי מחלקת התכנון של מע"צ, לבקשת המועצה. נפחי התנועה במקום כיום אינם מצדיקים סלילת כביש עוקף, ועל כן כביש זה אינו בסדרי העדיפות של מע"צ בעתיד הקרוב. 
 1. הפרטים אינם מדויקים. הפרטים המדויקים הם, שהמשרד אומנם גיבש תוכנית להקמת ארבעה יישובים בדואיים לאלתר, ובצוות התכנון ובוועדת ההיגוי שעסקו בנושא היו חברים בדואים מהנגב, המתמצאים בנושאים הרלוונטיים. 2. נושא התשתיות ביישובי הבדואים מטופל במסגרת התוכנית לקידום האוכלוסייה הבדואית בנגב, כחלק מיעדי משרד התשתיות לשיפור איכות החיים ביישובי הבדואים. 3. בכל היישובים מתוכננים ומוקמים אזורי מלאכה ותעשייה וחממות לאלה שירצו בכך; חלקם כבר פעילים. יש לזכור, שגם פיתוח תשתיות המכלול תורם תרומה של ממש לתעסוקה. 
 פניית החייל המשוחרר נבחנה מחדש על-ידי הנהלת המינהל, וב-4 במרס 1998 אישרה לו ההנהלה הקצאת מגרש אחר בכפר ירכא. 
 1. צעדים לביצוע המיפוי הסייסמולוגי ננקטו וננקטים: המיפוי הגיאולוגי של ישראל, הכולל את מיקומם של כל ההסברים, הוא שלם. מאז רעידת האדמה אשר אירעה במפרץ אילת ב-22 בנובמבר 1995, ובה הופעלו מרבית מדי התאוצה ברשת הארצית, הוחלט לעדכן את מפת התקן ולבדוק את האתרים שבהם הופעלו מדי התאוצה. העבודות מבוצעות כעת, ועם סיומן ניתן יהיה להציג גרסה חדשה של מפת התקן. 2. א. התקן הישראלי 413 הוא תקן מחייב על-פי חוק התכנון והבנייה, והוא מוכר וידוע לכל מתכנן במדינת ישראל. אני מקווה שרשויות התכנון מקפידות על ביצוע לפי דרישות החוק; ב. בדרישות תסקירי השפעה על הסביבה של תוכניות רגישות, כגון מפעלי תעשייה, קיימת התייחסות לנושא הסיכונים הנובעים מרעידות אדמה, ברמת פירוט המתחייבת מן העניין; ג. במפעלים ובפרויקטים הלאומיים שהמשרד מופקד עליהם, נושא סיכוני רעידות אדמה מובא בחשבון וקיימת מודעות לנושא. 
 1. חברת החשמל מבצעת עבודות הנחת כבלים מתח עליון 161 ק"ו, להבטחת אמינות אספקת החשמל לגוש-דן. הכבלים הנדונים, שמהווים מעגל סגור, מונחים, בין היתר, בתל-אביב, ברמת-גן, בבני-ברק ובפתח-תקווה. 2. ביצוע עבודות הנחת הכבלים מתואם עם כל הגורמים הרלוונטיים, כנדרש, ובמיוחד עם הרשויות המקומיות, בלוח זמנים מסודר מפורט. אין חריגות מלוח הזמנים המתוכנן בהנחת הכבלים בבני-ברק. 3. עבודות הנחת הכבלים הסתיימו למעשה בימים אלו, וכעת תימשכנה רק פעילויות נקודתיות של חיבור הקצוות של הכבלים, שיבוצעו רק לאחר חג הפסח, בתיאום עם העירייה. 4. לא אירעו פיצוצים. בעת בדיקת הכבלים השגרתית בתל-אביב, לפני היכנסה לניצול, שניים מתוך עשרות חיבורי כבלים לא עמדו בבדיקה והוחלפו. בשפה המקצועית זה נקרא "פריצה בבידוד" - תופעה שניתנת לגילוי רק על-ידי מכשירים מתאימים ואינה מסוכנת ואינה מלווה בשום רעש לוואי. הליקויים תוקנו, ואין הם קשורים לפעילות הנעשית בבני-ברק. 
הכתבה הזאת היא לא מדויקת. 
אני שומע את הדברים האלה שלך, ויותר חמורים, כבר שמעתי באיזו ישיבה לפני שבוע על דברים שאין להם כלל שום שחר - - - 
אדוני היושב-ראש, כנסת נכבדה, האזנתי לדברים שנאמרו כאן היום, ואני עוד לא יכול להירגע, אני מוכרח לומר, מדברים שנאמרו כאן כנראה לפני שבוע ולפני שבועיים. במקרה פתחתי את הטלוויזיה וראיתי את הדברים שנאמרו בצורה הקשה ביותר, החריפה ביותר, כשאין בהם שום יסוד ולא ראיתי סיבה לאמירתם אלא כדי לעורר הסתות מיותרות. אין כל קשר בין הנושא שלפנינו לבין תוכנית מסוימת ששמעתי עליה עוד בימי הממשלה הקודמת. זו היתה הצעה ממשלתית, מימי ממשלת רבין, זיכרונו לברכה, ופרס, ייבדל לחיים ארוכים. נדמה לי שזה היה רעיון של שמעון פרס, ודווקא אתם תומכים גדולים שלו. גם אני ידידו, אבל - - - 
בסדר. לא שמעתי אתכם, לא ראיתי אתכם מזנקים ממקומכם כפי שראיתי אתכם כשהנושא נדון בפעם האחרונה. זה רק למען ההיסטוריה, כדי שלא יטעו. מה היתה מטרת ההצעה ההיא? מטרתה של ההצעה היתה גיוס משאבים כספיים לפיתוח הנגב. אילו עיינתם בהצעה הזאת, הייתם רואים שמדובר בעצם ברכישה סמלית בסכום של כך וכך אלפי דולרים לדונם, מעין רכישה סמלית לעודד משאבים כספיים לפיתוח הנגב. מהדבר הזה ועד מה שהתפרסם בעיתון - אני מתפלא עליך, הרי אתה אישיות ציבורית ותיקה, אתה לא התחלת היום. אתה רוצה להגיד לי שאתה מאמין לכל דבר שמתפרסם? אם אני הייתי מאמין לכל דבר שמתפרסם, אני חושב שלא הייתי מחזיק מעמד. ממתי אתה מאמין לכל דבר הבל שמתפרסם? היתה תוכנית, ואני מציע שתעיינו בה פעם. 
אני פעם ראיתי אותה, אנחנו נמצא אותה. רבותי הנכבדים, בין זה לבין מה שאמרתם כאן אין דבר ורבע דבר. הממשלה הנוכחית החליטה לפעול לקידום האוכלוסייה. מאחר שאני בקשר אתכם, אתם יודעים שזו בעיה לא פשוטה, אבל עובדים עליה. אבל תנו לי לתת לכם עצה חברית, כמי שמאמין שיהודים וערבים יחיו תמיד יחד כאן בארץ-ישראל. אל תבואו אלינו באיומי יום אדמה. מה, אתם חושבים שאתם תבואו אלינו באיומים, אנחנו נתקפל ונזוז לאיזה מקום? מה קורה לכם? אני לא מבין. יש בעיה כאובה, אני יודע שכל הנושא הזה כאוב. אבל מה, אתם תבואו הנה ותאיימו עלינו ביום אדמה, או באינתיפאדה מחודשת? מה קורה לכם? אנחנו מדברים הרבה, ואני תמיד אומר לכם שערבים מכירים יהודים יותר טוב מאשר יהודים מכירים ערבים, אולי מפני שלמיעוט יש יותר רגישות לדברים. הייתם צריכים להבין. מה, אתה חושב שאפשר לדחוק את היהודים עם הגב אל הקיר עד לאין סוף? דוחקים, דוחקים, יהודים הם דמוקרטים, ליברלים - - - 
מי העמיד את זה? אני יושב כאן - - - 
כמעט פניתי אליך בשמך הפרטי כשכן וכאדם שיש אתו יחסים. סליחה שאני צריך להגיד לך - אם כבר אנחנו מדברים על הכול - לא אהבתי לקרוא יום אחד בעיתון איך אתה מסביר בעיתון שאני מלקק לך. כן. 
הנה יש לך התשובה. על מה אתה קופץ? 
באמת. יש גבול. אני מדבר אל האנשים בכבוד, אני לא פוגע. אתם כן יכולים להסכים למה שאני אומר, לא להסכים למה שאני אומר, לפחות אתם יודעים מה אני אומר ומה אני חושב. תאמין לי, גם זה יתרון. 
נו, למי זה יכול להזיק? לי זה לא יכול להזיק; אני מפחד שהעניין הזה יזיק לטלב, לי זה לא יכול להזיק. רבותי, הרי עוד רגע כבוד היושב-ראש יצלצל בפעמון ואתם תישארו, חס וחלילה, ללא תשובה, אז תנו לי להמשיך בדברי. תשמעו, אני אומר למי שאמר את זה: אל תבוא באיומים על יום האדמה, או דברים אחרים. זה לא הולך כך. 
רבותי, אני לא מאיים, אני מסביר לכם. נראה לכם שאולי ישראל מפוררת, מפורדת, חלשה. תדעו שתמיד יש רגע מסוים שבו כולם קמים ואומרים: מה קורה כאן? אני רוצה להימנע מהדברים האלה, אני לא חושב שטוב לדבר בצורה כזאת. אני מוכרח לומר - אני לא רואה אותו ואני מרגיש קצת לא נוח, כי דווקא אתו יש לי באמת יחסים ידידותיים - התפלאתי לשמוע את הדברים גם מפי חבר הכנסת דראושה, שנחשב בעיני אדם מאוד מתון, מדבר בנחת, אדם עם תרבות דיבור. אני מסתכל עליו בטלוויזיה ואני רואה שעיניו יורות זיקים. עומד פה האדם, תוקף גם אותי ועיניו יורות זיקים. הרגשתי קצת לא נוח, מדוע? כי כמה ימים לפני זה, לפי בקשתו שוחחתי עם ראש המועצה של היישוב אכסאל. היתה להם מצוקת קרקע ולא היתה קרקע מסביב, פה "הירוקים" התנגדו, פה אלה התנגדו, והחלטתי לקחת קרקע מקיבוץ דוברת ולהעמיד קרקע לא ל-100, נדמה לי ל-1,000, 1,200, אולי ל-2,000 - אני לא יודע לכמה - דירות לתושבי אכסאל. חולפים כמה ימים, אני רואה את האיש, מביט עליו, איש מתון, שקט, מחונך בדרך כלל, עומד כאן, פניו אחוזי - אני לא רוצה להגיד שנאה, לא עומדת כרגע על לשוני מלה יותר עדינה, ועיניו יורות זיקים. מה קורה, לכל הרוחות? זאת בוודאי לא הגישה שלי. לעניין עצמו. זה זמן תלויה ועומדת תביעה של הסוכנות היהודית לקבלת פיצוי על השקעותיה ביישובים שבהם נעשה שינוי בייעוד הקרקע. התביעה נסמכת על הוראה בחוזה שבין מינהל מקרקעי ישראל, הסוכנות היהודית והאגודות השיתופיות, הידוע כ"חוזה המשולש". הסוכנות היהודית סבורה, כי מגיעים לה פיצויים בשיעור %4 מערכה של הקרקע שבה נעשה שינוי הייעוד. אגב, זה דבר בינם לבין האוצר שאני בכלל לא מעורב בו. תביעתה של הסוכנות היהודית יוצרת מכשלה כל אימת שצריך להגיע להסדר כספי סביב שינוי בייעוד הקרקע. סברתי, לפיכך, שיש מקום לחתור להסדר כולל, שיביא לסילוק תביעתה של הסוכנות ויחול על כל היישובים שבהם עומד בתוקפו "החוזה המשולש". תוכלו למצוא את זה, אשאיר את זה כאן בפרוטוקול. מחוז הצפון: 30 קיבוצים, 69 מושבים, 7 מושבים שיתופיים; סך הכול - 106. מחוז חיפה: 4 קיבוצים, 8 מושבים, 1 מושב שיתופי; סך הכול - 13. מחוז המרכז: 8 קיבוצים, 45 מושבים, 3 מושבים שיתופיים; סך הכול - 56. מחוז ירושלים: 7 קיבוצים, 67 מושבים, 5 מושבים שיתופיים; סך הכול - 79. מחוז הדרום: 27 קיבוצים, 45 מושבים; סך הכול - 72. בסך הכול יש 326 יישובים, קיבוצים, מושבים ומושבים שיתופיים שידיהם כבולות משכבר הימים, ואי-אפשר לעשות שום דבר כי תמיד יש שותף נוסף. מאחר שיש דבר כזה, הצעתי כי חלק מן התשלום שתקבל הסוכנות במסגרת הסדר כספי זה יהיה בשווה-כסף, דהיינו, בקרקע שתוקצה לה באזורי פריפריה. איפה אתן לה קרקע - במרכז הארץ? יש שם קרקע שלא מעבדים? 
אני כבר מסיים. זה בגלל חשיבות הנושא והצורך להגביר פה את האחדות והשיתוף. איפה מוצאים קרקע? קבעתי בערבה ובנגב, שם יש קרקע. הדיונים בנושא זה מצויים בעיצומם, וטרם סוכם דבר כי האוצר מתנגד ואומר: לא חייבים לכם שום דבר. מכובדי חברי הכנסת, אין כל שחר לטענתו של חבר הכנסת אלסאנע כאילו מדובר בהעברה של מיליוני דונמים לסוכנות היהודית. לא מדובר על היקף כזה, מדובר על טווחים הרבה יותר מצומצמים. 
אני לא יודע. בבדיקה ראשונית שנעשתה נמצא שמדובר בכ-100,000 דונם. לא פחות חשוב מזה, צריך לציין כי מטרתו של הסדר זה אינה נישול של מאן דהוא מאדמתו. באופן טבעי, כשתוקפים וכן הלאה - יש פה רוב לקואליציה כמו שבכל מקום יש רוב לקואליציה, אחרת לא היתה קואליציה - יש נטייה להוריד את זה מסדר-היום. אני לא רוצה ללכת בדרך הזאת, כי אני מניח שאם לא הייתם מרגישים הרגשה של כאב אולי לא הייתם מעלים את זה. לכן, אם יסכימו החברים אני בעד העברת הנושא לוועדה. תשב הוועדה ותדון בזה, למה לא, אני אשמח לבוא ולתת את הפרטים ולהסביר את הדברים. יבוא שר האוצר יסביר את ההיבט שלו. יבוא אברהם בורג, אולי נוכל להזמין אותו, והוא ירצה את השקפותיו על הנושא הזה. הרי ודאי שאין לכם התנגדות לשמוע את אברהם בורג. הרי הוא איש מן השמאל, הוא לא כמוני, אחד כזה יריב, חס וחלילה, או "אויב". זאת הצעתי. 
אדוני היושב-ראש, כנסת נכבדה, אינני מתכוון לעסוק במשוואה שמעלה חבר הכנסת גולדמן: מצוקה שווה פשיעה/אלימות וכו'. הבדואים ראויים וזכאים לקידום רמת חייהם ואיכות חייהם ללא העלאת החשש של פרימת הקשר שלהם עם מדינת ישראל - ובוודאי לא להלך עלינו אימים בחדירת גורמים עוינים, ואני מצטט: לחללים שמותירה מדינת ישראל. אני חוזר ומדגיש, כי הבדואים ראויים וזכאים כאזרחי המדינה ליהנות מזכויות אזרח מלאות, כמו שעליהם לשאת בחובות מלאות. אכן, אין צורך לשוב ולהדגיש את שותפותם במערכות הביטחון כדי להצדיק את הצורך בשיפור תנאי חייהם. מי שמכיר את הבדואים ואת אורח חייהם יודע, שהנושא הדחוף ביותר לטיפול כיום, שאני רואה אותו, הוא מתן אפשרות לשבטי הבדואים לעבור ליישובי קבע ברמה המקובלת ביישובי הארץ. אמרתי פה כבר פעם, שלעתים כשאני בא ומדבר עם הזקנים הבדואים בנגב, אני רואה בעיניהם שהם היו אולי רוצים לחיות שם, בוואדי, וקשה להם להיפרד מזה. אבל הדור הצעיר הוא אחר והוא רוצה לחיות אחרת. את הדברים האלה אנחנו מבינים. כמובן, זה לא רק לעבור ליישובי קבע, אלא צריך גם לדאוג לתעסוקה ולדאוג לחינוך. מי שחי היום בתוך אחד מיישובי הבדואים ורוצה להקים חממה, הוא יכול להקים חממה. יש כאלה שכבר הקימו חממות. הצענו זאת גם לאחרים, ביחד עם משרד החקלאות. אנחנו מוכנים לטפל בסוגיה הזאת ולגוון את האפשרויות, כדי לעבור לחיות חיים שמתאימים לסוף המאה ה-20. אני רוצה להדגיש, שמשרדי, בשותפות מלאה עם משרד הפנים ועם ועדת השרים לענייני הבדואים, מתכנן כמה עיירות חדשות, ויחד עם משרד השיכון מפתח שכונות בעיירות הקיימות. בנוסף, המינהלה לקידום הבדואים עושה את המיטב והמירב על מנת לשפר את איכות החיים של המגזר הבדואי בישראל, ובכלל זה את תנאי הדיור, החינוך והבריאות. הצגתי לממשלה הערכה שלפיה מדובר בתהליך ממושך, כי צריך ליישב היום כ-58,000 בדואים, והמספר יהיה בוודאי יותר גדול עד שנשלים את העניין. זה דבר שדורש תקציב במשך עשר שנים, של כ-300 מיליון ש"ח בשנה. השנה זה קצת פחות, כי התהליך מתחיל, אבל בממוצע זה יהיה 300 מיליון ש"ח בשנה במשך עשר שנים. ואיש לא ערער על הדבר הזה. אני מאמין שיהודים וערבים יכולים לחיות יחד בארץ הזאת. 
זה מחייב את הדברים הבאים: ראשית, שהחוק יישמר על-ידי כולם, יהודים כערבים; על-ידי כולם. 
או, למדת את המשפט הזה שלי. אני שמח, טלב, שאימצת גם כמה דברים חיוביים. 
דבר ראשון הוא, שהחוק יישמר על-ידי כולם, ללא יוצא מהכלל. תראו את השמשות של האוטובוסים. אתם רוצים לראות את השמשות של הרכבת? 
אראה לכם גם את זה. רבותי, אני לא רוצה להזכיר דברים. אבל החוק יישמר על-ידי כולם, וצדק חייב להיעשות. תנו לי לתת לכם עוד עצה אחת קטנה, עצה חברית. 
צדק כולל שוויון זכויות ושוויון חובות. אין רק שוויון זכויות; יש שוויון זכויות ושוויון חובות. כך זה בנוי, בצדק. למה לא? צריך להיות הכול, כל החובות וכל הזכויות. אני רוצה לתת לכם עוד עצה קטנה; ולא אומר "לכם", אלא בואו ניתן את העצה לכולנו, כדי שלא ליצור "אתם ואנחנו". דיבורים כאלה שמדברים על היפרדות - הם פשוט טעות. יהודים וערבים יצטרכו לחיות פה יחד. צריך להבין את העניין הזה. מבחינתי, נדמה לי שהדיון התקיים. אני חושב שיכולתם להביע את דבריכם. אני לא יודע כמה מיליונים צופים בדיון הזה, אבל בוודאי מדובר במספרים גדולים. אם יסתפקו בזה - אז יסתפקו בזה. אם רוצים להביא זאת לוועדה - נביא זאת לוועדה. אין לי התנגדות להביא זאת לוועדה. אבל בוועדה אין טלוויזיה. שם זה משהו אחר. במקרה כזה אני מציע להעביר את הנושא לוועדת הכלכלה. 
ועדת הכספים, נכון. אני מקבל. ועדת הכספים. זאת אף-על-פי שמבחינתי הדיון היה. אבל אם אתם רוצים, אני ממליץ להעביר את הנושא לדיון בוועדת הכספים. 
מה אתה קופץ? מישהו העיר על זה שערבים חיים - - - 
יש בבאר-שבע מאות משפחות ערביות שחיות - - - 
מי עושה מהומה מדברים כאלה? כשיהודים הולכים לחיות בשכונה בירושלים, שיש שם ערבים, אז מתחילה בעיה - - - 
- - - ערבים חיים בבאר-שבע - - - 
הלוואי שהיינו כאלה מתוחכמים - - - 
אתה כל הזמן מכניס את עצמך לפינה. 
כבוד היושב-ראש, כנסת נכבדה, בראשית דברי אני מבקש להדגיש, שכשר התשתיות הלאומיות וכמי שמשמש יושב-ראש מועצת מקרקעי ישראל אני מקדיש תשומת לב רבה גם לבעיות המגזר הערבי, או המגזר הלא-יהודי, ואינני חוסך כל מאמץ על מנת לפתור בעיות של יישובים ערביים ככל שהן נוגעות לעניינים שבתחום טיפולי. בזמנה נתתי עצה, במפגש עם ראשי היישובים הלא-יהודיים, ואמרתי: תבואו כמו כל יישוב, עיר או כפר אחר בארץ. אל תהפכו את זה לנושא פוליטי כללי. יש בעיה ביישוב - תבואו ותפתרו. הנה, אתה באת לפני זמן-מה, והסברת את מצוקת הדיור. זה לא שאין קרקעות. יש 7,000 דונם באכסאל, אבל זו קרקע פרטית וזה מסובך. אני בעצמי אמרתי והסכמתי, שניקח קרקע מקיבוץ דוברת כדי שיבנו שיכונים לצעירים. מה עוד אפשר לעשות? אבל, במקום להפוך את זה לבעיה פוליטית כללית, טפלו בזה. יש לכם בעיה - יבוא ראש יישוב והבעיה שלו תיפתר. נעסוק בה בדיוק כמו בכל יישוב אחר ובדיוק באותה צורה. בתוך זה נתתי זה כבר הנחיה כללית למנהלי המחוזות של מינהל מקרקעי ישראל לאתר קרקעות של המדינה בתחומי יישובים ערביים - ואני מוסיף: ובקרבתם - ולשווקן, על מנת לפתור את בעיות הדיור ביישובים אלה. לא רק זה, בזמנה היתה בעיה שבנו בנצרת-עילית, ונתתי הנחיה. אתה הזכרת את כפר-כנא, ואני רוצה לומר לך: בריינה הצענו מגרשים, והם עומדים ולא רוכשים אותם. הצענו מגרשים במשהד, ולא רוכשים ונשארו מגרשים. 
המחירים הם כמו ליהודים. באמת תפסיק עם הדבר הזה. כל היום אתה חושב שמישהו שם בודק ואומר: זה ערבי, והוא ישלם יותר. זה הולך לפי אזורים. היהודים הם פחות מתוחכמים ממה שאתה מציג אותם. 
וודאי לא בדברים כאלה. יש דברים שהם מתוחכמים בהם, ולא בדברים כאלה. 
בהתאם לכך, בשנת 1997 אותר מלאי קרקעות המאפשר בנייה של 681 יחידות דיור. מתוך מספר זה שווקו במשך השנה, בפועל, רק מחצית - 364. לא באו לקנות. תוכנית העבודה לשנים 1999-1998 במחוזות ירושלים, חיפה והצפון מטפלת ב-25 יישובים, ועל-פיה ישווקו כ-3,300 יחידות דיור בבנייה רוויה וכ-350 בבנייה צמודת קרקע. הנה כי כן, המספרים מדברים בעד עצמם. אני מבקש להדגיש, כי על אף המאמצים שעושה המינהל, המשימה אינה מוטלת רק עליו, אלא גם על הרשויות המקומיות. בכלל זה צריך להבין, שאין מלאי בלתי מוגבל של קרקעות מדינה, וצריך להסתגל לרעיון של בנייה רוויה, בדיוק כפי שהדבר נהוג ביישובים היהודיים. אשר למחירי הקרקע, חבר הכנסת דראושה, אלה נקבעים על-ידי השוק ומשתקפים בהערכת השמאי. כנראה טוב לגור בכפרים ערביים. עובדה שהקרקע מאוד יקרה שם. 
אני קצת מרגיש לא נוח להגיד, שגם כשיש, למשל, ודיברתי על משהד וריינה, והצענו גם בנצרת, אנשים רוצים לחיות בנצרת-עילית - תבוא עליהם הברכה - אולי כי אדם מרגיש קצת שהוא בחברה יותר חופשית והוא מרגיש שיותר קל לו והוא רוצה לחיות שם. אני חושב שיש לפחות 400 משפחות ערביות שחיות בבאר-שבע. מישהו פעם השמיע קול בנושא הזה? אתם רואים. כדי שלא נחזור ל"אתם" ו"אנחנו", אני אומר שיש כאלה כאן שהם רואים שיהודי עומד לגור בשכונה במזרח-ירושלים והם קופצים. מה אתם קופצים? שמעתם מישהו מדבר על 400 משפחות בבאר-שבע? יש שכונה שלמה, יפהפייה, בנצרת-עילית, ואתה מכיר אותה מצוין. היא הגיעה עד כדי כך שעכשיו אפילו נציגה רוצה להיות מיוצג - - - איך זה נקרא? 
כן, במועצה של הרשויות הערביות. זה כבר צעד פוליטי כאן. ומישהו מפריע? אבל, צריך להתאמץ. יש כאן בעיות. לממשלה אין כל יד בדבר. ההנחות במחיר ניתנות רק ביישובים המצויים באזורי עדיפות לאומית. כפי שאמרתי, אני הנחיתי לאתר קרקעות. אשר לכל נושא התעסוקה, הממשלה לא בונה תעשיות. יצאו ראשי היישובים הערביים, יסתובבו בין המשקיעים, כמו שעושים ראשי יישובים יהודיים, ויסבירו את היתרונות הגדולים בהקמה אצלם, ויש יתרונות. תמצאו את המשקיעים, ולא יהיה לך מחסור בקרקע. אני אומר לך את זה בצורה הברורה ביותר. 
לא, אני לא בטוח שאין. אני צריך לבדוק. 
מה אתה רוצה? תאמין לי שבדברים האלה יש יישובים יהודיים לאין-סוף שכולם מלאי טענות. באיזה מקום הקו עובר. מה אפשר לעשות. 
רבותי, יש לכם בעיה - שיפנה מישהו ויגיש ערעור. יש משרד ראש הממשלה. תעשו את זה. 
רבותי, אני אומר לכם לגבי הרגשתי שלי, לי אין שום עניין לקפח. אני רוצה לסייע. אבל לא צריך בכל פעם שחסר ליישוב ערבי, להפוך את זה מייד לבעיה פוליטית. חסר ליישוב, יבוא ויקבל. זה קרה לא אחת. מה הבעיה? אתם מוזמנים לבוא. נדמה לי שמיצינו את הנושא, אבל אם מישהו רוצה שהוועדות תהיינה עסוקות - בסדר. ועדת הכספים נראית לי מקום טוב. 
אין לי בעיה. ועדת הכלכלה או כל ועדה שאתם רוצים. 
כבוד היושב-ראש, כנסת נכבדה, חוק כביש אגרה (כביש ארצי לישראל), התשנ"ה-1995, קובע, כי כביש חוצה-ישראל בקטע המרכזי שלו בין צומת-כנות לנחל-עירון, ייסלל בידי זכיין ויהיה כביש אגרה. במסגרת הליכי המכרז לבחירת הזכיין הסתבר, כי יש יתרונות בולטים בגביית האגרה באופן אלקטרוני על פני שימוש בטכנולוגיה קיימת המותקנת בעשרות כבישים ברחבי העולם. לשיטת הגבייה האלקטרונית יתרונות ברורים: מניעת תורים ליד נקודות הגבייה, חיסכון בקרקע ברחבות הגישה לנקודות אלה, אפשרות נסיעה במהירות אחידה ללא האטה, ולא פחות חשוב מזה - הוזלה ניכרת בעלות הגבייה, יחסית לשיטת הגבייה הרגילה. כפועל יוצא מן ההוזלה יתאפשר שיעור אגרה שווה לכל נפש, מה שיעודד את השימוש בכביש ואת מימונו מתקציב המדינה. הנוהג בכביש יוכל להצטייד בכרטיס חיוב אלקטרוני שבאמצעותו יחויב בתשלום. מי שיבחר שלא להצטייד בכרטיס, לוחית הרישוי שלו תצולם באופן אוטומטי והוא יחויב בתשלום בהתאם, על-ידי חשבון שיישלח לביתו, תוך פירוט מועד הנסיעה ומקומה. מי שחולק על חיובו בתשלום יהיה רשאי לערער על החיוב לפני ועדת ערר, בראשותו של משפטן הכשיר להיות שופט שלום. הנהגה של שיטת גביית אלקטרונית מחייבת גם אמצעי אכיפה יעילים שיבטיחו את גביית האגרה. בחוק כביש אגרה נקבעו אומנם אמצעים לאכיפת הגבייה, אך אין בהם די. כיוון שכך, מוצע כי מי שלא ישלם חוב בגין שלוש נסיעות בכביש האגרה - רשות הרישוי לא תחדש את רשיון הרכב שלו עד לתשלום החוב. יצוין כי הסדר ברוח זו קיים בארצות-הברית ובקנדה. חברי הכנסת, הצעת חוק כביש אגרה, שהממשלה מעמידה היום לקריאה ראשונה, כולל, אם כן, את ההסדרים המעגנים את האפשרות לגבות גבייה אלקטרונית ואת הסדרי האכיפה המתחייבים מכך. אבקש אישור הכנסת להצעה. 
אני מציע שאחרי דברי חבר הכנסת זנדברג ניגש להצבעה. 
אדוני היושב-ראש, כנסת נכבדה, שמעתי את דברי הדוברים. אני חושב שהדברים שנאמרו הם בהחלט חשובים להבהרת כמה מן הנושאים שעדיין אינם ברורים בהצעת ועדת-רונן, כפי שאישרה אותה הממשלה. נדמה לי שיהיה מיותר לעמוד כאן שוב ולהסביר את חשיבותה המכרעת של ההתיישבות בארץ-ישראל לכל מה שהקמנו כאן. אינני מעלה היום בדעתי אפשרות שהיינו יכולים להגיע להקמת מדינה עצמאית בארץ-ישראל, אני לא מעלה בדעתי לרגע אפשרות שהיינו מצליחים להקים כוח מגן עברי, שהביא להקמתה של מדינת ישראל - אלמלא ההתיישבות לדורותיה. אני יודע שבדרך כלל, כשמביאים רפורמה מסוימת, אולי לא כולם מבינים בדיוק כל סעיף וסעיף. לכן אני מייחס חשיבות רבה הן לקיום דיאלוג עם ההתיישבות והן למציאת דרך לפתרון בעייתם של שוכני שכונות מצוקה וערי פיתוח. רציתי לומר לחברי הכנסת המייצגים את המפלגות הערביות: החוק הזה לא פוגע, ולפי דעתי, במסגרת החוק הזה תינתן אפשרות גם לטפל בתיקון עיוותים שקיימים ביחס למגזר הלא-יהודי. אני חוזר ואומר: לפי דעתי, הממשלה, בקבלה את העקרונות של דוח ועדת-רונן, הביאה אולי לאחת הרפורמות החשובות ביותר במדינת ישראל. אני מודה למעירים, ואם יש הערות נוספות כלשהן - הרי מדובר בתהליך ארוך - אני מבקש שפשוט תעבירו אותן אלי. יכול להיות שיש עוד הערות לחברי כנסת נוספים. 
אתה יודע מה? אני מוכן לקבל שכל אחד ידאג לשלו וכל אחד יעביר אלי את שלו. מה זה חשוב? הרי אני לא מבקש שמישהו יטפל בנושאים של אחרים. תודה. 
- - - הבטחת זכויות החקלאים. 
לא, לא ראיתי שמפלגת העבודה בארבע שנים עשתה ולו את הדבר הקטן ביותר. 
עכשיו תהיה לי בעיה. אתה קורא את הדברים שלי שם, והיום לא יהיה לי מה לומר. 
האם קיבלת את הנאום שלי מהיום? 
אלה אותם דברים שאני עומד לומר היום. 
סליחה שאני מפריע. היסטורית, בגלל העובדה שהיישובים קיימים - - - שם אין בעיה. ברוב המקרים הבעלות היא בעלות פרטית על קרקע פרטית. 
יש לך טעות. אני רוצה לומר לך, שכשר התעשייה והמסחר, כאשר פנתה רשות ערבית וביקשה להקים אזור תעשייה - היא קיבלה את כל הסיוע. דבר נוסף - מאחר שמדובר בקרקעות - - - 
תעביר אלי את השמות, בבקשה, או תזמין אותי - - - 
מי שפנה - - - לא כולם פנו. מי שפנה - - - 
אתה מתכוון לכביש חוצה-ישראל? לא ייגעו בזה, לא ישנו את זה. מה שנקבע נקבע. 
אני מתכוון להשיב ביום אחר. 
אני לא הייתי מוותר בנושא הזה לאף אחד שיענה בשמי. 
אנחנו מדברים על דבר שעוד לא קיים. הקרקע קיימת. אני רוצה להגיד רק דבר אחד: מאחר שנקבעה לי פגישה עם ראש הממשלה בעוד כמה דקות, לצערי, אף שלא הייתי רוצה להחמיץ אף אחד מהדוברים - - - 
אדוני היושב-ראש, אני מתכוון להנחות את הוועדה. אני חושב שהוועדה לא היתה ערה ולא קיבלה הנחיה לטפל בנושא. בכוונתי להנחותה להקדיש לסוגיה זו פרק מיוחד בדוח. 
אף שדיברנו כל כך הרבה פעמים - כוונתך עכשיו לבתי-מגורים? 
אני רוצה לשאול. למרות הקשר השוטף, הכוונה היא שאזור המגורים - - - 
אני, אריאל, בן שמואל ודבורה, זיכרונם לברכה, שרון, מתחייב כחבר הממשלה לשמור אמונים למדינת ישראל ולחוקיה, למלא באמונה את תפקידי כחבר הממשלה ולקיים את החלטות הכנסת. (חותם על ההצהרה) 
אדוני היושב-ראש, כנסת נכבדה, חוק משק החשמל, התשנ"ו-1996, אמור להנהיג שינויים משמעותיים במשק החשמל בישראל, אשר העיקרי שבהם הוא מעבר מהסדר שלפיו חברת החשמל פעלה על-פי זיכיון המעניק לה זכויות בלעדיות לעשרות שנים, להסדר חדש שבו יפעלו כמה יצרני חשמל, והפעם על-פי רשיון שיוענק להם מכוח החוק. כדי להיערך למצב החדש נקבע בסעיף 60 לחוק, כי בתקופת מעבר של שנה מיום תחילתו של החוק, דהיינו מיום 4 במרס 1996, יוכלו חברת החשמל לישראל בעירבון מוגבל, חברת החשמל למחוז ירושלים בעירבון מוגבל וכן מי שביצע פעולות ערב תחילתו של החוק, לפעול במשך שנה במתכונת שהיתה נהוגה עד לחקיקת החוק. נקבע, כי במהלך תקופת המעבר יותקנו תקנות שבהן ייקבעו העקרונות למתן רשיונות ליצרני חשמל, וכן ינוסחו הרשיונות עצמם. דא עקא, אף שוועדה בין-משרדית ישבה על המדוכה, הסתבר כי הזמן שהוקצה למטרה זו אינו מספיק, שכן עבודת הניסוח הינה מורכבת ביותר. מוצע לפיכך להאריך את תקופת המעבר עד ליום ג' באלול התשנ"ז, 4 בספטמבר 1997, דהיינו בעוד חצי שנה, על מנת לאפשר את השלמת המלאכה. בהזדמנות זו מוצע לתקן את לשונו של סעיף 60(ב) לחוק, באופן שיבהיר טוב יותר כי גם חברת החשמל למחוז ירושלים בע"מ תמשיך לפעול בתקופת המעבר בדיוק במתכונת שהיתה מקובלת ערב תחילתו של החוק. אני מבין, אדוני היושב-ראש, שנקבע שאין דיון היום - - - 
יש שני נושאים, לפי דעתי. ההצעה שהבאתי כרגע היא הצעה טכנית. מה שאנחנו מבקשים, בגלל קשיים בניסוח - הוא ארכה של שישה חודשים. לפי דעתי, על זה אפשר להצביע. 
אדוני היושב-ראש, כנסת נכבדה, בדיקת עניין חוק החשמל הוא נושא עקרוני, מהותי, ועליו לא דנים היום. ביקשתי להצביע היום על נושא טכני בלבד, ובתוכו מעמדה של חברת החשמל המזרח-ירושלמית, שלצערי לקוחותיה סובלים מאספקה בלתי תקינה של חשמל, וגם אותם דברים שחבר הכנסת שחל, אז השר שחל, תבע ואף נתבע, שהשכונות היהודיות יסופקו על-ידי חברת החשמל הישראלית במישרין - לא הכול בוצע עד היום. אבל, זה נושא טכני. בסך הכול, ביקשנו דחייה של שישה חודשים בגלל מורכבות החוק, ואני מקווה שאקבל את התמיכה של חברי הכנסת לכך. אבל מאחר שעלו נושאים אחרים, וחברי הכנסת, באופן טבעי, השתמשו בהזדמנות שהם יכולים לדבר, זה אך טבעי, גם אני, ברשותך, אדוני היושב-ראש, רוצה לומר כמה מלים. חברת החשמל היא חברה מצוינת, ויש לה ציבור עובדים מסור וחרוץ. אני מכיר היטב את עובדי חברת החשמל, ובל ייפגעו אנשי האופוזיציה - אצלי הם אינם זקוקים כלל להגנת האופוזיציה. אני מכיר את הציבור הזה היטב, מעריך אותו מאוד ויודע מה הוא עשה ומה הוא מסוגל לעשות. לדעתי, על החברה לבצע עכשיו את חוק החשמל, שהתקבל בשלהי כהונתה של הממשלה הקודמת, תוך מאמץ להוזלת מחיר החשמל, שיפור נוסף באיכות החשמל ואספקתו הסדירה. עם כל רמתה הגבוהה של חברת החשמל, כמו בכל מקום, אדוני היושב-ראש, תמיד יש מה לשפר. חברת החשמל חייבת להמשיך בגיוס הון, שהיא כבר התחילה בו, בהיקף אדיר שלא היה דוגמתו ובתנאים ללא תקדים. ברור לי ששינויים מזדמנים מהסוג הזה בהחלט מערערים את אמינות החברה בעיני משקיעים פוטנציאליים. לכן, פניתי היום לראש הממשלה בבקשה לעכב את השינוי בחוק החשמל, כדי לבחון כמה נושאים מחדש. אני רוצה לציין, שראש הממשלה נענה לכך מייד, בהבינו את מורכבות העניין וחשיבות העניין. ברשותך, אדוני היושב-ראש, אני רוצה לומר משפט על כמה מן ההתבטאויות שהושמעו כאן. אני דוחה בתוקף את האמירות, כאילו יש התנכלות מצד הממשלה לוועד עובדי חברת החשמל בגלל ההשתייכות הפוליטית של חבריו. 
אמרתי שאני דוחה זאת בתוקף. עם זאת, כדאי לזכור - ועמיתי השר לשעבר שחל, ואני מקווה אולי גם פעם בעתיד - ודאי אם תצטרף למפלגה הנכונה - מאחר שאתה מכיר היטב את העניין - - - 
כן, הסוגיה הזאת כבר הועלתה על-ידיך לא אחת. אני כבר עניתי לך אז, שלא אני עזבתי, אלא המפלגה הזאת עזבה. אפילו אמרתי לך שאתה רוצה להגיד לי שאתה דומה להורי. לא. אתם זזתם לאיזה מקום. אבל זה לא שייך כרגע לנושא החשמל. בכל זאת, כפי שאמרתי, אני דוחה בתוקף את האמירות כאילו יש התנכלות מצד הממשלה הזאת לוועד עובדי חברת החשמל בגלל ההשתייכות הפוליטית של חבריו. עם זאת, כדאי לזכור - ואתה ודאי זוכר זאת היטב - שבמשך שנים רבות, ולצערי, גם עד עצם היום הזה, יש בחברת החשמל העדפה ברורה של חברי מפלגה מסוימת וקיפוח בוטה של אנשי מפלגות אחרות בתפקידים, בעבודות ובקידום. אני אומר כאן, עם כל הערכתי הרבה לאנשי חברת החשמל - ואני זוכר אותם עוד משחר ילדותי, כשהייתי רואה אותם תלויים בין שמים לארץ, שם במרומי העמודים - ובאמת יש לי הערכה, שהדבר הזה יהיה חייב להשתנות. אותו קיפוח יהיה חייב להשתנות. אני אומר כאן שהוא גם ישתנה. עלו כאן נושאים נוספים בעניין העסקת עובדים לא יהודים. ראשית, אני מצטער שבמשך השנים, לאט לאט - ואני לא יודע איך עשית זאת, חבר הכנסת שחל - לא נשארו עובדים ערבים, פרט לאחד שעומד לצאת לפנסיה. אני בהחלט אבדוק את העניין. בעיני אזרחי ישראל זכאים לעבודה, ואין מקום לאפליה. אבל עם זאת, אני רוצה לציין שבחברת החשמל עובדים דרוזים לא מעטים, ורק עכשיו, בימים האחרונים - - - 
חבר הכנסת שחל, מעולם לא אמרתי שכל מה שעשית היה רע. היו גם דברים טובים שעשית. אני ודאי סבור כך, ואני מקווה שגם חברי מפלגתך סבורים כך. רק עכשיו, בימים האחרונים, מינתה חברת החשמל - וזה היה אומנם בהמלצתי - סגן-אלוף במילואים, מג"ד בצנחנים, דרוזי, לתפקיד בכיר בחברת החשמל, כמו שמונה סגן-אלוף במילואים, מג"ד תותחנים דרוזי, לתפקיד בכיר במינהל מקרקעי ישראל, ואלוף-משנה דרוזי מונה לתפקיד בכיר במינהל הגז, ועוד סגן-אלוף במילואים דרוזי מונה כחבר דירקטוריון בתי-הזיקוק. מבחינתי, הכול פתוח, ואשמח לבחון את כל הנושא הזה מחדש. אדרבה, אם יש לכם מועמדים מתאימים, אני מבקש להעביר אותם אלי. ועוד לגבי נושא שעלה, בעניין חיבור בתים ערביים שנבנו ללא רשיון. בעקבות החלטה שכבר היתה, נדמה לי של הממשלה הקודמת, אני כבר חתמתי על מאות אישורים כאלה. זה הולך בתהליך מהיר. בכוונתי להמשיך לטפל בסוגיה הזאת עד שהיא תיפתר. אדוני היושב-ראש, אני חוזר שוב על בקשתי, וזה העניין הטכני שביקשתי, קרי: לתת לנו את ששת החודשים, כדי שנבחן ונביא באמת הצעת חוק שלמה ומתוקנת. תודה. 
 3-1. מע"צ מפנה שלג רק מכבישים המצויים בתחום אחריותה. ברמת-הגולן יש כבישים המצויים באחריות צה"ל, ולפיכך מע"צ אינו מטפל בהם. כמו כן, תחום אתר החרמון הינו מתחם עסקי, וגם הוא אינו מצוי בתחום אחריות מע"צ. 
 4-1. חברת "מרמנת" מטפלת, מטעם מינהל מקרקעי ישראל, ברישום פרצלציות וזכויות חוכרים במחוזות תל-אביב והמרכז, במיוחד באתרים שבהם לא פועלות חברות משכנות. החברה מיישמת את הוראות חוזה החכירה שבין המינהל לחוכרים, ולפיהן תירשם החכירה בלשכת רישום המקרקעין. לאנשי "מרמנת" אסור להציג עצמם כאנשי מינהל מקרקעי ישראל, ולמיטב ידיעתי הם אינם עושים כך. החברה מציעה את שירותיה בהתאם לחוזה עמה, ואולם מי שאינו רוצה בשירות זה רשאי לבצע את רישום הזכויות בעצמו או באמצעות עורך-דין. למיטב ידיעתי פעולה כזו, כשהיא נעשית באמצעות עורך-דין, יקרה מ-211 ש"ח הנדרשים על-ידי החברה. אגב, המחיר נקבע במכרז. 
אדוני היושב-ראש, אני מוכרח להתנצל, קיבלתי ערמה - - - 
אני אודה לך מאוד. אני מתנצל. 
כבוד היושב-ראש, כנסת נכבדה, עמדתי בעניין בקעת-הירדן ידועה. בקעת-הירדן היא חלק חיוני מאזור הביטחון המזרחי של ישראל, המשתרע מנהר הירדן מערבה, ברצועה שרוחבה כ-20 ק"מ. תושביו חלוצים אמיתיים וחקלאים מצוינים. אני מכיר את האזור הזה היטב, מכיר את תושביו היטב, ואני מלא הערכה למה שהם עושים. אכן, האזור קשה. נוסף על כך, כתוצאה מהסכם אוסלו וכתוצאה מאי-התייחסות בכלל לנושא של חקלאי ישראל בהסכם, המצב הולך ונעשה רע מיום ליום. אשר לנושא הבסיסי שעלה כאן בהצעה - משרד התשתיות הלאומיות וחברת "מקורות" מודעים היטב למצבם הקשה של חקלאי בקעת-הירדן, ועל כן הם נוהגים עם יישובי הבקעה לפנים משורת הדין, במקרים רבים. יש להדגיש, כי בשום שלב לא נותקו מי השתייה ליישובים, וכי אין הגבלת מים בשום יישוב בבקעה, לרבות מים לחקלאות. זאת בעקבות סיכום עם ראש המועצה, מר דוד לוי, שלפיו יוסדר החוב עם "מקורות". סוכם, כי לנוכח מצוקותיהם המיוחדות של יישובי הבקעה, ומתוך רצון למצוא פתרונות מקיפים, לא יינקטו כל עיצומים מצד "מקורות" ותינתן ליישובים השהות להיערך לפירעון חובותיהם. יצוין כי ראשי היישובים בבקעה הודו למשרד התשתיות ול"מקורות" על הסיוע וההתחשבות. אדוני היושב-ראש, חברי הכנסת, אני רוצה להגיד לאנשי הבקעה, אם אתם נתקלים בתופעה כזאת, אנא התקשרו מייד אלי, ללא שום צינורות ביניים, והדבר יטופל מייד. נכון, אדוני היושב-ראש, שכתוצאה מהסכם אוסלו נקלענו למצוקות שלא האמנו שניקלע אליהן. הסכם אוסלו אוסר הנחת צינור. אני לא מדבר כרגע על אזורים מערביים צפופי אוכלוסין. לפי הסכם אוסלו, אין להעביר צינור לבסיס של צה"ל, לא כל שכן ליישובים בבקעת-הירדן. הדברים תמוהים ביותר. הסכם שעשתה ממשלה שבמשך שנים התגדרה בכך שגבולה הביטחוני של ישראל במזרח הוא נהר הירדן, וכל אחד מבין, ולא צריכים להיות לצורך זה אנשי צבא בעלי ידענות מופלגת, שהמינימום הדרוש - - - 
אני מדבר על הממשלה הקודמת. הממשלה שלנו רואה זאת אחרת, אנחנו החזרנו את המצב לקדמותו, ואכן הממשלה הזאת רואה הכרח באזור ביטחון שמצוי הן בבקעה והן במדרגה שמעליה, ובעוד מדרגה מעל ציר-אלון. אין טעם לפרט כאן מדוע, כי לא זו השאלה שבה עוסקים. מאוד מאוד מפתיע אותי, מדוע הממשלה הקודמת היתה מוכנה ללכת להסכם שמדבר על הגעת הישות הפלסטינית לנהר הירדן ומונע אפשרות להניח צינור. היתה לי מחשבה, אדוני היושב-ראש, רעיון שהגיתי עוד כשהייתי שר החקלאות, לפני שנים רבות, להעביר צינור מהכינרת דרך בית-שאן לבקעת-הירדן. בל יגידו שנופלים מים. מתברר שאין אפשרות, לפי ההסכם לא ניתן, צריך ללכת עכשיו לרשות הפלסטינית ולבקש את אישורה. זאת אומרת, יש לנו כאן בעיות מאוד מאוד קשות. אני שמח מאוד על כך שהממשלה שלנו היא ממשלה שמבינה היטב את המשמעות של אזור המזרחי, כמו את משמעות אזור הביטחון המערבי. 
כדאי להעביר את הנושא לוועדה, כדי שידונו בו. 
אני הייתי שמח גם לדון בכנסת על חשיבותה של בקעת-הירדן. 
אם כך, אני בעד ועדת הכספים. גם משם הדברים יצאו. אני מניח שהחברים שטענו כאן, ממפלגת העבודה ואחרים - - - 
תזמין את שר האוצר, בבקשה. 
2-1. התשובה שלילית. אינני מתכוון לבטל את פרויקט כביש חוצה-ישראל, פרויקט בעל חשיבות עליונה, לנוכח הצפיפות בכבישי הארץ והצרכים של ישראל. 
3-1. למרבה הצער, בגלל צו מניעה שהוצא לבקשת בית-האבות "ורה סלומונס" התעכבה השלמת המחלף במשך זמן רב. עתה, לאחר שהסתיימו ההליכים המשפטיים, יש לקוות שהעבודות תושלמנה בתוך כשנה. 
אני מבטיח לבדוק את הדבר הזה מייד, ואם יתברר שהדבר איננו בניגוד לחוק, אם אין שם עבירה כלשהי, בהחלט אשמח שהדבר יתאפשר. 
3-1. ערכי הקרקע נקבעים על-ידי השמאי הממשלתי, והם מבטאים את מחירם בשוק. אין למינהל מקרקעי ישראל יד בקביעת ערך הקרקע. אבקש לציין, כי פקיעין מצויה באזור עדיפות א', ועל כן הקצאת הקרקע נעשית כנגד תשלום של %31 מערכה המלא. כמו כן אבקש לציין, כי ערך הקרקע נגזר גם מאחוזי הבנייה המאושרים לפי התב"ע - תוכנית בניין ערים - בהתאם לכך, מחירי הקרקע לגבי בנייה רווייה נמוך יותר מזה של בנייה צמודת קרקע. מינהל מקרקעי ישראל הציע לרשות המקומית להגדיל את אחוזי הבנייה בפקיעין ועל-ידי כך לאפשר סיווג של ערכי הקרקע לפי בנייה רוויה ולא צמודת קרקע. משמעות הדבר - הורדה ניכרת במחירי הקרקע. 
תגובתי לחבר הכנסת. יש לנו כאן בעיה אמיתית. לא מייצרים אדמה נוספת, זה מה שיש, ונראה שהקרקעות בכפרים שציינת, והם מוכרים לי, בגלל מצבם של הכפרים, מרכזיותם - מחירן עולה. המינהל איננו קובע כאן את המחיר. יש כאן מחיר שמאי, אבל אם יש בעיה מיוחדת, אשמח אם תיצור אתי קשר. אני מוכן לבדוק אם יש שם איזה מקרה מיוחד שנראה כאילו חריג. 
2-1. מע"צ נותנת דעתה על כך שיש עדיפות לביצוע עבודות בשעות הלילה או בשעות שאינן שעות העומס, ואולם הדבר אינו תמיד אפשרי. 
חברת הכנסת איציק, אני מצמצם תמיד, כי הרי לחברי הכנסת חשוב להופיע. אני מצמצם, אז יש לכם אפשרות לשאול פעם או פעמיים. 
כל כך הצמדת את שפתותייך למיקרופון, שלא שמעתי את דברייך במדויק. 
כמי שחוזר בלילות ונוסע בשעה מאוחרת מאוד דרומה - היית צריכה לשמוע מה אומרים הנהגים המשתרכים שם לעתים שעה ארוכה בגלל תיקוני לילה. נעשה, בדרך כלל, מאמץ לבצע את העבודות בלילה. יש מקומות שבהם אפשר יותר ויש מקומות שאפשר בהם פחות. אשמח להסב את תשומת לבו של מנהל מע"צ להרחבת עבודת הלילה. 
3-1. שווי הקרקע נקבע במכרז. במקומות שבהם נעשית הקצאת הקרקע ללא מכרז, השווי נקבע לפי השתייכות היישוב לאזור פיתוח א' או ב'. שיטת השיווק איננה מאפשרת כלל אפליה על בסיס כלשהו, ובפועל אין אפליה כזו. 
הייתי מאוד מבקש ממך, אם אתה מוכן, להעביר אלי עוד היום את רשימת המקומות שיש בהם, על-פי התרשמותך, קיפוח של אזרח ערבי בהשוואה לאזרח יהודי, בנושא מחירים או קביעת שווי מגרשים לתעשייה. אני מבקש מאוד שתעביר אלי את הרשימה, כי אם אמצא שהדבר נכון, א. אנקוט את כל הצעדים הדרושים, כדי שמקרה כזה לא יישנה; ב. נפעל שזה יהיה הוגן. לפי מיטב ידיעתי, זה לא קיים. אני מבקש מאוד, אני נמצא כאן במשך כל שעות היום, תעביר אלי את שמות המקומות ואזורי התעשייה. 
3-1. קרן-הקיימת לישראל היא תאגיד נפרד מן המדינה, ואין למדינה סמכות להכתיב את מטרות התאגדותה. העברת זכויות בקרקע בבעלות קרן-הקיימת לישראל כפופה לתזכיר ולתקנות של תאגיד זה, זאת אומרת הקרן הקיימת. 
קרן-הקיימת לישראל היא תאגיד שנרשם בלונדון לפני כ-100 שנים, ואין לאיש יכולת להתערב בסוגיה זו. עם זאת, אינני רואה מקום לטענה: ראיתי שבנצרת-עילית, בשכונה יפהפייה, גרה אוכלוסייה ערבית. אני רואה היום את המחירים שאוכלוסייה ערבית מוכנה לשלם בעבור בתים בנצרת-עילית. יש מאות משפחות שחיות בבאר-שבע, ואיש אינו מעיר על כך. בבאר-שבע כבר דנים בפתיחת גנים בשפה הערבית. 
וזאת אף שביוזמתי הועמדו שטחים, וביקשתי שיהיו גדולים ככל שניתן, ל"בנה ביתך" בנצרת העיר, ועכשיו ביקשתי להוסיף עוד במערב העיר ובכפרים שמסביב, כדי שגם שם תהיה אפשרות. לא בכל מקום אנשים פונים ומבקשים לרכוש, אף שיש קרקעות. ערבים חיים בנצרת-עילית. אם אינני טועה, תושביה הערבים של נצרת-עילית - יכול להיות שאני טועה - החליטו להעמיד מועמד מטעמם למועצת העיר. 
אז מה לכם כי תלינו? המצב הוא בעצם הפוך: כאשר יהודי רוצה לרכוש בית ביישוב ערבי בארץ-ישראל, קמה זעקה נוראה. מאות משפחות ערביות חיות להן לבטח בבאר-שבע, מאות משפחות ערביות חיות לבטח בנצרת-עילית - אתה שומע פעם מלת ביקורת? מישהו תוקף? מישהו מפגין? 
במה שנוגע לקרן הקיימת, נתתי תשובה. בכלל, יש כאן מצב של חוסר איזון הפוך בכל העניין. 
אין לכם מה להלין, רק להיפך - להודות על החיים הטובים במדינת ישראל. 
אין לכם מה להלין, להיפך, רק להודות על החיים הטובים במדינת ישראל. 
1. בעקבות התאונה נפגש מהנדס מחוז חיפה עם ראש מועצת ביר-אל-מכסור, וסוכם כי בשלב המיידי יותקנו בצומת רמזור, שילוט ומעברי חצייה. תיבדק גם האפשרות להתקין מעבר תחתי לבעלי חיים. כמו כן הזמינה מע"צ תכנון של הפיכת הכביש לדו-מסלולי וביצוע של כל הסידורים הבטיחותיים המתבקשים מכך. 3-2. מע"צ מטפלת בכל הכניסות ליישובים הערביים לפי הצורך ובהתאם לתוכנית רב-שנתית. כפי שידוע, אנחנו לא מטפלים בצמתים בתוך היישובים, אבל בכניסה ליישובים זה נעשה וייעשה בכל מקום. 
אני מבטיח שאבדוק זאת. כפי שאתה יודע, כולנו מצויים במצוקה כספית גדולה מאוד, אבל העניין ייבדק, וודאי שיישובך לא יופלה מיישוב אחר בארץ-ישראל. 
 3-1. ניתן להתחיל בבנייה עוד השנה, לאחר שנמצא כי ניתן להשקיע השנה כ-5 מיליוני ש"ח, מתוך 17 מיליון ש"ח שהם עלות כל התחנה. יש להניח כי הקמת תחנה תעודד את תושבי דרום העיר חיפה להשתמש ברכבת. הבנייה תחל עוד השנה, והיא תושלם בכפוף לאילוצי תקציב. 
 העיכוב בבניית התחנה בכניסה הדרומית לחיפה נגרם בשל חוסר תקציב. עוד השנה יתחילו עבודות לבניית התחנה בתקציב של 5 מיליוני ש"ח מתוך 17 המיליון הדרושים לפרויקט. 
 1. רוב העבודות של מע"ץ במגזר הדרוזי נעשות באמצעות הרשויות המקומיות. רק מיעוטן נעשות במכרז המטופל על-ידי ועדת המכרזים, המורכבת מהמנכ"ל ומעובדים נוספים בכירים של המשרד. 2. מחויבות מע"ץ לבניית חוצה-מע'אר מסתכמת ב-5 מיליוני ש"ח. הנתונים המוצגים בשאילתא אינם מוכרים לי. 3. מע"צ מתעתדת להשקיע במגזר הדרוזי 100 מיליון ש"ח בחמש השנים הקרובות, וזאת בכפוף לאילוצי תקציב ולזמינות פרויקטים. 
 2-1. אינני מופקד על גביית היטל השבחה, אולם אני מבין שהקיבוצים והמושבים מסתמכים בעניין זה על סעיף 21 לתוספת השלישית לחוק התכנון והבנייה. 
 קטע א' באורך של כ-4 ק"מ, מצומת נילי עד עופרים, נמצא בשלבי תכנון מפורט, וקיים לגביו צו הפקעה בתוקף. הקטע אינו מאושר לביצוע בשנת התקציב 1997. קטע ב', מעופרים עד בית-אריה, הורחב על-ידי מע"צ במסגרת סלילת כביש עוקף-עבוד. קטע ג', מבית-אריה לפדואל, ובהמשך עד החיבור עם כביש מס' 5, חוצה-שומרון החדש, נמצא בתכנון באחריות משרד הביטחון ואין לגביו צו הפקעה בתוקף. 
 (קורא את התשובה על שאילתא מס' 1328, ראה לעיל.) 
1. הוועדה להמרת תשלומי פיצויים בקרקע חלופית לבעלי זכויות שקרקעותיהם הופקעו על-פי חוק כביש חוצה-ישראל סיימה את עבודתה בסוף השבוע שעבר. הוועדה הגישה את המלצותיה, ואני לומד אותן בימים אלה. 2. לאחר סיום העיון יתפרסמו עיקרי ההמלצות. כפי שאתה יודע, חבר הכנסת שמחון, אף שלא היינו חייבים לעשות זאת - זאת אומרת, החוק מאפשר, אבל לא היינו חייבים - הנחייתי היתה לעשות כל מאמץ לאתר קרקע חלופית ולפצות בקרקע או להמיר קרקע, שניתנה בעבר או שהוחזקה בעבר על-ידי היישוב כקרקע זמנית, ולהפוך אותה לקרקע של קבע. כבר דפדפתי בהמלצות, ראיתי את הקריטריונים השונים. יידרשו בוודאי ימים ספורים, והייתי אומר שזה יהיה מסלול שבו נטפל. 
תצא מתוך הנחה שיש לי עניין לסייע ליישובים שם, וזו תהיה גישתי. זאת אומרת, אני אעשה כל מאמץ כדי לסייע, מה גם שאני יודע מה מצבם של היישובים לאורך מה שהיה פעם "הקו הירוק", והכביש עובר בקרבתם, יישובים הנתונים למשיסה מדי לילה ויום, מבחינת כלי רכבם, ציודם החקלאי, הבהמות ומשקיהם. אני יודע מה מצבם, ולכן אני אומר שהגישה שלי תהיה, ככל שרק ניתן, גישה מקלה. 
מאז חקיקתו של חוק ההסדרים במגזר החקלאי המשפחתי, התשנ"ב-1992, פחת עד מאוד מספר הבקשות לפטור מדמי הסכמה עקב מצוקה חקלאית, וכיום לא מונחת על שולחן המינהל כל בקשה כזאת. לכן אין כיום צורך בהחלטת מועצה, ואם תוגשנה בקשות ספורות, יש להניח כי הן תמצאנה את פתרונן באמצעות ועדת הערר. 
אני רואה שהוא לקח ברצינות את העניין. 
אני רואה תמיד את הופעתי כאן כעזרה לחברי הכנסת - לא רק לשאלה, אלא גם להופעה. אני מכבד זאת מאוד. 
רגע, לפי מה שקיבלתי היום, כרגע לא מונחת שם שום בקשה. 
אם יש לך הצעה מיוחדת, אם אתה רואה מקרה שמונח שם והוא לא מטופל, הוא אבד בין כל אלפי הדפים שם - תסב את תשומת לבי לכך מייד. 
האמן לי, הם לא חיים שם חיים כל כך קלים, לא שאני לא מבקר את הדברים שהם עושים, אך אם אתה גילית משהו שטרם גיליתי, אנא תעביר זאת אלי. 
 2-1. מינהל מקרקעי ישראל העמיד לרשות המועצה האזורית חבל מודיעין שטח של 115 דונם לצורך סילוק פסולת מוצקה. המינהל גובה מהרשות המקומית דמי חכירה שנתיים בגובה של %5 מערך הקרקע, הואיל והרשות עצמה רואה באתר מיזם כלכלי, והיא מפעילה את האתר באמצעות זכיין. ההסדר היה שונה אילו היה מדובר באתר לסילוק פסולת שאינו מופעל על בסיס כלכלי. 
 (ראה תשובתי על שאילתא מס' 1328, לעיל.) 
 3-1. אזור התעשייה ברמת-חובב התפתח בשנים האחרונות באופן מואץ, ואולם פיתוח זה לא תואם מבעוד מועד עם נציבות המים על מנת לאפשר אספקת מים כנדרש. לאחרונה אושר ל"מקורות" לבצע את הנחת קו המים ברמת-חובב, קו שאורכו 11 ק"מ וקוטרו 16 אינץ'. מפעל זה אמור להסתיים בתחילת 1998. כמו כן, מתוכננת הקמתה של בריכת מים, שמשך ביצועה יהיה כעשרה חודשים לאחר העברת התשלום. 
 2-1. אין זה נכון שהסכם המים עם ירדן יגרום לייבושה של בקעת בית-שאן. 3. כמו כן, הובאו הנתונים הגיאו-אקלימיים בחשבון באופן שמבטיח את חלקה של ישראל במים. 
 בתכנון מחלף-מוצא הובא בית-מקלף בחשבון, והתכנון המפורט נעשה בהתאם לכך. מכאן שאין כוונה לפגוע בבית. בזמן תכנון פרויקטים, כמו גם בפרויקט מחלף-מוצא, אנו מתאמים עם כל הרשויות, שיש להן נגיעה לעניין, בין היתר, עם הרשות לשימור אתרים. 
1. בסך הכול מופעלות 14 רכבות בשבוע אל באר-שבע וממנה. זמן נסיעת הרכבת מבאר-שבע לתל-אביב ולהיפך, כיום, הינו כשעה וחצי. הרכבת העמוסה ביותר בקו זה הינה ביום א', וביום זה מופעלות שתי רכבות נוספות כתגבור. מספר הנוסעים בחודש יוני 1997 בקו באר-שבע-תל-אביב הגיע ל-11,443; %45 מתוכם - חיילים. 2. רכבת ישראל מכינה תוכנית להעלאת קיבולת המסילה בקו תל-אביב-באר-שבע, בעיקר בשל בעיות בטיחות, כדי לאפשר רכבת נוסעים אחת לשעה - בכל כיוון - וכן לשיפור התוואי, במטרה להעלות את מהירות הנסיעה עד ל-200 קמ"ש. 3. אשר לשילוב יזמים פרטיים בפיתוח תשתית מסילות רכבת - הנושא נמצא בעבודת מטה מתקדמת. 
לצערי, קרן היסוד נסוגה ממה שאמרה. אנחנו רואים כמשימה חשובה ביותר להרחיב את תנועת הרכבות לבאר-שבע, ואנחנו בוחנים דרך כזו ודרך אחרת, אבל אני משוכנע שתהיינה יותר רכבות בקו הזה ומהירות נסיעתן תהיה רבה יותר. 
 3-1. הגשר שבו מדובר אינו באחריות או באחזקת מע"צ. זה כעשר שנים הגשר באחריות מלאה של עיריית יבנה, כמו גם כבישי גישה אחרים שהועברו בעבר לאחריות הרשות המקומית - לרבות תקצוב משרד הפנים לרשויות, בהתאם. אף שהגשר איננו באחריות מע"צ, החליטה מע"צ להיענות, לפנים משורת הדין, לפניית ראש עיריית יבנה, והיא תממן את הפעילות ההכרחית והמיידית לעבודות תחזוקה של הגשר. 
בדואים ממשפח אל-נסארה בכסייפה מקבלים אספקת מים ממערכת המים ביישוב, לשביעות רצונם. בקשתם של בדואים הנמצאים באזורים המרוחקים מן היישוב לחיבור למים תידון בהקדם, לאחר שאלו יפנו בנוהל המקובל למינהלה לקידום הבדואים. אני רוצה להוסיף, שאחרי שקרה המקרה הקשה - ביקרתי שם מייד אחרי האסון הכבד שפקד את המקום, ובמסגרת הסיוע הוריתי מיידית להעמיד לרשותם של הבדואים שם חיבור למים; הוריתי לחבר את האזור שנפגע למים, כדי לוודא שיש שם מים, אף-על-פי שהקהילה שיושבת שם עומדת להיכנס מרצונה החופשי ליישוב חורה, שהפך, דרך אגב, ליישוב יפהפה. 
חברת הכנסת הנכבדה, התייחסתי כאן לאלה הנמצאים בכסייפה. אם נשארה שם איזו משפחה, והיא, הייתי אומר, עתידה לעבור ליישוב של קבע - לפי דעתי, תנאי החיים בו בהחלט צריכים להיות מתאימים לסוף המאה ה-20. מתוך מגע עם הבדואים בנגב הייתי אומר, שאולי הזקנים והמבוגרים עדיין רוצים לגור בוואדי ולהיזכר בימים עברו, אבל כל הצעירים רוצים לעבור לתנאי חיים טובים יותר, במקומות שבהם יהיו מים. אם נשארה שם משפחה שהיא בשלבים של משא-ומתן להעברתה, לא נראה לי מוצדק להעביר לשם מים. אבל, אם במקרה מדובר במשפחה שעומדת להישאר שם, ואין לה מים, צריך למצוא לה פתרון. 
 מע"צ מסיימת את ביצוע עבודות העפר בכביש הגישה. כמו כן היא מטפלת בהעתקת קו "בזק", ובהמשך יבוצעו עבודות הסלילה. העבודה ממומנת מתקציב מע"צ - %50 - ומתקציב הקרן לבטיחות בדרכים - %50, וצפויה להסתיים בחודש פברואר 1998. 
 3-1. אין סכנת מחסור במי שתייה בישראל, ותוכניות אופרטיביות העוסקות במועד המחסור ובפתרונו נמצאות בהכנה. לא נשקלים צעדים להגבלה במי השתייה. הגבלת ההקצאה לחקלאות נשקלת מדי שנה בשנה, בהתאם לכמות המשקעים ולמצב המאגרים. 
 הרכבת הראשונה מנהרייה לתל-אביב יוצאת בשעה 05:53 ומגיעה לתל-אביב בשעה 07:57. ברכבת ישראל עורכים סקרי ביקוש בקווים השונים, על מנת לקבל מן הנוסעים משוב באשר לשינויים הנדרשים בלוח הזמנים, וזה אכן מתעדכן אחת לשנה. בסקר שנערך במהלך ספטמבר 1997 התברר, כי קיים ביקוש מועט להקדמת יציאת הרכבת הראשונה מנהרייה לתל-אביב ולאיחור יציאת הרכבת האחרונה מתל-אביב. תוצאות סקר זה יעמדו לנגד עינינו כאשר נתכנן את לוח הזמנים הבא לרכבת - באביב 1998. 
 2-1. אין, ככל הידוע לנו, תיקים שמתעכב טיפולם במינהל מקרקעי ישראל. ישיבת עסקות "עמידר" מתקיימת אחת לשבוע ומתאשרות בה עשרות רבות של עסקות. 
3-1. עיריית באר-שבע פנתה בבקשה, כי מינהל מקרקעי ישראל ירכוש את שטח הקרקע הידוע בכינויו "השוק הבדואי", ומשמעות הדבר היא הקדמת מימון של כ-3 מיליוני ש"ח. לאחר בדיקת הנושא התברר, כי בהעדר תקציב מתאים לא תוכל הרכישה להתבצע באמצעות מינהל מקרקעי ישראל. אולם הבדיקה העלתה גם, כי המגרש הינו בבעלות עיריית באר-שבע, ולכן ביכולתה לשווק את המגרש באופן עצמאי, ועל-ידי כך ובהתאם להערכות השמאי הממשלתי, תוכל עיריית באר-שבע להשיג אותם 3 מיליוני ש"ח, ואף יותר מכך. זה מגרש ששייך לעירייה. אין להם בעיה עם המגרש הזה. שיוציאו, שישווקו. זה בידם. אף אחד לא מתערב בפעולה הזאת שלהם. 
 2-1. ב-6 בנובמבר 1997 העביר משרד התשתיות הלאומיות למזכירות הממשלה הצעת החלטה להעתקת מתקני הגז מפי-גלילות. בהצעה מצוינים הסיכונים הבטיחותיים החמורים הנובעים ממתקני הגז בפי-גלילות, ומוצע תאריך יעד להעתקת מתקני הגז לאתר חלופי. 
2-1. חברת החשמל פועלת כחברה עסקית, והיא נוקטת את כל הפעילויות המקובלות בחברות עסקיות-כלכליות, במטרה לממש את יעדיה ולהעניק ללקוחותיה שירות איכותי, העומד בסטנדרדים בין-לאומיים מקובלים ונדרשים. חברת החשמל איננה מפרסמת את עצמה. פרסומי חברת החשמל מתמקדים בדרך כלל במידע שימושי, אשר אמור לסייע ללקוחות החברה, ולהקל עליהם את הקשר עמה. הדרך האחת, הטובה והנוחה להעברת מידע מסוג זה לציבור לקוחות המונה כ-2 מיליוני בתי-אב היא באמצעות אמצעי תקשורת המוניים: עיתונות, טלוויזיה, רדיו, שילוט חוצות ודיוור ישיר. לצרכים אלה מייעדת חברת החשמל את תקציב הפרסום שלה. יש לציין, כי חלק מן הפרסום נובע מתוקף חוק חובת המכרזים - פרסום המודעות הסטטוטוריות. 
 כביש מס' 31, בין ערד לתל-שוקת, שוקם לפני כשלוש שנים. במסגרת זו הורחב הכביש, הוסדרו בו השוליים, הכביש שופר מבחינה גיאומטרית והותאם למהירות נסיעה של 90 קמ"ש. ההצדק להפיכת כביש חד-מסלולי לכביש דו-מסלולי הינו נפח תנועה של 17,000 כלי רכב ליממה, ובכביש זה יש רק כ-9,000 כלי רכב ביממה. על כן, אין למע"צ בשלב זה תוכניות להרחבת הכביש. מניתוח תאונות הדרכים בכביש זה מתברר, שהן אירעו בעיקר בגלל הגורם האנושי. עם זאת, משרד התשתיות הלאומיות מתכוון לבחון יישום פתרונות במטרה לשפר את רמת בטיחות הנסיעה בכביש זה. 
כבוד היושב-ראש, כנסת נכבדה, אולי משפט אחד בקשר לנושא הפתיחה. אני לא צריך לענות על נושא ההתפרעות וסגירת הכביש. אני מניח שנושא זה יטופל כפי שצריך על-ידי השר לביטחון פנים. 
רבותי הנכבדים, חברי חברי הכנסת, הרי אני לא מתכוון להימנע ממתן מענה ברור בקשר לשאלה. אבל מאחר שהוקדם רקע, אני אומר גם כן כחבר הבית הזה: נראה לי קצת מוזר, נניח שהיתה בעיה, מייד זה מחייב להתפרע ולסגור כביש? אבל זה כבר נושא בטיפולו של השר לביטחון פנים. אני סומך עליו שהוא דואג לסדר הציבורי. כבוד היושב-ראש, כנסת נכבדה, העיר אום-אל-פחם אינה מנותקת מאספקה של מי שתייה אלא היא סובלת מתקלות בקשר לאספקת מים אלה. האחריות לתקלות אינה מוטלת על חברת "מקורות", וזו מספקת מים לעיר בצורה סדירה ועונה על כל הנדרש. אני רוצה להדגיש, אין שום מניעה ואיש לא ימנע כל כמות מי שתייה הדרושה. זה שיהיה ברור. זאת עמדתי המוצהרת וכך אני גם אוודא שזה ייעשה. האחריות מוטלת כל כולה על עיריית אום-אל-פחם, אשר עוד לפני שנה התחייבה בתוכנית-אב להתקין מתקני שאיבה שיאפשרו את אספקת המים לשכונות העיליות של העיר. הגידול באוכלוסייה והצריכה הגבוהה בחודשי הקיץ גורמים לכך שיש תקלות באספקה. ביום 7 ביולי, לפני כשבוע, התקיימה פגישה נוספת בין העירייה לבין אנשי "מקורות", ובה סוכם שהעירייה תזמין באופן מיידי תכנון וביצוע של המתקנים הדרושים. כמו-כן, כדי להתגבר על מצוקת המים, תפעיל "מקורות" שתי יחידות אספקה. אולם זהו פתרון זמני, ואין בו ערובה מפני תקלות. אני רוצה לומר, שאותן יחידות אספקה - מדובר בשני "בוסטרים" שמעלים את המים מהבריכות התחתונות לבריכה העליונה. אבל כדאי גם לדעת, שאחד מן ה"בוסטרים" האלה זה "בוסטר" רזרבי שישנו, ואם תהיה איזו תקלה שוב תהיה בעיה. לכן אני מדגיש, שהפתרון הזה שניתן הוא פתרון זמני, ואני מקווה שעיריית אום-אל-פחם תפעל בנושא הזה בהקדם. אני עצמי הוזמנתי לבקר באום-אל-פחם. אני מתכוון לבקר שם בתוך ימים, לא בתוך שבועות, ואני אראה את זה. אבל בינתיים הדברים כאן ברורים. אי-אפשר לטעות בהם. תודה. 
אדוני היושב-ראש, כנסת נכבדה, מאחר שכל פעם חוזרים לבעיית ההפגנה, אומר מה אני חושב. אני חושב כך: להפגין - כן, לסגור כביש ראשי - לא. יש הבדל בין שני הדברים. להפגין זו זכות לגיטימית, וכולם מכבדים את הזכות הזאת. לא הייתי רוצה שהתושבים יפגינו כל היום, כי הם צריכים לעשות עוד כמה דברים אחרים לביתם. אבל להפגין - כן, לסגור כבישים ראשיים - לא. הדבר הזה צריך להיות נכון לגבי כל אחד. חוק חייב להישמר על-ידי כולם - כל אזרחי המדינה. החוק חייב להישמר. לגבי השאלה ששאל סגן יושב-ראש הכנסת, חבר הכנסת שבח וייס - אני מרגיש קצת לא נוח, כי אתה נקבת בשמו של ראש הממשלה רבין, ואתה יודע את הערכתי לראש הממשלה רבין. לכן אני אומר את הדברים קצת בהסתייגות, ולא לגבי העובדות, כמובן. אני חושב, שהממשלה הנוכחית, ואני כאחד משריה, שמנו לנו למטרה לעשות כל מאמץ לסגור פער בן שנים רבות, שהיה קיים, לצערי, במידה לא קטנה ואף גדולה, בימי ממשלות העבודה, המערך, שהיו. 
אני שמח שסגן יושב-ראש הכנסת אומר, שמה שנכון - נכון. אני חוזר על זה, כי אתה מדבר ללא רמקול, ואני חושב שחשוב שהדבר הזה גם יישמע. 
מאחר שהממשלה שאני חבר בה רואה לנגד עיניה ושמה לעצמה למטרה לקדם את הנושא ולנסות להשוות - וזה לא פשוט, כי יש כאן פיגור של הרבה שנים - אני חושב שהממשלה הנוכחית אכן נוקטת דרך נכונה. אני עצמי, בשיחותי עם ראשי רשויות יהודיות ולא יהודיות כאחת, אמרתי להם שכל פנייה נבחנת אצלי עניינית. אני לא שם פה כלל איזה קו מבדיל. אני מקווה, שהנושא הזה יהיה אחת מנקודות המבחן כאשר אסיים את תפקידי הנוכחי, לכשתסיים הממשלה הזאת את כהונתה בעוד שלוש שנים וחצי. 
רבותי, למה לכם לבנות על זה? לא כדאי. הרי הבחירות בארץ נערכות אחת לארבע שנים. הפעם התברכנו כנראה עוד בחצי שנה, כך נדמה לי. לגבי השאלה המעניינת שהיתה כאן, קרי: מה היה קורה בעפולה או בחדרה אם לא היו מים - ראשית, אני רוצה להדגיש שוב, שלא היה מצב שלא היו מים באופן כללי. יש שם בעיה. אני רוצה לתת את התשובה על השאלה מה היה קורה. היה קורה דבר פשוט. ראש העיר עפולה הוא ראש עיר מצוין, וראש העיר חדרה הוא ראש עיר מצוין - אם לא היתה אספקת מים, שסיבתה אי-מילוי תפקיד העירייה, כפי שהיא היתה צריכה לעשות כאן, היה קורה דבר פשוט: אותו ראש עיר פשוט לא היה נבחר יותר. זו התשובה. אין לי תשובה אחרת. מה היה קורה? תושבי העיר לא היו בוחרים פעם נוספת בראשי הערים. במקרה הם ראשי ערים מצוינים, ואולי זו הסיבה מדוע לא קורה להם דבר כזה. 
רבותי, אני מסביר לכם. על המפגינים כבר עניתי. אני לא נגד הפגנות. אני נגד סגירת צירים ראשיים וכן הלאה. 
אדוני היושב-ראש, אני רוצה להדגיש עוד הפעם, שהמדיניות של הממשלה ושלי באופן מוגדר ואף מוצהר היא, שבכל מה שנוגע לכמויות מים והבאת המים אל פתח העיר - כל מה שהממשלה צריכה לעשות, היא תעשה. זה אמור לא רק לגבי אום-אל-פחם, כי אולי תהיה גם בעיה נוספת. אני מודיע לכם, שהדברים האלה ייעשו ללא שום הבדלי גישה, אם זו אוכלוסייה כזאת או אוכלוסייה אחרת. זאת הגישה שלי בעניין הזה. אני מודה לכם. 
אדוני היושב-ראש, כנסת נכבדה, אכן, סכסוך ממושך בין מע"צ לבין המוסד "ורה סלומונס" מעכב את פתיחת מחלף רעננה-דרום. בשל התנגדותו של המוסד לתוכנית המיתאר, כפי שאושרה על-ידי שר הפנים, נמנע המשך העבודות, ופתיחתו של המחלף לציבור הרחב מעוכבת. לאחר משא-ומתן ממושך, הגיעו הצדדים ליישוב המחלוקות ההנדסיות, ומע"צ תשקיע במחלף מיליון וחצי שקל נוספים, מעבר למה שנדרש בתוכנית המיתאר. ואולם, עדיין יש תביעה של המוסד לפיצוי בסך 8 מיליוני ש"ח בגין הוצאות משפטיות ואחרות שנגרמו לו אגב מלחמתו על המחלף. סוגיה זו קבועה לדיון בבית-המשפט ליום 25 במרס 1997, וכולי תקווה כי בית-המשפט ישכיל למצוא דרך שתאפשר, למרות המחלוקת, פתיחה מיידית של המחלף לרווחתם של תושבי כפר-סבא וסביבתה. 
אשיב לשני חברי הכנסת הראשונים ששאלו יחד. אם לא תהיה החלטה שתאפשר את פתיחת הכביש, אנחנו נבדוק כל דרך אפשרית, שתהיה תקינה מבחינת החוק, כדי להקל, אם על-ידי פתיחה חלקית ואם על-ידי פעולה נרחבת יותר. אבל אנחנו מוכרחים להמתין את הימים האלה לקבלת החלטת בית-המשפט. הפעולה תהיה כחוק. לגבי שאלתו של חבר הכנסת שלום שמחון - אתה מתכוון למגרשים שליד המחלף או בכלל? 
טוב, אבל חבר מושב שואל, וכאחד שנולד במושב אני עונה. אני מציע שתמתין ממש ימים ספורים. עומדת להתפרסם הטבלה ותראה שההבדל הוא קטן כל כך. הפעולה לשינוי העניין, זאת אומרת לדחייה נוספת, יש בה לדעתי גם אי-תקינות מסוימת מבחינת מינהל תקין. תיווכח שפשוט התיקון הוא שולי. אני חושב שהחשש כאן הוא גדול בהרבה ממה שאנחנו רואים כרגע. לכן, בגלל הדאגה הזאת, שאני מבחין בה, ביקשתי לפרסם מודעה. אני מעריך שממש בתוך יום-יומיים היא אכן תפורסם, ובה יהיו המחירים הקודמים והמחירים החדשים. אז יתברר שזה פשוט דבר מאוד מצומצם. מוכרחים להקפיד גם על מינהל תקין. קבעו מועד, ונדמה לי שזה מועד שכבר היתה לו הארכה פעם. יש גבול למה שאפשר לקחת. אם הייתי מבחין שיש שם באמת שינוי דרסטי, האמן לי שהייתי מנסה למצוא כל דרך, כמובן בהתאם לחוק, שתאפשר דחייה מסוימת. אבל אחרי שתעיין - אני חושב שהדאגה תיפול. 
 עניין תשלום אגרת הביוב הוחלט עוד בתקופת הממשלה הקודמת, והיה אמור ליצור קרן שתממן את פיתוח תשתית הביוב. בפועל הולידה החלטה זו בעיות ביכולת השיווק של מגרשים. הנושא ידוע, והוא מטופל בימים אלה מול משרד האוצר במטרה למצוא הסדר מניח את הדעת, וזאת במסגרת מאמצי לסייע לקידום תנאי החיים של האוכלוסייה הבדואית. 
 3-1. כביש 423 מופיע בתוכנית מיתאר ארצית, על כן מדובר בכביש ארצי ולא עירוני, והאחריות לסלילתו מוטלת על מע"צ. הכביש אמור להסיט את התנועה הבין-עירונית הנדחקת לרחובותיה של רחובות, ומכאן חשיבותו הלאומית. תוואי הכביש אושר על-ידי מוסדות התכנון, והוא מצוי כבר עתה בביצוע. בקטע הכביש העובר בתחום רחובות אמור הכביש להיסלל במקביל לקו 400/161 של חברת החשמל. 
 בעבור התקנות ביוב יש צורך לשלם, והשאלה היא רק כמה ומתי יש לדרוש תשלום זה. ההחלטה לדרוש תשלום זה מראש, כתנאי להנפקת היתרי בנייה, יצרה בעיות בקצב שיווק המגרשים לבנייה לאוכלוסייה הבדואית, והנושא מטופל בימים אלה על-ידי משרדי במטרה למצוא פתרון מניח את הדעת. 
 4-1. תעריפי המים ברשויות המקומיות נקבעים על-ידי שר הפנים, בהסכמת שר האוצר ובאישור ועדת הכספים של הכנסת. לשר התשתיות הלאומיות אין כל קשר לקביעת התעריפים בתחום זה. למיטב ידיעתי, כל השירותים הציבוריים ומוסדות הציבור בתחומי הרשויות המקומיות מחויבים בתעריף זהה, העומד כיום על 3.55 ש"ח למ"ק. 
2-1. במסגרת תוכנית מיתאר לפיתוח רשת מסילות הברזל בחנה רשות הנמלים והרכבות גם תוואים חלופיים למסילה באזור נצרת, במטרה לאפשר בעתיד הפעלת שירותי רכבת לנצרת וסביבתה. מדובר בבחינה ראשונית בלבד, ושאלת הפקעת מקרקעין אינה מצויה על סדר-היום. מדובר בסך הכול בבחינה, ואינני בטוח אם אנחנו נהיה עוד בכנסת כשהנושא הזה יבוא לידי מימוש. זו ממש בדיקה ראשונית. זה איננו דבר מהדברים העומדים כרגע על הפרק. אני מציע להתייחס לזה בצורה הזאת. 
אשיב לשני חברי הכנסת הנכבדים. אולי הדבר הטוב ביותר יהיה אם פשוט אזמין את ראש המועצה. האם זה רק בריינה או שזה גם במשהד? 
בסדר. אני בקשר אתם ואני חושב שהדבר הטוב יהיה שאזמין אותם, הם יבואו אלי, ואז נשב על המפות ונבהיר את הדברים. אני בהחלט עושה כל מאמץ שהפגיעה תהיה מינימלית. אני מכיר את בעיית הקרקעות שקיימת שם. יש לנו עניין מיוחד שדברים ייעשו בהסכמה וברוח טובה. בהחלט אשמח לפגוש אותם ולדבר אתם. 
2-1. התקלה חלה בצינור ראשי של חברת "מקורות". על מנת לאפשר טיפול שיביא לתיקון הצינור, היה הכרח לסגור את שני המגופים. צינורות מתפוצצים לעתים ומתגלות בהם תקלות. הדרך המתאימה למניעת סבל מן האזרחים עקב סגירת מים היא התקנת איגום מתאים ברשות המקומית. 
בשאלתך כרכת שני נושאים: אחד קשור במשרדי והשני - כבר עניתי שזה לא קורה לעתים קרובות. הסוגיה השנייה שהעלית היא מצב צנרת המים ביישוב עצמו. התחום הזה איננו באחריותי. לא שהבעיה איננה קיימת; היא קיימת, אבל לגביה צריך לפנות למשרד אחר, המופקד על הסוגיה הזאת, ובהחלט יש לנו בעיה קשה בהרבה יישובים, שמערכת הצינורות הפנימית בתוך היישוב עתיקת יומין, נוזלת. יש מקומות שמאבדים %20 מהמים, גם יותר, גם %30; זאת אחת הבעיות הקשות שיש ביישובים. הטיפול במסגרת אחרת. אם תרצה לשוחח על זה ויש לך הצעות - אשמח תמיד לראות אותך ולשמוע אותן. 
2-1. עבודות ההרחבה למסלול נוסף בקטע זה טרם הסתיימו ועקב כך הנסיעה באזור זה כרוכה במעבר משני נתיבים לנתיב אחד. על כן טרם הוסר השלט המגביל את מהירות הנסיעה ל-60 קמ"ש. מכל מקום, הצבת תמרורי תנועה אינה נתונה לסמכות משרד התשתיות הלאומיות. לפי השאילתות, הייתי שמח לקבל את כל הנושאים שהופנו אלי והם לא בסמכותי, אבל ודאי שזה לא יכול להיות מוחלט כאן. 
אני מודה על הערתך. אנחנו נבחן זאת מייד. אם יש אפשרות להחיש - נחיש, אבל כנראה אתה גר קרוב מדי. לי לוקח לנסוע מהנגב לירושלים 55 דקות. אני נוסע בדרך נפלאה, דרך עמק האלה, עובר על-יד העיר ביתר, עוקף-חוסאן, נהנה מהמנהרות היפהפיות שנבנו שם, ובתוך 55 דקות אני מגיע לירושלים. אבל זה, כמובן, לא שייך לעניין - - - 
אני לא רוצה להגיד בכמה זמן ניתן להגיע מהנגב לתל-אביב, אבל נראה שבראש-העין התנועה צפופה. אולי צריך לעבור לגור במקומות יותר מרוחקים כדי להגיע יותר מהר? בכל מקרה בעניין קטע הכביש שנמצא בתיקון - אני אבדוק זאת עוד היום עם מנהל מע"צ, ובקשתך תכובד. 
אדוני היושב-ראש, כנסת נכבדה, מציעי החוק כותבים בדברי ההסבר, כי מינהל מקרקעי ישראל פועל כחברה למטרות רווח ומבטל מכרזים כאשר המחיר יורד ואינו תואם את ציפיותיו. על-ידי כך מסכל המינהל את מדיניות הממשלה המכוונת להוזיל את מחירי הקרקעות והדיור. רבותי חברי הכנסת, קודם כול העובדות: בשנת 1995 פרסם המינהל 218 מכרזים, ובשנת 1996 - 243 מכרזים. אכן בחלק קטן מן המקרים בוטלו מכרזים, כשהסיבות העיקריות לכך היו, שלא הוגשה כל הצעה, או כאשר הצעות שהוגשו נקבו במחיר הנופל מפחות ממחצית הערכת השמאי. צאו וחשבו, הרי השמאי הממשלתי איננו חשוד כמי שמגזים בהערכותיו. נהפוך הוא, יש לא מעט טענות כי הערכותיו נופלות ממחיר השוק. והנה באותם מקרים שבהם נפסלו הצעות מטעמי מחיר לא הגיעו ההצעות הגבוהות אפילו למחצית הערכת השמאי. יש מקרים קשים עוד הרבה יותר. יש מקרים במכרז, שזה יכול לגרום להפרש - ונתתי את הדוגמאות האלה בתשובה על שאילתא כאן לפני כשבועיים - ולעתים זה בעסקה אחת או במכרז אחד, וההערכה נמוכה ממחיר השמאי ב-100 מיליון ש"ח או 150 מיליון ש"ח. כאן לא מדובר בסכומים קטנים. אבל, אני מייד אגיע גם לדעתי לגבי השאלה איך צריך לטפל בנושא הזה. אינני יודע בדיוק מה היתה הסיבה להצעות נמוכות כל כך. ייתכן כי הדבר נובע מקשיי אשראי שמציבים הבנקים. אולם חשוב להדגיש, כי על מינהל מקרקעי ישראל מוטלת חובת נאמנות לנהל כדבעי את אדמות המדינה, וחובה זו כוללת, בין היתר, את שיווקם של מקרקעין אלה במחיר ראוי. אולי אביא ואצטט בפניכם דברים שאמר הנשיא לשעבר של בית-המשפט העליון, כבוד השופט שמגר, בבג"ץ 81/85, חסיד נגד מינהל מקרקעי ישראל: "- - - כפי שהעותר לא היה מוכר רכושו בלי לבדוק מחירו בשוק, כך גם אין חובה על הציבור להעביר את רכוש הכלל לידיים פרטיות בלי לבדוק בדוק היטב אם הדבר נעשה במחיר ראוי. אין לאף גורם זכות מוקנית לזכות ברכוש הציבור, ובוודאי לא במחיר נמוך מערכו - - -". יש לי גם ספקות האם זה אכן יוזיל את מחירי הדיור. יש לי ספקות. הרוכשים תמיד ישלמו את מחיר השוק, כי מה שיכול להוזיל הוא ללא ספק היצע מוגבר של דירות. הדוגמאות שחבר הכנסת שטרן נתן כאן קשות לי במיוחד, כי אחת עוסקת בבאר-שבע - דבר שאני לא מוכן לקבל, שתהיה שם עצירה של בנייה ולו ליום אחד - ואחרת עוסקת ביוקנעם, מקום שעוד אני בזמני, בממשלה האחרונה שהייתי בה, הממשלה הקודמת, ואני גם מתכוון עכשיו, אמרתי שצריכים לחזק שם. אז המקרים האלה ייבדקו במיוחד. אבל, כללית, זה לא אומר בדיוק, שאם יימכרו המגרשים במחיר זול, ההפרש יקל על רוכשי הדירות. אבל, אני רוצה להעלות כאן היבט אחר, שבעיני הוא קשה מאוד; אני בוודאי, באופן אישי, לא הייתי מוכן לקבל אותו. ההצעה שלפנינו פסולה בעיני גם מטעם אחר: המציעים מבקשים להקנות לשר, לכל שר שיהיה, את הסמכות להכריע אם מכרז פלוני יבוטל בשל הצעות נמוכות אם לאו. לא ידוע לי כי לפי חוק חובת מכרזים ותקנותיו הוקנתה לשר כלשהו סמכות להתערב בענייני מכרזים. אני חושב, שהתקדים שמבקשים המציעים ליצור הוא, עם כל הכבוד, בלתי רצוי, אם לנקוט לשון המעטה. יש להשאיר את ההחלטות בעניין זה למערכת המקצועית ולמנוע מצב שבו המערכת הפוליטית תתערב בשיקוליה. אני אומר: אני אישית, באופן אישי, לא הייתי מוכן, בשום פנים ואופן, להיות גורם פוסק ומכריע לגבי מחיר של נכס שצריך להימכר לפלוני או אלמוני. אני רואה בזה פשוט פגם בנושא הזה. 
נכון. חבר הכנסת שטרן, אני לא חושב שלא העלית בעיה רצינית. העלית בעיה שאני עצמי מתלבט בה, ומייד אומר גם איך אני רואה כרגע את הדרך שבה היא עומדת, לדעתי, לבוא על פתרונה. הנושא שהעלית הוא נושא חשוב ממדרגה ראשונה. הוא מטריד אותי תקופה ממושכת. הדבר שנכון לעשותו, והדברים נעשים בלי שום קשר להצעת החוק, הוא לבדוק את הנהלים, וכן לבדוק האם הערכות השמאי משקפות את מחיר השוק. כמו-כן אני רוצה להביא לידיעתכם, שאנחנו עומדים, עם פרסום דוח ועדת-רונן - ופשוט מדובר בזמן קצר ביותר - להציע הצעה שתיתן תשובה על הסוגיה שהועלתה. הדברים האלה אכן נעשים, ואני מציע לחברי הכנסת לבחור באחת מן השתיים: או לוותר על הצעת החוק, או להמתין זמן קצר. ייתכן שההצעה החדשה, שכרגע מגובשת ותוצג בתוך זמן קצר, תשביע את רצונם של מגישי ההצעה. על כל פנים, עמדת הממשלה היא, שהממשלה מתנגדת להצעת החוק כפי שהיא הוגשה. תודה. 
אדוני היושב-ראש, אני מודה שיש כאן איזו בעיה. אני הבאתי כאן את תשובת הממשלה מוועדת שרים לענייני חקיקה. זה לא עניין של דעתי האישית בסוגיה הזאת. דעתי האישית לא חשובה כרגע, כי אני מייצג כאן את הממשלה. עכשיו התברר לי שהנהלת הקואליציה החליטה לתמוך. 
כבוד היושב-ראש, כנסת נכבדה, הצעת חוק הרכבות ומסילות הברזל, התשנ"ח-1998, המונחת לפניכם, כוללת קודם כול שינוי מבני המוציא מידיה של הרשות את הטיפול בענייני הרכבת ומחזיר אותה לתפקידה המקורי כרשות נמלים בלבד. באותו הינף יוצרת הצעת החוק משטר חדש בענף הרכבות, משטר של רישוי שאעמוד עליו בהמשך דברי. תכליתו של ההסדר החדש מובאת בסעיף 1 להצעת החוק. אני מצטט: מטרותיו של חוק זה הן להביא לפיתוח רשת מסילות הברזל והרכבות ולקדם את התעבורה המסילתית כאמצעי תחבורה משלים ויעיל להסעת נוסעים ולהובלת מטענים באמצעות חברות שיכול שיהיו ממשלתיות. על-פי ההצעה, פעילות מסילתית, דהיינו פעילות הנוגעת לתשתית ופעילות רכבתית הנוגעת להעלאת שירותי הובלה והסעה, יהיו טעונות אישור מאת השר. הרשיון יקבע את תקופת תוקפו ואת הקווים או המקטעים שהוא חל עליו. בדרך כלל יינתן רשיון על-פי מכרז, ואולם רשאית הממשלה לאשר במקרים מיוחדים כי הרשיון יינתן על-פי הליך בחירה אחר. השר רשאי להעניק ללא מכרז רשיון לחברה ממשלתית. בבואו לתת רשיון ולקבוע את תנאיו, ישקול השר כמה שיקולים, ובהם מדיניות הממשלה בתחום התעבורה והתעבורה המסילתית, ואת תרומת הרשיון לתחרותיות בתחום המסילות והשימוש באמצעי תחבורה זה. הצעת החוק כוללת גם הוראות המגדירות את הסמכות לבטל רשיון, לשנות את תנאיו ולהטיל פיקוח על רכישת השליטה והעברת השליטה בתאגיד המחזיק ברשיון. כל אלה נגזרים מאופיו של אמצעי תחבורה זה ומתפיסת הרישוי החלה עליו בתחום זה. במטרה לפקח על בעלי הרשיונות ולתאם ביניהם, באותם תחומים המחייבים תיאום, מוצע למנות מנהל לענייני הרכבות ומסילות הברזל. המנהל יפקח גם על הבטיחות בתעבורה המסילתית. כבוד היושב-ראש, הצעת החוק כוללת תיקון עקיף לחוק רשות הנמלים והרכבות, אשר מתחייב, כפי שהזכרתי, מהוצאת ענייני הרכבות מתחום סמכותה ואחריותה. מדובר לא רק בתיקונים פורמליים של החוק, אלא בטיפול בכמה נושאים מהותיים, כמו העברה ללא תמורה למדינה של הנכסים הרכבתיים שבבעלותה, או החזקתה של הרשות, וכן התייחסות לעניין תביעות התלויות ועומדות בבית-המשפט, או כאלה שתוגשנה לאחר יום התחילה. עוד נקודה אחת אזכיר בעניין החוק, והיא חלוקת סמכויות בין שרים. מוצע, כי שר התשתיות הלאומיות יהיה השר הממונה על ביצוע החוק, למעט בעניינים הנוגעים למערכת ההסעה ההמונית בגוש-דן ומטרופולין ירושלים, חיפה ובאר-שבע, שעליהם יהיה מופקד מבחינת החוק שר התחבורה. חברי הכנסת, ודאי שמתם לב שחברת רכבת ישראל, חברה ממשלתית שכבר הקימונו, אינה נזכרת בשמה בהצעת החוק, אף שברור כי היא תהיה אותו בעל רשיון שאליו יועברו העובדים והנכסים הרכבתיים. הניסיון המשפטי המצטבר הביא למסקנה, כי עדיף שלא לאזכר את החברה ולתת לה מעמד בחוק. עם זאת ברור, כי חברה זו תשמש לפחות בעתיד הנראה לעין חוט שדרה של התעבורה המסילתית, ובמקביל להליכי החקיקה בכנסת אעשה את כל הסידורים הנדרשים, לרבות הסדרים הוגנים עם העובדים, על מנת לאפשר לחברה פעולה תקינה. באותה נשימה אני מקווה, כי החוק המוצע ייצור את האווירה ואת הכלים המתאימים, שימשכו לענף הרכבות גם יזמים פרטיים, אשר יתרמו בצד הממשלה לפיתוח התעבורה המסילתית ולשיפור איכות החיים בארץ. אני מבקש את תמיכתכם בהצעת החוק. 
אתה לא מעלה בדעתך שאני אפגע בעובדים. 
לא חזקה עלינו שחבר הכנסת למד אותו? 
מכובדי היושב-ראש, לגבי הערותיו של חבר הכנסת עמיר פרץ. מתנהלים במקביל מגעים עם נציגי העובדים בהסתדרות. אני רוצה להביא לידיעתך, שמחר יהיה עוד מפגש כזה במטרה לגבש הסכם, כך שהדברים שהזכרת מובנים מאליהם. לא תהיה פגיעה בעובדים, לא אאפשר זאת. לדעתי, פיתוח רשת רכבות רק ישפר את מצב העובדים. אולי הושפעת ממה שמופיע בהצעת חוק הרכבות ומסילת הברזל: "וכן מוצע להסדיר את סמכויות הרישוי והקיפוח". זו טעות, הכוונה היא "הפיקוח". נראה שזה הודפס בטעות, ואולי זה הביא אותך להעלות את הנושא. להערותיו של חבר הכנסת גדעון עזרא. רכבת עזה-טול-כרם או אקספרס דיר-אל-בלח-קלקיליה - אלה הצעות שאני הצעתי. לצערי, פשוט אין עם מי לדבר. לו היה עם מי לדבר, היינו מקדמים את זה. אנחנו מוכנים לקשר עד רצועת-עזה, וזאת בתנאי שהם ימשיכו את המסילה. היתה להם מסילה גם באזור התעשייה שלהם שנבנה, גם אפשרות להתחבר לנמל אשדוד, וגם לנסוע ברכבת מיוחדת שלהם. יש גם הצעה של חברה זרה שמוכנה לעשות זאת. אתה הרי בעל קשרים מיוחדים. להערותיו של חבר הכנסת עוזי לנדאו. הרכבות לא יכולות לפתור את בעיית כביש חוצה-ישראל. אין לנו אפשרות להוביל יותר תנועה בכלי רכב דרך גוש-דן. הייתי ביפן עכשיו - הם בונים קומה שנייה. יכול להיות שזה יהיה פתרון בעתיד. אבל הם עובדים מהר מאוד, במחיר זול. הם עשו עכשיו קו כזה של 50 קילומטרים בשנה וחצי. אבל לנו אין כרגע שום תשובה אחרת. אין לזה שום קשר לצורך לפתח את התחבורה הרכבתית. אני מקווה שנוכל לעשות ושאכן יהיו לכך אמצעים. כבר עשינו את כל הניסויים. נסיעה מבאר-שבע לתל-אביב תארך בין 45 ל-48 דקות. בירושלים אני מנהל כרגע מאבק על הנושא הזה - לעשות שם את השיפורים הדרושים. הנסיעה תארך כ-40 דקות. בעניין חיפה אנחנו משלימים כרגע את הקטע האחרון, כדי שהיא תהיה דו-מסילתית, וגם הזמן יצטמצם בהתאם, וזו תהיה הקלה גדולה. בכוונתנו לעשות מאמץ גדול. הערותיכם נרשמו וכולן תובאנה בחשבון. אני מודה מאוד. אני מבקש להעביר את הצעת החוק לוועדת הכלכלה. 
אדוני היושב-ראש, כנסת נכבדה, לצערנו, פקדה אותנו השנה בצורת קשה מאין כמותה, בצורת כזו לא פקדה אותנו זה עשרות שנים. הנסיבות האקלימיות שפקדונו כופות עלינו נקיטת אמצעי חירום המתחייבים מהאחריות שמטיל עלינו ניהול משק המים של ישראל ואספקה נאותה של צורכי האוכלוסייה. כדי לעמוד באלה, אין לנו מנוס אלא לקצץ קיצוץ כואב בהקצאת המים לחקלאות, והצעת החוק שאני מניח על שולחן הכנסת מבקשת את אישורכם להחיל על החקלאות קיצוץ בשיעור ממוצע של %40. שיעור הקיצוץ יהיה שונה בענפי חקלאות חד-שנתיים ורב-שנתיים. קיצוץ כזה פוגע פגיעה קשה בהכנסותיו של המגזר החקלאי, אך, כאמור, הקיצוץ הוא הכרח הנגזר מהמשבר האקלימי. יתר על כן, בפעם האחרונה ננקט צעד מכאיב כל כך בשנת 1991, וזאת בעקבות מחזור שחון בן שלוש שנים; אז קוצצה ההקצאה לחקלאות ב=%50. אי-לכך, שומה עלינו לצפות אולי, ונקווה שלא, למחזור שחון נוסף, ועל כן אין מנוס מנקיטת אמצעי חירום. כיוון שעונת הקיץ כבר בפתח והיה ספק אם הכנסת תוכל להתכנס כדי לאשר את הצעת החוק המובאת בזה, וכיוון שהממשלה מעדיפה את חקיקת הכנסת על-פני תקנות לשעת-חירום, החליטה הממשלה על מהלך משולב והתקינה ביום א' האחרון תקנות לשעת-חירום זהות בתוכנן ובלשונן להצעת החוק. נוסף על התקנות שאני מבקש להתקינן הטילה הממשלה על ועדה, בראשות מנכ"ל משרד ראש הממשלה, להכין הצעה בדבר האופן וההיקף של הפיצויים שיינתנו לחקלאים שמכסתם נגרעה. על אף המצב העגום אני מבקש להיות איש בשורה ולהודיע לכנסת, כי הממשלה החליטה לפני כחודש להטיל על נציב המים להכין מסמכי מכרז להקמת מתקן התפלה. אין צורך להדגיש, כי בתנאיה הגיאו-אקלימיים של ישראל ובנסיבות הגיאו-פוליטיות שבהן היא נתונה ופועלת, זו אכן בשורה. אדוני היושב-ראש, הוזעקתי הנה ממש מדיון עם אחת החברות, שהגישה אחת מההצעות, כי מדובר כאן בפעולה של הסקטור הפרטי. מדובר בחברה זרה שבאה פשוט לדון אתי כרגע בסוגיה הזאת. אני מבקש להצביע בעד הצעת החוק. תודה. 
האם אפשר להעביר את הצעת החוק בהיעדרי? 
נציג החברה הזרה מחכה לי. חבר הכנסת אלון, האם אתה לא תראה פגיעה בכך שאלך? 
אני מתנצל בפני היושב-ראש. 
מערת-המכפלה זו לא ארץ-ישראל נטו? 
אדוני היושב-ראש, כנסת נכבדה, מתיישבי בקעת-הירדן, היו ימים בארץ שהקמת יישוב חדש היתה מעוררת התרגשות, מרעידה לבבות, מקצה הארץ ועד קצה. מתנדבים התמודדו על הזכות לקחת חלק בעלייה על הקרקע, בהשתתפות בשמירה, בעזרה בעבודה. חגיגת 30 שנה להקמת אזור מיושב בוודאי היתה חג לאומי, כפי שצריך להיות. "פנינו אל השמש העולה, עינינו שוב פונות מזרחה", היינו שרים כנערים, כשעינינו מצועפות חלום, חדורי אמונה אין קץ. "זה היה בעבר", אומרים לנו עכשיו, לעתים בביטול, "זה עולם אחר", עולם של היי-טק, של פיננסים, של הפרטות. מה אתה מתפעל מ-18 יישובים חקלאיים, כ-700 בתי-אב? ואינני כולל את חבל מגילות שגם בו חמישה יישובים, ועוד מתקנים בעלי חשיבות רבה, שמייצרים בהיקף של כ-60 מיליון דולר בשנה. זה פחות ממפעל מצליח אחד, "זה עשירית מהפרטה אחת", הם אומרים. זה נכון, טוב שיש לנו מוחות מעולים, טוב שהתעשייה מתפתחת וצריך לעשות כל מאמץ להרחיבה. אני מאמין שממשלות ישראל ימשיכו בפיתוח התעשייה עוד שנים רבות. אבל מפעל תעשייתי, מוצלח ככל שיהיה, אינו מחזיק גבול, אינו שומר שטח חיוני בידינו. לכל אחד תפקיד חיוני משלו. 18 היישובים החקלאיים פלוס יישוב קהילתי אחד, מעלה-אפרים, ועוד חמישה יישובים והיאחזויות ומתקנים נוספים בחבל מגילות הם אלה שמחזיקים היום את אזור הביטחון המזרחי של ישראל. כמו חניתה ומטולה בצפון, נווה-אטי"ב, מרום-גולן ואלוני-הבשן בגולן, כך מחולה, שדמות-מחולה, חמדת, רועי, בקעות, חמרה, מכורה וגיתית. כך גם ארגמן, על שמם של לוחמי גיבורי ארץ המרדפים, אריק רגב וגד מנלה, זיכרונם לברכה, משואה ויפית, פצאל ותומר, גלגל ונתיב-הגדוד - על שם הגדודים העבריים במלחמת העולם הראשונה - נערן, ייט"ב - על שמו של יצחק טבנקין - בשמת-נערן, נעמה, בית-הערבה - שהוקמה לראשונה עוד בשנות ה-40 ופונתה עם הכיבוש הירדני - אלמוג, מצפה-שלם, קליה, ורד-יריחו. כל אלה שומרים על גבולות המולדת. צבא מטבעו הוא נייד, צבא בא והולך. היושבים שם בבקעה הם אלה שנותנים לנו קביעות, שמאפשרים לנו להמשיך ולהחזיק באזור חיוני עכשיו ולתמיד. הידיים המיובלות, הפנים צרובות השמש, השפתיים המבוקעות מלהט הבקעה הן הערובה לכך. יש בבקעת-הירדן שכיות חמדה של עבר והוווה, בוודאי של עתיד. שם, מעט צפונה, מצוי היישוב הקדום ביותר בארץ-ישראל. שם חצה יהושע את הירדן, ושם בגלגל, בקצה מזרח יריחו, הקים יהושע את 12 האבנים אשר לקחו מן הירדן. חבר הכנסת הנדל, חיפשת עוד דברים? אם אינני טועה, שם גם מלו לראשונה את בני ישראל שנולדו במדבר, כי אלה שיצאו ממצרים היו נימולים. את אלה שנולדו במדבר מלו שם לראשונה. שם נמצאת יריחו, שם היו חיים יהודיים בימי בית ראשון ובימי בית שני, שם חצו במלחמת העולם הראשונה הגדודים העבריים, "קלעי המלך", גדוד 38 וגדוד 39, את הירדן. שם - מעניין כאפיזודה היסטורית, כבש מפקד פלוגה מגדוד 38, זאב ז'בוטינסקי, את מעבר אום-שורט, והגדודים העבריים המשיכו, יחד עם פרשים אוסטרלים, לא-סלט שבארץ הגלעד. שם פעלו כוחות הפלמ"ח בליל הגשרים, בפיצוץ גשר אלנבי בפיקודו של חיים בר-לב, זיכרונו לברכה, בניסיון הפיצוץ של גשר דמיה, ואחד המשתתפים יושב כאן - גנדי. לשם, לעורף הכוחות הירדניים והעירקיים תכנן יגאל אלון, הבולט והמבריק במפקדי מלחמת העצמאות, את תנועת צה"ל בשלהי מלחמת העצמאות, תוכנית שלא יצאה לפועל, כנראה לצער כולנו. אזור זה נכלל בתוכנית-אלון, או אפשר לומר אולי, יותר נכון, תוכנית גנדי-אלון. נדמה לי שאתה, גנדי, אם אינני טועה, היית זה שעיבד את התוכנית הזאת לראשונה, כזכור לי מאותם ימים, כאזור חיץ חיוני בין הריכוז הפלסטיני הגדול שעל גב ההר לנהר הירדן; ואזור זה הוא אזור הביטחון החיוני, המזרחי של ישראל, שישתרע בעתיד מנהר הירדן ומערבה ברוחב של כ-20 קילומטר ומים-המלח ומערבה ברוחב של 10 עד 15 קילומטרים. אזור זה היה לארץ המרדפים באחת המערכות הקשות של המאבק בטרור, שם באו לידי ביטוי מלא רוח הלחימה וערכי הלחימה של צה"ל. אבל מעבר לכל זה מתיישבי בקעת-הירדן, שחלקם יושב כאן ביציע, הפכו שטח זה לאחד מפלאי החקלאות בעולם כולו. עד מלחמת ששת הימים דמה האזור, במידה רבה, לתיאורו של הקולונל ווייול, שהיה אחר כך אחד הגנרלים והמפקדים הבריטים הידועים במלחמת העולם השנייה, אחד מקציניו של אלנבי במלחמת העולם הראשונה, שנתבקש על-ידו, לקראת חציית הירדן, לתאר את השטח, והוא כתב וסיכם במשפט יבש והחלטי: "באזור זה אין אפשרות קיום עצמאי ללא אספקה, לא לבקר, לא לסוסים ולא לבני אדם". באו מתיישבי הבקעה והוכיחו את ההיפך. אנחנו מודים לכם, ואני מרשה לעצמי להגיד, בשם כולנו - לצערי, לא רבים כל כך כאן - אנחנו מודים לכם על מה שעשיתם. על הממשלה להחליט על חיזוק הבקעה, על הגדלת מספר תושביה, על הרחבת שטחי עיבוד - זאת חייבים אנחנו לעשות, זו מחויבותנו לאנשי הבקעה ולעצמנו. בעזה חגגו אתמול. צהלה ושמחה בשומעם הדים צורמים מכאן, שהגבירו את התנגדותם למילוי חלקם בתהליך השלום. בעזה חגגו אתמול. כאן, בכנסת, אנחנו חוגגים היום 30 שנה לחידוש ההתיישבות היהודית בבקעה, ואני אומר לכם שהחגיגה הזאת תגבר. 
 2-1. בשנת 1995 מונתה על-ידי מינהל מקרקעי ישראל חברה מנהלת לתכנון ופיתוח של שטח גבעת פרדיס בגודל 540 דונם לבניית 1,500 יחידות דיור. פעילות זו נבעה מתוך ההכרה במצוקת הדיור בכפר. החברה החלה לבצע עבודות פיתוח, פריצת דרכים וקירות תומכים. עקב טענת המועצה שאין באפשרות התושבים לשלם עלויות פיתוח גבוהות הופסקו העבודות, וסוכם כי המועצה תבצע את הפיתוח בעצמה. כיום פועל מינהל מקרקעי ישראל בשיתוף עם המועצה המקומית לקידום הפיתוח והשיווק בהקדם האפשרי. 
מערכת אספקת המים בטייבה מבוססת על קידוחים מקומיים. בהתאם לתוכנית האב הנוכחית לאספקת המים של עיריית טייבה, תוספות המים מהמערכת הארצית יידרשו רק בעוד כמה שנים. בשנת 1993 הכינה נציבות המים תוכנית-אב אזורית לצורך תגבור המים לטייבה מהמערכת הארצית, ועד לתקופה האחרונה לא פנתה עיריית טייבה לנציבות המים על מנת להקדים את המועד שתוכנן. אספקת המים לטייבה תהיה אמינה יותר לאחר חיבורה למערכת הארצית. אם אני יכול לראות בשאילתא הזאת פנייה ישירה של טייבה לצורך העניין, אני גם מציע שבכל זאת תועבר מייד גם פנייה בכתב, תוכנית-האב תעודכן וטייבה תחובר למערכת הארצית בהקדם. 
במה שנוגע למשרדנו, אמרתי לך, פשוט לא פניתם. לו פנו, זה היה מחובר, אין כל בעיה. בכל מה שנוגע לרשתות מים פנימיות - אתה יודע בעצמך שזה תחום אחר - אני מבקש שתפנה את בקשתך. בכל מקרה, אני מוכן לעזור בנושא הזה, אבל מערכות מים פנימיות הן בתחום משרד ממשלתי אחר. אם תפנה ותרצה גם את התערבותי, אשמח לעזור. 
 3-1. מע"צ משמשת כרשות תמרור מקומית, ומשרד התחבורה כרשות תמרור מרכזית המאשרת את הצבת התמרורים. קיימות הנחיות שילוט משנת 1970. הנחיות אלו נמצאות כעת בעדכון, והשילוט שהוצב לאחרונה, או שילוט בשלבי תכנון, מתבצע בהתאם להנחיות החדשות, המגדירות שלטים בהירים ובולטים יותר לשם הגברת כושר ההתמצאות של הנהג בכביש. בכוונת מע"צ להחליף את כל השלטים הישנים שאינם עומדים בהגדרות ובהנחיות החדשות, וכבר הוחלפו מאות שלטים במסגרת מבצע "שלט תקין". החלפת השלטים נעשית על-פי הצורך, תוך קביעת סדרי עדיפויות, בהתאם למגבלות התקציב. בכבישים המהירים, הראשיים ובמחלפים הנהיגה מע"צ את שיטת השילוט על גבי גשרי שילוט הנושאים שלטי ענק בולטים במיוחד. 
 3-1. מע"צ עורכת פגישות עבודה מסודרות עם ראשי הרשויות הדרוזיות. מדי שנה מוגשת על-ידי מע"צ תוכנית עבודה מפורטת להשקעות במגזר הדרוזי, על-פי סדרי עדיפויות ושיקולים מקצועיים בלבד, בתיאום עם ראשי הרשויות. בשום אופן אין מע"צ פועלת על-פי שיקולים פוליטיים הקשורים לעדה זו או אחרת. מע"צ השקיעה בכביש הגישה לבית-ג'ן סכום של 1.8 מיליון ש"ח. בנוסף, בתוכנית העבודה של מע"צ לשנה זו - התקנת תאורה בכביש. הכביש הינו כביש טוב ובטיחותי, ואין הצדקה להשקיע בו משאבים נוספים מעבר למה שמושקע. 
2-1. כיום החיבור בין טייבה לקלנסואה נעשה בכביש צר ומפותל. על-פי הבחינה של מינהל התכנון והמועצה הארצית לתכנון ולבנייה, נקבע כי על בסיס הציר הנ"ל יוכשר התוואי הקבוע של כביש 444, אשר ישרת את כל המרחב, לרבות התנועה האזורית צפונה. הדבר מחייב שינוי תוואי הכביש, על מנת לאפשר סלילתו כדו-מסלולי בפרמטרים גיאומטריים נאותים, ובלית ברירה - גלישה לשטחים הנמצאים כיום מדרום לתוואי הקיים. תיקון התוואי לגבול החלקות הוא למעשה המצב הנוכחי, ואינו אפשרי. הפתרון להליך, כמקובל, יינתן במסגרת מנגנוני הפיצוי. בעלי הזכויות ששטחיהם יופקעו יפוצו בהתאם לחוק כביש חוצה-ישראל. משרד התשתיות הלאומיות בוחן בימים אלו אפשרויות לפיצוי חלק מבעלי הזכויות בקרקע, אשר יהיו מעוניינים בכך, בקרקע חלופית במקום פיצוי כספי, וזאת בהתאם לקריטריונים שיסוכמו ויאושרו במועצת מקרקעי ישראל. כידוע, בעבר היה רק פיצוי כספי. אני משתדל ככל שניתן ובמידה שניתן להעביר את זה לפיצוי קרקעי. לא בכל מקום זה אפשרי, אבל אנחנו משתדלים כמיטב יכולתנו, וכך נהגנו גם בעניין כביש חוצה-ישראל. 
אני לא מכיר שום הוראה להעביר כביש דווקא בקרקע של קלנסואה, אבל כדי שאוכל לבדוק את זה - והמקום מוכר לי היטב - אם אתה יכול, תעביר לי במהירות את הפנייה שלכם וגם את התשובה, טוב? תודה. 
אני עונה פשוט בהמשך לעניין. אם מדובר בכביש חוצה-ישראל, אי-אפשר להזיז את התוואי. אף אחד לא קבע שזה יהיה באדמות קלנסואה, ובכלל, מגמתי הראשונית היתה להעביר את הכביש הזה - - - 
אולי אתה מוכן להקשיב בסבלנות? צא מתוך הנחה שהמקום הזה הוא כמעט מקום הולדתי, ואני מכיר את העניין הזה. אם היה מדובר בכביש חוצה-ישראל, לא ניתן לעשות כל שינוי, כי התהליך בדרכו. לגבי הכביש הזה, ביקשתי שתעביר אלי בהקדם - כדי שאוכל לבחון נקודה זאת עוד הפעם - את הפנייה ואת התשובה. 
3-1. ההחלטה אכן סופית. ההצהרות בפני בג"ץ היו נכונות לזמנן, אולם הסתבר כי עלות הפרויקט עצומה, מעל ומעבר להערכות התקציביות שנעשו בזמנן. מתוכננים פתרונות חלופיים לקליטת מי הקולחין בשטחי חקלאות קיימים באזור המרכז. כמו כן נבדקות אפשרויות לשיקום נחלים באזור המרכז על-ידי הזרמת מי הקולחין המטוהרים אליהם. 
אשר לכל הנושא הזה של טיפול במערכות מי הביוב - ראשית, ידוע לי ואני גם מאוד מצר על המים האלה הנשפכים שם לים, שאפשר היה להשתמש בהם. הרעיון שאתה מדבר עליו, של המוביל המזרחי למי ביוב, הוא פרויקט שההוצאות עליו הן עצומות, ולממשלה היום יש מחשבות אחרות ותוכניות אחרות, ולכן כרגע זאת החלטה לא לבנות את המוביל המזרחי. יכול להיות, שאם יימצא גורם פרטי שיהיה מוכן לקחת על עצמו את קניית מי הביוב, הובלתם לנגב ומכירתם, אפשר יהיה לעשות זאת. פשוט, יש לנו היום פתרונות אחרים. זה עדיין לא נותן את התשובה על הבעיות שהזכרת שם, כמו שאין עדיין תשובה ביחס לביוב של טול-כרם ואין תשובה ביחס למי הביוב של קלקיליה שזורמים, קולחים, אל נהר הירקון, נוזלים ומוצקים כאחד, כן? יש לנו תוכניות בדברים האלה, בעיות מאוד כבדות, מאוד קשות. שאלת ספציפית לגבי המוביל הזה. המוביל הזה איננו כרגע בתוכנית, אלא אם יימצאו האפשרויות שהזכרתי, אבל פתרונות אחרים בהחלט יהיו, ואני מניח שאם העניין הזה עוד יעלה או תתעניין, אני אוכל לתת לך פרטים רבים יותר, או אבקש מנציב המים שיעדכן אותך בתוכניות האלה. 
 3-1. מערכת תשתית הכבישים אכן עלולה לקרוס בשנים הקרובות. הסיבה העיקרית לכך היא מצב מתמשך של הקצאת תקציבים אשר אינה תואמת את קצב הגידול במשק התחבורה במדינת ישראל. כיום יש כ-1.6 מיליון כלי רכב על כבישי הארץ. בשנים האחרונות קצב הגידול הוא כ=%6 בשנה, בעוד קצב הגידול בסלילת הכבישים הוא כ=%3 בשנה. פער גדל והולך זה יוצר לחץ כבד על כבישי הארץ, והמשך המגמה עלול לגרום לקריסת מערכת הכבישים. לאור זאת פועל משרד התשתיות הלאומיות לפיתוח מואץ של כבישי הארץ, לרבות סלילת כביש חוצה-ישראל. במקביל, מתבצעת פעילות להאצת ההשקעה בתשתית המסילתית הקיימת, כדי להגדיל את מספר הנוסעים ברכבת ישראל. מערכת הכבישים לא תוכל להספיק ל-6 מיליוני כלי רכב, ויש לבחון פיתוח מערכות הסעה המוניות חלופיות למערכת הכבישים, כפי שנהוג במדינות מפותחות באירופה ובארצות-הברית. המספר 6 מיליוני כלי רכב אינו בטווח הנראה לעין. קיים תיאום שוטף בין המשרדים העוסקים בתחום התחבורה, וקיימת הסכמה לגבי הפתרונות החלופיים. 
 1. מינהל מקרקעי ישראל מתנגד לקבורה באום-אל-זינאת, מאחר שאין במקום יישוב קבע, ומדובר בשטח שמורת טבע וגן לאומי. נושא הקמת בית-קברות בדליית-אל-כרמל נדון בין המועצה המקומית ומינהל מקרקעי ישראל. לפני כחודש וחצי נפגש נציג המינהל עם ראש המועצה והציג בפניו כמה שטחים שמתאימים למטרה זו. עד היום לא קיבל המינהל מהמועצה נתונים לגבי מספר התושבים המוסלמים, איתורים מדויקים של שטח מבוקש או הסכמת המועצה להצעתו. המינהל אינו יכול לתכנן שטח לבית-הקברות ללא שיתוף המועצה המקומית והסכמתה. 
1. תוספת רכבת ישירה היא תוספת המשולמת על-ידי אותם נוסעים המשתמשים ברכבת ישירה שהיא רכבת בקו חיפה-תל-אביב, שבמהלך נסיעתה עוצרת, לצורך העלאת נוסעים או הורדתם, בתחנה אחת לכל היותר. התוספת הנ"ל היא תוספת של 3 ש"ח על דמי הנסיעה המשולמים בעבור נסיעה רגילה ברכבת. 2. תוספת רכבת ישירה מעוגנת בתקנה 3 לתקנות מסילות הברזל (דמי נסיעה), התשנ"ז-1997, שמועד תחילתן הינו 1 בספטמבר 1997. התוספת הנ"ל נקבעה לאור העובדה, שרכבת ישירה נוסעת בפחות זמן מרכבות אחרות, דבר המקנה יתרון גדול לנוסע. עיקרון זה מקובל מאוד בארצות שונות בעולם. 3. ביטול התוספת משמעה הנחה נוספת. כל הנחה צריכה להיות מתוקצבת, משום שהיא מהווה הפסד הכנסה ומגדילה את הסבסוד של המדינה לרכבת ישראל. שינוי כזה מצריך אישורו של משרד האוצר. 
אני מוכן לבדוק את זה עוד הפעם, אבל אתה צריך להבין, מכובדי, שעם כל המאמץ להרחבת רשת הרכבות - ברגע שנגמור את הקטע האחרון במסילה ליד בנימינה, הרכבת כולה הופכת בעצם לרכבת דו-מסילתית. יש אפשרות, וגם הנסיעה תקוצר וכן הלאה. עם כל הדברים שעושים ועם גידול מספר הנוסעים המשמעותי ברכבת, עדיין בכל מה שנוגע לנוסעים, הרכבת מסובסדת בצורה כבדה. והדבר הזה מקובל. אני מוכן שוב לבחון את המשמעות של העניין. תודה. 
 המועצה הארצית לתכנון ובנייה, בישיבתה ב-5 במאי 1998, אישרה באופן עקרוני את הצורך בהקמת יישובים בדואיים נוספים. מיקומים מדויקים עדיין לא נקבעו. יישוב על כביש דימונה: מיועד לשבט הואשלה, בקרבת מקום מגוריהם הנוכחי. יישוב באזור הר-דרגות: מיועד לפלגים משבט אבו-רביע וקבוצות אחרות. יישוב באזור מולדה - בין תל-שבע לחורה: מיועד לשבטי נחל חברון והאזור. יישוב באזור רביבים: מיועד לשבט העזאזמה. בנוסף, אישרה הממשלה הקמת יישוב לשבט טראבין, בין משמר הנגב ללהבים. בתוך כחמישה חודשים תתחיל העבודה להקמת היישוב, עם קבלת כל אישורי ועדות התכנון. צוות התכנון מטעם המינהלה לקידום הבדואים בנגב עוסק באיתור המקומות המדויקים. בתהליך התכנון ישולבו בדואים תושבי השבטים המיועדים להתגורר ביישובים. התוכנית תהיה מוכנה להצגה לקראת סוף חודש אוקטובר 1998, לרבות לוחות זמנים מתוכננים. 
2-1. מע"צ בדקה שלוש חלופות לכביש מס' 9. בחלופה הצפונית ובחלופה המרכזית היתה פגיעה חמורה בשטחים חקלאיים, ועל כן בחרו מוסדות התכנון את החלופה הדרומית. על מנת למזער את הפגיעה בערכי טבע תבצע מע"צ מנהרה מתחת לקטע של פארק השרון, בין כביש מס' 2 לבין מסילת הרכבת תל-אביב-חיפה. בשאר השטח אין כל פגיעה בערכי טבע. 3. ידוע לנו כי המשרד לאיכות הסביבה והגופים הירוקים יוזמים את הכרזת השטח כפארק לאומי. 
אדוני היושב-ראש, כנסת נכבדה, אני הכנתי כאן תשובה מנומקת ומפורטת, אבל לפני שאקרא אותה אני רוצה לומר, שאני פשוט דוחה בשתי ידיים את הטענות שהושמעו כאן, אני דוחה בשתי ידיים מראש. כל הניסיון הזה ליצור תמונה שבה מנסים למנוע מחלק מערביי ישראל קרקע או בעלות בקרקע, אין לו על מה להתבסס. חבל שבאים וחוזרים שוב וטוענים אותה טענה. זה עוזר לפתור איזו בעיה? הרי אין כל יסוד לעניין הזה. אבל באותה מידה, כמו שכל אחד יכול להיות בעל קרקעות, גם ליהודים בארץ-ישראל מותר להיות בעלי קרקעות, והגיע הזמן פעם אחת להבין את העניין הזה. אבל לצאת כאן עם הקולוניאליזם הציוני - איפה אתם נמצאים? איפה אתם חיים? מה אתם חושבים באמת? איזה מין דיבורים אלה? 
אני רוצה לחזור ולומר, אם זאת דעתו של חבר כנסת אחד, אני פשוט מתקן ואומר: זו לא דעתכם אלא דעתך. 
אני שמח לשמוע שזו דעה של חבר כנסת אחד בלבד בכל הבית כאן, זה בהחלט דבר מעודד. 
ראשית, אני שמח שזו דעתו של חבר כנסת אחד בלבד בבית. אני רוצה לומר, שהסבא שלי שבא הנה לא היה קולוניאליסט ציוני, הוא היה ציוני - - - 
וההורים שלי היו ציונים והם באו לביתם בזכות, לא רק הם. הגיע הזמן פעם אחת לדעת, ואי-אפשר לסלף את ההיסטוריה. 
רבותי, יהודים חיו כאן ללא הפסקה במשך אלפי שנים, וגם אחרי חורבן בית שני חיו פה מאות אלפי יהודים - - - 
רבותי, לא באנו לכאן לדון בהיסטוריה, אבל אם אנחנו עוסקים בדבר הזה, יהודים חיו בארץ-ישראל ללא הפסקה 4,000 שנה. לא היתה כאן הפסקה של חיים יהודיים ליום אחד, ולא היה כאן שום מעשה אלא מעשה ציוני, מעשה של אנשים שחוזרים אל ביתם ואל ארצם. לא נגזל פה שום רכוש, אלא שולם בכסף מלא. לכן, אני מוכרח לומר שההתבטאויות האלה - - - 
רבותי חברי הכנסת, כפי שאמרתי, באתי לכאן עם סעיפים מנומקים השמים לאל את הטענה הזאת. אבל נוכח הדברים ששמעתי כאן, שאין להם שום בסיס ושום יסוד, אני רוצה לומר, הממשלה מתנגדת להצעת החוק הזאת. 
כל אחד בזמנו. כבוד היושב-ראש, כנסת נכבדה, הצעת החוק מבקשת להוסיף מטרות בכספי קרן האיזון המתנהלת כיום לפי חוק המים, דהיינו, פיתוח מקורות מים חלופיים והשבחת מים שאינם ראויים לשתייה. אף כי התפיסה העומדת בבסיס ההצעה מקובלת עלינו - אני מתכוון לעקרונות ולכל מה שהסברת כאן בהרחבה, אנחנו מכירים את הדברים האלה, ויש לנו בהחלט עמדה זהה בנושאים האלה, לגבי התפיסה - הרי שהממשלה החליטה לטפל במשק המים בדרך שונה. ראשית, בכוונת הממשלה לבטל את קרן האיזון לחלוטין, אך עם זאת ייקבעו כללים ולפיהם ישולמו מענקים מהסכומים שיצטברו בקרן האיזון ומסכומים נוספים שיועמדו לכך בתקציב המדינה, לשם פיתוח מקורות מים, השבחת מים שנפסלו כמקור שתייה ולשם תמיכה במפיקי מים שעלות הפקת המים שלהם גבוהה. הסדר בעניין זה כלול בהצעת חוק הסדרים במשק המדינה לשנת 1999. אני רוצה לומר לך, כמי שמעורב אתכם בסוגיה הזו שאינה מהיום - ההצעה הקיימת היום בחוק ההסדרים נותנת, לדעתי, תשובות טובות יותר מאלה הקיימות היום. כלומר, באופן עקרוני לגבי הצורך ולכל אותן מטרות שאתה הזכרת, ואני חזרתי עליהן ביעף - - - 
זה יישמע לא טוב, אבל אני מוכן לשלוט כמעט בכל משרד ממשלתי. 
מטבע הדברים, אלה חיים פוליטיים. לא אחת אמרתי לכם, שבחיים הפוליטיים הכול מסתובב תמיד. היום אתה פה, מחר אתה שם. אני אומר את הדברים כמי שעסק הרבה מאוד בנושא הזה. לפי דעתי ניתנה תשובה נאותה על הבעיה הזאת. 
רבותי, אתם ראיתם דבר שבסופו של דבר לא עובר? זה לוקח קצת יותר זמן. 
חבר הכנסת מירום, לפני זה השתמשתי במלה "אתם" והעירו לי: מה זאת אומרת, אתה מוציא את עצמך מהכלל? אני מניח שאתה מפנה את זה גם אל עצמך. 
הרי אני מביע את תקוותי, כמי שכבר עמד כאן, על הבמה הזאת, וקרא לא אחת לאחדות של כל הכוחות, כדי למלא את התקוות ולעמוד מול סכנות. חשבתי שכולם מאוחדים בדבר הזה. 
את עקרונות המים הסברתי. מטעם זה, ורק מהטעם הזה, מאחר שזה כלול, הממשלה מתנגדת להצעת החוק; לא כי הדברים לא נכונים באופן עקרוני, אלא הם נכנסו בחוק ההסדרים, לפי דעתי בסידור נאות יותר. תודה. 
מה האפשרויות האחרות שלפני? 
לא, אני לא יכול לתמוך, כי הממשלה מתנגדת לזה. נתנו על זה תשובות. 
אדוני היושב-ראש, כנסת נכבדה, חבל שחבר הכנסת זאבי לא בדק את העובדות; הייתי שמח להעמידן לרשותו בכל רגע - - 
אני בכל רגע עומד לרשותך, ואם תחפוץ בכך - - - 
אני אשמח מאוד לסייע לך. אולי תמצא משהו, אף שאני יודע שבקיאותך בנושא ארץ-ישראל ובארץ-ישראל וכן הלאה גדולה משל מרבית בני התמותה האחרים שחיים כאן בארץ. עסקת בזה עשרות שנים, אבל יש כמה דברים, לפי דעתי - אני בכל מקרה הייתי שמח להעמיד את הדברים האלה לרשותך אם רק תרצה בכך. בהמשך לדברים האלה - ישראל חתמה על הסכם שלום עם ירדן, הכנסת אישרה את ההסכם הזה, ובהסכם זה התחייבה לספק מים. נכון שהדבר לא נעשה אז ביסודיות, ואפילו שכחו לציין מי צריך לשלם בעד המים ובעד העברתם לשם. אני רוצה לציין, שאיננו נותנים מאומה יותר ממה שנקבע בהסכם, ואני אומר בזהירות, אולי להיפך, ואני גם לא מוצא כאן לנחוץ, כי זה מסוג הדברים שלפי דעתי אין טעם לדון בהם - אינני רוצה גם לדון בדברים, מה אנחנו מקבלים היום במים ממקומות אחרים שהיו חשובים לנו בקידוחים שאנחנו עושים. כבוד היושב-ראש, כנסת נכבדה, כולנו אוהבים את הכינרת ואת נופיה, אבל צריך לדעת שלא מתחולל שום דבר דרמטי במצב מאגרי המים השנה ביחס לממוצע הרב-שנתי. הכינרת אינה מתקרבת לקו האדום. מפלס הכינרת נמצא, פחות או יותר, במקום הצפוי במועד זה של השנה. נכון שאנחנו בשנים האחרונות - ואני אומר את זה כשלפחות במשק שאני חי בו רושמים את הגשמים מתחילת שנות ה-50, או מהמחצית הראשונה של שנות ה-50 - נכון שבשנים האחרונות היינו רגילים לגשם מוקדם. היו שינויים בנושא הזה. גשמים התחילו קצת מוקדם יותר. אבל אם אני לוקח את הממוצע הרב-שנתי, אני לוקח במקרה את הנגב, באזורים שלנו, גשמים תמיד החלו מ-20 בנובמבר ואילך, פחות או יותר, זאת היתה התמונה. הכול נכון, הכול חרוש, הכול זרוע, הכול מוכן, הכול מצפה לגשם, אבל בינתיים לא קרה שום שבר. המאגרים האחרים גם הם עומדים על הממוצע הרב-שנתי. מפלס הכינרת, הנמצא בבקרה מתמידה, אף הונמך במודע על מנת לשמור מפלס גבוה במאגר החוף הרגיש יותר וכן כדי לאפשר צמצום מרבי של גלישת מים מהכינרת לים-המלח אם תבוא עלינו, ואני מקווה שכך יהיה, שנת ברכה מרובת גשמים. נכון, אנחנו אכן חיים באזור שחון ובאקלים לא יציב, אך ניהול המאגרים אינו פונקציה של דרמטיזציה של מצב שבשום פנים ואופן אינו דרמטי. עם זאת, מתוך ציפייה לביקושים נוספים בעתיד, עם גידול האוכלוסין, יעשה משרד התשתיות הלאומיות כל שביכולתו כדי להקדים הקמת מתקן להתפלת מי ים. אני רוצה לומר לחברי הכנסת, שאנחנו רואים היום בנושא הזה של התפלת מי ים - ובכך אנחנו כרגע - - - 
העליתי בפני האיחוד האירופי, כמפעל אזורי שצריך לקום, הצעתי להם להניף את זה כדגל. במקום לעסוק בדברים שאולי טוב שלא יעסקו בהם, שיעסקו בנושא הזה כנושא מרכזי. מדובר בפרויקט שהיקפו, באופן הדרגתי, לפי עליית הצריכה של מים, צריך להגיע בסופו של דבר ל-800 מיליון או אף למיליארד מטרים מעוקבים של מים בשנה. זה מפעל אדיר, זה מפעל שהקמתו צריכה לעלות כ-4 מיליארדי דולר, אבל מדובר בהשקעות, בבנייה מודולרית, הדרגתית, מדובר בהשקעות במשך עד כ-15 שנה, שאז האוכלוסייה בין הירדן לבין הים תגיע בוודאי לכ-15 מיליון נפש. זאת אומרת, אנחנו עומדים בפני בעיות קשות, ואנחנו ניגשים לעניין הזה בצורה הרצינית ביותר, וגם אם הם לא יירתמו לנושא הזה אנחנו ניגשים לפעולה משלנו שמטרתה, בשנים הקרובות, להגיע להתפלה של 100 מיליון מטרים מעוקבים מי ים. לשאלתך, כבוד היושב-ראש, תלוי. אם זה לצריכה עירונית, אז בוא נאמר שהיום זה פחות או יותר בסדר, אבל אם הולכים לפרויקט אדיר ממדים כזה, יש להניח שגם תהיינה השקעות גדולות יותר במחקר ובפיתוח, ואז אני מקווה שאולי נצליח גם להוריד את העלות. אני רוצה גם לומר, שנוסף על כל הרעיון הזה, שאנחנו כרגע ממש דוחפים אותו בכוח, של בריאת מפעל אזורי שצריך לספק מים לישראל, צריך לספק מים לירדן, מים לפלסטינים, אנחנו ממשיכים בפעילות של מיחזור מי ביוב מטוהרים לשימוש בחקלאות. יש אזורים שלמים בארץ, בעיקר אצלנו בנגב, שזה כבר הפך דבר מקובל. אנחנו ניגשים, אני מעריך שבתוך שנים מספר לא נשתמש יותר במים שפירים, אולי לצערנו, אבל זה המצב; לא נוכל להשתמש במים שפירים לצורכי השקיה. מאחר שהנושא הזה הוא מעניין מאוד, מיוחד במינו, אף-על-פי שאפשר לבוא ולהגיד: אני מוריד נושא של מים מעל סדר-היום, אם אתם לא מתנגדים, אני מציע להעביר אותו לוועדה, ושם הייתי רוצה שתינתן סקירה כוללת על משק המים. אני אשמח לבוא בעצמי, עם אנשי נציבות המים, עם מיטב המומחים שיש לנו, כי הנושא הזה כל כך יסודי וכל כך מרכזי, שאני בעד לדון בו בוועדה. אם החברים מסכימים, זה מקובל עלי. 
מאחר שהדברים נרשמים, אני רוצה לומר לחבר הכנסת, שלא אמרתי - - - אתה אדם שניגש לדברים באופן יסודי. אמרתי שיכול להיות - - - 
ב-2010 כבר נעמוד, אני מקווה, ברמת התפלה של מעל 100 מיליון מטרים מעוקבים מים, אבל אנחנו - - - 
תוכלו להגיד את דבריכם בוועדה. תדברו - - - 
אדוני היושב-ראש, לגבי כמויות המים יש סיכומים: 50 מיליון - שלב אחד, ו-50 מיליון - שלב שני, ואני לא מציע כאן שאגיד אם כן עמדנו בזה או לא עמדנו בזה. עדיף שלא אפרט כאן את הדבר הזה. לגבי 50 המיליון של השלב השלישי, הם הבטיחו בהסכם - הם חתמו על הסכם שנועד לתת 150 מיליון מטרים מעוקבים מים לירדן. הסכמים מכבדים, אבל, לדעתי, יש שני דברים, שכאשר עשו את זה, לא הביאו אותם בחשבון. דבר אחד הוא, ש-150 מיליון מטרים מעוקבים, המשמעות של זה היא 150,000 דונם פרדס שהיו תוכניות לנטוע בנגב. לקחתי את כמות המים המרבית. אנחנו לא משקים בנגב ב-1,000 מטרים מעוקבים לדונם, אלא משקים ב-900-800 ולקחתי 1,000 כדי להבין את המשמעות. היום יש בארץ 280,000 דונם פרדסים. היתה תוכנית רחבת היקף לטעת עוד 150,000 דונם. אלה 150,000 דונם שאי-אפשר לטעת. זה דבר אחד. ואמרתי את זה גם לירדנים, כדי שלא יחשבו שזה מין דבר - - - על זה חתמה הממשלה הסכם, ועל זה היא התחייבה. היה דבר אחד שנעשה, שלדעתי היה מאוד קשה. נאמר, נדמה לי, בהערה של חבר הכנסת פלד או של חבר הכנסת זאבי, ואינני זוכר מי מהם, שכל הפגיעה בחקלאות בהסכם פריס - שהוא תוצאה והמשך של הסכם אוסלו - היתה בעצם שבזה גרמו למכה אנושה לחקלאות הישראלית, וזאת בעצם פתיחה ברוחב לב. נכון שהם לא יכולים לגדל את הכול, אבל השוליים שמגדלים הם כל כך גדולים, שזה פשוט גורם לכך שאזורים שלמים בנגב הופכים לאזורים שחקלאים יהודים לא מעבדים אותם. אין ואקום בשטח. 
זו הסכנה שישנה. אבל, מה שקרה הוא, שקבעו בהסכם שנותנים מים - ואני אומר שהסכם צריכים לכבד, ואנחנו מכבדים את ההסכם ועוד לא הגענו למה שהתחייבו - אבל לא קבעו מי משלם בעד הדבר הזה. מי ישלם בעד זה שבריכות דגים בעמק בית-שאן צריכות לעבור שינוי לשיטת גידול אחרת? מי ישלם בעד הקמת מתקן לטיפול במים מליחים, להתפלת מים מליחים של המוביל המלוח לכינרת? מדברים כאן בסכומים של מאות מיליונים. חתמו, ולא נגעו בדבר הזה. הדברים האלה הם אחת מהבעיות הקשות שעומדות בינינו לבין שכנינו. 
יש נושא של מילוי הסכם, ויש דברים שקבעו שם שהם דברים קשים לגבי כמות המים. אבל הממשלות החליטו לקיים הסכמים, ולכן את ההסכם מקיימים. אם יש דברים אחרים, אשמח להגיד בוועדה - - - 
אדוני היושב-ראש, כנסת נכבדה, לתופעות האנטישמיות בעולם בכלל וברוסיה בפרט יש שורשים היסטוריים עמוקים ביותר, שלא כאן המקום לפרטם. אבל מי כמו העם היהודי מכיר אותם. חשוב לציין, כי מאז התפרקות ברית-המועצות, השינויים העצומים בכל המישורים שהתרחשו בפדרציה הרוסית לקראת ביסוס מדינה דמוקרטית יותר ופתוחה יותר, הביאו גם לכך, שעם זאת שלא היינו עדים לאנטישמיות כחלק מהמדיניות הממלכתית ברוסיה, למרות העדר אנטישמיות ממלכתית, לא השכילו שלטונות רוסיה למצוא דרכים פעילות ללוחמה בתופעות אנטישמיות באמצעים חוקיים ובעזרת חינוך. בצער רב ובחשש אנו עוקבים אחר ההתפרצויות האנטישמיות האחרונות ברוסיה. רוסיה נמצאת בתקופת משבר כלכלי קשה. כוחות לאומניים ופאשיסטיים מנצלים את מצוקות האוכלוסייה כדי להעלות שוב את הגל האנטישמי העכור לקדמת הבמה הפוליטית הרוסית. אנו רואים בחומרה רבה יותר את העובדה, שלא עלה בידי הדומא להשיג רוב לגינוי חד-משמעי של ההתבטאויות האנטישמיות הקיצוניות של חבר הדומא, גנרל מקאשוב. לא זו בלבד, אלא שבדיוני הדומא וברחבי רוסיה חזר השימוש במלה "ציונות" כמלת גנאי קונספירטיבית נגד יהודים. ההתבטאויות האנטישמיות הקיצוניות, החוזרות ומבוטאות לאחרונה ברוסיה, עוררו גם תגובות גינוי רבות ונחרצות מצד הצמרת הפוליטית הרוסית, לרבות הנשיא ילצין. אולם, ריבוי ההתפרצויות האנטישמיות מחייב את רוסיה לפעולה נמרצת ומתמשכת למיגור התופעה. ביום שישי האחרון נרצחה בכניסה לדירתה בסנט-פטרבורג חברת הדומא וידידת ישראל, ד"ר גלינה סטארובויטובה, אשר לחמה ללא ליאות לקידום ערכי הדמוקרטיה ולמיגור הגזענות והאנטישמיות ברוסיה. גם אם הסיבות לרצח אינן ברורות בשעה זו, ברור כי ההקצנה הכללית המאפיינת את המאבקים הפוליטיים האחרונים ברוסיה, לרבות האנטישמיות והגזענות, מביאה לתוצאות הרות אסון, בראש ובראשונה בעבור אותם כוחות ברוסיה, ואנו מקווים, שהם הרוב, השואפים לייצב ולפתח את הפדרציה הרוסית כמדינה פתוחה. בתגובה על ההתפרצויות האנטישמיות האחרונות ננקטו על-ידינו כמה פעולות: א. יושב-ראש הכנסת זימן את שגריר רוסיה ומסר לידיו מכתב אל יושב-ראש הדומא, שבו מביע יושב-ראש הכנסת את אכזבתו מהכישלון להעביר הצעת החלטה המגנה את ההתבטאויות של מקאשוב; ב. שגרירנו במוסקבה, צבי מגן, נפגש עם יושב-ראש הסיעה הקומוניסטית והביע את מחאת ישראל על הצבעת המפלגה הקומוניסטית, אשר לא תמכה בגינוי מקאשוב. בעקבות פגישה זו יצא יושב-ראש המפלגה הקומוניסטית, זיוגנוב, בהודעה פומבית נגד אנטישמיות. 
ג. שגרירות ישראל במוסקבה פרסמה הודעה לתקשורת בנושא, וכן ניתנו ראיונות רבים לתקשורת הרוסית; ד. פורסמה הודעה לעיתונות מטעם משרד החוץ. מעבר לצעדים מיידיים אלה, ברור הצורך בהגברת הפעילות למאבק עקבי ומתמשך בתופעות אנטישמיות ובהסברת ערכי הציונות ברחבי רוסיה. אנו מקווים ומשוכנעים, כי הממשל הרוסי ירצה לשתף פעולה עם ישראל בעבודה חינוכית והסברתית משותפת, שתביא לעקירת תופעות אלה מן השורש, כגון עיגון המאבק באנטישמיות בהסכמי התרבות בין המדינות ובתוכניות הלימודים. אנו תקווה, שהממשלה הרוסית תמצא דרכים מיידיות לבלימת הגל האנטישמי הנוכחי ואף תתגבר על כל הקשיים של המשבר הכלכלי במדינה זו לטובת כל העמים הרבים שמרכיבים אותה, לרבות היהודים. אני פונה מעל בימת הכנסת אל יהודי רוסיה, על אף תקוותי לשיפור המצב ברוסיה, ורוצה להזכיר להם, כי מדינת ישראל רוצה לראותם כאן. אני רוצה להדגיש, שלפי דעתי, היעד הראשון, המרכזי והחשוב ביותר של מדינת ישראל צריך להיות העלאת יהודים ארצה ויצירת תנאים נאותים לקליטתם בארץ. טוב היה שתהיה ממשלה ואחדות כזאת שתציב בראש הנושאים להעלות מייד, כיעד ראשון, מיליון יהודים לישראל. זו צריכה להיות הקריאה שלנו לכל יהודי בעולם ואל עצמנו. 
כן. לא, אני אומר - להתחלה. 
אני מודה לך על כך שהעלית את הנושא, אני מייחס לו חשיבות רבה. תודה. 
תודה. סליחה, שמתי לב אליה יותר, אל תכעס. 
מקובל עלי מה שמציע חבר הכנסת שבח וייס, וכמובן הצעת היושב-ראש מתקבלת. תודה. 
כבוד היושב-ראש, כנסת נכבדה, חוק מינהל מקרקעי ישראל, התש"ך-1960, קובע, כי מספר חברי המועצה לא יפחת מ-18 ולא יעלה על 24. מחצית מן החברים הם, כידוע, נציגי הממשלה, ומחציתם האחרת מייצגת את קרן-הקיימת לישראל. כמו כן, החוק קובע, כי לפחות מחצית מנציגי הממשלה יהיו עובדי מדינה בכירים. נציגות קרן-הקיימת לישראל מצדה תורכב מחברי הדירקטוריון של קרן-הקיימת לישראל וכן נציג הסוכנות היהודית, אם קרן-הקיימת לישראל קבעה כך. במטרה להבטיח נציגות מטעם הציבור מוצע להגדיל את המספר המקסימלי של חברי מועצת מקרקעי ישראל ל-30. במקביל לכך מוצע להגביל את מספר עובדי המדינה ואת מספר חברי דירקטוריון הקרן הקיימת למקסימום של 24. בדרך זו ישוריינו שישה מקומות, לפחות, לנציגי ציבור. תיקון אחר נוגע לבדיקת כשירותם של חברי המועצה. החוק קובע, כי מי שהוא בעל זיקה אישית או פוליטית לשר משרי הממשלה לא יוכל לכהן במועצה, זולת אם אושר בידי ועדה שמינתה הממשלה לעניין זה. מוצע לבטל הסדר זה ולהחליפו בהסדר שלפיו ייבדקו המינויים למועצה על-ידי הוועדה לבדיקת מינויים שהוקמה לפי סעיף 18ב לחוק החברות הממשלתיות, הידועה כוועדת בן-דרור. לדעתי, הוועדה מקצועית, והיא באמת שופטת עניינית וללא פניות. 
אתה מכיר את עמדתי בנושא הזה. מעולם לא שללתי חברותם - - - 
אני אתן לך תשובה. שאלת שאלה, ואני מניח שרצונך אף לקבל תשובה. עד היום היינו מנועים בכלל מלצרף נציגי ציבור. ברגע שהחוק הזה יעבור - אפשר לצרף נציגי ציבור. חזרתי ואמרתי פעמים רבות, שמעולם לא שללתי מינוי של אזרח ישראלי זה או אחר - ללא התייחסות למינו, לדתו, לגילו וכן הלאה. לא זאת עמדתי. חברי הכנסת, עוד הוראה אחת כלולה בהצעת החוק. על-פי החוק הנוכחי, אין למנות חבר מועצה לתקופה העולה על שלוש תקופות כהונה רצופות, דהיינו, לא יותר מתשע שנים רצופות. כשם שעל השר המכהן כיושב-ראש המועצה אין הגבלה על זמן הכהונה, כן מוצע לקבוע כך לגבי יושב-ראש דירקטוריון קרן-הקיימת לישראל, הגוף השותף למועצת מקרקעי ישראל. אני מבקש את תמיכתכם בהצעת החוק. 
לא אמרנו, כרגע, אם יהיו ערבים, אם יהיו יהודים, אם יהיו צ'רקסים, אם יהיו דרוזים. באנו כאן לדבר על נציגי ציבור - - - 
אני חושב שהנושא הזה הוא נושא ראוי בהחלט לעיון. אמרתי שמעולם לא פסלתי. אני מניח שאני מוכן לשקול כל מינוי ראוי לנושא הזה. 
תראה את זה ככה. הרי לא קבענו כאן מי כן יהיה ומי לא יהיה. אני חוזר ואומר - - - 
מה אתה רוצה, שבהצעת החוק נאמר היום - - - 
אני חושב שהבהרתי את העניין. מדובר בשינוי חוק, ולא באים להצביע על ערבי או על יהודי או על דתי או על מישהו אחר. נציגי ציבור. ערבי, לדעתך, יכול להיות נציג ציבור? 
אתה שואל לדעתי? דעתי - כן. ערבי יכול להיות נציג ציבור. תודה. 
כן, ועדת החוקה, חוק ומשפט. 
אדוני היושב-ראש, אין לי בעיה עם כל ועדה - - - 
כבוד היושב-ראש, כנסת נכבדה, שאיפתי, ואני מאמין שכזו היא גם שאיפתו של חבר הכנסת גולדשמידט, היא לשמור על החקלאות ובמלוא היקפה וממדיה באזורי הפריפריה, שבהם טרם השכלנו למצוא תחליף לחקלאות, כאמצעי לאחיזה בקרקע, פשוטו כמשמעו, וכן במרכז הארץ, שאותו אנחנו מלבישים, לצערי, שלמת בטון ומלט. בעצם הצעת הפיצוי בכסף יש השלמה למעשה עם צמצום מתמשך והולך של ממדי החקלאות, החיונית כל כך בכל חלקיה של הארץ. אני משוכנע, דרך אגב, שזו אינה כוונתו של חבר הכנסת גולדשמידט בנושא הזה. כדי להתמודד עם הדרישה העולה למי שתייה של האוכלוסייה העירונית, יזם משרד התשתיות הלאומיות והגיש לאישור בחוק ההסדרים במשק הצעה לפיצוי החקלאים במי קולחין ובמענקים גם יחד, כדי לאפשר להם לקלוט את מי הקולחין ולקיים חקלאות. נוסף על כך הוגשה לממשלה, על-ידי שר החקלאות ועל-ידי, הצעת החלטה לפעול לאלתר להתפלת מי ים, כדי שנוכל להיענות לעליית הביקוש העירוני בלי לפגוע בחקלאות. אני חולק על הצעתו של חבר הכנסת גולדשמידט, משום שגלומה בה הסכמה במשתמע לצמצום, וחלילה לצמצום דרסטי של החקלאות ולהפיכת קרקעותינו לנדל"ן ולהתפשטות המדבר. דרך אגב, אין לי שום חילוקי דעות לא עם חבר הכנסת גולדשמידט ולא עם אנשים אחרים שחרדים לנושא של קיום חקלאות, רחבה ככל שרק ניתן. יש לי חשש מהכיוון של ההצעה, לא מעצם הדאגה. בנושא הדאגה אנחנו רואים את הדברים עין בעין עם חבר הכנסת שמחון וחברים אחרים מכל צדי הבית. אני מביע כאן חשש. אני קורא לחבר הכנסת גולדשמידט ולחבריו לתמוך תמיכה פרלמנטרית וציבורית בהתפלת מי ים. בעניין ההצעה הזאת, כאמור, היא אולי קוסמת, היא נראית מפתה לכאורה, אבל יש בה למעשה סכנה. כולנו פה, משני צדי המתרס הפוליטי, לצערי, אבל בנושאים של חקלאות ושמירת אזורים מעובדים בהיקף רחב, אני חושב שאנחנו רואים עין בעין את הדברים. אולי יש כאן ראייה שונה לגבי הדרך הטובה ביותר לטפל בבעיה. לכן, בגלל חשיבות הנושא, אני מציע להעביר את העניין לוועדה, לבדיקה. אני עצמי הייתי רוצה לבדוק את הנושא הזה, מעבר לכך שהבעתי את הדאגה מפני צמצום החקלאות. אדוני היושב-ראש, אם לא תהיה התנגדות, אני מבקש להעביר את הצעת החוק לוועדה. 
בסדר. אני רק מציע שבשיקוליכם תחשבו על ההיבט הזה. 
בסדר, אני מציע שנשקול את ההיבט, שמא הדבר הזה יביא למצב הפוך ממה שאתה ואני וחברים אחרים מכל צדי הבית שיושבים כאן ודואגים לנושא החקלאות רוצים. אנא בדקו זאת, וזה מקובל עלי. 
אדוני היושב-ראש, כנסת נכבדה, קבוצה בדלנית, קיצונית, שמקום מושבה בבזל, איימה לאחרונה, כי תפנה לפרלמנט ותדרוש את הסרת חסינותו ואת העמדתו לדין של חבר הפרלמנט ז'אן ציגלר, בשל תרומתו הראויה להערכה בחשיפת העובדות הנוגעות לפרשת הנכסים הרדומים מתקופת מלחמת העולם השנייה בבנקים השוויצריים. הדעה הרווחת בדעת הקהל השוויצרית היא, כי לפנייה כזאת, אם אומנם תתממש, אין כל סיכוי לזכות ברוב בפרלמנט בברן. בכל מקרה יש להדגיש, כי עד כה לא היה כל מהלך בפועל מול הפרלמנט. ייתכן שצעדם של הבדלנים בא כדי ליצור מעין משקל נגד להחלטתו חסרת התקדים והראויה לכל שבח של הפרלמנט השוויצרי, מיום 17 בדצמבר, להסרת חסינותו של חבר הפרלמנט רודולף קלר והעמדתו לדין באשמת הסתה לאנטישמיות. קלר, איש המפלגה הקיצונית "הדמוקרטים השוויצרים", קרא בקיץ שעבר לחרם על חנויות וחברות שבבעלות אמריקנית ויהודית. שגריר ישראל בשווייץ, מר יצחק מאיר, הגיב בשעתו בחריפות על הצהרתו של קלר וכינה אותה "התבטאות ברוח 'ליל הבדולח'". הסערה הציבורית שהיתה בעקבות התבטאותו של קלר הביאה עתה, כאמור, להחלטת הפרלמנט השוויצרי להסיר את חסינותו ולהעמידו לדין על הפרת חוק 261/ב משנת 1994 למניעת הסתה לגזענות ואנטישמיות. ברור כי החלטתו החשובה של הפרלמנט זכתה לביקורת קשה מטעם הקיצונים בשווייץ. מכל מקום, אין ספק כי הרשויות השוויצריות וגם דעת הקהל שוללות ורחוקות מרחק רב מהעמדות הקיצוניות שגילו הקבוצה הבדלנית וחבר הפרלמנט קלר. אני רוצה להודות לחבר הכנסת אברהם הירשזון, לוחם בלתי נלאה באנטישמיות, יחד עם חברים אחרים, ואני רואה את אחד מהם יושב בצד הזה, חבר הכנסת שבח וייס. אני רוצה להודות לך על שהעלית את הנושא. היתה לי הזכות במשך שנים לעקוב אחרי פעולותיך באזכור השואה וספיחיה, ולא למטרות של אזכור כל כך, אלא למטרות של אזהרה לגבי העתיד. משרד החוץ מעדיף לסיים בכך את העיסוק בפרשה, על מנת שלא להעניק משקל וחשיבות מיותרים לעמדתם של אותם חוגים קיצוניים, שאינם ראויים לבמה מעין זו. אבל, בגלל חשיבות הנושא, הייתי רוצה להשאיר את זה, אדוני היושב-ראש, לשיקולו של חבר הכנסת הירשזון. אם הוא יסתפק בכך, בעיני זה טוב, ולא - כל הצעה אחרת מקובלת עלי. פשוט הייתי מציע לא לתת להם פה שום פרסום מעבר לדבר הזה. 
אדוני היושב-ראש, כנסת נכבדה, לאחרונה אירעו שני מקרים שבהם חברי פרלמנט רוסים מהמפלגה הקומוניסטית השמיעו הצהרות אנטישמיות. למרבה הצער, לא מצא הפרלמנט הרוסי לנכון לקבל החלטה המגנה את דבריו של חבר הפרלמנט הגנרל מקאשוב, והיא נדחתה ברוב של 120 נגד 107. כמה חברי פרלמנט נוספים תמכו בגלוי בדברי השטנה. יושב-ראש המפלגה הקומוניסטית, גנאדי זיוגנוב, התבטא אף הוא באופן ההולם יותר את ימיה החשוכים של אירופה, ימי הרדיפות והשנאה, שהובילו אחר כך לגדול באסונות שידע עמנו. משרד החוץ הגיב מייד באופן הנדרש על הדברים החמורים. יושב-ראש הכנסת מר דן תיכון זימן אליו, ביוזמת המשרד, את שגריר רוסיה בארץ, ומסר לו מכתב עבור יושב-ראש הפרלמנט הרוסי. המכתב פורסם גם בתקשורת הרוסית. שגריר ישראל במוסקבה נפגש עם ראש הסיעה הקומוניסטית ומחה באוזניו בחריפות. אנשי השגרירות התראיינו באמצעי התקשורת הרוסיים ועמדו על חומרת הדברים. כמו כן, ארגונים יהודיים בארצות-הברית, המשתפים עמנו פעולה בכל הנוגע לביעור נגע האנטישמיות הממאיר, נקטו צעדי מחאה מצדם. לאחר שפורסמו דבריו של מר זיוגנוב, מנהיג המפלגה הקומוניסטית, פרסם משרד החוץ שלנו הודעה המגנה ומוקיעה את מה שנאמר. ההודעה פורסמה באמצעי התקשורת הרוסיים וזכתה להד נרחב. אני קורא מכאן לחברי הפרלמנט הרוסי להתנגד בחריפות לכל גילוי של גזענות ואנטישמיות. אני קורא לחברי המפלגה הקומוניסטית הרוסית, זו התנועה ששמה לה למטרה לטשטש את ההבדלים בין גזע לגזע, לדאוג - אם כי זה לא נגע מעולם בנו עצמנו, כי האנטישמיות הזאת של הממשל הקומוניסטי היתה מבעבעת תמיד מתחת לפני השטח. אני קורא להם להתנער מהדברים החמורים המיוחסים לאנשי מפלגתם. משרד החוץ יוסיף לעקוב מקרוב אחר תופעות מסוכנות כגון אלה ולהגיב בהתאם. כמו כן, אני סבור שהנושא מופקד בידיה האמונות של ועדת העלייה והקליטה של הכנסת, העוסקת גם בטיפול באנטישמיות. משרד החוץ ישמח לשתף פעולה ולסייע ככל שניתן. אני רוצה לשלוח מכאן ברכה לקונגרס היהודי הרוסי, שאינו חושש ומנהל מאבק תקיף בגילויי האנטישמיות, ואני קורא ליהודי רוסיה ושאר מדינות החבר לעלות בהמוניהם לישראל, ביתו של העם היהודי. 
מבחינה זו לא אכפת לנו במליאה. 
אדוני היושב-ראש, אני לא רק מסכים אלא אני תומך בהצעה שהעלית. אני חושב שהנושא הזה הוא נושא שחובה עלינו להיאבק בו באופן מתמיד, כי אנחנו כבר יודעים את התוצאות הנוראות של גילויי אנטישמיות כאלה. 
לא היתה בקשה להוריד - - - 
אבל למה אתם לא בונים לחרדים? 
 2-1. בתאריך 9 בנובמבר 1997 נותקו לבקשת מועצה אזורית שומרון ארבעה צמתים אשר חשבונותיהם היו משולמים על-ידה - ג'ינספוט, הארס, תפוזים ומסחה. שניים מהצמתים חוברו מחדש, על-פי בקשה לחיבור של מועצה אזורית שומרון - ג'ינספוט והארס - וצומת אחד על-פי בקשה לחיבור מועצה מקומית אורנית - תפוזים. עבור צומת מסחה בלבד לא התקבלה בקשה לחיבור מחדש והוא נותר מנותק. "הלקוח" הוא מועצה אזורית שומרון, הממתינה, ככל הנראה, למימון החשבונות השוטפים. 
2-1. כביש 423 אושר כדין על-ידי מוסדות התכנון, ואולם לאור החלטת בית-המשפט המחוזי, כי התכנון אמור להתייחס לכביש מקומי ולא לכביש אזורי, הפסיקה מע"צ את הטיפול בכביש וגם ביטלה את ההשתתפות הכספית בביצועו. נכון לעכשיו, הכביש מטופל על-ידי עיריית רחובות בלבד. 
מאחר שמדובר בארץ קטנה מאוד, ויש כאלה שרוצים להקטינה עוד, מטבע הדברים תנועה שעוברת גם בכבישים עירוניים ותוך-עירוניים ואזוריים לא אחת היא תנועה שהכבישים בה משרתים גם נתיבי תנועה ארצית. אבל אנחנו פועלים במסגרת של חוק מסוים, וזה מה שנקבע. אני רוצה לומר לך, שאני עצמי לא אחת מקל, בעיקר במצבים שקשה להחליט כך או אחרת. בדרך כלל אנחנו נוהגים לקולא בעניין הזה, אבל יש לנו כאן בהחלט בעיה. 
 בשנת 1997 אישרה הנהלת המינהל מתוך כל הקרקעות ששווקו עסקאות ל-30,219 יחידות דיור; מתוכן נחתמו בפועל עסקאות לגבי 22,087 יחידות דיור. יש לציין, כי נכון לדצמבר 1997 שווקו 51,010 יחידות דיור על-פי הפירוט הבא: שיווק על-ידי משרד הבינוי והשיכון - 8,132 יחידות דיור; שיווק על-ידי מינהל מקרקעי ישראל ו/או שיווק משותף למינהל מקרקעי ישראל ומשרד הבינוי והשיכון - 42,878 יחידות דיור. קרקעות ששווקו במכרזים אשר לא היו בהם מציעים או שלא נמצאו בהם זוכים, מהוות מלאי לשיווק חוזר. 
 2-1. ככלל, השמאי הממשלתי קובע ערך קרקע למטר מבונה למגורים ביישובים במגזר הכפרי. ערך התשלום המופחת מהשומה נקבע בהתאם להחלטות מועצת מקרקעי ישראל, שבסיסן אזורי העדיפות הלאומית, כפי שנקבעים על-ידי הממשלה מעת לעת. יש לציין, כי מושב סגולה לא הוגדר כאזור עדיפות לאומית, בעוד שהיישוב מנוחה הוגדר ככזה, ומכאן שלאחר שנקבעות הטבלאות על-ידי השמאי הממשלתי נגזרים מחירים שונים לגבייה בהתאם. לאחרונה ערך השמאי הממשלתי בדיקה חוזרת לערכי הקרקע שנקבעו על-ידו ליישובים סגולה, מנוחה, נחלה ורווחה. השמאי הממשלתי קבע, כי אין מקום לשנות את ערכי הקרקע כפי שנקבעו, למעט ביישוב סגולה, שם עודכן המחיר ל-700 שקלים למטר מבונה במקום 900 שקלים למטר מבונה, כפי שנקבע בעבר. 
 ריבוי שלטים לאורך הכבישים עלול להוות סכנה בטיחותית למשתמשים בדרך. מע"צ פעלה עד היום על-פי חוות דעת של מומחים מהטכניון, המבוססת על שיקולים תעבורתיים ובטיחותיים. דוח המחקר של המכון לחקר התחבורה בטכניון - "פיתוח עקרונות לעיצוב שילוט הדרכה תלת-לשוני" - פורסם בשנת 1983. כיום הנושא בדיון אצל היועץ המשפטי לממשלה. הרקע לדיון הוא עתירה התלויה ועומדת בבית-המשפט הגבוה לצדק - בג"ץ 4438/97. העותרות הן שתי אגודות לזכויות הציבור הערבי בישראל. מע"צ תפעל על-פי החלטה שתתקבל על-ידי היועץ המשפטי לממשלה בנוגע לעתירה זו. 
 4-1. הידיעה אינה נכונה. משרד התשתיות שולל שינוי ייעוד מסיבי של קרקעות חקלאיות ושטחים פתוחים לצורכי בנייה, ולכן בכל תוכנית מטרופולינית הוא מנחה את מינהל מקרקעי ישראל לנצל לצרכים אורבניים שטחים בתוככי העיר ובצמידות לגבולותיה. כך גם במקרה זה, אושרה הקמת שכונה חדשה בקרקעות כפר-ביאליק, ואין מדובר בהקמת עיר חדשה בין חיפה לבין הקריות. הבנייה אינה מיועדת להיות תקציבית, אלא - כנהוג בפרויקטים של מינהל מקרקעי ישראל - הפיתוח והבנייה ייעשו על-ידי יזמים וקבלנים פרטיים וימומנו משיווק הקרקעות. קהל היעד הוא אוכלוסיית מדינת ישראל בכלל ואזור חיפה והצפון בפרט. 
 1. בארבע השנים האחרונות לא הקצה מינהל מקרקעי ישראל קרקע לעמותות. זאת, בין היתר, בעקבות דוח מבקרת המדינה, אשר מתח ביקורת קשה על הליכי ההקצאה לעמותות ופגיעה בנוהלי מינהל תקין בעניין. ההקצאות שצוינו בשאילתא היו במהלך שנות ה-80. 2. פנייתה של עמותת "רימון" אכן לא נדונה בהנהלת המינהל ו/או בוועדת פטור ממכרז, משום שהמינהל אינו מקצה לעמותות קרקע פטורה ממכרז. 
2-1. השלטים הוצבו על-ידי התושבים הבדואים עצמם וביוזמתם במקומות שונים שבהם הם מתגוררים במרחבי הנגב. לפי ההערכה, מחזיקים הבדואים בכמיליון ורבע דונם. 3. הטיפול במגזר הבדואי מקודם על-ידי ועדת שרים מיוחדת בראשותי. בדעתה של הממשלה לפעול להקמתם של יישובים מספר שבהם יתיישבו הבדואים ישיבת קבע ויפונו ריכוזים אחרים שבהם הם יושבים כיום בישיבת ארעי. מובן שביצועה של תוכנית זו יארך שנים מספר, ונדרשים לו משאבים כספיים ניכרים. הערכתנו היא, שנצטרך להוציא בממוצע כ-300 מיליון שקל בשנה במשך עשר שנים כדי לתת פתרון לבעיה זו. 
אני משוכנע, חבר הכנסת אלון, שנהיר לך שישראל היא מדינת חוק, ולכן שום מעשה שאיננו תואם את החוק לא יהפוך לעובדה כאן. בנגב יש לנו בעיה - היום, מתוך כ-104,000 בדואים בנגב, 58,000 מהם מפוזרים בתנאים שלא ניתן לדעתי לחיות בהם בתקופה הזאת. הממשלה החליטה לפעול לקידום האוכלוסייה הבדואית, ואת זה ניתן לעשות לא על-ידי פיזור בכל ואדי, אף שלעתים זה יפה ונחמד. הממשלה קבעה מדיניות; המדיניות הזאת תבוצע. תחילתה באטיות, אחר כך היא צוברת תאוצה, ושום יישוב שאיננו מוכר לא יהפוך לעובדה. זו היתה החלטה, וההחלטה הזו תבוצע. 
 1. הליכי התכנון והבנייה הקיימים מנסים לאזן בין האינטרסים הלאומיים לאינטרסים המקומיים, בין צורכי הפיתוח לצורכי השימור ובין טובת הפרט לטובת הכלל. עם זאת, הליכי התכנון ארוכים ומסורבלים, ויש לצמצם את הסרבול הכרוך בקידום סטטוטורי של תוכניות. 2. כיום כל תוכנית - אם היא חלה על 5 דונם ואם על 5,000 דונם, אם להקמת תחנת דלק ואם לחציבת הר לשם הקמת תחנת כוח, זוכה כמעט לאותו טיפול על-ידי המערכת התכנונית. התוצאה היא סרבול מיותר לתוכניות הפשוטות וחוסר אפשרות להתרכז בתוכניות המסובכות, שאכן ראויות לבחינה תכנונית מעמיקה. קיצור הליכי התכנון ראוי שייעשה בשיתוף פעולה עם משרד הפנים, על-ידי הגדרת סדרי עדיפויות וצורכי טיפול שונים לתוכניות ברמות שונות. 3. מחירי הדירות אינם קשורים להליכי תכנון ובנייה, אלא במידה שהליכים אלו משפיעים ישירות על היצע הדירות הזמינות. 
 1. בשבת, 8 בנובמבר 1997, התכוונה חברת החשמל לבצע עבודה באזור התעשייה ברקן. הכוונה היתה לשפץ ולשפר את כל הרשת העילית, כחלק מאחזקה מתוכננת וכהכנה לחורף, עקב עומסים כבדים. הצורך לבצע עבודה בשבת נבע מהעובדה שהתעשיינים ובעלי המפעלים התנגדו לביצוע הפסקות חשמל ביום חול ולא ניתן היה לפצל את העבודה. בקריית-נטפים היתה צריכה להתבצע הפסקה קצרה לשם פתיחת גישורים בלבד בתחילת העבודה ובסיומה. מאחר שלא ניתן היתר לביצוע העבודה בשבת, התבצעה העבודה באמצע השבוע, תוך גרימת נזק כלכלי ניכר ותוך מחאה עזה של בעלי המפעלים. 2. ככלל, חברת החשמל אינה מבצעת עבודות בשבת, אלא במסגרת האישור שניתן לה לצורכי תפעול חיוני לביצוע תיקוני חירום ובכפוף לקבלת היתרים מיוחדים ונדירים לעבודות שלא ניתן לבצען בדרך אחרת. 
 2-1. כפי שבוודאי כבר ידוע לחברי הכנסת, ננקטו צעדים מתאימים להפסקת העיצומים של עובדי מינהל מקרקעי ישראל, והעובדים חזרו לעבודה סדירה החל ב-17 במרס 1998. 
1. א. מבדיקה שערכתי התברר, כי ההעברה של החלקה המדוברת, אשר בוצעה בשנת 1964 מרשות הפיתוח לקרן-הקיימת לישראל, נעשתה על סמך הסכם "המיליון הראשון", שנחתם בתחילת שנות ה-50 בין הקרן הקיימת לבין ממשלת ישראל; ב. בעסקת חליפין שבוצעה בשנת 1985 בין קרן-הקיימת לישראל לבין חברת "הימנותא", העבירה קרן-הקיימת לישראל ל"הימנותא" שטח של 2,130 מטרים רבועים מתוך החלקה המדוברת, ששטחה הכולל 39,899 דונם; ג. עסקת המכר שנעשתה על-ידי חברת "הימנותא" בשנת 1988 הינה עסקה פרטית, ואין לה קשר למינהל; ד. מנתונים אלו ברור כי העסקאות בוצעו כחוק. 2. העסקה שבוצעה בשנת 1964 בוצעה על-פי החלטת ממשלת ישראל ולפי טבלאות מחירים שנקבעו בהעברה במסגרת "המיליון הראשון". עסקת ההעברה שבוצעה בשנת 1985 נעשתה בחליפין של קרקעות, על-פי הנהלים הקיימים לעניין זה בין מינהל מקרקעי ישראל וקרן קיימת לישראל וחברת "הימנותא". 
חבר הכנסת הרב גפני, מאחר שמדובר כאן במקרה ספציפי, אני חושב שיהיה קשה לברר זאת באולם המליאה. נראה לי שעדיף לבחון את הנושא עוד הפעם באופן ישיר. הייתי מאוד שמח אם היית מעביר את הנושא אלי. באופן פורמלי הכול נעשה שם כחוק. בדקנו. אבל יכול להיות שיש דברים שצריך לבחון אותם שוב, ואני מאוד מבקש ממך שתעשה זאת. קודם, כשדיברת, קראתי קריאה לעברך, ואולי חברי הכנסת לא הבינו מה שאמרתי. אני רוצה, ברשותך, אדוני היושב-ראש, להתייחס במשפט אחד. אני מאוד מצר על כך ששמעתי היום שלא בונים לחרדים. בעיני, הציבור החרדי נמצא במצוקת דיור קשה מאין כמותה; רק מי שמצוי או בא מתוך הציבור הזה, או מי שמתעניין, כמוני - אני עוקב אחרי הדבר הזה שנים רבות - יודע: המצוקה נוראה. אני אכן מקווה שזעקתך זו תושמע באוזניים מתאימות כדי שיינתנו פתרונות. אי-אפשר לחיות בצורה כזאת. זה מה שאמרתי לך, ואולי דברי לא נשמעו, ואני מעודד אותך מאוד לעשות מאמץ כדי לסייע לציבור הזה. 
 1. הידיעה אינה מדויקת. הנכון הוא שמתנהלים דיונים שמטרתם לברר תביעה כספית של הסוכנות היהודית כלפי המדינה, שלפיה טוענת הסוכנות כי היא זכאית לפיצוי בשיעור %4 מערכה החדש של הקרקע בעבור זכויותיה והשקעותיה כל אימת שמופשרת קרקע חקלאית באחד מ-326 היישובים שבהם קיים חוזה משולש בין מינהל מקרקעי ישראל, הסוכנות היהודית והאגודה המיישבת. כהצעת פתרון לתביעה הועלה רעיון להגיע להסדר, שלפיו לפחות חלק מן הסכום שיוסכם עליו ישולם לסוכנות בקרקע שתוחכר לה בנגב ובערבה. הסדר זה מוצע על מנת להתגבר על המחלוקת עם הסוכנות היהודית המונעת שיווק קרקעות אשר שינו את ייעודן על-פי תוכנית מאושרת. 2. בכל מקרה, אין כל כוונה לנשל מאן דהוא מאדמה שבה הוא מחזיק כדין. הטענה בדבר גירוש ערבים מאדמותיהם משוללת כל יסוד. 
 1. תקנות החשמל מחייבות התקנת מערכות הארקה ומערכת הגנה בפני חשמול, וכן מחייבות שכל מבנה שיש לו יסודות באדמה יצויד בהארקת יסוד. הוראה זו בתוקף מספטמבר 1981. כמו כן נדרש שבלוח החשמל של מתקן דירתי יותקן מפסק מגן, דהיינו, ממסר פחת. דרישה זו הינה חדשה יחסית, ונכנסה לתוקף באוגוסט 1995; מכאן שהיא חלה רק על מבנים חדשים. 2. במתקני חשמל דירתיים בבתים חדשים, במסגרת הבדיקה שמבצע בודק חברת החשמל, בטרם חיבורם לרשת האספקה, נבדקים, בין השאר, מערכת ההארקה וקיום מפסק מגן. חיבורם לרשת האספקה מותנה בתקינותם. הבעיה מתעוררת בעיקר במבנים ישנים שנבנו לפני שנכנסה לתוקף חובת ההתקנה של מפסק מגן. בהעדר חובה לביצוע בדיקות תקופתיות במתקני חשמל קיימים, פועלת חברת החשמל להגברת המודעות בציבור על-ידי פרסום עלוני הסברה, תשדירים ופעילות בקהילה, המדגישים את החשיבות שבביצוע הבדיקות התקופתיות במתקני חשמל ישנים, לשם הגברת רמת הבטיחות במתקני החשמל. על-פי נוהל החקיקה הישראלית, אין אפשרות לחקיקה רטרואקטיבית ואין אפשרות לחייב ולאכוף בדיקות מתקנים מכל סוג שהוא בבניינים ישנים והתאמת המתקן לתנאים המקובלים כיום, ולכן יש להסתפק בהסברה ובהדרכה לציבור. 
 3-1. בטכנולוגיות העומדות היום לרשות חברת החשמל אין אפשרות לקרוא את 2 מיליוני המונים האלקטרו-מכניים בקריאה מרחוק. החברה עוקבת אחרי ההתפתחויות הטכנולוגיות ובוחנת את האפשרויות ליישום שיטות קריאה חדשות בארץ. מטבע הדברים, לא ניתן להגיע להערכה זהה לצריכה בפועל, אך הסטיות מתפלגות נורמלית ויש הפרשים "לטובת הלקוח" והפרשים "לטובת החברה". בכל מקרה שבו הלקוח מודיע לחברת החשמל את הקריאה בפועל, או מאפשר לה לקרוא את המונה, החברה מתקנת מייד את החשבון בהתאם. נוסף על כך, החברה בודקת מעת לעת את נכונות הנוסחה שעל-פיה היא מבצעת את הערכת הצריכה ומשנה אותה על-פי הצורך. כמו כן נבחנות דרכים שיאפשרו לחברה ליצור קשר טלפוני סדיר עם הלקוחות שמקבלים לאורך זמן חשבונות בהערכות. 
3-1. ברחוב הנשיא בגבעת-שמואל אכן עובר קו מתח עליון אשר הוקם כדין, לאחר קבלת כל האישורים הדרושים לכך, עוד בשנת 1946, בטרם היו בתי מגורים באזור. הבניינים אשר הוקמו בקרבה יתירה לקו זה נבנו לפני כארבע שנים, תוך התעלמות מוחלטת של הקבלנים ושל המועצה המקומית גבעת-שמואל מהימצאותו של הקו ומההשלכות הבטיחותיות אשר עלולות להיות לכך על הדיירים. מאחר שהקמת הבניינים יצרה בעיה בטיחותית, ביצעה חברת החשמל לפני כשנה שינויים בקו בהתאם לצו ממשרד התשתיות הלאומיות - מינהל החשמל. החברה אמורה לבצע בימים הקרובים בדיקות של עוצמת הרעש הנובע מהימצאות הקו בקרבה יתירה לבניינים וטיפול בקו בהתאם לתוצאות בדיקות אלו. אשר לקרינה האלקטרומגנטית - יש תקנים בין-לאומיים הקובעים עוצמה מותרת עד 1,000 מיליגאוס, בעוד הקרינה אשר נמדדה מקו זה היא 40 מיליגאוס בלבד. יש לציין, כי היתה פנייה של הדיירים בעניין זה למשרד לאיכות הסביבה והתקבלה ההתייחסות שהמשרד אימץ את התקן הבין-לאומי ובאזור הנדון נמצאת רמת קרינה אלקטרומגנטית שהיא מתחת לתקן זה. 
אני לא אוהב להתערב, אבל אנחנו חיים במקום שבו כל פעם מנסים לזרוע חרדה בציבור בעניין זה או בעניין זה. זה לא מועיל. 
כבוד היושב-ראש, כנסת נכבדה, אכן מתקן הגז בפי-גלילות מהווה מפגע בטיחותי, והייתי פועל להעברתו המיידית למקום אחר, אילו הוכנה בעוד מועד אלטרנטיבה זמינה. דא עקא, שאלטרנטיבה כזו איננה כרגע בנמצא. אשר על כן, מייד לאחר שתשומת לבי הוסבה למידת הסיכון שבקיומו של מתקן הגז בפי-גלילות, הבאתי את הדבר לממשלה, וזו קיבלה החלטה בנובמבר אשתקד, לסגור את המתקן עד לסוף שנת 2000 ולנצל את הזמן עד אותו מועד כדי לאתר מקום חלופי כדין. בהתאם לכך, משרד התשתיות הלאומיות, בשיתוף עם משרד הפנים, מקדם במועצה הארצית לתכנון ובנייה שתי תוכניות ארציות לאיתור שטחים לחוות גז ארציות, תמ"א-32, ותכנון מפורט של אתר חלופי לפי גלילות במתחם ה"שפדן" ליד ראשון-לציון - תמ"א-32א'. שתי התוכניות עומדות בפני סיום ההליכים הסטטוטוריים. במהלך חודש יוני תתקבל החלטה לגבי אתרים אלה במועצה הארצית לתכנון ובנייה. חוות הגז החדשה, המיועדת לקום לפי קביעת המועצה הארצית לתכנון ובנייה באזור ה"שפדן", תהיה חווה מודרנית, תיבנה בטכנולוגיות מתקדמות וחדשניות, והמכלים יהיו טמונים. כמו כן נערך המשרד להכנת תוכנית לצינור גפ"מ - גז פחממני מעובה - מבתי-הזיקוק באשדוד ל"שפדן", דבר שיקטין את תנועת המכליות בכביש בכ=%50. אני רוצה להוסיף ולומר: איש אינו רוצה את המתקן בתחומו, ולא אפרט כאן. כל אחד שמח שהמתקן יהיה אצל שכנו. אבל מדובר בחלוקת גז במרכז הארץ. זאת אומרת, מוכרחים למצוא איזה מקום שיענה - - - 
אני שמח ששאלת את השאלה הזאת. 
אני כבר אומר, אין היום מדינה בעולם המערבי - אני לוקח את רצועת החוף - שיש בה אוכלוסייה צפופה כמו בישראל. ובשנת 2015, מדינת ישראל, מקו באר-שבע וצפונה תהיה המדינה הצפופה ביותר בעולם. לא ראיתי מדינה אחת בעולם, שמתנדבת מרצונה לוותר על שטחי מולדת. 
הבאתי תשובה עניינית המסבירה את הדברים. שאלת שאלה המעבירה אותנו מייד לתחום אחר. אז אני מודה, חרף העובדה שלא התכוננתי לסוגיה הזאת, אני נותן לך את התשובה. אין מדינה, שלא רק שהיא מוכנה לוותר, אלא חברים בתוכה, אזרחים בתוכה, מאיצים בה למהר ולוותר, שמא איננה מוותרת מהר מדי. 
לא, אנחנו לא עוסקים בסוגיה הזאת. אני רואה גם בך פטריוט ישראלי, ואני מקווה שכך גם תנהג וכך תפעל כאזרח ישראלי. אני משוכנע, למה לא? 
הרי מדובר באמת בדבר קטנטן. 
לא. חבר הכנסת פורז, כאחד שדוחה באופן קבוע כל בקשה לריאיון - אני בקושי מתראיין - יש לי עניין דווקא לעסוק בסוגיות האלה. אבל אני אומר, יש לנו כאן בעיה אמיתית. אני יכול להצביע על מקום במרכז הארץ - - 
- - בגבול של קלקיליה. הרי מייד היתה קמה זעקה שאין כדוגמתה. 
לא טייבה ולא קלקיליה. שמנו ליד ראשון-לציון. אני אגיד לך, במרכז הארץ יש לי מקום נהדר, אתה יודע מה? על-יד תחנת הרכבת של טול-כרם. 
אוהו, כאן היתה פורצת זעקה שעוד לא נשמעה כמותה. הזזתם את העניין מהנושא המקצועי שבו רציתי לעסוק. לדעתי, קיבלתם תשובה הולמת את השואלים. 
חבר הכנסת פורז, ההצעה הזאת קיימת, אבל יש שם גורם, ואני לא רוצה לפרט איזה, שאיננו מוכן להרחיב בכיוון ההוא. ובכלל, אדוני היושב-ראש, הייתי אומר: השנה הזאת, לדעתי, עד חודש נובמבר, יהיה קשה מאוד לשכנע ראש עיר לעשות זאת בקרבתו. אחרי חודש נובמבר, מי שייבחר, בוודאי ירצה יותר תעסוקה וכן הלאה, יכול להיות שיהיה יותר קל. אני כאן נכנס למצוקה, חנן, בנושא הזה לגבי מועד השאלה, אבל בינתיים קיבלת תשובות, ומה אני מציע לעשות? אבל מה אני מציע, כי אני הרי מתייחס ברצינות גם אליך בוודאי וגם אל השאלה, גם אל הנושא. אז אני אומר, שלאור קידום הנושא על-פי ההליכים הקבועים בחוק ובקצב משביע רצון, אני מציע שתי אפשרויות, וכל אחת מהן תהיה מקובלת עלי: או שנסתפק בדיון זה או שנעביר את הדיון לוועדה. שני הדברים מקובלים עלי. 
ועדת הכלכלה נראית לי ועדה טובה. 
יכול להיות שהתשובה תהיה קצרה. 
כבר אין לנו הר - - - לוקחים את ההר. 
הממשלה, אני מתכוון לממשלה הזאת, איננה מתייחסת בזחיחות דעת לשום נושא ולא בקלות דעת לשום עניין. אבל בין זה לבין זה שאני אעמוד פה ואוסיף על מכסת החרדות שאתם מנסים לטעת בלב הציבור יום-יום - יש מרחק רב. אפשר לטפל בבעיות רציניות גם כאשר בת צחוק על פניך. 
טוב, ראשית, אתייחס לשאלותיך האחרונות, שלא הופיעו בשאלתך הכתובה. העניין מתקדם מאוד. אין כל דמיון בין הדברים שהיו בתחילת הדרך, ואנחנו פועלים בכיוונים שונים. עכשיו אשיב לך על השאלות ששאלת. 1. הממשלה הסמיכה את חברת החשמל לנהל משא-ומתן עם ספקים פוטנציאליים לרכישת גז טבעי. עד כה היו מגעים עם כמה חברות העוסקות באספקת גז טבעי. 
לא הייתי פה שבועיים או שבוע, ומשהו קרה לכם, אני לא יודע למה. מאתמול בערב אני רואה שמשהו חמור קרה. אני לא יודע מה קורה פה. נחתמו שני מזכרי הבנה, המגדירים את אבני הדרך שעל הצדדים לבצע על מנת לקבל נתונים מעמיקים יותר, והחברות הרלוונטיות מבצעות את הבדיקות הנדרשות, כדי להגיש הצעת מחיר לאספקת גז טבעי בחופי מדינת ישראל. 2. אין העדפה לשום חברה או מדינה. הבחינה נעשית על-פי שיקולים כלכליים. ברגע שבסיס הנתונים יושלם, יובא הדבר לאישור השרים הנוגעים בדבר. 3. על-פי הנתונים שבידינו כעת, לוח הזמנים מצביע על כך, שאם לא יהיו תקלות או בעיות בלתי צפויות, ניתן יהיה לראות בשנת 2002 גז טבעי במדינת ישראל. איך יבוצע הדבר ומה חלקה של הממשלה? רכישת הגז תיעשה על-ידי שתי חברות, אחת קיימת, היא חברת החשמל, שהיא תהיה צרכנית של %65 מהגז. החברה האחרת נמצאת כרגע בהקמה. כבר יצאנו עם מכרז מוקדם. זו חברת חלוקה, שתפקידה לספק את הגז לכל הצרכנים האחרים, ובראש ובראשונה אלה תעשייה, אזורי מגורים, ובאזורי מגורים חדשים שייבנו בוודאי אפשר יהיה להגיע לאספקת גז מרכזית, לחקלאות או לכל שימוש אחר. מה חלקה של הממשלה ומה חלקן של החברות האלה? הממשלה היא זו שתשפיע על מקור הגז. פחם אפשר לצבור. ישראל מחזיקה פחם לכמה חודשים. נפט או כל סוגי דלק אחרים - בעולם של היום הכול פתוח, אפשר לרכוש בכל מקום, אין שום בעיה. גז לא ניתן לצבור. לכן יש חשיבות ממדרגה ראשונה, שהמקור יהיה כזה, שגם אם תהיינה תקלות כאלה או אחרות, לא יוכל שום גורם, פרט לעניין העסקי, להשפיע על מהלך הזרמת הגז. כי הזרמת גז פירושה בניית תחנות כוח חדשות המופעלות על-ידי גז. צריך לראות את זה במלוא האחריות. 
אמרתי מה תפקידיה של הממשלה: 1. קביעת המקור; 2. המחיר. באופן טבעי, חברת החשמל שעובדת בקוסט פלוס יכולה לשלם מחיר יותר גבוה. הדבר הזה יכול להשפיע קשה על שימוש בתעשייה או בצרכים אחרים שהזכרתי. דבר נוסף שהממשלה תהיה מעורבת בו הוא נושא הביטחונות לשנים ארוכות. אתה לא יכול להיכנס לדבר כזה, אלא אם יש לך ביטחונות ל-30-25 שנה, אולי יותר מזה. זה חלקה של הממשלה. המשא-ומתן המסחרי יתנהל על-ידי שתי החברות, האחת שקיימת והאחת שכרגע היא בשלבים של מכרז. ויש הרבה מאוד חברות, מכל קצווי העולם - 12-10 חברות מהגדולות ביותר בעולם הגישו בקשות להיות מעורבות בנושא הזה. כפי שאמרתי, אין לנו אפליה לגבי שום מקור ושום גורם. עד היום יש לנו הצעות; אני לא אפרט מאילו מדינות, כי מדובר כאן בסודות עסקיים. יש לנו שש הצעות משש מדינות לגבי גז נוזלי, שיעבור תהליך של רגזיפיקציה במרחק של 2 קילומטרים מחוף הים. טרם קיבלנו הצעה כלשהי, גם לא ממצרים, בנושא של גז טבעי. המצרים התנו את העניין; אינני יודע מה המצב היום, בהתפתחויות פוליטיות. אצלנו פוליטיקה זה פוליטיקה, כלכלה זה כלכלה, ולא מערבים את שני הדברים. לא נאפשר בשום פנים ואופן רכישה, אלא אם יהיו ערבויות מספיקות לחלוטין, שנושא כלכלי לא יהפוך לאמצעי לחץ על ישראל. תודה. 
המצב כרגע הוא שהוגשו הצעות ראשונות. 
מכובדי היושב-ראש, אני לא רוצה, חלילה, לפגוע במי שקדם לי בתפקיד. זה לא עמד לפני חתימה, זה לא יכול היה להיחתם. האם עמד להיחתם הסכם עם קטאר, שיביאו לעקבה, שיבנו שם תחנת כוח? כל הדברים האלה היו דברים מצוצים מן האצבע. אולי הם הביאו תועלת אישית למישהו כזה או אחר, ואני לא מתכוון למישהו ספציפי. שום דבר לא היה מוכן בנושא הזה - לא בחוק הגז, שהוא חוק מאוד מורכב ומסובך. יש שורה שלמה של צעדים, ושום דבר לא היה מוכן מלבד דיבורים, נסיעות ברחבי העולם, חלוקת הבטחות לכל עבר. הסברתי בדיוק מה המצב הנוכחי. אם לא יהיו תקלות, ויכולות להיות תקלות, בשנת 2002 יהיה גז. 
ראשית, לשאלות הנלוות. אני תמיד שמח שאני יכול לתת אפשרות לחברי כנסת להופיע, כי זה בהחלט דבר חשוב, משדרים. אבל אין דבר כאן נוגע לדבר, נושא הכביש בכלל לא שייך לעניין. 
ראשית, אני רוצה לא להשיב, אלא אם תהיה שאלה מיוחדת, אני אשמח לענות. תפנה שאלה ותקבל עליה תשובה. אי-אפשר כל דבר להפוך מייד לנושאים מעוררי מחלוקת. מה זה נוגע לזה בכלל? לכן, תשאל שאלה - תקבל תשובה. היום קיבלת את התשובה בכתב. לגבי פי-גלילות, גם זה לא שייך לעניין הזה. אני חושב שכבר עניתי על זה כאן. הממשלה קיבלה בעניין זה החלטה. זו פעולה מאוד מורכבת, ועניתי על כך כאן בהופעתי הקודמת. אנא עיין בפרוטוקול הכנסת. 
לא, אתה כבר הופעת, ואני לא זקוק לעוד הופעות, כך שאין בעיה. תעיין בבקשה בתשובה הארוכה והממצה שנתתי. 
ב"דברי הכנסת" יש תשובה ארוכה ומפורטת. 
בכל מקרה, אולי זו עבודה קשה לחפש ב"דברי הכנסת", ולכן אנחנו נשלח אליך את התשובה הארוכה והמפורטת שנתתי כאן. תקבל אותה. לגבי השאלה ששאלת - כולנו משתוקקים לחבר את צינור הגז אל פי הבאר, אבל צריך שתהיה באר בשביל זה. שמחתי לשמוע עכשיו, שבסקר שנעשה בקרבת חופי הארץ, מעריכים שאולי יש שם גז. אני רוצה להבטיח לך שאנחנו בודקים את הנושא הזה היטב. לצערנו, כמויות הגז שנתגלו עד היום בישראל היו קטנות. יכול להיות שכמות המשאבים שהושקעה בנושא הזה היתה מצומצמת. הזיכיונות בנושא הזה נמצאים היום בידי חברות פרטיות. לו העריכו שיש יותר, היו בוודאי משקיעות בזה יותר מאמצים. נקווה שאכן בעזרת השם יימצאו כאן בארות גז שופעות. לעומת זאת, תקבל תשובה יותר ברורה על השאלה אם זה רק גז נוזלי. לא, בהחלט לא. העניין הוא, שבינתיים יש לנו הצעות משש-שבע מדינות, שחלק מהן נראות הצעות מאוד קוסמות להבאת גז נוזלי. אנחנו לא נהיה מעורבים כלל בנושא של הפיכת הגז הנוזלי לגז טבעי. שתי החברות תרכושנה את הגז בצורה של גז טבעי, וזה התנאי החד-משמעי במכרז המוקדם שהוצאנו; והחברות הזרות האלה - אולי יש גם ישראליות, אינני יודע - הן אלה שתקמנה את מתקן הרגזיפיקציה, והן תהיינה אלה שתרכושנה את הגז במקומות שונים בעולם. מצד אחד יש קושי - - - 
כן. זה קיים. נכון, זה מעט יותר יקר, אבל מצד שני יש כאן ביטחון באספקה. מדוע? כי אתה יכול לרכוש היום בכל רחבי העולם גז שיבוא כבר בצורה של גז נוזלי, ולכן אין סכנה שמאיזו סיבה פוליטית או אחרת מישהו יפסיק את הזרמת הגז. זה היתרון הגדול של העניין. לא אמרנו נואש. אם תבוא אלי פנייה משר האנרגיה המצרי לאספקת גז טבעי, אף שמה שאמרתי עכשיו הוא גם לגבי גז טבעי, כי נרכוש אותו רק בצורת גז טבעי - תהיה פנייה, אנחנו בהחלט נשמח לדון בה. 
זה כל העניין - אין פנייה מצרית. 
כדי לדייק בעניין, יש פנייה מצרית דרך מתווכים כאלה ואחרים, כדי שלא תהיה פנייה פורמלית לישראל. זה דבר יותר מדי רציני, עם יותר מדי אחריות ויותר מדי שנים מכדי שאפשר יהיה לקבל דבר כזה. כשתהיה פנייה, אדוני יושב-ראש הכנסת, למי שמופקד כאן, במקרה זה אני, על-ידי מי שמופקד במצרים ברמה הממשלתית, תהיה מייד תשובה בנושא הזה, אני מעריך שתשובה חיובית, בקשר לכניסה למשא-ומתן, ואז ננחה את שתי החברות, חברת החשמל שכבר קיימת, והשנייה שכרגע בהקמה, להתחיל במשא-ומתן. טרם היתה פנייה כזאת. כשתהיה פנייה, זאת תהיה התשובה. תודה. 
אדוני היושב-ראש, כנסת נכבדה, לפי המצב המשפטי הקיים, מוטלת על חברת החשמל חובה, מכוח סעיף 17(א) לחוק החשמל, לתת שירות לכלל הציבור באמינות וביעילות. מובן שחובה זו חלה גם כשמדובר במוסדות חינוך. החיבור צריך להיעשות בהתאם לתנאי הרשיון ולפי כל דין, ובכלל זה חוק התכנון והבנייה, התשכ"ה-1965. סעיף 157א לחוק הנ"ל אוסר על חברת החשמל לחבר לחשמל או לספק חשמל למבנה ללא היתר מהרשות המקומית, והכוונה היא לטופס 4, או לטופס 2, שהוא אישור זמני לחיבור לחשמל, אשר יינתן רק אם ניתן היתר בנייה לפי סעיף 145 לחוק התכנון והבנייה. 
תצא מתוך הנחה, מכובדי, שאני בקיא בעניין. הצעת החוק של חבר הכנסת אלסאנע באה להטיל חובה גורפת על חברת החשמל לחבר מוסדות חינוך לחשמל ללא כל הגבלה. כפי שציינתי, אם המבנה נבנה כדין, אין מניעה לחיבורו לרשת החשמל ואין כל צורך ליצור דין מיוחד לעניין חיבורם של מבנים שהם מוסדות חינוך. מן העבר האחר, אין ספק שלא רצוי להתיר, בחסות החוק, חיבור של מבנים בלתי חוקיים באופן גורף, כפי שמוצע, גם אם מדובר במוסדות חינוך. חיבור מוסדות חינוך לחשמל ממומן כיום על-ידי הרשויות המקומיות המזמינות את החיבורים. חבר הכנסת אלסאנע מציע לשנות הסדר זה ולהטיל את המימון על משרד התשתיות הלאומיות ועל משרד החינוך. למשרד התשתיות הלאומיות אין תקציב למימון פעולות כאלה, ומבחינה מערכתית אין זה תפקידו לממן חיבורי חשמל, לרבות חיבורים של מוסדות חינוך. ניתנת האמת להיאמר, שתחת המסווה של יצירת נורמה כללית בדבר חיבורים לחשמל, מנסה ההצעה לתת, בעצם, מענה לבתי-ספר שנבנו באופן בלתי מוסדר בפזורות הבדואים בנגב. 
רבותי הנכבדים, הנורמה שאתם מנסים להכניס לכנסת, שלא ניתן לתת תשובה בשקט ומייד פורצת כאן מקהלה מסוג זה, אינה מקובלת עלי. אני אומר זאת גם כמי שתפקידו לענות כאן וגם כחבר ושכן. אני מציע, את המקהלה המדברת הזאת, להשאיר מחוץ לכנסת. 
רבותי, הרי יש שתי אפשרויות: או להגיש הצעת חוק, שאילתא או הצעה לסדר-היום, ולקבל עליה תשובה - ואחרי זה נמצא המיקרופון, ודאגה הכנסת לכך שיהיו מיקרופונים פה בכל פינה, כדי שלא יצטרכו ללכת רחוק. יכול כל אחד לבוא, או להשתמש בזכותו ולהביע את דעתו. הצורה הזאת לא מקובלת עלי. 
ואף אחד לא ירגיל אותי לצורה הזאת. אני אומנם לא פרלמנטר ותיק, אני חבר כנסת מתחילת 1974. 
אבל את הכללים האלה, שהם יותר כללים של נימוס והליכות, הספקתי ללמוד. אני מסכים כי בנגב יש מצב הדורש התייחסות ופתרון. 
דיברנו על כך לא אחת בכנסת, וחבר הכנסת אלסאנע מודע היטב לפעולות שהממשלה עושה בתחום זה, ואם תרצה, אני מוכן לחזור ולהסביר מה עושה הממשלה היום, דברים שלא נעשו במשך שנים רבות. 
אם זה מעניין, אז תקבל מייד תשובה. בתוך כך, ברור לחלוטין כי כדי לספק שירותי חינוך גם במקומות שאינם נחשבים כיישובי קבע יש למצוא פתרונות זמניים ופרקטיים. לפיכך אני מודיע, כי המינהלה לקידום הבדואים תפעל בכיוון זה ותחתור למצוא פתרון מעשי גם לבעיות החשמל של מוסדות חינוך בפזורה הבדואית. לכן, חברי הכנסת, אין לנו צורך בחוק המוצע, והממשלה מתנגדת לו. אני יכול לדבר עוד דקה, ברשותך? 
מאחר שנשמעה קריאה - לא שמעתי ממי - ברשותך, אדוני, וברשות חברי הכנסת, אני רוצה לציין כמה דברים שקרו השנה, רק כדי שיהיה ברור מה קורה. אני רוצה לומר, שהממשלה אישרה הקמת יישוב לשבט תראבין בין משמר-הנגב ללהבים, ובתוך חמישה חודשים תתחיל העבודה על הקמת היישוב. ארבעה יישובים נוספים אושרו עקרונית על-ידי המועצה הארצית לתכנון ולבנייה, ולא אפרט. אם תרצו פירוט, תקבלו אותו אצלי אחר כך. 
תראה, אתה טועה במה שאתה אומר עכשיו. מה שעדיין לא נקבע זה המיקום המדויק, כי אם, למשל, אנחנו עוסקים בשבט אל-הואשלה שיושב ליד דימונה, אז לא אומר כרגע בדיוק באיזו נקודה. אני רוצה לומר עוד נקודה אחת, שבבנייה כרגע 2,271 יחידות דיור לבדואים, ויש עוד כהנה וכהנה, וההשקעה השנה היא 185 מיליון ש"ח. אינני רוצה לדבר על חיבורי בתים. לכן, אני פשוט מביע בזה את התנגדות הממשלה להצעת החוק. 
אדוני היושב-ראש, כנסת נכבדה - - - 
אדוני היושב-ראש, כנסת נכבדה, ראשית, אני רוצה להביע את צערי על כך שלא הייתי נוכח בזמן שחברי הכנסת העלו את ההצעה. בדרך כלל אני משתדל להיות כאן, ונדמה לי שזה אולי המקרה הראשון שקרה לי בכל השנים. 
אבל אני, כמובן, אענה על הדברים. 
דבר ראשון - אני רוצה לגעת בנושא יחסי העבודה במשרד החוץ. מרגע הגיעי למשרד החוץ, ואולי אחרי תקופה ממושכת שמשרד החוץ לא הופעל בגלל העדר שר שישב שם במקום, הכנסתי את משרד החוץ ואת מחלקותיו לפעילות, והיום הם מעורבים כולם במלאכת העשייה. כולם משתתפים בדיונים. אני מעריך, שבתוך פרק זמן לא ארוך יחזור משרד החוץ וימלא את תפקידיו כפי שמתבקש, בעיקר נוכח הבעיות המורכבות שאנחנו ניצבים בפניהן. התפטרותו של סמנכ"ל צפון-אמריקה, מר מיכאל שילה, והחקירה המתנהלת בעניינה של סמנכ"ל אירופה, הגברת קולט אביטל, הם שני אירועים שסמיכות הזמנים ביניהם מקרית לחלוטין. מר מיכאל שילה החליט על פרישה שמונה חודשים לפני המועד המתוכנן מסיבותיו שלו, שאותן מנה בפני הגורמים הרלוונטיים במשרד. כל פגיעה כזאת או אחרת לא נגרמה על-ידי גורם כלשהו במשרד. על-פי סיכום עמו, ימונה מחליפו בוועדת המינויים הקרובה. במקרה של הגברת קולט אביטל נפתחה חקירה פנימית, והנושא מטופל על-ידי הגורמים המוסמכים. קיבלתי את הגברת אביטל לשיחה על-פי בקשתה. לאחר השיחה שערכתי עמה ועם גורמים משרדיים נוספים החלטתי לאשר את החלטת המנכ"ל לגבי השעייתה עד תום החקירה. עם זאת הוחלט - ואני החלטתי זאת ואף הנחיתי - לפנות לגורם החוקר ולבקש זירוז החקירה ככל שניתן. אני רוצה להגיד, שאני מכיר את הגברת קולט אביטל שנים רבות. מרגע כניסתי לעבודה היא שותפה בכל הדיונים והמפגשים שהיו. אין לי דבר אישי נגדה. אלמלא מכתבים שקיבלתי, לא הייתי יודע. אני מודה שלא ידעתי אף פעם על מעורבות עמוקה כזאת של גורמים פוליטיים בנושא הזה. לא בדקתי אף פעם את השתייכותה המפלגתית. אינני יודע את השתייכותו המפלגתית של מישהו במשרד שם. זה גם לא מעניין אותי. גם במשרד השני, שאני עדיין מחזיק בו, מעולם לא שאלתי מה העמדה המפלגתית לא של מנהל חברת החשמל ולא של המנכ"ל שלי. בדרך כלל, במינויים המקצועיים עשיתי תמיד כל מאמץ - ויש פה חברי כנסת שיודעים זאת - לא להכניס מינויים שאינם מן השורה הראשונה. אני לא פוסל אדם בעל עמדה מפלגתית למלא תפקיד. דרך אגב, אינני יודע מה עמדתו המפלגתית של מנכ"ל משרד החוץ. לא שאלתי אותו. הנושא הזה בכלל לא מעניין אותי. כך נהגתי תמיד. לפיכך, אבקש להסיר את ההצעות מסדר-היום. 
אולי אתה מוכן לגשת לרמקול, שאוכל לשמוע אותך טוב יותר? 
לא, זה לא מעורר אצלי כל תמיהה, אין מקום לכל תמיהה. 
אדוני היושב-ראש, אני בעד להסיר. 
3-1. משטרת ישראל היא הגורם המאשר למע"צ את שעות ביצוע העבודות בכבישים, ולא אחת אף מכתיבה את שעות העבודה. רק בכבישים עתירי תנועה, שבהם לא ניתן לבצע עבודות בשעות היום בשל עומסי התנועה, מתבצעות העבודות בלילה, על-פי דרישת המשטרה ובהיתר מיוחד לכך. 
האפשרות לביצוע נרחב יותר של עבודות לילה נבדקת, אולם יש לזכור כי העבודה בלילה מורכבת יותר ומחייבת התארגנות מיוחדת, המייקרת את עלות הפרויקט, היא פחות איכותית ורמת הטיב והדיוק שלה פחותים. כמו כן, קיימת בעיית רעש למגורים סמוכים, דבר הנוגד את חוק שעות העבודה והמנוחה. הצעדים הננקטים במטרה להקל על הנהגים במקרים של עבודות בשעות היום: א. מע"צ שוכרת שוטרים לצורך הכוונת התנועה והפנייתה למעקפים ולכבישים חלופיים; ב. מוצבים תמרורים, שלטים, אביזרי בטיחות, מהבהבים וכדומה; ג. מע"צ מפרסמת בכלי התקשורת - רדיו ועיתונות - הודעות על עבודות בצירים מרכזיים וסגירתם לתנועה והפניה לצירים חלופיים. תודה. 
תודה. לגבי השאלה הנוספת הראשונה, נתתי תשובה ברורה. אני שמח שיש הזדמנות, וזה חשוב שחברי כנסת יכולים לשאול דווקא בימים כאלה, אבל כבר נתתי תשובה. נעשים תיקונים ביום, עובדים גם בלילה, ויש מקומות שזה אפשרי, יש מקומות שזה לא אפשרי, תלוי בסוג העבודה. לגבי השאלה בעניין התנועה הכבדה - מדובר במדינה קטנה, ויש, לצערי, בינינו מי שרוצים אף להקטינה יותר, ואם אינני טועה, נדמה לי שאפילו שואל השאלה הנוספת נמנה עמם. 
לו היתה המדינה גדולה יותר, אני חושב שהתנועה היתה קלה יותר. מדובר במדינה קטנה מאוד, קטנטונת, עם מספר עצום של כלי רכב, וזו הבעיה. אני גם לא מציע להתלונן יתר על המידה. אמר מישהו מהשואלים, שמאחר שאני שר חוץ אני בוודאי רואה פחות מה שבפנים. אני רוצה להגיד לך, שיש בכך גם יתרון, כי אתה רואה יותר מה שקורה בחוץ. ותרשה לי להגיד לך: תיכנס לאחת מן הערים הגדולות בחוץ ותעמוד הרבה יותר. אי-אפשר רק להתלונן כל היום. אם זה לצורך הופעה בטלוויזיה - זה חשוב, זה טוב, ערב בחירות, כולם צריכים את זה, אני מקבל את זה בהבנה; אבל אם זה לצורך העובדות עצמן, נדמה לי שאצלנו הכניסה לערים היא עדיין הרבה יותר קלה מאשר במקומות אחרים, אבל אדרבה, אני מציע שתמליץ. רבותי, כולם שאלו. אני מציע שתמליץ על מדינה גדולה יותר, ואז התנועה תהיה קלה יותר. 
ולגבי השאלה השלישית, אני חושב שזה יהיה לא נכון לטעון שמע"צ לא יודעת להתארגן. היא יודעת להתארגן בצורה מצוינת, והיא עושה עבודות יפות ביותר, ברמה הגבוהה ביותר. הסברתי את הסיבות מדוע עובדים ביום, כשיש מקומות שעובדים בהם גם בלילה, אבל בכל מקרה, אני שמח שיכולתי לענות לכם, ובעיקר - שיכולתם לשאול. 
 1. ממשלת ישראל, בישיבתה ביום 12 במאי 1998, החליטה על צעדים להאצת הצמיחה, אשר במסגרתם אושרה תוספת לתקציבי הפיתוח של רכבת ישראל, מע"צ וכביש חוצה-ישראל. התוספת התקציבית משמשת ותשמש את הגופים המתוקצבים באופן הבא: כביש חוצה-ישראל - האצת ביצוע מחלף-קסם. מע"צ - תוספת פרויקטים חדשים, האצת ביצוע פרויקטים המשכיים ועבודות אחזקה. רכבת ישראל - תגבור הפעילות בקו תל-אביב-באר-שבע, שיפור קו לוד-רחובות והקמת שתי תחנות בתוואי איילון. 2. בין התקציבים המופנים לאזור חיפה והצפון מצויים שישה פרויקטים חדשים של מע"צ: כביש 75: מגדל-העמק-נצרת; כביש 85: כרמיאל-צומת-חנניה; כביש 60: העלייה לנצרת; כביש 722: צומת-התשבי-צומת-השומרים; כביש 89: מעלות-תפן. כביש 77: צומת בית-רימון-צומת-גולני. 
 1. המידע אינו מדויק. משרד התשתיות הלאומיות ומינהל מקרקעי ישראל מעולם לא החליטו שלא לשווק קרקעות לבניית 60,000 יחידות דיור בגלל המיתון. המידע הנכון הוא, שהממשלה אומנם קבעה יעד שיווק של 60,000 יחידות דיור בשנת 1998, מתוך מגמה להגיע להיצע מסיבי שישפיע על השוק. אולם, בנתונים הקיימים היום גם היצע קטן יחסית משפיע על השוק. נוסף על כך, מינהל מקרקעי ישראל עוסק בעיקר בשיווק. אישור התכנון, שבלעדיו אין שיווק, מצוי בתחום אחריות משרד הפנים. אם משרד הפנים יביא לאישור תוכניות בניין עיר רבות יותר, יוכל מינהל מקרקעי ישראל לשווק 60,000 יחידות דיור ואף למעלה מכך. 2. על-פי הנחיית היועץ המשפטי לממשלה, המינהל, כנאמן הציבור, אינו יכול למכור קרקע שמחירה נמוך באופן בלתי סביר מהמחיר שנקבע על-ידי השמאי הממשלתי. במכרזים האחרונים, בהסתמך על חוות דעת זו, נפסלו הצעות מספר, והעניין עומד כיום להכרעה בבית-המשפט. 3. מחירי הקבלנים היו עשויים לשקף את ערך הקרקע לולא היתה קיימת בעיית מימון, שזו הבעיה המרכזית כיום בשוק הנדל"ן, והיא שהובילה כנראה לכך שהמכרזים המדוברים נסגרו ללא הצעות כלל, או עם מציע בודד. 
(לא נקראה, נמסרה לפרוטוקול) אין כל מדיניות של "מקורות" לצמצום אספקת מים בשעות צריכה מוגברת בנגב. "מקורות" נוקטת כל אמצעי כדי לעמוד בצריכה מוגברת ולספק את מלוא הכמות המתוכננת. "מקורות" מקדמת את גידול הצריכה הצפוי על-ידי הקמת איגום רחב ממדים ופיתוח מערכות הספקה באזור. עם זאת, יש לזכור כי אין מנוס מהכרה בעובדה, כי בישראל קיימות מגבלות לגבי השימוש במים. הפתרון לכך מצוי תחילה בטיהור שפכים ובהשבתם לשימוש חוזר, ומאוחר יותר - בהתפלה. טיהור שפכים והשבתם נמצאים בפיתוח מתמיד ובהיקף רחב, וכעת אנו פועלים על מנת להבטיח כי במהלך העשור הקרוב נוכל לספק גם מים מותפלים. 
 3-1. לא ידוע לנו על עמדה אחרת של משרד התשתיות, אשר עומדת בסתירה לתוכניותיה של מע"צ. כביש מס' 75 הוא כביש ארצי, המוביל ממטרופולין חיפה למטרופולין נצרת, והוא בעל נפחי תנועה גדולים, ועל כן מתחייבת הרחבתו, לאור הפקקים הנוצרים בו. גם הרחבת כביש אזורי מס' 722 וגם סלילת כביש מס' 762 ככביש אזורי נוסף יפחיתו את התנועה בכביש מס' 75 ויקלו במידת מה את עומס התנועה בו, אך לא יוכלו לבוא במקומו, באשר כל כביש משמש לתנועה העוברת לכיוונים שונים. בין הכבישים האזוריים לכביש החוצה פזורים יישובים רבים, והאדמות שם הן שטחים חקלאיים וירוקים, ועל כן אין מקום להכנסת כביש ראשי נוסף, אלא קיימת עדיפות ברורה להפיכת כביש 75 לכביש דו-מסלולי. 
 התשובה היא חיובית. מינהל מקרקעי ישראל יאפשר גם לבעלי דירות ישנות לרשום את הבעלות בדירה על שמם במקום חוזה חכירה לדורות, כאשר מדובר בחוכרים בבנייה רווייה מהוונת, שדירותיהם נבנו בעבר על קרקעות שבבעלות מדינת ישראל ורשות הפיתוח. 
 3-1. איכות המים לשימושים השונים נמצאת בניטור ובבקרה מתמידים, והדוח של השירות ההידרולוגי הוא אחת העדויות לכך. נציב המים קובע בבירור, כי אין כל סכנה לפגיעה באוכלוסייה אזרחית מזיהום מים. כדי לקיים אספקת מים לחקלאות ברמת מליחות שלא תפגע בקרקע ובצמח, יהיה צורך להשקיע השקעות ניכרות בסילוק מלחים מהמים. לצערי, עדיין לא עלה בידי לשכנע את משרד האוצר כי השקעה בשמירה על איכות המים והקרקע היא השקעה לאומית בתשתית אסטרטגית, וכי אין להתלותה ולהתנותה במדיניות מחירי המים. 
 העבודות בכביש 444 בקטע אייל-טירה - הכוללות את הפיכת הכביש לדו-מסלולי, רמזור בצומת טירה והסדרת הכניסה לאזור התעשייה החדש בטירה - הושלמו. המשך העבודה מצומת טירה צפונה ועד טייבה תלוי באישור תב"ע - תוכנית בניין ערים - הנמצאת בדיונים מתקדמים בוועדה המחוזית לתכנון ובנייה. צפוי כי העבודה במקום תתחדש לקראת אביב 1999. קטע הכביש מטייבה לקלנסואה שופץ לאחרונה, וכן קטע באורך 1.5 קילומטר בכביש 5614, מקלנסואה צפונה, הורחב לכביש דו-מסלולי על-ידי העירייה, במימון מע"צ. כביש 5614 צפונה שופץ ורובד לאחרונה; בימים האחרונים יחל ביצוע רמזור במפגש עם כביש 57. 
 2-1. המינהל ועיריית תל-אביב-יפו סיכמו להפעיל חברה אשר תעסוק בתכנון ופיתוח ביפו. במסגרת זו הוצאו 67 מיליון שקלים לתכנון ופיתוח בשלוש השנים האחרונות. קצב התכנון והפיתוח ביפו מותנה בגביית הוצאות פיתוח בעת שיווק קרקעות במקום. לצורך העניין הוקמה ועדת היגוי משותפת לעירייה, למינהל מקרקעי ישראל, למשרד הבינוי והשיכון ולנציגי התושבים במקום. ועדת ההיגוי מתכנסת אחת לחודש, ונדונים ומסוכמים בה נושאים אלו. 
 3-1. בתאריך 30 ביוני 1997 פורסמו על-ידי מינהל מקרקעי ישראל 154 יחידות דיור לשיווק בכפר בועינה-נג'ידאת בשיטת הפרסום, ההרשמה וההגרלה. ההגרלה התקיימה ב-2 בספטמבר 1997, ושווקו בה 75 יחידות דיור. על מנת לאפשר את מימוש הבנייה, היה צורך לפנות לשר החקלאות ולבקש את אישורו לשינוי גבולות שמורת יער. שכן, כ-84 דונם מתוך שטח התוכנית נכללו בתחום שמורת יער, דבר שצוין במסמכי המכרז. במאי 1998 התקבל אישור שר החקלאות לשינוי הגבולות, ובכך נפתרה הבעיה. 
(לא נקראה, נמסרה לפרוטוקול) 2-1. הכספים שהצטברו בקרן האיזון יינתנו כמענקים לשם הקמת מפעלי השבת קולחים. האיזון הנאות בין מקורות הקולחים לבין יעדי הביקוש הפוטנציאליים נעשה בתכנון ארוך טווח. 
 סוכם בין מע"צ לבין המועצה המקומית נווה-מונוסון, כי מע"צ תתכנן את המיגון האקוסטי במימון המועצה המקומית, ואכן התכנון בשלבי סיום. המיגון האקוסטי יבוצע במהלך שנת 1999, בהתאם לאפשרויות התקציביות. 
 4-1. עם קבלת התמונה הכוללת בנושא הגדלת דמי ההיוון, הוריתי להקפיא את יישום החלטה 823 של מועצת מקרקעי ישראל, שעניינה עדכון דמי החכירה בבנייה צמודת קרקע, וזאת עד לבחינה מחודשת של ההחלטה והשלכותיה. בישיבת מועצת מקרקעי ישראל האחרונה, שהתקיימה ביום 19 בנובמבר 1998, הוחלט לפרוס את העלאת דמי החכירה על פני חמש שנים, באופן הדרגתי. 
 2-1. מינהל מקרקעי ישראל מקפיד לפעול על-פי הכללים שנקבעו בהחלטות מועצת מקרקעי ישראל 717, 727 ו-737. אין זה מתפקידו של מינהל מקרקעי ישראל לפקח על האגודות השיתופיות החקלאיות. חבר אגודה שיתופית חקלאית הרואה עצמו נפגע מהחלטות האגודה, רשאי לפעול על-פי תקנון האגודה וכן לפנות לרשם האגודות השיתופיות. 
4-1. לא ידוע לי על תמיכה ממשלתית בעמותת אלע"ד. משרד התשתיות הלאומיות ומינהל מקרקעי ישראל לא סייעו לעמותת אלע"ד, ואין בתקציבם שום סכום שהוקצב להעברה לעמותות במזרח-ירושלים ולעמותות בכלל. אני מוכרח לציין, ואציין זאת בצער, שמדובר בגופים חשובים מאוד, שמבצעים מטרות לאומיות חשובות מאוד. אני מודה שאני מצר על כך שהן לא מופיעות בתקציב. 
 1. לקו הרכבת תל-אביב-ירושלים קיימות שתי תוכניות. האחת, המיידית, כוללת שדרוג הקו הקיים בין תל-אביב לבין ירושלים, בעלות של כ-180 מיליון שקל. השנייה היא קו חדש כפול ומחושמל, העובר דרך נתיב בן-גוריון, שזמן הנסיעה הכולל בו יהיה כחצי שעה, ועלות ביצועו מוערכת בכ-500 מיליון דולר. 2. הממשלה קיבלה החלטה לשקם את הקו במתכונת BOT, באמצעות המגזר העסקי הפרטי. הנושא בטיפול משרד ראש הממשלה, משרד האוצר ומשרד התשתיות הלאומיות, במטרה לפרסם בזמן הקרוב בקשה לקבלת הצעות לשיקום הקו. אף שמשרד התשתיות הלאומיות סבור כי יש לבצע את שיקום הקו במימון המדינה, בהעדר תקציב הוחלט שלא לפעול לשינוי החלטת הממשלה. פתיחת הקו מחדש תיעשה בתוך שנה וחצי מיום קבלת ההחלטה על תחילת שיקומו. 3. הוכנה תוכנית "רכבת 2000", שהיא תוכנית עשור, המציגה הכפלת מסילות ושיפור עצום בכל התשתית הרכבתית בארץ. עם השלמתה אנו צופים שנוכל להסיע 50 מיליון נוסעים בשנה. כעת אנו בעיצומם של דיונים עם האוצר לאישור התוכנית ודרכי מימושה. בינתיים הוכפלו הקווים תל-אביב-חיפה ותל-אביב-לוד, משופץ הקו לוד-באר-שבע, ובמהלך שנה זו יוכפל קו לוד-רחובות. מעבר לכך, הוגשה הצעת חוק בכנסת המשנה את מבנה הענף בצורה יסודית ומאפשרת גם יזמות פרטית בענף. 
 2-1. מינהל מקרקעי ישראל ועיריית רמלה מתכננים את השטח שהתפנה על-ידי משפחת קראג'ה למגורים. הרשות המקומית רשאית לקבל עד %40 משטח התוכנית ללא תמורה עבור מבני ציבור, וכמו כל תוכנית, גם תוכנית זו תכלול מבני ציבור. בתום התכנון ישווק השטח על-ידי מינהל מקרקעי ישראל, בהתאם לחוק חובת המכרזים ונוהלי המינהל. אין כל בסיס לנאמר בשאילתא בדבר אכלוס הבתים על-ידי משתפי פעולה. 
 2-1. משרד התשתיות הלאומיות, ביחד עם משרד התחבורה והמשרד לאיכות הסביבה, מקדם עתה פרויקט ניסיוני, שבמסגרתו יופעלו בגוש-דן כמה אוטובוסים של קואופרטיב דן ומשאיות אשפה של עיריית תל-אביב באמצעות גפ"מ - גז פחממני מעובה. לנושא זה יש גם השלכות אחרות כבדות משקל, כגון בטיחות, מיקום מתקני מילוי הגז לכלי הרכב והגדלת מקדם הסיכון אם האוטובוס המונע בגפ"מ ישמש יעד לביצוע פעולות טרור. נושאים אלו, כמו גם התועלת שבשימוש בגפ"מ לאיכות הסביבה, ייבחנו במסגרת הפרויקט האמור לעיל. 
 ועדת השרים למאגרים ולרמות מלאי של נפט גולמי, מוצרי נפט ופחם, החליטה, כי בשעת-חירום יישען המשק בשלב ראשון על אספקה ממאגרים קיימים. נוסף על כך, הממשלה קיבלה השבוע החלטה לשמר כושר הובלה ימי של נפט גולמי ופחם לשעת חירום באמצעות צי ברזל של שתי מכליות נפט ושתי אוניות פחם, והקציבה לכך את הנדרש. משרד התשתיות הלאומיות, באמצעות מינהל הדלק, מממן ומפקח על רמות המלאי. רמות המלאי הקיימות מספיקות לתקופת חירום, שבמהלכה, אם יהיה צורך, תוכל הממשלה להביא מטעני דלק ופחם על בסיס שוק חופשי. 
3-1. הרעיון להפרדת קרן-הקיימת לישראל ממינהל מקרקעי ישראל אומנם עלה לאחרונה בכלי התקשורת, ואולם הוא עדיין לא נבחן על-ידי אף רשות. המוטיב המרכזי שעומד מאחורי רעיון ההפרדה הוא דרישת קרן-הקיימת לישראל, שהיא חברה פרטית, בבעלות העם היהודי, לעמוד בעקרונות האמנה הקיימת בינה לבין מדינת ישראל, זאת נוסף על הניסיון ליצור שוק נדל"ן משוכלל, כך שתיווצר תחרות לפחות בין שני גופים שינהלו את הקרקעות בישראל. 
תסלח לי, אני פשוט לא שמעתי או נדמה לי שאני לא שומע. אתה לא נגד מה? 
איך אדם במדינה יהודית יכול להיות נגד העברת קרקע ליהודים? לכן לא הבנתי לרגע, סליחה. 
אני רוצה להסב את תשומת לבך לכך, שחלק ניכר מקרקעות המדינה שהיום מנוהלות על-ידי המינהל הן קרקעות של הקרן הקיימת. יש בהחלט עניין בעיקר לצרכים שלנו. אני רק יכול לומר, שבאחת מהמסקנות של ועדת-רונן בזמנה עלה רעיון מכירת קרקע, למכור את הנכסים. הקרן הקיימת מתנגדת למכירת הנכסים, כי זה נוגד את עקרונות הקרן הקיימת, ולכן נעשה כאן איזה ניסיון או היתה מחשבה, זה לא נבחן מעולם, לעשות סדר בדברים, באופן שבערים למשל, במקומות שניתן למכור, שיהיה אפשר למכור ולהפוך את הדיירים - וזה לא קשור אם זה ביישוב יהודי או ביישוב ערבי או בכל יישוב אחר - לעשות איזה סדר בדברים האלה. אבל, מה שמטריד אותי קצת בנימת הדברים שלך הוא, שכאילו אתה אומר שאין לך התנגדות שיימכרו קרקעות ליהודים. מה זאת אומרת, הרי מדובר במדינה יהודית, שבה חיים גם אחרים ויש להם כל הזכויות, אבל דבר אחד צריך להיות ברור: אנחנו חיים במדינה יהודית, וזו הפינה הקטנה היחידה בעולם של העם היהודי. 
ממשלת ישראל, בישיבתה ביום 12 במאי 1998, החליטה על צעדים להאצת הצמיחה, אשר במסגרתם אושרה תוספת לתקציבי הפיתוח של רכבת ישראל, מע"צ וכביש חוצה-ישראל. התוספת התקציבית משמשת ותשמש את הגופים המתוקצבים באופן הבא: כביש חוצה-שראל - האצת ביצוע מחלף-קסם; אגב, בוצע. 
כן, זו היתה ממש עבודה בלתי רגילה, אחת מהעבודות היפות ביותר - לא רק מבחינה הנדסית, אלא גם תוך שמירת ערכי נוף וטבע. וכך גם המחלף האחר ליד מודיעין שהוא ממש דוגמה מבחינת גינון וטיפוח הנוף שם. מע"צ - תוספת פרויקטים חדשים, האצת ביצוע פרויקטים המשכיים ועבודות אחזקה. רכבת ישראל - תגבור הפעילות בקו תל-אביב-באר-שבע, שיפור קו לוד-רחובות והקמת שתי תחנות בתוואי איילון. בין התקציבים המופנים לאזור חיפה והצפון מצויים תקציבים לשישה פרויקטים חדשים של מע"צ: כביש 75, מגדל-העמק-נצרת; כביש 85, כרמיאל-צומת-חנניה; כביש 60, העלייה לנצרת, עלייה שצריכה לתת את האפשרות להתגבר על הפיתולים; כביש 722, צומת= התשבי-צומת-השומרים; כביש 89, מעלות-תפן; כביש 77, צומת בית-רימון-צומת-גולני. אני רוצה לומר, שבקידום נושא הרכבת בכלל לא נשארו תקציבים. לא יהיה אפשר לבוא ולומר שלא השתמשנו בתקציבים. מיצינו את התקציב עד תום. 
אני הייתי צריך להעריך שאתה לא תעזוב את אולם המליאה. זו טעות שלי. 
אני חושב, שבקרוב אני עומד לחנוך את התחנה הגדולה הזאת בדרום העיר. אנחנו השלמנו כמובן את הרכבת הדו-מסלולית, ופה ושם אנחנו מבצעים עוד עבודות תיקונים מחיפה לתל-אביב. מעכו התנועה מתנהלת במהירות, בעצם מנהרייה, ויש לנו המעבר שם, שהוא קצת יותר אטי בתוך עכו. רכבת הפרברים משרתת פרברים, אבל אני עוד במחשבה שנצטרך לקשר את כרמיאל, שצריכה להיות מקושרת לחיפה, כי מדובר באותו אזור. אני מקווה שבקדנציה הבאה אוכל להשלים את העבודות האלה. 
למדתי שזה דבר נהדר להיות גם בחוץ וגם בפנים. 
כן, אנחנו מדינה אחת. אתה מתכוון למגמות אחרות, כי אני שומע לאחרונה שהפלסטינים - דרך אגב, יש לי אתם מגע כל הזמן - התחילו לדבר על החלטה 181, שהיא החלטה שבעצם מבתרת את ישראל לשניים, כלומר, יהיה מסדרון בשליטתם שיקשר את יהודה לחבל-עזה. אז אם לזה התכוונת, אז ישראל תמשיך להיות ישראל אחת, כי זה בוודאי דבר שלא יקרה אף פעם. 
זה רק כדי להראות לך כמה טוב לעסוק בשני הנושאים. טוב להיות שר, אני מקווה שתעשה את זה בקרוב. 
(קורא את התשובה על שאילתא מס' 3583, ראה לעיל) 
זו באמת שאלה טובה. העניין עם פרופסור נודלמן הוא, שתמיד צריכים להיות צפויים למלכודות. 
למיטב ידיעתי, אם אינני טועה, זה צריך להתבצע עכשיו. ליתר ביטחון, מאחר שאתה איש של מדעים מדויקים, אני אתן לך את המועד המדויק מתי הדבר הזה יתבצע. יש לי עתה תשובה, אתה רואה באיזה קצב המשרד עובד? הניסיון התחיל. 
 2-1. השאילתא הופנתה אלי ביום 18 בנובמבר 1998. יום למחרת אושר במועצת מקרקעי ישראל הסכם בעניין כפר-שלם, אשר נחתם על-ידי משרד האוצר, מינהל מקרקעי ישראל וחברת "חלמיש". ההסכם האמור מסדיר את נושא פינוי התושבים מכפר-שלם ואת תשלום הפיצויים למשפחות המפונות ובכך מאפשר פיתוח, בנייה ושיווק במקום. ביצוע ההסכם מותנה באישורו של שר האוצר ובאישור דירקטוריון חברת "חלמיש". 
 2-1. הממצאים שהוזכרו אינם מדויקים, היות שהכבישים שפורטו בכתבה אינם מהווים %50 מכלל הכבישים בארץ, וודאי שלא נכון לומר ש=%50 מהכבישים בארץ אינם מתאימים לנהיגה בטוחה. עם זאת, הכבישים שהוזכרו הם כבישים שמע"צ אכן מתכוונת לשפר במסגרת תוכנית העבודה של שנת 1999. במסגרת האפשרויות התקציביות מבצעת מע"צ עבודות פיתוח, הרחבה ושיפור של רשת הכבישים וכן עבודות אחזקה שוטפת בכל רחבי הארץ. מלבד זאת, קיימת תוכנית רב-שנתית משותפת למע"צ ולרשות הלאומית לבטיחות בדרכים לטיפול בנקודות תורפה. שתי הפעולות האלו יחד עשויות להפחית את מספר התאונות והקטל בדרכים. 
 4-1. הנתונים כפי שנמסרו בגוף השאילתא אינם מדויקים. מועצת מקרקעי ישראל בישיבתה ביום 10 בפברואר 1998 החליטה על מתן הנחות בקרקע בהתאם למפת העדיפות הלאומית כפי שנקבעה על-ידי הממשלה. משרד ראש הממשלה הפיק טבלה ומפה אשר הגדירו את מצב היישובים השונים, והבהרות אחרונות בנושא ניתנו על-ידי משרד ראש הממשלה ב-14 באוקטובר 1998. בהתאם לכך קבעה הנהלת המינהל, כי הבקשות להקצאת קרקע על בסיס תוכנית בניין עיר בתוקף, שלגביהן נקבעו הסדרי פיתוח ואשר ניתן היה לבצע לגביהן הקצאה והגיעו למינהל עד 15 באוקטובר 1998, אם יש בהן החמרה במצב החדש - יבוצעו על-פי מצב קודם. לאור זאת ברור כי הוראות הביצוע מקלות ואינן מחמירות. 
3-1. הפרסום אינו נכון. מינהל מקרקעי ישראל מעולם לא הפסיק לשווק קרקע כדי לשמור על רמת מחירים גבוהה או מכל סיבה אחרת. אינטרס האזרחים לקנות דירה במחיר ריאלי נשמר על-ידי שיווק כל הקרקעות למגורים המאושרות על-ידי רשויות התכנון במכרזים פתוחים בשוק החופשי. 4. הממשלה אומנם קבעה יעד שיווק של 60,000 יחידות דיור בשנת 1998, מתוך מגמה להגיע להיצע מסיבי שישפיע על השוק. אולם, בנתונים הקיימים היום גם היצע קטן יחסית משפיע על השוק. נוסף על כך, מינהל מקרקעי ישראל עוסק בעיקר בשיווק. אישור התכנון, שבלעדיו אין שיווק, מצוי בתחום אחריותו של משרד הפנים. אם משרד הפנים יביא לאישור תוכניות בניין עיר רבות יותר, יוכל המינהל לשווק 60,000 יחידות דיור ואף יותר. יש גם סיבות נוספות. מדובר במדינה קטנה מאוד, יש הרבה מגבלות, גם של משרד הביטחון, כי מתקרבים לשטחי אש. אני רוצה לומר בעיקר, שהמצב בשוק הנדל"ן הוא כזה שלא מגיעים אפילו למחירים הכי נמוכים שיכולים להיות. הוצאת הקרקעות האלה עכשיו, במחיר כזה, וזה לא משפיע כשלא בונים, לא זאת הסיבה, במחיר נמוך כזה עכשיו, תגרום לכך, שמאחר שלא בונים, הקרקע הזאת תוחזק, ובסופו של דבר זה יהפוך מנוף אדיר להתעשרות של בודדים ולא ישפיע. לכן גם היועץ המשפטי לממשלה קבע איזו תקרה, וגם פה זה נמוך בצורה בלתי רגילה. יש גורם אחד שמוכן לשלם מחירים, וזה כנראה סיוע למכירה ממקומות אחרים. היה לנו עכשיו מקרה בירושלים, של מגרש במה שהיה פעם אזור התפר. היום מדובר בעיר אחת לעולם. אבל היה מגרש ששום משווק - אני אפריז כאן, כי בעיני אזרח לא יהודי הוא גם ישראלי, אבל זה מעניין לראות, כי יש כאן משהו בנושא הזה. אף חברה לא היתה מוכנה לשלם יותר מ-2 מיליוני דולרים על החלקה הזאת, אבל תושב מזרח-ירושלים הציע לחלקה הזאת 9.5 מיליוני דולרים ורכש את המגרש. הוא כמובן אזרח ישראלי. זה מראה על המקומות היחידים שבהם מוכנים היום לשלם מחירים גבוהים. המחיר הוערך על-ידי השמאי ב-7 מיליוני דולרים. הוא הציע ישר 9.5 מיליוני דולרים. ללא הנד עפעף המגרש הועבר לידיו. זאת אומרת, אנחנו יודעים שיש היום גורמים מבחוץ, שמונעים בעיקר על-ידי הרשות הפלסטינית, שעושים מאמצים להשתלט על נכסים בתוככי ישראל. 
לא אמרתי קונה. היא מעודדת ואף מסייעת כספית. מי אמר רק בירושלים? 
אם אזרחים ערבים עושים מאמצים לקנות, תוך מתן תשלומים גבוהים מאוד, בהחלט. איזו שאלה זו? אני מוכן לספק לך מידע לגבי מקומות אחרים. זו בהחלט בעיה שקיימת. יש פה תופעה. 
אני הייתי זה, ונדמה לי שאתה או חברים אחרים בסיעתכם - אני כבר לא יודע באיזו סיעה אתה היום - - - 
לא, לא, אני יודע. זה למידע שלי. גם אני רוצה לדעת מה מתרחש. גם אני צריך להיבחר, אבל אין ברירה. אני הייתי זה שהביא את התיקון הזה. הרי פעם היה מצב שאם לא מגיעים ל=%50 - - - 
אני לא יודע איפה שניכם היום, אבל לא חשוב. העיקר שאתם בארץ ובפעילות חשובה. 
אני הרי זוכר את פועלכם אתי בנושאים אלה, ואני אכן שיניתי את העניין, כי הנוהג בזמנו היה, שמוצע שטח קרקע למכירה, ואם לא הגיע ל=%50 מהערכת שמאי, המכרז מתבטל. אני הכנסתי אז את השינוי האומר: אם מגרש לא הגיע ל=%50 מהערכת שמאי, בתוך שבועיים ולא יותר מוציאים מכרז מחודש, והקרקע נמכרת בכל מחיר. הגיע המצב לידי כך, שנכסי מדינה יקרי ערך ניתנו כמעט באפס מחיר. אם הדבר הזה היה משפיע, זה דבר אחד. אלא מה? צוברים את הקרקע, ומאחר שהיא חינם, גם אלה שצוברים את הקרקע יש להם היכולת להחזיק בקרקע. היתה גם התערבות של היועץ המשפטי לממשלה בנושא הזה, ונקבע דבר מרחיק לכת, ואני רוצה לומר מה הוא בדיוק המצב היום. היום יורדים עד %25 ממחיר השמאי, ומחיר השמאי היום גם כן תלוי במצב השוק. זאת אומרת, זה מגיע למחירים נמוכים מאוד. אבל שמעתי גם את הצעתך או את דרישתך או את דרישתכם לדבר שלדעתי הוא מאוד מוצדק, כי אני חושב שהדבר הראשון הכי חשוב היום הוא להביא מיליון עולים. זה מה שצריך לעשות היום. נדמה לי שראיתי איזו הצעה או תביעה ל-5,000 יחידות דיור תקציביות. 
לקליטת עלייה. אני רואה בזה דבר מאוד חשוב. אני לא מדבר כרגע על המגבלות הכספיות הקשות שהמדינה מצויה בהן. אבל, מאחר שדבר כזה ישנו, הנה דוגמה ממש יוצאת מהכלל, שהיום כדאי לנצל את העובדה שמחירי הקרקעות ירדו עד כדי כך לפרויקטים מיוחדים שאתם מדברים עליהם. כך צריך לנהוג, לדעתי. יש דרך לפתור את הבעיה. 
 2-1. מתכנני המינהלה לקידום הבדואים בנגב עוסקים בתכנון מרכז שירותים באזור דריג'את, ובהמשך בתכנון יישוב במקום. מרכז השירותים שיוקם כולל בית-ספר בנוי, מרפאה לבריאות המשפחה - טיפת-חלב - ומרכז אזרחי. כמו כן מתוכננים כביש גישה, קו חשמל, קו מים ושירותי תקשורת. אין מדובר בהכרה בכפרים אלא בהקמת יישובים חדשים שאליהם יעברו תושבים מהפזורה, אשר חיים כיום בתנאים קשים, ללא שירותים אלמנטריים. נציגי הבדואים שותפים בתכנון היישובים החדשים. 
 1. כן, במסגרת בחינת תוכניות ההתפלה נבחנה גם תוכניתו של פרופסור דן זסלבסקי, הקרויה "ארובות שרב". 2. כן, משרד התשתיות הלאומיות בודק מדי פעם בפעם את עלות ההתפלה בשיטות השונות. ברוב המקרים האוסמוזה ההפוכה היא השיטה הזולה ביותר. במקרים שבהם קיימת אפשרות לנצל, במתקן משולב, את החום העודף של תחנת כוח, עדיפה שיטת הזיקוק הרב-שלבי. 3. קיימות שיטות המנצלות את החום הנפלט מתחנות כוח, כדי לייעל את תהליך ההתפלה, וכאן עיקר התרומה של השילוב. נבדקות גם תוכניות נפרדות להפקת אנרגיה ולהתפלת מים וגם תוכניות משולבות. בכל מקרה, אם קיימת הצעה כלשהי, כגון "ארובות שרב", להפקת אנרגיה זולה, אין זה הכרח שמפיק האנרגיה ימכור אותה למתפיל המים במחיר ההפקה ולא במחיר השוק. 
(לא נקראה, נמסרה לפרוטוקול) להלן תשובתנו: להערכתנו, מדובר בנושא שנופל תחת הקטגוריה של עניינים פנים-מדינתיים, ולכן אין אנו מוצאים לנכון להתערב ישירות בנושא מתן גמלאות או המרתן למטבע חוץ. ייתכן שנקיטת עמדה שונה מזו המקובלת היום כלפי רומניה תחייב נקיטת גישה זהה כלפי מדינות נוספות במזרח-אירופה. אנו ממליצים להעלות את הבקשה בצינורות פרלמנטריים או בפגישות עם אישים רומנים. 
 להלן תשובתנו: 1. פעילות מיסיונרית ו/או אנטי-מיסיונרית אינה בתחום טיפולו של משרד החוץ, וממילא לא היתה כל פנייה שלו למשטרת ישראל בתחום זה. 2. משרד החוץ הפנה את תשומת לבה של משטרת ישראל לתלונות שהגיעו ישירות אליו, לכמה נציגויות בחוץ-לארץ. הן קיבלו התייחסות בדוח השנתי של מחלקת המדינה של ארצות-הברית על מצב זכויות אדם, על-אודות תגובותיה של משטרת ישראל על תלונות שהוגשו על-ידי כת "עדי השם" על חבלה במזיד ברכוש ועל התנכלויות מילוליות ופיזיות כלפי משתתפים מחוץ-לארץ בפעילות הכת. תגובות המשטרה על תלונות אלו התפרשו כחוסר נכונות לטפל במפירי חוק וזכו משום כך לאותה ביקורת. לנוכח האמור לעיל התבקשה משטרת ישראל לתת לתלונות על הפרת החוק את תשומת הלב המתבקשת, כך שלא תהיה כל עילה להתייחס לכך, בין ישירות על-ידי המעורבים בדבר ובין בפורומים ובדוחות בעלי תהודה בין-לאומית. 
משרד החוץ כבר פנה בעבר פעמים מספר לחבר המדינות בנושא הליקווידטורים. אנו מנהלים מגעים מתמשכים עם הגורמים הרלוונטיים לפתרון הבעיה, שהיא אכן מוכרת וכואבת לכולנו. התשובה נכתבה כנראה עוד לפני ביקורי ברוסיה, כי מה שאני אומר כאן כבר עשיתי. אנו שוקלים אפשרות להעלות את הנושא פעם נוספת בדרג בכיר ביותר כבר בביקורי הקרוב באוקראינה, בתחילת החודש הבא. באוקראינה אני אעלה את הנושא, אבל היתה לנו גם בעיה ברוסיה בנושא דומה לזה. אני טיפלתי בסוגיה הזאת בביקורי האחרון. ב-9 בפברואר אצא לביקור קצר באוקראינה, ושם אעלה את הנושא הזה בוודאות. 
תודה. אך טבעי הדבר בעיני שטיפלתי בנושא הזה. לדעתי, משרד החוץ צריך לטפל בעניינים של אזרחי ישראל, ואני אפילו מרחיק לכת. לו היית נלווה למסעי ברוסיה היית שומע את עמדותי הברורות והחד-משמעיות בנושאים יהודיים, בנושא האנטישמיות. העליתי את זה בכל דרג, מיושב-ראש הדומא ועד למר פרימקוב, ראש ממשלת רוסיה, בכל כלי התקשורת, ואמרתי בצורה הברורה ביותר, שישראל, שהיא מדינת היהודים, רואה כאחריותה את מה שקורה ליהודים במקומות אחרים בעולם. נושא האנטישמיות בעיני הוא אחד הנושאים החמורים ביותר. הודעתי שלא רק אנחנו לא נוכל להשלים עם זאת, אלא יהיו לזה, לדעתי, השלכות מרחיקות לכת בעולם החופשי ביחס לרוסיה. הקשר שלי בנושא הזה הובהר. כל דיון שהיה שם, ולא חשוב אם זה היה עם ראש הממשלה או בכל דרג שנפגשתי שם - עם שר החוץ, עם שר ההגנה, עם שר הפנים, עם יושב-ראש הדומא - פתחתי אותו במלים: אני יהודי. אני בראש ובראשונה יהודי, ואני באתי כאן לייצג את מדינת היהודים, את הדאגה לביטחונה, לקיומה ולעתידה של מדינת היהודים. אני רואה את זאת כתפקידי, ובעיקר מאחר שאני מקווה שאנחנו נזכה, אם נדע ליצור כאן את התנאים הנאותים, להביא עוד מיליון עולים ממה שהיתה פעם ברית-המועצות - ראיתי את הנושא הזה כבעל חשיבות ממדרגה ראשונה. יש נושאים של פנסיה וכל מיני דברים - גם זה נושא שהעליתי במהלך הביקור שלי שם. וכמו שעסקתי בנושאים אסטרטגיים ברמה אזורית בין-לאומית, לא חששתי ולא חשבתי לרגע שאני לא צריך לטפל בנושאים האלה. כך נהגתי וכך אנהג. תודה. 
 שבוע הקולנוע הישראלי התקיים בסינמטק של בואנוס-איירס ב-14-7 בנובמבר 1998, בחסות השגרירות. הסינמטק הינו מוסד ארגנטיני, הפועל כעמותה עצמאית, בשיתוף עם התיאטרון העירוני של בואנוס-איירס, מקרין סרטים בכל ימות השבוע ופתוח לציבור הרחב. לשגרירות אין כל נגיעה לאופן הקרנת הסרטים ומועדיהם, ואולם את ערב פתיחת השבוע, במעמדנו, שחל במוצאי שבת, 7 בנובמבר, דחינו במיוחד לאחרי יציאת השבת. שגרירותנו כבר ענתה ברוח זו על מכתב בנושא מאת מועצת התאחדות הרבנים האותודוקסים בארגנטינה, מיום 4 בנובמבר 1998. כמו כן, שר החינוך, הרב יצחק לוי, פנה אלי בנושא זה, וגם חבר הכנסת הרב אברהם רביץ. שניהם קיבלו תשובות בכתב ברוח זו, לאחר הבירור עם השגרירות. 
אדוני היושב-ראש, כנסת נכבדה, ברשותך, אשיב על שתי ההצעות. אכן מדובר באירוע טרגי נורא אשר מבצעיו ראויים לגינוי, יהיו אשר יהיו. ישראל מגנה את הפגיעה באזרחים באשר הם. אנו תומכים בחקירת נסיבות המקרה המזעזע על-ידי גורמים בלתי תלויים. יש להוציא את האמת לאור ולהעניש את האחראים במלוא חומרת הדין. ישראל תומכת במאמצי הקהילה הבין-לאומית, ארצות-הברית, האיחוד האירופי וקבוצת הקשר כדי להביא פתרון של שלום לבעיית קוסובו. ישראל תומכת בשלמותה הטריטוריאלית של יוגוסלביה. הפתרון לבעיית קוסובו חייב להימצא במסגרת יוגוסלביה. עם זאת, אנו תומכים בהחזרת הזכויות האוטונומיות הלגיטימיות של תושבי קוסובו ומקווים שהמשא-ומתן בין הצדדים יתחדש בהקדם. ישראל מגנה את פעולות הטרור בקוסובו, ללא קשר מאיזה צד הן באות. ישראל ממלאת בקפדנות אחר החלטות האו"ם לגבי הסנקציות המוטלות על יוגוסלביה ותמשיך לעשות זאת. ישראל הגישה סיוע הומניטרי לקורבנות הסכסוך, כגון הפליטים האלבנים שברחו מקוסובו לאלבניה. את עמדתנו זו הבענו היום בפני שגריר יוגוסלביה בארץ וביקשנו להעבירה לממשלת יוגוסלביה. השגריר הסביר, כי ממשלתו תחקור את האירוע ולא תהסס להעניש את האשמים. ממשלת יוגוסלביה גם מוכנה לחדש את השיחות עם נציגי המיעוט האלבני בקוסובו. הבענו תקוותנו שהאמת תצא לאור והאשמים יועמדו לדין. בהמשך להודעתי לכנסת בנושא קוסובו, בתשובה על דבריו של חבר הכנסת פורז, הנני מבקש לחזור ולהדגיש, כי מדינת ישראל מקיימת את כל ההחלטות הבין-לאומיות בכל הנוגע ליחסים עם יוגוסלביה, לרבות הסנקציות שהוטלו עליה. ישראל אומנם איננה מעורבת במהלכים לפתרון הסכסוך בקוסובו, אך היא מגנה בכל תוקף את הפגיעה באזרחים בקוסובו וקוראת לממשלת יוגוסלביה לחקור את נסיבות האירוע המזעזע וכן לאפשר לגורמים הבין-לאומיים המעורבים בתהליך השכנת השלום באזור לחקור את המקרה ולאפשר להם למלא את תפקידם בשטח. כאמור, עמדתנו זו הועברה לממשלת יוגוסלביה באמצעות שגרירה כאן. ישראל תמשיך לעקוב אחר ההתפתחויות בקוסובו עם כל שאר מדינות הקהילה הבין-לאומית. אני לא מציע לקבל את ההצעות שהוצעו כאן. אני יכול להרחיב את ההסבר, אבל אני חושב שהדברים ברורים. מסרתי בצורה הברורה את עמדתה של ישראל. אם בכל זאת רוצים לעסוק בסוגיה הזאת, אני מציע להעביר אותה לוועדה המתאימה לעניין זה. 
מכובדי חברי הכנסת, ברור לי שהדברים שאמרתם הם זעקת אמת מתוך לבכם. עם זאת, הרי ברור לכם, כשהוזמן שגריר יוגוסלביה, הוא לא הוזמן לשם שיחת רעים למשרד, הוא הוזמן והוגשה לו מחאה מאוד ברורה בסוגיה הזאת. אני לא מציע לנו להיות אלה שנוקטים צעדים כפי שאתם מציעים. גם אנחנו נמצאים במערכה. אומנם אין שום דמיון. בוודאי בצד הישראלי אין שום דמיון למעשים האלה שקורים. אני לא מציע לפתוח כאן דרך ומסלול חדש. תצאו מתוך הנחה שהזעזוע שעבר עליכם למראה התמונות האלה עבר גם עלי, ולא במקרה הוזמן שגריר יוגוסלביה לנושא הזה. יש כאן שתי אפשרויות. אני יודע שלא באתם רק כדי לדבר כאן. כל אחד בוודאי עסוק עכשיו בנושאים אחרים חשובים. אני חוזר ואומר, יש שתי אפשרויות: האחת - שתקבלו את הודעתי שמסרתי כאן, והשנייה - שאני אמליץ להעביר את זה לוועדה. 
תשב ועדת החוץ והביטחון ותוכל, הייתי אומר, בצורה יותר שקטה לדון בסוגיה הזאת. 
כבוד היושב-ראש - - - (רעשים במיקרופונים) 
המחשה של המצב בדרום-לבנון. 
אדוני היושב-ראש, כנסת נכבדה, הממשלה, בראשותו של בנימין נתניהו, ממשיכה במאמציה להשיג שלום עם הפלסטינים ועם כל מדינות ערב, לרבות סוריה ולבנון. ללא כל קשר לבחירות, אנחנו מוכנים להיכנס מייד למשא-ומתן עם סוריה, ללא תנאים מוקדמים. הממשלה מחפשת זה למעלה משנה דרך להגיע לפתרון בדרום-לבנון, ונעשו מאמצים רבים בכיוון זה. הממשלה חותרת להגיע לפתרון שייתן ביטחון ליישובי הצפון. מאחר שחבר סיעת העבודה, חבר הכנסת חיים רמון, התייחס להצעתי האישית, כך גם אשיב. לא טעיתי, אני מקווה, כי לא שמעתי חדשות היום. 
אני רואה דבר די חמור, שאתה אומר לעיני העם שאני לא בקיא בזה. 
לא בימים שכאלה. כן, לדעתי - כך גם אמרתי, אני אשיב גם כן באופן אישי; אני מדבר על עמדתי האישית. יש להפריד בין משא-ומתן לשלום עם סוריה, שאותו ניתן להתחיל מייד, לבין הסדר בלבנון, על-ידי החלטה חד-צדדית. כל קשר בין שני ההסדרים יכול להביא לכך שחיילינו - ומשרתים שם מיטב יחידות צה"ל ומיטב המפקדים שעומדים באמת במלחמה קשה, אלה שהם ביישובי הצפון - אם יהיה קשר בין המשא-ומתן עם סוריה לבין פתרון בלבנון הם יהפכו בני ערובה בידי הסורים שיגבירו את הלחימה של ה"חיזבאללה" ואף ארגונים אחרים בדרום-לבנון בכל רגע שיתבעו מישראל יותר, וישראל לא תוכל להיענות. אומנם, דיברתי על שלבים. אינני עומד על כך. יש בכך יתרונות ויש מגבלות. עמדתי היא, שבראש ובראשונה צריכה להתקבל החלטה מדינית, האומרת באיזו דרך בוחרים: האם מקשרים את שני הנושאים, או מפרידים בין שני הנושאים? ברגע שהתקבלה החלטה כזאת, תפקידה של מערכת הביטחון להציג את התוכנית הטובה ביותר אם בדרך של שלבים, אם בדרך של יציאה חד-פעמית ללא שלבים. גם פה כדאי לציין, שגם אלה שמדברים על יציאה חד-פעמית, זה איננו אומר שניתן כרגע, גם אם יחליטו לצאת באופן מלא יציאה חד-צדדית מסיבות שאינני רוצה לפרטן כאן. אני אומר, יש יתרונות וחסרונות. אני בוודאי אינני עומד על כך. אני רק חושב, שהמתנה לסיום המשא-ומתן עם סוריה - שאני ממליץ להתחיל אותו מייד - המתנה כזאת יכולה להימשך שנים; הבעיה תימשך שנים, ובסופו של דבר נגיע לאותו מצב. לכן, אין לי חילוקי דעות בסוגיה זו עם חבר הכנסת רמון. אפשר להסתפק בהודעה שלי כאן. אבל אם תרצה שהנושא יידון מחדש בוועדת החוץ והביטחון - אין לי התנגדות. יכול להיות, ביחס למה שנאמר על-ידך, תשובתי האישית, כפי שהדגשתי, נאמרה כאן. אין לי התנגדות לדרך זו או אחרת. 
כבוד היושב-ראש, כנסת נכבדה, ועדת השרים לענייני הבדואים, שעל הקמתה הוחלט ב-9 באוגוסט 1996, פועלת לטיפול בפתרון בעיות הפזורה הבדואית בנגב ולקידום האוכלוסייה הבדואית ביישובי הקבע. אני מודה, שהמשאבים שעומדים, אף שהועמדו משאבים כספיים גדולים, הם לא אותם משאבים שאנחנו זקוקים להם באמת כדי לעשות צעדים גדולים יותר. אבל זה ודאי לא במגמה לפגוע. ודאי שזו לא המגמה שלי, כמי שחי בנגב ומכיר את האוכלוסייה בנגב. יש כנראה אילוצים שהם אילוצים במסגרת תקציב וכו', אבל בוודאי לא רצון או כוונה. גם התיאור של מה שהיה פעם - מדובר על מה שהיה לפני שנים רבות, עוד בימי ממשלות אחרות, אבל אינני רוצה להטיל שום אחריות על שום ממשלה בנושא הזה. אלה דברים מן העבר. היום המגמה היא באמת למצוא פתרון. 
אני מודה שהפרט הזה כרגע לא נמצא בידי. ההערכה שלי היתה, שכדי לטפל טיפול יסודי בבעיה הזאת בתהליך שצריך להימשך, לדעתי, כעשר שנים, הדבר מחייב העמדת תקציב של כ-300 מיליון ש"ח בשנה במשך עשר שנים, כדי לתת פתרון הן לבעיית המגורים והן להקמת כל השירותים הדרושים כדי לאפשר חיים כמו בסוף המאה הזאת. אני אפילו לא מרחיק לכת מעבר לזה. מאחר שנשאלה השאלה - - - 
הרי אתה רוצה לקבל תשובה. תקבל אצלי תשובה. אני כבר נותן לך את התשובה. תקציב ההשקעות במגזר הבדואי בנגב לשנת 1998 מסתכם ב-185 מיליון ש"ח. אמרתי, זה לא בדיוק התקציב שאני הערכתי שצריך, אבל לא הייתי מקל ראש גם בנושא הזה. בימים הקרובים תדון ועדת השרים בנושא פיתוח - - - 
דווקא חשבתי שהם ערים מאוד לבעיה. בימים הקרובים תדון ועדת השרים בנושא פיתוח מרכזי שירותים בפזורה שישרתו את האוכלוסייה במקום. מרכזי שירותים אלו יהיו בסיס לפיתוח יישובים - והכוונה להקמת חמישה עד שבעה יישובי קבע חדשים. כדי לתת פתרון, המגמה היא כבר עכשיו להתחיל בבניית מרכזי השירותים שסביבם יקומו בהמשך יישובי הקבע החדשים. 
אני מודה, נעדרתי מפה כמה ימים. בעיני אתה נחשב תמיד אדם אדיב מאוד, עם סבלנות אין קץ. יצאתי ועזבתי אותך כך, ופתאום חזרתי אחרי כמה ימים ואני מוצא אותך אדם - - - 
אני אגיד לך: אינני רוצה לעסוק במה שהיה בימי ממשלות אחרות. המגמה שלי היא מגמה חיובית. אני חושב שזה דבר חשוב, ואפילו חשוב מאוד, לטפל בבעיה הזאת. כשאני אומר ימים קרובים, זה יהיה בימים הקרובים, ואני מאוד אבקש עוד היום להעביר לידיעתך מתי זה יהיה, כדי שנפשך תהיה שקטה יותר ואולי אף רגועה יותר. אמרתי שמרכזי השירותים האלה יהיו בסיס לפיתוח יישובים לרווחת התושבים הבדואים. במרכזי השירותים יוקמו בתי-ספר, מרפאות ומבני ציבור. עם קבלת האישור להקמת המרכזים, יוקצו תקציבים לפיתוחם. במקביל, פועלת המינהלה לקידום הבדואים בנגב להגדלת תקציבים למוסדות ציבור ביישובים קיימים, על מנת לשפר את הנעשה ביישובים אלו. מיום הקמת המינהלה לקידום הבדואים, ביום 1 בפברואר 1997, שווקו 1,160 מגרשים, ו-2,160 מגרשים כיום בתהליך פיתוח. הוקמו שלוש שכונות ביישובי הקבע, ושש שכונות נוספות כיום בפיתוח. הורחבו כבישים והושלמו מדרכות, פותחו שטחי ציבור, הונחו קווי מים חדשים, תשתיות ביוב, ניקוז ומתקני אגירה למים, הותקנה תאורת רחובות בשכונות ובכבישים ראשיים. אני לא אומר שהכול הותקן בכל מקום; אני מציין דברים שנעשו. אני רוצה להוסיף ולומר: אין אפשרות למתן שירותים מתקדמים שדרושים כל כך, אלא ביישובים מרוכזים. כבר אמרתי כאן - זו המגמה, יוקמו בין חמישה לשבעה יישובים נוספים, והוקצו, שמעתי, גם משאבים כספיים. נכון שנושא התעסוקה הוא בהחלט אחד הנושאים. משרד החקלאות הציע, ואף עומד בהצעתו, ואפשר לראות גם תוצאות, שכל מי שרוצה, יוכל להקים על שטח קרקע שיועמד בקרבת היישובים, חממות. הייתי מציע לחברי הכנסת - אלה שאינם גרים בנגב - לצאת ולראות. אני עצמי ביקרתי במשקים כאלה שיכולים לשמש דוגמה, הייתי אומר הן בתוצאות והן ברמה של הארגון, של העבודה, של המחשוב - הם יכולים לשמש דוגמה לכל משק אחר בארץ. יש כאלה, אין מגבלה. מי שרוצה, יפנה, אולי לא כולם רוצים. חבר הכנסת טלב אלסאנע, לא ראיתי על-יד ביתך דבר כזה, אבל אם אתה תרצה גם כן, אני בטוח שמשרד החקלאות ישמח, אפילו שתהיה עסוק יותר - - - 
אני רוצה לומר לך, חבר הכנסת טלב אלסאנע, שמאחר שאתה הזכרת חממות בדבריך כאן, אני עניתי שבנושא חממות אפשר לעשות את הדברים, אפילו אתה. אני משוכנע שמשרד החקלאות יהיה מרוצה אפילו שתהיה עסוק יותר בחממות, שתעבוד ככה בעבודת אדמה. 
כבוד היושב-ראש, כנראה טעיתי, אני מצטער שהצעתי לך - - - 
תמיד, ונתקלתי בזה לא אחת, אתה בא הנה, אתה באמת רוצה, מתוך רצון טוב, לעסוק בקידום העניין, ואתה גם יודע שאני רוצה בכך, אבל ברגע שמביעים רצון טוב, באמת רצון טוב, בכנות, מייד מתחילה התקפה. 
הרי יש שתי אפשרויות. יש אפשרות לדבר כמו שצריך, לפי הכללים שנהוגים פה. יש פה כללים כלשהם, לא תמיד נשמרים, אבל יש כללים כלשהם. בא אליך מישהו שרוצה לטפל ומתאמץ לטפל בבעיה הזאת ורוצה לפתור אותה. אתה רוצה לעזור בעניין הזה - זה יקדם את העניין, אתה רוצה לראות בזה כלי ניגוח - שום דבר לא יתקדם. ככה זה, תן לי לתת לך עצה טובה - - 
- - תביט על העניין הזה, תסתכל, יש - - - 
חבל. אתם רוצים - - - אין הרי אפשרות - - - 
רבותי חברי הכנסת, תרשו לי להגיד לכם כעצה טובה: אי-אפשר בצעקות לפתור שום דבר. אפשר לפתור ברצון טוב. לי יש רצון טוב, לממשלה יש רצון טוב. 
אם אתם רוצים, אם התגובה היא צעקות - אני לא משנה את דעתי, כי צריך לפתור את הבעיה, אבל האמן לי, שהרצון לשיתוף פעולה, שקיים אצלי בנושא הזה, באופן טבעי הוא נחלש, מה אפשר לעשות. 
רבותי, באתי ואמרתי לכם שיש לנו רצון טוב לקדם את הדברים. יש עוד אילוצים, זה לא דבר פשוט. אני מודה, גם אני מעט יותר עסוק עכשיו, אבל לגבי השאלה מתי תהיה הישיבה, הישיבה נקבעה ל-5 בינואר, מועדה לא ישתנה. המועד הזה נדחה, זה עמד להיות יותר קרוב, בגלל טיפולים שלי בנושאים שאני חושב שהם חשובים לכולנו, בנושא של קידום התהליכים המדיניים. זה ייקח עוד כמה ימים, זה לא יהיה אחרי 5 בינואר. יש לי בהחלט רצון טוב לטפל בכל הדברים האלה, והרי אין טעם - היית רוצה שזה יעבור לאיזו ועדה? אני מציע שזה יעבור לוועדה שאני מטפל בה. 
תנו לי לטפל בזה בוועדה שאני עומד בראשה. תאמין לי, זה יהיה יותר מהר, אם אתם מקבלים את זה; אני לא יכול לכפות עליכם את הדבר הזה. הנושא הזה, לדעתי, אינו צריך להיות נושא הנתון במחלוקת בין קואליציה לאופוזיציה. יש כאן בעיה, את הבעיה הזאת צריך לפתור, אני רוצה לפתור את הבעיה הזאת. לכן אני מציע להעביר את הנושא לוועדה שאני עומד בראשה, כשהמגמה היא לטפל בנושא הזה. תאמין לי, עד שוועדה אחרת תלמד את כל הנושא - נכון, תהיה תקשורת, אפשר להתבטא, גם זה חשוב, אבל אם רוצים לפתור את הבעיה, בואו נפתור את הבעיה הזאת. 
אין שום בעיה. הוא יוזמן להשמיע את דבריו ואף את הצעתו. אני מציע שתבוא. 
היו לך ארבעה סעיפים, תביא אותם, גם תציג שם נייר, או תעביר את הנייר קודם, תבוא, תציג את העמדה, בשמחה נשמע את העמדה. הנושא הזה מורכב וצריך להיות מטופל בשיתוף פעולה. אני מציע שיתוף פעולה בטיפול בנושא שחשוב לכל אזרחי ישראל, הוא חשוב למדינת ישראל. 
אדוני היושב-ראש, כנסת נכבדה, בהסכם וואי יש סכנות גדולות בכל מה שנוגע להיקף הנסיגה. זאת היתה סכנה גדולה קודם לכן, וזו סכנה גדולה עכשיו. בכל הסכם מסוג זה יש סכנות. אנחנו עוסקים בחבל ארץ קטן, שכל כרסום באחיזתנו בו מסוכן לישראל; שלא להזכיר שמדובר באזור שהוא ערש היוולדו של העם היהודי. אבל יש בהסכם וואי תיקונים ושסתומי ביטחון להסכם אוסלו המקורי, שהסכנות בו היו גדולות בהרבה. אין כאן ביטולו של הסכם אוסלו, כפי שיש בבית הזה בוודאי אנשים שרוצים בכך, אבל להזכירכם, הממשלה מעולם לא ביטלה את הסכם אוסלו, אלא התחייבה לבצעו תוך כדי ביצוע תיקונים והפחתת הסכנות ככל שרק ניתן. עשינו מה שאמרנו שנעשה, ולא רק בוואי אלא בכל השנתיים האחרונות. עצרנו דהירה לקווי 67'. מה שעשינו שם זה מה שהיה ניתן בתנאים שהיו בעקבות הסכמות מוקדמות שהיו עוד לפני שהגענו לשם. אינני רוצה לעסוק בפרק הזה. זה היה. צריך להביט קדימה. מה שהשגנו זה הרע במיעוטו והטוב ביותר שניתן היה להשיג שם - - - 
אבל לא את דעותיו חס וחלילה ולא את התנהגותו. 
אינני מכיר עם שהיה עושה זאת, שהיה מוותר על אזורים שקשורים במורשתו ההיסטורית. אבל עלינו, על הממשלה, היה להחליט, האם אנחנו רוצים לעשות מאמץ אמיתי וכן להגיע להסדרים שיביאו, אולי, בעזרת השם בעתיד, לשלום בינינו לבין שכנינו. תשובת הממשלה היתה: כן, ואף אני עצמי גמרתי אומר לנסות ולהגיע להסדר עם הפלסטינים. הממשלה היתה חייבת לשאול עצמה, והיא עשתה כך, האם שלום בכל מחיר, ותשובת הממשלה היא: לא. הממשלה מוכנה ללכת להסדר שבו נפחית את הסכנות, ובעיקר מתנה את נסיגותינו - שלוש במספר - במילוי מוקדם של ההתחייבויות הפלסטיניות. כל בסיס של הסכם חייב להיות בנוי על הדדיות מלאה; זאת השגנו בוואי. ישראל התחייבה לבצע את חלקה, והיא תעשה כך, אבל ביצוע כל שלב מותנה באופן מלא במילוי ההתחייבויות הפלסטיניות. לפני כל שלב של נסיגה תצטרך הממשלה להחליט האם בשלו התנאים לביצוע נסיגה. אם הממשלה, ואני בתוכה, לא נעמוד על תנאי זה, זה יהיה כישלוננו. אני מאמין שנעמוד. חרף הסכנות בגלל היקף הנסיגה ברצוני להרגיע את חברי הכנסת - בוודאי רוב חברי הכנסת, אם לא כולם, מודאגים - ולומר לכם, שהצלחנו לשמור בידינו את האתרים ההיסטוריים היהודיים העיקריים, את אזורי הביטחון כולם ואת השליטה על מקורות המים שלנו, וכמובן את ירושלים בירת העם היהודי זה 3,000 שנה ובירתה המאוחדת של ישראל לנצח. אדוני היושב-ראש, חברי הכנסת, אינני יכול שלא להשתמש בהזדמנות זאת כדי להעמיד דברים על דיוקם. זה יומיים אני שומע על תמיכתי, כביכול, בהקמת מדינה פלסטינית. אני רוצה להבהיר כאן, שאינני תומך בהקמת מדינה פלסטינית - - - 
ההודעות בכלי התקשורת התבססו על מידע טרי כביכול, מאמר שכתבתי לפני למעלה משש שנים. אני מודה לחברים, יש כאלה שכותבים, אף אחד לא קורא, אולי יש כאלה שכותבים, קוראים, אבל לא מדפדפים לעבר, אבל יש גם כאלה שקוראים ולא מדייקים. אני מדבר על מאמר שכתבתי לפני למעלה משש שנים וממנו ציטטתי לפני חברי מועצת תנועת צומת, ובו נאמר כך, אני מצטט את כל הקטע שבמאמר. מובן ששם דיברתי מן הזיכרון, אבל אין הבדל פה בדברים העיקריים. "אני מתנגד לפשרה טריטוריאלית, אך הבה נהיה כנים עם עצמנו: אוטונומיה גרועה מפשרה טריטוריאלית. פשרה טריטוריאלית זאת מדינה פלסטינית בחלק מיש"ע. אוטונומיה או ממשל עצמי לפי תוכניתו של רבין זאת מדינה פלסטינית בכל יש"ע" - והערת אגב, היא לא מופיעה שם: גם תוכנית האוטונומיה לפי הליכוד תביא לתוצאה דומה. סיימתי את הקטע הזה. אני קורא שוב: "הסירו את חרבה המתהפכת של האוטונומיה מעל ראשינו, זמנה עבר; היא הדבר האחרון שחסר לנו". היכן יש כאן תמיכה במדינה פלסטינית? אלא מה ניתן לעשות? אתה אומר, והם כותבים. אתה מוכיח, והם משדרים מה שהם רוצים. ישראל מתנגדת להחלטה חד-צדדית פלסטינית על הקמת מדינה פלסטינית, והיא הודיעה כבר עכשיו מה הצעדים - - - 
הממשלה הודיעה כבר עכשיו מה הם הצעדים שתנקוט אם תהיה החלטה חד-צדדית כזאת. איננו רוצים להפתיע, אך גם לא נאפשר שיפתיעו אותנו. אנחנו רוצים להמשיך במשא-ומתן ולנסות ולהגיע להסדר. אני מציע לפלסטינים: אל תנקטו צעד חד-צדדי. 
אני מציע לפלסטינים: אל תנקטו צעד חד-צדדי. בואו ונבנה בהסכמה אפשרות של דו-קיום, על כל המרכיבים של דו-קיום, וכלכלה בראש ובראשונה. אני בהחלט מצטרף לדבריו ולחזונו של שמעון פרס לגבי החשיבות של בניית כלכלה. יש לנו אולי חילוקי דעות לגבי משך הזמן - כמה זמן זה ייקח וכן הלאה - אבל לא על עצם העניין. אני רואה בזה יעד מרכזי וחשוב ביותר. זה תהליך ארוך וקשה, אך אני מאמין, שאם יישמר בשלמותו עקרון ההדדיות והעמידה בהתחייבויות, שאותו השגנו בוואי, נצליח להגיע להסדר. תרשו לי לומר משהו בנימה אישית. אני רוחש כבוד רב לשמעון פרס, ויש בינינו ידידות רבת שנים, אבל אני מוכרח לומר, שהדיבור על מדינה דו-לאומית הוא דבר שאין לו כל בסיס. כבר היום אין אוכלוסייה פלסטינית כבושה. אני לא אומר שאין בעיות. רבותי, תאמינו לי שקשה להיות יהודי, וגם פלסטיני קשה להיות. אני לא מתעלם מהעניין הזה. תאמינו לי שאני יודע את זה. אבל, אין אוכלוסייה פלסטינית כבושה. בין %97 ל=%98 הם בשליטת הרשות הפלסטינית. 
אני אחזור על דברי חבר הכנסת שמעון פרס. אומר חבר הכנסת שמעון פרס, שאם לא ניתן להם דרכונים פלסטיניים - - - ואני מניח שהם כבר קיבלו דרכונים פלסטיניים או תעודות מסע פלסטיניות. אף אחד מאתנו, חבר הכנסת שמעון פרס, לא רוצה לראות בהם אזרחים ישראלים, והם אזרחים פלסטינים. 
יש הבדל. אני לא רוצה להיכנס לסוגיה הזאת, כי זה מסוג הדברים שיצטרכו להיות נדונים במשא-ומתן. יש הבדל בין מדינה שיש לה כבר הרבה מהסממנים, ויש הבדל אם הכרת בה או לא הכרת בה ואם הגבלת אותה או לא הגבלת אותה, והייתי אומר - בנושאים המתחייבים מן המצב במזרח התיכון. אבל, קצרה כאן היריעה מלעסוק בסוגיה הזאת, ונדמה לי ששנינו עסקנו בזה לא אחת, ואני מאמין שעוד נחזור ונדבר על כך לא מעט. 
רבותי, מי רוצה לחזור לעזה ולשכם? תמיד אומרים: "אתם רוצים לחזור לעזה ולשכם". לא, אנחנו לא רוצים לחזור לעזה ולשכם. אבל, אמרנו מה יהיה אם יינקט צעד חד-צדדי. אדוני היושב-ראש, חברי הכנסת, בכל הסכם יש סכנות. הממשלה עשתה כל מאמץ להפחיתן. אני רוצה לומר לחברי, אף שכבר אי-אפשר לדעת איפה החברים, והכול התבלבל - - - 
רבותי, הכול התבלבל והכול התהפך. אני רוצה לומר בכל זאת לחברי, במיוחד לחברי, ששום ממשלה אחרת שתקום לא תעמוד כך על האינטרסים שעליהם אנחנו נאבקים. 
כל אוהבי ארץ-ישראל כואבים במידה שווה. אין כאן כואבים יותר וכואבים פחות. אבל לממשלה, לכל ממשלה, נוסף על כאבים על אובדן שטחי מולדת, יש גם אחריות כוללת רחבה יותר. וכך היא תנהג. שמעתי את דבריו של חבר הכנסת שמעון פרס, ואני מודה שעדיין לא הבאנו את הדבר למוסדות מפלגתנו, אבל אני לא אאבד את ההזדמנות שנקרתה פה בדרכי, ואני רוצה לומר: היינו שמחים, ואתה יודע את דעתי בעניין זה תקופה ממושכת - - - 
היינו שמחים אילו כולנו - - - 
היינו שמחים אילו כולנו היינו מתאחדים ומשתפים פעולה כדי לעמוד מול המצבים הקשים שעוד נכונו לנו עד הגיענו לשלום הנכסף. הישגיה של ישראל, אם נעשה זאת, יהיו גדולים יותר ובטוחים יותר. תודה. 
אדוני היושב-ראש, אני שמח על השאילתא, כי היא נכונה, ואני מקווה שיהיו עוד גשמים רבים. משרד התשתיות הלאומיות ביצע הכנות מקדימות לקראת החורף הקשה והשלג, עם פרסום התחזיות בדבר החרפת תנאי מזג האוויר. בתחום מע"צ: כלים הנדסיים הועמדו בכוננות, בחלקם אף נפרסו בשטח – ברמת-הגולן, בגליל, באזור צפת, בירושלים, בערבה, באזור ים-המלח–מצפה-רמון. עם התחלת השיטפונות והשלג נכנסו לפעולה הכלים ההנדסיים הללו, הסירו במהירות את המפגעים, פתחו את הצירים לתנועה. כמו כן הובאו דיווחים שוטפים לציבור הרחב והתקבלו דיווחים על-אודות מפגעים, אשר הועברו לטיפול מיידי. בתחום הרכבת: ננקטו פעולות מכינות, לרבות ניקוי תעלות הניקוז לאורך המסילות, בדיקה והגברת הפיקוח על מערכות תקשורת ואיתות, רענון תוכניות החירום להפעלת רכבות לירושלים במקרה של ניתוק העיר. בתחום החשמל: התקיימה גם כן היערכות כללית לקראת החורף והיערכות נקודתית עם קבלת התחזית למזג אוויר סוער. במסגרת זאת תוקנו ליקויים, תוגבר מערך ההשנאה, הושלמו עבודות האחזקה המונעת, כמו גיזום עצים, בוצעו תרגילי חורף ועוד. עם קבלת ההתרעה על מזג האוויר הסוער תוגברו הצוותים השונים במטה ובשטח, פוזרו גנרטורים לצורך אספקה חלופית, הוכנו רכבי השלג ותוגבר מערך המידע לאזרחים.
מכובדי חבר הכנסת רביץ, אז מייד תהיה שאילתא – כיצד אתה לא מתייחס ברצינות לדברים. קשה כאן. לשאלתו או להערתו של חבר הכנסת שבח וייס, סגן יושב-ראש הכנסת: אני אכן סבור שאין צורך בהיסטריה, אבל לצערנו ישראל היא ארץ של קיצוניות. אין כאן medium; או שהכול extra large או small, אין אמצע.
מאחר שהשאלה נשאלה, אני צריך לתת תשובה. אני מקווה שיחד אתכם אני מוכן לנהל את האמצע.
אני מניח שהדברים האלה נרשמים. אני מעריך שבנובמבר שנת 2000 נבוא לגבות את החוב הזה. בעניין הזה הייתי אומר, שהדבר הזה איננו נכון לגבי סקטור זה או אחר, תרשה לי לומר שהוא נכון לגבי כולם, במידה שווה. לגבי הערתו של חבר הכנסת ריבלין: ראשית, אני מקבל את גישתך. אבל תאר לך מה היה קורה כאן בכמות השאילתות בעל-פה ובכתב, בהצעות לסדר-היום שהיו עולות כאן, אלמלא ננקטו כל הצעדים האלה. אני בדרך כלל מכבד את העניין של מתן תשובות, כי צריך לתת אפשרות לחברי הכנסת להופיע.
הגישה מקובלת עלי, אני בעד זה שיהיו שלגים, הרבה גשמים. אני חושב שזה ברכה לכולנו. לגבי שאלתו של חבר הכנסת פינס-פז – אני חושב שהאחריות ידועה. אין כאן בעיה מי אחראי, בדרך כלל הבעיה היא איך אנשים מבצעים את המוטל עליהם בתחום אחריותם. תודה.
(לא נקראה, נמסרה לפרוטוקול) 2-1. מסילת הברזל לירושלים ישנה ומפותלת מאוד. מצע התשתית וכמות הרבד התדלדלו במשך השנים בגלל סחף, שיפועים ורעידות המסילה. בנוסף, אדני המסילה הינם מפלדה, ורובם ישנים. לאחר שני השימוטים שאירעו באוקטובר השנה, הוחלט על הפסקת התנועה, בקטע שבין בית-שמש לירושלים, לשבועיים, אשר בהם נערך מבצע להעלאת סטנדרד הקו, זאת על-ידי: א. החלפת כ-400 אדנים; ב. הכנסת שתי מכונות הידוק שדאגו להסדרת הסרגול, פיתול, מגבה יתר, שקעים ומרווח, אשר יעמדו בסטנדרדים בכמה קשתות בעייתיות בקו; ג. הוספת רבד ועבודת מכונת ויסות רבד ליצירת פריזמה, כמקובל. הופקו לקחים מעבודת מכונות ההידוק בעבר, על מנת למנוע הידרדרות מצב הקו כפי שאירע במחצית השנייה של 1997.
(לא נקראה, נמסרה לפרוטוקול) 3-1. לא מובן מנין באה הקביעה של חבר הכנסת אליעזר זנדברג לגבי הגבלה בהשתתפות במכרז לרווקים מעל גיל 27, שכן הפרסום מדגיש כי רשאים להירשם אזרחים שגילם מעל 18 שנה. ייתכן, כי הכוונה לפרסום שבו נאמר כי תינתן עדיפות ראשונה למשפחות מחוסרות דיור, שהן בעלות תעודת זכאות בתוקף, על פני יחידים. העדיפות האמורה מעוגנת בהחלטת מועצת מקרקעי ישראל מס' 760, הקובעת: "בהקצאה בדרך של הרשמה והגרלה, עדיפות למשפחות מחוסרות דיור על פני יחידים, על-פי הקריטריונים שנקבעו לעניין זה על-ידי משרד הבינוי והשיכון". ייתכן עוד, כי מדובר במקרים שבהם הרשות המוניציפלית, אשר אחראית לפרסום הקריטריונים ל"בן מקום", אשר זכאי להשתתף בהגרלה, מגדירה "בני מקום" על-פי קריטריון של גיל 27. אולם במקרה כזה, הרשות אחראית לפרסם את הקריטריונים, והם צריכים לעמוד במבחן הסבירות.
2-1. השאלה בוודאי מתייחסת למגרשים למטרת מגורים, שהמינהל מחכיר ביישובים החקלאיים למומלצי האגודות החקלאיות. בהתאם להחלטת מועצת מקרקעי ישראל, החכרת המגרשים נעשית על בסיס ערך קרקע למטר רבוע מבונה, בהתאם לשטח הבנייה בפועל, ולא לפי מלוא קיבולת הבנייה המותרת על-פי תוכנית בניין ערים התקפה שחלה על המגרש, כפי שזה במגזר העירוני, דבר שיש בו משום הקלה רבה. חבר הכנסת ריבלין, זה אחד מן השינויים שהכנסתי כדי להקל בנושא הזה. נוסף על כך, שיעור תשלום דמי החכירה הנגבה הינו מופחת – 66% מערך הקרקע במרכז הארץ, במקום 91% מערך הקרקע, כנהוג במינהל מקרקעי ישראל. ביישובי עדיפות לאומית ב' השיעור המופחת הינו 36%, וביישובי עדיפות לאומית א' – 22%. החכרת המגרשים נעשית למומלצי האגודה החקלאית של היישוב, אם לבני המקום ואם לאחרים, לפי שיקולם. קשה מאוד, לדעתי, לקבוע דמי חכירה שונים למגרשי הבנייה באותו יישוב חקלאי, אם המומלץ הינו צאצא של תושב המקום או אחר.
אין ספק שכל מפה שקובעת עדיפויות, יש בה עיוותים, כי בתוך אותו תחום של אזור ג' או מרכז הארץ אתה יכול למצוא יישובים שמצבם קשה ביותר. יש יישובי ספר, במרכאות אולי, שזה שנים רכושם נבזז על-ידי תושבי יהודה ושומרון. כל בהמה, כל מכשיר חקלאי, כל כלי רכב, מדי לילה. יש בעיות קשות. לכן לגבי מקרים מיוחדים יש ועדת חריגים, והיא בודקת מקרים מיוחדים, וכך צריך לנהוג. באופן בסיסי יש לנהוג לפי המפה. קשה מאוד לקיים מערך של מעקב, ואנחנו נצטרך להחזיק אין סוף עובדים שיעקבו מה קרה לכל מגרש שהוצע למכירה. המגמה הכללית המסתמנת בשנים האחרונות בישראל היא להקל מעט מהפיקוח ומהישיבה על צווארם של האזרחים. לכן יש כאן בעיה, ואני לא רוצה כרגע להביא דוגמאות. אתה כעורך-דין בעל ניסיון יודע כל מה שניתן לעשות. לכן אני חושב שהמצב הקיים הוא בסך הכול מניח את הדעת, עם כל הקשיים והעיוותים שהשכלת לציינם.
(לא נקראה, נמסרה לפרוטוקול) 3-1. כ-80% מעבודות הפיתוח, האחזקה והבטיחות של מע"צ מתבצעים בשעות היום. משטרת ישראל לא אחת מכתיבה את שעות העבודה. רק בכבישים עתירי תנועה, שבהם לא ניתן לבצע עבודות בשעות היום בשל עומסי התנועה, מתבצעות העבודות בלילה (בעיקר הנחת אספלט וסימון) על-פי דרישת המשטרה ובהיתר מיוחד לכך. האפשרות לביצוע נרחב יותר של עבודות לילה נבדקת, אולם – א. העבודה בלילה מורכבת יותר ומחייבת התארגנות מיוחדת של פועלים, מחצבות ומפעלי אספלט; ב. העבודה בלילה פחות איכותית, ורמת הטיב והדיוק שלה פחותים; ג. עלות העבודה בלילה גבוהה יותר ומייקרת בהרבה את עלות הפרויקט; ד. קיימת בעיית רעש למגורים סמוכים, דבר הנוגד את חוק שעות העבודה והמנוחה. הצעדים הננקטים במטרה להקל על הנהגים במקרים של עבודות בשעות היום הם: א. מע"צ שוכרת שוטרים לצורך הכוונת התנועה או הפנייתה למעקפים וכבישים חלופיים; ב. מוצבים תמרורים, שלטים, אביזרי בטיחות מהבהבים וכדומה; ג. פרסום בכלי התקשורת – רדיו ועיתונות – על עבודות בצירים מרכזיים או סגירתם לתנועה, או הפניה לצירים חלופיים.
(לא נקראה, נמסרה לפרוטוקול) חברת החשמל ביצעה רה-ארגון מקיף במבנה יחידותיה, אשר יצא לפועל בנובמבר 1996. במסגרתו נבחן מבנה המחוזות של החברה, והוחלט לפצל את מחוז הצפון. מחוז חיפה נבנה על בסיס יחידה קיימת, אשר הוקמה בעבר במסגרת מחוז הצפון ונקראה מרחב חיפה. הקמת המחוז, שהינה בעצם הפיכתו של המרחב למחוז, לא תגרום לעלויות נוספות, למעט קידומם של כמה בעלי תפקידים ניהוליים, עלות המוערכת בלא יותר מ-150,000-100,000 ש"ח בשנה. הקמת המחוז נעשית אפוא לצורך שיפור השירות ללקוח, לרווחת צרכני החשמל, ואינה כרוכה, כאמור, בעלויות נוספות.
(לא נקראה, נמסרה לפרוטוקול) בעבר רכש משרד הבינוי והשיכון, באמצעות חברת "חלמיש", מגרשים בבעלות פרטית בשכונת התקווה, במטרה לשקם את השכונה. לאחר שהובהר כי המטרה שלשמה נרכשו המגרשים לא תושג בדרך זו, הוחלט במשרד הבינוי והשיכון לשווק את המגרשים. כמה מגרשים שווקו בדרך זו, עד הוצאת דוח של מבקרת המדינה, אשר מתחה ביקורת על משרד הבינוי והשיכון אשר הקצה קרקעות ללא אישור המינהל. לאחרונה פנה משרד הבינוי והשיכון למינהל בבקשה להקצות לו את המגרשים הרשומים על שם המדינה ולשווקם באמצעות חברת "חלמיש" לבני המקום, על-פי קריטריונים שנקבעו בוועדת המחירים של משרד הבינוי והשיכון. מבדיקה שערך מינהל מקרקעי ישראל עולה, כי קיימת בעייתיות מסוימת בשיווק הקרקעות, בשל העובדה שמדובר בחלקות שלהן מאות בעלים פרטיים, אשר לא נחתם עמם הסכם שיתוף וחלוקה של הקרקע, דבר העשוי לגרור תביעות משפטיות. עם זאת, הנושא נמצא בדיון בהנהלת מינהל מקרקעי ישראל, והחלטה בדבר ההקצאה למשרד הבינוי והשיכון תיפול בקרוב.
3-1. חברת "אריאל" הגישה את ההצעה הזולה ביותר למכרז לשיקום נכסי רשות הפיתוח ביפו, וזאת לאחר שעברה את תנאי הסף כפי שצוינו במכרז. חברת הכנסת גוז'נסקי, היתה לך שאלה כאן, האם יש לחברה ניסיון בשיכון ושיקום שכונות מצוקה המאוכלסות ברבבות תושבים. אתן כאן את התשובה הפורמלית, אבל גם אומר לך מייד מה כבר הוריתי לעשות. בתנאי המכרז לא נדרש ניסיון בשיכון ושיקום שכונות מצוקה. אני מודה לך שהסבת את תשומת לבי לעניין הזה. הבוקר ביקשתי לבדוק כיצד קרה הדבר, כי בעיני הדבר הזה חייב להיות. אין בידי לתת לך כרגע תשובה מדויקת בעניין זה, אבל החלק הזה של שאלתך נראה לי בהחלט זועק, ותיערך לגביו בדיקה. בסופו של דבר, רבים מהאנשים הם קשי-יום, הם אינם מכירים את כל נבכי החוק ואינם מכירים גם את הזכויות המגיעות להם וכן הלאה. הדבר הזה ייבדק, כפי שהוריתי הבוקר. לגבי החברה עצמה, חברת "אריאל" הנה חברה פרטית ובעליה הוא ח"נ אריאל. מאזני החברה והיקף פעילותה הכספית הוצגו במסמכים המאושרים על-ידי רואה-חשבון בפני ועדת המכרזים. כל זה עדיין איננו נוגע לשורש העניין שעלה בשאלתך.
אני מודה על התוספת של הדברים. נדמה לי שבתשובתי על שאלתך הראשונה התייחסתי בעצם לבעיה הבסיסית כאן. אכן, זה ייבדק. אני גם רוצה לדעת מתי זה קרה, ממתי אין סעיף כזה, כי לדעתי זה היה צריך להיות סעיף בסיסי בנושא; וכשתהיה תשובה – נודיעך.
לא ידוע לנו על מקרים בכפרים ערביים שמתח החשמל בהם אינו מגיע ל-188 ואט, אבל אני משוכנע – – –
אני תמיד אוהב את זה. חבר הכנסת דהן, ציינתי פעם אחת את הבקיאות שלך. אני חושב שאתה צודק. אם קיימת תלונה כזאת, אנו מבקשים לקבל את פרטיה, על מנת לבדוק ביסודיות את המקרה ולטפל בו. עם זאת, קיימת תופעה בכפרים ערביים, שבהם קיימים חיבורי חשמל פיראטיים, בלתי חוקיים, הניזונים מבתים המחוברים לרשת חברת החשמל, ובהסכמת אותם בעלי בתים. אגב, אני רוצה לומר, שמדי שבוע אני חותם אל אישורים – וכבר חתמתי על אלפי אישורים – לחיבורים תקניים. גם פה יש לנו בעיה, כי אותה החלטה עוסקת רק באלה שבנו את הבתים ללא אישור עד 1986. זאת בעיה; אני מטפל בה כרגע. ביקשתי לבחון את הבעיה הזאת מחדש. במקרים כאלה של חיבורים קיימת אפשרות למתח נמוך מהמתח התקני, גם לבתים המזינים וגם לאלו אשר מחוברים באופן בלתי חוקי. לגבי מקרים אלו חברת החשמל אינה אחראית,והיא דואגת, במידת האפשר ובהתאם ליכולתה, לנתק חיבורים בלתי חוקיים אלו, או, כפי שאמרתי קודם, לחבר את כל אלה שמופיעים במסגרת אותה החלטה הידועה לך. בחלק הצפון-מזרחי של מחוז הדרום נמצאים כמה יישובים ערביים ויהודיים, אשר מקבלים אספקת חשמל מתחנות השנאה הממוקמות בערים נתניה, רעננה והרצלייה. טיב החשמל באזור זהה ביישובים הערביים והיהודיים. בשנים האחרונות חלה באזור התפתחות, אשר חייבה את החברה להקים תשתית רחבה המתאימה לאספקת חשמל אמינה לכל היישובים, ביניהם טייבה, קלנסואה, שער-אפרים, כוכב-יאיר, צור-יגאל וקיבוץ אייל. לכל אלה הקימה חברת החשמל תחנת משנה סמוך לקיבוץ אייל. במבצע מהיר הוקם קו נוסף לעיר טייבה, כפתרון זמני, ובמקביל מקימה החברה תחנת משנה נוספת בשער-אפרים, אשר תביא לשיפור משמעותי בטיב מתח החשמל ואמינות האספקה. עקב התנגדות בעלי הקרקעות, תושבי טייבה, עוכבה הקמת קו 161, אשר יחבר את תחנת משנה שער-אפרים לרשת החשמל. חברת החשמל מקימה קו מתח גבוה מתחנה משנה אייל, בשולי הרחבת הכביש שמבצעת מע"צ. עקב צו מניעה שהוגש נגד מע"צ, להרחבת הכביש, הופסקה גם הקמת הקו. חברת החשמל עושה כל מאמץ כדי לקבל היתרים בהתאם לחוק כדי להקים את הקווים שהוזכרו לעיל ולסיים את העבודות בתוך חודשים ספורים. עם השלמת ביצוע השיפורים שהוזכרו לעיל, ישופרו במידה רבה טיבה ואמינותה של אספקת החשמל ליישובי האזור, הן ליישוב הערבי והן ליישובים היהודיים.
בקשר לקווים, הדבר הזה עלה בעבר, ואני אף הזמנתי כאן חברי כנסת – נדמה לי שטרם ביצענו את זה – לסייר ולראות את מידת הפגיעה של הקווים.
בגלל הלחץ של האירועים האחרים, פשוט לא הצלחתי עדיין לבצע את זה. רציתי שהסיור הזה יתקיים, כדי שתראו ותבחינו שהפגיעה ביישובים יהודיים בתחום הזה היא קשה, כפי שהיא קשה ביישובים לא-יהודיים. אני עצמי רואה תמיד בכאב איך מתחילים להעביר את הקווים האלה בתוך שטח חקלאי לתפארת; אבל כולם רוצים לחיות חיי קדמה, ונראה שאין מנוס, והפגיעה היא בכולם, וככל שמנסים לצמצם את גבולות מדינת ישראל – כך הצפיפות תלך ותגדל. אני לא יכול לפנות אליכם שתצאו בקריאה הפוכה, כי זה ינגוד במקצת את מה שאתם חושבים, אבל זו אחת הבעיות. אני פשוט אומר: זו אחת הבעיות. ברשותך, אדוני היושב-ראש, אני רק רוצה לומר, שכדי להקל, יש לנו תוכנית – ואני מניח שהיא גם תבוצע – להקים באזור הביטחון המזרחי, זה המשתרע ברוחב של כ-20 קילומטר מנהר הירדן ומערבה, קו-על של מתח-על; בין היתר, כדי להרחיקו ממרכז הארץ, כי אין שם עוד מקום. לכן, כשאני רואה את המגמות לדחוק ולהחזיר, אני כבר רואה את הדבר החמור הזה: פתאום עלול להופיע – אני מקווה שזה לא יקרה, כי אני סומך על הממשלה – עוד קו נורא כזה. זה לגבי החלק הכללי, לגבי הבעיה הכללית. בעניין האישורים, בהחלטה לחבר את כל אותם בתים שהוקמו לפני 1986, יש מין בעיה: מצד אחד, נניח שנחבר את כולם עכשיו; מייד יבנו כולם שוב ללא אישורים, והבעיה תעלה מחדש בעוד כמה שנים. מצד אחר, אי-אפשר להתעלם מכך שקצב אישורי תוכניות המתאר במגזר הלא-יהודי – גם מסיבות אובייקטיביות – הוא עניין ממושך, עניין שנמשך הרבה מאוד זמן. זאת אומרת, יש לנו כאן מצב, שמצד אחד, אי-אפשר לחיות כך, ומצד אחר – מסיבות אובייקטיביות, התכנון הזה לוקח הרבה זמן. לכן, לדעתי, צריך למצוא פה איזה קו באמצע, שיאפשר לנו לתת לאנשים לחיות ברמת חיים סבירה. לכן אני מטפל היום בנושא שדיברת עליו.
הסדר הפיצוי בקרקע חלופית יסוכם רק לאחר שיאומצו מסקנות הוועדה אשר עסקה בנושא. בינתיים היא סיימה את עבודתה, וכפי שחברת הכנסת חזן יודעת, אני דווקא הייתי בין אלה שטענו, שבכל מקום שניתן לתת בו פיצוי מעבר לפיצוי כספי בעד קרקע חקלאית – שכולנו יודעים את היקפו – יש לתת פיצוי אחר. בגלל הכוח שהיה לחוק הזה, חוק כביש חוצה-ישראל, היה שם גם סעיף המאפשר לעשות זאת. הפיצוי אשר יינתן בקרקע לכל אלה שיהיו זכאים לכך, הן במסגרת שינוי ייעוד והן במסגרת קרקע חקלאית חלופית, יהיה במסגרת תוכניות מאושרות כדין, בין תוכניות קיימות ובין תוכניות שיאושרו על-פי ההליכים הסטטוטוריים הנדרשים על-פי חוק. לפיכך אין ולא אמורה להיות כל סתירה בין ההסדר לפיצוי בקרקע חלופית לבין תוכניות מיתאר ארציות ואזוריות. מאחר שמדובר בתוכניות מאושרות כדין, הרי שכל הנושאים הסביבתיים, כגון פגיעה בשטחים פתוחים ובמקורות מים וזיהום אוויר, מובאים בחשבון במסגרת הליכי האישור הסטטוטורי של התוכניות אשר אושרו בעבר ויאושרו בעתיד.
ראשית, אני רוצה לחזור ולומר, שום דבר במדינת ישראל – וזאת גם עמדתנו, ואנחנו פועלים בשיתוף מלא עם משרד הפנים בסוגיה זו – לא ניתן לעשות ללא תוכניות המיתאר הקיימות או אלה שיהיו. כל מצב הוא קצת שונה. כמי שמכיר את האזור הזה – הייתי מגדיר אותו כערש ילדותי – אני רואה בכאב רב איך השטח היפהפה הזה הופך לגוש בטון, וכמובן לא רק כתוצאה של הכביש הזה. אין לנו מנוס מהקמתו כי אין אפשרות עוד להעביר את כל התנועה העצומה הזאת דרך תל-אביב. היום היא עוברת בסך הכול דרך תל-אביב או פרברי תל-אביב. אין אפשרות. מה גם שכשהשלום יגיע, וכולנו מייחלים לכך, ובוודאי השואלת כמו כולנו, ותתחיל לזרום התנועה מהמדינות השכנות דרך כבישי ישראל, המצומצמים יחסית בסך הכול, החיים יהיו בלתי נסבלים. לכן, צריך לעשות. אני יכול להתחיל בשתי דוגמאות. אקח קודם דוגמה, נאמר, של יישוב לא-יהודי. כשאני רואה באדמות ג'ת או בקה-אל-ע'רביה, מקומות שאני מכיר ושנים על גבי שנים עובדים שם בחלקות לא גדולות ומגדלים – אני אעשה כל מאמץ, שאם החממה שנמצאת שם נפגעת כתוצאה מהעניין הזה, ייתנו חלקה אחרת כדי שאפשר יהיה להמשיך בעבודת הקרקע. או אם אקח את מושב חדיד שנפגע כתוצאה ממחלף בן-שמן, ונאמר יש לו קרקע בחכירה זמנית, ונלקחה ממנו קרקע בחכירה לדורות, אז ייתנו אותו חלק שנפגע מהקרקע בחכירה לדורות, ייתנו להם אותו סטטוס לקרקע המצויה בידיו היום בחכירה המתחדשת מדי שלוש שנים. המגמה היא באמת לעשות את המירב כדי שלא לפגוע. והאמיני לי, כל קידום כזה, או קדמה כזאת די מכאיבה לי. מצד אחד, כל אחד רוצה לחיות בתנאים הכי טובים, ומצד שני, אנחנו הופכים לאט לאט את מישור החוף היפהפה הזה, על גוני הקרקע השונים שלו, לדבר שמבחינת איכות חיים הוא בלתי נסבל, וצריך למצוא גם פה איזה מקום באמצע.
(לא נקראה, נמסרה לפרוטוקול) בסמוך לאחר מינוי הוועדה על-ידי שר התשתיות הלאומיות, פרסמה הוועדה מודעה בעיתונות ובה קראה לכל המעוניין להציג עמדותיו בנושאים שבהן דנה. כל מי שביקש להעלות עמדותיו ו/או את טענותיו בפני הוועדה יכול היה לעשות זאת, בין בכתב ובין בעל-פה. לשאלה בדבר מדיניות הקרקעות במגזר הערבי – מינהל מקרקעי ישראל מנהל את קרקעות המדינה במגזרים השונים, לרבות המגזר הערבי, ללא הבחנה ביניהם וללא אפליה. המינהל יוזם תכנון ופיתוח באמצעות החברות המנהלות, ומקדם תקציבי קדם-ביצוע בהתאם לצרכים. כמו כן קיימת התייחסות מיוחדת למגזר הבדואי באמצעות מינהלת הבדואים. על המגזר הערבי חלות החלטות ממשלה והחלטות מועצת מקרקעי ישראל, בכל הקשור למתן הנחות בקרקע, בהתאם לאזורי העדיפות השונים, הן במגורים והן בתעשייה.
אנו ערים לתופעת הטעויות בשלטים בשפה הערבית. אבל אני רוצה להרגיע את חבר הכנסת האשם מחאמיד – גם בשפה העברית יש שגיאות רבות, וגם בשפה האנגלית. ולא רק שיש שגיאות, אלא לפעמים על אותה דרך השלט מופיע בשתי וריאציות. לכן, אנו ערים לתופעת הטעויות בשלטים בשפה הערבית, בשפה העברית ובשפה האנגלית. לגבי מקרים שבהם אין שילוט בשפה הערבית כלל – הנושא נמצא כיום בדיון בבג"ץ, ומע"צ תפעל על-פי תוצאותיו. אני לא רואה סיבה שלא יהיה. אני גם לא יודע למה זה הוגש בג"ץ, אבל זה כנראה דבר ישן. אני הייתי פשוט מוסיף את השילוט. לא ראיתי בזה שום בעיה, אני לא מבין את זה בכלל. מע"צ פועלת לתיקון התופעה ומעסיקה לצורך זה עובדים מן המניין, דוברי ערבית רהוטה, אשר ממונים על הנושא ומפקחים עליו ביסודיות. במהלך מבצע "שלט תקין", אשר מע"צ החלה בו לאחרונה, מוחלפים כל השלטים השגויים והלא-תקינים. עד כה הוחלפו כ-1,000 שלטים במקומות שונים. במסגרת מבצע זה מתוכנן מחדש מערך השילוט בכל הארץ.
אני מודה, אני לא בודק כל יום אם העובדים יהודים או ערבים. זה גם בלתי אפשרי. אבל אולי זה רעיון טוב שניקח בתור בוחן מזכיר ערבי, יש רבים כאלה, שיהיה מופקד על הנושא הזה. תן לי לבדוק את הדבר הזה, ואם יתברר שזאת הבעיה, כך גם ייעשה.
(לא נקראה, נמסרה לפרוטוקול) חברת החשמל מעסיקה עובדים על בסיס של מתן הזדמנות שווה. כיום מועסקים חמישה עובדים ערבים, ביניהם מהנדס מחשבים, וכן מועסקים עובדים ערבים נוספים על-ידי קבלנים חיצוניים. מדיניות חברת החשמל הינה העסקת עובדים ערבים כמו כל עובד אחר, בכפוף לקריטריוני הקבלה הנהוגים בחברה.
מדובר בהקמת תחנת כוח נוספת בחיפה. טרם נתגבשו תוכניות סופיות, אולם החברה הגישה ארבע חלופות למיקום תחנת הכוח הפחמית הבאה – פרויקט D – מהן שתיים באזור חיפה, למועצה הארצית לתכנון ולבנייה, שאמורה לקבל החלטות בעניין. אבל רציתי להוסיף: אנחנו בהחלט בוחנים אפשרות שלא להקים תחנות פחמיות נוספות. תחנות פחמיות הן מנושאי זיהום האוויר, אף שאולי מגיעים לאיזה פתרון להן. מדובר בתחנות שחייבות להיות ליד הים, ולא נשארו עוד חופים פנויים. המגמה שלנו היא לעבור לתחנות המופעלות על-ידי גז טבעי, שיכולות להיות במקומות מרוחקים בלב הארץ, בנגב ובמקומות אחרים. בכל מקרה, מאחר שהבעיה מוכרת לי, כאשר אבוא לבחון תחנות אחרות, אם לא תחנה פחמית, אזור הצפון מוכר לי, הדבר בהחלט יובא בחשבון.
אני אומר זאת עדיין לא כתשובה מוחלטת, כי הנושאים האלה עדיין נמצאים בבדיקה: אנחנו בהחלט חושבים שצריכה לקום תחנה נוספת בצפון. אם זו תהיה תחנה פחמית או תחנה המופעלת על-ידי גז טבעי – זו סוגיה אחרת. יש כאן בעיה, יש לכך גם השלכות אחרות על ציבור העובדים של חברת החשמל. אנחנו בונים כרגע תחנה פחמית באשקלון, תחנת רוטנברג. ברגע שבניית התחנה תסתיים – זה תהליך שאורך כמה שנים, אם לא תיבנה תחנה פחמית נוספת, תהיינה לכך בוודאי השלכות גם על מספר העובדים. יש לי הערכה רבה מאוד לציבור העובדים. אני מסתכל עליהם מאז ימי ילדותי, תלויים בין שמים לארץ שם במרומי העמוד. כאמור, יש לכך השלכות, אך הנושא העיקרי שיקבע הוא עניין היכולת שלנו להקים תחנות המופעלות על-ידי גז. ודאי שתחנה כזו תוקם גם בצפון הארץ, על-פי מה שידוע לי כרגע.
נצטרך בוודאי לקבל החלטה על תחנה נוספת עד סיום השנה הזו או תחילת השנה הבאה. אם מדובר בתחנה פחמית, ודאי שצריך כבר להתחיל להזמין את הציוד להקמתה. אני מעריך שבתוך שנה נדע. מדובר בוודאי בדבר שהקמתו צריכה להסתיים בשנת 2005 או 2007. אני מקווה שבעזרת השם אוכל לעמוד כאן אז בתוקף תפקידי ולתת את התשובה שאכן זה בוצע.
זה תפקיד נהדר, התפקיד הזה.
(לא נקראה, נמסרה לפרוטוקול) 1. מדובר במבנה ישן אשר נהרס במושב בן-עמי לצורך פיתוח המושב והרחבתו. על-פי טענות שהועלו, ייתכן שמדובר בחדר תפילה של בית-ספר. 2. במקרים של מסגדים בכפרים נטושים נהוג לגדר ולשלט את המקום, וזה ככל הנראה מה שייעשה גם במקרה זה. 3. הקמת מסגד שלא בכפר ערבי, בשטח שלא מיועד לכך, אינה בסמכותו של משרד התשתיות הלאומיות.
(לא נקראה, נמסרה לפרוטוקול) 2-1. לפתרון בעיית הדיור ביישוב עין-מאהל הכין המינהל תוכנית של כ-142 יחידות דיור על שטח של כ-71 דונם מתוך 402 הדונם שהופקעו ב-1976 לטובת הרחבת נצרת-עילית, והשטח הועבר לתחום השיפוט של עין-מאהל. לא תבוטל ההפקעה שבוצעה על-ידי הממשלה בשנה זו.
אדוני היושב-ראש, כנסת נכבדה, חבר הכנסת נודלמן מציע לבטל את ההזדקקות להערכת שמאי במסגרת הליכי מכרז לשיווק קרקע. כמו כן הוא מציע לקבוע בחוק, שהמינהל יפנה אל כל מי שהצעותיהם היו הגבוהות ביותר במכרזים שהוצאו מ-1 באוגוסט 1996 ואילך, אך נמוכות מהערכת השמאי, ולהתקשר עמם בעסקות שלא יצאו אז אל הפועל. תקוותו של חבר הכנסת נודלמן היא, שעל-ידי כך תיפסק העלייה המתמדת במחירי הקרקע ותיווצר מגמת ירידה. ההצעה היא בהחלט חיובית, כי היא עוסקת בנושא חיובי של הורדת מחירים. עם זאת, צריך לציין, שהערכת שמאי מהווה רכיב חיוני באומדן שווי העסקה, ומטעמים של מינהל תקין לא יהיה זה נכון לוותר עליה. שנית, הערכת שמאי אמורה לשקף את מחיר השוק של הקרקע, ואין היא אמורה כשלעצמה ליצור עלייה במחירה. כמו כן, אין זה מעשי לקבוע בחוק שיש לשוב ולהתקשר עם מציעים שהצעותיהם נפסלו לפני שנה ויותר. זו פשוט בעיה מאוד מאוד מורכבת. עם זאת, חשוב לציין, והדבר עונה במשהו על מבוקשו של חבר הכנסת נודלמן, כי במטרה להחיש שיווק קרקע למגורים, קבעה מועצת מינהל מקרקעי ישראל, בהחלטה 789 מיום 26 ליוני 1997, כי משהוצא מכרז להקצאת קרקע למגורים וההצעה הגבוהה שהוגשה בו נופלת מהערכת השמאי, יוצא מקץ שבועיים מכרז חדש שלא יהיה בו מחיר מינימום, והקרקע תוקצה לכל המרבה במחיר. זה אחד מסעיפי דוח ועדת-רונן. דרך אגב, יש כמה סעיפים שכבר הכניסו שינויים מהפכניים בכל מה שמתרחש בשוק המקרקעין. היתה כאן גם תוצאה נוספת, חבר הכנסת נודלמן, האומרת שהצעת השמאי לא תהיה נסתרת עוד, והיא תהיה גלויה וידועה לפני שיוגשו הצעות המחיר. אם לא נתקבלה הצעה המגיעה ל-50% מערך השמאי, המכרז בטל, ובתוך שבועיים יתקיים מכרז חדש, והמקרקעין יימכרו בכל מחיר או במחיר הגבוה שיוצע, דבר שמקל מאוד על העניין. בכל מקרה, חבר הכנסת נודלמן, מאחר שדעתה של הממשלה היא שהרעיון עצמו מחייב בדיקה, והוא גם בא למטרה חיובית, הממשלה איננה מתנגדת לאישור החוק בקריאה טרומית. זאת עמדתנו.
אדוני היושב-ראש, כנסת נכבדה, ביום 7 ביולי 1996 קיבלה הממשלה החלטה להפחית את מצבת כוח האדם של מע"צ ב-350 עובדים במשך שנתיים. זו החלטה שמצאתי על שולחני כעובדה מוגמרת עם תחילת כהונתי. לדעתי, היתה זו החלטה נחפזת, שהתבססה על תוכנית שגובשה עוד בימי הממשלה הקודמת, אבל מובן שהממשלה הזאת אימצה אותה, ולכן אמרתי שהיתה זו החלטה נחפזת. האמת ניתנת להיאמר, אין זו החלטה קלה כלל, וגם לא לי באופן אישי. אני מכיר את אנשי מע"צ היכרות רבת שנים משנות כהונתי בממשלה, אני מכיר ומוקיר את עבודתם הקשה והחשובה, לפעמים תוך נטילת סיכון אישי, ואני גם יודע שמרבית העובדים נמנים עם בעלי ההכנסות הנמוכות במשק. אתמול, בטקס סיום העבודות לשיפור כביש מצפה-רמון–אילת, כביש העובר בנופיו הנפלאים של הר-הנגב, עמדתי אחוז כלימה מול הפגנת עובדי מע"צ המועמדים לפיטורים. ביניהם היו אנשים שהיתה לי הזכות להשתתף אתם יחד במערכות ישראל. לחצתי את ידיהם המיובלות והמחוספסות מעמל כפיים קשה, והרגשתי שוב שהיתה זו החלטה, לצערי, חסרת לב. נכון, יש אילוצי תקציב. אבל בכל זאת, זה זמן-מה אני מחפש דרך להמתיק את הגזירה ולבצע את המהלך שהממשלה החליטה עליו בצורה שתצמצם למינימום את הפגיעה בציבור העובדים. בהתאם לכך כבר קיימו דיונים פנימיים של אנשי משרדי עם נציבות שירות המדינה ומשרד האוצר במגמה לגרום לכך שצמצום מספר העובדים ייעשה על בסיס פרישה טבעית ופרישה מרצון בתנאים נאותים והוגנים. כמו כן, המשרד חותר לכך שהצמצום בכוח האדם יתפרס על פני שנים מספר ולא על פני שנתיים, כפי שקבעה הממשלה בהחלטה המקורית. אני מאוד מקווה שהנושא יסוכם בקרוב בפגישה נוספת בין הנוגעים בדבר. לידיעתכם, אדוני היושב-ראש וחברי הכנסת, מחר אני נפגש שוב עם ועד העובדים כדי לנסות למצוא דרכים שיקלו ויביאו לפתרון נאות יותר.
הצמצומים הם נוכח האילוצים התקציביים. קשה לי בנושא זה של עובדי מע"צ, שאני זוכר אותם מימי ילדותי. את לא יכולה לזכור דברים כאלה, לא ראית, זה היה לפני הזמן שראית דברים כאלה. אני זוכר אותם עובדים. אני זוכר שההורים שלנו היו יושבים על ערמת אבנים ועושים חצץ במקום, אני זוכר שירים נפלאים – – –
אותם שירים – "כבישי בטון בחול נמתח, עורי שממה דינך נחתך"; היו שרים ועיניהם מבריקות.
אני עוד זוכר את הקרונות של מע"צ שהיו עומדים במקומות העבודה, ואת חביות הזפת שהיו מחממים בגזרי עץ, ואת עובדי מע"צ דאז חגורים בשק ובמשפכים שופכים את הזפת. האמיני לי, ראיתי את הדברים האלה. אני רוצה שתדעי, אני ראיתי את האנשים האלה בחזיתות הקשות ביותר, כשפיקדתי עליהם, עובדים בתנאים הקשים ביותר. יש שיקולים כלכליים, אבל אמרתי כאן איך אני רואה את פתרון העניין. לפי דעתי, דווקא במקרה הזה, שמדובר בציבור של אנשים שעובדים עבודה פיסית קשה, שנמנים עם בעלי ההכנסות הנמוכות במשק, רובם, ואפשר היה למצוא פה פתרון אחר. כרגע אני מנסה למצוא את הפתרון האחר, ואני גם, בשלב זה, משהה את העניין. יש לנו עדיין זמן. אני מציע, אדוני היושב-ראש, להעביר את הנושא לוועדת העבודה והרווחה.
אני מתחיל בשאילתא מס' 531.
(לא נקראה, נמסרה לפרוטוקול) קרקעות השייכות לכנסייה היוונית הקתולית אינן נחשבות למקרקעי ישראל כהגדרתם בחוק, ולפיכך אינן מצויות בטיפול מינהל מקרקעי ישראל.
(לא נקראה, נמסרה לפרוטוקול) 1. בוטלו 26 מכרזים בשטח כולל של 375.6 דונם, מתוך השטח – 173.6 דונם למגורים ו-202 דונם לתעשייה, מסחר ותיירות. המכרזים בוטלו משלוש סיבות עיקריות: א. ל-11 מהמכרזים לא הוגשה שום הצעה; ב. חמישה מהמכרזים נפסלו בשל שילוב של אי-הגשת הצעות לחלק מהמתחמים במכרז והצעות נמוכות באופן ניכר משומת השמאי הממשלתי לחלק הנוסף של המתחמים שבמכרז; ג. ל-10 מכרזים הוגשו הצעות נמוכות באופן ניכר משומת השמאי הממשלתי. 2. המכרזים שהוגשו, בהם הצעות נמוכות משומת השמאי, מתחלקים באופן כללי לייעודים הבאים: א. מגורים – שמונה מתחמים ובהם ממוצע ההצעות הגבוהות עומד על 43.7% משווי שומת השמאי הממשלתי. סך הכול שווי לפי שומת שמאי – 150.036 מיליון ש"ח; סך הכול שווי לפי ההצעות הגבוהות – 59.587 מיליון ש"ח. ב. מסחר, תעשייה ותיירות – תשעה מתחמים ובהם ממוצע ההצעות הגבוהות עומד על 21.5% משווי שומת השמאי הממשלתי. סך הכול שווי שומת השמאי 22.8 מיליון ש"ח; סך הכול שווי ההצעות הגבוהות – 5.96 מיליון ש"ח.
(לא נקראה, נמסרה לפרוטוקול) 3-1. לצערי, מצבו של הכביש המחבר את דליית-אל-כרמל ועספיא הוא כפי שמתואר. בשנת 1997 תחל מע"צ בתכנון הרחבת הכביש ותחל בביצועו לאחר שתסתיים סלילת הכבישים החוצים את דליית-אל-כרמל ועספיא. מע"צ קידמה תוכנית לכביש עוקף דליית-אל-כרמל–עספיא, ואולם בשל התנגדות הרשויות המקומיות הוקפאה התוכנית האמורה בשלב זה.
אדוני היושב-ראש, כנסת נכבדה, ברצוני להבהיר את מדיניות המשרד לתשתיות לאומיות ואת עמדתי העקרונית בנושא הפרטה של מפעלי יסוד חיוניים. הממשלה הזאת החליטה, שבמסגרת מדיניותה הכלכלית היא תפעל להאצת תהליכי ההפרטה במשק בעדיפות גבוהה. תהליכי ההפרטה בתחום התשתיות נועדו לעודד צמיחה של המשק, לשפר את היעילות והתפוקה על-ידי יצירת תחרותיות באמצעות פתיחת השוק להשקעות פרטיות ותוך צמצום מעורבותה של הממשלה במשק. כל זאת, על מנת לספק שירותי תשתית באיכות ובמחיר סביר. עם זאת, במצבה המיוחד של ישראל לא ניתן להפריט את הכול, ואין להפוך תהליכי הפרטה למכירת חיסול של נכסים והעברת שליטה בתשתיות אסטרטגיות בסיסיות כמו מים, קרקע ומקורות אנרגיה עיקריים לידיים פרטיות וזרות. היעדים שאני רואה בתחום הפרטת התשתיות הם שניים: ראשית, עקב הצמצום הצפוי בשנים הקרובות בנתח התקציב שהמדינה תוכל להקצות לפיתוח תשתיות, יש להביא לשינוי מבני במשק, שעיקרו העברת הביצוע, המימון וההפעלה של מקטעים שונים במשק המים, האנרגיה והמקרקעין לידיים פרטיות ויצירת התנאים לשותפות בין חברות ממשלתיות לחברות פרטיות; וכן עידוד השקעות של חברות זרות בתחומים אלה. שנית, תשתיות אסטרטגיות חיוניות, כמו המוביל הארצי, רשת החשמל הארצית ומרבית נכסי המקרקעין של המדינה, אסור שיועברו לידיים פרטיות או לגורמים זרים.
אדוני היושב-ראש, אני חושב שצריך לעשות כל מאמץ כדי שזכויות העובדים לא ייפגעו. צריך לומר את הדברים בצורה גלויה: באופן טבעי, כשהחברות לא היו חברות פרטיות, אף-על-פי שמדובר באמת בחברות שעשו ופעלו בצורה בלתי רגילה במשך עשרות שנים – הביאו להקמה של מה שקיים כאן במדינת ישראל – הן כתוצאה מכך שזו לא היתה חברה פרטית ודין-וחשבון שהיה צריך להינתן באופן טבעי היה מצומצם יותר, והן כתוצאה מהתפתחות טכנולוגיות שקיימת, אין ספק שלא אחת יש צמצום במספר העובדים במפעלים המופרטים. עם זאת, השיטה הזאת, למשל, מה שאנחנו עומדים לעשות במשק המים, שאומנם את מקורות המים לא נמסור – ואני ודאי אעשה כל מאמץ כדי שהם לעולם לא יימסרו בידי אף אחד אחר – –
– – אבל מתחת לרמה העליונה של התשתיות, נושא – – –
אדוני היושב-ראש, קריאות ביניים שלא מן הכיסאות, זה דבר אפשרי?
חבר הכנסת רמון, אני מתנצל. אני לא הבחנתי שנכנסת אל האולם, פני היו אל היושב-ראש.
נתתי דוגמה בנושא המים. אני לעולם לא אתן ידי למסירת מקורות המים, כי לפי דעתי, זו תשתית בסיסית שהמדינה חייבת להחזיק בה, כמו שלדעתי אי-אפשר לקחת את קרקעות המדינה ולמכור אותן לכל דורש. יש אפשרויות בסידורים מסוימים. אחרת, אנחנו נעמוד במצבים מאוד קשים בעתיד. עם זאת, ברמה שמתחת לרמה הגבוהה, נאמר: אספקת מים לערים, טיפול במי הביוב והשבתם לשימוש חקלאי – בתחומים האלה אין שום מגבלה להכנסה של גורמים פרטיים, שיפעלו, ייעלו, ועל-ידי כך נוכל להגביר את מקורות המים וכן הלאה. והייתי אומר: כך גם בתחומים אחרים. בתחום החשמל, כפי שעוד עשתה הממשלה הקודמת, נתקבל חוק החשמל, ושם יש תהליך הדרגתי. בשלב ראשון מדובר ב-10%.
חבר הכנסת רמון, אני חושב שזה נושא בלתי רגיל להצעה לסדר-היום, שיש לה גם יתרונות, שאתה אולי לא זקוק להם.
אני אומר שגם שם נעשו צעדים. זאת אומרת, מתן אפשרות של 10% ליצרנים פרטיים ו-10% ממקורות חוץ, מה שמאפשר גם יצירת קשרים עם מדינות שכנות לפרויקטים משותפים וכן הלאה. אבל, אדוני היושב-ראש, אני מקווה שהצלחתי להבהיר את עמדתי הבסיסית.
(לא נקראה, נמסרה לפרוטוקול) 1. בחברת החשמל עובדים – 57 בני העדה הדרוזית, אחד מהעדה הצ'רקסית, חמישה עובדים ערבים; סך הכול 63 עובדים לא-יהודים. הם ממלאים את התפקידים הבאים: ארבעה מהנדסים, שבעה הנדסאים/טכנאים, שני מנהלי עבודה, סגן מנהל עבודה אחד, ארבעה ראשי קבוצה, שני בודקים, 13 מסגרים, שמונה עובדים בתחנות כוח, 13 עובדי רשת וחיבורים לבתים, שני מנופאים, ארבעה פקידים, שלושה קוראי מונים; סך הכול 63 עובדים. 2. 0.5% מכלל עובדי החברה הם עובדים לא-יהודים.
(לא נקראה, נמסרה לפרוטוקול) 2-1. מע"צ הזמינה תכנון להרחבת הכביש מקטע צומת רמת-ישי עד לצומת נהלל, לרבות הסדרה של צומת בית-שערים. עד אז ישופר הצומת על-ידי תוספת נתיב השתלבות. נוסף על כך, תיבחן אפשרות להתקנת רמזור זמני עד להרחבת הקטע לכביש דו-מסלולי.
(לא נקראה, נמסרה לפרוטוקול) תנאי ההגרלה והמכרז פורסמו מראש והיו ידועים לכול. החייל סאדק סאלמה אומנם זכה בהגרלה, אולם הוא לא עמד בתנאי המכרז ולא הביא עמו ערבות בנקאית כנדרש. לפנים משורת הדין, נאמר לבחור כי אם יביא את הערבות הבנקאית לפני סגירת נקודת ההרשמה, יקבל את המגרש. גם בכך לא עמד הבחור, ולא התייצב עם הערבות הבנקאית עד למועד סגירת נקודת ההרשמה. כמתחייב על-פי תנאי ההרשמה וההגרלה (המכרז) במצב שכזה, הועבר המגרש לחייל המשוחרר שהיה הבא אחריו בתור. מינהל מקרקעי ישראל פועל ועושה מאמצים רבים להכנת קרקעות זמינות נוספות לטובת החיילים המשוחררים במגזר הדרוזי. כך למשל, פורסם אתמול מכרז לחיילים משוחררים בכפר מע'אר. כך למשל, עומד להתפרסם שיווקם של כ-35 מגרשים בחורפיש, וכ-45 מגרשים בכפר ג'וליס. זאת ועוד, במהלך שנת 1997 ישווקו עוד מאות מגרשים במגזר הדרוזי לחיילים משוחררים. אציין ואדגיש, כי מינהל מקרקעי ישראל מחייב את החיילים המשוחררים במגזר הדרוזי עבור רכישת הקרקע ב-50% מעלותה באותו יישוב. המקרה עצמו, שקרה לפני כמעט שנתיים-וחצי, הוא בהחלט מקרה קשה. ניתן היה לנהוג אחרת. חבל שרק עכשיו נודע לי המקרה. אבדוק מה ניתן לעשות במקרה ספציפי זה.
אדוני היושב-ראש, כנסת נכבדה, השיטה כיום היא שהערכות שווי קרקע למכרזי המינהל מבוצעות על-ידי משרד השמאי הממשלתי הראשי באגף שומת מקרקעין שבמשרד המשפטים. השמאי הממשלתי הוא גוף מקצועי, אשר עורך שומות לקרקע על-פי שיקולים מקצועיים בלבד. שומות השמאי הממשלתי אינן ידועות למינהל עד לפתיחת תיבת המכרזים. כלומר, השמאי הממשלתי מגיש את שומתו במעטפה סגורה – כמו כל משתתף במכרז – ורק עם פתיחת המכרז נודעת השומה. בדוח מבקרת המדינה 46 "מואשם" השמאי הממשלתי במתן שומות מקרקעין נמוכות בשיעור ניכר משווי השוק, ולא בשומות גבוהות. חלק ממכרזי המינהל בוטלו בשל העובדה כי לא הוגשו כלל הצעות למכרזים, ולאו דווקא בשל הצעות נמוכות. בתשובה על שאילתא שהיתה היום – אבל לא היה למי להשיב – נתתי דוגמה של מחירים שמגיעים לעתים לשליש, לעתים לפחות ממחצית, ולעתים בכלל לא מוגשת שום הצעת מחיר.
כן. גם אשמח להעביר את הדברים אליך. אני מציע שתראה זאת, אף שאני עצמי חושב שחייב להיות שינוי, ומייד אגע בכך. כיום משווק המינהל קרקע גם כאשר ההצעות מהוות 50% בלבד משומת השמאי הממשלתי. מצב שוק המקרקעין כיום אינו ברור. אם נוסיף על כך את הריבית הגבוהה ואת המגבלות של הבנקים במתן אשראי לבנייה, נוצר מצב שבו אנשים מגישים הצעות נמוכות מאוד משווי השוק, כלומר "שולחים לחמם על פני המים". במצב כזה, אי-שיווק הקרקעות אינו בגדר הפסד. יתירה מכך, מכירת הקרקעות, במחיר שאינו משקף את ערכן הריאלי, עלולה לגרום הפסד להכנסות המדינה. גם אם המינהל היה משווק את הקרקע במחיר שהוא נמוך מ-50% משומת השמאי הממשלתי, אינני בטוח שמחירי הדירות היו מושפעים מכך. עם זאת, הביטול החוזר ונשנה של מכרזים שאנו עדים לו בתקופה האחרונה אכן מצדיק בדיקה מחודשת של השיטה כולה ושל נוהלי מינהל מקרקעי ישראל בתחום זה. אני מתחייב שמשרדי יקיים בדיקה מחודשת של נהלים אלו. מבחינתי יש שתי אפשרויות: או שמגיש ההצעה ימתין לתשובה, אבל אשמח אם הנושא הזה יבוא לאחת מוועדות הכנסת, ונדמה לי שזו ועדת הכלכלה של הכנסת. בהחלט אשמח אם תינתן שם תשובה. מבחינתי שתי האפשרויות קיימות.
גברתי היושבת-ראש, כנסת נכבדה, ראשית כמה עובדות: לפני כחודשיים פנה אלי חבר הכנסת דראושה ומסר לי את בקשתו של אבו-מאזן להיפגש לשיחה. זו לא היתה פנייה ראשונה. היו פניות נוספות. לפני למעלה משבועיים, עוד בטרם החל המשבר הנוכחי, אחרי שיחה עם ראש הממשלה בעניין זה, ביקשתי מחבר הכנסת דראושה לתאם את הפגישה. והיא אכן התקיימה ביום שני, 16 ביוני. לדעתי, המפגש היה חשוב. נדמה לי שבפעם הראשונה הובהר לפלשתינים מה תוכל ישראל לעשות בהסדרי הקבע ומה לא תוכל לעשות, ומדוע לא תוכל לעשות. אני חושב שברור היום לרשות הפלשתינית מה הם אזורי ביטחון, או מה הם אזורי הביטחון החיוניים לישראל, ולשם מה הם נחוצים. ברורות סוגיות המים המורכבות וכיצד ניתן לפתור אותן. ברור שיש מקומות היסטוריים יהודיים שחייבים להישאר בידי ישראל, וכמובן נקודות רבות נוספות. אני רוצה להדגיש, השיחה היתה גלויה, הדברים נאמרו באופן ברור. עם זאת, אני רוצה לציין שאין זאת אומרת שהיתה הסכמה בינינו. אבל חשוב, לדעתי, שלקראת הדיון על הסדרי הקבע העמדות תהיינה ברורות. גם כדי להגיע לפתרון מוכרחים לדעת את הנקודות שבמחלוקת, מוכרחים לומר באופן ברור מה הן העמדות. לצערי, אני מוכרח לומר, ההתרשמות שלי היא, שהדברים, לפחות בצד שלנו, לא היו ברורים. הפלשתינים אומרים את דבריהם בצורה ברורה כל הזמן. זה לא אומר שאנחנו נקבל את מה שהם אומרים. הם מדברים בצורה ברורה. העמדות שלנו לא נאמרו עד כה בצורה ברורה, ונדמה לי שמעולם לא נאמרו בצורה ברורה, וזאת אחת הבעיות.
כל פעם אתה מציין שהעמדות שלי הן לא של הממשלה. אנחנו חיים במדינה דמוקרטית. לפני שקיימתי את הפגישה שוחחתי עם ראש הממשלה, שהיה לו עניין רב בקיום הפגישה הזאת, ואני בהחלט לא יכול לבוא ולומר שהעמדות שלי הן העמדות של הממשלה, אבל אני חושב שבקווים עקרוניים אלה הן העמדות של הממשלה, כי אני חושב שהממשלה מדברת בצורה מאוד ברורה על כך שהיא תעמוד בדיון בעת הסדרי הקבע על נושא של אזורי ביטחון. כשמדברים על אזורי ביטחון, כבר אינני מדבר על משאלות לב, צריך לגשת בגישה ריאליסטית, אלא על המינימום ההכרחי. דרך אגב, כשהביאו הנה את הסכם אוסלו לראשונה, ואני חושב שזה היה הסכם גרוע מאוד מכל הבחינות, אחד הדברים החמורים ביותר – ניגשתי לדוכן, דיברתי אז, ואמרתי את דעתי על ההסכם, מדוע ההסכם הזה הוא גרוע, אבל מתוך גישה ריאליסטית אמרתי שנראה לי שמה שצריך לעשות עכשיו, אחרי שכבר נחתם הסכם כזה, זה לעשות בו את התיקונים, השינויים, ההתאמות הדרושות כדי להפחית את הסכנה. אני חושב שעמדתי משקפת בהחלט את עמדת הממשלה, שצריך אזורי ביטחון. צריך אזור ביטחון מזרחי, המשתרע מנהר הירדן ומערבה, וצריך אזור ביטחון של 20 ק"מ. אני לא בא כאן לעשות ניתוחים צבאיים למה צריך. לו הביאו כל איש צבא זר ושאלו אותו איזה עומק צריכה אוגדה משוריינת – לצערי, בתוקף הנסיבות שהיו, יצא לי לפקד על אוגדה כזאת בעת מלחמה – הוא היה אומר מייד: 50 ק"מ. אין 50 ק"מ שם. לו שאלו כל מפקד בכל צבא איזה עומק צריך לגיס משוריין – מאחר שהיתה לי הזכות להיות גם מפקד גיס משוריין אני רוצה לומר, שכל מפקד, בכל צבא, יגיד: 150 ק"מ. אין 150 ק"מ. לקחנו את המינימום, את הדבר המצומצם ביותר ההכרחי. הדבר הזה הוא הכרחי. שם גם יותר פשוט, כי האזור הזה ריק מאוכלוסין כמעט לחלוטין.
ויש גם אזור ביטחון מערבי. אתה לא יכול בשום פנים ואופן. אי-אפשר, גם אם כולם היו רוצים. לא יכול להיות ששני-שלישים מאוכלוסייתה של ישראל, שחיים ברצועה צרה ביותר לאורך מישור החוף, כשמחצית האוכלוסייה – אני אקח את האוכלוסייה היהודית לרגע – מחצית האוכלוסייה היהודית חיה ברדיוס של בין 30 ל-40 ק"מ מתל-אביב, ונמל התעופה הבין-לאומי היחיד שקיים, הרציני, ממש נתון בשליטה, בתצפית, באש מהגבעות שנמצאות מזרחה לו.
אני אגיד לך משהו. אתה יודע, כדי שיהיה שלום – וכמי שראה את כל מוראות המלחמה ואת כל פחדי המלחמות, ראיתי את הדברים האלה. האמן לי שאני מבין את חשיבות השלום אולי יותר טוב מלא מעט פוליטיקאים שמדברים ומרבים להג על שלום ולא ראו מעולם את הדברים האלה. האמן לי, אני מכיר את הדברים האלה. אין מדינה רצינית בעולם שתבוא ותאמר: מאחר שחתמנו על הסכם שלום, איננו זקוקים יותר לסידורי ביטחון, כי סידורי ביטחון נועדו למצבים שבהם או טעינו בהערכות, או ההתפתחויות היו שונות מכפי ששיערנו, או המצב האזורי הבין-לאומי השתנה, ואז ורק אז בעצם סידורי הביטחון יכולים להיבחן. אין מדינה בעולם שתעשה משהו אחר, שום מדינה בעולם. אז אני אומר שצריך גם אזור ביטחון מערבי, כפי שהזכרתי. שם הוא יותר מורכב, יותר מסובך. אז אזור הביטחון הזה הוא בוודאי יהיה יותר צר, אבל הוא חייב להיות, חייב להיות אזור ביטחון. ויש בעיית צירי התנועה המקשרים את מישור החוף אל נהר הירדן, ויש נושא ירושלים. יש שורה שלמה של בעיות, בעיות מאוד מאוד מורכבות.
חבר הכנסת רן כהן, אתה כן ראית את מוראות המלחמה. לכן, כשאתה אומר את הדברים בעניין הזה, אני מניח שאתה גם חש את הדברים, אבל אתה גם מבין אותם אולי יותר. הדגשתי כאן בדברי, אמרתי בצורה מאוד ברורה, ואני אחזור עוד הפעם: עם זאת, אני רוצה לציין, שאין זאת אומרת שהיתה הסכמה בינינו, אבל לצורך חיפוש פתרון צריך שגם אותן נקודות שאין הסכמה לגביהן תהיינה ברורות. מעולם לא צידדתי בדרך המדברת על מתן תשובות כלליות, בלתי ברורות. בנושא הזה היו לי לא אחת ויכוחים גם עם עמיתי. תמיד אני אומר: צריך להגיד את הדברים באופן ברור, לא לטעת אשליות ולא ליצור אחר כך אכזבות, כי אכזבות מביאות למרירות, ומרירות מביאה לחיכוכים, וחיכוכים מביאים לשפך דם. צריך להגיד ברור, גם כדי שאפשר יהיה למצוא פתרון. השעה מאוחרת, אני לא יכול להעסיק את חברי הכנסת כרגע, אבל אשמח מאוד – – –
אני מאוד מודה לכבוד היושבת-ראש שאפשרה לי עוד כמה דקות, ואני אולי באמת אשתמש בהן. אני אומר: הדברים צריכים להיות ברורים. רק כשהדברים ברורים אפשר לעשות. אני רוצה לומר, הרי יש פתרונות, אני לא מסביר כרגע, כי יכולה להישאל מייד השאלה מה יהיה עם האוכלוסייה הפלשתינית המצויה בתוך אזורי הביטחון. יש לי פתרון בנושא הזה, יש לי הצעה איך לפתור את הבעיה הזאת. אבל, ראשית כול, צריך לדעת את הפרמטרים, מה הכרחי. הזכרתי כאן את נושא אזורי הביטחון, אבל אני רוצה לציין למשל גם את נושא המים. הגישה שלי בעניין המים היא, שלצרכים הומניטריים צריך שכמות המים שתינתן לפלשתינים תהיה שווה לזו שלנו. אם אצלנו הצריכה לנפש היא 100 מטרים מעוקבים לנפש בשנה, ואני מדבר על צריכה ביתית, ואצל האוכלוסייה הפלשתינית הצריכה לנפש בשנה היא 35 מטרים מעוקבים – השאיפה שלנו, המחשבות שלנו, התכנון שלנו, כך אני נוהג, ואלה ההנחיות שנתתי בכל התכנונים ובעבודות הגדולות שאנחנו עושים כרגע בנושא המים, שהצריכה תהיה שווה. האם האוכלוסייה הזאת יכולה לקפוץ קפיצה אחת ולהגיע לשימוש כזה במים – לא. זה תהליך שלוקח שנים. אבל כיעד וכמטרה – זה חייב להיות. את זה צריך להבין, וגם צריך להבין את בעיות המים. בעיות המים פה הן לא בעיות של מדינה אחת. בעיית המים היא בעיה אזורית. לא ניתן כאן לפתור את בעיית המים בפתרון של מדינה אחת, או רשות אחת. זה לא ניתן. יש כאן פתרונות אזוריים. אגב, את הדברים האלה הצגתי בזמני גם בפני הירדנים, ודיברתי על הבעיה הזאת בהרחבה גם בפגישה הזאת שהיתה. צריך לחפש פתרון. צריך לדעת איך לשמור יחד את מקורות המים, איך לא לזהם את מקורות המים – בסופו של דבר, אנחנו מזהמים את מקורות המים של כולנו – ואיך להגיע ליצירת מקורות מים חדשים. אני אומר שיש כאן הרבה מאוד נושאים שצריך לטפל בהם. אבל, ראשית כול, צריך לדעת מה הם הדברים הבסיסיים, העיקריים. שמעתי כאן את החששות ואת הדברים. אני רוצה לומר לכל החוששים מכך שנתערערה אצלי הרגשת הזכות על ארץ-ישראל: אין לכם מקום לדאגה. אין לכם מקום לדאגה. אני רק חושב שצריך לנסות ולמצוא פתרון שאפשר יהיה לחיות. הבעיה מאוד מורכבת, אבל אני מאמין שיהודים וערבים יכולים לחיות בשלום וחייבים לחיות בשלום. אני מאמין שיום כזה יגיע. תודה.
בהחלט. אני חושב שזה נושא – – –
ראשית, אני חושב שזה נושא מרכזי, וזה אולי אחד הנושאים המרכזיים בחיינו. אני, מבחינתי, אין לי שום התנגדות.
עם כל רצוני, אני לא יכול לענות על שתי שאלות יחד.
הרי תקבל תשובה. אתה הרי תמיד מופיע כאחד כזה מתון. כך אתה מופיע.
אתה אפילו לא מוכן לקבל תשובה בשקט. אני רוצה לומר עוד הפעם, גברתי היושבת-ראש, שהנושא הזה הוא נושא שאפשר לדבר עליו הרבה. הרי לפתור את הנושא הזה ייקח הרבה מאוד זמן; ולדבר עליו בטח ייקח הרבה זמן. לכן, אין לי התנגדות, מאחר שהנושא הזה הוא במרכז חיינו. וכוונתי לא למפגש שלי, שזה הרי אירוע מסוים שקרה. אני לא מדבר על המפגש. אני מדבר על כל הנושא, איך לחיות יחד, איך לחיות בשלום, איך לוודא שגם הפלשתינים וגם אנחנו יכולים להמשיך ולהתפתח. יש כאן אלף נושאים. אני חושב שזה דבר מצוין – לקיים על כך דיון בכנסת. מה רע לקיים על כך דיון בכנסת? זה טוב. עכשיו, לשאלתך, כי ראיתי שאתה מאוד מודאג והנושא הזה מאוד מטריד אותך.
אני רוצה לומר לך, כמו שאמרתי קודם לאלה שחששו להרגשת הזכות המפעמת בי על ארץ-ישראל, שאין להם מה לדאוג – אני רוצה גם להגיד לך, כדי שלא תדאג, שגם דעתי על ערפאת לא נשתנתה. תודה רבה, גברתי.
אני רוצה לומר, שאני לא אוהב לחשוף דברים, כי זה נראה לי לא מתאים. אבל אני חושב – – –
גברתי היושבת-ראש, בלי לחשוף, ואם שמתם לב, בעצם דיברתי רק על מה שאמרתי, לא אמרתי מלה אחת ממה שמישהו אחר אמר, כי אני לא חושב שצריך זאת – אבל העלית את הנושא ואשיב. הפניות שלו היו מתקופה יותר מוקדמת. מסיבות שונות החלטתי שלא לקיים את הדבר הזה. אחת מן הסיבות – ולדעתי, היא הושמעה פה על-ידי הדוברים – היא שלצערי חלה ביישוב היהודי התערערות. ההתערערות הזאת עצמה נובעת באופן בסיסי, לדעתי, מהתנתקות מן השורשים. יודעים פחות תנ"ך, יודעים פחות את ההיסטוריה של ארץ-ישראל, יודעים פחות את ההיסטוריה של העם היהודי. יש התנתקות מסוימת מן השורשים אצל חלק. אצל חלק אחר דווקא יש העמקה. זה שיש לו העמקת השורשים – התחזק, זה שהשורשים שלו נעשים רדודים יותר – נחלש. כל דבר בעיני היה מסוכן, הייתי אומר, באיזו תרומה להמשך ההיחלשות והפיצול הפנימי. בסך הכול אין כאן רבים. ברור לי שהעם הזה חצוי; אני גם מאמין שיש רוב לעמדות שאנחנו מייצגים אותן, אבל ראיתי בזה סכנה שמביאה להתערערות, כאילו מתוך הקיר הזה, מתוך החומה הזאת של כושר העמידה היהודי הוצאת עוד לבנה. לכן חשבתי שלא צריך לעשות זאת. מצד אחר אנחנו מתקרבים, לדעתי, לנושא של דיון בהסדרי הקבע. מאחר שהיתה לי הרגשה, ואולי גם ידיעה, שהדברים לא ברורים וניתן לפרש אותם בכל מיני פירושים, חשבתי שחשוב להבהיר את הדברים, שהדברים יהיו ברורים ולא מעל במות של התנצחות אלא בשיחה בין שני אנשים – להציג את הדברים כפי שהם. היו מלחמות עם מצרים ועם ירדן. שלא ברצוני, אבל כמי שהיה חייל והשתתף בכל מערכות ישראל, היתה לי הזכות להשתתף במלחמות אלה גם נגד ירדן וגם נגד מצרים. אלה היו מלחמות קשות ואכזריות ובוצעו שם מעשי אכזריות. אלה בהחלט היו אויבים, אויבים קשים, אבל ביסוד הדברים, בתורה, לא נאמר מפורשות שהמגמה היא חיסולו של העם היהודי. זאת האמנה הפלשתינית – חיסולו של העם היהודי. האמנה הזאת, דרך אגב, לא שונתה, ואני גם לא רואה שמישהו ישנה אותה.
אני רוצה לומר משהו. אני ראיתי בחומרה רבה את הכרוז הזה שפורסם, לדעתי, על-ידי איש או שניים בחברון, אבל אני הייתי מציע לך לעיין בעיתונות הערבית היום. במצרים יש עיתונות רצינית, בעלת מסורת של 150 שנות עיתונות, העיתונים די רציניים; תראה את הקריקטורות האנטישמיות הנוראות שיש שם. אבל למה ללכת רחוק? תיגש לירדן ותראה מה מופיע שם. למה ללכת עוד כל כך רחוק? תיגש לנצרת ותראה מה יש ב"אל-סינארה", קריקטורות אנטישמיות נוראות, ברוטליות, גסות, שקשה לתאר אותן. אני אעביר לך את זה ותראה את זה.
גברתי, חשבתי שאני אענה ממקומי.
אני חושב שעניתי לך בדיוק. אם תרצה, אני יכול לספר לך – – –
הבהרתי בדיוק למה נועדה הפגישה. לפי דעתי, בעניין הזה הפגישה השיגה את מטרתה. לא שיניתי את דעתי על ערפאת. לא שיניתי את דעתי על ערפאת. אם אתה שואל אותי, האם עם ערפאת אפשר להגיע להסדר? לדעתי, אי-אפשר להגיע להסדר עם ערפאת, ושום הסדר שיהיה גם לא יחזיק מעמד. ערפאת הורה ישירות לרצוח אזרחים – אנחנו יודעים שבמלחמה נהרגים אזרחים והכול מצרים על כך, אבל המטרה היא לא להרוג אזרחים. ערפאת הורה להרוג אזרחים – ילדים, נשים, זקנים. לכן הבהרתי שאתו לא אדבר, הבהרתי את זה בצורה ברורה. לצערי, אני חושב שגם לא יהיה אפשר להשיג אתו שלום. אבל אני מאמין שיהיה שלום. לדעתי, חייב להיות שלום וצריך לעשות כל מאמץ שיהיה שלום. תמיד ציירו אותי כאויב השלום. לא הייתי מעולם אויב של שלום כי ראיתי את מוראות המלחמה. אני מאמין בשלום, אני מאמין שיום יבוא ויהיה שלום. תודה.
אדוני היושב-ראש, כנסת נכבדה, ראשית, אתייחס להצעה כפי שהוגשה, ואחר כך, ברשותך, אדוני היושב-ראש, אוסיף כמה מלים לגבי המצב בנגב. בנדון התקבלה החלטת ממשלה שמספרה 4569. בהחלטת ממשלה מס' 206 מ-24 בדצמבר 1995 הוחלט להכיר ביישובים הבאים כיישובי קבע – חמירה, ראס-אל-עין, כמאנה וחוסייניה. אני יוצא מתוך הנחה שחברי הכנסת בקיאים במיקומם, ולכן אני לא מסביר בדיוק איפה כל יישוב. אבל אם ירצו – אני בהחלט אסביר. לכל היישובים הוקמו ועדות היגוי בשיתוף המועצות האזוריות שהם נמצאים בתחומן, וכולם נמצאים בתהליך הכנת תוכנית מיתאר. בכפר דמידה, שנכלל בהחלטה מוקדמת, תוכנית המיתאר עברה לאחרונה אישור במועצה הארצית לתכנון ובנייה ועומדת לפני פרסום. במקביל הוכנו תשתיות ארעיות לצורך הסעות תלמידים. בחלק מהיישובים הוקמו מבני חינוך טרומיים, והומלץ לחברם לקראת החורף לרשת החשמל בחיבור זמני. מע"צ תיכנס לביצוע חיבור הכפר דמידה לכביש הראשי, וחברת "מקורות" תיכנס לתכנון חיבור דמידה לרשת המים. ביישובים חוואלד, אל-עריאן ועין-חוד קיים ועד כפר אשר פועל במסגרת המועצות האזוריות. בחוואלד, בתחום המועצה האזורית זבולון אושרה תוכנית המיתאר תמ"מ-6, ומינהל מקרקעי ישראל והמועצה האזורית פועלים לקידום שיווק מגרשי בנייה ביישוב. באל-עריאן, בתחום המועצה האזורית מנשה – אושרה תוכנית מיתאר. בעין-חוד, בתחום המועצה האזורית חוף הכרמל – תוכנית המיתאר נמצאת בשלבי אישור. עד כאן בתחום הצפון. המנהלה לקידום הבדואים במשרד התשתיות שוקדת על תוכנית למציאת פתרונות קבע לבדואים, כחלק מתוכנית כוללת לשיפור השירותים הממלכתיים לעדה, ואין ספק שאי-אפשר לחיות היום כפי שהם חיים. שיפור התנאים הוא בשני תחומים: האחד, ביישובים הקיימים מוכרחים להביא את תנאי החיים לכך שהם יהיו דומים למה שקיים במקומות אחרים בסוף המאה ה-20. שם מדובר בהשקעה של כרבע מיליארד ש"ח, כדי להעלות את רמת החיים ביישובים הקיימים, שבהם חיים היום כ-55,000 בדואים, 55,000 נפש. עדיין יש לנו בעיה של 58,000 נוספים, שמפוזרים בשטח, וחבר הכנסת טלב אלסאנע דיבר על כך. אתה חי שם, אתה רואה זאת. אני רואה רק כשאני מבקר, אבל אי-אפשר לחיות כך. אולי הזקנים עוד מתגעגעים לוואדי, אבל היה מעניין לשמוע את הצעירים בביקור האחרון שערכתי שם – הצעירים, אלה שמשרתים בצה"ל, יש שם קצינים של צה"ל וכן הלאה. צריך לעבור לתנאי חיים אחרים. אנחנו הכנו תוכנית עשר-שנתית. בתוכנית הזאת צריך להשקיע – ואני גם מעריך שהממשלה תשקיע – לפי ההתחלה אני רואה שזה יפעל – כ-300 מיליון שקל בשנה. זה לא דבר קל, אבל ברור לי שצריך לעשות זאת, ואני, כמי שחי בנגב ומכיר את הבעיה הזאת, גם רוצה לעשות זאת. כרגע, לפי מה שקורה בשטח עכשיו – צריך לאפשר כניסה של 6,000 נפשות. מה שנמצא כרגע בתכנון לביצוע או להתחלת ביצוע ב-1998 צריך לאפשר פתרון עוד ל-8,000 נפש. אני מקווה – אני רוצה לקוות – שאחרי כן זה יתחיל ללכת בקצב יותר מהיר. אין בכוונתנו להפוך כל מקום בשטח למקום קבע, אבל שמחתי לשמוע – וזה גם צוין בישיבה שקיימנו לפני כמה ימים – ראש הממשלה ביקש להשתתף בה, ואכן השתתף – שגם משרד הפנים מסכים היום. היתה לנו בעיה. אנחנו רצינו להקים כמה יישובים נוספים, והיה ויכוח, שהרי יש מגמה כללית לאחד יישובים. אנחנו מכירים את הבעיה הזאת, לא רק במגזר הלא-יהודי. אבל משרד הפנים נתן את הסכמתו להקמה של כמה יישובים נוספים. אני לא יכול להגיד כרגע כמה. אני יכול להגיד בוודאות שאני כבר רואה ארבעה יישובים נוספים. אולי יהיו יותר, ואין טעם שאני אפרט כאן. דיברנו לא אחת על הנושא הזה. זאת אומרת, יהיו גם יישובים חדשים. צריך לנסות, לפי דעתי, גם בתוך היישובים, לתת מגוון קצת יותר גדול של אפשרויות, שלא כל דבר יהיה דומה לדבר האחר, צריך לחפש דרכים, ובהחלט נשמח לשמוע כל עצה. התוכנית הזאת, שדיברתי עליה באופן כללי – מבחינתי, אם אני אצליח לעשות את הדבר הזה, זה יהיה אחד המבחנים אם אני כן אצליח או לא אצליח. התוכנית הזאת במסגרת המאמץ לקדם את נושא הבדואים ומעמדם היא, לדעתי, הכלי הראוי להשגת היעד העומד מאחורי ההצעה לסדר-היום של חבר הכנסת אלסאנע. אני לא בא להוריד הצעה כזאת מסדר-היום, אני לא נוהג כך בדברים כאלה, כי אני רוצה למצוא פתרון. חשבתי שיש שתי אפשרויות: האחת, פשוט לאפשר לוועדה שאני עומד בראשה לטפל בסוגיה הזאת. זה נראה לי דבר סביר. הכוונה היא לבצע. אדוני היושב-ראש, אם יש לכם כוונה שאיזו ועדה מוועדות הכנסת תצטרף לנושא הזה, אין לי התנגדות לכך.
כבוד היושב-הראש, אם נמנה ועדת חקירה, זה נושא מייד אופי – – –
אני מציע שנעשה זאת בתהליך המקובל בכנסת. מה יקרה? אם נמנה ועדת חקירה, היא תשב עכשיו ותבדוק מה קרה.
חבר הכנסת אלסאנע, אם רוצים, זה יהיה אקט פוליטי, ממנים ועדת חקירה, והיא תתחיל לבדוק מה קרה במשך 50 שנה, מה כן עשו, מה לא עשו, ותאמין לי, הכול ימתין לוועדת החקירה הזו. אני לא אומר זאת בתור איזה איום, חס וחלילה.
יש לי הצעה: אני יושב בראש ועדה, והוועדה הזו היא ועדה פעילה. במקום להקים איזו ועדת חקירה שיש לה קונוטציה מסוימת – ואני יודע בדיוק איך הדברים האלה ייראו. זה יהפוך לכלי ניגוח לא בדיוק של הממשלה הזו, זה ייהפך לכלי ניגוח של כל הממשלות בישראל במשך 50 שנה. במקום להקים ועדה, אני מציע להשתמש באחת מוועדות הכנסת. תהיה ועדת כנסת, לא חשוב לי איזו ועדה; אשמח מאוד שזו תהיה ועדת כנסת שתסייע לנו. היא תבדוק, היא תשמע אנשים נוספים. אני אומר זאת בכנות מלאה: מדברים על רצון לקרב, ולא חשובות הטענות, אני מדבר כרגע על יחסי ועל רצוני לטפל בבעיה. אם תהיה ועדת חקירה, אני יודע איך זה יתנהל. אני מנוסה בוועדות חקירה. זה יכול גם להישאר בתחומנו, אבל אין לי שום רצון להחזיק בכל דבר. אני מציע לקחת אחת מוועדות הכנסת, זו יכולה להיות ועדת הפנים, לא אכפת לי איזו ועדה, שהיה תהיה גורם נוסף. אשמח להופיע בפניה. היא תפעל כמו כל ועדה בכנסת, שמדי זמן מה אתה מוזמן למסור לה דוח.
אם אפשר, כבוד היושב-ראש, אני מוכן שוועדה של הכנסת תלווה את הוועדה שאני עומד בראשה.
בשמחה, אני מוכן להיעזר בה.
גברתי היושבת-ראש, כנסת נכבדה, חבר הכנסת מקסים לוי העלה כמה סוגיות. ראשית אתייחס לעניין אזורי התעשייה והרחבת שטחי הרשויות המוניציפליות העירוניות שיוכלו להקים אזורי תעשייה כאלה בתחומן. אני חושב שהנושא הוא בהחלט בעל חשיבות רבה. הייתי רוצה לומר, שמדיניות המשרד שאני עומד בראשו מאוד ברורה בעניין הזה. אין שום מגבלה להעמדת כל שטח קרקע מקרקעות המינהל, גם אם הוא נמצא במסגרת של מועצה אזורית, לצורך בנייה למגורים או לצורך הקמת אזורי תעשייה. כך נהגתי בעבר וכך אני נוהג גם היום. פה, מאחוריך, יושב מי שהיה ראש עיריית קריית-גת, חבר הכנסת זאב בוים. עשינו את זה, נדמה לי, באופן רחב מאוד. היתה לי הזכות לעשות זאת בשדרות, בנתיבות, באופקים ובכל יישוב. אין שום בעיה. כל מה שצריך להעמיד לרשות מגורים, כל מה שצריך להעמיד לרשות אזורי תעשייה – אני מקבל את גישתך שלא צריך היום להלאים דבר הנמצא ברשות מישהו אחר, אבל אין שום סיבה, אם הזכרת כאן את לוד או רמלה, שלא יועמד שטח לתעשייה בתחומן. מובן שבמרכז הארץ זה יותר קשה. במקומות מרוחקים יותר אין בכלל שום בעיה. רק לפני זמן ממש קצר, במועצה האזורית שאני חי בה, שער-הנגב, אחרי שבזמני כבר העברתי כ-900 דונם להרחבת העיר, ובעצם להפיכת שדרות לעיר – רק עכשיו סיכמנו, הכול בהסכמה, במסגרת המועצה, והמועצה העמידה כמה מאות דונמים שהיו באחזקת משקים להקמה ולהגדלה של שכונות מגורים נוספות. בכל מקרה, זו המדיניות. אם תרצה לדון בעתיד בנושא הזה, דלתי פתוחה בפניך תמיד, ויש לך המלצות מיוחדות, ואשמח לעשות זאת. עכשיו, לסוגיה של כביש חוצה-ישראל. כביש זה הוא נדבך חיוני ומרכזי בתשתיות התחבורה של ישראל. תוכניות הכביש נבדקו, נבחנו ואושרו על-ידי כל גופי התכנון והתחבורה של המדינה, בכלל זה תמ"א 31, שהיא תוכנית הפיתוח התקפה, והיא אף דחפה לביצוע מהיר של הכביש. אין לערב בין סלילת הכביש לעידוד תחבורה ציבורית, מה גם שהכביש יתרום גם ליעילות האוטובוסים. אשר לתקציב, הרי שאנו נוהגים על-פי הצעת השואל הנכבד, שכן מתוקצב רק הסכום הדרוש לעבודות בשטח. עלות הפרויקט היא כ-2.5 מיליארדי ש"ח. ההשקעה הישירה של המדינה בפרויקט תהיה בסביבות 15% בלבד מעלותו, אשר יתפרסו על פני שש שנים. אלה הם בעיקרם מחלפים או פעולות אחרות שיש לעשותן ממילא, כמו מחלף בן-שמן ומחלף קסם, שמשרתים צירי תנועה אחרים. יש להדגיש, שחלק גדול מההשקעות הנוכחיות של המדינה מיועדות, כפי שאמרתי, להקמת מחלפי בן-שמן וקסם, ומחלפים אלה נותנים תשובה מיידית על צורכי התנועה באזורי מודיעין, ראש-העין וחוצה-שומרון – בעצם מה שאנו קוראים: דרך-חיים – והם עומדים בזכות עצמם. את 85% הנותרים ישקיע הזכיין שייבחר במכרז בין-לאומי ואשר יקים, יתחזק ויפעיל את הכביש ככביש אגרה. על-פי תחזיות התנועה, שנערכו במרווח של כארבע שנים זו מזו, ועל-פי החישובים הכלכליים שנערכו על-ידי גורמים כלכליים ופיננסיים, יוחזרו השקעות הזכיין בכביש במהלך 25 שנות הפעלתו. רק במקרה שתחזיות התנועה לא יתממשו במלואן, תכסה המדינה כ-70% מההפרש בין ההכנסות הצפויות להכנסות בפועל. ערבות זו של המדינה תופעל, אם בכלל, רק בעוד שש שנים, עם תחילת הפעלת הכביש, ולכן בוודאי אין כל קשר לדיונים המתקיימים כעת בנושא התקציב. יש לציין, שבמקרה שנפחי התנועה יעלו על הצפוי, דבר שנמצא בסבירות גבוהה, תיהנה המדינה ממחצית מההכנסות שייגבו מעל ההכנסות הצפויות. דווקא בתחום התקציב יש לשיטה שבה ייסלל הכביש יתרון וייחוד. הוא מיועד להיסלל על-ידי יזמים פרטיים שישקיעו את הכסף הדרוש. בנוסף, בחינות כלכליות שנערכו לפרויקט הראו תשואות גבוהות במיוחד למשק. תשואות אלה נעות בין 25% ל-30%. עם השלמת הקטע המרכזי, בן 90 הקילומטרים, שזה אותו קטע שיצא למכרז בין-לאומי – ואני רוצה לציין שאורך הכביש כולו הוא כ-300 קילומטר, ואנחנו כבר התחלנו בפעולות הסטטוטוריות לגבי החלק הדרומי, המגיע עד למסעף הנגב מדרום לבאר-שבע, ואנחנו גם עושים את הפעולות הדרושות ואת התכנון הדרוש להמשך צפונה – כביש חוצה-ישראל ייתן מענה אמיתי על הצורך בקירוב אזורי הפריפריה בדרום ובצפון למרכז הארץ ויגרום למתיחת אזורי הביקוש למגורים ולתעשייה לאזורים אלו. אפשר להביא את זה לדיון לוועדה, אם אתה רוצה, או – – –
אין לי התנגדות לדבר, מבחינת מה שתחליטו ומה שאתם ממליצים.
כן, בהחלט. למה לא? חברת כנסת רוצה לשאול – אני לא אשתמש בהזדמנות להשיב?
אני חושב שנשקלו כל האפשרויות, לרבות ההצעה שהעלית עכשיו. יכול להיות שבעתיד תהיה לאורך הכביש גם מסילת ברזל. אין לנו שום אפשרות היום לתת מענה לתנועה שזורמת ועוברת ממש בפרברי הערים או אפילו בתוך הערים, אלא אם ייסלל כביש כזה. כמי שמכיר את האזורים האלה עוד מימי ילדותו, ואני זוכר אותם על נרקיסיהם ועל שאר הפרחים הנפלאים שהיו שם, גם לי כואב הלב על העניין הזה. אבל, נוצר מצב, שאולי הוא תולדה של בנייה מואצת ומין תשוקה ליישב דווקא את מרכז הארץ במקום לפזר את האוכלוסייה פיזור נכון יותר; נוצר מצב, שאין אפשרות בלעדיו. הייתי רוצה שתאמיני לי, שאני עצמי, מתוך היכרותי גם את הכפרים באזור וגם את היישובים, בחנתי כל אפשרות שרק ניתן, שהיתה אולי מאפשרת להימנע מהמצב הזה. אינני רואה אפשרות כזו.
(לא נקראה, נמסרה לפרוטוקול) המקוואות, כמו כל צרכן אחר בתחום רשות מקומית, משלמים לרשות המקומית בעבור צריכת המים. מחיר המים נקבע בחוק עזר עירוני והוא שונה ממקום למקום.
(לא נקראה, נמסרה לפרוטוקול) 3-1. אין כיום כל תוכנית להנחת פסי רכבת בתוואי הנזכר בשאילתא. בהתאם להנחייתי, בודקת עתה הנהלת הרכבת תוואים שונים למסילת ברזל לירושלים.
(לא נקראה, נמסרה לפרוטוקול) 2-1. מע"צ עוסקת עתה בהשלמת תכנון למחלף יקום, אשר בנייתו תחל בהתאם לאפשרויות התקציביות – לאחר קבלת האישורים הסטטוטוריים, כמובן. בינתיים נסללה דרך שירות חקלאית. מנכ"ל מע"צ הנחה את מחוזות תל-אביב והמרכז לטפל מייד בשיפור דרך שירות זו על מנת להביאה לסטנדרד סביר ובטוח.
(לא נקראה, נמסרה לפרוטוקול) 3-1. אורך המסילה הקיימת בין תל-אביב לירושלים הוא 86 ק"מ. רכבת ישראל תכננה בשעתה תוואי חדש לאורך כביש מס' 1, באורך 62 ק"מ. אחד התוואים החלופיים הנבדקים עתה עובר בנחל-מודיעין ואורכו 57.5 ק"מ בלבד. לעת עתה אין אומדנים בדוקים של עלויות הנחת המסילה. כמו כן טרם אושרו תקציבים לביצוע קו רכבת זה.
(לא נקראה, נמסרה לפרוטוקול) 2-1. מע"צ מבצעת כיום את מחלף רעננה-דרום – העבודה לא מתבצעת בו בשל צו מניעה – שלב נוסף במחלף מורשה והרחבה של צומת בני-דרור. כמו-כן נמצא מחלף ירקון בשלב ביצוע מתקדם. בתחילת שנת 1997 יתחיל שלב א' של ביצוע צומת רעננה-צפון.
(לא נקראה, נמסרה לפרוטוקול) 2-1. תוכנית המחלף נמצאת עתה בהליכי אישור. מע"צ תבצע בשלב ראשון פיצול של הצומת אשר יאפשר להגדיל בו את נפחי התנועה. העבודה תחל בתחילת שנת 1997, והיא אמורה להסתיים בתוך כשנתיים וחצי.
(לא נקראה, נמסרה לפרוטוקול) קרקע למפעלי תעשייה באזור עדיפות לאומית ב' מוקצית בפטור ממכרז אם תכנון השטח ופיתוחו נעשו על-ידי משרד התעשייה והמסחר. במקרה של אזור התעשייה נחם-הרטוב לא הגיע מינהל מקרקעי ישראל לסיכום עם משרד התעשייה והמסחר לגבי קידום הפרויקט, ובשל המחסור בקרקע לתעשייה החליט המינהל לפתח את הקרקע בעצמו ולשווקה במכרז, כדי לגבות את העלויות הריאליות של הפיתוח.
(לא נקראה, נמסרה לפרוטוקול) 3-1. משרד התשתיות הלאומיות שם לו למטרה לפתח באופן מואץ את תשתית הרכבות על מנת לעשות את הרכבת לכלי תחבורה זמין יותר. לצורך זה תוקם חברה ממשלתית וייעשה כל מאמץ על מנת להקצות את המשאבים הכספיים המתאימים.
(לא נקראה, נמסרה לפרוטוקול) מדובר בכביש מחבר באורך של כ-3 ק"מ אשר מע"צ מבצעת בו תחזוקה שוטפת. האספלט בקטע כביש זה תקין. בשנת 1997 תחל מע"צ בתכנון הרחבת הכביש, ותחל בביצועו לאחר שתסתיים סלילת הכבישים החוצים את דליית-אל-כרמל ועספיא.
(לא נקראה, נמסרה לפרוטוקול) 3-1. 5% מתקציב מע"צ לשנת 1997 מוקצים לפרויקטים חדשים והמשכיים בתחומי יהודה ושומרון. הפרויקטים כוללים סיום של כביש המנהרות, סלילת כביש צור-הדסה–אל-ח'דר, שיקום כביש הבקעה, סלילת כביש רמות–גבעת-זאב–עטרות ותוספת מסלול בכביש מעלה-אדומים–מישור-אדומים. הפרויקטים מיועדים להקל את נפחי התנועה, ישראלית כפלשתינית. אבקש להזכיר, כי על-פי הסכם הביניים האחריות בתחום זה, ככל שהיא נוגעת לאזור C, מוטלת על ישראל.
(לא נקראה, נמסרה לפרוטוקול) 1. חוק הספקת חשמל (הוראת שעה), התשנ"ו–1996, מאפשר לחבר לרשת החשמל מבנים שנבנו ללא רשיון בכפוף למגבלות ולתנאים הקבועים בו. משרד התשתיות הלאומיות השלים בימים אלה את בדיקתן של רשימות ארוכות שהועברו על-ידי עיריית בקה-אל-ע'רביה. הרשימות תישלחנה לפרסום ברשומות ולהערות הוועדה המקומית והוועדה המחוזית לתכנון ולבנייה. 2. לאחר קבלת ההערות ובכפוף להן אורה על חיבור הבתים לרשת החשמל.
(לא נקראה, נמסרה לפרוטוקול) 3-1. המידע איננו נכון. מינהל מקרקעי ישראל פועל לגביית דמי חכירה מתאימים ממי שבנו מבנים במושבים למטרות לא חקלאיות.
התשובה חיובית. השילוט כבר הוצב במהלך חודש מאי.
(לא נקראה, נמסרה לפרוטוקול) 1. סל הדלקים על כל סוגיו מהווה כ-31% ממחיר החשמל. 2. מרכיב המזוט מהווה כ-12% בלבד ממחיר החשמל. מקור האנרגיה העיקרי הנצרך על-ידי חברת החשמל הוא פחם. מכאן ששינוי של 13% במחיר המזוט משפיע רק על 1.5% ממחיר החשמל. 3. מבנה מחיר החשמל נבחן בצורה שוטפת על-ידי הרשות לשירותים ציבוריים – חשמל.
דומני, כי נקודת המוצא של השאילתא מוטעית לחלוטין. הזכות להשתתף במכרז "בנה ביתך" איננה נתונה למי שגר בעיר שנה לכל היותר, אלא למי שגר בעיר תקופה של שנה, לפחות. כלומר, התושבים הוותיקים זכאים בהחלט להשתתף במכרז.
(לא נקראה, נמסרה לפרוטוקול) 1. העבודות החלו בשנת 1995, והן עתידות להסתיים, בכפוף לאילוצי תקציב, בשנת 1999. 2. עלות העבודות – כ-50 מיליון ש"ח.
(לא נקראה, נמסרה לפרוטוקול) המחסור בגז בישול בחורף 1997 נבע מתקלות קשות בייצור של בתי-הזיקוק, ואלה הורידו בעשרות אחוזים את ייצור כל המוצרים, לרבות הגפ"מ – גז פחממני מעובה. כושר המיכול הקטן של הגפ"מ גרם להרגשת מחסור מסוימת. עוד בתחילת החורף הוכשר נמל חיפה, לפי דרישתי, לקליטת מטעני יבוא של גפ"מ, וזאת לאחר 20 שנה שבהן לא אפשרו זאת. ואכן, במהלך החורף הובא גז בדרך הים על-ידי כמה אוניות – כ-3,000 טונות בכל אונייה. כמו כן, המשרד פועל להשלמת תוכנית מיתאר ארצית – תמ"א 32 – שתסדיר רישוי של אתרי אחסון חדשים לגפ"מ, אשר יפתרו את הסוגיה לטווח הארוך.
בעבר אכן היו מגבלות מחמירות מאוד של סינון ביטחוני לצורכי קבלה לחברת החשמל. בשנתיים האחרונות עברו הנהלים שינוי יסודי, באופן שגם מועמדים ערבים יכולים להתקבל לעבודה במרבית התפקידים, אם הם עומדים בתנאי המשרות. נוסף על כך, יושמו נהלים מקלים, גם להעסקת עובדים חיצוניים המועסקים על-ידי קבלנים בפרויקטים של חברת החשמל. על כך, אדוני היושב-ראש, רציתי להוסיף, שמדיניותה של הממשלה הנוכחית היא לפתוח ככל שניתן כל אחד מן התחומים לכל אזרחי ישראל. בכל מקרה, כך אני נוהג במשרדי, וגם מיניתי לתפקידים בכירים במקומות שונים. אדרבה, אם יש לחברי הכנסת הצעות או שמות וכן הלאה, אשמח לקבל אותם, כדי לקדם.
ראשית, אני חושב שהשרים שהזכרת את שמותיהם היו שרים מצוינים, ואני מניח שהם בוודאי השתדלו, אבל הרי כולנו יודעים שכולם אומרים. הדברים צריכים להיבחן פחות באמירה ויותר בעשייה, ואולי יהיה אפשר לשפוט את צעדי בעקבות מעשים שנעשו, שנעשים או שייעשו בשטח. תודה.
אדוני היושב-ראש, אני גם הרגשתי קצת לא נוח, כאילו שרים אחרים לא עשו. אני ציינתי גם את מדיניות הממשלה הזאת, שמבחינה זו היא, לדעתי, ממשלה פתוחה מאוד, בעלת רצון לטפל בסוגיות האלה, וגם ציינתי את עמדתי האישית.
לחברת החשמל אין תחנות דלק, אבל, חבר הכנסת סלים, מאחר שעלו פה כמה נושאים, שהיה בהם, לדעתי, איזה ליקוי קטן של ידע, יש לי הצעה: אולי תבוא, תראה אותי יום אחד, אני אסביר לך איך המשרד בנוי. יהיה לך רעיון – תאמין לי, אנחנו נהיה מוכנים לקבל אותו. אין לך שום בעיה. פשוט תתקשר, תבקש, ואני אראה אותך.
אתה חושב שאני מוותר על משרד – – –
רגע אחד, אני לא ויתרתי על שום משרד.
אדוני היושב-ראש, ברשותך, אולי אני יכול להציע הצעה לחבר הכנסת סלים. הייתי שמח מאוד, חבר הכנסת סלים, אילו באת לבקר אותי במשרדי, ואני מבטיחך נאמנה, שבפגישה הזאת יהיה נוכח גם מנכ"ל חברת החשמל, ופשוט נבדוק עניינית, כדי לראות אם אכן יש מגבלה כזאת. אשר לוועד העובדים, אני אגיד לך את האמת: ועד העובדים בחברת החשמל הוא ועד כל כך חזק. גם אני הייתי רוצה להתקבל לעבוד בחברת החשמל, ואני לא בטוח שהייתי יכול להבקיע דרכו. אבל אני אשמח מאוד לארח אותך, עם מנכ"ל חברת החשמל.
(לא נקראה, נמסרה לפרוטוקול) 2-1. אכן קיימים כמיליון מכלים – בעיקר המכלים הקטנים יותר, בני 12 ק"ג – שאין בהם מגן לברז, כנדרש בתקן. משרדי פועל לאכיפת החוק ומעמיד את חברות הגז על חובתן לעמוד בדרישות התקן, תוך קביעת לוח זמנים לתיקון הליקויים. במקביל, נמשכים מבצעי אכיפה שבמסגרתם ננקטים הליכים פליליים כנגד מי שאחראים לליקויי בטיחות.
2-1. מאגר המידע של חברת החשמל אינו מוצלב עם זה של מס הכנסה. החברה אינה מעבירה למס הכנסה מידע גורף, אלא רק מידע פרטני, אם נתקבלה על כך דרישה של בית-משפט או של בעל תפקיד המוסמך לכך על-פי החוק.
חבר הכנסת אלול, אני סומך מאוד על עוזרי, אבל אני מודה שכבר הכנסת בי ספק. לכן אני באמת רוצה לוודא שאכן כך הדברים, ומאחר שכך צריך להיות הנוהל, אם יתברר לי שחורגים ממנו, אני יכול להבטיחך, שתצא הנחיה חד-משמעית, שייעשה רק בהתאם למה שקראתי כאן בפניך ובפני הכנסת.
אין לי בעיה עם זה. הרי כל פוליטיקאי רוצה לעמוד כאן, הטלוויזיה מצלמת – – –
עד שפוליטיקאי זוכה לאיזה רגע בטלוויזיה, מה יותר טוב? למה שאני לא אחזור על התשובה? אולי חברי כנסת נוספים חזרו בינתיים לאולם.
(קורא את התשובה על שאילתא מס' 551, ראה לעיל.)
אכן לפני חודשים אחדים נפגעה קורת הגשר על-ידי מטען חורג. הנזק תוקן, אולם תקופה קצרה לאחר מכן חזר האירוע על עצמו, והקורה נפגעה שוב. כתוצאה משבירת הקורה נאלצה מע"צ לאסור נסיעה על הגשר בנתיב אחד. נוסף על החלפת הקורה, בכוונתנו להנמיך את דרך מס' 2 מתחת לגשר. העבודה תחל במהלך שנת התקציב 1997, במגבלות התקציב, ותימשך חודשים אחדים. אני מקווה, שעד אמצע שנת התקציב 1998 תתאפשר נסיעה בשני הנתיבים על הגשר.
ראשית, כולנו תלויים בחסדי השם – – –
זה כמובן בראש ובראשונה. ההערה המדברת על התקציב היא המסבירה מדוע הפעולה הזאת תסתיים עד אמצע 1998, כפי שקראתי. אילו היינו משופעים באמצעים, בוודאי היינו מצליחים לגמור זאת עוד בשנה הזאת. עם כניסתי לתפקידי, בגלל המגבלות התקציביות, קבעתי, נוסף על העבודות הרגילות, 17 פרויקטים שראיתי בהם עדיפות עליונה ונאלצנו להשקיע בהם אפילו אם לא היו מתוכננים לביצוע מיידי. זה גורם כמובן להימשכות מסוימת של הדברים, אבל אין לזה שום קשר לנחישות שלנו לבצע את הדבר הזה.
2-1. בניגוד למה שנאמר בשאילתא, אין לחברת החשמל גירעונות אקטואריים, אלא מדובר בחוב של הממשלה, שהיא החליטה להחזירו באמצעות העלאת מחירי החשמל. בונוסים משולמים לפי כללים של רשות החברות הממשלתיות לגבי חברות רווחיות. הגם שבשנים האחרונות חלה שחיקה ריאלית בתעריפי החשמל, סיימה החברה את שנת 1996 ברווח בזכות התייעלות פנימית. יצוין, כי תעריפי החשמל בארץ הינם מהזולים בעולם המערבי, או נאמר שהם נמצאים באמצע הסקאלה של המחירים. נוסף על כך, כדאי אולי גם לציין, שהיום התעריפים נקבעים על-ידי ועדה למחירי החשמל, העלאות והטבות, שהיא ועדה בלתי תלויה לחלוטין. זה, לדעתי, דבר חשוב, שהתקבל, נדמה לי, עוד בימי הממשלה הקודמת ובוצע על-ידינו. אני חושב שיש היום יותר פיקוח על המחירים האלה.
בשלהי כהונת הממשלה הקודמת, כאשר היא הביאה את חוק החשמל, טיפלה הממשלה בכל הסוגיה הזאת. אני חושב שלא אטעה אם אומר, שקביעת תעריפי החשמל כיום נתונה בידי ועדה. נכון שזה בהמשך למה שכבר נקבע באותו הסדר מן העבר. כללית, אני עיכבתי את מתן הבונוסים לעובדים ברמה הגבוהה ביותר, ליושב-ראש וכן הלאה, אבל אינני יודע אם בסופו של דבר זה בוצע או לא. אינני זוכר זאת כרגע. אנחנו פועלים בנושא זה לפי החלטות של רשות החברות הממשלתיות. אני מודה שאתה תופס אותי במצב קצת קשה. מצד אחד, אני לא יודע אם כמוך או בניגוד לך, אני חבר ותיק בהסתדרות, עוד משחר נעורי, ונדמה לי שגם אתה – – –
לכל אחד יש הפריימריס שלו, ששם הוא צריך להיאבק – – –
העניין הוא בזה שאדם מוגבל עומד כאן לפניך, ואני לא יכול לרדת ולהציג בפניך את פנקס החבר שלי. בכל מקרה, אתה יודע שחברת החשמל זו בעיה מיוחדת, וזו בעיה די מורכבת. בסופו של דבר, הממשלה קבעה חוק חשמל והתייחסה לעבר ולנושא הפנסיה. ברור שזה נושא שאפשר לעסוק בו כאן חצי שעה לפחות. כללית, כשאתה מסתכל על זה, זה נראה כאילו יש פה משהו שאיננו תקין. לפי דעתי, הנושא של העלאת תעריפי החשמל איננו יכול להיעשות היום בצורה שבה זה נעשה בעבר. לכן, אני מאוד מברך על ההחלטה שהתקבלה, נדמה לי, עוד בממשלה הקודמת, ושאני ביצעתי אותה, בדבר הקמת ועדה ציבורית בלתי תלויה, שעושה עבודה מאוד מעניינת וקובעת את תעריפי החשמל. אני מעריך שהדברים האלה יסתדרו. יש כנראה הרבה דברים שכולנו מושכים אותם מן העבר וצריך לסדר אותם כך שגם יהיו וגם ייראו כמינהל תקין.
(לא נקראה, נמסרה לפרוטוקול) חברת החשמל מפצה את בעלי הקרקע בגין הקמת עמודים בשטחם על יסוד סעיף 50(ב) לחוק משק החשמל. בשטח שמתחת לקווי המתח ניתן להמשיך ולעבד את הקרקע, ואולם הקמתם של מבנים חקלאיים כגון חממות טעונה התייעצות עם חברת החשמל מטעמי בטיחות.
משרדי פועל לכך שבשנת 2001, לכל היאוחר, תופעלנה תחנות הכוח החופיות של חברת החשמל בגז. השימוש בגז טבעי כמקור אנרגיה ידחה את הצורך בהקמת תחנת כוח נוספת לאחר שנת 2001. עם זאת, וכדי להבטיח את עצמה לכל אפשרות, פועלת חברת החשמל להכנת אתרים חלופיים להקמת תחנת כוח פחמית נוספת. אחד האתרים הנשקלים הוא אתר התחנה הקיימת בחיפה. אני מכיר את הרגישות של הנושא הזה שם.
יש לנו אפשרות להקים במקום של התחנה הקיימת. כפי שידוע לכבוד היושב-ראש, אנחנו גם בונים עכשיו את בניין ההנהלה ואת בניין המשרדים. אנחנו מכירים בגרעין המיוחד הזה של חברת החשמל, אולי הגרעין הראשוני של חברת החשמל, ואת החשיבות של תוספת מקומות עבודה בחיפה. אנחנו בהחלט רואים את הנושא הזה. יש לי גם מעורבות אישית בעניין ובדיקה אישית של הפרויקט הזה.
כדי להשיב, אני רוצה להבין. אתה מתכוון לשכונות שנקראות "שכונות בנים"?
אדוני היושב-ראש, כנסת נכבדה, אך טבעי הדבר שנושא כזה, שיש בו רפורמה אמיתית – או הייתי אומר אולי מלה אחרת, מהפכה אמיתית – במדיניות המקרקעין של ישראל אולי בפעם הראשונה, אכן יעורר שאלות וסוגיות רבות. לא קל, אלא למי שמצוי בכל סבך הבעיות האלה, להיות באמת מסוגל לתת תשובה ברורה על כל אחד מן הנושאים. מה גם שכל אחד מסעיפי ההחלטה צריך להיות מתורגם להצעת החלטה למועצת המינהל, שבה, כמובן, יהיה פירוט רב יותר. אולי כדי להבהיר, ברשותך, אדוני היושב-ראש, אקרא כאן את החלטת הממשלה. אולי היא תבהיר מעט יותר את הדברים. מה אומרת החלטת הממשלה? "מחליטים" – פה אחד – "א. לאשר את המלצות שר התשתיות הלאומיות בדבר יעדי מדיניות ניהול מקרקעי ישראל על-פי המלצות הוועדה לרפורמה במדיניות מקרקעי ישראל" – ועדת-רונן – "ולפעול ליישומם על-פי העקרונות הבאים: 1. שימור מרבי של שטחים פתוחים ושטחים חקלאיים ושמירה על איכות הסביבה, תוך מתן מענה לצורכי הבנייה והפיתוח, ובעיקר בשולי הערים; 2. הוזלת הדיור לצורך מתן מענה נאות בהיקף ובמחיר לדורשי דיור בכל רחבי הארץ". בסעיף 3 שלושה הצביעו נגד. "3. הקניית בעלות לחוכרים של יחידות דיור הבנויות על קרקעות המדינה בערים". ואני מציין, אלה שביצעו היוון ושילמו 91% מהערך. "4. הקניית זכויות לחקלאים במקרקעין המוחזקים בידם". סעיף זה והפירוט שלו, בגלל הרגישות המיוחדת, נתון עכשיו בדיון של ועדה של משרד התשתיות, משרד החקלאות, משרד האוצר ורשם האגודות. "5. פריסה גיאוגרפית מאוזנת של אוכלוסיית ישראל והמרצת הפיתוח באזורי עדיפות לאומית; 6. נקיטת פעולות נגד השתלטות בלתי חוקית על קרקעות המדינה; 7. צמצום התלות הביורוקרטית של חוכרי מקרקעין במינהל מקרקעי ישראל; 8. פיתוח כלים חדשים לשיווק מקרקעין." כל זה בא בסעיף א'. אני עובר לסעיף ב': "להסמיך את שר התשתיות הלאומיות לפעול, בתיאום עם השרים הנוגעים בדבר, כדי להביא ליישום העקרונות האמורים. כמו כן, להטיל על שר התשתיות הלאומיות להכין הצעות חקיקה הדרושות ככל הנדרש ליישום העקרונות, לרבות הצעת חקיקה אשר תאפשר פיקוח על העברת הבעלות בקרקע למי שאינם אזרחי ישראל או תושביה". לכן, כשדיברת על זרים, לא הבנתי לאיזה זרים התכוונת? הלוא לא עולה בדעתי שהתכוונת נגד אזרחי ישראל. כשמדובר באזרחים זרים – הרי זה מעוגן בהחלטות. אלא אם אתה חושב אחרת.
אני לא יודע. אני ממשיך לצטט את סעיף ב' בהחלטת הממשלה: "בכל הנוגע לסוגיות משפטיות, ייעשה האמור בתיאום עם היועץ המשפטי לממשלה. "ג. הממשלה רושמת לפניה, כי בכל הנושאים הקשורים למדיניות המקרקעין במגזר הכפרי והחקלאי, הוקם צוות משותף למשרדי התשתיות הלאומיות, משרד החקלאות ופיתוח הכפר, משרד האוצר, רשם האגודות השיתופיות במשרד העבודה והרווחה, אשר יביאו המלצות לדיון בממשלה. "ד. למען הסר ספק, כל האמור בהחלטה זו ייעשה בהתאם לחוק התכנון והבנייה. "ה. לממשלה תוגש הצעה נפרדת הנוגעת להקניית זכויות תושבי ערי הפיתוח." בהופעתי בפני ועדת הכלכלה של הכנסת הודעתי אתמול שאני אדאג לכך, ואתם יכולים לראות זאת כעשוי, שגם לנושא זה ייכנסו תושבי שכונות של דיור ציבורי בערים. אני מוכרח לומר, שעבר בי זעזוע ניכר למדי למראה הדברים. אף שאני מכיר את הארץ, מכיר את האוכלוסייה שם וכן הלאה, בכל זאת ההופעה בטלוויזיה לפני כמה שבועות היתה צריכה לעורר זעזוע אצל כל אחד, זעזוע מחודש אצל כל אחד. זה הביא אותי, בהחלט, לתת הנחיה חד-משמעית לוועדה לבדוק גם את כל ההיבטים האלה. אני רוצה להתייחס לכמה דברים שעלו כאן. כפי שאמרתי, דירות ציבוריות בערי פיתוח ובשכונות בערים, כמו דירות "עמידר" – הנושא ייבדק במגמה חיובית. אין בדוח הזה פגיעה בהתיישבות. יש שם אולי משפט שאינו מנוסח בצורה נכונה; המשפטים הלא-מנוסחים יתוקנו. אני רוצה לומר, שכמי שנולד בהתיישבות ומכיר אותה, איש לא יצליח לערער אצלי את הזכות שיש לחקלאים. אני זוכר את ההורים שלנו, אני זוכר את תנאי החיים ואני גם זוכר שאותם יישובים, שהיום הם במרכז הארץ – אני עדיין זוכר בדיוק את בעיות הביטחון ואת קשיי החיים בהם. אני מכיר את זה היטב. לצערי, אחת הבעיות הקשות שקיימות היום, וכבר לא חשוב באיזו ממשלה ובאיזו מפלגה, בעניין הזה כולם דומים – מידת ההתעניינות בנושא ההתיישבות ואותה תחושה של אותם חקלאים שנאחזו ממש בציפורניהם באדמה הצחיחה ההיא, ההרגשה הזאת הולכת ונעלמת, התחושה הולכת ונעלמת. בין היתר, זה אחד הגורמים גם לתלישות שקיימת. אני עדיין זוכר את הדברים האלה, ולא רק זוכר אלא גם נאבק על זכויותיהם של החקלאים. אני חושב שכדאי להעמיד את הדברים בפרופורציה. אני רוצה לומר, שיש העדפה ברורה, מוחלטת, של הפריפריה ביחס למרכז. במרכז אפילו הורדנו. היה שם שיעור פיצוי של 27%, הורדנו אותו ל-20%, בלי 1% שיורד כל שנה. את זה השמטנו. בפריפריה, באזורי פיתוח ב', היום זה 30%, וא' – 40%. משרד החקלאות מערער, קשה לי להתנגד למה שהוא אומר, הוא אומר שיש נימוקים אחרים, שאין טעם כרגע לפרט אותם כאן; האוצר באזורי עדיפות ב' – 40%, ובאזורי עדיפות א' – 60%. יש כאן העדפה מוחלטת בכל הנוגע לבנייה של יחידות דיור, מה שקוראים: לבנים, בסמוך למושבים. אם פעם זה היה 115%, בדוח מופיע 200%, ואני רוצה לומר, שאם יהיו 250%, נברך על 250%. יש לנו מגמה להגדיל את היישוב בנגב, להגדיל את היישוב בגליל, ואין בזה מגבלה. לגבי העברת רכוש לידי זרים, אם זה אזרחי ישראל – אני בכלל לא רואה שום בעיה, גם אין בעיה באופן מעשי. אם זה אחרים – אני רוצה לומר משהו. 40% מהדירות בתל-אביב היום בנויות על קרקע פרטית, ולא ראיתי כאן שיירות של נסיכים סעודים שבאים הנה וקונים את הרכוש הזה. לא קיים. לעומת זאת, אני יכול להראות במקומות אחרים, לא דווקא על קרקע פרטית, שכן קורים דברים. לכן, אין לזה שום קשר. בעניין הזה מה שאני יכול לעשות זה פשוט לפנות למצפונם של אזרחי ישראל, שצריכים להבין שלנו יש רק מדינה אחת, קטנטונת, גם את זה צריך להבין. אני לא אומר שאין בעיות, אבל לגבי גורמים זרים – נקטנו צעדים מתאימים. אני רוצה לומר, אמרתי זאת גם אתמול בוועדה בכנסת, שאני בעד קיום דיאלוג מתמשך, אבל צריך להבין שזה תהליך. ביצוע כל העניין מרישום חלקות א' – ויש לנו בעיה, יש חלקות א' קטנות ויש חלקות א' גדולות – זה סבך של אלפי בעיות. יהיה כאן ויהיה חייב להיות כאן דיאלוג מתמשך, והוא יהיה, הדיאלוג המתמשך, אבל כדי לקיים דיאלוג מתמשך צריך להבין דבר אחד – שאי-אפשר פתאום לצאת ולהודיע שאנחנו נקיים אינתיפאדה. מה זה נקיים אינתיפאדה?
אני לא אומר את זה עליך, אני רק אומר שקראתי את זה בעיתונים: נקיים אינתיפאדה. אני לא חושש מאינתיפאדה שעושים נגדנו אחרים, אני אחשוש מאינתיפאדה שעושים יהודים? באמת, מה הם כל הדברים האלה? לכן אני אומר, שמי שרוצה דיאלוג – מדבר, ומי שרוצה אינתיפאדה – ידבר עם עצמו, אין מה לעשות. אני מדבר עם אנשים שהם חברי במשך עשרות שנים, אז אני מביט אליך אבל לא מתכוון אליך. אני בעד קיום דיאלוג. לגבי ועדות קבלה, עצם הסוגיה אם יבנו – זה רק, חשבנו, במרכז הארץ, כדי להגן על מעט השטח הירוק שעוד נותר. הרי אם נצליח לעמוד בקפדנות על כל הנושאים האלה, אנחנו נישאר בסך הכול עם 200,000 דונם של שטחים ירוקים, מינימום שבמינימום במישור החוף. במקומות אחרים מדובר על שכונות ליד היישובים, וגם את הנושא הזה החזרנו לבדיקה מחודשת. אני רוצה לומר משהו בקשר לוועדות הקבלה. רבותי, כמי שנולד במושב אני מכיר בדיוק את העניין הזה, ואני מכיר את השררה ואת בעלי היד החזקה ובעלי השליטה, ואני יכול להראות לך היום – – –
אני רוצה לומר לך משהו – – –
היתה אלי פנייה מבחור בכפר-ורבורג, שמשפחתו לא בדיוק ממייסדי כפר-ורבורג, זה כבר לא מה שקוראים לפעמים: חמולות, באיזה מקום, מתנכל להן. הודעתי לוועד הזה, שנגמרה התקופה הזאת, נגמרה השררה, תשחררו את האנשים סוף-סוף. את זה תעשו – לא תבנו, זה הכול. אפשר לחשוב, ועיני לא צרה בכך. אני רואה את בית-עזרא, מושב נהדר, זה אחד מהדברים שעוד הספקתי לעשות כשהייתי שר הבינוי והשיכון, ממונה על המינהל לפני שבע שנים. קמה שם שכונה נהדרת לבנים. נו, אז מוכרים את זה לזרים. זרים – אני מתכוון לא לבנים – – –
חיצוניים. אני לא רוצה להתערב בזה, זה לא ענייני, אבל לבוא היום ולומר, שגוף מסוים, ועד מושב מסוים – ואנחנו יודעים היום בדיוק מה קרה, כבר יש דורות, יש משפחות גדולות – שהם ימשיכו לשלוט באחרים? גמרנו עם העניין הזה. זה נגמר. מה שנוגע בתוך אזורי המגורים – אני דואג לזה. אני מבין את הנקודה הזאת, ואנחנו בודקים את הסוגיה הזאת מחדש.
את זה אמרתי בתחילה, ולכן פניתי אליך – – –
אמרתי, כשקראתי, שהכנסתי את הנושא הזה כי אני לא חושב שצריכה להיות אפליה. אני רוצה באמת להתייחס למה שאמר חבר הכנסת נסים דהן. אני לא צריך למנות כאן, יודעים, תושבי ערי הפיתוח הראשונים עמדו בבעיות ביטחוניות קשות ביותר. מה, אני צריך למנות עכשיו איך נרצחו האם ושני ילדיה ביהוד, או מה קרה בבית-שאן, או מה קרה בקריית-שמונה, או מה קרה במושב פטיש, שם במקרה הנרצחת היתה – – –
מכפר-ויתקין, משפחת פרידמן. אני זוכר את שם משפחתה. עמדו בתנאים הכי קשים, באמת בתנאים קשים, אבל אלה היו זמנים אחרים. היתה, ראשית כול, הנהגה חזקה, שהיה לה הכוח לעשות, וזו היתה גם תקופה אחרת. לקחו אנשים מהאוניות, שמו אותם ועשו מה שעשו – – –
עניתי לך, חבר הכנסת דהן. הנושא הזה יטופל, ואני יכול להבטיח לך שהוא יתוקן, הוא ייתוסף, הוא פשוט לא היה שם. יש עוד דברים שלא היו. המדיניות של המשרד בתחום ניהול משאבי הקרקע מקיפה את כל קשת הבעיות. המלצות ועדת-רונן, עם כל חשיבותן, הן רק חלק, חשוב אומנם, מהמכלול, והן משתבצות בתוכו. אני בהחלט רואה חשיבות עליונה בהבאת עיקרי המדיניות לדיון במליאת הכנסת, ואני מתכוון להביאה לדיון כשתהיה המשנה כולה, על כל חלקיה, ערוכה וסדורה באופן שבו אוכל לפרוס בפני המליאה את היריעה בשלמותה. לכן, אני נותן פה שתי אפשרויות לפי מה שהמציעים רוצים – אני מציע לדחות את הנושא לפרק זמן לא ארוך כדי לאפשר להביא לדיון את מדיניות ניהול משאבי הקרקע על כל ההיבטים. אם לא ניתן להגיע להסכמה על דחייה, אין לי שום התנגדות; להיפך, אני תומך בכך שהעניין יובא לדיון בכנסת או באחת מוועדותיה. תודה.
מבחינתי, כל דבר מתקבל. הנושא כל כך חשוב. נצטרך לדון בנושא.
אדוני היושב-ראש, כנסת נכבדה, ברשותך, אדוני היושב-ראש, אני רוצה להתייחס לשתי נקודות שהעלה קודם שר האוצר לשעבר מר שוחט. ראשית, מעורבות הכנסת נראית לי חיובית. זה דבר די תמוה, שבנושאים לאומיים מרכזיים כאלה בעצם חלק גדול ממועצת המינהל מורכבת מפקידות ממשלתית, שיש לי אליה הרבה מאוד הערכה, אבל לפי דעתי זה נושא לנבחרים. הדבר הזה מאוד מקובל עלי. דבר שני, למה להעביר בעלות? אם להעביר בעלות על כל 600,000-700,000 דירות, מדובר בכ-200,000 דונם מתוך 20 מיליון דונם לאלה שסבורים שישראל תחזור לגבולותיה הקטנים הקודמים, ולאלה בינינו המאמינים שיהיו לה לא 20 מיליון אלא עוד כמה מיליונים – לא הרבה, אבל עוד כמה מיליונים, מדובר בדבר קטן, מצומצם ביותר.
אני מגיע לנושא. מנגנון עצום עוסק בעניין הזה, מטפל בכל אחת מהדירות האלה. אין שום צורך בנושא הזה.
בואו נשחרר את האנשים מהתלות. גמרנו, אין בזה שום בעיה.
אני בעד לשחרר. אנחנו כבר נמצאים לקראת האלף הבא, בואו נשחרר סוף-סוף, שתהיה הרגשה שכולם יותר חופשיים, כולם פחות תלויים ואין ממה לחשוש. ולגבי אזרחי חוץ, מה שאמרתי, אותם נסיכים סעודים או אחרים – אני לא רוצה לפגוע בנסיכים הסעודים, חס וחלילה – יש לנו דרך לטפל בסוגיה הזאת. בואו נשחרר ונקל. זו הגישה של הממשלה שלנו, אבל זה כמובן נושא לוויכוח, זה עניין עקרוני. לגבי הצעתו הדחופה של חבר הכנסת איתן כבל – אני רוצה לומר, שביום 13 ביוני 1997, בהחלטת הממשלה, הוחלט כלהלן: לממשלה תוגש על-ידי שר התשתיות הלאומיות הצעה הנוגעת להקניית זכויות לתושבי ערי הפיתוח. ההצעה שתוגש תהיה המשך להחלטות בעניין בנייה ביישובי עולים, וזה צריך לכלול גם את הנושא הזה. בנוסף לאמור לעיל החלטתי שההצעה תכלול – ואני לוקח על עצמי שהממשלה תאשר זאת – גם התייחסות לנושא הקניית הזכויות לתושבי שכונות הנוגעת בעיקר למשתכנים בדיור הציבורי. נושא זה יתואם עם סגן שר הבינוי והשיכון. ובקשר לבקשתך, המסתכמת בארבע מלים, להאריך למשך שנתיים נוספות – ונדמה לי שזו היתה החלטה שלך, לא?
אני כבר רוצה לומר לך: העניין הזה ייבדק עוד היום. יכול להיות שאני יכול לעשות את זה אפילו היום. אני פשוט לא רוצה לתת תשובה סופית, כי אני צריך לבדוק את זה. בכל מקרה, הנושא הזה יעלה בישיבת המועצה בשבוע הבא, ונראה לי שיש הרבה צדק בנושא הזה. תודה.
פיתחתם מוסדות חינוך נהדרים.
אתם רוצים לפטר את כל השרים.
אדוני היושב-ראש, כנסת נכבדה, האמת ניתנת להיאמר, ממשלות ישראל השונות לא עשו די כדי לטפל כיאות בתנאי מגוריהם של הבדואים בנגב, וגם לא באלה שבצפון. אומנם לא ניתן להקל ראש בדברים שכבר נעשו בתחום זה והביאו להקמתן של העיירות רהט, כסייפה, חורה, שגב-שלום, תל-שבע, לגיה וערוער, אבל אין ספק כי הפעולות הללו מפגרות אחרי הצרכים. מילוי הצרכים האלה דורש משאבים רבים ותוכנית רב-שנתית שתעסוק בשיפור תנאי החיים של האוכלוסייה הבדואית כמשימה לאומית. גם בערים שהוקמו, תנאי החיים אינם תנאי החיים שהולמים את הדור הצעיר שחי שם. אם הדור הבוגר מתגעגע אולי לאוהל ולוואדי, הדור הצעיר כבר חי חיים אחרים. גם בערים שהוקמו צריך לפתח תשתית רצינית הרבה יותר, שמתאימה לתקופה זו. הסכמתי לעמוד בראש ועדת שרים לתיאום המדיניות בענייני הבדואים, משום שאני מאמין ביעדים שיש להשיג ואני נחוש לגייס גם את המשאבים הדרושים לכך. מדובר, לפי הערכתנו היום, בהשקעה של 3 מיליארדי ש"ח במשך עשר שנים – פעולה קשה מאוד ומורכבת מאוד. הוועדה פועלת, ונציגיה בשטח כבר יכולים להצביע על התקדמות מסוימת. דבר אחד, לפחות, כבר ברור, והוא הפתרון שאליו אנחנו מובילים. זה יהיה פתרון הולם והוגן. בינתיים שוררת מצוקה כלכלית וחברתית, ואני יכול להעריך שהיא מולידה גם רגשות זעם ותסכול. אבל מכאן ועד חשש או הטלת חשד שהולכת ומתארגנת אינתיפאדה בדואית הדרך ארוכה, וזה גם לא יקרה. עם זאת, אין מקום לאיומים, כמו שצריך להימנע מפגיעה מיותרת. אני בהחלט מסתייג מהדברים שנאמרו. טבעי שלא תצפו ממני שאעמוד כאן ואתקוף שר אחר.
בדרך כלל, זה לא דבר יומיומי ששר תוקף שר. אבל אני בהחלט מסתייג מהדברים האלה, ואני גם לא חושב שזו עמדת הממשלה. אני מאמין בחיים משותפים של כל אזרחי ישראל, ולצורך זה צריך שהחוק יישמר, שצדק ייעשה, ושלא יעלו שום מחשבות של התבדלות. האוכלוסייה הבדואית, שרבים מבניה משרתים בצה"ל – והיתה לי הזכות שרבים ביניהם שירתו בפיקודי שנים רבות – היא אוכלוסייה שהפגינה נאמנות למדינת ישראל ורואה את עצמה חלק בלתי נפרד ממנה. עם זאת, תרשו לי להגיד – גם כמי שגר בנגב, כמי שרואה את התמונה בצורה ריאליסטית: גם המצב הזה, שכלי רכב שעוברים בנגב נרגמים באבנים בלילות הוא דבר בלתי נסבל. מוכרחים להבין זאת. אלה דברים בלתי נסבלים. דבר כזה גורר תגובה. תגובה גוררת תגובה. צריך להתרגל להבין, שאפשר לחיות ביחד וצריכים לחיות ביחד וגם נחיה ביחד. חברי הכנסת, אני מבקש שלא לקיים דיון במליאה. הדברים נאמרו. אני חושב שלא כדאי לקיים דיון במליאה. אני חושב שכל מי שמקורב לנושא יודע שהממשלה הזאת פועלת כדי לטפל בבעיות הדיור ורמת החיים של הבדואים. לפחות, הייתי אומר, זה רצונה של הממשלה. יכול להיות, שפרק זמן יחלוף ויתברר לנו שלא עשינו. אז יש מקום להעלות זאת. הרי למה מביא דיון כזה? דיון כזה מביא למתיחות. מתבטאים בחריפות ועונים בחריפות. אני מעדיף לדבר פחות ולעשות יותר. אני חושב שהדברים שהעליתם כאן נאמרו בצורה ברורה. אני הייתי מציע להתרכז ולתת לממשלה וגם לי, כמי שמופקד על הנושא – – – אני רוצה שתדעו שיש גם בממשלה התעניינות רבה ורצון לעשות. יש פה גם חברי כנסת. אני רואה שיושב כאן חבר הכנסת ריבלין, וגם הוא, נדמה לי, עומד בראש לובי לטיפול בנושא הבדואים.
אני הייתי מציע להסתפק בדברים האלה שנאמרו כאן היום, לראות זאת כדיון שהתקיים ולא להעלות את הנושא. זאת הצעתי. אני מקווה שתקבלו זאת. אם נעלה זאת עוד הפעם, הרי שוב יהיו אלה חילופי דברים.
אני רוצה לענות לך. נדמה לי שאני לא היחיד בממשלה. אני ערערתי על מפת העדיפויות. אם אינני טועה, ביום א' הקרוב יועלה הנושא הזה בישיבת ממשלה. זאת אומרת, אין כאן איזו התעלמות. אני חושב שיש כוונה. אני רוצה לומר – לגבי לפחות – שיש לי רצון רב ועניין לפתור את הדבר הזה. הייתי מאוד רוצה לנסות ולהוריד את כל המתיחויות שמתעוררות, ואני לא אומר לכם את זה משום סיבה. זה ממילא לא ציבור שאני יכול לצפות לתמיכתו הפוליטית – כן? אני מדבר אתכם כמי שעוד כילד במושב לא חשב שאנחנו נחיה ללא ערבים בקרבנו או בקרבתנו. אני חושב שאפשר לחיות ביחד. אני מודאג מההחרפה במערכת היחסים. זה מטריד אותי בראייה קדימה. לכן אני רוצה לטפל בבעיות. יש מצוקות רבות מאוד. אני רק יכול להבטיח דבר אחד: אני עצמי אעשה כל מאמץ לסייע בקידום העניין. הצעתי היא שלא לקיים את הדיון ולתת אפשרות להזיז את הדברים.
אין לי התנגדות לכך. אני רוצה לומר לכם משהו. אם זה מקובל – – –
ברשותך, אני רוצה לומר עוד משפט אחד, אם אני יכול – – –
אני רוצה לומר לכם משהו. בדרך כלל מכינים לך תשובה ואומרים: זה מציע להסיר את ההצעה מסדר-היום. אתה בא עם תשובה, אתה לא כותב לבד, אדם עומד כאן, ואז באופן טבעי הוא סופר את המצאי באולם, בעיקר עכשיו זה לא קשה כי לא נמצאים כאן כל כך הרבה. אני אומר זאת כביטוי לרצון לפתור את העניין. יש פה רוב, אפשר להוריד את העניין וזהו. אני אומר לכם זאת. הכוונה שלי בנושא הזה היא חיובית, ואני שמח שקיבלתם אותה. אני מודה לך, אדוני.
כבוד היושב-ראש, כנסת נכבדה, עוד באותו יום שבו פרצה הדלקה בבית-הזיקוק באשדוד מינינו, שר הפנים ואנוכי, ועדת בירור, שתפקידה לחקור את הסיבות לשרפה, את נוהלי הבטיחות בקשר לשרפות וכל נושא הקשור בכך. הוועדה מורכבת מאנשי מקצוע: בראשה עומד האלוף במילואים אברהם בוצר, שהיה בעבר מנכ"ל חברת קצא"א – קו צינור נפט אילת–אשקלון – והוא מכיר את הנהלים היכרות קרובה, אינג'נר משה כץ, לשעבר מנכ"ל חברת החשמל, וטפסר בכיר משה ורדי, מפקד שירותי כבאות בחיפה. הוועדה נתבקשה על-ידי שר הפנים ועל-ידי להגיש לנו דין-וחשבון עד ל-30 בנובמבר 1997. אשר להעברת מתקני פי-גלילות למקום אחר – יש התקדמות רבה בתכנון, ותוך זמן קצר יחסית תושלם התוכנית. אני רוצה לומר לכנסת, שביום א' הקרוב אני עומד להודיע לממשלה על כוונתי לסגור את מתקן פי-גלילות ולקבל את תמיכת הממשלה ואת הסכמתה ללוח זמנים שיאפשר לנו לעשות זאת, כך שמצד אחד נתקדם באופן מהיר יותר לביצוע תוכניתנו, ומצד שני לא ייגרם סבל לאוכלוסייה, בעיקר בנושא חלוקת גז לקראת החורף. למיטב ידיעתי, עומדת ועדת הפנים של הכנסת לבקר מחר בפי-גלילות. מאחר שמדובר בנושא מורכב, אני חושב שעדיף שלא לדון עליו במליאת הכנסת. מדובר בעניין מקצועי. לכן, מבחינתי, עדיף לדון בנושא זה בוועדת הכנסת. שם תיקבע ועדה – אם זה מקובל עליכם – והנושא יובא לדיון שם. תודה.
אדוני היושב-ראש, כנסת נכבדה, מתוך השאילתא לא ניתן ללמוד על איזה קו מתח מדובר. על כל פנים, בכל מקרה שבו מתוכנן פרוזדור למעבר קווי חשמל, נשקלים הנתונים בזהירות רבה, מתוך מגמה לגרום לפגיעה מינימלית ככל הניתן באדמות חקלאיות. מדיניות זו עמדה ותמשיך לעמוד לנגד עינינו. יש לנו בעיה, חבר הכנסת וליד צאדק. מדינת ישראל היא מדינה קטנה מאוד. לא רק שהיא קטנה, עוד רוצים להקטין אותה. מה אפשר לעשות? הקווים חוצים כפרים יהודיים וערביים, ערים ערביות וערים יהודיות. עושים כל מאמץ בנושא הזה. אחת הדרכים היא שימוש בעמודים הרבה יותר יקרים, עמודי בטון, שהם הרבה הרבה יותר יקרים אבל הם פוגעים פחות. דבר נוסף, עושים כל מיני מאמצים גם להזיז ולשנות. יש לנו בדיוק דבר כזה בעוספיא. אנחנו מנסים, בתחום תוכניות המיתאר, להזיז עד כמה שאפשר כדי להפחית את הפגיעה. הנושא מוכר לנו היטב. אני, אישית, מטפל בו.
תמוה בעיני, שלטענה בלתי נכונה בעניין אפליה כביכול של כפרים ערביים ביחס לכפרים אחרים, ושל אדמות ערביות ביחס לאדמות אחרות, חבר הכנסת גולדשמידט מצטרף בזריזות כזאת. מה אתה מצטרף? ראית את זה?
ראשית, אני רוצה לומר לחברי הכנסת מכל הסיעות, אני לא חושב שזה דבר טוב ובוודאי לא דבר נכון, כשיש בהחלט מדי פעם מחלוקת עם יישוב כזה או יישוב אחר, ולא חשוב אם הוא יהודי או ערבי, ויש כאן ערעור, יש ועדות וכל זה נבדק, חוזרים ובודקים את הנושא, נראה לי בהחלט בלתי מתאים – אני יכול לתת דוגמאות אם אתם רוצים – שחברי כנסת מסתובבים, ברגע שהם שומעים שיש איזה אירוע כזה, הם מופיעים במקום ועוד מבטיחים שהם יסייעו בעניין. אני מציע, מאחר שאנחנו חיים במדינה שיש בה חוק ולא כל אחד יכול להעביר קו היכן שהוא רוצה, לפני שרצים לטפל – ואני לא רוצה להזכיר כאן שמות, פניתי בעצמי לכמה חברי כנסת בסוגיה זו, למשל בבעיה לא קלה שיש לנו עכשיו בעניין עוספיא, שאני מטפל בה באופן אישי – מאוד מקשה עלי שחברי כנסת רצים לשם ומבטיחים שגם הם יפעילו את לחציהם. מובן שהדבר גורם סבל נוסף לתושבי יישוב זה או אחר.
גם אשליה, שזה דבר חמור בפני עצמו וגם נזק. מאוד התרגזתי מהביטוי של חבר הכנסת וליד צאדק על המדינה הקומפקטית. רבותי, מי שרוצה מדינה קומפקטית – אני אמרתי קודם שיש לנו בעיה. מדובר בארץ קטנה, מאוד קטנה. יש כאלה שרוצים להקטין אותה עוד. רוצים גם שהכול יהיה עם חשמל, עם כבישים, עם מחלפים, הכול. יחד זה לא הולך. יכול להיות שצריך למצוא איזה סידור. אם הארץ תהיה גדולה קצת יותר, אז גם קווי החשמל יהיו צפופים קצת פחות. בנתונים האלה מה תעשה? צריך גם חשמל. מאחר שבכל זאת עלתה הטענה הזאת, הייתי רוצה להזמין את חבר הכנסת וליד צאדק לסיור. אני גם רוצה, אם אתה מוכן להצטרף, חבר הכנסת גולדשמידט, להזמין אותך לסיור. ניקח אתכם לאורך הקווים, ואחר כך תבדקו. אני לא אבקש מכם לבוא הנה ולחזור בכם. תבדקו ותראו בדיוק עד כמה הקווים האלה פוגעים. גם אני לא אוהב קווי חשמל שמקלקלים את הנוף, אבל כל אחד רוצה חשמל, שקע ותקע בכל חדר. זו התוצאה.
מצוין. תאמין לי שזה יהיה סיור מצוין. אתה תסכים להצטרף לחבר הכנסת צאדק?
השאלה אם אתה מוכן להצטרף לחבר הכנסת צאדק. אני מוכן, השאלה אם אתה מוכן.
בעניין כביש חוצה-ישראל, עשינו פה מאמץ גדול לתת גם פיצוי, לעתים זה פיצוי בקרקע, אם בקרקע חקלאית ואם בקרקע אחרת. זה דבר באמת יוצא דופן, כי בנושא הפקעות אין בדרך כלל אפשרות לעשות זאת ואנחנו עושים את המירב, עד כמה שרק אפשר. בעניין חברת החשמל המזרח-ירושלמית, אני חושב שזה פשוט לא לענייננו הפעם, אבל זה כרגע בטיפול. במה שנוגע לשכונות שסובלות כתוצאה מכך, יש פעולה מתמדת של צמצום האספקה בכל מקרה שהאספקה אכן גורמת קשיים לשכונה זו או אחרת, כשם שיש עוד שמונה יישובים – ערים – אחרים ביהודה ובשומרון שעדיין מחוברים, ולפי תוכנית הם הולכים ומתחברים במישרין לרשת החשמל הישראלית. אבל, אם תרצה, תעלה הצעה, ואנחנו ודאי נשמח לדון בזה. תודה.
אדוני היושב-ראש, כנסת נכבדה, עניין התוסף לדלק נדון בוועדת התוספים שליד מינהל הדלק ומכון הנפט. בוועדה זו חברים מומחים לדלק ומומחים לאיכות הסביבה שנתמנו לוועדה על-פי בקשת המשרד לאיכות הסביבה. בין יתר תפקידיה מנסחת הוועדה מפרטים לתוסף הנדרש ומוציאה מכרז בין-לאומי לאספקה מרוכזת של התוסף במסופי הדלק. הבנזין המצוי בארץ כיום מתוסף זה כבר, אלא שלאור הדרישות המחמירות יותר הקשורות באיכות הסביבה, ניסחה הוועדה מפרט חדש, ולפיו פורסם מכרז בין-לאומי לתוספי בנזין. עניין נוסף הוא עניין התוסף לסולר, שנדון בוועדה בימים אלו. לכשיושלם המפרט יפורסם מכרז. בשוק קיימים כמה תוספים נוספים. אחד המפיצים של מוצר הקרוי 7-TK ממאן להתמודד במכרז ולהעמיד את המוצר שברשותו לבדיקות הנדרשות. לבקשת המשרד לאיכות הסביבה, עיינה מעבדת הטכניון בחומר הקשור לתוסף זה ומצאה כי לא נערכו בו הבדיקות כאמור ותכונותיו טרם הוכחו. כאן יפה המקום לציין, כי כל תוסף יכול להימכר באופן חופשי בשוק. נוהל המכרז הוא רק לגבי הכנסה מרוכזת של תוסף במסופי הדלק, שבהם שואפים משרד התשתיות הלאומיות ומינהל הדלק לשווק את התוסף הטוב ביותר. בכל מקרה, אדוני היושב-ראש, אי-אפשר להשיב את בקשתם של חברי הכנסת ריקם, גם אם אין מאחורי זה משהו של ממש, או שמא יש. אני מציע להעביר את הנושא לוועדת הכלכלה.
אדוני היושב-ראש, כנסת נכבדה, אני אגע בראשי פרקים בנושאים שהועלו על-ידי חבר הכנסת שמחון. אני מתכוון להמליץ להביא את הנושא הזה לדיון בכנסת. אני חושב, שהמצב של ההתיישבות והחקלאות, שנמצאות בהידרדרות במשך שנים, מחייב להביא את העניין בפני הכנסת ולא לגנוז אותו במקום כזה או אחר. אני חושב שהגענו בעניין זה אולי לאחת מנקודות השפל הנמוכות ביותר, והדבר הזה איננו קשור במפלגה כזאת או במפלגה אחרת. לצערי, זה עניין שנוגע לכל המפלגות. הבנת החשיבות של ההתיישבות ומשקלם של עובדי אדמה בארץ-ישראל הולכת ונעלמת כנראה מתודעתם של רבים מאזרחי המדינה, אבל לצערי גם מתודעתם של אלה שמחזיקים בהגה השלטון. אני חוזר ואומר, זה איננו קשור לא למפלגה כזאת ולא למפלגה אחרת, זו בעיה לאומית ממדרגה ראשונה. לכן, אני אגע עכשיו רק בקיצור בנקודות שהעלית, ואת השאר אני ארצה בהחלט להביא בהרחבה לדיון בכנסת, שאולי גם תגלה התעניינות רבה יותר בסוגיה הלאומית החשובה הזאת. בנושא שינוי ייעוד הקרקע – הוריתי על הקמת ועדה ציבורית בראשותו של פרופסור בועז רונן מאוניברסיטת תל-אביב. על-פי כתב המינוי שלה, עליה לבחון, ראשית, את הגדרת זכויותיהם של מחזיקי קרקע חקלאית במקרה של שינוי ייעוד בקרקע, אבל בעצם את כל סוגיית נושא הזכות על הקרקע של אנשים שבמקרים רבים חיים עליה עשרות בשנים. שנית, עליה לבחון החלטות קיימות של מועצת מקרקעי ישראל בתחום זה. הוועדה אמורה להגיש לי את מסקנותיה והמלצותיה עד ליום 1 בדצמבר 1996. חברי הוועדה יקבלו לעיונם העתק מהצעתו של חבר הכנסת שמחון, אולי כבר קיבלו, והייתי גם מציע לך להופיע בפניהם ולהציג את הבעיות במלוא חומרתן. זה חשוב.
בנושא מבצע היוון – בשלב זה ממקד מינהל מקרקעי ישראל את מאמציו בהשלמת מבצעי ההיוון לחוכרים במגזר העירוני. עניין היוון הזכויות של בעלי נחלות במושבים טרם הובא לדיון בהנהלת מינהל מקרקעי ישראל ובמועצת מקרקעי ישראל. משרד התשתיות יפעל ויעשה על מנת להביא את הנושא לדיון במועצת מקרקעי ישראל בהקדם האפשרי. הסוגיה השלישית שהעלית היתה בעניין אישור החלטות מועצת מקרקעי ישראל בנושא גביית כספים על-ידי ועדת הכספים של הכנסת – אני מבין מה כוונתך – כדי לתת לשיקולים האלה היבטים ציבוריים רחבים יותר וכדי שזו לא תהיה החלטה טכנית, שנובעת רק מהיקף תקציב או מגביית מסים. כל ההחלטות העקרוניות של מינהל מקרקעי ישראל בנושא גביית כספים מובאות לאישור מועצת מקרקעי ישראל. נוסף על כך, חוק יסודות התקציב קובע, כי כל החלטה שביצועה כרוך בהפחתה של דמי חכירה טעונה אישור שר האוצר. אני מוכן לבדוק את ההצעה שהבאת, להביא את ההחלטות של מינהל מקרקעי ישראל העוסקות בגביית כספים לאישור ועדת הכספים של הכנסת. עלי זה מקובל, אני צריך לבדוק את העניין. בגלל חשיבות העניין, אדוני היושב-ראש, אני מבקש שהנושא הזה יבוא לדיון במליאה.
אדוני היושב-ראש, כנסת נכבדה, אני מוצא עצמי במצב קצת מביך. ועדת השרים לחקיקה החליטה כדין לתמוך בהצעתו של חבר הכנסת אמנון רובינשטיין. לעומת זאת, לפני שבוע – וזאת גם היתה הסיבה לבקשה שלנו מחבר הכנסת רובינשטיין – ביקש ממני ראש הממשלה, ואף הנחה את לשכתו, לפעול לעיכוב העלאת הצעת החוק לצורך דיון מחדש בממשלה. נראה שבגלל עיסוקיו הרבים של ראש הממשלה בנושאים מדיניים הוא לא הספיק לקיים בינתיים את הדיון הנוסף.
אדוני היושב-ראש, אני מודה, יש כאן מצב קצת סבוך. מצד אחד, יש החלטת ועדת השרים לחקיקה, שהיא החלטה לגיטימית, ומצד שני – בקשה של ראש הממשלה להביא מחדש את הנושא לדיון בממשלה. אלמלא היה המצב הזה, מובן שלא הייתי יכול להביע כאן את דעתי שלי, כי הייתי צריך פשוט להציג את העמדה. אבל מאחר שכבר נוצר פה איזה מצב מיוחד, רציתי לומר שאני עצמי מתנגד להצעה. אני רוצה להדגיש שאין כאן שום כניעה לאיום כלשהו. הממשלה הקודמת קיבלה את חוק משק החשמל. ראשית, אני מציע לבצע את חוק משק החשמל. יש דברים לא קלים בחוק משק החשמל. זה לא חוק פשוט. יש פה בהחלט גם העברה של 10% מייצור החשמל ליצרנים פרטיים, גם אפשרות, ובעצם חובה, אם תיווצר האפשרות, לרכוש עוד 10% תפוקה מחוץ לגבולות המדינה. דבר זה פותח אולי גם אפשרויות של הסתייעות בנושא הזה גם לקידום תהליכים מדיניים ויצירת אווירה אולי נאותה יותר באזורנו. אני רוצה לומר לכם: אף-על-פי שחבר הכנסת רובינשטיין מקובל עלי כאדם שבקיא בדברים, אתמול היתה אצלי נציגות נכבדה ביותר של חברת "להמן ברד'רס", אלה שעסקו בגיוס או בהנפקת אותן איגרות חוב, באמת בתנאים בלתי רגילים. הם הסבו תשומת לבי לכך, שהם כבר נתקלים בשאלות רבות בנושא הזה, וזה ממש מעמיד אותם במצב לא נוח. לכן, העמדה שלי היא לתת אפשרות לבצע עכשיו את מה שהתקבל. אדוני היושב-ראש, אני מתנצל, כי לא הייתי מביע את דעתי האישית כאן אלמלא הייתי מוצא עצמי במצב, כפי שאמרתי, סבוך קמעה בגלל החלטה בהחלט לגיטימית, מצד אחד, ומצד שני – פנייה של ראש הממשלה אלי. יש שתי אפשרויות. אולי אפשר להעביר את העניין כהצעה לסדר-היום. אולי זה יהיה נושא טוב לדיון בכנסת. מה שאני צריך להבין כרגע הוא שהפתק הזה שהועבר הוא לא לידיעתי האישית, אלא אני מניח שאפשר להסביר זאת.
חשבתי שזה איזה סוד מודלף, או משהו מעין זה. טוב, נאמר לי עכשיו שיש הסכמה עם חבר הכנסת רובינשטיין שההצעה תידחה, גם על דעתם של השרים.
אם זה מקובל גם על דעתם של השרים.
כן. יש בהחלט אפשרות לדחות את הדבר הזה, ואני אומר שזה בגלל המצב הזה שנוצר כאן.
(לא נקראה, נמסרה לפרוטוקול) 2-1. מבדיקה עם קרן-הקיימת לישראל עולה, כי לקרן-הקיימת לישראל לא ידוע על קרקעות שאין להן דורש. אני מציע להעביר בקשות יותר ספציפיות ליושב-ראש דירקטוריון קרן-הקיימת לישראל, ואני בטוח שהן תיבדקנה כראוי.
(לא נקראה, נמסרה לפרוטוקול) 2-1. התוואי שבו עוברים עמודי קו החשמל בעוספיא נקבע על-ידי המועצה הארצית לתכנון ובנייה במסגרת תמ"א-10 ועל-פי נוהלי ההתייעצות הקבועים בחוק התכנון והבנייה. כל הסטה של התוואי מחייבת תיקון של התמ"א, עם כל המשמעויות הנובעות מכך. עמדתי בנושא היא, שיש לבחון את האפשרות לשנות את התוואי עד למזעור הפגיעה בבעלי החלקות, תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה לקיים דיון מחודש בנושא.
(לא נקראה, נמסרה לפרוטוקול) 2-1. חברת החשמל איננה מחליטה על דעת עצמה היכן יוקמו קווי המתח הגבוה שלה. התוואי שבו מדובר בשאילתא נקבע על-ידי המועצה הארצית לתכנון ובנייה במסגרת תמ"א-10, שגובשה ועובדה במשך שנים. במהלך התכנון נבחנו חלופות שונות, ומביניהן נמצאה ראויה ומתאימה ביותר החלופה שבתוכנית המאושרת. כל שינוי בתוואי מחייב תיקון תוכנית המיתאר הארצית. עמדתי בנושא היא, שיש לבחון את האפשרות לשנות את התוואי עד למזעור הפגיעה בבעלי החלקות תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה כדי לקיים דיון מחודש בנושא.
(לא נקראה, נמסרה לפרוטוקול) 2-1. העבודות שבוצעו ומבוצעות בכביש זה אינן עבודות תיקונים אלא עבודות הרחבה של הכביש לדו-מסלולי. התקדמות הביצוע נעשית בהתאם לאילוצים בשטח ולאפשרויות התקציביות. לפני כחצי שנה הסתיימה עבודת ההרחבה באזור צומת מצליח-ביאליק, וכיום נמצא בביצוע קטן ההמשך, מצומת מצליח-ביאליק לצומת קלאוזנר. הצפי לסיום ההרחבה של קטע זה – אפריל 1999. הפקקים שהזכיר חבר הכנסת רפי אלול נגרמים עקב המעבר מנסיעה בארבעה נתיבים לשני נתיבים, מה גם שבקטע שבו מתבצעות העבודות מתנהלת הנסיעה במסלול אחד בלבד.
2-1. הגשר תוכנן בשנת 1991 על-ידי עיריית טייבה ונבנה על-ידי קבלן מטעמה, ולא על-ידי מע"צ. מע"צ השתתפה במימון חלקי בלבד של עלות הגשר. העניין הזה מוכר לי היטב; אני חושב שטיפלתי אישית בסוגיה הזאת. מאחר שהגשר נבנה באחריות מע"צ, נבחן תכנונו ואושר על-ידי ועדת ההיגוי המשותפת למע"צ, למשרד התחבורה ולמשטרת ישראל. מבדיקת המצב בשטח עולה, כי אכן קיימת בעיה של שדה ראייה קצר, וזו אמורה להיפתר עם הפיכת כביש מס' 444 בקטע זה לדו-מסלולי. הכביש כבר נסלל, אך הנושא נמצא כיום בדיון בבג"ץ, ועל כן מתעכבת השלמת העבודות. כפתרון זמני הורה מע"צ על התקנת תמרור "עצור" בשילוט ואזהרה בכביש החוצה, אשר בוודאי יפחית את הסכנה הקיימת עד לביצוע הפתרון המלא.
במקרה אני מכיר את הנושא היטב – –
– – כי פעלתי להקמת הגשר הזה. אומנם, דעתי היתה בזמני שאפשר לבנות גשר יותר זול, אבל ראש העירייה התעקש דווקא על גשר בצורה ארכיטקטונית יפה מאוד. אני מוכן לקבל תחת שליטתי גם את משרד המשטרה, המשרד לביטחון פנים, אבל זה לא בידי. יש לכם בעיה מהסוג הזה. לראש העירייה, ולכם בוודאי, יש מספיק קשרים, פנו לשר לביטחון פנים – – –
כן, אני יודע, אני מכיר; אני אומר – קשרים, יכול להיות גם קשרים משפחתיים. סדרו את זה. אני מוכן לומר את זה לשר לביטחון פנים ולהסב את תשומת לבו לסוגיה הזאת. יש שם בעיה, הרי לא מע"צ יזמה את הבג"ץ הזה, כי זה בוודאי נוגע באיזו חלקה פרטית או משהו כזה, אבל זה ייפתר. בינתיים יהיה רמזור, ואם צריך שתהיה שם גם משטרה, אני מציע שגם אתם וגם אני נפנה במקביל.
(לא נקראה, נמסרה לפרוטוקול) 1. אכן, קיימת תופעה של העברה לישראל של מכלי גז שמולאו במתקני מילוי בשטחים הנתונים לאחריות הרשות הפלסטינית. 2. מינהל הדלק בא בדברים בעניין זה עם צה"ל והמטה ללוחמה בטרור על מנת שתינקטנה הפעולות המתאימות למניעת התופעה. 3. יחידת הפיקוח של הממונה על הבטיחות בגז מבצעת פעולות אכיפה שוטפות בניסיון לאתר מכלים בלתי חוקיים ולהחרימם.
2-1. התוואי שבו עוברים עמודי קו החשמל בעוספיא נקבע על-ידי המועצה הארצית לתכנון ובנייה במסגרת תמ"א-10 ועל-פי נוהלי ההתייעצות הקבועים בחוק התכנון והבנייה. במסגרת הכנת תוכנית המיתאר בחנה המועצה הארצית אלטרנטיבות שונות והחליטה על תוואי אשר חוצה, בין היתר, את אדמות עוספיא. עמדתי בנושא זה היא – הרי טיפלתי בו ללא סוף – שיש לבחון את האפשרות לשנות את התוואי עד למזעור הפגיעה בבעלי החלקות תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה כדי לקיים דיון מחודש בנושא.
(לא נקראה, נמסרה לפרוטוקול) מי הכינרת, שמקורם באגן מים עילי, חייבים טיפול בהתאם לתקנים הנקבעים על-ידי משרד הבריאות למי השתייה. משרד התשתיות הלאומיות נערך בהתאם להקמת מתקני הטיפול הנדרשים, דבר אשר ייקר, כמובן, את עלות הפקת המים ובהתאם לכך גם את מחיר המים לצרכן. הפנייה למכרז בין-לאומי נועדה להבטיח שעלויות ההקמה והתפעול יהיו מינימליות ובהתאם יקטן הנטל על הצרכן. האפשרויות השונות למימון המתקנים באמצעות היזמים נמצאות בבדיקה. הדבר יקל בוודאי על תקציב המדינה, אך לא בהכרח על הצרכן.
(לא נקראה, נמסרה לפרוטוקול) כביש חוצה-אומץ הוא כביש באחזקת מע"צ, אשר שוקם, שופץ והורחב בשיתוף פעולה ובתיאום עם המועצה האזורית עמק-חפר. כביש זה היה קיים לפני הבנייה משני צדיו, והדיירים שבנו סמוך לכביש היו מודעים לקיומו. ידוע למע"צ שהמועצה קידמה תכנון של כביש עוקף-אומץ, ותכנון זה אף אושר על-ידי מחלקת התכנון של מע"צ, לבקשת המועצה. נפחי התנועה במקום כיום אינם מצדיקים סלילת כביש עוקף, ועל כן כביש זה אינו בסדרי העדיפות של מע"צ בעתיד הקרוב.
(לא נקראה, נמסרה לפרוטוקול) 1. הפרטים אינם מדויקים. הפרטים המדויקים הם, שהמשרד אומנם גיבש תוכנית להקמת ארבעה יישובים בדואיים לאלתר, ובצוות התכנון ובוועדת ההיגוי שעסקו בנושא היו חברים בדואים מהנגב, המתמצאים בנושאים הרלוונטיים. 2. נושא התשתיות ביישובי הבדואים מטופל במסגרת התוכנית לקידום האוכלוסייה הבדואית בנגב, כחלק מיעדי משרד התשתיות לשיפור איכות החיים ביישובי הבדואים. 3. בכל היישובים מתוכננים ומוקמים אזורי מלאכה ותעשייה וחממות לאלה שירצו בכך; חלקם כבר פעילים. יש לזכור, שגם פיתוח תשתיות המכלול תורם תרומה של ממש לתעסוקה.
(לא נקראה, נמסרה לפרוטוקול) פניית החייל המשוחרר נבחנה מחדש על-ידי הנהלת המינהל, וב-4 במרס 1998 אישרה לו ההנהלה הקצאת מגרש אחר בכפר ירכא.
(לא נקראה, נמסרה לפרוטוקול) 1. צעדים לביצוע המיפוי הסייסמולוגי ננקטו וננקטים: המיפוי הגיאולוגי של ישראל, הכולל את מיקומם של כל ההסברים, הוא שלם. מאז רעידת האדמה אשר אירעה במפרץ אילת ב-22 בנובמבר 1995, ובה הופעלו מרבית מדי התאוצה ברשת הארצית, הוחלט לעדכן את מפת התקן ולבדוק את האתרים שבהם הופעלו מדי התאוצה. העבודות מבוצעות כעת, ועם סיומן ניתן יהיה להציג גרסה חדשה של מפת התקן. 2. א. התקן הישראלי 413 הוא תקן מחייב על-פי חוק התכנון והבנייה, והוא מוכר וידוע לכל מתכנן במדינת ישראל. אני מקווה שרשויות התכנון מקפידות על ביצוע לפי דרישות החוק; ב. בדרישות תסקירי השפעה על הסביבה של תוכניות רגישות, כגון מפעלי תעשייה, קיימת התייחסות לנושא הסיכונים הנובעים מרעידות אדמה, ברמת פירוט המתחייבת מן העניין; ג. במפעלים ובפרויקטים הלאומיים שהמשרד מופקד עליהם, נושא סיכוני רעידות אדמה מובא בחשבון וקיימת מודעות לנושא.
(לא נקראה, נמסרה לפרוטוקול) 1. חברת החשמל מבצעת עבודות הנחת כבלים מתח עליון 161 ק"ו, להבטחת אמינות אספקת החשמל לגוש-דן. הכבלים הנדונים, שמהווים מעגל סגור, מונחים, בין היתר, בתל-אביב, ברמת-גן, בבני-ברק ובפתח-תקווה. 2. ביצוע עבודות הנחת הכבלים מתואם עם כל הגורמים הרלוונטיים, כנדרש, ובמיוחד עם הרשויות המקומיות, בלוח זמנים מסודר מפורט. אין חריגות מלוח הזמנים המתוכנן בהנחת הכבלים בבני-ברק. 3. עבודות הנחת הכבלים הסתיימו למעשה בימים אלו, וכעת תימשכנה רק פעילויות נקודתיות של חיבור הקצוות של הכבלים, שיבוצעו רק לאחר חג הפסח, בתיאום עם העירייה. 4. לא אירעו פיצוצים. בעת בדיקת הכבלים השגרתית בתל-אביב, לפני היכנסה לניצול, שניים מתוך עשרות חיבורי כבלים לא עמדו בבדיקה והוחלפו. בשפה המקצועית זה נקרא "פריצה בבידוד" – תופעה שניתנת לגילוי רק על-ידי מכשירים מתאימים ואינה מסוכנת ואינה מלווה בשום רעש לוואי. הליקויים תוקנו, ואין הם קשורים לפעילות הנעשית בבני-ברק.
אני שומע את הדברים האלה שלך, ויותר חמורים, כבר שמעתי באיזו ישיבה לפני שבוע על דברים שאין להם כלל שום שחר – – –
אדוני היושב-ראש, כנסת נכבדה, האזנתי לדברים שנאמרו כאן היום, ואני עוד לא יכול להירגע, אני מוכרח לומר, מדברים שנאמרו כאן כנראה לפני שבוע ולפני שבועיים. במקרה פתחתי את הטלוויזיה וראיתי את הדברים שנאמרו בצורה הקשה ביותר, החריפה ביותר, כשאין בהם שום יסוד ולא ראיתי סיבה לאמירתם אלא כדי לעורר הסתות מיותרות. אין כל קשר בין הנושא שלפנינו לבין תוכנית מסוימת ששמעתי עליה עוד בימי הממשלה הקודמת. זו היתה הצעה ממשלתית, מימי ממשלת רבין, זיכרונו לברכה, ופרס, ייבדל לחיים ארוכים. נדמה לי שזה היה רעיון של שמעון פרס, ודווקא אתם תומכים גדולים שלו. גם אני ידידו, אבל – – –
בסדר. לא שמעתי אתכם, לא ראיתי אתכם מזנקים ממקומכם כפי שראיתי אתכם כשהנושא נדון בפעם האחרונה. זה רק למען ההיסטוריה, כדי שלא יטעו. מה היתה מטרת ההצעה ההיא? מטרתה של ההצעה היתה גיוס משאבים כספיים לפיתוח הנגב. אילו עיינתם בהצעה הזאת, הייתם רואים שמדובר בעצם ברכישה סמלית בסכום של כך וכך אלפי דולרים לדונם, מעין רכישה סמלית לעודד משאבים כספיים לפיתוח הנגב. מהדבר הזה ועד מה שהתפרסם בעיתון – אני מתפלא עליך, הרי אתה אישיות ציבורית ותיקה, אתה לא התחלת היום. אתה רוצה להגיד לי שאתה מאמין לכל דבר שמתפרסם? אם אני הייתי מאמין לכל דבר שמתפרסם, אני חושב שלא הייתי מחזיק מעמד. ממתי אתה מאמין לכל דבר הבל שמתפרסם? היתה תוכנית, ואני מציע שתעיינו בה פעם.
אני פעם ראיתי אותה, אנחנו נמצא אותה. רבותי הנכבדים, בין זה לבין מה שאמרתם כאן אין דבר ורבע דבר. הממשלה הנוכחית החליטה לפעול לקידום האוכלוסייה. מאחר שאני בקשר אתכם, אתם יודעים שזו בעיה לא פשוטה, אבל עובדים עליה. אבל תנו לי לתת לכם עצה חברית, כמי שמאמין שיהודים וערבים יחיו תמיד יחד כאן בארץ-ישראל. אל תבואו אלינו באיומי יום אדמה. מה, אתם חושבים שאתם תבואו אלינו באיומים, אנחנו נתקפל ונזוז לאיזה מקום? מה קורה לכם? אני לא מבין. יש בעיה כאובה, אני יודע שכל הנושא הזה כאוב. אבל מה, אתם תבואו הנה ותאיימו עלינו ביום אדמה, או באינתיפאדה מחודשת? מה קורה לכם? אנחנו מדברים הרבה, ואני תמיד אומר לכם שערבים מכירים יהודים יותר טוב מאשר יהודים מכירים ערבים, אולי מפני שלמיעוט יש יותר רגישות לדברים. הייתם צריכים להבין. מה, אתה חושב שאפשר לדחוק את היהודים עם הגב אל הקיר עד לאין סוף? דוחקים, דוחקים, יהודים הם דמוקרטים, ליברלים – – –
מי העמיד את זה? אני יושב כאן – – –
כמעט פניתי אליך בשמך הפרטי כשכן וכאדם שיש אתו יחסים. סליחה שאני צריך להגיד לך – אם כבר אנחנו מדברים על הכול – לא אהבתי לקרוא יום אחד בעיתון איך אתה מסביר בעיתון שאני מלקק לך. כן.
הנה יש לך התשובה. על מה אתה קופץ?
באמת. יש גבול. אני מדבר אל האנשים בכבוד, אני לא פוגע. אתם כן יכולים להסכים למה שאני אומר, לא להסכים למה שאני אומר, לפחות אתם יודעים מה אני אומר ומה אני חושב. תאמין לי, גם זה יתרון.
נו, למי זה יכול להזיק? לי זה לא יכול להזיק; אני מפחד שהעניין הזה יזיק לטלב, לי זה לא יכול להזיק. רבותי, הרי עוד רגע כבוד היושב-ראש יצלצל בפעמון ואתם תישארו, חס וחלילה, ללא תשובה, אז תנו לי להמשיך בדברי. תשמעו, אני אומר למי שאמר את זה: אל תבוא באיומים על יום האדמה, או דברים אחרים. זה לא הולך כך.
רבותי, אני לא מאיים, אני מסביר לכם. נראה לכם שאולי ישראל מפוררת, מפורדת, חלשה. תדעו שתמיד יש רגע מסוים שבו כולם קמים ואומרים: מה קורה כאן? אני רוצה להימנע מהדברים האלה, אני לא חושב שטוב לדבר בצורה כזאת. אני מוכרח לומר – אני לא רואה אותו ואני מרגיש קצת לא נוח, כי דווקא אתו יש לי באמת יחסים ידידותיים – התפלאתי לשמוע את הדברים גם מפי חבר הכנסת דראושה, שנחשב בעיני אדם מאוד מתון, מדבר בנחת, אדם עם תרבות דיבור. אני מסתכל עליו בטלוויזיה ואני רואה שעיניו יורות זיקים. עומד פה האדם, תוקף גם אותי ועיניו יורות זיקים. הרגשתי קצת לא נוח, מדוע? כי כמה ימים לפני זה, לפי בקשתו שוחחתי עם ראש המועצה של היישוב אכסאל. היתה להם מצוקת קרקע ולא היתה קרקע מסביב, פה "הירוקים" התנגדו, פה אלה התנגדו, והחלטתי לקחת קרקע מקיבוץ דוברת ולהעמיד קרקע לא ל-100, נדמה לי ל-1,000, 1,200, אולי ל-2,000 – אני לא יודע לכמה – דירות לתושבי אכסאל. חולפים כמה ימים, אני רואה את האיש, מביט עליו, איש מתון, שקט, מחונך בדרך כלל, עומד כאן, פניו אחוזי – אני לא רוצה להגיד שנאה, לא עומדת כרגע על לשוני מלה יותר עדינה, ועיניו יורות זיקים. מה קורה, לכל הרוחות? זאת בוודאי לא הגישה שלי. לעניין עצמו. זה זמן תלויה ועומדת תביעה של הסוכנות היהודית לקבלת פיצוי על השקעותיה ביישובים שבהם נעשה שינוי בייעוד הקרקע. התביעה נסמכת על הוראה בחוזה שבין מינהל מקרקעי ישראל, הסוכנות היהודית והאגודות השיתופיות, הידוע כ"חוזה המשולש". הסוכנות היהודית סבורה, כי מגיעים לה פיצויים בשיעור 4% מערכה של הקרקע שבה נעשה שינוי הייעוד. אגב, זה דבר בינם לבין האוצר שאני בכלל לא מעורב בו. תביעתה של הסוכנות היהודית יוצרת מכשלה כל אימת שצריך להגיע להסדר כספי סביב שינוי בייעוד הקרקע. סברתי, לפיכך, שיש מקום לחתור להסדר כולל, שיביא לסילוק תביעתה של הסוכנות ויחול על כל היישובים שבהם עומד בתוקפו "החוזה המשולש". תוכלו למצוא את זה, אשאיר את זה כאן בפרוטוקול. מחוז הצפון: 30 קיבוצים, 69 מושבים, 7 מושבים שיתופיים; סך הכול – 106. מחוז חיפה: 4 קיבוצים, 8 מושבים, 1 מושב שיתופי; סך הכול – 13. מחוז המרכז: 8 קיבוצים, 45 מושבים, 3 מושבים שיתופיים; סך הכול – 56. מחוז ירושלים: 7 קיבוצים, 67 מושבים, 5 מושבים שיתופיים; סך הכול – 79. מחוז הדרום: 27 קיבוצים, 45 מושבים; סך הכול – 72. בסך הכול יש 326 יישובים, קיבוצים, מושבים ומושבים שיתופיים שידיהם כבולות משכבר הימים, ואי-אפשר לעשות שום דבר כי תמיד יש שותף נוסף. מאחר שיש דבר כזה, הצעתי כי חלק מן התשלום שתקבל הסוכנות במסגרת הסדר כספי זה יהיה בשווה-כסף, דהיינו, בקרקע שתוקצה לה באזורי פריפריה. איפה אתן לה קרקע – במרכז הארץ? יש שם קרקע שלא מעבדים?
אני כבר מסיים. זה בגלל חשיבות הנושא והצורך להגביר פה את האחדות והשיתוף. איפה מוצאים קרקע? קבעתי בערבה ובנגב, שם יש קרקע. הדיונים בנושא זה מצויים בעיצומם, וטרם סוכם דבר כי האוצר מתנגד ואומר: לא חייבים לכם שום דבר. מכובדי חברי הכנסת, אין כל שחר לטענתו של חבר הכנסת אלסאנע כאילו מדובר בהעברה של מיליוני דונמים לסוכנות היהודית. לא מדובר על היקף כזה, מדובר על טווחים הרבה יותר מצומצמים.
אני לא יודע. בבדיקה ראשונית שנעשתה נמצא שמדובר בכ-100,000 דונם. לא פחות חשוב מזה, צריך לציין כי מטרתו של הסדר זה אינה נישול של מאן דהוא מאדמתו. באופן טבעי, כשתוקפים וכן הלאה – יש פה רוב לקואליציה כמו שבכל מקום יש רוב לקואליציה, אחרת לא היתה קואליציה – יש נטייה להוריד את זה מסדר-היום. אני לא רוצה ללכת בדרך הזאת, כי אני מניח שאם לא הייתם מרגישים הרגשה של כאב אולי לא הייתם מעלים את זה. לכן, אם יסכימו החברים אני בעד העברת הנושא לוועדה. תשב הוועדה ותדון בזה, למה לא, אני אשמח לבוא ולתת את הפרטים ולהסביר את הדברים. יבוא שר האוצר יסביר את ההיבט שלו. יבוא אברהם בורג, אולי נוכל להזמין אותו, והוא ירצה את השקפותיו על הנושא הזה. הרי ודאי שאין לכם התנגדות לשמוע את אברהם בורג. הרי הוא איש מן השמאל, הוא לא כמוני, אחד כזה יריב, חס וחלילה, או "אויב". זאת הצעתי.
אדוני היושב-ראש, כנסת נכבדה, אינני מתכוון לעסוק במשוואה שמעלה חבר הכנסת גולדמן: מצוקה שווה פשיעה/אלימות וכו'. הבדואים ראויים וזכאים לקידום רמת חייהם ואיכות חייהם ללא העלאת החשש של פרימת הקשר שלהם עם מדינת ישראל – ובוודאי לא להלך עלינו אימים בחדירת גורמים עוינים, ואני מצטט: לחללים שמותירה מדינת ישראל. אני חוזר ומדגיש, כי הבדואים ראויים וזכאים כאזרחי המדינה ליהנות מזכויות אזרח מלאות, כמו שעליהם לשאת בחובות מלאות. אכן, אין צורך לשוב ולהדגיש את שותפותם במערכות הביטחון כדי להצדיק את הצורך בשיפור תנאי חייהם. מי שמכיר את הבדואים ואת אורח חייהם יודע, שהנושא הדחוף ביותר לטיפול כיום, שאני רואה אותו, הוא מתן אפשרות לשבטי הבדואים לעבור ליישובי קבע ברמה המקובלת ביישובי הארץ. אמרתי פה כבר פעם, שלעתים כשאני בא ומדבר עם הזקנים הבדואים בנגב, אני רואה בעיניהם שהם היו אולי רוצים לחיות שם, בוואדי, וקשה להם להיפרד מזה. אבל הדור הצעיר הוא אחר והוא רוצה לחיות אחרת. את הדברים האלה אנחנו מבינים. כמובן, זה לא רק לעבור ליישובי קבע, אלא צריך גם לדאוג לתעסוקה ולדאוג לחינוך. מי שחי היום בתוך אחד מיישובי הבדואים ורוצה להקים חממה, הוא יכול להקים חממה. יש כאלה שכבר הקימו חממות. הצענו זאת גם לאחרים, ביחד עם משרד החקלאות. אנחנו מוכנים לטפל בסוגיה הזאת ולגוון את האפשרויות, כדי לעבור לחיות חיים שמתאימים לסוף המאה ה-20. אני רוצה להדגיש, שמשרדי, בשותפות מלאה עם משרד הפנים ועם ועדת השרים לענייני הבדואים, מתכנן כמה עיירות חדשות, ויחד עם משרד השיכון מפתח שכונות בעיירות הקיימות. בנוסף, המינהלה לקידום הבדואים עושה את המיטב והמירב על מנת לשפר את איכות החיים של המגזר הבדואי בישראל, ובכלל זה את תנאי הדיור, החינוך והבריאות. הצגתי לממשלה הערכה שלפיה מדובר בתהליך ממושך, כי צריך ליישב היום כ-58,000 בדואים, והמספר יהיה בוודאי יותר גדול עד שנשלים את העניין. זה דבר שדורש תקציב במשך עשר שנים, של כ-300 מיליון ש"ח בשנה. השנה זה קצת פחות, כי התהליך מתחיל, אבל בממוצע זה יהיה 300 מיליון ש"ח בשנה במשך עשר שנים. ואיש לא ערער על הדבר הזה. אני מאמין שיהודים וערבים יכולים לחיות יחד בארץ הזאת.
זה מחייב את הדברים הבאים: ראשית, שהחוק יישמר על-ידי כולם, יהודים כערבים; על-ידי כולם.
או, למדת את המשפט הזה שלי. אני שמח, טלב, שאימצת גם כמה דברים חיוביים.
דבר ראשון הוא, שהחוק יישמר על-ידי כולם, ללא יוצא מהכלל. תראו את השמשות של האוטובוסים. אתם רוצים לראות את השמשות של הרכבת?
אראה לכם גם את זה. רבותי, אני לא רוצה להזכיר דברים. אבל החוק יישמר על-ידי כולם, וצדק חייב להיעשות. תנו לי לתת לכם עוד עצה אחת קטנה, עצה חברית.
צדק כולל שוויון זכויות ושוויון חובות. אין רק שוויון זכויות; יש שוויון זכויות ושוויון חובות. כך זה בנוי, בצדק. למה לא? צריך להיות הכול, כל החובות וכל הזכויות. אני רוצה לתת לכם עוד עצה קטנה; ולא אומר "לכם", אלא בואו ניתן את העצה לכולנו, כדי שלא ליצור "אתם ואנחנו". דיבורים כאלה שמדברים על היפרדות – הם פשוט טעות. יהודים וערבים יצטרכו לחיות פה יחד. צריך להבין את העניין הזה. מבחינתי, נדמה לי שהדיון התקיים. אני חושב שיכולתם להביע את דבריכם. אני לא יודע כמה מיליונים צופים בדיון הזה, אבל בוודאי מדובר במספרים גדולים. אם יסתפקו בזה – אז יסתפקו בזה. אם רוצים להביא זאת לוועדה – נביא זאת לוועדה. אין לי התנגדות להביא זאת לוועדה. אבל בוועדה אין טלוויזיה. שם זה משהו אחר. במקרה כזה אני מציע להעביר את הנושא לוועדת הכלכלה.
ועדת הכספים, נכון. אני מקבל. ועדת הכספים. זאת אף-על-פי שמבחינתי הדיון היה. אבל אם אתם רוצים, אני ממליץ להעביר את הנושא לדיון בוועדת הכספים.
מה אתה קופץ? מישהו העיר על זה שערבים חיים – – –
יש בבאר-שבע מאות משפחות ערביות שחיות – – –
מי עושה מהומה מדברים כאלה? כשיהודים הולכים לחיות בשכונה בירושלים, שיש שם ערבים, אז מתחילה בעיה – – –
– – – ערבים חיים בבאר-שבע – – –
הלוואי שהיינו כאלה מתוחכמים – – –
אתה כל הזמן מכניס את עצמך לפינה.
כבוד היושב-ראש, כנסת נכבדה, בראשית דברי אני מבקש להדגיש, שכשר התשתיות הלאומיות וכמי שמשמש יושב-ראש מועצת מקרקעי ישראל אני מקדיש תשומת לב רבה גם לבעיות המגזר הערבי, או המגזר הלא-יהודי, ואינני חוסך כל מאמץ על מנת לפתור בעיות של יישובים ערביים ככל שהן נוגעות לעניינים שבתחום טיפולי. בזמנה נתתי עצה, במפגש עם ראשי היישובים הלא-יהודיים, ואמרתי: תבואו כמו כל יישוב, עיר או כפר אחר בארץ. אל תהפכו את זה לנושא פוליטי כללי. יש בעיה ביישוב – תבואו ותפתרו. הנה, אתה באת לפני זמן-מה, והסברת את מצוקת הדיור. זה לא שאין קרקעות. יש 7,000 דונם באכסאל, אבל זו קרקע פרטית וזה מסובך. אני בעצמי אמרתי והסכמתי, שניקח קרקע מקיבוץ דוברת כדי שיבנו שיכונים לצעירים. מה עוד אפשר לעשות? אבל, במקום להפוך את זה לבעיה פוליטית כללית, טפלו בזה. יש לכם בעיה – יבוא ראש יישוב והבעיה שלו תיפתר. נעסוק בה בדיוק כמו בכל יישוב אחר ובדיוק באותה צורה. בתוך זה נתתי זה כבר הנחיה כללית למנהלי המחוזות של מינהל מקרקעי ישראל לאתר קרקעות של המדינה בתחומי יישובים ערביים – ואני מוסיף: ובקרבתם – ולשווקן, על מנת לפתור את בעיות הדיור ביישובים אלה. לא רק זה, בזמנה היתה בעיה שבנו בנצרת-עילית, ונתתי הנחיה. אתה הזכרת את כפר-כנא, ואני רוצה לומר לך: בריינה הצענו מגרשים, והם עומדים ולא רוכשים אותם. הצענו מגרשים במשהד, ולא רוכשים ונשארו מגרשים.
המחירים הם כמו ליהודים. באמת תפסיק עם הדבר הזה. כל היום אתה חושב שמישהו שם בודק ואומר: זה ערבי, והוא ישלם יותר. זה הולך לפי אזורים. היהודים הם פחות מתוחכמים ממה שאתה מציג אותם.
וודאי לא בדברים כאלה. יש דברים שהם מתוחכמים בהם, ולא בדברים כאלה.
בהתאם לכך, בשנת 1997 אותר מלאי קרקעות המאפשר בנייה של 681 יחידות דיור. מתוך מספר זה שווקו במשך השנה, בפועל, רק מחצית – 364. לא באו לקנות. תוכנית העבודה לשנים 1999-1998 במחוזות ירושלים, חיפה והצפון מטפלת ב-25 יישובים, ועל-פיה ישווקו כ-3,300 יחידות דיור בבנייה רוויה וכ-350 בבנייה צמודת קרקע. הנה כי כן, המספרים מדברים בעד עצמם. אני מבקש להדגיש, כי על אף המאמצים שעושה המינהל, המשימה אינה מוטלת רק עליו, אלא גם על הרשויות המקומיות. בכלל זה צריך להבין, שאין מלאי בלתי מוגבל של קרקעות מדינה, וצריך להסתגל לרעיון של בנייה רוויה, בדיוק כפי שהדבר נהוג ביישובים היהודיים. אשר למחירי הקרקע, חבר הכנסת דראושה, אלה נקבעים על-ידי השוק ומשתקפים בהערכת השמאי. כנראה טוב לגור בכפרים ערביים. עובדה שהקרקע מאוד יקרה שם.
אני קצת מרגיש לא נוח להגיד, שגם כשיש, למשל, ודיברתי על משהד וריינה, והצענו גם בנצרת, אנשים רוצים לחיות בנצרת-עילית – תבוא עליהם הברכה – אולי כי אדם מרגיש קצת שהוא בחברה יותר חופשית והוא מרגיש שיותר קל לו והוא רוצה לחיות שם. אני חושב שיש לפחות 400 משפחות ערביות שחיות בבאר-שבע. מישהו פעם השמיע קול בנושא הזה? אתם רואים. כדי שלא נחזור ל"אתם" ו"אנחנו", אני אומר שיש כאלה כאן שהם רואים שיהודי עומד לגור בשכונה במזרח-ירושלים והם קופצים. מה אתם קופצים? שמעתם מישהו מדבר על 400 משפחות בבאר-שבע? יש שכונה שלמה, יפהפייה, בנצרת-עילית, ואתה מכיר אותה מצוין. היא הגיעה עד כדי כך שעכשיו אפילו נציגה רוצה להיות מיוצג – – – איך זה נקרא?
כן, במועצה של הרשויות הערביות. זה כבר צעד פוליטי כאן. ומישהו מפריע? אבל, צריך להתאמץ. יש כאן בעיות. לממשלה אין כל יד בדבר. ההנחות במחיר ניתנות רק ביישובים המצויים באזורי עדיפות לאומית. כפי שאמרתי, אני הנחיתי לאתר קרקעות. אשר לכל נושא התעסוקה, הממשלה לא בונה תעשיות. יצאו ראשי היישובים הערביים, יסתובבו בין המשקיעים, כמו שעושים ראשי יישובים יהודיים, ויסבירו את היתרונות הגדולים בהקמה אצלם, ויש יתרונות. תמצאו את המשקיעים, ולא יהיה לך מחסור בקרקע. אני אומר לך את זה בצורה הברורה ביותר.
לא, אני לא בטוח שאין. אני צריך לבדוק.
מה אתה רוצה? תאמין לי שבדברים האלה יש יישובים יהודיים לאין-סוף שכולם מלאי טענות. באיזה מקום הקו עובר. מה אפשר לעשות.
רבותי, יש לכם בעיה – שיפנה מישהו ויגיש ערעור. יש משרד ראש הממשלה. תעשו את זה.
רבותי, אני אומר לכם לגבי הרגשתי שלי, לי אין שום עניין לקפח. אני רוצה לסייע. אבל לא צריך בכל פעם שחסר ליישוב ערבי, להפוך את זה מייד לבעיה פוליטית. חסר ליישוב, יבוא ויקבל. זה קרה לא אחת. מה הבעיה? אתם מוזמנים לבוא. נדמה לי שמיצינו את הנושא, אבל אם מישהו רוצה שהוועדות תהיינה עסוקות – בסדר. ועדת הכספים נראית לי מקום טוב.
אין לי בעיה. ועדת הכלכלה או כל ועדה שאתם רוצים.
כבוד היושב-ראש, כנסת נכבדה, חוק כביש אגרה (כביש ארצי לישראל), התשנ"ה–1995, קובע, כי כביש חוצה-ישראל בקטע המרכזי שלו בין צומת-כנות לנחל-עירון, ייסלל בידי זכיין ויהיה כביש אגרה. במסגרת הליכי המכרז לבחירת הזכיין הסתבר, כי יש יתרונות בולטים בגביית האגרה באופן אלקטרוני על פני שימוש בטכנולוגיה קיימת המותקנת בעשרות כבישים ברחבי העולם. לשיטת הגבייה האלקטרונית יתרונות ברורים: מניעת תורים ליד נקודות הגבייה, חיסכון בקרקע ברחבות הגישה לנקודות אלה, אפשרות נסיעה במהירות אחידה ללא האטה, ולא פחות חשוב מזה – הוזלה ניכרת בעלות הגבייה, יחסית לשיטת הגבייה הרגילה. כפועל יוצא מן ההוזלה יתאפשר שיעור אגרה שווה לכל נפש, מה שיעודד את השימוש בכביש ואת מימונו מתקציב המדינה. הנוהג בכביש יוכל להצטייד בכרטיס חיוב אלקטרוני שבאמצעותו יחויב בתשלום. מי שיבחר שלא להצטייד בכרטיס, לוחית הרישוי שלו תצולם באופן אוטומטי והוא יחויב בתשלום בהתאם, על-ידי חשבון שיישלח לביתו, תוך פירוט מועד הנסיעה ומקומה. מי שחולק על חיובו בתשלום יהיה רשאי לערער על החיוב לפני ועדת ערר, בראשותו של משפטן הכשיר להיות שופט שלום. הנהגה של שיטת גביית אלקטרונית מחייבת גם אמצעי אכיפה יעילים שיבטיחו את גביית האגרה. בחוק כביש אגרה נקבעו אומנם אמצעים לאכיפת הגבייה, אך אין בהם די. כיוון שכך, מוצע כי מי שלא ישלם חוב בגין שלוש נסיעות בכביש האגרה – רשות הרישוי לא תחדש את רשיון הרכב שלו עד לתשלום החוב. יצוין כי הסדר ברוח זו קיים בארצות-הברית ובקנדה. חברי הכנסת, הצעת חוק כביש אגרה, שהממשלה מעמידה היום לקריאה ראשונה, כולל, אם כן, את ההסדרים המעגנים את האפשרות לגבות גבייה אלקטרונית ואת הסדרי האכיפה המתחייבים מכך. אבקש אישור הכנסת להצעה.
אני מציע שאחרי דברי חבר הכנסת זנדברג ניגש להצבעה.
אדוני היושב-ראש, כנסת נכבדה, שמעתי את דברי הדוברים. אני חושב שהדברים שנאמרו הם בהחלט חשובים להבהרת כמה מן הנושאים שעדיין אינם ברורים בהצעת ועדת-רונן, כפי שאישרה אותה הממשלה. נדמה לי שיהיה מיותר לעמוד כאן שוב ולהסביר את חשיבותה המכרעת של ההתיישבות בארץ-ישראל לכל מה שהקמנו כאן. אינני מעלה היום בדעתי אפשרות שהיינו יכולים להגיע להקמת מדינה עצמאית בארץ-ישראל, אני לא מעלה בדעתי לרגע אפשרות שהיינו מצליחים להקים כוח מגן עברי, שהביא להקמתה של מדינת ישראל – אלמלא ההתיישבות לדורותיה. אני יודע שבדרך כלל, כשמביאים רפורמה מסוימת, אולי לא כולם מבינים בדיוק כל סעיף וסעיף. לכן אני מייחס חשיבות רבה הן לקיום דיאלוג עם ההתיישבות והן למציאת דרך לפתרון בעייתם של שוכני שכונות מצוקה וערי פיתוח. רציתי לומר לחברי הכנסת המייצגים את המפלגות הערביות: החוק הזה לא פוגע, ולפי דעתי, במסגרת החוק הזה תינתן אפשרות גם לטפל בתיקון עיוותים שקיימים ביחס למגזר הלא-יהודי. אני חוזר ואומר: לפי דעתי, הממשלה, בקבלה את העקרונות של דוח ועדת-רונן, הביאה אולי לאחת הרפורמות החשובות ביותר במדינת ישראל. אני מודה למעירים, ואם יש הערות נוספות כלשהן – הרי מדובר בתהליך ארוך – אני מבקש שפשוט תעבירו אותן אלי. יכול להיות שיש עוד הערות לחברי כנסת נוספים.
אתה יודע מה? אני מוכן לקבל שכל אחד ידאג לשלו וכל אחד יעביר אלי את שלו. מה זה חשוב? הרי אני לא מבקש שמישהו יטפל בנושאים של אחרים. תודה.
– – – הבטחת זכויות החקלאים.
לא, לא ראיתי שמפלגת העבודה בארבע שנים עשתה ולו את הדבר הקטן ביותר.
עכשיו תהיה לי בעיה. אתה קורא את הדברים שלי שם, והיום לא יהיה לי מה לומר.
האם קיבלת את הנאום שלי מהיום?
אלה אותם דברים שאני עומד לומר היום.
סליחה שאני מפריע. היסטורית, בגלל העובדה שהיישובים קיימים – – – שם אין בעיה. ברוב המקרים הבעלות היא בעלות פרטית על קרקע פרטית.
יש לך טעות. אני רוצה לומר לך, שכשר התעשייה והמסחר, כאשר פנתה רשות ערבית וביקשה להקים אזור תעשייה – היא קיבלה את כל הסיוע. דבר נוסף – מאחר שמדובר בקרקעות – – –
תעביר אלי את השמות, בבקשה, או תזמין אותי – – –
מי שפנה – – – לא כולם פנו. מי שפנה – – –
אתה מתכוון לכביש חוצה-ישראל? לא ייגעו בזה, לא ישנו את זה. מה שנקבע נקבע.
אני מתכוון להשיב ביום אחר.
אני לא הייתי מוותר בנושא הזה לאף אחד שיענה בשמי.
אנחנו מדברים על דבר שעוד לא קיים. הקרקע קיימת. אני רוצה להגיד רק דבר אחד: מאחר שנקבעה לי פגישה עם ראש הממשלה בעוד כמה דקות, לצערי, אף שלא הייתי רוצה להחמיץ אף אחד מהדוברים – – –
אדוני היושב-ראש, אני מתכוון להנחות את הוועדה. אני חושב שהוועדה לא היתה ערה ולא קיבלה הנחיה לטפל בנושא. בכוונתי להנחותה להקדיש לסוגיה זו פרק מיוחד בדוח.
אף שדיברנו כל כך הרבה פעמים – כוונתך עכשיו לבתי-מגורים?
אני רוצה לשאול. למרות הקשר השוטף, הכוונה היא שאזור המגורים – – –
אני, אריאל, בן שמואל ודבורה, זיכרונם לברכה, שרון, מתחייב כחבר הממשלה לשמור אמונים למדינת ישראל ולחוקיה, למלא באמונה את תפקידי כחבר הממשלה ולקיים את החלטות הכנסת. (חותם על ההצהרה)
אדוני היושב-ראש, כנסת נכבדה, חוק משק החשמל, התשנ"ו–1996, אמור להנהיג שינויים משמעותיים במשק החשמל בישראל, אשר העיקרי שבהם הוא מעבר מהסדר שלפיו חברת החשמל פעלה על-פי זיכיון המעניק לה זכויות בלעדיות לעשרות שנים, להסדר חדש שבו יפעלו כמה יצרני חשמל, והפעם על-פי רשיון שיוענק להם מכוח החוק. כדי להיערך למצב החדש נקבע בסעיף 60 לחוק, כי בתקופת מעבר של שנה מיום תחילתו של החוק, דהיינו מיום 4 במרס 1996, יוכלו חברת החשמל לישראל בעירבון מוגבל, חברת החשמל למחוז ירושלים בעירבון מוגבל וכן מי שביצע פעולות ערב תחילתו של החוק, לפעול במשך שנה במתכונת שהיתה נהוגה עד לחקיקת החוק. נקבע, כי במהלך תקופת המעבר יותקנו תקנות שבהן ייקבעו העקרונות למתן רשיונות ליצרני חשמל, וכן ינוסחו הרשיונות עצמם. דא עקא, אף שוועדה בין-משרדית ישבה על המדוכה, הסתבר כי הזמן שהוקצה למטרה זו אינו מספיק, שכן עבודת הניסוח הינה מורכבת ביותר. מוצע לפיכך להאריך את תקופת המעבר עד ליום ג' באלול התשנ"ז, 4 בספטמבר 1997, דהיינו בעוד חצי שנה, על מנת לאפשר את השלמת המלאכה. בהזדמנות זו מוצע לתקן את לשונו של סעיף 60(ב) לחוק, באופן שיבהיר טוב יותר כי גם חברת החשמל למחוז ירושלים בע"מ תמשיך לפעול בתקופת המעבר בדיוק במתכונת שהיתה מקובלת ערב תחילתו של החוק. אני מבין, אדוני היושב-ראש, שנקבע שאין דיון היום – – –
יש שני נושאים, לפי דעתי. ההצעה שהבאתי כרגע היא הצעה טכנית. מה שאנחנו מבקשים, בגלל קשיים בניסוח – הוא ארכה של שישה חודשים. לפי דעתי, על זה אפשר להצביע.
אדוני היושב-ראש, כנסת נכבדה, בדיקת עניין חוק החשמל הוא נושא עקרוני, מהותי, ועליו לא דנים היום. ביקשתי להצביע היום על נושא טכני בלבד, ובתוכו מעמדה של חברת החשמל המזרח-ירושלמית, שלצערי לקוחותיה סובלים מאספקה בלתי תקינה של חשמל, וגם אותם דברים שחבר הכנסת שחל, אז השר שחל, תבע ואף נתבע, שהשכונות היהודיות יסופקו על-ידי חברת החשמל הישראלית במישרין – לא הכול בוצע עד היום. אבל, זה נושא טכני. בסך הכול, ביקשנו דחייה של שישה חודשים בגלל מורכבות החוק, ואני מקווה שאקבל את התמיכה של חברי הכנסת לכך. אבל מאחר שעלו נושאים אחרים, וחברי הכנסת, באופן טבעי, השתמשו בהזדמנות שהם יכולים לדבר, זה אך טבעי, גם אני, ברשותך, אדוני היושב-ראש, רוצה לומר כמה מלים. חברת החשמל היא חברה מצוינת, ויש לה ציבור עובדים מסור וחרוץ. אני מכיר היטב את עובדי חברת החשמל, ובל ייפגעו אנשי האופוזיציה – אצלי הם אינם זקוקים כלל להגנת האופוזיציה. אני מכיר את הציבור הזה היטב, מעריך אותו מאוד ויודע מה הוא עשה ומה הוא מסוגל לעשות. לדעתי, על החברה לבצע עכשיו את חוק החשמל, שהתקבל בשלהי כהונתה של הממשלה הקודמת, תוך מאמץ להוזלת מחיר החשמל, שיפור נוסף באיכות החשמל ואספקתו הסדירה. עם כל רמתה הגבוהה של חברת החשמל, כמו בכל מקום, אדוני היושב-ראש, תמיד יש מה לשפר. חברת החשמל חייבת להמשיך בגיוס הון, שהיא כבר התחילה בו, בהיקף אדיר שלא היה דוגמתו ובתנאים ללא תקדים. ברור לי ששינויים מזדמנים מהסוג הזה בהחלט מערערים את אמינות החברה בעיני משקיעים פוטנציאליים. לכן, פניתי היום לראש הממשלה בבקשה לעכב את השינוי בחוק החשמל, כדי לבחון כמה נושאים מחדש. אני רוצה לציין, שראש הממשלה נענה לכך מייד, בהבינו את מורכבות העניין וחשיבות העניין. ברשותך, אדוני היושב-ראש, אני רוצה לומר משפט על כמה מן ההתבטאויות שהושמעו כאן. אני דוחה בתוקף את האמירות, כאילו יש התנכלות מצד הממשלה לוועד עובדי חברת החשמל בגלל ההשתייכות הפוליטית של חבריו.
אמרתי שאני דוחה זאת בתוקף. עם זאת, כדאי לזכור – ועמיתי השר לשעבר שחל, ואני מקווה אולי גם פעם בעתיד – ודאי אם תצטרף למפלגה הנכונה – מאחר שאתה מכיר היטב את העניין – – –
כן, הסוגיה הזאת כבר הועלתה על-ידיך לא אחת. אני כבר עניתי לך אז, שלא אני עזבתי, אלא המפלגה הזאת עזבה. אפילו אמרתי לך שאתה רוצה להגיד לי שאתה דומה להורי. לא. אתם זזתם לאיזה מקום. אבל זה לא שייך כרגע לנושא החשמל. בכל זאת, כפי שאמרתי, אני דוחה בתוקף את האמירות כאילו יש התנכלות מצד הממשלה הזאת לוועד עובדי חברת החשמל בגלל ההשתייכות הפוליטית של חבריו. עם זאת, כדאי לזכור – ואתה ודאי זוכר זאת היטב – שבמשך שנים רבות, ולצערי, גם עד עצם היום הזה, יש בחברת החשמל העדפה ברורה של חברי מפלגה מסוימת וקיפוח בוטה של אנשי מפלגות אחרות בתפקידים, בעבודות ובקידום. אני אומר כאן, עם כל הערכתי הרבה לאנשי חברת החשמל – ואני זוכר אותם עוד משחר ילדותי, כשהייתי רואה אותם תלויים בין שמים לארץ, שם במרומי העמודים – ובאמת יש לי הערכה, שהדבר הזה יהיה חייב להשתנות. אותו קיפוח יהיה חייב להשתנות. אני אומר כאן שהוא גם ישתנה. עלו כאן נושאים נוספים בעניין העסקת עובדים לא יהודים. ראשית, אני מצטער שבמשך השנים, לאט לאט – ואני לא יודע איך עשית זאת, חבר הכנסת שחל – לא נשארו עובדים ערבים, פרט לאחד שעומד לצאת לפנסיה. אני בהחלט אבדוק את העניין. בעיני אזרחי ישראל זכאים לעבודה, ואין מקום לאפליה. אבל עם זאת, אני רוצה לציין שבחברת החשמל עובדים דרוזים לא מעטים, ורק עכשיו, בימים האחרונים – – –
חבר הכנסת שחל, מעולם לא אמרתי שכל מה שעשית היה רע. היו גם דברים טובים שעשית. אני ודאי סבור כך, ואני מקווה שגם חברי מפלגתך סבורים כך. רק עכשיו, בימים האחרונים, מינתה חברת החשמל – וזה היה אומנם בהמלצתי – סגן-אלוף במילואים, מג"ד בצנחנים, דרוזי, לתפקיד בכיר בחברת החשמל, כמו שמונה סגן-אלוף במילואים, מג"ד תותחנים דרוזי, לתפקיד בכיר במינהל מקרקעי ישראל, ואלוף-משנה דרוזי מונה לתפקיד בכיר במינהל הגז, ועוד סגן-אלוף במילואים דרוזי מונה כחבר דירקטוריון בתי-הזיקוק. מבחינתי, הכול פתוח, ואשמח לבחון את כל הנושא הזה מחדש. אדרבה, אם יש לכם מועמדים מתאימים, אני מבקש להעביר אותם אלי. ועוד לגבי נושא שעלה, בעניין חיבור בתים ערביים שנבנו ללא רשיון. בעקבות החלטה שכבר היתה, נדמה לי של הממשלה הקודמת, אני כבר חתמתי על מאות אישורים כאלה. זה הולך בתהליך מהיר. בכוונתי להמשיך לטפל בסוגיה הזאת עד שהיא תיפתר. אדוני היושב-ראש, אני חוזר שוב על בקשתי, וזה העניין הטכני שביקשתי, קרי: לתת לנו את ששת החודשים, כדי שנבחן ונביא באמת הצעת חוק שלמה ומתוקנת. תודה.
(לא נקראה, נמסרה לפרוטוקול) 3-1. מע"צ מפנה שלג רק מכבישים המצויים בתחום אחריותה. ברמת-הגולן יש כבישים המצויים באחריות צה"ל, ולפיכך מע"צ אינו מטפל בהם. כמו כן, תחום אתר החרמון הינו מתחם עסקי, וגם הוא אינו מצוי בתחום אחריות מע"צ.
(לא נקראה, נמסרה לפרוטוקול) 4-1. חברת "מרמנת" מטפלת, מטעם מינהל מקרקעי ישראל, ברישום פרצלציות וזכויות חוכרים במחוזות תל-אביב והמרכז, במיוחד באתרים שבהם לא פועלות חברות משכנות. החברה מיישמת את הוראות חוזה החכירה שבין המינהל לחוכרים, ולפיהן תירשם החכירה בלשכת רישום המקרקעין. לאנשי "מרמנת" אסור להציג עצמם כאנשי מינהל מקרקעי ישראל, ולמיטב ידיעתי הם אינם עושים כך. החברה מציעה את שירותיה בהתאם לחוזה עמה, ואולם מי שאינו רוצה בשירות זה רשאי לבצע את רישום הזכויות בעצמו או באמצעות עורך-דין. למיטב ידיעתי פעולה כזו, כשהיא נעשית באמצעות עורך-דין, יקרה מ-211 ש"ח הנדרשים על-ידי החברה. אגב, המחיר נקבע במכרז.
אדוני היושב-ראש, אני מוכרח להתנצל, קיבלתי ערמה – – –
אני אודה לך מאוד. אני מתנצל.
כבוד היושב-ראש, כנסת נכבדה, עמדתי בעניין בקעת-הירדן ידועה. בקעת-הירדן היא חלק חיוני מאזור הביטחון המזרחי של ישראל, המשתרע מנהר הירדן מערבה, ברצועה שרוחבה כ-20 ק"מ. תושביו חלוצים אמיתיים וחקלאים מצוינים. אני מכיר את האזור הזה היטב, מכיר את תושביו היטב, ואני מלא הערכה למה שהם עושים. אכן, האזור קשה. נוסף על כך, כתוצאה מהסכם אוסלו וכתוצאה מאי-התייחסות בכלל לנושא של חקלאי ישראל בהסכם, המצב הולך ונעשה רע מיום ליום. אשר לנושא הבסיסי שעלה כאן בהצעה – משרד התשתיות הלאומיות וחברת "מקורות" מודעים היטב למצבם הקשה של חקלאי בקעת-הירדן, ועל כן הם נוהגים עם יישובי הבקעה לפנים משורת הדין, במקרים רבים. יש להדגיש, כי בשום שלב לא נותקו מי השתייה ליישובים, וכי אין הגבלת מים בשום יישוב בבקעה, לרבות מים לחקלאות. זאת בעקבות סיכום עם ראש המועצה, מר דוד לוי, שלפיו יוסדר החוב עם "מקורות". סוכם, כי לנוכח מצוקותיהם המיוחדות של יישובי הבקעה, ומתוך רצון למצוא פתרונות מקיפים, לא יינקטו כל עיצומים מצד "מקורות" ותינתן ליישובים השהות להיערך לפירעון חובותיהם. יצוין כי ראשי היישובים בבקעה הודו למשרד התשתיות ול"מקורות" על הסיוע וההתחשבות. אדוני היושב-ראש, חברי הכנסת, אני רוצה להגיד לאנשי הבקעה, אם אתם נתקלים בתופעה כזאת, אנא התקשרו מייד אלי, ללא שום צינורות ביניים, והדבר יטופל מייד. נכון, אדוני היושב-ראש, שכתוצאה מהסכם אוסלו נקלענו למצוקות שלא האמנו שניקלע אליהן. הסכם אוסלו אוסר הנחת צינור. אני לא מדבר כרגע על אזורים מערביים צפופי אוכלוסין. לפי הסכם אוסלו, אין להעביר צינור לבסיס של צה"ל, לא כל שכן ליישובים בבקעת-הירדן. הדברים תמוהים ביותר. הסכם שעשתה ממשלה שבמשך שנים התגדרה בכך שגבולה הביטחוני של ישראל במזרח הוא נהר הירדן, וכל אחד מבין, ולא צריכים להיות לצורך זה אנשי צבא בעלי ידענות מופלגת, שהמינימום הדרוש – – –
אני מדבר על הממשלה הקודמת. הממשלה שלנו רואה זאת אחרת, אנחנו החזרנו את המצב לקדמותו, ואכן הממשלה הזאת רואה הכרח באזור ביטחון שמצוי הן בבקעה והן במדרגה שמעליה, ובעוד מדרגה מעל ציר-אלון. אין טעם לפרט כאן מדוע, כי לא זו השאלה שבה עוסקים. מאוד מאוד מפתיע אותי, מדוע הממשלה הקודמת היתה מוכנה ללכת להסכם שמדבר על הגעת הישות הפלסטינית לנהר הירדן ומונע אפשרות להניח צינור. היתה לי מחשבה, אדוני היושב-ראש, רעיון שהגיתי עוד כשהייתי שר החקלאות, לפני שנים רבות, להעביר צינור מהכינרת דרך בית-שאן לבקעת-הירדן. בל יגידו שנופלים מים. מתברר שאין אפשרות, לפי ההסכם לא ניתן, צריך ללכת עכשיו לרשות הפלסטינית ולבקש את אישורה. זאת אומרת, יש לנו כאן בעיות מאוד מאוד קשות. אני שמח מאוד על כך שהממשלה שלנו היא ממשלה שמבינה היטב את המשמעות של אזור המזרחי, כמו את משמעות אזור הביטחון המערבי.
כדאי להעביר את הנושא לוועדה, כדי שידונו בו.
אני הייתי שמח גם לדון בכנסת על חשיבותה של בקעת-הירדן.
אם כך, אני בעד ועדת הכספים. גם משם הדברים יצאו. אני מניח שהחברים שטענו כאן, ממפלגת העבודה ואחרים – – –
2-1. התשובה שלילית. אינני מתכוון לבטל את פרויקט כביש חוצה-ישראל, פרויקט בעל חשיבות עליונה, לנוכח הצפיפות בכבישי הארץ והצרכים של ישראל.
3-1. למרבה הצער, בגלל צו מניעה שהוצא לבקשת בית-האבות "ורה סלומונס" התעכבה השלמת המחלף במשך זמן רב. עתה, לאחר שהסתיימו ההליכים המשפטיים, יש לקוות שהעבודות תושלמנה בתוך כשנה.
אני מבטיח לבדוק את הדבר הזה מייד, ואם יתברר שהדבר איננו בניגוד לחוק, אם אין שם עבירה כלשהי, בהחלט אשמח שהדבר יתאפשר.
3-1. ערכי הקרקע נקבעים על-ידי השמאי הממשלתי, והם מבטאים את מחירם בשוק. אין למינהל מקרקעי ישראל יד בקביעת ערך הקרקע. אבקש לציין, כי פקיעין מצויה באזור עדיפות א', ועל כן הקצאת הקרקע נעשית כנגד תשלום של 31% מערכה המלא. כמו כן אבקש לציין, כי ערך הקרקע נגזר גם מאחוזי הבנייה המאושרים לפי התב"ע – תוכנית בניין ערים – בהתאם לכך, מחירי הקרקע לגבי בנייה רווייה נמוך יותר מזה של בנייה צמודת קרקע. מינהל מקרקעי ישראל הציע לרשות המקומית להגדיל את אחוזי הבנייה בפקיעין ועל-ידי כך לאפשר סיווג של ערכי הקרקע לפי בנייה רוויה ולא צמודת קרקע. משמעות הדבר – הורדה ניכרת במחירי הקרקע.
תגובתי לחבר הכנסת. יש לנו כאן בעיה אמיתית. לא מייצרים אדמה נוספת, זה מה שיש, ונראה שהקרקעות בכפרים שציינת, והם מוכרים לי, בגלל מצבם של הכפרים, מרכזיותם – מחירן עולה. המינהל איננו קובע כאן את המחיר. יש כאן מחיר שמאי, אבל אם יש בעיה מיוחדת, אשמח אם תיצור אתי קשר. אני מוכן לבדוק אם יש שם איזה מקרה מיוחד שנראה כאילו חריג.
2-1. מע"צ נותנת דעתה על כך שיש עדיפות לביצוע עבודות בשעות הלילה או בשעות שאינן שעות העומס, ואולם הדבר אינו תמיד אפשרי.
חברת הכנסת איציק, אני מצמצם תמיד, כי הרי לחברי הכנסת חשוב להופיע. אני מצמצם, אז יש לכם אפשרות לשאול פעם או פעמיים.
כל כך הצמדת את שפתותייך למיקרופון, שלא שמעתי את דברייך במדויק.
כמי שחוזר בלילות ונוסע בשעה מאוחרת מאוד דרומה – היית צריכה לשמוע מה אומרים הנהגים המשתרכים שם לעתים שעה ארוכה בגלל תיקוני לילה. נעשה, בדרך כלל, מאמץ לבצע את העבודות בלילה. יש מקומות שבהם אפשר יותר ויש מקומות שאפשר בהם פחות. אשמח להסב את תשומת לבו של מנהל מע"צ להרחבת עבודת הלילה.
3-1. שווי הקרקע נקבע במכרז. במקומות שבהם נעשית הקצאת הקרקע ללא מכרז, השווי נקבע לפי השתייכות היישוב לאזור פיתוח א' או ב'. שיטת השיווק איננה מאפשרת כלל אפליה על בסיס כלשהו, ובפועל אין אפליה כזו.
הייתי מאוד מבקש ממך, אם אתה מוכן, להעביר אלי עוד היום את רשימת המקומות שיש בהם, על-פי התרשמותך, קיפוח של אזרח ערבי בהשוואה לאזרח יהודי, בנושא מחירים או קביעת שווי מגרשים לתעשייה. אני מבקש מאוד שתעביר אלי את הרשימה, כי אם אמצא שהדבר נכון, א. אנקוט את כל הצעדים הדרושים, כדי שמקרה כזה לא יישנה; ב. נפעל שזה יהיה הוגן. לפי מיטב ידיעתי, זה לא קיים. אני מבקש מאוד, אני נמצא כאן במשך כל שעות היום, תעביר אלי את שמות המקומות ואזורי התעשייה.
3-1. קרן-הקיימת לישראל היא תאגיד נפרד מן המדינה, ואין למדינה סמכות להכתיב את מטרות התאגדותה. העברת זכויות בקרקע בבעלות קרן-הקיימת לישראל כפופה לתזכיר ולתקנות של תאגיד זה, זאת אומרת הקרן הקיימת.
קרן-הקיימת לישראל היא תאגיד שנרשם בלונדון לפני כ-100 שנים, ואין לאיש יכולת להתערב בסוגיה זו. עם זאת, אינני רואה מקום לטענה: ראיתי שבנצרת-עילית, בשכונה יפהפייה, גרה אוכלוסייה ערבית. אני רואה היום את המחירים שאוכלוסייה ערבית מוכנה לשלם בעבור בתים בנצרת-עילית. יש מאות משפחות שחיות בבאר-שבע, ואיש אינו מעיר על כך. בבאר-שבע כבר דנים בפתיחת גנים בשפה הערבית.
וזאת אף שביוזמתי הועמדו שטחים, וביקשתי שיהיו גדולים ככל שניתן, ל"בנה ביתך" בנצרת העיר, ועכשיו ביקשתי להוסיף עוד במערב העיר ובכפרים שמסביב, כדי שגם שם תהיה אפשרות. לא בכל מקום אנשים פונים ומבקשים לרכוש, אף שיש קרקעות. ערבים חיים בנצרת-עילית. אם אינני טועה, תושביה הערבים של נצרת-עילית – יכול להיות שאני טועה – החליטו להעמיד מועמד מטעמם למועצת העיר.
אז מה לכם כי תלינו? המצב הוא בעצם הפוך: כאשר יהודי רוצה לרכוש בית ביישוב ערבי בארץ-ישראל, קמה זעקה נוראה. מאות משפחות ערביות חיות להן לבטח בבאר-שבע, מאות משפחות ערביות חיות לבטח בנצרת-עילית – אתה שומע פעם מלת ביקורת? מישהו תוקף? מישהו מפגין?
במה שנוגע לקרן הקיימת, נתתי תשובה. בכלל, יש כאן מצב של חוסר איזון הפוך בכל העניין.
אין לכם מה להלין, רק להיפך – להודות על החיים הטובים במדינת ישראל.
אין לכם מה להלין, להיפך, רק להודות על החיים הטובים במדינת ישראל.
1. בעקבות התאונה נפגש מהנדס מחוז חיפה עם ראש מועצת ביר-אל-מכסור, וסוכם כי בשלב המיידי יותקנו בצומת רמזור, שילוט ומעברי חצייה. תיבדק גם האפשרות להתקין מעבר תחתי לבעלי חיים. כמו כן הזמינה מע"צ תכנון של הפיכת הכביש לדו-מסלולי וביצוע של כל הסידורים הבטיחותיים המתבקשים מכך. 3-2. מע"צ מטפלת בכל הכניסות ליישובים הערביים לפי הצורך ובהתאם לתוכנית רב-שנתית. כפי שידוע, אנחנו לא מטפלים בצמתים בתוך היישובים, אבל בכניסה ליישובים זה נעשה וייעשה בכל מקום.
אני מבטיח שאבדוק זאת. כפי שאתה יודע, כולנו מצויים במצוקה כספית גדולה מאוד, אבל העניין ייבדק, וודאי שיישובך לא יופלה מיישוב אחר בארץ-ישראל.
(לא נקראה, נמסרה לפרוטוקול) 3-1. ניתן להתחיל בבנייה עוד השנה, לאחר שנמצא כי ניתן להשקיע השנה כ-5 מיליוני ש"ח, מתוך 17 מיליון ש"ח שהם עלות כל התחנה. יש להניח כי הקמת תחנה תעודד את תושבי דרום העיר חיפה להשתמש ברכבת. הבנייה תחל עוד השנה, והיא תושלם בכפוף לאילוצי תקציב.
(לא נקראה, נמסרה לפרוטוקול) העיכוב בבניית התחנה בכניסה הדרומית לחיפה נגרם בשל חוסר תקציב. עוד השנה יתחילו עבודות לבניית התחנה בתקציב של 5 מיליוני ש"ח מתוך 17 המיליון הדרושים לפרויקט.
(לא נקראה, נמסרה לפרוטוקול) 1. רוב העבודות של מע"ץ במגזר הדרוזי נעשות באמצעות הרשויות המקומיות. רק מיעוטן נעשות במכרז המטופל על-ידי ועדת המכרזים, המורכבת מהמנכ"ל ומעובדים נוספים בכירים של המשרד. 2. מחויבות מע"ץ לבניית חוצה-מע'אר מסתכמת ב-5 מיליוני ש"ח. הנתונים המוצגים בשאילתא אינם מוכרים לי. 3. מע"צ מתעתדת להשקיע במגזר הדרוזי 100 מיליון ש"ח בחמש השנים הקרובות, וזאת בכפוף לאילוצי תקציב ולזמינות פרויקטים.
(לא נקראה, נמסרה לפרוטוקול) 2-1. אינני מופקד על גביית היטל השבחה, אולם אני מבין שהקיבוצים והמושבים מסתמכים בעניין זה על סעיף 21 לתוספת השלישית לחוק התכנון והבנייה.
(לא נקראה, נמסרה לפרוטוקול) קטע א' באורך של כ-4 ק"מ, מצומת נילי עד עופרים, נמצא בשלבי תכנון מפורט, וקיים לגביו צו הפקעה בתוקף. הקטע אינו מאושר לביצוע בשנת התקציב 1997. קטע ב', מעופרים עד בית-אריה, הורחב על-ידי מע"צ במסגרת סלילת כביש עוקף-עבוד. קטע ג', מבית-אריה לפדואל, ובהמשך עד החיבור עם כביש מס' 5, חוצה-שומרון החדש, נמצא בתכנון באחריות משרד הביטחון ואין לגביו צו הפקעה בתוקף.
(לא נקראה, נמסרה לפרוטוקול) (קורא את התשובה על שאילתא מס' 1328, ראה לעיל.)
1. הוועדה להמרת תשלומי פיצויים בקרקע חלופית לבעלי זכויות שקרקעותיהם הופקעו על-פי חוק כביש חוצה-ישראל סיימה את עבודתה בסוף השבוע שעבר. הוועדה הגישה את המלצותיה, ואני לומד אותן בימים אלה. 2. לאחר סיום העיון יתפרסמו עיקרי ההמלצות. כפי שאתה יודע, חבר הכנסת שמחון, אף שלא היינו חייבים לעשות זאת – זאת אומרת, החוק מאפשר, אבל לא היינו חייבים – הנחייתי היתה לעשות כל מאמץ לאתר קרקע חלופית ולפצות בקרקע או להמיר קרקע, שניתנה בעבר או שהוחזקה בעבר על-ידי היישוב כקרקע זמנית, ולהפוך אותה לקרקע של קבע. כבר דפדפתי בהמלצות, ראיתי את הקריטריונים השונים. יידרשו בוודאי ימים ספורים, והייתי אומר שזה יהיה מסלול שבו נטפל.
תצא מתוך הנחה שיש לי עניין לסייע ליישובים שם, וזו תהיה גישתי. זאת אומרת, אני אעשה כל מאמץ כדי לסייע, מה גם שאני יודע מה מצבם של היישובים לאורך מה שהיה פעם "הקו הירוק", והכביש עובר בקרבתם, יישובים הנתונים למשיסה מדי לילה ויום, מבחינת כלי רכבם, ציודם החקלאי, הבהמות ומשקיהם. אני יודע מה מצבם, ולכן אני אומר שהגישה שלי תהיה, ככל שרק ניתן, גישה מקלה.
מאז חקיקתו של חוק ההסדרים במגזר החקלאי המשפחתי, התשנ"ב–1992, פחת עד מאוד מספר הבקשות לפטור מדמי הסכמה עקב מצוקה חקלאית, וכיום לא מונחת על שולחן המינהל כל בקשה כזאת. לכן אין כיום צורך בהחלטת מועצה, ואם תוגשנה בקשות ספורות, יש להניח כי הן תמצאנה את פתרונן באמצעות ועדת הערר.
אני רואה שהוא לקח ברצינות את העניין.
אני רואה תמיד את הופעתי כאן כעזרה לחברי הכנסת – לא רק לשאלה, אלא גם להופעה. אני מכבד זאת מאוד.
רגע, לפי מה שקיבלתי היום, כרגע לא מונחת שם שום בקשה.
אם יש לך הצעה מיוחדת, אם אתה רואה מקרה שמונח שם והוא לא מטופל, הוא אבד בין כל אלפי הדפים שם – תסב את תשומת לבי לכך מייד.
האמן לי, הם לא חיים שם חיים כל כך קלים, לא שאני לא מבקר את הדברים שהם עושים, אך אם אתה גילית משהו שטרם גיליתי, אנא תעביר זאת אלי.
(לא נקראה, נמסרה לפרוטוקול) 2-1. מינהל מקרקעי ישראל העמיד לרשות המועצה האזורית חבל מודיעין שטח של 115 דונם לצורך סילוק פסולת מוצקה. המינהל גובה מהרשות המקומית דמי חכירה שנתיים בגובה של 5% מערך הקרקע, הואיל והרשות עצמה רואה באתר מיזם כלכלי, והיא מפעילה את האתר באמצעות זכיין. ההסדר היה שונה אילו היה מדובר באתר לסילוק פסולת שאינו מופעל על בסיס כלכלי.
(לא נקראה, נמסרה לפרוטוקול) (ראה תשובתי על שאילתא מס' 1328, לעיל.)
(לא נקראה, נמסרה לפרוטוקול) 3-1. אזור התעשייה ברמת-חובב התפתח בשנים האחרונות באופן מואץ, ואולם פיתוח זה לא תואם מבעוד מועד עם נציבות המים על מנת לאפשר אספקת מים כנדרש. לאחרונה אושר ל"מקורות" לבצע את הנחת קו המים ברמת-חובב, קו שאורכו 11 ק"מ וקוטרו 16 אינץ'. מפעל זה אמור להסתיים בתחילת 1998. כמו כן, מתוכננת הקמתה של בריכת מים, שמשך ביצועה יהיה כעשרה חודשים לאחר העברת התשלום.
(לא נקראה, נמסרה לפרוטוקול) 2-1. אין זה נכון שהסכם המים עם ירדן יגרום לייבושה של בקעת בית-שאן. 3. כמו כן, הובאו הנתונים הגיאו-אקלימיים בחשבון באופן שמבטיח את חלקה של ישראל במים.
(לא נקראה, נמסרה לפרוטוקול) בתכנון מחלף-מוצא הובא בית-מקלף בחשבון, והתכנון המפורט נעשה בהתאם לכך. מכאן שאין כוונה לפגוע בבית. בזמן תכנון פרויקטים, כמו גם בפרויקט מחלף-מוצא, אנו מתאמים עם כל הרשויות, שיש להן נגיעה לעניין, בין היתר, עם הרשות לשימור אתרים.
1. בסך הכול מופעלות 14 רכבות בשבוע אל באר-שבע וממנה. זמן נסיעת הרכבת מבאר-שבע לתל-אביב ולהיפך, כיום, הינו כשעה וחצי. הרכבת העמוסה ביותר בקו זה הינה ביום א', וביום זה מופעלות שתי רכבות נוספות כתגבור. מספר הנוסעים בחודש יוני 1997 בקו באר-שבע–תל-אביב הגיע ל-11,443; 45% מתוכם – חיילים. 2. רכבת ישראל מכינה תוכנית להעלאת קיבולת המסילה בקו תל-אביב-באר-שבע, בעיקר בשל בעיות בטיחות, כדי לאפשר רכבת נוסעים אחת לשעה – בכל כיוון – וכן לשיפור התוואי, במטרה להעלות את מהירות הנסיעה עד ל-200 קמ"ש. 3. אשר לשילוב יזמים פרטיים בפיתוח תשתית מסילות רכבת – הנושא נמצא בעבודת מטה מתקדמת.
לצערי, קרן היסוד נסוגה ממה שאמרה. אנחנו רואים כמשימה חשובה ביותר להרחיב את תנועת הרכבות לבאר-שבע, ואנחנו בוחנים דרך כזו ודרך אחרת, אבל אני משוכנע שתהיינה יותר רכבות בקו הזה ומהירות נסיעתן תהיה רבה יותר.
(לא נקראה, נמסרה לפרוטוקול) 3-1. הגשר שבו מדובר אינו באחריות או באחזקת מע"צ. זה כעשר שנים הגשר באחריות מלאה של עיריית יבנה, כמו גם כבישי גישה אחרים שהועברו בעבר לאחריות הרשות המקומית – לרבות תקצוב משרד הפנים לרשויות, בהתאם. אף שהגשר איננו באחריות מע"צ, החליטה מע"צ להיענות, לפנים משורת הדין, לפניית ראש עיריית יבנה, והיא תממן את הפעילות ההכרחית והמיידית לעבודות תחזוקה של הגשר.
בדואים ממשפח אל-נסארה בכסייפה מקבלים אספקת מים ממערכת המים ביישוב, לשביעות רצונם. בקשתם של בדואים הנמצאים באזורים המרוחקים מן היישוב לחיבור למים תידון בהקדם, לאחר שאלו יפנו בנוהל המקובל למינהלה לקידום הבדואים. אני רוצה להוסיף, שאחרי שקרה המקרה הקשה – ביקרתי שם מייד אחרי האסון הכבד שפקד את המקום, ובמסגרת הסיוע הוריתי מיידית להעמיד לרשותם של הבדואים שם חיבור למים; הוריתי לחבר את האזור שנפגע למים, כדי לוודא שיש שם מים, אף-על-פי שהקהילה שיושבת שם עומדת להיכנס מרצונה החופשי ליישוב חורה, שהפך, דרך אגב, ליישוב יפהפה.
חברת הכנסת הנכבדה, התייחסתי כאן לאלה הנמצאים בכסייפה. אם נשארה שם איזו משפחה, והיא, הייתי אומר, עתידה לעבור ליישוב של קבע – לפי דעתי, תנאי החיים בו בהחלט צריכים להיות מתאימים לסוף המאה ה-20. מתוך מגע עם הבדואים בנגב הייתי אומר, שאולי הזקנים והמבוגרים עדיין רוצים לגור בוואדי ולהיזכר בימים עברו, אבל כל הצעירים רוצים לעבור לתנאי חיים טובים יותר, במקומות שבהם יהיו מים. אם נשארה שם משפחה שהיא בשלבים של משא-ומתן להעברתה, לא נראה לי מוצדק להעביר לשם מים. אבל, אם במקרה מדובר במשפחה שעומדת להישאר שם, ואין לה מים, צריך למצוא לה פתרון.
(לא נקראה, נמסרה לפרוטוקול) מע"צ מסיימת את ביצוע עבודות העפר בכביש הגישה. כמו כן היא מטפלת בהעתקת קו "בזק", ובהמשך יבוצעו עבודות הסלילה. העבודה ממומנת מתקציב מע"צ – 50% – ומתקציב הקרן לבטיחות בדרכים – 50%, וצפויה להסתיים בחודש פברואר 1998.
(לא נקראה, נמסרה לפרוטוקול) 3-1. אין סכנת מחסור במי שתייה בישראל, ותוכניות אופרטיביות העוסקות במועד המחסור ובפתרונו נמצאות בהכנה. לא נשקלים צעדים להגבלה במי השתייה. הגבלת ההקצאה לחקלאות נשקלת מדי שנה בשנה, בהתאם לכמות המשקעים ולמצב המאגרים.
(לא נקראה, נמסרה לפרוטוקול) הרכבת הראשונה מנהרייה לתל-אביב יוצאת בשעה 05:53 ומגיעה לתל-אביב בשעה 07:57. ברכבת ישראל עורכים סקרי ביקוש בקווים השונים, על מנת לקבל מן הנוסעים משוב באשר לשינויים הנדרשים בלוח הזמנים, וזה אכן מתעדכן אחת לשנה. בסקר שנערך במהלך ספטמבר 1997 התברר, כי קיים ביקוש מועט להקדמת יציאת הרכבת הראשונה מנהרייה לתל-אביב ולאיחור יציאת הרכבת האחרונה מתל-אביב. תוצאות סקר זה יעמדו לנגד עינינו כאשר נתכנן את לוח הזמנים הבא לרכבת – באביב 1998.
(לא נקראה, נמסרה לפרוטוקול) 2-1. אין, ככל הידוע לנו, תיקים שמתעכב טיפולם במינהל מקרקעי ישראל. ישיבת עסקות "עמידר" מתקיימת אחת לשבוע ומתאשרות בה עשרות רבות של עסקות.
3-1. עיריית באר-שבע פנתה בבקשה, כי מינהל מקרקעי ישראל ירכוש את שטח הקרקע הידוע בכינויו "השוק הבדואי", ומשמעות הדבר היא הקדמת מימון של כ-3 מיליוני ש"ח. לאחר בדיקת הנושא התברר, כי בהעדר תקציב מתאים לא תוכל הרכישה להתבצע באמצעות מינהל מקרקעי ישראל. אולם הבדיקה העלתה גם, כי המגרש הינו בבעלות עיריית באר-שבע, ולכן ביכולתה לשווק את המגרש באופן עצמאי, ועל-ידי כך ובהתאם להערכות השמאי הממשלתי, תוכל עיריית באר-שבע להשיג אותם 3 מיליוני ש"ח, ואף יותר מכך. זה מגרש ששייך לעירייה. אין להם בעיה עם המגרש הזה. שיוציאו, שישווקו. זה בידם. אף אחד לא מתערב בפעולה הזאת שלהם.
(לא נקראה, נמסרה לפרוטוקול) 2-1. ב-6 בנובמבר 1997 העביר משרד התשתיות הלאומיות למזכירות הממשלה הצעת החלטה להעתקת מתקני הגז מפי-גלילות. בהצעה מצוינים הסיכונים הבטיחותיים החמורים הנובעים ממתקני הגז בפי-גלילות, ומוצע תאריך יעד להעתקת מתקני הגז לאתר חלופי.
2-1. חברת החשמל פועלת כחברה עסקית, והיא נוקטת את כל הפעילויות המקובלות בחברות עסקיות-כלכליות, במטרה לממש את יעדיה ולהעניק ללקוחותיה שירות איכותי, העומד בסטנדרדים בין-לאומיים מקובלים ונדרשים. חברת החשמל איננה מפרסמת את עצמה. פרסומי חברת החשמל מתמקדים בדרך כלל במידע שימושי, אשר אמור לסייע ללקוחות החברה, ולהקל עליהם את הקשר עמה. הדרך האחת, הטובה והנוחה להעברת מידע מסוג זה לציבור לקוחות המונה כ-2 מיליוני בתי-אב היא באמצעות אמצעי תקשורת המוניים: עיתונות, טלוויזיה, רדיו, שילוט חוצות ודיוור ישיר. לצרכים אלה מייעדת חברת החשמל את תקציב הפרסום שלה. יש לציין, כי חלק מן הפרסום נובע מתוקף חוק חובת המכרזים – פרסום המודעות הסטטוטוריות.
(לא נקראה, נמסרה לפרוטוקול) כביש מס' 31, בין ערד לתל-שוקת, שוקם לפני כשלוש שנים. במסגרת זו הורחב הכביש, הוסדרו בו השוליים, הכביש שופר מבחינה גיאומטרית והותאם למהירות נסיעה של 90 קמ"ש. ההצדק להפיכת כביש חד-מסלולי לכביש דו-מסלולי הינו נפח תנועה של 17,000 כלי רכב ליממה, ובכביש זה יש רק כ-9,000 כלי רכב ביממה. על כן, אין למע"צ בשלב זה תוכניות להרחבת הכביש. מניתוח תאונות הדרכים בכביש זה מתברר, שהן אירעו בעיקר בגלל הגורם האנושי. עם זאת, משרד התשתיות הלאומיות מתכוון לבחון יישום פתרונות במטרה לשפר את רמת בטיחות הנסיעה בכביש זה.
כבוד היושב-ראש, כנסת נכבדה, אולי משפט אחד בקשר לנושא הפתיחה. אני לא צריך לענות על נושא ההתפרעות וסגירת הכביש. אני מניח שנושא זה יטופל כפי שצריך על-ידי השר לביטחון פנים.
רבותי הנכבדים, חברי חברי הכנסת, הרי אני לא מתכוון להימנע ממתן מענה ברור בקשר לשאלה. אבל מאחר שהוקדם רקע, אני אומר גם כן כחבר הבית הזה: נראה לי קצת מוזר, נניח שהיתה בעיה, מייד זה מחייב להתפרע ולסגור כביש? אבל זה כבר נושא בטיפולו של השר לביטחון פנים. אני סומך עליו שהוא דואג לסדר הציבורי. כבוד היושב-ראש, כנסת נכבדה, העיר אום-אל-פחם אינה מנותקת מאספקה של מי שתייה אלא היא סובלת מתקלות בקשר לאספקת מים אלה. האחריות לתקלות אינה מוטלת על חברת "מקורות", וזו מספקת מים לעיר בצורה סדירה ועונה על כל הנדרש. אני רוצה להדגיש, אין שום מניעה ואיש לא ימנע כל כמות מי שתייה הדרושה. זה שיהיה ברור. זאת עמדתי המוצהרת וכך אני גם אוודא שזה ייעשה. האחריות מוטלת כל כולה על עיריית אום-אל-פחם, אשר עוד לפני שנה התחייבה בתוכנית-אב להתקין מתקני שאיבה שיאפשרו את אספקת המים לשכונות העיליות של העיר. הגידול באוכלוסייה והצריכה הגבוהה בחודשי הקיץ גורמים לכך שיש תקלות באספקה. ביום 7 ביולי, לפני כשבוע, התקיימה פגישה נוספת בין העירייה לבין אנשי "מקורות", ובה סוכם שהעירייה תזמין באופן מיידי תכנון וביצוע של המתקנים הדרושים. כמו-כן, כדי להתגבר על מצוקת המים, תפעיל "מקורות" שתי יחידות אספקה. אולם זהו פתרון זמני, ואין בו ערובה מפני תקלות. אני רוצה לומר, שאותן יחידות אספקה – מדובר בשני "בוסטרים" שמעלים את המים מהבריכות התחתונות לבריכה העליונה. אבל כדאי גם לדעת, שאחד מן ה"בוסטרים" האלה זה "בוסטר" רזרבי שישנו, ואם תהיה איזו תקלה שוב תהיה בעיה. לכן אני מדגיש, שהפתרון הזה שניתן הוא פתרון זמני, ואני מקווה שעיריית אום-אל-פחם תפעל בנושא הזה בהקדם. אני עצמי הוזמנתי לבקר באום-אל-פחם. אני מתכוון לבקר שם בתוך ימים, לא בתוך שבועות, ואני אראה את זה. אבל בינתיים הדברים כאן ברורים. אי-אפשר לטעות בהם. תודה.
אדוני היושב-ראש, כנסת נכבדה, מאחר שכל פעם חוזרים לבעיית ההפגנה, אומר מה אני חושב. אני חושב כך: להפגין – כן, לסגור כביש ראשי – לא. יש הבדל בין שני הדברים. להפגין זו זכות לגיטימית, וכולם מכבדים את הזכות הזאת. לא הייתי רוצה שהתושבים יפגינו כל היום, כי הם צריכים לעשות עוד כמה דברים אחרים לביתם. אבל להפגין – כן, לסגור כבישים ראשיים – לא. הדבר הזה צריך להיות נכון לגבי כל אחד. חוק חייב להישמר על-ידי כולם – כל אזרחי המדינה. החוק חייב להישמר. לגבי השאלה ששאל סגן יושב-ראש הכנסת, חבר הכנסת שבח וייס – אני מרגיש קצת לא נוח, כי אתה נקבת בשמו של ראש הממשלה רבין, ואתה יודע את הערכתי לראש הממשלה רבין. לכן אני אומר את הדברים קצת בהסתייגות, ולא לגבי העובדות, כמובן. אני חושב, שהממשלה הנוכחית, ואני כאחד משריה, שמנו לנו למטרה לעשות כל מאמץ לסגור פער בן שנים רבות, שהיה קיים, לצערי, במידה לא קטנה ואף גדולה, בימי ממשלות העבודה, המערך, שהיו.
אני שמח שסגן יושב-ראש הכנסת אומר, שמה שנכון – נכון. אני חוזר על זה, כי אתה מדבר ללא רמקול, ואני חושב שחשוב שהדבר הזה גם יישמע.
מאחר שהממשלה שאני חבר בה רואה לנגד עיניה ושמה לעצמה למטרה לקדם את הנושא ולנסות להשוות – וזה לא פשוט, כי יש כאן פיגור של הרבה שנים – אני חושב שהממשלה הנוכחית אכן נוקטת דרך נכונה. אני עצמי, בשיחותי עם ראשי רשויות יהודיות ולא יהודיות כאחת, אמרתי להם שכל פנייה נבחנת אצלי עניינית. אני לא שם פה כלל איזה קו מבדיל. אני מקווה, שהנושא הזה יהיה אחת מנקודות המבחן כאשר אסיים את תפקידי הנוכחי, לכשתסיים הממשלה הזאת את כהונתה בעוד שלוש שנים וחצי.
רבותי, למה לכם לבנות על זה? לא כדאי. הרי הבחירות בארץ נערכות אחת לארבע שנים. הפעם התברכנו כנראה עוד בחצי שנה, כך נדמה לי. לגבי השאלה המעניינת שהיתה כאן, קרי: מה היה קורה בעפולה או בחדרה אם לא היו מים – ראשית, אני רוצה להדגיש שוב, שלא היה מצב שלא היו מים באופן כללי. יש שם בעיה. אני רוצה לתת את התשובה על השאלה מה היה קורה. היה קורה דבר פשוט. ראש העיר עפולה הוא ראש עיר מצוין, וראש העיר חדרה הוא ראש עיר מצוין – אם לא היתה אספקת מים, שסיבתה אי-מילוי תפקיד העירייה, כפי שהיא היתה צריכה לעשות כאן, היה קורה דבר פשוט: אותו ראש עיר פשוט לא היה נבחר יותר. זו התשובה. אין לי תשובה אחרת. מה היה קורה? תושבי העיר לא היו בוחרים פעם נוספת בראשי הערים. במקרה הם ראשי ערים מצוינים, ואולי זו הסיבה מדוע לא קורה להם דבר כזה.
רבותי, אני מסביר לכם. על המפגינים כבר עניתי. אני לא נגד הפגנות. אני נגד סגירת צירים ראשיים וכן הלאה.
אדוני היושב-ראש, אני רוצה להדגיש עוד הפעם, שהמדיניות של הממשלה ושלי באופן מוגדר ואף מוצהר היא, שבכל מה שנוגע לכמויות מים והבאת המים אל פתח העיר – כל מה שהממשלה צריכה לעשות, היא תעשה. זה אמור לא רק לגבי אום-אל-פחם, כי אולי תהיה גם בעיה נוספת. אני מודיע לכם, שהדברים האלה ייעשו ללא שום הבדלי גישה, אם זו אוכלוסייה כזאת או אוכלוסייה אחרת. זאת הגישה שלי בעניין הזה. אני מודה לכם.
אדוני היושב-ראש, כנסת נכבדה, אכן, סכסוך ממושך בין מע"צ לבין המוסד "ורה סלומונס" מעכב את פתיחת מחלף רעננה-דרום. בשל התנגדותו של המוסד לתוכנית המיתאר, כפי שאושרה על-ידי שר הפנים, נמנע המשך העבודות, ופתיחתו של המחלף לציבור הרחב מעוכבת. לאחר משא-ומתן ממושך, הגיעו הצדדים ליישוב המחלוקות ההנדסיות, ומע"צ תשקיע במחלף מיליון וחצי שקל נוספים, מעבר למה שנדרש בתוכנית המיתאר. ואולם, עדיין יש תביעה של המוסד לפיצוי בסך 8 מיליוני ש"ח בגין הוצאות משפטיות ואחרות שנגרמו לו אגב מלחמתו על המחלף. סוגיה זו קבועה לדיון בבית-המשפט ליום 25 במרס 1997, וכולי תקווה כי בית-המשפט ישכיל למצוא דרך שתאפשר, למרות המחלוקת, פתיחה מיידית של המחלף לרווחתם של תושבי כפר-סבא וסביבתה.
אשיב לשני חברי הכנסת הראשונים ששאלו יחד. אם לא תהיה החלטה שתאפשר את פתיחת הכביש, אנחנו נבדוק כל דרך אפשרית, שתהיה תקינה מבחינת החוק, כדי להקל, אם על-ידי פתיחה חלקית ואם על-ידי פעולה נרחבת יותר. אבל אנחנו מוכרחים להמתין את הימים האלה לקבלת החלטת בית-המשפט. הפעולה תהיה כחוק. לגבי שאלתו של חבר הכנסת שלום שמחון – אתה מתכוון למגרשים שליד המחלף או בכלל?
טוב, אבל חבר מושב שואל, וכאחד שנולד במושב אני עונה. אני מציע שתמתין ממש ימים ספורים. עומדת להתפרסם הטבלה ותראה שההבדל הוא קטן כל כך. הפעולה לשינוי העניין, זאת אומרת לדחייה נוספת, יש בה לדעתי גם אי-תקינות מסוימת מבחינת מינהל תקין. תיווכח שפשוט התיקון הוא שולי. אני חושב שהחשש כאן הוא גדול בהרבה ממה שאנחנו רואים כרגע. לכן, בגלל הדאגה הזאת, שאני מבחין בה, ביקשתי לפרסם מודעה. אני מעריך שממש בתוך יום-יומיים היא אכן תפורסם, ובה יהיו המחירים הקודמים והמחירים החדשים. אז יתברר שזה פשוט דבר מאוד מצומצם. מוכרחים להקפיד גם על מינהל תקין. קבעו מועד, ונדמה לי שזה מועד שכבר היתה לו הארכה פעם. יש גבול למה שאפשר לקחת. אם הייתי מבחין שיש שם באמת שינוי דרסטי, האמן לי שהייתי מנסה למצוא כל דרך, כמובן בהתאם לחוק, שתאפשר דחייה מסוימת. אבל אחרי שתעיין – אני חושב שהדאגה תיפול.
(לא נקראה, נמסרה לפרוטוקול) עניין תשלום אגרת הביוב הוחלט עוד בתקופת הממשלה הקודמת, והיה אמור ליצור קרן שתממן את פיתוח תשתית הביוב. בפועל הולידה החלטה זו בעיות ביכולת השיווק של מגרשים. הנושא ידוע, והוא מטופל בימים אלה מול משרד האוצר במטרה למצוא הסדר מניח את הדעת, וזאת במסגרת מאמצי לסייע לקידום תנאי החיים של האוכלוסייה הבדואית.
(לא נקראה, נמסרה לפרוטוקול) 3-1. כביש 423 מופיע בתוכנית מיתאר ארצית, על כן מדובר בכביש ארצי ולא עירוני, והאחריות לסלילתו מוטלת על מע"צ. הכביש אמור להסיט את התנועה הבין-עירונית הנדחקת לרחובותיה של רחובות, ומכאן חשיבותו הלאומית. תוואי הכביש אושר על-ידי מוסדות התכנון, והוא מצוי כבר עתה בביצוע. בקטע הכביש העובר בתחום רחובות אמור הכביש להיסלל במקביל לקו 400/161 של חברת החשמל.
(לא נקראה, נמסרה לפרוטוקול) בעבור התקנות ביוב יש צורך לשלם, והשאלה היא רק כמה ומתי יש לדרוש תשלום זה. ההחלטה לדרוש תשלום זה מראש, כתנאי להנפקת היתרי בנייה, יצרה בעיות בקצב שיווק המגרשים לבנייה לאוכלוסייה הבדואית, והנושא מטופל בימים אלה על-ידי משרדי במטרה למצוא פתרון מניח את הדעת.
(לא נקראה, נמסרה לפרוטוקול) 4-1. תעריפי המים ברשויות המקומיות נקבעים על-ידי שר הפנים, בהסכמת שר האוצר ובאישור ועדת הכספים של הכנסת. לשר התשתיות הלאומיות אין כל קשר לקביעת התעריפים בתחום זה. למיטב ידיעתי, כל השירותים הציבוריים ומוסדות הציבור בתחומי הרשויות המקומיות מחויבים בתעריף זהה, העומד כיום על 3.55 ש"ח למ"ק.
2-1. במסגרת תוכנית מיתאר לפיתוח רשת מסילות הברזל בחנה רשות הנמלים והרכבות גם תוואים חלופיים למסילה באזור נצרת, במטרה לאפשר בעתיד הפעלת שירותי רכבת לנצרת וסביבתה. מדובר בבחינה ראשונית בלבד, ושאלת הפקעת מקרקעין אינה מצויה על סדר-היום. מדובר בסך הכול בבחינה, ואינני בטוח אם אנחנו נהיה עוד בכנסת כשהנושא הזה יבוא לידי מימוש. זו ממש בדיקה ראשונית. זה איננו דבר מהדברים העומדים כרגע על הפרק. אני מציע להתייחס לזה בצורה הזאת.
אשיב לשני חברי הכנסת הנכבדים. אולי הדבר הטוב ביותר יהיה אם פשוט אזמין את ראש המועצה. האם זה רק בריינה או שזה גם במשהד?
בסדר. אני בקשר אתם ואני חושב שהדבר הטוב יהיה שאזמין אותם, הם יבואו אלי, ואז נשב על המפות ונבהיר את הדברים. אני בהחלט עושה כל מאמץ שהפגיעה תהיה מינימלית. אני מכיר את בעיית הקרקעות שקיימת שם. יש לנו עניין מיוחד שדברים ייעשו בהסכמה וברוח טובה. בהחלט אשמח לפגוש אותם ולדבר אתם.
2-1. התקלה חלה בצינור ראשי של חברת "מקורות". על מנת לאפשר טיפול שיביא לתיקון הצינור, היה הכרח לסגור את שני המגופים. צינורות מתפוצצים לעתים ומתגלות בהם תקלות. הדרך המתאימה למניעת סבל מן האזרחים עקב סגירת מים היא התקנת איגום מתאים ברשות המקומית.
בשאלתך כרכת שני נושאים: אחד קשור במשרדי והשני – כבר עניתי שזה לא קורה לעתים קרובות. הסוגיה השנייה שהעלית היא מצב צנרת המים ביישוב עצמו. התחום הזה איננו באחריותי. לא שהבעיה איננה קיימת; היא קיימת, אבל לגביה צריך לפנות למשרד אחר, המופקד על הסוגיה הזאת, ובהחלט יש לנו בעיה קשה בהרבה יישובים, שמערכת הצינורות הפנימית בתוך היישוב עתיקת יומין, נוזלת. יש מקומות שמאבדים 20% מהמים, גם יותר, גם 30%; זאת אחת הבעיות הקשות שיש ביישובים. הטיפול במסגרת אחרת. אם תרצה לשוחח על זה ויש לך הצעות – אשמח תמיד לראות אותך ולשמוע אותן.
2-1. עבודות ההרחבה למסלול נוסף בקטע זה טרם הסתיימו ועקב כך הנסיעה באזור זה כרוכה במעבר משני נתיבים לנתיב אחד. על כן טרם הוסר השלט המגביל את מהירות הנסיעה ל-60 קמ"ש. מכל מקום, הצבת תמרורי תנועה אינה נתונה לסמכות משרד התשתיות הלאומיות. לפי השאילתות, הייתי שמח לקבל את כל הנושאים שהופנו אלי והם לא בסמכותי, אבל ודאי שזה לא יכול להיות מוחלט כאן.
אני מודה על הערתך. אנחנו נבחן זאת מייד. אם יש אפשרות להחיש – נחיש, אבל כנראה אתה גר קרוב מדי. לי לוקח לנסוע מהנגב לירושלים 55 דקות. אני נוסע בדרך נפלאה, דרך עמק האלה, עובר על-יד העיר ביתר, עוקף-חוסאן, נהנה מהמנהרות היפהפיות שנבנו שם, ובתוך 55 דקות אני מגיע לירושלים. אבל זה, כמובן, לא שייך לעניין – – –
אני לא רוצה להגיד בכמה זמן ניתן להגיע מהנגב לתל-אביב, אבל נראה שבראש-העין התנועה צפופה. אולי צריך לעבור לגור במקומות יותר מרוחקים כדי להגיע יותר מהר? בכל מקרה בעניין קטע הכביש שנמצא בתיקון – אני אבדוק זאת עוד היום עם מנהל מע"צ, ובקשתך תכובד.
אדוני היושב-ראש, כנסת נכבדה, מציעי החוק כותבים בדברי ההסבר, כי מינהל מקרקעי ישראל פועל כחברה למטרות רווח ומבטל מכרזים כאשר המחיר יורד ואינו תואם את ציפיותיו. על-ידי כך מסכל המינהל את מדיניות הממשלה המכוונת להוזיל את מחירי הקרקעות והדיור. רבותי חברי הכנסת, קודם כול העובדות: בשנת 1995 פרסם המינהל 218 מכרזים, ובשנת 1996 – 243 מכרזים. אכן בחלק קטן מן המקרים בוטלו מכרזים, כשהסיבות העיקריות לכך היו, שלא הוגשה כל הצעה, או כאשר הצעות שהוגשו נקבו במחיר הנופל מפחות ממחצית הערכת השמאי. צאו וחשבו, הרי השמאי הממשלתי איננו חשוד כמי שמגזים בהערכותיו. נהפוך הוא, יש לא מעט טענות כי הערכותיו נופלות ממחיר השוק. והנה באותם מקרים שבהם נפסלו הצעות מטעמי מחיר לא הגיעו ההצעות הגבוהות אפילו למחצית הערכת השמאי. יש מקרים קשים עוד הרבה יותר. יש מקרים במכרז, שזה יכול לגרום להפרש – ונתתי את הדוגמאות האלה בתשובה על שאילתא כאן לפני כשבועיים – ולעתים זה בעסקה אחת או במכרז אחד, וההערכה נמוכה ממחיר השמאי ב-100 מיליון ש"ח או 150 מיליון ש"ח. כאן לא מדובר בסכומים קטנים. אבל, אני מייד אגיע גם לדעתי לגבי השאלה איך צריך לטפל בנושא הזה. אינני יודע בדיוק מה היתה הסיבה להצעות נמוכות כל כך. ייתכן כי הדבר נובע מקשיי אשראי שמציבים הבנקים. אולם חשוב להדגיש, כי על מינהל מקרקעי ישראל מוטלת חובת נאמנות לנהל כדבעי את אדמות המדינה, וחובה זו כוללת, בין היתר, את שיווקם של מקרקעין אלה במחיר ראוי. אולי אביא ואצטט בפניכם דברים שאמר הנשיא לשעבר של בית-המשפט העליון, כבוד השופט שמגר, בבג"ץ 81/85, חסיד נגד מינהל מקרקעי ישראל: "– – – כפי שהעותר לא היה מוכר רכושו בלי לבדוק מחירו בשוק, כך גם אין חובה על הציבור להעביר את רכוש הכלל לידיים פרטיות בלי לבדוק בדוק היטב אם הדבר נעשה במחיר ראוי. אין לאף גורם זכות מוקנית לזכות ברכוש הציבור, ובוודאי לא במחיר נמוך מערכו – – –". יש לי גם ספקות האם זה אכן יוזיל את מחירי הדיור. יש לי ספקות. הרוכשים תמיד ישלמו את מחיר השוק, כי מה שיכול להוזיל הוא ללא ספק היצע מוגבר של דירות. הדוגמאות שחבר הכנסת שטרן נתן כאן קשות לי במיוחד, כי אחת עוסקת בבאר-שבע – דבר שאני לא מוכן לקבל, שתהיה שם עצירה של בנייה ולו ליום אחד – ואחרת עוסקת ביוקנעם, מקום שעוד אני בזמני, בממשלה האחרונה שהייתי בה, הממשלה הקודמת, ואני גם מתכוון עכשיו, אמרתי שצריכים לחזק שם. אז המקרים האלה ייבדקו במיוחד. אבל, כללית, זה לא אומר בדיוק, שאם יימכרו המגרשים במחיר זול, ההפרש יקל על רוכשי הדירות. אבל, אני רוצה להעלות כאן היבט אחר, שבעיני הוא קשה מאוד; אני בוודאי, באופן אישי, לא הייתי מוכן לקבל אותו. ההצעה שלפנינו פסולה בעיני גם מטעם אחר: המציעים מבקשים להקנות לשר, לכל שר שיהיה, את הסמכות להכריע אם מכרז פלוני יבוטל בשל הצעות נמוכות אם לאו. לא ידוע לי כי לפי חוק חובת מכרזים ותקנותיו הוקנתה לשר כלשהו סמכות להתערב בענייני מכרזים. אני חושב, שהתקדים שמבקשים המציעים ליצור הוא, עם כל הכבוד, בלתי רצוי, אם לנקוט לשון המעטה. יש להשאיר את ההחלטות בעניין זה למערכת המקצועית ולמנוע מצב שבו המערכת הפוליטית תתערב בשיקוליה. אני אומר: אני אישית, באופן אישי, לא הייתי מוכן, בשום פנים ואופן, להיות גורם פוסק ומכריע לגבי מחיר של נכס שצריך להימכר לפלוני או אלמוני. אני רואה בזה פשוט פגם בנושא הזה.
נכון. חבר הכנסת שטרן, אני לא חושב שלא העלית בעיה רצינית. העלית בעיה שאני עצמי מתלבט בה, ומייד אומר גם איך אני רואה כרגע את הדרך שבה היא עומדת, לדעתי, לבוא על פתרונה. הנושא שהעלית הוא נושא חשוב ממדרגה ראשונה. הוא מטריד אותי תקופה ממושכת. הדבר שנכון לעשותו, והדברים נעשים בלי שום קשר להצעת החוק, הוא לבדוק את הנהלים, וכן לבדוק האם הערכות השמאי משקפות את מחיר השוק. כמו-כן אני רוצה להביא לידיעתכם, שאנחנו עומדים, עם פרסום דוח ועדת-רונן – ופשוט מדובר בזמן קצר ביותר – להציע הצעה שתיתן תשובה על הסוגיה שהועלתה. הדברים האלה אכן נעשים, ואני מציע לחברי הכנסת לבחור באחת מן השתיים: או לוותר על הצעת החוק, או להמתין זמן קצר. ייתכן שההצעה החדשה, שכרגע מגובשת ותוצג בתוך זמן קצר, תשביע את רצונם של מגישי ההצעה. על כל פנים, עמדת הממשלה היא, שהממשלה מתנגדת להצעת החוק כפי שהיא הוגשה. תודה.
אדוני היושב-ראש, אני מודה שיש כאן איזו בעיה. אני הבאתי כאן את תשובת הממשלה מוועדת שרים לענייני חקיקה. זה לא עניין של דעתי האישית בסוגיה הזאת. דעתי האישית לא חשובה כרגע, כי אני מייצג כאן את הממשלה. עכשיו התברר לי שהנהלת הקואליציה החליטה לתמוך.
כבוד היושב-ראש, כנסת נכבדה, הצעת חוק הרכבות ומסילות הברזל, התשנ"ח–1998, המונחת לפניכם, כוללת קודם כול שינוי מבני המוציא מידיה של הרשות את הטיפול בענייני הרכבת ומחזיר אותה לתפקידה המקורי כרשות נמלים בלבד. באותו הינף יוצרת הצעת החוק משטר חדש בענף הרכבות, משטר של רישוי שאעמוד עליו בהמשך דברי. תכליתו של ההסדר החדש מובאת בסעיף 1 להצעת החוק. אני מצטט: מטרותיו של חוק זה הן להביא לפיתוח רשת מסילות הברזל והרכבות ולקדם את התעבורה המסילתית כאמצעי תחבורה משלים ויעיל להסעת נוסעים ולהובלת מטענים באמצעות חברות שיכול שיהיו ממשלתיות. על-פי ההצעה, פעילות מסילתית, דהיינו פעילות הנוגעת לתשתית ופעילות רכבתית הנוגעת להעלאת שירותי הובלה והסעה, יהיו טעונות אישור מאת השר. הרשיון יקבע את תקופת תוקפו ואת הקווים או המקטעים שהוא חל עליו. בדרך כלל יינתן רשיון על-פי מכרז, ואולם רשאית הממשלה לאשר במקרים מיוחדים כי הרשיון יינתן על-פי הליך בחירה אחר. השר רשאי להעניק ללא מכרז רשיון לחברה ממשלתית. בבואו לתת רשיון ולקבוע את תנאיו, ישקול השר כמה שיקולים, ובהם מדיניות הממשלה בתחום התעבורה והתעבורה המסילתית, ואת תרומת הרשיון לתחרותיות בתחום המסילות והשימוש באמצעי תחבורה זה. הצעת החוק כוללת גם הוראות המגדירות את הסמכות לבטל רשיון, לשנות את תנאיו ולהטיל פיקוח על רכישת השליטה והעברת השליטה בתאגיד המחזיק ברשיון. כל אלה נגזרים מאופיו של אמצעי תחבורה זה ומתפיסת הרישוי החלה עליו בתחום זה. במטרה לפקח על בעלי הרשיונות ולתאם ביניהם, באותם תחומים המחייבים תיאום, מוצע למנות מנהל לענייני הרכבות ומסילות הברזל. המנהל יפקח גם על הבטיחות בתעבורה המסילתית. כבוד היושב-ראש, הצעת החוק כוללת תיקון עקיף לחוק רשות הנמלים והרכבות, אשר מתחייב, כפי שהזכרתי, מהוצאת ענייני הרכבות מתחום סמכותה ואחריותה. מדובר לא רק בתיקונים פורמליים של החוק, אלא בטיפול בכמה נושאים מהותיים, כמו העברה ללא תמורה למדינה של הנכסים הרכבתיים שבבעלותה, או החזקתה של הרשות, וכן התייחסות לעניין תביעות התלויות ועומדות בבית-המשפט, או כאלה שתוגשנה לאחר יום התחילה. עוד נקודה אחת אזכיר בעניין החוק, והיא חלוקת סמכויות בין שרים. מוצע, כי שר התשתיות הלאומיות יהיה השר הממונה על ביצוע החוק, למעט בעניינים הנוגעים למערכת ההסעה ההמונית בגוש-דן ומטרופולין ירושלים, חיפה ובאר-שבע, שעליהם יהיה מופקד מבחינת החוק שר התחבורה. חברי הכנסת, ודאי שמתם לב שחברת רכבת ישראל, חברה ממשלתית שכבר הקימונו, אינה נזכרת בשמה בהצעת החוק, אף שברור כי היא תהיה אותו בעל רשיון שאליו יועברו העובדים והנכסים הרכבתיים. הניסיון המשפטי המצטבר הביא למסקנה, כי עדיף שלא לאזכר את החברה ולתת לה מעמד בחוק. עם זאת ברור, כי חברה זו תשמש לפחות בעתיד הנראה לעין חוט שדרה של התעבורה המסילתית, ובמקביל להליכי החקיקה בכנסת אעשה את כל הסידורים הנדרשים, לרבות הסדרים הוגנים עם העובדים, על מנת לאפשר לחברה פעולה תקינה. באותה נשימה אני מקווה, כי החוק המוצע ייצור את האווירה ואת הכלים המתאימים, שימשכו לענף הרכבות גם יזמים פרטיים, אשר יתרמו בצד הממשלה לפיתוח התעבורה המסילתית ולשיפור איכות החיים בארץ. אני מבקש את תמיכתכם בהצעת החוק.
אתה לא מעלה בדעתך שאני אפגע בעובדים.
לא חזקה עלינו שחבר הכנסת למד אותו?
מכובדי היושב-ראש, לגבי הערותיו של חבר הכנסת עמיר פרץ. מתנהלים במקביל מגעים עם נציגי העובדים בהסתדרות. אני רוצה להביא לידיעתך, שמחר יהיה עוד מפגש כזה במטרה לגבש הסכם, כך שהדברים שהזכרת מובנים מאליהם. לא תהיה פגיעה בעובדים, לא אאפשר זאת. לדעתי, פיתוח רשת רכבות רק ישפר את מצב העובדים. אולי הושפעת ממה שמופיע בהצעת חוק הרכבות ומסילת הברזל: "וכן מוצע להסדיר את סמכויות הרישוי והקיפוח". זו טעות, הכוונה היא "הפיקוח". נראה שזה הודפס בטעות, ואולי זה הביא אותך להעלות את הנושא. להערותיו של חבר הכנסת גדעון עזרא. רכבת עזה–טול-כרם או אקספרס דיר-אל-בלח–קלקיליה – אלה הצעות שאני הצעתי. לצערי, פשוט אין עם מי לדבר. לו היה עם מי לדבר, היינו מקדמים את זה. אנחנו מוכנים לקשר עד רצועת-עזה, וזאת בתנאי שהם ימשיכו את המסילה. היתה להם מסילה גם באזור התעשייה שלהם שנבנה, גם אפשרות להתחבר לנמל אשדוד, וגם לנסוע ברכבת מיוחדת שלהם. יש גם הצעה של חברה זרה שמוכנה לעשות זאת. אתה הרי בעל קשרים מיוחדים. להערותיו של חבר הכנסת עוזי לנדאו. הרכבות לא יכולות לפתור את בעיית כביש חוצה-ישראל. אין לנו אפשרות להוביל יותר תנועה בכלי רכב דרך גוש-דן. הייתי ביפן עכשיו – הם בונים קומה שנייה. יכול להיות שזה יהיה פתרון בעתיד. אבל הם עובדים מהר מאוד, במחיר זול. הם עשו עכשיו קו כזה של 50 קילומטרים בשנה וחצי. אבל לנו אין כרגע שום תשובה אחרת. אין לזה שום קשר לצורך לפתח את התחבורה הרכבתית. אני מקווה שנוכל לעשות ושאכן יהיו לכך אמצעים. כבר עשינו את כל הניסויים. נסיעה מבאר-שבע לתל-אביב תארך בין 45 ל-48 דקות. בירושלים אני מנהל כרגע מאבק על הנושא הזה – לעשות שם את השיפורים הדרושים. הנסיעה תארך כ-40 דקות. בעניין חיפה אנחנו משלימים כרגע את הקטע האחרון, כדי שהיא תהיה דו-מסילתית, וגם הזמן יצטמצם בהתאם, וזו תהיה הקלה גדולה. בכוונתנו לעשות מאמץ גדול. הערותיכם נרשמו וכולן תובאנה בחשבון. אני מודה מאוד. אני מבקש להעביר את הצעת החוק לוועדת הכלכלה.
אדוני היושב-ראש, כנסת נכבדה, לצערנו, פקדה אותנו השנה בצורת קשה מאין כמותה, בצורת כזו לא פקדה אותנו זה עשרות שנים. הנסיבות האקלימיות שפקדונו כופות עלינו נקיטת אמצעי חירום המתחייבים מהאחריות שמטיל עלינו ניהול משק המים של ישראל ואספקה נאותה של צורכי האוכלוסייה. כדי לעמוד באלה, אין לנו מנוס אלא לקצץ קיצוץ כואב בהקצאת המים לחקלאות, והצעת החוק שאני מניח על שולחן הכנסת מבקשת את אישורכם להחיל על החקלאות קיצוץ בשיעור ממוצע של 40%. שיעור הקיצוץ יהיה שונה בענפי חקלאות חד-שנתיים ורב-שנתיים. קיצוץ כזה פוגע פגיעה קשה בהכנסותיו של המגזר החקלאי, אך, כאמור, הקיצוץ הוא הכרח הנגזר מהמשבר האקלימי. יתר על כן, בפעם האחרונה ננקט צעד מכאיב כל כך בשנת 1991, וזאת בעקבות מחזור שחון בן שלוש שנים; אז קוצצה ההקצאה לחקלאות ב-50%. אי-לכך, שומה עלינו לצפות אולי, ונקווה שלא, למחזור שחון נוסף, ועל כן אין מנוס מנקיטת אמצעי חירום. כיוון שעונת הקיץ כבר בפתח והיה ספק אם הכנסת תוכל להתכנס כדי לאשר את הצעת החוק המובאת בזה, וכיוון שהממשלה מעדיפה את חקיקת הכנסת על-פני תקנות לשעת-חירום, החליטה הממשלה על מהלך משולב והתקינה ביום א' האחרון תקנות לשעת-חירום זהות בתוכנן ובלשונן להצעת החוק. נוסף על התקנות שאני מבקש להתקינן הטילה הממשלה על ועדה, בראשות מנכ"ל משרד ראש הממשלה, להכין הצעה בדבר האופן וההיקף של הפיצויים שיינתנו לחקלאים שמכסתם נגרעה. על אף המצב העגום אני מבקש להיות איש בשורה ולהודיע לכנסת, כי הממשלה החליטה לפני כחודש להטיל על נציב המים להכין מסמכי מכרז להקמת מתקן התפלה. אין צורך להדגיש, כי בתנאיה הגיאו-אקלימיים של ישראל ובנסיבות הגיאו-פוליטיות שבהן היא נתונה ופועלת, זו אכן בשורה. אדוני היושב-ראש, הוזעקתי הנה ממש מדיון עם אחת החברות, שהגישה אחת מההצעות, כי מדובר כאן בפעולה של הסקטור הפרטי. מדובר בחברה זרה שבאה פשוט לדון אתי כרגע בסוגיה הזאת. אני מבקש להצביע בעד הצעת החוק. תודה.
האם אפשר להעביר את הצעת החוק בהיעדרי?
נציג החברה הזרה מחכה לי. חבר הכנסת אלון, האם אתה לא תראה פגיעה בכך שאלך?
מערת-המכפלה זו לא ארץ-ישראל נטו?
אדוני היושב-ראש, כנסת נכבדה, מתיישבי בקעת-הירדן, היו ימים בארץ שהקמת יישוב חדש היתה מעוררת התרגשות, מרעידה לבבות, מקצה הארץ ועד קצה. מתנדבים התמודדו על הזכות לקחת חלק בעלייה על הקרקע, בהשתתפות בשמירה, בעזרה בעבודה. חגיגת 30 שנה להקמת אזור מיושב בוודאי היתה חג לאומי, כפי שצריך להיות. "פנינו אל השמש העולה, עינינו שוב פונות מזרחה", היינו שרים כנערים, כשעינינו מצועפות חלום, חדורי אמונה אין קץ. "זה היה בעבר", אומרים לנו עכשיו, לעתים בביטול, "זה עולם אחר", עולם של היי-טק, של פיננסים, של הפרטות. מה אתה מתפעל מ-18 יישובים חקלאיים, כ-700 בתי-אב? ואינני כולל את חבל מגילות שגם בו חמישה יישובים, ועוד מתקנים בעלי חשיבות רבה, שמייצרים בהיקף של כ-60 מיליון דולר בשנה. זה פחות ממפעל מצליח אחד, "זה עשירית מהפרטה אחת", הם אומרים. זה נכון, טוב שיש לנו מוחות מעולים, טוב שהתעשייה מתפתחת וצריך לעשות כל מאמץ להרחיבה. אני מאמין שממשלות ישראל ימשיכו בפיתוח התעשייה עוד שנים רבות. אבל מפעל תעשייתי, מוצלח ככל שיהיה, אינו מחזיק גבול, אינו שומר שטח חיוני בידינו. לכל אחד תפקיד חיוני משלו. 18 היישובים החקלאיים פלוס יישוב קהילתי אחד, מעלה-אפרים, ועוד חמישה יישובים והיאחזויות ומתקנים נוספים בחבל מגילות הם אלה שמחזיקים היום את אזור הביטחון המזרחי של ישראל. כמו חניתה ומטולה בצפון, נווה-אטי"ב, מרום-גולן ואלוני-הבשן בגולן, כך מחולה, שדמות-מחולה, חמדת, רועי, בקעות, חמרה, מכורה וגיתית. כך גם ארגמן, על שמם של לוחמי גיבורי ארץ המרדפים, אריק רגב וגד מנלה, זיכרונם לברכה, משואה ויפית, פצאל ותומר, גלגל ונתיב-הגדוד – על שם הגדודים העבריים במלחמת העולם הראשונה – נערן, ייט"ב – על שמו של יצחק טבנקין – בשמת-נערן, נעמה, בית-הערבה – שהוקמה לראשונה עוד בשנות ה-40 ופונתה עם הכיבוש הירדני – אלמוג, מצפה-שלם, קליה, ורד-יריחו. כל אלה שומרים על גבולות המולדת. צבא מטבעו הוא נייד, צבא בא והולך. היושבים שם בבקעה הם אלה שנותנים לנו קביעות, שמאפשרים לנו להמשיך ולהחזיק באזור חיוני עכשיו ולתמיד. הידיים המיובלות, הפנים צרובות השמש, השפתיים המבוקעות מלהט הבקעה הן הערובה לכך. יש בבקעת-הירדן שכיות חמדה של עבר והוווה, בוודאי של עתיד. שם, מעט צפונה, מצוי היישוב הקדום ביותר בארץ-ישראל. שם חצה יהושע את הירדן, ושם בגלגל, בקצה מזרח יריחו, הקים יהושע את 12 האבנים אשר לקחו מן הירדן. חבר הכנסת הנדל, חיפשת עוד דברים? אם אינני טועה, שם גם מלו לראשונה את בני ישראל שנולדו במדבר, כי אלה שיצאו ממצרים היו נימולים. את אלה שנולדו במדבר מלו שם לראשונה. שם נמצאת יריחו, שם היו חיים יהודיים בימי בית ראשון ובימי בית שני, שם חצו במלחמת העולם הראשונה הגדודים העבריים, "קלעי המלך", גדוד 38 וגדוד 39, את הירדן. שם – מעניין כאפיזודה היסטורית, כבש מפקד פלוגה מגדוד 38, זאב ז'בוטינסקי, את מעבר אום-שורט, והגדודים העבריים המשיכו, יחד עם פרשים אוסטרלים, לא-סלט שבארץ הגלעד. שם פעלו כוחות הפלמ"ח בליל הגשרים, בפיצוץ גשר אלנבי בפיקודו של חיים בר-לב, זיכרונו לברכה, בניסיון הפיצוץ של גשר דמיה, ואחד המשתתפים יושב כאן – גנדי. לשם, לעורף הכוחות הירדניים והעירקיים תכנן יגאל אלון, הבולט והמבריק במפקדי מלחמת העצמאות, את תנועת צה"ל בשלהי מלחמת העצמאות, תוכנית שלא יצאה לפועל, כנראה לצער כולנו. אזור זה נכלל בתוכנית-אלון, או אפשר לומר אולי, יותר נכון, תוכנית גנדי-אלון. נדמה לי שאתה, גנדי, אם אינני טועה, היית זה שעיבד את התוכנית הזאת לראשונה, כזכור לי מאותם ימים, כאזור חיץ חיוני בין הריכוז הפלסטיני הגדול שעל גב ההר לנהר הירדן; ואזור זה הוא אזור הביטחון החיוני, המזרחי של ישראל, שישתרע בעתיד מנהר הירדן ומערבה ברוחב של כ-20 קילומטר ומים-המלח ומערבה ברוחב של 10 עד 15 קילומטרים. אזור זה היה לארץ המרדפים באחת המערכות הקשות של המאבק בטרור, שם באו לידי ביטוי מלא רוח הלחימה וערכי הלחימה של צה"ל. אבל מעבר לכל זה מתיישבי בקעת-הירדן, שחלקם יושב כאן ביציע, הפכו שטח זה לאחד מפלאי החקלאות בעולם כולו. עד מלחמת ששת הימים דמה האזור, במידה רבה, לתיאורו של הקולונל ווייול, שהיה אחר כך אחד הגנרלים והמפקדים הבריטים הידועים במלחמת העולם השנייה, אחד מקציניו של אלנבי במלחמת העולם הראשונה, שנתבקש על-ידו, לקראת חציית הירדן, לתאר את השטח, והוא כתב וסיכם במשפט יבש והחלטי: "באזור זה אין אפשרות קיום עצמאי ללא אספקה, לא לבקר, לא לסוסים ולא לבני אדם". באו מתיישבי הבקעה והוכיחו את ההיפך. אנחנו מודים לכם, ואני מרשה לעצמי להגיד, בשם כולנו – לצערי, לא רבים כל כך כאן – אנחנו מודים לכם על מה שעשיתם. על הממשלה להחליט על חיזוק הבקעה, על הגדלת מספר תושביה, על הרחבת שטחי עיבוד – זאת חייבים אנחנו לעשות, זו מחויבותנו לאנשי הבקעה ולעצמנו. בעזה חגגו אתמול. צהלה ושמחה בשומעם הדים צורמים מכאן, שהגבירו את התנגדותם למילוי חלקם בתהליך השלום. בעזה חגגו אתמול. כאן, בכנסת, אנחנו חוגגים היום 30 שנה לחידוש ההתיישבות היהודית בבקעה, ואני אומר לכם שהחגיגה הזאת תגבר.
(לא נקראה, נמסרה לפרוטוקול) 2-1. בשנת 1995 מונתה על-ידי מינהל מקרקעי ישראל חברה מנהלת לתכנון ופיתוח של שטח גבעת פרדיס בגודל 540 דונם לבניית 1,500 יחידות דיור. פעילות זו נבעה מתוך ההכרה במצוקת הדיור בכפר. החברה החלה לבצע עבודות פיתוח, פריצת דרכים וקירות תומכים. עקב טענת המועצה שאין באפשרות התושבים לשלם עלויות פיתוח גבוהות הופסקו העבודות, וסוכם כי המועצה תבצע את הפיתוח בעצמה. כיום פועל מינהל מקרקעי ישראל בשיתוף עם המועצה המקומית לקידום הפיתוח והשיווק בהקדם האפשרי.
מערכת אספקת המים בטייבה מבוססת על קידוחים מקומיים. בהתאם לתוכנית האב הנוכחית לאספקת המים של עיריית טייבה, תוספות המים מהמערכת הארצית יידרשו רק בעוד כמה שנים. בשנת 1993 הכינה נציבות המים תוכנית-אב אזורית לצורך תגבור המים לטייבה מהמערכת הארצית, ועד לתקופה האחרונה לא פנתה עיריית טייבה לנציבות המים על מנת להקדים את המועד שתוכנן. אספקת המים לטייבה תהיה אמינה יותר לאחר חיבורה למערכת הארצית. אם אני יכול לראות בשאילתא הזאת פנייה ישירה של טייבה לצורך העניין, אני גם מציע שבכל זאת תועבר מייד גם פנייה בכתב, תוכנית-האב תעודכן וטייבה תחובר למערכת הארצית בהקדם.
במה שנוגע למשרדנו, אמרתי לך, פשוט לא פניתם. לו פנו, זה היה מחובר, אין כל בעיה. בכל מה שנוגע לרשתות מים פנימיות – אתה יודע בעצמך שזה תחום אחר – אני מבקש שתפנה את בקשתך. בכל מקרה, אני מוכן לעזור בנושא הזה, אבל מערכות מים פנימיות הן בתחום משרד ממשלתי אחר. אם תפנה ותרצה גם את התערבותי, אשמח לעזור.
(לא נקראה, נמסרה לפרוטוקול) 3-1. מע"צ משמשת כרשות תמרור מקומית, ומשרד התחבורה כרשות תמרור מרכזית המאשרת את הצבת התמרורים. קיימות הנחיות שילוט משנת 1970. הנחיות אלו נמצאות כעת בעדכון, והשילוט שהוצב לאחרונה, או שילוט בשלבי תכנון, מתבצע בהתאם להנחיות החדשות, המגדירות שלטים בהירים ובולטים יותר לשם הגברת כושר ההתמצאות של הנהג בכביש. בכוונת מע"צ להחליף את כל השלטים הישנים שאינם עומדים בהגדרות ובהנחיות החדשות, וכבר הוחלפו מאות שלטים במסגרת מבצע "שלט תקין". החלפת השלטים נעשית על-פי הצורך, תוך קביעת סדרי עדיפויות, בהתאם למגבלות התקציב. בכבישים המהירים, הראשיים ובמחלפים הנהיגה מע"צ את שיטת השילוט על גבי גשרי שילוט הנושאים שלטי ענק בולטים במיוחד.
(לא נקראה, נמסרה לפרוטוקול) 3-1. מע"צ עורכת פגישות עבודה מסודרות עם ראשי הרשויות הדרוזיות. מדי שנה מוגשת על-ידי מע"צ תוכנית עבודה מפורטת להשקעות במגזר הדרוזי, על-פי סדרי עדיפויות ושיקולים מקצועיים בלבד, בתיאום עם ראשי הרשויות. בשום אופן אין מע"צ פועלת על-פי שיקולים פוליטיים הקשורים לעדה זו או אחרת. מע"צ השקיעה בכביש הגישה לבית-ג'ן סכום של 1.8 מיליון ש"ח. בנוסף, בתוכנית העבודה של מע"צ לשנה זו – התקנת תאורה בכביש. הכביש הינו כביש טוב ובטיחותי, ואין הצדקה להשקיע בו משאבים נוספים מעבר למה שמושקע.
2-1. כיום החיבור בין טייבה לקלנסואה נעשה בכביש צר ומפותל. על-פי הבחינה של מינהל התכנון והמועצה הארצית לתכנון ולבנייה, נקבע כי על בסיס הציר הנ"ל יוכשר התוואי הקבוע של כביש 444, אשר ישרת את כל המרחב, לרבות התנועה האזורית צפונה. הדבר מחייב שינוי תוואי הכביש, על מנת לאפשר סלילתו כדו-מסלולי בפרמטרים גיאומטריים נאותים, ובלית ברירה – גלישה לשטחים הנמצאים כיום מדרום לתוואי הקיים. תיקון התוואי לגבול החלקות הוא למעשה המצב הנוכחי, ואינו אפשרי. הפתרון להליך, כמקובל, יינתן במסגרת מנגנוני הפיצוי. בעלי הזכויות ששטחיהם יופקעו יפוצו בהתאם לחוק כביש חוצה-ישראל. משרד התשתיות הלאומיות בוחן בימים אלו אפשרויות לפיצוי חלק מבעלי הזכויות בקרקע, אשר יהיו מעוניינים בכך, בקרקע חלופית במקום פיצוי כספי, וזאת בהתאם לקריטריונים שיסוכמו ויאושרו במועצת מקרקעי ישראל. כידוע, בעבר היה רק פיצוי כספי. אני משתדל ככל שניתן ובמידה שניתן להעביר את זה לפיצוי קרקעי. לא בכל מקום זה אפשרי, אבל אנחנו משתדלים כמיטב יכולתנו, וכך נהגנו גם בעניין כביש חוצה-ישראל.
אני לא מכיר שום הוראה להעביר כביש דווקא בקרקע של קלנסואה, אבל כדי שאוכל לבדוק את זה – והמקום מוכר לי היטב – אם אתה יכול, תעביר לי במהירות את הפנייה שלכם וגם את התשובה, טוב? תודה.
אני עונה פשוט בהמשך לעניין. אם מדובר בכביש חוצה-ישראל, אי-אפשר להזיז את התוואי. אף אחד לא קבע שזה יהיה באדמות קלנסואה, ובכלל, מגמתי הראשונית היתה להעביר את הכביש הזה – – –
אולי אתה מוכן להקשיב בסבלנות? צא מתוך הנחה שהמקום הזה הוא כמעט מקום הולדתי, ואני מכיר את העניין הזה. אם היה מדובר בכביש חוצה-ישראל, לא ניתן לעשות כל שינוי, כי התהליך בדרכו. לגבי הכביש הזה, ביקשתי שתעביר אלי בהקדם – כדי שאוכל לבחון נקודה זאת עוד הפעם – את הפנייה ואת התשובה.
3-1. ההחלטה אכן סופית. ההצהרות בפני בג"ץ היו נכונות לזמנן, אולם הסתבר כי עלות הפרויקט עצומה, מעל ומעבר להערכות התקציביות שנעשו בזמנן. מתוכננים פתרונות חלופיים לקליטת מי הקולחין בשטחי חקלאות קיימים באזור המרכז. כמו כן נבדקות אפשרויות לשיקום נחלים באזור המרכז על-ידי הזרמת מי הקולחין המטוהרים אליהם.
אשר לכל הנושא הזה של טיפול במערכות מי הביוב – ראשית, ידוע לי ואני גם מאוד מצר על המים האלה הנשפכים שם לים, שאפשר היה להשתמש בהם. הרעיון שאתה מדבר עליו, של המוביל המזרחי למי ביוב, הוא פרויקט שההוצאות עליו הן עצומות, ולממשלה היום יש מחשבות אחרות ותוכניות אחרות, ולכן כרגע זאת החלטה לא לבנות את המוביל המזרחי. יכול להיות, שאם יימצא גורם פרטי שיהיה מוכן לקחת על עצמו את קניית מי הביוב, הובלתם לנגב ומכירתם, אפשר יהיה לעשות זאת. פשוט, יש לנו היום פתרונות אחרים. זה עדיין לא נותן את התשובה על הבעיות שהזכרת שם, כמו שאין עדיין תשובה ביחס לביוב של טול-כרם ואין תשובה ביחס למי הביוב של קלקיליה שזורמים, קולחים, אל נהר הירקון, נוזלים ומוצקים כאחד, כן? יש לנו תוכניות בדברים האלה, בעיות מאוד כבדות, מאוד קשות. שאלת ספציפית לגבי המוביל הזה. המוביל הזה איננו כרגע בתוכנית, אלא אם יימצאו האפשרויות שהזכרתי, אבל פתרונות אחרים בהחלט יהיו, ואני מניח שאם העניין הזה עוד יעלה או תתעניין, אני אוכל לתת לך פרטים רבים יותר, או אבקש מנציב המים שיעדכן אותך בתוכניות האלה.
(לא נקראה, נמסרה לפרוטוקול) 3-1. מערכת תשתית הכבישים אכן עלולה לקרוס בשנים הקרובות. הסיבה העיקרית לכך היא מצב מתמשך של הקצאת תקציבים אשר אינה תואמת את קצב הגידול במשק התחבורה במדינת ישראל. כיום יש כ-1.6 מיליון כלי רכב על כבישי הארץ. בשנים האחרונות קצב הגידול הוא כ-6% בשנה, בעוד קצב הגידול בסלילת הכבישים הוא כ-3% בשנה. פער גדל והולך זה יוצר לחץ כבד על כבישי הארץ, והמשך המגמה עלול לגרום לקריסת מערכת הכבישים. לאור זאת פועל משרד התשתיות הלאומיות לפיתוח מואץ של כבישי הארץ, לרבות סלילת כביש חוצה-ישראל. במקביל, מתבצעת פעילות להאצת ההשקעה בתשתית המסילתית הקיימת, כדי להגדיל את מספר הנוסעים ברכבת ישראל. מערכת הכבישים לא תוכל להספיק ל-6 מיליוני כלי רכב, ויש לבחון פיתוח מערכות הסעה המוניות חלופיות למערכת הכבישים, כפי שנהוג במדינות מפותחות באירופה ובארצות-הברית. המספר 6 מיליוני כלי רכב אינו בטווח הנראה לעין. קיים תיאום שוטף בין המשרדים העוסקים בתחום התחבורה, וקיימת הסכמה לגבי הפתרונות החלופיים.
(לא נקראה, נמסרה לפרוטוקול) 1. מינהל מקרקעי ישראל מתנגד לקבורה באום-אל-זינאת, מאחר שאין במקום יישוב קבע, ומדובר בשטח שמורת טבע וגן לאומי. נושא הקמת בית-קברות בדליית-אל-כרמל נדון בין המועצה המקומית ומינהל מקרקעי ישראל. לפני כחודש וחצי נפגש נציג המינהל עם ראש המועצה והציג בפניו כמה שטחים שמתאימים למטרה זו. עד היום לא קיבל המינהל מהמועצה נתונים לגבי מספר התושבים המוסלמים, איתורים מדויקים של שטח מבוקש או הסכמת המועצה להצעתו. המינהל אינו יכול לתכנן שטח לבית-הקברות ללא שיתוף המועצה המקומית והסכמתה.
1. תוספת רכבת ישירה היא תוספת המשולמת על-ידי אותם נוסעים המשתמשים ברכבת ישירה שהיא רכבת בקו חיפה–תל-אביב, שבמהלך נסיעתה עוצרת, לצורך העלאת נוסעים או הורדתם, בתחנה אחת לכל היותר. התוספת הנ"ל היא תוספת של 3 ש"ח על דמי הנסיעה המשולמים בעבור נסיעה רגילה ברכבת. 2. תוספת רכבת ישירה מעוגנת בתקנה 3 לתקנות מסילות הברזל (דמי נסיעה), התשנ"ז–1997, שמועד תחילתן הינו 1 בספטמבר 1997. התוספת הנ"ל נקבעה לאור העובדה, שרכבת ישירה נוסעת בפחות זמן מרכבות אחרות, דבר המקנה יתרון גדול לנוסע. עיקרון זה מקובל מאוד בארצות שונות בעולם. 3. ביטול התוספת משמעה הנחה נוספת. כל הנחה צריכה להיות מתוקצבת, משום שהיא מהווה הפסד הכנסה ומגדילה את הסבסוד של המדינה לרכבת ישראל. שינוי כזה מצריך אישורו של משרד האוצר.
אני מוכן לבדוק את זה עוד הפעם, אבל אתה צריך להבין, מכובדי, שעם כל המאמץ להרחבת רשת הרכבות – ברגע שנגמור את הקטע האחרון במסילה ליד בנימינה, הרכבת כולה הופכת בעצם לרכבת דו-מסילתית. יש אפשרות, וגם הנסיעה תקוצר וכן הלאה. עם כל הדברים שעושים ועם גידול מספר הנוסעים המשמעותי ברכבת, עדיין בכל מה שנוגע לנוסעים, הרכבת מסובסדת בצורה כבדה. והדבר הזה מקובל. אני מוכן שוב לבחון את המשמעות של העניין. תודה.
(לא נקראה, נמסרה לפרוטוקול) המועצה הארצית לתכנון ובנייה, בישיבתה ב-5 במאי 1998, אישרה באופן עקרוני את הצורך בהקמת יישובים בדואיים נוספים. מיקומים מדויקים עדיין לא נקבעו. יישוב על כביש דימונה: מיועד לשבט הואשלה, בקרבת מקום מגוריהם הנוכחי. יישוב באזור הר-דרגות: מיועד לפלגים משבט אבו-רביע וקבוצות אחרות. יישוב באזור מולדה – בין תל-שבע לחורה: מיועד לשבטי נחל חברון והאזור. יישוב באזור רביבים: מיועד לשבט העזאזמה. בנוסף, אישרה הממשלה הקמת יישוב לשבט טראבין, בין משמר הנגב ללהבים. בתוך כחמישה חודשים תתחיל העבודה להקמת היישוב, עם קבלת כל אישורי ועדות התכנון. צוות התכנון מטעם המינהלה לקידום הבדואים בנגב עוסק באיתור המקומות המדויקים. בתהליך התכנון ישולבו בדואים תושבי השבטים המיועדים להתגורר ביישובים. התוכנית תהיה מוכנה להצגה לקראת סוף חודש אוקטובר 1998, לרבות לוחות זמנים מתוכננים.
2-1. מע"צ בדקה שלוש חלופות לכביש מס' 9. בחלופה הצפונית ובחלופה המרכזית היתה פגיעה חמורה בשטחים חקלאיים, ועל כן בחרו מוסדות התכנון את החלופה הדרומית. על מנת למזער את הפגיעה בערכי טבע תבצע מע"צ מנהרה מתחת לקטע של פארק השרון, בין כביש מס' 2 לבין מסילת הרכבת תל-אביב–חיפה. בשאר השטח אין כל פגיעה בערכי טבע. 3. ידוע לנו כי המשרד לאיכות הסביבה והגופים הירוקים יוזמים את הכרזת השטח כפארק לאומי.
אדוני היושב-ראש, כנסת נכבדה, אני הכנתי כאן תשובה מנומקת ומפורטת, אבל לפני שאקרא אותה אני רוצה לומר, שאני פשוט דוחה בשתי ידיים את הטענות שהושמעו כאן, אני דוחה בשתי ידיים מראש. כל הניסיון הזה ליצור תמונה שבה מנסים למנוע מחלק מערביי ישראל קרקע או בעלות בקרקע, אין לו על מה להתבסס. חבל שבאים וחוזרים שוב וטוענים אותה טענה. זה עוזר לפתור איזו בעיה? הרי אין כל יסוד לעניין הזה. אבל באותה מידה, כמו שכל אחד יכול להיות בעל קרקעות, גם ליהודים בארץ-ישראל מותר להיות בעלי קרקעות, והגיע הזמן פעם אחת להבין את העניין הזה. אבל לצאת כאן עם הקולוניאליזם הציוני – איפה אתם נמצאים? איפה אתם חיים? מה אתם חושבים באמת? איזה מין דיבורים אלה?
אני רוצה לחזור ולומר, אם זאת דעתו של חבר כנסת אחד, אני פשוט מתקן ואומר: זו לא דעתכם אלא דעתך.
אני שמח לשמוע שזו דעה של חבר כנסת אחד בלבד בכל הבית כאן, זה בהחלט דבר מעודד.
ראשית, אני שמח שזו דעתו של חבר כנסת אחד בלבד בבית. אני רוצה לומר, שהסבא שלי שבא הנה לא היה קולוניאליסט ציוני, הוא היה ציוני – – –
וההורים שלי היו ציונים והם באו לביתם בזכות, לא רק הם. הגיע הזמן פעם אחת לדעת, ואי-אפשר לסלף את ההיסטוריה.
רבותי, יהודים חיו כאן ללא הפסקה במשך אלפי שנים, וגם אחרי חורבן בית שני חיו פה מאות אלפי יהודים – – –
רבותי, לא באנו לכאן לדון בהיסטוריה, אבל אם אנחנו עוסקים בדבר הזה, יהודים חיו בארץ-ישראל ללא הפסקה 4,000 שנה. לא היתה כאן הפסקה של חיים יהודיים ליום אחד, ולא היה כאן שום מעשה אלא מעשה ציוני, מעשה של אנשים שחוזרים אל ביתם ואל ארצם. לא נגזל פה שום רכוש, אלא שולם בכסף מלא. לכן, אני מוכרח לומר שההתבטאויות האלה – – –
רבותי חברי הכנסת, כפי שאמרתי, באתי לכאן עם סעיפים מנומקים השמים לאל את הטענה הזאת. אבל נוכח הדברים ששמעתי כאן, שאין להם שום בסיס ושום יסוד, אני רוצה לומר, הממשלה מתנגדת להצעת החוק הזאת.
כל אחד בזמנו. כבוד היושב-ראש, כנסת נכבדה, הצעת החוק מבקשת להוסיף מטרות בכספי קרן האיזון המתנהלת כיום לפי חוק המים, דהיינו, פיתוח מקורות מים חלופיים והשבחת מים שאינם ראויים לשתייה. אף כי התפיסה העומדת בבסיס ההצעה מקובלת עלינו – אני מתכוון לעקרונות ולכל מה שהסברת כאן בהרחבה, אנחנו מכירים את הדברים האלה, ויש לנו בהחלט עמדה זהה בנושאים האלה, לגבי התפיסה – הרי שהממשלה החליטה לטפל במשק המים בדרך שונה. ראשית, בכוונת הממשלה לבטל את קרן האיזון לחלוטין, אך עם זאת ייקבעו כללים ולפיהם ישולמו מענקים מהסכומים שיצטברו בקרן האיזון ומסכומים נוספים שיועמדו לכך בתקציב המדינה, לשם פיתוח מקורות מים, השבחת מים שנפסלו כמקור שתייה ולשם תמיכה במפיקי מים שעלות הפקת המים שלהם גבוהה. הסדר בעניין זה כלול בהצעת חוק הסדרים במשק המדינה לשנת 1999. אני רוצה לומר לך, כמי שמעורב אתכם בסוגיה הזו שאינה מהיום – ההצעה הקיימת היום בחוק ההסדרים נותנת, לדעתי, תשובות טובות יותר מאלה הקיימות היום. כלומר, באופן עקרוני לגבי הצורך ולכל אותן מטרות שאתה הזכרת, ואני חזרתי עליהן ביעף – – –
זה יישמע לא טוב, אבל אני מוכן לשלוט כמעט בכל משרד ממשלתי.
מטבע הדברים, אלה חיים פוליטיים. לא אחת אמרתי לכם, שבחיים הפוליטיים הכול מסתובב תמיד. היום אתה פה, מחר אתה שם. אני אומר את הדברים כמי שעסק הרבה מאוד בנושא הזה. לפי דעתי ניתנה תשובה נאותה על הבעיה הזאת.
רבותי, אתם ראיתם דבר שבסופו של דבר לא עובר? זה לוקח קצת יותר זמן.
חבר הכנסת מירום, לפני זה השתמשתי במלה "אתם" והעירו לי: מה זאת אומרת, אתה מוציא את עצמך מהכלל? אני מניח שאתה מפנה את זה גם אל עצמך.
הרי אני מביע את תקוותי, כמי שכבר עמד כאן, על הבמה הזאת, וקרא לא אחת לאחדות של כל הכוחות, כדי למלא את התקוות ולעמוד מול סכנות. חשבתי שכולם מאוחדים בדבר הזה.
את עקרונות המים הסברתי. מטעם זה, ורק מהטעם הזה, מאחר שזה כלול, הממשלה מתנגדת להצעת החוק; לא כי הדברים לא נכונים באופן עקרוני, אלא הם נכנסו בחוק ההסדרים, לפי דעתי בסידור נאות יותר. תודה.
מה האפשרויות האחרות שלפני?
לא, אני לא יכול לתמוך, כי הממשלה מתנגדת לזה. נתנו על זה תשובות.
אדוני היושב-ראש, כנסת נכבדה, חבל שחבר הכנסת זאבי לא בדק את העובדות; הייתי שמח להעמידן לרשותו בכל רגע – –
אני בכל רגע עומד לרשותך, ואם תחפוץ בכך – – –
אני אשמח מאוד לסייע לך. אולי תמצא משהו, אף שאני יודע שבקיאותך בנושא ארץ-ישראל ובארץ-ישראל וכן הלאה גדולה משל מרבית בני התמותה האחרים שחיים כאן בארץ. עסקת בזה עשרות שנים, אבל יש כמה דברים, לפי דעתי – אני בכל מקרה הייתי שמח להעמיד את הדברים האלה לרשותך אם רק תרצה בכך. בהמשך לדברים האלה – ישראל חתמה על הסכם שלום עם ירדן, הכנסת אישרה את ההסכם הזה, ובהסכם זה התחייבה לספק מים. נכון שהדבר לא נעשה אז ביסודיות, ואפילו שכחו לציין מי צריך לשלם בעד המים ובעד העברתם לשם. אני רוצה לציין, שאיננו נותנים מאומה יותר ממה שנקבע בהסכם, ואני אומר בזהירות, אולי להיפך, ואני גם לא מוצא כאן לנחוץ, כי זה מסוג הדברים שלפי דעתי אין טעם לדון בהם – אינני רוצה גם לדון בדברים, מה אנחנו מקבלים היום במים ממקומות אחרים שהיו חשובים לנו בקידוחים שאנחנו עושים. כבוד היושב-ראש, כנסת נכבדה, כולנו אוהבים את הכינרת ואת נופיה, אבל צריך לדעת שלא מתחולל שום דבר דרמטי במצב מאגרי המים השנה ביחס לממוצע הרב-שנתי. הכינרת אינה מתקרבת לקו האדום. מפלס הכינרת נמצא, פחות או יותר, במקום הצפוי במועד זה של השנה. נכון שאנחנו בשנים האחרונות – ואני אומר את זה כשלפחות במשק שאני חי בו רושמים את הגשמים מתחילת שנות ה-50, או מהמחצית הראשונה של שנות ה-50 – נכון שבשנים האחרונות היינו רגילים לגשם מוקדם. היו שינויים בנושא הזה. גשמים התחילו קצת מוקדם יותר. אבל אם אני לוקח את הממוצע הרב-שנתי, אני לוקח במקרה את הנגב, באזורים שלנו, גשמים תמיד החלו מ-20 בנובמבר ואילך, פחות או יותר, זאת היתה התמונה. הכול נכון, הכול חרוש, הכול זרוע, הכול מוכן, הכול מצפה לגשם, אבל בינתיים לא קרה שום שבר. המאגרים האחרים גם הם עומדים על הממוצע הרב-שנתי. מפלס הכינרת, הנמצא בבקרה מתמידה, אף הונמך במודע על מנת לשמור מפלס גבוה במאגר החוף הרגיש יותר וכן כדי לאפשר צמצום מרבי של גלישת מים מהכינרת לים-המלח אם תבוא עלינו, ואני מקווה שכך יהיה, שנת ברכה מרובת גשמים. נכון, אנחנו אכן חיים באזור שחון ובאקלים לא יציב, אך ניהול המאגרים אינו פונקציה של דרמטיזציה של מצב שבשום פנים ואופן אינו דרמטי. עם זאת, מתוך ציפייה לביקושים נוספים בעתיד, עם גידול האוכלוסין, יעשה משרד התשתיות הלאומיות כל שביכולתו כדי להקדים הקמת מתקן להתפלת מי ים. אני רוצה לומר לחברי הכנסת, שאנחנו רואים היום בנושא הזה של התפלת מי ים – ובכך אנחנו כרגע – – –
העליתי בפני האיחוד האירופי, כמפעל אזורי שצריך לקום, הצעתי להם להניף את זה כדגל. במקום לעסוק בדברים שאולי טוב שלא יעסקו בהם, שיעסקו בנושא הזה כנושא מרכזי. מדובר בפרויקט שהיקפו, באופן הדרגתי, לפי עליית הצריכה של מים, צריך להגיע בסופו של דבר ל-800 מיליון או אף למיליארד מטרים מעוקבים של מים בשנה. זה מפעל אדיר, זה מפעל שהקמתו צריכה לעלות כ-4 מיליארדי דולר, אבל מדובר בהשקעות, בבנייה מודולרית, הדרגתית, מדובר בהשקעות במשך עד כ-15 שנה, שאז האוכלוסייה בין הירדן לבין הים תגיע בוודאי לכ-15 מיליון נפש. זאת אומרת, אנחנו עומדים בפני בעיות קשות, ואנחנו ניגשים לעניין הזה בצורה הרצינית ביותר, וגם אם הם לא יירתמו לנושא הזה אנחנו ניגשים לפעולה משלנו שמטרתה, בשנים הקרובות, להגיע להתפלה של 100 מיליון מטרים מעוקבים מי ים. לשאלתך, כבוד היושב-ראש, תלוי. אם זה לצריכה עירונית, אז בוא נאמר שהיום זה פחות או יותר בסדר, אבל אם הולכים לפרויקט אדיר ממדים כזה, יש להניח שגם תהיינה השקעות גדולות יותר במחקר ובפיתוח, ואז אני מקווה שאולי נצליח גם להוריד את העלות. אני רוצה גם לומר, שנוסף על כל הרעיון הזה, שאנחנו כרגע ממש דוחפים אותו בכוח, של בריאת מפעל אזורי שצריך לספק מים לישראל, צריך לספק מים לירדן, מים לפלסטינים, אנחנו ממשיכים בפעילות של מיחזור מי ביוב מטוהרים לשימוש בחקלאות. יש אזורים שלמים בארץ, בעיקר אצלנו בנגב, שזה כבר הפך דבר מקובל. אנחנו ניגשים, אני מעריך שבתוך שנים מספר לא נשתמש יותר במים שפירים, אולי לצערנו, אבל זה המצב; לא נוכל להשתמש במים שפירים לצורכי השקיה. מאחר שהנושא הזה הוא מעניין מאוד, מיוחד במינו, אף-על-פי שאפשר לבוא ולהגיד: אני מוריד נושא של מים מעל סדר-היום, אם אתם לא מתנגדים, אני מציע להעביר אותו לוועדה, ושם הייתי רוצה שתינתן סקירה כוללת על משק המים. אני אשמח לבוא בעצמי, עם אנשי נציבות המים, עם מיטב המומחים שיש לנו, כי הנושא הזה כל כך יסודי וכל כך מרכזי, שאני בעד לדון בו בוועדה. אם החברים מסכימים, זה מקובל עלי.
מאחר שהדברים נרשמים, אני רוצה לומר לחבר הכנסת, שלא אמרתי – – – אתה אדם שניגש לדברים באופן יסודי. אמרתי שיכול להיות – – –
ב-2010 כבר נעמוד, אני מקווה, ברמת התפלה של מעל 100 מיליון מטרים מעוקבים מים, אבל אנחנו – – –
תוכלו להגיד את דבריכם בוועדה. תדברו – – –
אדוני היושב-ראש, לגבי כמויות המים יש סיכומים: 50 מיליון – שלב אחד, ו-50 מיליון – שלב שני, ואני לא מציע כאן שאגיד אם כן עמדנו בזה או לא עמדנו בזה. עדיף שלא אפרט כאן את הדבר הזה. לגבי 50 המיליון של השלב השלישי, הם הבטיחו בהסכם – הם חתמו על הסכם שנועד לתת 150 מיליון מטרים מעוקבים מים לירדן. הסכמים מכבדים, אבל, לדעתי, יש שני דברים, שכאשר עשו את זה, לא הביאו אותם בחשבון. דבר אחד הוא, ש-150 מיליון מטרים מעוקבים, המשמעות של זה היא 150,000 דונם פרדס שהיו תוכניות לנטוע בנגב. לקחתי את כמות המים המרבית. אנחנו לא משקים בנגב ב-1,000 מטרים מעוקבים לדונם, אלא משקים ב-800–900 ולקחתי 1,000 כדי להבין את המשמעות. היום יש בארץ 280,000 דונם פרדסים. היתה תוכנית רחבת היקף לטעת עוד 150,000 דונם. אלה 150,000 דונם שאי-אפשר לטעת. זה דבר אחד. ואמרתי את זה גם לירדנים, כדי שלא יחשבו שזה מין דבר – – – על זה חתמה הממשלה הסכם, ועל זה היא התחייבה. היה דבר אחד שנעשה, שלדעתי היה מאוד קשה. נאמר, נדמה לי, בהערה של חבר הכנסת פלד או של חבר הכנסת זאבי, ואינני זוכר מי מהם, שכל הפגיעה בחקלאות בהסכם פריס – שהוא תוצאה והמשך של הסכם אוסלו – היתה בעצם שבזה גרמו למכה אנושה לחקלאות הישראלית, וזאת בעצם פתיחה ברוחב לב. נכון שהם לא יכולים לגדל את הכול, אבל השוליים שמגדלים הם כל כך גדולים, שזה פשוט גורם לכך שאזורים שלמים בנגב הופכים לאזורים שחקלאים יהודים לא מעבדים אותם. אין ואקום בשטח.
זו הסכנה שישנה. אבל, מה שקרה הוא, שקבעו בהסכם שנותנים מים – ואני אומר שהסכם צריכים לכבד, ואנחנו מכבדים את ההסכם ועוד לא הגענו למה שהתחייבו – אבל לא קבעו מי משלם בעד הדבר הזה. מי ישלם בעד זה שבריכות דגים בעמק בית-שאן צריכות לעבור שינוי לשיטת גידול אחרת? מי ישלם בעד הקמת מתקן לטיפול במים מליחים, להתפלת מים מליחים של המוביל המלוח לכינרת? מדברים כאן בסכומים של מאות מיליונים. חתמו, ולא נגעו בדבר הזה. הדברים האלה הם אחת מהבעיות הקשות שעומדות בינינו לבין שכנינו.
יש נושא של מילוי הסכם, ויש דברים שקבעו שם שהם דברים קשים לגבי כמות המים. אבל הממשלות החליטו לקיים הסכמים, ולכן את ההסכם מקיימים. אם יש דברים אחרים, אשמח להגיד בוועדה – – –
אדוני היושב-ראש, כנסת נכבדה, לתופעות האנטישמיות בעולם בכלל וברוסיה בפרט יש שורשים היסטוריים עמוקים ביותר, שלא כאן המקום לפרטם. אבל מי כמו העם היהודי מכיר אותם. חשוב לציין, כי מאז התפרקות ברית-המועצות, השינויים העצומים בכל המישורים שהתרחשו בפדרציה הרוסית לקראת ביסוס מדינה דמוקרטית יותר ופתוחה יותר, הביאו גם לכך, שעם זאת שלא היינו עדים לאנטישמיות כחלק מהמדיניות הממלכתית ברוסיה, למרות העדר אנטישמיות ממלכתית, לא השכילו שלטונות רוסיה למצוא דרכים פעילות ללוחמה בתופעות אנטישמיות באמצעים חוקיים ובעזרת חינוך. בצער רב ובחשש אנו עוקבים אחר ההתפרצויות האנטישמיות האחרונות ברוסיה. רוסיה נמצאת בתקופת משבר כלכלי קשה. כוחות לאומניים ופאשיסטיים מנצלים את מצוקות האוכלוסייה כדי להעלות שוב את הגל האנטישמי העכור לקדמת הבמה הפוליטית הרוסית. אנו רואים בחומרה רבה יותר את העובדה, שלא עלה בידי הדומא להשיג רוב לגינוי חד-משמעי של ההתבטאויות האנטישמיות הקיצוניות של חבר הדומא, גנרל מקאשוב. לא זו בלבד, אלא שבדיוני הדומא וברחבי רוסיה חזר השימוש במלה "ציונות" כמלת גנאי קונספירטיבית נגד יהודים. ההתבטאויות האנטישמיות הקיצוניות, החוזרות ומבוטאות לאחרונה ברוסיה, עוררו גם תגובות גינוי רבות ונחרצות מצד הצמרת הפוליטית הרוסית, לרבות הנשיא ילצין. אולם, ריבוי ההתפרצויות האנטישמיות מחייב את רוסיה לפעולה נמרצת ומתמשכת למיגור התופעה. ביום שישי האחרון נרצחה בכניסה לדירתה בסנט-פטרבורג חברת הדומא וידידת ישראל, ד"ר גלינה סטארובויטובה, אשר לחמה ללא ליאות לקידום ערכי הדמוקרטיה ולמיגור הגזענות והאנטישמיות ברוסיה. גם אם הסיבות לרצח אינן ברורות בשעה זו, ברור כי ההקצנה הכללית המאפיינת את המאבקים הפוליטיים האחרונים ברוסיה, לרבות האנטישמיות והגזענות, מביאה לתוצאות הרות אסון, בראש ובראשונה בעבור אותם כוחות ברוסיה, ואנו מקווים, שהם הרוב, השואפים לייצב ולפתח את הפדרציה הרוסית כמדינה פתוחה. בתגובה על ההתפרצויות האנטישמיות האחרונות ננקטו על-ידינו כמה פעולות: א. יושב-ראש הכנסת זימן את שגריר רוסיה ומסר לידיו מכתב אל יושב-ראש הדומא, שבו מביע יושב-ראש הכנסת את אכזבתו מהכישלון להעביר הצעת החלטה המגנה את ההתבטאויות של מקאשוב; ב. שגרירנו במוסקבה, צבי מגן, נפגש עם יושב-ראש הסיעה הקומוניסטית והביע את מחאת ישראל על הצבעת המפלגה הקומוניסטית, אשר לא תמכה בגינוי מקאשוב. בעקבות פגישה זו יצא יושב-ראש המפלגה הקומוניסטית, זיוגנוב, בהודעה פומבית נגד אנטישמיות.
ג. שגרירות ישראל במוסקבה פרסמה הודעה לתקשורת בנושא, וכן ניתנו ראיונות רבים לתקשורת הרוסית; ד. פורסמה הודעה לעיתונות מטעם משרד החוץ. מעבר לצעדים מיידיים אלה, ברור הצורך בהגברת הפעילות למאבק עקבי ומתמשך בתופעות אנטישמיות ובהסברת ערכי הציונות ברחבי רוסיה. אנו מקווים ומשוכנעים, כי הממשל הרוסי ירצה לשתף פעולה עם ישראל בעבודה חינוכית והסברתית משותפת, שתביא לעקירת תופעות אלה מן השורש, כגון עיגון המאבק באנטישמיות בהסכמי התרבות בין המדינות ובתוכניות הלימודים. אנו תקווה, שהממשלה הרוסית תמצא דרכים מיידיות לבלימת הגל האנטישמי הנוכחי ואף תתגבר על כל הקשיים של המשבר הכלכלי במדינה זו לטובת כל העמים הרבים שמרכיבים אותה, לרבות היהודים. אני פונה מעל בימת הכנסת אל יהודי רוסיה, על אף תקוותי לשיפור המצב ברוסיה, ורוצה להזכיר להם, כי מדינת ישראל רוצה לראותם כאן. אני רוצה להדגיש, שלפי דעתי, היעד הראשון, המרכזי והחשוב ביותר של מדינת ישראל צריך להיות העלאת יהודים ארצה ויצירת תנאים נאותים לקליטתם בארץ. טוב היה שתהיה ממשלה ואחדות כזאת שתציב בראש הנושאים להעלות מייד, כיעד ראשון, מיליון יהודים לישראל. זו צריכה להיות הקריאה שלנו לכל יהודי בעולם ואל עצמנו.
כן. לא, אני אומר – להתחלה.
אני מודה לך על כך שהעלית את הנושא, אני מייחס לו חשיבות רבה. תודה.
תודה. סליחה, שמתי לב אליה יותר, אל תכעס.
מקובל עלי מה שמציע חבר הכנסת שבח וייס, וכמובן הצעת היושב-ראש מתקבלת. תודה.
כבוד היושב-ראש, כנסת נכבדה, חוק מינהל מקרקעי ישראל, התש"ך–1960, קובע, כי מספר חברי המועצה לא יפחת מ-18 ולא יעלה על 24. מחצית מן החברים הם, כידוע, נציגי הממשלה, ומחציתם האחרת מייצגת את קרן-הקיימת לישראל. כמו כן, החוק קובע, כי לפחות מחצית מנציגי הממשלה יהיו עובדי מדינה בכירים. נציגות קרן-הקיימת לישראל מצדה תורכב מחברי הדירקטוריון של קרן-הקיימת לישראל וכן נציג הסוכנות היהודית, אם קרן-הקיימת לישראל קבעה כך. במטרה להבטיח נציגות מטעם הציבור מוצע להגדיל את המספר המקסימלי של חברי מועצת מקרקעי ישראל ל-30. במקביל לכך מוצע להגביל את מספר עובדי המדינה ואת מספר חברי דירקטוריון הקרן הקיימת למקסימום של 24. בדרך זו ישוריינו שישה מקומות, לפחות, לנציגי ציבור. תיקון אחר נוגע לבדיקת כשירותם של חברי המועצה. החוק קובע, כי מי שהוא בעל זיקה אישית או פוליטית לשר משרי הממשלה לא יוכל לכהן במועצה, זולת אם אושר בידי ועדה שמינתה הממשלה לעניין זה. מוצע לבטל הסדר זה ולהחליפו בהסדר שלפיו ייבדקו המינויים למועצה על-ידי הוועדה לבדיקת מינויים שהוקמה לפי סעיף 18ב לחוק החברות הממשלתיות, הידועה כוועדת בן-דרור. לדעתי, הוועדה מקצועית, והיא באמת שופטת עניינית וללא פניות.
אתה מכיר את עמדתי בנושא הזה. מעולם לא שללתי חברותם – – –
אני אתן לך תשובה. שאלת שאלה, ואני מניח שרצונך אף לקבל תשובה. עד היום היינו מנועים בכלל מלצרף נציגי ציבור. ברגע שהחוק הזה יעבור – אפשר לצרף נציגי ציבור. חזרתי ואמרתי פעמים רבות, שמעולם לא שללתי מינוי של אזרח ישראלי זה או אחר – ללא התייחסות למינו, לדתו, לגילו וכן הלאה. לא זאת עמדתי. חברי הכנסת, עוד הוראה אחת כלולה בהצעת החוק. על-פי החוק הנוכחי, אין למנות חבר מועצה לתקופה העולה על שלוש תקופות כהונה רצופות, דהיינו, לא יותר מתשע שנים רצופות. כשם שעל השר המכהן כיושב-ראש המועצה אין הגבלה על זמן הכהונה, כן מוצע לקבוע כך לגבי יושב-ראש דירקטוריון קרן-הקיימת לישראל, הגוף השותף למועצת מקרקעי ישראל. אני מבקש את תמיכתכם בהצעת החוק.
לא אמרנו, כרגע, אם יהיו ערבים, אם יהיו יהודים, אם יהיו צ'רקסים, אם יהיו דרוזים. באנו כאן לדבר על נציגי ציבור – – –
אני חושב שהנושא הזה הוא נושא ראוי בהחלט לעיון. אמרתי שמעולם לא פסלתי. אני מניח שאני מוכן לשקול כל מינוי ראוי לנושא הזה.
תראה את זה ככה. הרי לא קבענו כאן מי כן יהיה ומי לא יהיה. אני חוזר ואומר – – –
מה אתה רוצה, שבהצעת החוק נאמר היום – – –
אני חושב שהבהרתי את העניין. מדובר בשינוי חוק, ולא באים להצביע על ערבי או על יהודי או על דתי או על מישהו אחר. נציגי ציבור. ערבי, לדעתך, יכול להיות נציג ציבור?
אתה שואל לדעתי? דעתי – כן. ערבי יכול להיות נציג ציבור. תודה.
כן, ועדת החוקה, חוק ומשפט.
אדוני היושב-ראש, אין לי בעיה עם כל ועדה – – –
כבוד היושב-ראש, כנסת נכבדה, שאיפתי, ואני מאמין שכזו היא גם שאיפתו של חבר הכנסת גולדשמידט, היא לשמור על החקלאות ובמלוא היקפה וממדיה באזורי הפריפריה, שבהם טרם השכלנו למצוא תחליף לחקלאות, כאמצעי לאחיזה בקרקע, פשוטו כמשמעו, וכן במרכז הארץ, שאותו אנחנו מלבישים, לצערי, שלמת בטון ומלט. בעצם הצעת הפיצוי בכסף יש השלמה למעשה עם צמצום מתמשך והולך של ממדי החקלאות, החיונית כל כך בכל חלקיה של הארץ. אני משוכנע, דרך אגב, שזו אינה כוונתו של חבר הכנסת גולדשמידט בנושא הזה. כדי להתמודד עם הדרישה העולה למי שתייה של האוכלוסייה העירונית, יזם משרד התשתיות הלאומיות והגיש לאישור בחוק ההסדרים במשק הצעה לפיצוי החקלאים במי קולחין ובמענקים גם יחד, כדי לאפשר להם לקלוט את מי הקולחין ולקיים חקלאות. נוסף על כך הוגשה לממשלה, על-ידי שר החקלאות ועל-ידי, הצעת החלטה לפעול לאלתר להתפלת מי ים, כדי שנוכל להיענות לעליית הביקוש העירוני בלי לפגוע בחקלאות. אני חולק על הצעתו של חבר הכנסת גולדשמידט, משום שגלומה בה הסכמה במשתמע לצמצום, וחלילה לצמצום דרסטי של החקלאות ולהפיכת קרקעותינו לנדל"ן ולהתפשטות המדבר. דרך אגב, אין לי שום חילוקי דעות לא עם חבר הכנסת גולדשמידט ולא עם אנשים אחרים שחרדים לנושא של קיום חקלאות, רחבה ככל שרק ניתן. יש לי חשש מהכיוון של ההצעה, לא מעצם הדאגה. בנושא הדאגה אנחנו רואים את הדברים עין בעין עם חבר הכנסת שמחון וחברים אחרים מכל צדי הבית. אני מביע כאן חשש. אני קורא לחבר הכנסת גולדשמידט ולחבריו לתמוך תמיכה פרלמנטרית וציבורית בהתפלת מי ים. בעניין ההצעה הזאת, כאמור, היא אולי קוסמת, היא נראית מפתה לכאורה, אבל יש בה למעשה סכנה. כולנו פה, משני צדי המתרס הפוליטי, לצערי, אבל בנושאים של חקלאות ושמירת אזורים מעובדים בהיקף רחב, אני חושב שאנחנו רואים עין בעין את הדברים. אולי יש כאן ראייה שונה לגבי הדרך הטובה ביותר לטפל בבעיה. לכן, בגלל חשיבות הנושא, אני מציע להעביר את העניין לוועדה, לבדיקה. אני עצמי הייתי רוצה לבדוק את הנושא הזה, מעבר לכך שהבעתי את הדאגה מפני צמצום החקלאות. אדוני היושב-ראש, אם לא תהיה התנגדות, אני מבקש להעביר את הצעת החוק לוועדה.
בסדר. אני רק מציע שבשיקוליכם תחשבו על ההיבט הזה.
בסדר, אני מציע שנשקול את ההיבט, שמא הדבר הזה יביא למצב הפוך ממה שאתה ואני וחברים אחרים מכל צדי הבית שיושבים כאן ודואגים לנושא החקלאות רוצים. אנא בדקו זאת, וזה מקובל עלי.
אדוני היושב-ראש, כנסת נכבדה, קבוצה בדלנית, קיצונית, שמקום מושבה בבזל, איימה לאחרונה, כי תפנה לפרלמנט ותדרוש את הסרת חסינותו ואת העמדתו לדין של חבר הפרלמנט ז'אן ציגלר, בשל תרומתו הראויה להערכה בחשיפת העובדות הנוגעות לפרשת הנכסים הרדומים מתקופת מלחמת העולם השנייה בבנקים השוויצריים. הדעה הרווחת בדעת הקהל השוויצרית היא, כי לפנייה כזאת, אם אומנם תתממש, אין כל סיכוי לזכות ברוב בפרלמנט בברן. בכל מקרה יש להדגיש, כי עד כה לא היה כל מהלך בפועל מול הפרלמנט. ייתכן שצעדם של הבדלנים בא כדי ליצור מעין משקל נגד להחלטתו חסרת התקדים והראויה לכל שבח של הפרלמנט השוויצרי, מיום 17 בדצמבר, להסרת חסינותו של חבר הפרלמנט רודולף קלר והעמדתו לדין באשמת הסתה לאנטישמיות. קלר, איש המפלגה הקיצונית "הדמוקרטים השוויצרים", קרא בקיץ שעבר לחרם על חנויות וחברות שבבעלות אמריקנית ויהודית. שגריר ישראל בשווייץ, מר יצחק מאיר, הגיב בשעתו בחריפות על הצהרתו של קלר וכינה אותה "התבטאות ברוח 'ליל הבדולח'". הסערה הציבורית שהיתה בעקבות התבטאותו של קלר הביאה עתה, כאמור, להחלטת הפרלמנט השוויצרי להסיר את חסינותו ולהעמידו לדין על הפרת חוק 261/ב משנת 1994 למניעת הסתה לגזענות ואנטישמיות. ברור כי החלטתו החשובה של הפרלמנט זכתה לביקורת קשה מטעם הקיצונים בשווייץ. מכל מקום, אין ספק כי הרשויות השוויצריות וגם דעת הקהל שוללות ורחוקות מרחק רב מהעמדות הקיצוניות שגילו הקבוצה הבדלנית וחבר הפרלמנט קלר. אני רוצה להודות לחבר הכנסת אברהם הירשזון, לוחם בלתי נלאה באנטישמיות, יחד עם חברים אחרים, ואני רואה את אחד מהם יושב בצד הזה, חבר הכנסת שבח וייס. אני רוצה להודות לך על שהעלית את הנושא. היתה לי הזכות במשך שנים לעקוב אחרי פעולותיך באזכור השואה וספיחיה, ולא למטרות של אזכור כל כך, אלא למטרות של אזהרה לגבי העתיד. משרד החוץ מעדיף לסיים בכך את העיסוק בפרשה, על מנת שלא להעניק משקל וחשיבות מיותרים לעמדתם של אותם חוגים קיצוניים, שאינם ראויים לבמה מעין זו. אבל, בגלל חשיבות הנושא, הייתי רוצה להשאיר את זה, אדוני היושב-ראש, לשיקולו של חבר הכנסת הירשזון. אם הוא יסתפק בכך, בעיני זה טוב, ולא – כל הצעה אחרת מקובלת עלי. פשוט הייתי מציע לא לתת להם פה שום פרסום מעבר לדבר הזה.
אדוני היושב-ראש, כנסת נכבדה, לאחרונה אירעו שני מקרים שבהם חברי פרלמנט רוסים מהמפלגה הקומוניסטית השמיעו הצהרות אנטישמיות. למרבה הצער, לא מצא הפרלמנט הרוסי לנכון לקבל החלטה המגנה את דבריו של חבר הפרלמנט הגנרל מקאשוב, והיא נדחתה ברוב של 120 נגד 107. כמה חברי פרלמנט נוספים תמכו בגלוי בדברי השטנה. יושב-ראש המפלגה הקומוניסטית, גנאדי זיוגנוב, התבטא אף הוא באופן ההולם יותר את ימיה החשוכים של אירופה, ימי הרדיפות והשנאה, שהובילו אחר כך לגדול באסונות שידע עמנו. משרד החוץ הגיב מייד באופן הנדרש על הדברים החמורים. יושב-ראש הכנסת מר דן תיכון זימן אליו, ביוזמת המשרד, את שגריר רוסיה בארץ, ומסר לו מכתב עבור יושב-ראש הפרלמנט הרוסי. המכתב פורסם גם בתקשורת הרוסית. שגריר ישראל במוסקבה נפגש עם ראש הסיעה הקומוניסטית ומחה באוזניו בחריפות. אנשי השגרירות התראיינו באמצעי התקשורת הרוסיים ועמדו על חומרת הדברים. כמו כן, ארגונים יהודיים בארצות-הברית, המשתפים עמנו פעולה בכל הנוגע לביעור נגע האנטישמיות הממאיר, נקטו צעדי מחאה מצדם. לאחר שפורסמו דבריו של מר זיוגנוב, מנהיג המפלגה הקומוניסטית, פרסם משרד החוץ שלנו הודעה המגנה ומוקיעה את מה שנאמר. ההודעה פורסמה באמצעי התקשורת הרוסיים וזכתה להד נרחב. אני קורא מכאן לחברי הפרלמנט הרוסי להתנגד בחריפות לכל גילוי של גזענות ואנטישמיות. אני קורא לחברי המפלגה הקומוניסטית הרוסית, זו התנועה ששמה לה למטרה לטשטש את ההבדלים בין גזע לגזע, לדאוג – אם כי זה לא נגע מעולם בנו עצמנו, כי האנטישמיות הזאת של הממשל הקומוניסטי היתה מבעבעת תמיד מתחת לפני השטח. אני קורא להם להתנער מהדברים החמורים המיוחסים לאנשי מפלגתם. משרד החוץ יוסיף לעקוב מקרוב אחר תופעות מסוכנות כגון אלה ולהגיב בהתאם. כמו כן, אני סבור שהנושא מופקד בידיה האמונות של ועדת העלייה והקליטה של הכנסת, העוסקת גם בטיפול באנטישמיות. משרד החוץ ישמח לשתף פעולה ולסייע ככל שניתן. אני רוצה לשלוח מכאן ברכה לקונגרס היהודי הרוסי, שאינו חושש ומנהל מאבק תקיף בגילויי האנטישמיות, ואני קורא ליהודי רוסיה ושאר מדינות החבר לעלות בהמוניהם לישראל, ביתו של העם היהודי.
מבחינה זו לא אכפת לנו במליאה.
אדוני היושב-ראש, אני לא רק מסכים אלא אני תומך בהצעה שהעלית. אני חושב שהנושא הזה הוא נושא שחובה עלינו להיאבק בו באופן מתמיד, כי אנחנו כבר יודעים את התוצאות הנוראות של גילויי אנטישמיות כאלה.
אבל למה אתם לא בונים לחרדים?
(לא נקראה, נמסרה לפרוטוקול) 2-1. בתאריך 9 בנובמבר 1997 נותקו לבקשת מועצה אזורית שומרון ארבעה צמתים אשר חשבונותיהם היו משולמים על-ידה – ג'ינספוט, הארס, תפוזים ומסחה. שניים מהצמתים חוברו מחדש, על-פי בקשה לחיבור של מועצה אזורית שומרון – ג'ינספוט והארס – וצומת אחד על-פי בקשה לחיבור מועצה מקומית אורנית – תפוזים. עבור צומת מסחה בלבד לא התקבלה בקשה לחיבור מחדש והוא נותר מנותק. "הלקוח" הוא מועצה אזורית שומרון, הממתינה, ככל הנראה, למימון החשבונות השוטפים.
2-1. כביש 423 אושר כדין על-ידי מוסדות התכנון, ואולם לאור החלטת בית-המשפט המחוזי, כי התכנון אמור להתייחס לכביש מקומי ולא לכביש אזורי, הפסיקה מע"צ את הטיפול בכביש וגם ביטלה את ההשתתפות הכספית בביצועו. נכון לעכשיו, הכביש מטופל על-ידי עיריית רחובות בלבד.
מאחר שמדובר בארץ קטנה מאוד, ויש כאלה שרוצים להקטינה עוד, מטבע הדברים תנועה שעוברת גם בכבישים עירוניים ותוך-עירוניים ואזוריים לא אחת היא תנועה שהכבישים בה משרתים גם נתיבי תנועה ארצית. אבל אנחנו פועלים במסגרת של חוק מסוים, וזה מה שנקבע. אני רוצה לומר לך, שאני עצמי לא אחת מקל, בעיקר במצבים שקשה להחליט כך או אחרת. בדרך כלל אנחנו נוהגים לקולא בעניין הזה, אבל יש לנו כאן בהחלט בעיה.
(לא נקראה, נמסרה לפרוטוקול) בשנת 1997 אישרה הנהלת המינהל מתוך כל הקרקעות ששווקו עסקאות ל-30,219 יחידות דיור; מתוכן נחתמו בפועל עסקאות לגבי 22,087 יחידות דיור. יש לציין, כי נכון לדצמבר 1997 שווקו 51,010 יחידות דיור על-פי הפירוט הבא: שיווק על-ידי משרד הבינוי והשיכון – 8,132 יחידות דיור; שיווק על-ידי מינהל מקרקעי ישראל ו/או שיווק משותף למינהל מקרקעי ישראל ומשרד הבינוי והשיכון – 42,878 יחידות דיור. קרקעות ששווקו במכרזים אשר לא היו בהם מציעים או שלא נמצאו בהם זוכים, מהוות מלאי לשיווק חוזר.
(לא נקראה, נמסרה לפרוטוקול) 2-1. ככלל, השמאי הממשלתי קובע ערך קרקע למטר מבונה למגורים ביישובים במגזר הכפרי. ערך התשלום המופחת מהשומה נקבע בהתאם להחלטות מועצת מקרקעי ישראל, שבסיסן אזורי העדיפות הלאומית, כפי שנקבעים על-ידי הממשלה מעת לעת. יש לציין, כי מושב סגולה לא הוגדר כאזור עדיפות לאומית, בעוד שהיישוב מנוחה הוגדר ככזה, ומכאן שלאחר שנקבעות הטבלאות על-ידי השמאי הממשלתי נגזרים מחירים שונים לגבייה בהתאם. לאחרונה ערך השמאי הממשלתי בדיקה חוזרת לערכי הקרקע שנקבעו על-ידו ליישובים סגולה, מנוחה, נחלה ורווחה. השמאי הממשלתי קבע, כי אין מקום לשנות את ערכי הקרקע כפי שנקבעו, למעט ביישוב סגולה, שם עודכן המחיר ל-700 שקלים למטר מבונה במקום 900 שקלים למטר מבונה, כפי שנקבע בעבר.
(לא נקראה, נמסרה לפרוטוקול) ריבוי שלטים לאורך הכבישים עלול להוות סכנה בטיחותית למשתמשים בדרך. מע"צ פעלה עד היום על-פי חוות דעת של מומחים מהטכניון, המבוססת על שיקולים תעבורתיים ובטיחותיים. דוח המחקר של המכון לחקר התחבורה בטכניון – "פיתוח עקרונות לעיצוב שילוט הדרכה תלת-לשוני" – פורסם בשנת 1983. כיום הנושא בדיון אצל היועץ המשפטי לממשלה. הרקע לדיון הוא עתירה התלויה ועומדת בבית-המשפט הגבוה לצדק – בג"ץ 4438/97. העותרות הן שתי אגודות לזכויות הציבור הערבי בישראל. מע"צ תפעל על-פי החלטה שתתקבל על-ידי היועץ המשפטי לממשלה בנוגע לעתירה זו.
(לא נקראה, נמסרה לפרוטוקול) 4-1. הידיעה אינה נכונה. משרד התשתיות שולל שינוי ייעוד מסיבי של קרקעות חקלאיות ושטחים פתוחים לצורכי בנייה, ולכן בכל תוכנית מטרופולינית הוא מנחה את מינהל מקרקעי ישראל לנצל לצרכים אורבניים שטחים בתוככי העיר ובצמידות לגבולותיה. כך גם במקרה זה, אושרה הקמת שכונה חדשה בקרקעות כפר-ביאליק, ואין מדובר בהקמת עיר חדשה בין חיפה לבין הקריות. הבנייה אינה מיועדת להיות תקציבית, אלא – כנהוג בפרויקטים של מינהל מקרקעי ישראל – הפיתוח והבנייה ייעשו על-ידי יזמים וקבלנים פרטיים וימומנו משיווק הקרקעות. קהל היעד הוא אוכלוסיית מדינת ישראל בכלל ואזור חיפה והצפון בפרט.
(לא נקראה, נמסרה לפרוטוקול) 1. בארבע השנים האחרונות לא הקצה מינהל מקרקעי ישראל קרקע לעמותות. זאת, בין היתר, בעקבות דוח מבקרת המדינה, אשר מתח ביקורת קשה על הליכי ההקצאה לעמותות ופגיעה בנוהלי מינהל תקין בעניין. ההקצאות שצוינו בשאילתא היו במהלך שנות ה-80. 2. פנייתה של עמותת "רימון" אכן לא נדונה בהנהלת המינהל ו/או בוועדת פטור ממכרז, משום שהמינהל אינו מקצה לעמותות קרקע פטורה ממכרז.
2-1. השלטים הוצבו על-ידי התושבים הבדואים עצמם וביוזמתם במקומות שונים שבהם הם מתגוררים במרחבי הנגב. לפי ההערכה, מחזיקים הבדואים בכמיליון ורבע דונם. 3. הטיפול במגזר הבדואי מקודם על-ידי ועדת שרים מיוחדת בראשותי. בדעתה של הממשלה לפעול להקמתם של יישובים מספר שבהם יתיישבו הבדואים ישיבת קבע ויפונו ריכוזים אחרים שבהם הם יושבים כיום בישיבת ארעי. מובן שביצועה של תוכנית זו יארך שנים מספר, ונדרשים לו משאבים כספיים ניכרים. הערכתנו היא, שנצטרך להוציא בממוצע כ-300 מיליון שקל בשנה במשך עשר שנים כדי לתת פתרון לבעיה זו.
אני משוכנע, חבר הכנסת אלון, שנהיר לך שישראל היא מדינת חוק, ולכן שום מעשה שאיננו תואם את החוק לא יהפוך לעובדה כאן. בנגב יש לנו בעיה – היום, מתוך כ-104,000 בדואים בנגב, 58,000 מהם מפוזרים בתנאים שלא ניתן לדעתי לחיות בהם בתקופה הזאת. הממשלה החליטה לפעול לקידום האוכלוסייה הבדואית, ואת זה ניתן לעשות לא על-ידי פיזור בכל ואדי, אף שלעתים זה יפה ונחמד. הממשלה קבעה מדיניות; המדיניות הזאת תבוצע. תחילתה באטיות, אחר כך היא צוברת תאוצה, ושום יישוב שאיננו מוכר לא יהפוך לעובדה. זו היתה החלטה, וההחלטה הזו תבוצע.
(לא נקראה, נמסרה לפרוטוקול) 1. הליכי התכנון והבנייה הקיימים מנסים לאזן בין האינטרסים הלאומיים לאינטרסים המקומיים, בין צורכי הפיתוח לצורכי השימור ובין טובת הפרט לטובת הכלל. עם זאת, הליכי התכנון ארוכים ומסורבלים, ויש לצמצם את הסרבול הכרוך בקידום סטטוטורי של תוכניות. 2. כיום כל תוכנית – אם היא חלה על 5 דונם ואם על 5,000 דונם, אם להקמת תחנת דלק ואם לחציבת הר לשם הקמת תחנת כוח, זוכה כמעט לאותו טיפול על-ידי המערכת התכנונית. התוצאה היא סרבול מיותר לתוכניות הפשוטות וחוסר אפשרות להתרכז בתוכניות המסובכות, שאכן ראויות לבחינה תכנונית מעמיקה. קיצור הליכי התכנון ראוי שייעשה בשיתוף פעולה עם משרד הפנים, על-ידי הגדרת סדרי עדיפויות וצורכי טיפול שונים לתוכניות ברמות שונות. 3. מחירי הדירות אינם קשורים להליכי תכנון ובנייה, אלא במידה שהליכים אלו משפיעים ישירות על היצע הדירות הזמינות.
(לא נקראה, נמסרה לפרוטוקול) 1. בשבת, 8 בנובמבר 1997, התכוונה חברת החשמל לבצע עבודה באזור התעשייה ברקן. הכוונה היתה לשפץ ולשפר את כל הרשת העילית, כחלק מאחזקה מתוכננת וכהכנה לחורף, עקב עומסים כבדים. הצורך לבצע עבודה בשבת נבע מהעובדה שהתעשיינים ובעלי המפעלים התנגדו לביצוע הפסקות חשמל ביום חול ולא ניתן היה לפצל את העבודה. בקריית-נטפים היתה צריכה להתבצע הפסקה קצרה לשם פתיחת גישורים בלבד בתחילת העבודה ובסיומה. מאחר שלא ניתן היתר לביצוע העבודה בשבת, התבצעה העבודה באמצע השבוע, תוך גרימת נזק כלכלי ניכר ותוך מחאה עזה של בעלי המפעלים. 2. ככלל, חברת החשמל אינה מבצעת עבודות בשבת, אלא במסגרת האישור שניתן לה לצורכי תפעול חיוני לביצוע תיקוני חירום ובכפוף לקבלת היתרים מיוחדים ונדירים לעבודות שלא ניתן לבצען בדרך אחרת.
(לא נקראה, נמסרה לפרוטוקול) 2-1. כפי שבוודאי כבר ידוע לחברי הכנסת, ננקטו צעדים מתאימים להפסקת העיצומים של עובדי מינהל מקרקעי ישראל, והעובדים חזרו לעבודה סדירה החל ב-17 במרס 1998.
1. א. מבדיקה שערכתי התברר, כי ההעברה של החלקה המדוברת, אשר בוצעה בשנת 1964 מרשות הפיתוח לקרן-הקיימת לישראל, נעשתה על סמך הסכם "המיליון הראשון", שנחתם בתחילת שנות ה-50 בין הקרן הקיימת לבין ממשלת ישראל; ב. בעסקת חליפין שבוצעה בשנת 1985 בין קרן-הקיימת לישראל לבין חברת "הימנותא", העבירה קרן-הקיימת לישראל ל"הימנותא" שטח של 2,130 מטרים רבועים מתוך החלקה המדוברת, ששטחה הכולל 39,899 דונם; ג. עסקת המכר שנעשתה על-ידי חברת "הימנותא" בשנת 1988 הינה עסקה פרטית, ואין לה קשר למינהל; ד. מנתונים אלו ברור כי העסקאות בוצעו כחוק. 2. העסקה שבוצעה בשנת 1964 בוצעה על-פי החלטת ממשלת ישראל ולפי טבלאות מחירים שנקבעו בהעברה במסגרת "המיליון הראשון". עסקת ההעברה שבוצעה בשנת 1985 נעשתה בחליפין של קרקעות, על-פי הנהלים הקיימים לעניין זה בין מינהל מקרקעי ישראל וקרן קיימת לישראל וחברת "הימנותא".
חבר הכנסת הרב גפני, מאחר שמדובר כאן במקרה ספציפי, אני חושב שיהיה קשה לברר זאת באולם המליאה. נראה לי שעדיף לבחון את הנושא עוד הפעם באופן ישיר. הייתי מאוד שמח אם היית מעביר את הנושא אלי. באופן פורמלי הכול נעשה שם כחוק. בדקנו. אבל יכול להיות שיש דברים שצריך לבחון אותם שוב, ואני מאוד מבקש ממך שתעשה זאת. קודם, כשדיברת, קראתי קריאה לעברך, ואולי חברי הכנסת לא הבינו מה שאמרתי. אני רוצה, ברשותך, אדוני היושב-ראש, להתייחס במשפט אחד. אני מאוד מצר על כך ששמעתי היום שלא בונים לחרדים. בעיני, הציבור החרדי נמצא במצוקת דיור קשה מאין כמותה; רק מי שמצוי או בא מתוך הציבור הזה, או מי שמתעניין, כמוני – אני עוקב אחרי הדבר הזה שנים רבות – יודע: המצוקה נוראה. אני אכן מקווה שזעקתך זו תושמע באוזניים מתאימות כדי שיינתנו פתרונות. אי-אפשר לחיות בצורה כזאת. זה מה שאמרתי לך, ואולי דברי לא נשמעו, ואני מעודד אותך מאוד לעשות מאמץ כדי לסייע לציבור הזה.
(לא נקראה, נמסרה לפרוטוקול) 1. הידיעה אינה מדויקת. הנכון הוא שמתנהלים דיונים שמטרתם לברר תביעה כספית של הסוכנות היהודית כלפי המדינה, שלפיה טוענת הסוכנות כי היא זכאית לפיצוי בשיעור 4% מערכה החדש של הקרקע בעבור זכויותיה והשקעותיה כל אימת שמופשרת קרקע חקלאית באחד מ-326 היישובים שבהם קיים חוזה משולש בין מינהל מקרקעי ישראל, הסוכנות היהודית והאגודה המיישבת. כהצעת פתרון לתביעה הועלה רעיון להגיע להסדר, שלפיו לפחות חלק מן הסכום שיוסכם עליו ישולם לסוכנות בקרקע שתוחכר לה בנגב ובערבה. הסדר זה מוצע על מנת להתגבר על המחלוקת עם הסוכנות היהודית המונעת שיווק קרקעות אשר שינו את ייעודן על-פי תוכנית מאושרת. 2. בכל מקרה, אין כל כוונה לנשל מאן דהוא מאדמה שבה הוא מחזיק כדין. הטענה בדבר גירוש ערבים מאדמותיהם משוללת כל יסוד.
(לא נקראה, נמסרה לפרוטוקול) 1. תקנות החשמל מחייבות התקנת מערכות הארקה ומערכת הגנה בפני חשמול, וכן מחייבות שכל מבנה שיש לו יסודות באדמה יצויד בהארקת יסוד. הוראה זו בתוקף מספטמבר 1981. כמו כן נדרש שבלוח החשמל של מתקן דירתי יותקן מפסק מגן, דהיינו, ממסר פחת. דרישה זו הינה חדשה יחסית, ונכנסה לתוקף באוגוסט 1995; מכאן שהיא חלה רק על מבנים חדשים. 2. במתקני חשמל דירתיים בבתים חדשים, במסגרת הבדיקה שמבצע בודק חברת החשמל, בטרם חיבורם לרשת האספקה, נבדקים, בין השאר, מערכת ההארקה וקיום מפסק מגן. חיבורם לרשת האספקה מותנה בתקינותם. הבעיה מתעוררת בעיקר במבנים ישנים שנבנו לפני שנכנסה לתוקף חובת ההתקנה של מפסק מגן. בהעדר חובה לביצוע בדיקות תקופתיות במתקני חשמל קיימים, פועלת חברת החשמל להגברת המודעות בציבור על-ידי פרסום עלוני הסברה, תשדירים ופעילות בקהילה, המדגישים את החשיבות שבביצוע הבדיקות התקופתיות במתקני חשמל ישנים, לשם הגברת רמת הבטיחות במתקני החשמל. על-פי נוהל החקיקה הישראלית, אין אפשרות לחקיקה רטרואקטיבית ואין אפשרות לחייב ולאכוף בדיקות מתקנים מכל סוג שהוא בבניינים ישנים והתאמת המתקן לתנאים המקובלים כיום, ולכן יש להסתפק בהסברה ובהדרכה לציבור.
(לא נקראה, נמסרה לפרוטוקול) 3-1. בטכנולוגיות העומדות היום לרשות חברת החשמל אין אפשרות לקרוא את 2 מיליוני המונים האלקטרו-מכניים בקריאה מרחוק. החברה עוקבת אחרי ההתפתחויות הטכנולוגיות ובוחנת את האפשרויות ליישום שיטות קריאה חדשות בארץ. מטבע הדברים, לא ניתן להגיע להערכה זהה לצריכה בפועל, אך הסטיות מתפלגות נורמלית ויש הפרשים "לטובת הלקוח" והפרשים "לטובת החברה". בכל מקרה שבו הלקוח מודיע לחברת החשמל את הקריאה בפועל, או מאפשר לה לקרוא את המונה, החברה מתקנת מייד את החשבון בהתאם. נוסף על כך, החברה בודקת מעת לעת את נכונות הנוסחה שעל-פיה היא מבצעת את הערכת הצריכה ומשנה אותה על-פי הצורך. כמו כן נבחנות דרכים שיאפשרו לחברה ליצור קשר טלפוני סדיר עם הלקוחות שמקבלים לאורך זמן חשבונות בהערכות.
3-1. ברחוב הנשיא בגבעת-שמואל אכן עובר קו מתח עליון אשר הוקם כדין, לאחר קבלת כל האישורים הדרושים לכך, עוד בשנת 1946, בטרם היו בתי מגורים באזור. הבניינים אשר הוקמו בקרבה יתירה לקו זה נבנו לפני כארבע שנים, תוך התעלמות מוחלטת של הקבלנים ושל המועצה המקומית גבעת-שמואל מהימצאותו של הקו ומההשלכות הבטיחותיות אשר עלולות להיות לכך על הדיירים. מאחר שהקמת הבניינים יצרה בעיה בטיחותית, ביצעה חברת החשמל לפני כשנה שינויים בקו בהתאם לצו ממשרד התשתיות הלאומיות – מינהל החשמל. החברה אמורה לבצע בימים הקרובים בדיקות של עוצמת הרעש הנובע מהימצאות הקו בקרבה יתירה לבניינים וטיפול בקו בהתאם לתוצאות בדיקות אלו. אשר לקרינה האלקטרומגנטית – יש תקנים בין-לאומיים הקובעים עוצמה מותרת עד 1,000 מיליגאוס, בעוד הקרינה אשר נמדדה מקו זה היא 40 מיליגאוס בלבד. יש לציין, כי היתה פנייה של הדיירים בעניין זה למשרד לאיכות הסביבה והתקבלה ההתייחסות שהמשרד אימץ את התקן הבין-לאומי ובאזור הנדון נמצאת רמת קרינה אלקטרומגנטית שהיא מתחת לתקן זה.
אני לא אוהב להתערב, אבל אנחנו חיים במקום שבו כל פעם מנסים לזרוע חרדה בציבור בעניין זה או בעניין זה. זה לא מועיל.
כבוד היושב-ראש, כנסת נכבדה, אכן מתקן הגז בפי-גלילות מהווה מפגע בטיחותי, והייתי פועל להעברתו המיידית למקום אחר, אילו הוכנה בעוד מועד אלטרנטיבה זמינה. דא עקא, שאלטרנטיבה כזו איננה כרגע בנמצא. אשר על כן, מייד לאחר שתשומת לבי הוסבה למידת הסיכון שבקיומו של מתקן הגז בפי-גלילות, הבאתי את הדבר לממשלה, וזו קיבלה החלטה בנובמבר אשתקד, לסגור את המתקן עד לסוף שנת 2000 ולנצל את הזמן עד אותו מועד כדי לאתר מקום חלופי כדין. בהתאם לכך, משרד התשתיות הלאומיות, בשיתוף עם משרד הפנים, מקדם במועצה הארצית לתכנון ובנייה שתי תוכניות ארציות לאיתור שטחים לחוות גז ארציות, תמ"א-32, ותכנון מפורט של אתר חלופי לפי גלילות במתחם ה"שפדן" ליד ראשון-לציון – תמ"א-32א'. שתי התוכניות עומדות בפני סיום ההליכים הסטטוטוריים. במהלך חודש יוני תתקבל החלטה לגבי אתרים אלה במועצה הארצית לתכנון ובנייה. חוות הגז החדשה, המיועדת לקום לפי קביעת המועצה הארצית לתכנון ובנייה באזור ה"שפדן", תהיה חווה מודרנית, תיבנה בטכנולוגיות מתקדמות וחדשניות, והמכלים יהיו טמונים. כמו כן נערך המשרד להכנת תוכנית לצינור גפ"מ – גז פחממני מעובה – מבתי-הזיקוק באשדוד ל"שפדן", דבר שיקטין את תנועת המכליות בכביש בכ-50%. אני רוצה להוסיף ולומר: איש אינו רוצה את המתקן בתחומו, ולא אפרט כאן. כל אחד שמח שהמתקן יהיה אצל שכנו. אבל מדובר בחלוקת גז במרכז הארץ. זאת אומרת, מוכרחים למצוא איזה מקום שיענה – – –
אני שמח ששאלת את השאלה הזאת.
אני כבר אומר, אין היום מדינה בעולם המערבי – אני לוקח את רצועת החוף – שיש בה אוכלוסייה צפופה כמו בישראל. ובשנת 2015, מדינת ישראל, מקו באר-שבע וצפונה תהיה המדינה הצפופה ביותר בעולם. לא ראיתי מדינה אחת בעולם, שמתנדבת מרצונה לוותר על שטחי מולדת.
הבאתי תשובה עניינית המסבירה את הדברים. שאלת שאלה המעבירה אותנו מייד לתחום אחר. אז אני מודה, חרף העובדה שלא התכוננתי לסוגיה הזאת, אני נותן לך את התשובה. אין מדינה, שלא רק שהיא מוכנה לוותר, אלא חברים בתוכה, אזרחים בתוכה, מאיצים בה למהר ולוותר, שמא איננה מוותרת מהר מדי.
לא, אנחנו לא עוסקים בסוגיה הזאת. אני רואה גם בך פטריוט ישראלי, ואני מקווה שכך גם תנהג וכך תפעל כאזרח ישראלי. אני משוכנע, למה לא?
הרי מדובר באמת בדבר קטנטן.
לא. חבר הכנסת פורז, כאחד שדוחה באופן קבוע כל בקשה לריאיון – אני בקושי מתראיין – יש לי עניין דווקא לעסוק בסוגיות האלה. אבל אני אומר, יש לנו כאן בעיה אמיתית. אני יכול להצביע על מקום במרכז הארץ – –
– – בגבול של קלקיליה. הרי מייד היתה קמה זעקה שאין כדוגמתה.
לא טייבה ולא קלקיליה. שמנו ליד ראשון-לציון. אני אגיד לך, במרכז הארץ יש לי מקום נהדר, אתה יודע מה? על-יד תחנת הרכבת של טול-כרם.
אוהו, כאן היתה פורצת זעקה שעוד לא נשמעה כמותה. הזזתם את העניין מהנושא המקצועי שבו רציתי לעסוק. לדעתי, קיבלתם תשובה הולמת את השואלים.
חבר הכנסת פורז, ההצעה הזאת קיימת, אבל יש שם גורם, ואני לא רוצה לפרט איזה, שאיננו מוכן להרחיב בכיוון ההוא. ובכלל, אדוני היושב-ראש, הייתי אומר: השנה הזאת, לדעתי, עד חודש נובמבר, יהיה קשה מאוד לשכנע ראש עיר לעשות זאת בקרבתו. אחרי חודש נובמבר, מי שייבחר, בוודאי ירצה יותר תעסוקה וכן הלאה, יכול להיות שיהיה יותר קל. אני כאן נכנס למצוקה, חנן, בנושא הזה לגבי מועד השאלה, אבל בינתיים קיבלת תשובות, ומה אני מציע לעשות? אבל מה אני מציע, כי אני הרי מתייחס ברצינות גם אליך בוודאי וגם אל השאלה, גם אל הנושא. אז אני אומר, שלאור קידום הנושא על-פי ההליכים הקבועים בחוק ובקצב משביע רצון, אני מציע שתי אפשרויות, וכל אחת מהן תהיה מקובלת עלי: או שנסתפק בדיון זה או שנעביר את הדיון לוועדה. שני הדברים מקובלים עלי.
ועדת הכלכלה נראית לי ועדה טובה.
יכול להיות שהתשובה תהיה קצרה.
כבר אין לנו הר – – – לוקחים את ההר.
הממשלה, אני מתכוון לממשלה הזאת, איננה מתייחסת בזחיחות דעת לשום נושא ולא בקלות דעת לשום עניין. אבל בין זה לבין זה שאני אעמוד פה ואוסיף על מכסת החרדות שאתם מנסים לטעת בלב הציבור יום-יום – יש מרחק רב. אפשר לטפל בבעיות רציניות גם כאשר בת צחוק על פניך.
טוב, ראשית, אתייחס לשאלותיך האחרונות, שלא הופיעו בשאלתך הכתובה. העניין מתקדם מאוד. אין כל דמיון בין הדברים שהיו בתחילת הדרך, ואנחנו פועלים בכיוונים שונים. עכשיו אשיב לך על השאלות ששאלת. 1. הממשלה הסמיכה את חברת החשמל לנהל משא-ומתן עם ספקים פוטנציאליים לרכישת גז טבעי. עד כה היו מגעים עם כמה חברות העוסקות באספקת גז טבעי.
לא הייתי פה שבועיים או שבוע, ומשהו קרה לכם, אני לא יודע למה. מאתמול בערב אני רואה שמשהו חמור קרה. אני לא יודע מה קורה פה. נחתמו שני מזכרי הבנה, המגדירים את אבני הדרך שעל הצדדים לבצע על מנת לקבל נתונים מעמיקים יותר, והחברות הרלוונטיות מבצעות את הבדיקות הנדרשות, כדי להגיש הצעת מחיר לאספקת גז טבעי בחופי מדינת ישראל. 2. אין העדפה לשום חברה או מדינה. הבחינה נעשית על-פי שיקולים כלכליים. ברגע שבסיס הנתונים יושלם, יובא הדבר לאישור השרים הנוגעים בדבר. 3. על-פי הנתונים שבידינו כעת, לוח הזמנים מצביע על כך, שאם לא יהיו תקלות או בעיות בלתי צפויות, ניתן יהיה לראות בשנת 2002 גז טבעי במדינת ישראל. איך יבוצע הדבר ומה חלקה של הממשלה? רכישת הגז תיעשה על-ידי שתי חברות, אחת קיימת, היא חברת החשמל, שהיא תהיה צרכנית של 65% מהגז. החברה האחרת נמצאת כרגע בהקמה. כבר יצאנו עם מכרז מוקדם. זו חברת חלוקה, שתפקידה לספק את הגז לכל הצרכנים האחרים, ובראש ובראשונה אלה תעשייה, אזורי מגורים, ובאזורי מגורים חדשים שייבנו בוודאי אפשר יהיה להגיע לאספקת גז מרכזית, לחקלאות או לכל שימוש אחר. מה חלקה של הממשלה ומה חלקן של החברות האלה? הממשלה היא זו שתשפיע על מקור הגז. פחם אפשר לצבור. ישראל מחזיקה פחם לכמה חודשים. נפט או כל סוגי דלק אחרים – בעולם של היום הכול פתוח, אפשר לרכוש בכל מקום, אין שום בעיה. גז לא ניתן לצבור. לכן יש חשיבות ממדרגה ראשונה, שהמקור יהיה כזה, שגם אם תהיינה תקלות כאלה או אחרות, לא יוכל שום גורם, פרט לעניין העסקי, להשפיע על מהלך הזרמת הגז. כי הזרמת גז פירושה בניית תחנות כוח חדשות המופעלות על-ידי גז. צריך לראות את זה במלוא האחריות.
אמרתי מה תפקידיה של הממשלה: 1. קביעת המקור; 2. המחיר. באופן טבעי, חברת החשמל שעובדת בקוסט פלוס יכולה לשלם מחיר יותר גבוה. הדבר הזה יכול להשפיע קשה על שימוש בתעשייה או בצרכים אחרים שהזכרתי. דבר נוסף שהממשלה תהיה מעורבת בו הוא נושא הביטחונות לשנים ארוכות. אתה לא יכול להיכנס לדבר כזה, אלא אם יש לך ביטחונות ל-30-25 שנה, אולי יותר מזה. זה חלקה של הממשלה. המשא-ומתן המסחרי יתנהל על-ידי שתי החברות, האחת שקיימת והאחת שכרגע היא בשלבים של מכרז. ויש הרבה מאוד חברות, מכל קצווי העולם – 12-10 חברות מהגדולות ביותר בעולם הגישו בקשות להיות מעורבות בנושא הזה. כפי שאמרתי, אין לנו אפליה לגבי שום מקור ושום גורם. עד היום יש לנו הצעות; אני לא אפרט מאילו מדינות, כי מדובר כאן בסודות עסקיים. יש לנו שש הצעות משש מדינות לגבי גז נוזלי, שיעבור תהליך של רגזיפיקציה במרחק של 2 קילומטרים מחוף הים. טרם קיבלנו הצעה כלשהי, גם לא ממצרים, בנושא של גז טבעי. המצרים התנו את העניין; אינני יודע מה המצב היום, בהתפתחויות פוליטיות. אצלנו פוליטיקה זה פוליטיקה, כלכלה זה כלכלה, ולא מערבים את שני הדברים. לא נאפשר בשום פנים ואופן רכישה, אלא אם יהיו ערבויות מספיקות לחלוטין, שנושא כלכלי לא יהפוך לאמצעי לחץ על ישראל. תודה.
המצב כרגע הוא שהוגשו הצעות ראשונות.
מכובדי היושב-ראש, אני לא רוצה, חלילה, לפגוע במי שקדם לי בתפקיד. זה לא עמד לפני חתימה, זה לא יכול היה להיחתם. האם עמד להיחתם הסכם עם קטאר, שיביאו לעקבה, שיבנו שם תחנת כוח? כל הדברים האלה היו דברים מצוצים מן האצבע. אולי הם הביאו תועלת אישית למישהו כזה או אחר, ואני לא מתכוון למישהו ספציפי. שום דבר לא היה מוכן בנושא הזה – לא בחוק הגז, שהוא חוק מאוד מורכב ומסובך. יש שורה שלמה של צעדים, ושום דבר לא היה מוכן מלבד דיבורים, נסיעות ברחבי העולם, חלוקת הבטחות לכל עבר. הסברתי בדיוק מה המצב הנוכחי. אם לא יהיו תקלות, ויכולות להיות תקלות, בשנת 2002 יהיה גז.
ראשית, לשאלות הנלוות. אני תמיד שמח שאני יכול לתת אפשרות לחברי כנסת להופיע, כי זה בהחלט דבר חשוב, משדרים. אבל אין דבר כאן נוגע לדבר, נושא הכביש בכלל לא שייך לעניין.
ראשית, אני רוצה לא להשיב, אלא אם תהיה שאלה מיוחדת, אני אשמח לענות. תפנה שאלה ותקבל עליה תשובה. אי-אפשר כל דבר להפוך מייד לנושאים מעוררי מחלוקת. מה זה נוגע לזה בכלל? לכן, תשאל שאלה – תקבל תשובה. היום קיבלת את התשובה בכתב. לגבי פי-גלילות, גם זה לא שייך לעניין הזה. אני חושב שכבר עניתי על זה כאן. הממשלה קיבלה בעניין זה החלטה. זו פעולה מאוד מורכבת, ועניתי על כך כאן בהופעתי הקודמת. אנא עיין בפרוטוקול הכנסת.
לא, אתה כבר הופעת, ואני לא זקוק לעוד הופעות, כך שאין בעיה. תעיין בבקשה בתשובה הארוכה והממצה שנתתי.
ב"דברי הכנסת" יש תשובה ארוכה ומפורטת.
בכל מקרה, אולי זו עבודה קשה לחפש ב"דברי הכנסת", ולכן אנחנו נשלח אליך את התשובה הארוכה והמפורטת שנתתי כאן. תקבל אותה. לגבי השאלה ששאלת – כולנו משתוקקים לחבר את צינור הגז אל פי הבאר, אבל צריך שתהיה באר בשביל זה. שמחתי לשמוע עכשיו, שבסקר שנעשה בקרבת חופי הארץ, מעריכים שאולי יש שם גז. אני רוצה להבטיח לך שאנחנו בודקים את הנושא הזה היטב. לצערנו, כמויות הגז שנתגלו עד היום בישראל היו קטנות. יכול להיות שכמות המשאבים שהושקעה בנושא הזה היתה מצומצמת. הזיכיונות בנושא הזה נמצאים היום בידי חברות פרטיות. לו העריכו שיש יותר, היו בוודאי משקיעות בזה יותר מאמצים. נקווה שאכן בעזרת השם יימצאו כאן בארות גז שופעות. לעומת זאת, תקבל תשובה יותר ברורה על השאלה אם זה רק גז נוזלי. לא, בהחלט לא. העניין הוא, שבינתיים יש לנו הצעות משש-שבע מדינות, שחלק מהן נראות הצעות מאוד קוסמות להבאת גז נוזלי. אנחנו לא נהיה מעורבים כלל בנושא של הפיכת הגז הנוזלי לגז טבעי. שתי החברות תרכושנה את הגז בצורה של גז טבעי, וזה התנאי החד-משמעי במכרז המוקדם שהוצאנו; והחברות הזרות האלה – אולי יש גם ישראליות, אינני יודע – הן אלה שתקמנה את מתקן הרגזיפיקציה, והן תהיינה אלה שתרכושנה את הגז במקומות שונים בעולם. מצד אחד יש קושי – – –
כן. זה קיים. נכון, זה מעט יותר יקר, אבל מצד שני יש כאן ביטחון באספקה. מדוע? כי אתה יכול לרכוש היום בכל רחבי העולם גז שיבוא כבר בצורה של גז נוזלי, ולכן אין סכנה שמאיזו סיבה פוליטית או אחרת מישהו יפסיק את הזרמת הגז. זה היתרון הגדול של העניין. לא אמרנו נואש. אם תבוא אלי פנייה משר האנרגיה המצרי לאספקת גז טבעי, אף שמה שאמרתי עכשיו הוא גם לגבי גז טבעי, כי נרכוש אותו רק בצורת גז טבעי – תהיה פנייה, אנחנו בהחלט נשמח לדון בה.
זה כל העניין – אין פנייה מצרית.
כדי לדייק בעניין, יש פנייה מצרית דרך מתווכים כאלה ואחרים, כדי שלא תהיה פנייה פורמלית לישראל. זה דבר יותר מדי רציני, עם יותר מדי אחריות ויותר מדי שנים מכדי שאפשר יהיה לקבל דבר כזה. כשתהיה פנייה, אדוני יושב-ראש הכנסת, למי שמופקד כאן, במקרה זה אני, על-ידי מי שמופקד במצרים ברמה הממשלתית, תהיה מייד תשובה בנושא הזה, אני מעריך שתשובה חיובית, בקשר לכניסה למשא-ומתן, ואז ננחה את שתי החברות, חברת החשמל שכבר קיימת, והשנייה שכרגע בהקמה, להתחיל במשא-ומתן. טרם היתה פנייה כזאת. כשתהיה פנייה, זאת תהיה התשובה. תודה.
אדוני היושב-ראש, כנסת נכבדה, לפי המצב המשפטי הקיים, מוטלת על חברת החשמל חובה, מכוח סעיף 17(א) לחוק החשמל, לתת שירות לכלל הציבור באמינות וביעילות. מובן שחובה זו חלה גם כשמדובר במוסדות חינוך. החיבור צריך להיעשות בהתאם לתנאי הרשיון ולפי כל דין, ובכלל זה חוק התכנון והבנייה, התשכ"ה–1965. סעיף 157א לחוק הנ"ל אוסר על חברת החשמל לחבר לחשמל או לספק חשמל למבנה ללא היתר מהרשות המקומית, והכוונה היא לטופס 4, או לטופס 2, שהוא אישור זמני לחיבור לחשמל, אשר יינתן רק אם ניתן היתר בנייה לפי סעיף 145 לחוק התכנון והבנייה.
תצא מתוך הנחה, מכובדי, שאני בקיא בעניין. הצעת החוק של חבר הכנסת אלסאנע באה להטיל חובה גורפת על חברת החשמל לחבר מוסדות חינוך לחשמל ללא כל הגבלה. כפי שציינתי, אם המבנה נבנה כדין, אין מניעה לחיבורו לרשת החשמל ואין כל צורך ליצור דין מיוחד לעניין חיבורם של מבנים שהם מוסדות חינוך. מן העבר האחר, אין ספק שלא רצוי להתיר, בחסות החוק, חיבור של מבנים בלתי חוקיים באופן גורף, כפי שמוצע, גם אם מדובר במוסדות חינוך. חיבור מוסדות חינוך לחשמל ממומן כיום על-ידי הרשויות המקומיות המזמינות את החיבורים. חבר הכנסת אלסאנע מציע לשנות הסדר זה ולהטיל את המימון על משרד התשתיות הלאומיות ועל משרד החינוך. למשרד התשתיות הלאומיות אין תקציב למימון פעולות כאלה, ומבחינה מערכתית אין זה תפקידו לממן חיבורי חשמל, לרבות חיבורים של מוסדות חינוך. ניתנת האמת להיאמר, שתחת המסווה של יצירת נורמה כללית בדבר חיבורים לחשמל, מנסה ההצעה לתת, בעצם, מענה לבתי-ספר שנבנו באופן בלתי מוסדר בפזורות הבדואים בנגב.
רבותי הנכבדים, הנורמה שאתם מנסים להכניס לכנסת, שלא ניתן לתת תשובה בשקט ומייד פורצת כאן מקהלה מסוג זה, אינה מקובלת עלי. אני אומר זאת גם כמי שתפקידו לענות כאן וגם כחבר ושכן. אני מציע, את המקהלה המדברת הזאת, להשאיר מחוץ לכנסת.
רבותי, הרי יש שתי אפשרויות: או להגיש הצעת חוק, שאילתא או הצעה לסדר-היום, ולקבל עליה תשובה – ואחרי זה נמצא המיקרופון, ודאגה הכנסת לכך שיהיו מיקרופונים פה בכל פינה, כדי שלא יצטרכו ללכת רחוק. יכול כל אחד לבוא, או להשתמש בזכותו ולהביע את דעתו. הצורה הזאת לא מקובלת עלי.
ואף אחד לא ירגיל אותי לצורה הזאת. אני אומנם לא פרלמנטר ותיק, אני חבר כנסת מתחילת 1974.
אבל את הכללים האלה, שהם יותר כללים של נימוס והליכות, הספקתי ללמוד. אני מסכים כי בנגב יש מצב הדורש התייחסות ופתרון.
דיברנו על כך לא אחת בכנסת, וחבר הכנסת אלסאנע מודע היטב לפעולות שהממשלה עושה בתחום זה, ואם תרצה, אני מוכן לחזור ולהסביר מה עושה הממשלה היום, דברים שלא נעשו במשך שנים רבות.
אם זה מעניין, אז תקבל מייד תשובה. בתוך כך, ברור לחלוטין כי כדי לספק שירותי חינוך גם במקומות שאינם נחשבים כיישובי קבע יש למצוא פתרונות זמניים ופרקטיים. לפיכך אני מודיע, כי המינהלה לקידום הבדואים תפעל בכיוון זה ותחתור למצוא פתרון מעשי גם לבעיות החשמל של מוסדות חינוך בפזורה הבדואית. לכן, חברי הכנסת, אין לנו צורך בחוק המוצע, והממשלה מתנגדת לו. אני יכול לדבר עוד דקה, ברשותך?
מאחר שנשמעה קריאה – לא שמעתי ממי – ברשותך, אדוני, וברשות חברי הכנסת, אני רוצה לציין כמה דברים שקרו השנה, רק כדי שיהיה ברור מה קורה. אני רוצה לומר, שהממשלה אישרה הקמת יישוב לשבט תראבין בין משמר-הנגב ללהבים, ובתוך חמישה חודשים תתחיל העבודה על הקמת היישוב. ארבעה יישובים נוספים אושרו עקרונית על-ידי המועצה הארצית לתכנון ולבנייה, ולא אפרט. אם תרצו פירוט, תקבלו אותו אצלי אחר כך.
תראה, אתה טועה במה שאתה אומר עכשיו. מה שעדיין לא נקבע זה המיקום המדויק, כי אם, למשל, אנחנו עוסקים בשבט אל-הואשלה שיושב ליד דימונה, אז לא אומר כרגע בדיוק באיזו נקודה. אני רוצה לומר עוד נקודה אחת, שבבנייה כרגע 2,271 יחידות דיור לבדואים, ויש עוד כהנה וכהנה, וההשקעה השנה היא 185 מיליון ש"ח. אינני רוצה לדבר על חיבורי בתים. לכן, אני פשוט מביע בזה את התנגדות הממשלה להצעת החוק.
אדוני היושב-ראש, כנסת נכבדה – – –
אדוני היושב-ראש, כנסת נכבדה, ראשית, אני רוצה להביע את צערי על כך שלא הייתי נוכח בזמן שחברי הכנסת העלו את ההצעה. בדרך כלל אני משתדל להיות כאן, ונדמה לי שזה אולי המקרה הראשון שקרה לי בכל השנים.
אבל אני, כמובן, אענה על הדברים.
דבר ראשון – אני רוצה לגעת בנושא יחסי העבודה במשרד החוץ. מרגע הגיעי למשרד החוץ, ואולי אחרי תקופה ממושכת שמשרד החוץ לא הופעל בגלל העדר שר שישב שם במקום, הכנסתי את משרד החוץ ואת מחלקותיו לפעילות, והיום הם מעורבים כולם במלאכת העשייה. כולם משתתפים בדיונים. אני מעריך, שבתוך פרק זמן לא ארוך יחזור משרד החוץ וימלא את תפקידיו כפי שמתבקש, בעיקר נוכח הבעיות המורכבות שאנחנו ניצבים בפניהן. התפטרותו של סמנכ"ל צפון-אמריקה, מר מיכאל שילה, והחקירה המתנהלת בעניינה של סמנכ"ל אירופה, הגברת קולט אביטל, הם שני אירועים שסמיכות הזמנים ביניהם מקרית לחלוטין. מר מיכאל שילה החליט על פרישה שמונה חודשים לפני המועד המתוכנן מסיבותיו שלו, שאותן מנה בפני הגורמים הרלוונטיים במשרד. כל פגיעה כזאת או אחרת לא נגרמה על-ידי גורם כלשהו במשרד. על-פי סיכום עמו, ימונה מחליפו בוועדת המינויים הקרובה. במקרה של הגברת קולט אביטל נפתחה חקירה פנימית, והנושא מטופל על-ידי הגורמים המוסמכים. קיבלתי את הגברת אביטל לשיחה על-פי בקשתה. לאחר השיחה שערכתי עמה ועם גורמים משרדיים נוספים החלטתי לאשר את החלטת המנכ"ל לגבי השעייתה עד תום החקירה. עם זאת הוחלט – ואני החלטתי זאת ואף הנחיתי – לפנות לגורם החוקר ולבקש זירוז החקירה ככל שניתן. אני רוצה להגיד, שאני מכיר את הגברת קולט אביטל שנים רבות. מרגע כניסתי לעבודה היא שותפה בכל הדיונים והמפגשים שהיו. אין לי דבר אישי נגדה. אלמלא מכתבים שקיבלתי, לא הייתי יודע. אני מודה שלא ידעתי אף פעם על מעורבות עמוקה כזאת של גורמים פוליטיים בנושא הזה. לא בדקתי אף פעם את השתייכותה המפלגתית. אינני יודע את השתייכותו המפלגתית של מישהו במשרד שם. זה גם לא מעניין אותי. גם במשרד השני, שאני עדיין מחזיק בו, מעולם לא שאלתי מה העמדה המפלגתית לא של מנהל חברת החשמל ולא של המנכ"ל שלי. בדרך כלל, במינויים המקצועיים עשיתי תמיד כל מאמץ – ויש פה חברי כנסת שיודעים זאת – לא להכניס מינויים שאינם מן השורה הראשונה. אני לא פוסל אדם בעל עמדה מפלגתית למלא תפקיד. דרך אגב, אינני יודע מה עמדתו המפלגתית של מנכ"ל משרד החוץ. לא שאלתי אותו. הנושא הזה בכלל לא מעניין אותי. כך נהגתי תמיד. לפיכך, אבקש להסיר את ההצעות מסדר-היום.
אולי אתה מוכן לגשת לרמקול, שאוכל לשמוע אותך טוב יותר?
לא, זה לא מעורר אצלי כל תמיהה, אין מקום לכל תמיהה.
אדוני היושב-ראש, אני בעד להסיר.
3-1. משטרת ישראל היא הגורם המאשר למע"צ את שעות ביצוע העבודות בכבישים, ולא אחת אף מכתיבה את שעות העבודה. רק בכבישים עתירי תנועה, שבהם לא ניתן לבצע עבודות בשעות היום בשל עומסי התנועה, מתבצעות העבודות בלילה, על-פי דרישת המשטרה ובהיתר מיוחד לכך.
האפשרות לביצוע נרחב יותר של עבודות לילה נבדקת, אולם יש לזכור כי העבודה בלילה מורכבת יותר ומחייבת התארגנות מיוחדת, המייקרת את עלות הפרויקט, היא פחות איכותית ורמת הטיב והדיוק שלה פחותים. כמו כן, קיימת בעיית רעש למגורים סמוכים, דבר הנוגד את חוק שעות העבודה והמנוחה. הצעדים הננקטים במטרה להקל על הנהגים במקרים של עבודות בשעות היום: א. מע"צ שוכרת שוטרים לצורך הכוונת התנועה והפנייתה למעקפים ולכבישים חלופיים; ב. מוצבים תמרורים, שלטים, אביזרי בטיחות, מהבהבים וכדומה; ג. מע"צ מפרסמת בכלי התקשורת – רדיו ועיתונות – הודעות על עבודות בצירים מרכזיים וסגירתם לתנועה והפניה לצירים חלופיים. תודה.
תודה. לגבי השאלה הנוספת הראשונה, נתתי תשובה ברורה. אני שמח שיש הזדמנות, וזה חשוב שחברי כנסת יכולים לשאול דווקא בימים כאלה, אבל כבר נתתי תשובה. נעשים תיקונים ביום, עובדים גם בלילה, ויש מקומות שזה אפשרי, יש מקומות שזה לא אפשרי, תלוי בסוג העבודה. לגבי השאלה בעניין התנועה הכבדה – מדובר במדינה קטנה, ויש, לצערי, בינינו מי שרוצים אף להקטינה יותר, ואם אינני טועה, נדמה לי שאפילו שואל השאלה הנוספת נמנה עמם.
לו היתה המדינה גדולה יותר, אני חושב שהתנועה היתה קלה יותר. מדובר במדינה קטנה מאוד, קטנטונת, עם מספר עצום של כלי רכב, וזו הבעיה. אני גם לא מציע להתלונן יתר על המידה. אמר מישהו מהשואלים, שמאחר שאני שר חוץ אני בוודאי רואה פחות מה שבפנים. אני רוצה להגיד לך, שיש בכך גם יתרון, כי אתה רואה יותר מה שקורה בחוץ. ותרשה לי להגיד לך: תיכנס לאחת מן הערים הגדולות בחוץ ותעמוד הרבה יותר. אי-אפשר רק להתלונן כל היום. אם זה לצורך הופעה בטלוויזיה – זה חשוב, זה טוב, ערב בחירות, כולם צריכים את זה, אני מקבל את זה בהבנה; אבל אם זה לצורך העובדות עצמן, נדמה לי שאצלנו הכניסה לערים היא עדיין הרבה יותר קלה מאשר במקומות אחרים, אבל אדרבה, אני מציע שתמליץ. רבותי, כולם שאלו. אני מציע שתמליץ על מדינה גדולה יותר, ואז התנועה תהיה קלה יותר.
ולגבי השאלה השלישית, אני חושב שזה יהיה לא נכון לטעון שמע"צ לא יודעת להתארגן. היא יודעת להתארגן בצורה מצוינת, והיא עושה עבודות יפות ביותר, ברמה הגבוהה ביותר. הסברתי את הסיבות מדוע עובדים ביום, כשיש מקומות שעובדים בהם גם בלילה, אבל בכל מקרה, אני שמח שיכולתי לענות לכם, ובעיקר – שיכולתם לשאול.
(לא נקראה, נמסרה לפרוטוקול)1. ממשלת ישראל, בישיבתה ביום 12 במאי 1998, החליטה על צעדים להאצת הצמיחה, אשר במסגרתם אושרה תוספת לתקציבי הפיתוח של רכבת ישראל, מע"צ וכביש חוצה-ישראל. התוספת התקציבית משמשת ותשמש את הגופים המתוקצבים באופן הבא: כביש חוצה-ישראל – האצת ביצוע מחלף-קסם. מע"צ – תוספת פרויקטים חדשים, האצת ביצוע פרויקטים המשכיים ועבודות אחזקה. רכבת ישראל – תגבור הפעילות בקו תל-אביב–באר-שבע, שיפור קו לוד–רחובות והקמת שתי תחנות בתוואי איילון. 2. בין התקציבים המופנים לאזור חיפה והצפון מצויים שישה פרויקטים חדשים של מע"צ: כביש 75: מגדל-העמק–נצרת; כביש 85: כרמיאל–צומת-חנניה; כביש 60: העלייה לנצרת; כביש 722: צומת-התשבי–צומת-השומרים; כביש 89: מעלות–תפן. כביש 77: צומת בית-רימון–צומת-גולני.
(לא נקראה, נמסרה לפרוטוקול) 1. המידע אינו מדויק. משרד התשתיות הלאומיות ומינהל מקרקעי ישראל מעולם לא החליטו שלא לשווק קרקעות לבניית 60,000 יחידות דיור בגלל המיתון. המידע הנכון הוא, שהממשלה אומנם קבעה יעד שיווק של 60,000 יחידות דיור בשנת 1998, מתוך מגמה להגיע להיצע מסיבי שישפיע על השוק. אולם, בנתונים הקיימים היום גם היצע קטן יחסית משפיע על השוק. נוסף על כך, מינהל מקרקעי ישראל עוסק בעיקר בשיווק. אישור התכנון, שבלעדיו אין שיווק, מצוי בתחום אחריות משרד הפנים. אם משרד הפנים יביא לאישור תוכניות בניין עיר רבות יותר, יוכל מינהל מקרקעי ישראל לשווק 60,000 יחידות דיור ואף למעלה מכך. 2. על-פי הנחיית היועץ המשפטי לממשלה, המינהל, כנאמן הציבור, אינו יכול למכור קרקע שמחירה נמוך באופן בלתי סביר מהמחיר שנקבע על-ידי השמאי הממשלתי. במכרזים האחרונים, בהסתמך על חוות דעת זו, נפסלו הצעות מספר, והעניין עומד כיום להכרעה בבית-המשפט. 3. מחירי הקבלנים היו עשויים לשקף את ערך הקרקע לולא היתה קיימת בעיית מימון, שזו הבעיה המרכזית כיום בשוק הנדל"ן, והיא שהובילה כנראה לכך שהמכרזים המדוברים נסגרו ללא הצעות כלל, או עם מציע בודד.
(לא נקראה, נמסרה לפרוטוקול) אין כל מדיניות של "מקורות" לצמצום אספקת מים בשעות צריכה מוגברת בנגב. "מקורות" נוקטת כל אמצעי כדי לעמוד בצריכה מוגברת ולספק את מלוא הכמות המתוכננת. "מקורות" מקדמת את גידול הצריכה הצפוי על-ידי הקמת איגום רחב ממדים ופיתוח מערכות הספקה באזור. עם זאת, יש לזכור כי אין מנוס מהכרה בעובדה, כי בישראל קיימות מגבלות לגבי השימוש במים. הפתרון לכך מצוי תחילה בטיהור שפכים ובהשבתם לשימוש חוזר, ומאוחר יותר – בהתפלה. טיהור שפכים והשבתם נמצאים בפיתוח מתמיד ובהיקף רחב, וכעת אנו פועלים על מנת להבטיח כי במהלך העשור הקרוב נוכל לספק גם מים מותפלים.
(לא נקראה, נמסרה לפרוטוקול) 3-1. לא ידוע לנו על עמדה אחרת של משרד התשתיות, אשר עומדת בסתירה לתוכניותיה של מע"צ. כביש מס' 75 הוא כביש ארצי, המוביל ממטרופולין חיפה למטרופולין נצרת, והוא בעל נפחי תנועה גדולים, ועל כן מתחייבת הרחבתו, לאור הפקקים הנוצרים בו. גם הרחבת כביש אזורי מס' 722 וגם סלילת כביש מס' 762 ככביש אזורי נוסף יפחיתו את התנועה בכביש מס' 75 ויקלו במידת מה את עומס התנועה בו, אך לא יוכלו לבוא במקומו, באשר כל כביש משמש לתנועה העוברת לכיוונים שונים. בין הכבישים האזוריים לכביש החוצה פזורים יישובים רבים, והאדמות שם הן שטחים חקלאיים וירוקים, ועל כן אין מקום להכנסת כביש ראשי נוסף, אלא קיימת עדיפות ברורה להפיכת כביש 75 לכביש דו-מסלולי.
(לא נקראה, נמסרה לפרוטוקול) התשובה היא חיובית. מינהל מקרקעי ישראל יאפשר גם לבעלי דירות ישנות לרשום את הבעלות בדירה על שמם במקום חוזה חכירה לדורות, כאשר מדובר בחוכרים בבנייה רווייה מהוונת, שדירותיהם נבנו בעבר על קרקעות שבבעלות מדינת ישראל ורשות הפיתוח.
(לא נקראה, נמסרה לפרוטוקול) 3-1. איכות המים לשימושים השונים נמצאת בניטור ובבקרה מתמידים, והדוח של השירות ההידרולוגי הוא אחת העדויות לכך. נציב המים קובע בבירור, כי אין כל סכנה לפגיעה באוכלוסייה אזרחית מזיהום מים. כדי לקיים אספקת מים לחקלאות ברמת מליחות שלא תפגע בקרקע ובצמח, יהיה צורך להשקיע השקעות ניכרות בסילוק מלחים מהמים. לצערי, עדיין לא עלה בידי לשכנע את משרד האוצר כי השקעה בשמירה על איכות המים והקרקע היא השקעה לאומית בתשתית אסטרטגית, וכי אין להתלותה ולהתנותה במדיניות מחירי המים.
(לא נקראה, נמסרה לפרוטוקול) העבודות בכביש 444 בקטע אייל–טירה – הכוללות את הפיכת הכביש לדו-מסלולי, רמזור בצומת טירה והסדרת הכניסה לאזור התעשייה החדש בטירה – הושלמו. המשך העבודה מצומת טירה צפונה ועד טייבה תלוי באישור תב"ע – תוכנית בניין ערים – הנמצאת בדיונים מתקדמים בוועדה המחוזית לתכנון ובנייה. צפוי כי העבודה במקום תתחדש לקראת אביב 1999. קטע הכביש מטייבה לקלנסואה שופץ לאחרונה, וכן קטע באורך 1.5 קילומטר בכביש 5614, מקלנסואה צפונה, הורחב לכביש דו-מסלולי על-ידי העירייה, במימון מע"צ. כביש 5614 צפונה שופץ ורובד לאחרונה; בימים האחרונים יחל ביצוע רמזור במפגש עם כביש 57.
(לא נקראה, נמסרה לפרוטוקול) 2-1. המינהל ועיריית תל-אביב-יפו סיכמו להפעיל חברה אשר תעסוק בתכנון ופיתוח ביפו. במסגרת זו הוצאו 67 מיליון שקלים לתכנון ופיתוח בשלוש השנים האחרונות. קצב התכנון והפיתוח ביפו מותנה בגביית הוצאות פיתוח בעת שיווק קרקעות במקום. לצורך העניין הוקמה ועדת היגוי משותפת לעירייה, למינהל מקרקעי ישראל, למשרד הבינוי והשיכון ולנציגי התושבים במקום. ועדת ההיגוי מתכנסת אחת לחודש, ונדונים ומסוכמים בה נושאים אלו.
(לא נקראה, נמסרה לפרוטוקול) 3-1. בתאריך 30 ביוני 1997 פורסמו על-ידי מינהל מקרקעי ישראל 154 יחידות דיור לשיווק בכפר בועינה-נג'ידאת בשיטת הפרסום, ההרשמה וההגרלה. ההגרלה התקיימה ב-2 בספטמבר 1997, ושווקו בה 75 יחידות דיור. על מנת לאפשר את מימוש הבנייה, היה צורך לפנות לשר החקלאות ולבקש את אישורו לשינוי גבולות שמורת יער. שכן, כ-84 דונם מתוך שטח התוכנית נכללו בתחום שמורת יער, דבר שצוין במסמכי המכרז. במאי 1998 התקבל אישור שר החקלאות לשינוי הגבולות, ובכך נפתרה הבעיה.
(לא נקראה, נמסרה לפרוטוקול) 2-1. הכספים שהצטברו בקרן האיזון יינתנו כמענקים לשם הקמת מפעלי השבת קולחים. האיזון הנאות בין מקורות הקולחים לבין יעדי הביקוש הפוטנציאליים נעשה בתכנון ארוך טווח.
(לא נקראה, נמסרה לפרוטוקול) סוכם בין מע"צ לבין המועצה המקומית נווה-מונוסון, כי מע"צ תתכנן את המיגון האקוסטי במימון המועצה המקומית, ואכן התכנון בשלבי סיום. המיגון האקוסטי יבוצע במהלך שנת 1999, בהתאם לאפשרויות התקציביות.
(לא נקראה, נמסרה לפרוטוקול) 4-1. עם קבלת התמונה הכוללת בנושא הגדלת דמי ההיוון, הוריתי להקפיא את יישום החלטה 823 של מועצת מקרקעי ישראל, שעניינה עדכון דמי החכירה בבנייה צמודת קרקע, וזאת עד לבחינה מחודשת של ההחלטה והשלכותיה. בישיבת מועצת מקרקעי ישראל האחרונה, שהתקיימה ביום 19 בנובמבר 1998, הוחלט לפרוס את העלאת דמי החכירה על פני חמש שנים, באופן הדרגתי.
(לא נקראה, נמסרה לפרוטוקול) 2-1. מינהל מקרקעי ישראל מקפיד לפעול על-פי הכללים שנקבעו בהחלטות מועצת מקרקעי ישראל 717, 727 ו-737. אין זה מתפקידו של מינהל מקרקעי ישראל לפקח על האגודות השיתופיות החקלאיות. חבר אגודה שיתופית חקלאית הרואה עצמו נפגע מהחלטות האגודה, רשאי לפעול על-פי תקנון האגודה וכן לפנות לרשם האגודות השיתופיות.
4-1. לא ידוע לי על תמיכה ממשלתית בעמותת אלע"ד. משרד התשתיות הלאומיות ומינהל מקרקעי ישראל לא סייעו לעמותת אלע"ד, ואין בתקציבם שום סכום שהוקצב להעברה לעמותות במזרח-ירושלים ולעמותות בכלל. אני מוכרח לציין, ואציין זאת בצער, שמדובר בגופים חשובים מאוד, שמבצעים מטרות לאומיות חשובות מאוד. אני מודה שאני מצר על כך שהן לא מופיעות בתקציב.
(לא נקראה, נמסרה לפרוטוקול) 1. לקו הרכבת תל-אביב–ירושלים קיימות שתי תוכניות. האחת, המיידית, כוללת שדרוג הקו הקיים בין תל-אביב לבין ירושלים, בעלות של כ-180 מיליון שקל. השנייה היא קו חדש כפול ומחושמל, העובר דרך נתיב בן-גוריון, שזמן הנסיעה הכולל בו יהיה כחצי שעה, ועלות ביצועו מוערכת בכ-500 מיליון דולר. 2. הממשלה קיבלה החלטה לשקם את הקו במתכונת BOT, באמצעות המגזר העסקי הפרטי. הנושא בטיפול משרד ראש הממשלה, משרד האוצר ומשרד התשתיות הלאומיות, במטרה לפרסם בזמן הקרוב בקשה לקבלת הצעות לשיקום הקו. אף שמשרד התשתיות הלאומיות סבור כי יש לבצע את שיקום הקו במימון המדינה, בהעדר תקציב הוחלט שלא לפעול לשינוי החלטת הממשלה. פתיחת הקו מחדש תיעשה בתוך שנה וחצי מיום קבלת ההחלטה על תחילת שיקומו. 3. הוכנה תוכנית "רכבת 2000", שהיא תוכנית עשור, המציגה הכפלת מסילות ושיפור עצום בכל התשתית הרכבתית בארץ. עם השלמתה אנו צופים שנוכל להסיע 50 מיליון נוסעים בשנה. כעת אנו בעיצומם של דיונים עם האוצר לאישור התוכנית ודרכי מימושה. בינתיים הוכפלו הקווים תל-אביב–חיפה ותל-אביב–לוד, משופץ הקו לוד–באר-שבע, ובמהלך שנה זו יוכפל קו לוד–רחובות. מעבר לכך, הוגשה הצעת חוק בכנסת המשנה את מבנה הענף בצורה יסודית ומאפשרת גם יזמות פרטית בענף.
(לא נקראה, נמסרה לפרוטוקול) 2-1. מינהל מקרקעי ישראל ועיריית רמלה מתכננים את השטח שהתפנה על-ידי משפחת קראג'ה למגורים. הרשות המקומית רשאית לקבל עד 40% משטח התוכנית ללא תמורה עבור מבני ציבור, וכמו כל תוכנית, גם תוכנית זו תכלול מבני ציבור. בתום התכנון ישווק השטח על-ידי מינהל מקרקעי ישראל, בהתאם לחוק חובת המכרזים ונוהלי המינהל. אין כל בסיס לנאמר בשאילתא בדבר אכלוס הבתים על-ידי משתפי פעולה.
(לא נקראה, נמסרה לפרוטוקול) 2-1. משרד התשתיות הלאומיות, ביחד עם משרד התחבורה והמשרד לאיכות הסביבה, מקדם עתה פרויקט ניסיוני, שבמסגרתו יופעלו בגוש-דן כמה אוטובוסים של קואופרטיב דן ומשאיות אשפה של עיריית תל-אביב באמצעות גפ"מ – גז פחממני מעובה. לנושא זה יש גם השלכות אחרות כבדות משקל, כגון בטיחות, מיקום מתקני מילוי הגז לכלי הרכב והגדלת מקדם הסיכון אם האוטובוס המונע בגפ"מ ישמש יעד לביצוע פעולות טרור. נושאים אלו, כמו גם התועלת שבשימוש בגפ"מ לאיכות הסביבה, ייבחנו במסגרת הפרויקט האמור לעיל.
(לא נקראה, נמסרה לפרוטוקול) ועדת השרים למאגרים ולרמות מלאי של נפט גולמי, מוצרי נפט ופחם, החליטה, כי בשעת-חירום יישען המשק בשלב ראשון על אספקה ממאגרים קיימים. נוסף על כך, הממשלה קיבלה השבוע החלטה לשמר כושר הובלה ימי של נפט גולמי ופחם לשעת חירום באמצעות צי ברזל של שתי מכליות נפט ושתי אוניות פחם, והקציבה לכך את הנדרש. משרד התשתיות הלאומיות, באמצעות מינהל הדלק, מממן ומפקח על רמות המלאי. רמות המלאי הקיימות מספיקות לתקופת חירום, שבמהלכה, אם יהיה צורך, תוכל הממשלה להביא מטעני דלק ופחם על בסיס שוק חופשי.
3-1. הרעיון להפרדת קרן-הקיימת לישראל ממינהל מקרקעי ישראל אומנם עלה לאחרונה בכלי התקשורת, ואולם הוא עדיין לא נבחן על-ידי אף רשות. המוטיב המרכזי שעומד מאחורי רעיון ההפרדה הוא דרישת קרן-הקיימת לישראל, שהיא חברה פרטית, בבעלות העם היהודי, לעמוד בעקרונות האמנה הקיימת בינה לבין מדינת ישראל, זאת נוסף על הניסיון ליצור שוק נדל"ן משוכלל, כך שתיווצר תחרות לפחות בין שני גופים שינהלו את הקרקעות בישראל.
תסלח לי, אני פשוט לא שמעתי או נדמה לי שאני לא שומע. אתה לא נגד מה?
איך אדם במדינה יהודית יכול להיות נגד העברת קרקע ליהודים? לכן לא הבנתי לרגע, סליחה.
אני רוצה להסב את תשומת לבך לכך, שחלק ניכר מקרקעות המדינה שהיום מנוהלות על-ידי המינהל הן קרקעות של הקרן הקיימת. יש בהחלט עניין בעיקר לצרכים שלנו. אני רק יכול לומר, שבאחת מהמסקנות של ועדת-רונן בזמנה עלה רעיון מכירת קרקע, למכור את הנכסים. הקרן הקיימת מתנגדת למכירת הנכסים, כי זה נוגד את עקרונות הקרן הקיימת, ולכן נעשה כאן איזה ניסיון או היתה מחשבה, זה לא נבחן מעולם, לעשות סדר בדברים, באופן שבערים למשל, במקומות שניתן למכור, שיהיה אפשר למכור ולהפוך את הדיירים – וזה לא קשור אם זה ביישוב יהודי או ביישוב ערבי או בכל יישוב אחר – לעשות איזה סדר בדברים האלה. אבל, מה שמטריד אותי קצת בנימת הדברים שלך הוא, שכאילו אתה אומר שאין לך התנגדות שיימכרו קרקעות ליהודים. מה זאת אומרת, הרי מדובר במדינה יהודית, שבה חיים גם אחרים ויש להם כל הזכויות, אבל דבר אחד צריך להיות ברור: אנחנו חיים במדינה יהודית, וזו הפינה הקטנה היחידה בעולם של העם היהודי.
ממשלת ישראל, בישיבתה ביום 12 במאי 1998, החליטה על צעדים להאצת הצמיחה, אשר במסגרתם אושרה תוספת לתקציבי הפיתוח של רכבת ישראל, מע"צ וכביש חוצה-ישראל. התוספת התקציבית משמשת ותשמש את הגופים המתוקצבים באופן הבא: כביש חוצה-שראל – האצת ביצוע מחלף-קסם; אגב, בוצע.
כן, זו היתה ממש עבודה בלתי רגילה, אחת מהעבודות היפות ביותר – לא רק מבחינה הנדסית, אלא גם תוך שמירת ערכי נוף וטבע. וכך גם המחלף האחר ליד מודיעין שהוא ממש דוגמה מבחינת גינון וטיפוח הנוף שם. מע"צ – תוספת פרויקטים חדשים, האצת ביצוע פרויקטים המשכיים ועבודות אחזקה. רכבת ישראל – תגבור הפעילות בקו תל-אביב–באר-שבע, שיפור קו לוד–רחובות והקמת שתי תחנות בתוואי איילון. בין התקציבים המופנים לאזור חיפה והצפון מצויים תקציבים לשישה פרויקטים חדשים של מע"צ: כביש 75, מגדל-העמק–נצרת; כביש 85, כרמיאל–צומת-חנניה; כביש 60, העלייה לנצרת, עלייה שצריכה לתת את האפשרות להתגבר על הפיתולים; כביש 722, צומת- התשבי–צומת-השומרים; כביש 89, מעלות–תפן; כביש 77, צומת בית-רימון–צומת-גולני. אני רוצה לומר, שבקידום נושא הרכבת בכלל לא נשארו תקציבים. לא יהיה אפשר לבוא ולומר שלא השתמשנו בתקציבים. מיצינו את התקציב עד תום.
אני הייתי צריך להעריך שאתה לא תעזוב את אולם המליאה. זו טעות שלי.
אני חושב, שבקרוב אני עומד לחנוך את התחנה הגדולה הזאת בדרום העיר. אנחנו השלמנו כמובן את הרכבת הדו-מסלולית, ופה ושם אנחנו מבצעים עוד עבודות תיקונים מחיפה לתל-אביב. מעכו התנועה מתנהלת במהירות, בעצם מנהרייה, ויש לנו המעבר שם, שהוא קצת יותר אטי בתוך עכו. רכבת הפרברים משרתת פרברים, אבל אני עוד במחשבה שנצטרך לקשר את כרמיאל, שצריכה להיות מקושרת לחיפה, כי מדובר באותו אזור. אני מקווה שבקדנציה הבאה אוכל להשלים את העבודות האלה.
למדתי שזה דבר נהדר להיות גם בחוץ וגם בפנים.
כן, אנחנו מדינה אחת. אתה מתכוון למגמות אחרות, כי אני שומע לאחרונה שהפלסטינים – דרך אגב, יש לי אתם מגע כל הזמן – התחילו לדבר על החלטה 181, שהיא החלטה שבעצם מבתרת את ישראל לשניים, כלומר, יהיה מסדרון בשליטתם שיקשר את יהודה לחבל-עזה. אז אם לזה התכוונת, אז ישראל תמשיך להיות ישראל אחת, כי זה בוודאי דבר שלא יקרה אף פעם.
זה רק כדי להראות לך כמה טוב לעסוק בשני הנושאים. טוב להיות שר, אני מקווה שתעשה את זה בקרוב.
(קורא את התשובה על שאילתא מס' 3583, ראה לעיל)
זו באמת שאלה טובה. העניין עם פרופסור נודלמן הוא, שתמיד צריכים להיות צפויים למלכודות.
למיטב ידיעתי, אם אינני טועה, זה צריך להתבצע עכשיו. ליתר ביטחון, מאחר שאתה איש של מדעים מדויקים, אני אתן לך את המועד המדויק מתי הדבר הזה יתבצע. יש לי עתה תשובה, אתה רואה באיזה קצב המשרד עובד? הניסיון התחיל.
(לא נקראה, נמסרה לפרוטוקול) 2-1. השאילתא הופנתה אלי ביום 18 בנובמבר 1998. יום למחרת אושר במועצת מקרקעי ישראל הסכם בעניין כפר-שלם, אשר נחתם על-ידי משרד האוצר, מינהל מקרקעי ישראל וחברת "חלמיש". ההסכם האמור מסדיר את נושא פינוי התושבים מכפר-שלם ואת תשלום הפיצויים למשפחות המפונות ובכך מאפשר פיתוח, בנייה ושיווק במקום. ביצוע ההסכם מותנה באישורו של שר האוצר ובאישור דירקטוריון חברת "חלמיש".
(לא נקראה, נמסרה לפרוטוקול) 2-1. הממצאים שהוזכרו אינם מדויקים, היות שהכבישים שפורטו בכתבה אינם מהווים 50% מכלל הכבישים בארץ, וודאי שלא נכון לומר ש-50% מהכבישים בארץ אינם מתאימים לנהיגה בטוחה. עם זאת, הכבישים שהוזכרו הם כבישים שמע"צ אכן מתכוונת לשפר במסגרת תוכנית העבודה של שנת 1999. במסגרת האפשרויות התקציביות מבצעת מע"צ עבודות פיתוח, הרחבה ושיפור של רשת הכבישים וכן עבודות אחזקה שוטפת בכל רחבי הארץ. מלבד זאת, קיימת תוכנית רב-שנתית משותפת למע"צ ולרשות הלאומית לבטיחות בדרכים לטיפול בנקודות תורפה. שתי הפעולות האלו יחד עשויות להפחית את מספר התאונות והקטל בדרכים.
(לא נקראה, נמסרה לפרוטוקול) 4-1. הנתונים כפי שנמסרו בגוף השאילתא אינם מדויקים. מועצת מקרקעי ישראל בישיבתה ביום 10 בפברואר 1998 החליטה על מתן הנחות בקרקע בהתאם למפת העדיפות הלאומית כפי שנקבעה על-ידי הממשלה. משרד ראש הממשלה הפיק טבלה ומפה אשר הגדירו את מצב היישובים השונים, והבהרות אחרונות בנושא ניתנו על-ידי משרד ראש הממשלה ב-14 באוקטובר 1998. בהתאם לכך קבעה הנהלת המינהל, כי הבקשות להקצאת קרקע על בסיס תוכנית בניין עיר בתוקף, שלגביהן נקבעו הסדרי פיתוח ואשר ניתן היה לבצע לגביהן הקצאה והגיעו למינהל עד 15 באוקטובר 1998, אם יש בהן החמרה במצב החדש – יבוצעו על-פי מצב קודם. לאור זאת ברור כי הוראות הביצוע מקלות ואינן מחמירות.
3-1. הפרסום אינו נכון. מינהל מקרקעי ישראל מעולם לא הפסיק לשווק קרקע כדי לשמור על רמת מחירים גבוהה או מכל סיבה אחרת. אינטרס האזרחים לקנות דירה במחיר ריאלי נשמר על-ידי שיווק כל הקרקעות למגורים המאושרות על-ידי רשויות התכנון במכרזים פתוחים בשוק החופשי. 4. הממשלה אומנם קבעה יעד שיווק של 60,000 יחידות דיור בשנת 1998, מתוך מגמה להגיע להיצע מסיבי שישפיע על השוק. אולם, בנתונים הקיימים היום גם היצע קטן יחסית משפיע על השוק. נוסף על כך, מינהל מקרקעי ישראל עוסק בעיקר בשיווק. אישור התכנון, שבלעדיו אין שיווק, מצוי בתחום אחריותו של משרד הפנים. אם משרד הפנים יביא לאישור תוכניות בניין עיר רבות יותר, יוכל המינהל לשווק 60,000 יחידות דיור ואף יותר. יש גם סיבות נוספות. מדובר במדינה קטנה מאוד, יש הרבה מגבלות, גם של משרד הביטחון, כי מתקרבים לשטחי אש. אני רוצה לומר בעיקר, שהמצב בשוק הנדל"ן הוא כזה שלא מגיעים אפילו למחירים הכי נמוכים שיכולים להיות. הוצאת הקרקעות האלה עכשיו, במחיר כזה, וזה לא משפיע כשלא בונים, לא זאת הסיבה, במחיר נמוך כזה עכשיו, תגרום לכך, שמאחר שלא בונים, הקרקע הזאת תוחזק, ובסופו של דבר זה יהפוך מנוף אדיר להתעשרות של בודדים ולא ישפיע. לכן גם היועץ המשפטי לממשלה קבע איזו תקרה, וגם פה זה נמוך בצורה בלתי רגילה. יש גורם אחד שמוכן לשלם מחירים, וזה כנראה סיוע למכירה ממקומות אחרים. היה לנו עכשיו מקרה בירושלים, של מגרש במה שהיה פעם אזור התפר. היום מדובר בעיר אחת לעולם. אבל היה מגרש ששום משווק – אני אפריז כאן, כי בעיני אזרח לא יהודי הוא גם ישראלי, אבל זה מעניין לראות, כי יש כאן משהו בנושא הזה. אף חברה לא היתה מוכנה לשלם יותר מ-2 מיליוני דולרים על החלקה הזאת, אבל תושב מזרח-ירושלים הציע לחלקה הזאת 9.5 מיליוני דולרים ורכש את המגרש. הוא כמובן אזרח ישראלי. זה מראה על המקומות היחידים שבהם מוכנים היום לשלם מחירים גבוהים. המחיר הוערך על-ידי השמאי ב-7 מיליוני דולרים. הוא הציע ישר 9.5 מיליוני דולרים. ללא הנד עפעף המגרש הועבר לידיו. זאת אומרת, אנחנו יודעים שיש היום גורמים מבחוץ, שמונעים בעיקר על-ידי הרשות הפלסטינית, שעושים מאמצים להשתלט על נכסים בתוככי ישראל.
לא אמרתי קונה. היא מעודדת ואף מסייעת כספית. מי אמר רק בירושלים?
אם אזרחים ערבים עושים מאמצים לקנות, תוך מתן תשלומים גבוהים מאוד, בהחלט. איזו שאלה זו? אני מוכן לספק לך מידע לגבי מקומות אחרים. זו בהחלט בעיה שקיימת. יש פה תופעה.
אני הייתי זה, ונדמה לי שאתה או חברים אחרים בסיעתכם – אני כבר לא יודע באיזו סיעה אתה היום – – –
לא, לא, אני יודע. זה למידע שלי. גם אני רוצה לדעת מה מתרחש. גם אני צריך להיבחר, אבל אין ברירה. אני הייתי זה שהביא את התיקון הזה. הרי פעם היה מצב שאם לא מגיעים ל-50% – – –
אני לא יודע איפה שניכם היום, אבל לא חשוב. העיקר שאתם בארץ ובפעילות חשובה.
אני הרי זוכר את פועלכם אתי בנושאים אלה, ואני אכן שיניתי את העניין, כי הנוהג בזמנו היה, שמוצע שטח קרקע למכירה, ואם לא הגיע ל-50% מהערכת שמאי, המכרז מתבטל. אני הכנסתי אז את השינוי האומר: אם מגרש לא הגיע ל-50% מהערכת שמאי, בתוך שבועיים ולא יותר מוציאים מכרז מחודש, והקרקע נמכרת בכל מחיר. הגיע המצב לידי כך, שנכסי מדינה יקרי ערך ניתנו כמעט באפס מחיר. אם הדבר הזה היה משפיע, זה דבר אחד. אלא מה? צוברים את הקרקע, ומאחר שהיא חינם, גם אלה שצוברים את הקרקע יש להם היכולת להחזיק בקרקע. היתה גם התערבות של היועץ המשפטי לממשלה בנושא הזה, ונקבע דבר מרחיק לכת, ואני רוצה לומר מה הוא בדיוק המצב היום. היום יורדים עד 25% ממחיר השמאי, ומחיר השמאי היום גם כן תלוי במצב השוק. זאת אומרת, זה מגיע למחירים נמוכים מאוד. אבל שמעתי גם את הצעתך או את דרישתך או את דרישתכם לדבר שלדעתי הוא מאוד מוצדק, כי אני חושב שהדבר הראשון הכי חשוב היום הוא להביא מיליון עולים. זה מה שצריך לעשות היום. נדמה לי שראיתי איזו הצעה או תביעה ל-5,000 יחידות דיור תקציביות.
לקליטת עלייה. אני רואה בזה דבר מאוד חשוב. אני לא מדבר כרגע על המגבלות הכספיות הקשות שהמדינה מצויה בהן. אבל, מאחר שדבר כזה ישנו, הנה דוגמה ממש יוצאת מהכלל, שהיום כדאי לנצל את העובדה שמחירי הקרקעות ירדו עד כדי כך לפרויקטים מיוחדים שאתם מדברים עליהם. כך צריך לנהוג, לדעתי. יש דרך לפתור את הבעיה.
(לא נקראה, נמסרה לפרוטוקול) 2-1. מתכנני המינהלה לקידום הבדואים בנגב עוסקים בתכנון מרכז שירותים באזור דריג'את, ובהמשך בתכנון יישוב במקום. מרכז השירותים שיוקם כולל בית-ספר בנוי, מרפאה לבריאות המשפחה – טיפת-חלב – ומרכז אזרחי. כמו כן מתוכננים כביש גישה, קו חשמל, קו מים ושירותי תקשורת. אין מדובר בהכרה בכפרים אלא בהקמת יישובים חדשים שאליהם יעברו תושבים מהפזורה, אשר חיים כיום בתנאים קשים, ללא שירותים אלמנטריים. נציגי הבדואים שותפים בתכנון היישובים החדשים.
(לא נקראה, נמסרה לפרוטוקול) 1. כן, במסגרת בחינת תוכניות ההתפלה נבחנה גם תוכניתו של פרופסור דן זסלבסקי, הקרויה "ארובות שרב". 2. כן, משרד התשתיות הלאומיות בודק מדי פעם בפעם את עלות ההתפלה בשיטות השונות. ברוב המקרים האוסמוזה ההפוכה היא השיטה הזולה ביותר. במקרים שבהם קיימת אפשרות לנצל, במתקן משולב, את החום העודף של תחנת כוח, עדיפה שיטת הזיקוק הרב-שלבי. 3. קיימות שיטות המנצלות את החום הנפלט מתחנות כוח, כדי לייעל את תהליך ההתפלה, וכאן עיקר התרומה של השילוב. נבדקות גם תוכניות נפרדות להפקת אנרגיה ולהתפלת מים וגם תוכניות משולבות. בכל מקרה, אם קיימת הצעה כלשהי, כגון "ארובות שרב", להפקת אנרגיה זולה, אין זה הכרח שמפיק האנרגיה ימכור אותה למתפיל המים במחיר ההפקה ולא במחיר השוק.
(לא נקראה, נמסרה לפרוטוקול) להלן תשובתנו: להערכתנו, מדובר בנושא שנופל תחת הקטגוריה של עניינים פנים-מדינתיים, ולכן אין אנו מוצאים לנכון להתערב ישירות בנושא מתן גמלאות או המרתן למטבע חוץ. ייתכן שנקיטת עמדה שונה מזו המקובלת היום כלפי רומניה תחייב נקיטת גישה זהה כלפי מדינות נוספות במזרח-אירופה. אנו ממליצים להעלות את הבקשה בצינורות פרלמנטריים או בפגישות עם אישים רומנים.
(לא נקראה, נמסרה לפרוטוקול) להלן תשובתנו: 1. פעילות מיסיונרית ו/או אנטי-מיסיונרית אינה בתחום טיפולו של משרד החוץ, וממילא לא היתה כל פנייה שלו למשטרת ישראל בתחום זה. 2. משרד החוץ הפנה את תשומת לבה של משטרת ישראל לתלונות שהגיעו ישירות אליו, לכמה נציגויות בחוץ-לארץ. הן קיבלו התייחסות בדוח השנתי של מחלקת המדינה של ארצות-הברית על מצב זכויות אדם, על-אודות תגובותיה של משטרת ישראל על תלונות שהוגשו על-ידי כת "עדי השם" על חבלה במזיד ברכוש ועל התנכלויות מילוליות ופיזיות כלפי משתתפים מחוץ-לארץ בפעילות הכת. תגובות המשטרה על תלונות אלו התפרשו כחוסר נכונות לטפל במפירי חוק וזכו משום כך לאותה ביקורת. לנוכח האמור לעיל התבקשה משטרת ישראל לתת לתלונות על הפרת החוק את תשומת הלב המתבקשת, כך שלא תהיה כל עילה להתייחס לכך, בין ישירות על-ידי המעורבים בדבר ובין בפורומים ובדוחות בעלי תהודה בין-לאומית.
משרד החוץ כבר פנה בעבר פעמים מספר לחבר המדינות בנושא הליקווידטורים. אנו מנהלים מגעים מתמשכים עם הגורמים הרלוונטיים לפתרון הבעיה, שהיא אכן מוכרת וכואבת לכולנו. התשובה נכתבה כנראה עוד לפני ביקורי ברוסיה, כי מה שאני אומר כאן כבר עשיתי. אנו שוקלים אפשרות להעלות את הנושא פעם נוספת בדרג בכיר ביותר כבר בביקורי הקרוב באוקראינה, בתחילת החודש הבא. באוקראינה אני אעלה את הנושא, אבל היתה לנו גם בעיה ברוסיה בנושא דומה לזה. אני טיפלתי בסוגיה הזאת בביקורי האחרון. ב-9 בפברואר אצא לביקור קצר באוקראינה, ושם אעלה את הנושא הזה בוודאות.
תודה. אך טבעי הדבר בעיני שטיפלתי בנושא הזה. לדעתי, משרד החוץ צריך לטפל בעניינים של אזרחי ישראל, ואני אפילו מרחיק לכת. לו היית נלווה למסעי ברוסיה היית שומע את עמדותי הברורות והחד-משמעיות בנושאים יהודיים, בנושא האנטישמיות. העליתי את זה בכל דרג, מיושב-ראש הדומא ועד למר פרימקוב, ראש ממשלת רוסיה, בכל כלי התקשורת, ואמרתי בצורה הברורה ביותר, שישראל, שהיא מדינת היהודים, רואה כאחריותה את מה שקורה ליהודים במקומות אחרים בעולם. נושא האנטישמיות בעיני הוא אחד הנושאים החמורים ביותר. הודעתי שלא רק אנחנו לא נוכל להשלים עם זאת, אלא יהיו לזה, לדעתי, השלכות מרחיקות לכת בעולם החופשי ביחס לרוסיה. הקשר שלי בנושא הזה הובהר. כל דיון שהיה שם, ולא חשוב אם זה היה עם ראש הממשלה או בכל דרג שנפגשתי שם – עם שר החוץ, עם שר ההגנה, עם שר הפנים, עם יושב-ראש הדומא – פתחתי אותו במלים: אני יהודי. אני בראש ובראשונה יהודי, ואני באתי כאן לייצג את מדינת היהודים, את הדאגה לביטחונה, לקיומה ולעתידה של מדינת היהודים. אני רואה את זאת כתפקידי, ובעיקר מאחר שאני מקווה שאנחנו נזכה, אם נדע ליצור כאן את התנאים הנאותים, להביא עוד מיליון עולים ממה שהיתה פעם ברית-המועצות – ראיתי את הנושא הזה כבעל חשיבות ממדרגה ראשונה. יש נושאים של פנסיה וכל מיני דברים – גם זה נושא שהעליתי במהלך הביקור שלי שם. וכמו שעסקתי בנושאים אסטרטגיים ברמה אזורית בין-לאומית, לא חששתי ולא חשבתי לרגע שאני לא צריך לטפל בנושאים האלה. כך נהגתי וכך אנהג. תודה.
אדוני היושב-ראש, כנסת נכבדה, ברשותך, אשיב על שתי ההצעות. אכן מדובר באירוע טרגי נורא אשר מבצעיו ראויים לגינוי, יהיו אשר יהיו. ישראל מגנה את הפגיעה באזרחים באשר הם. אנו תומכים בחקירת נסיבות המקרה המזעזע על-ידי גורמים בלתי תלויים. יש להוציא את האמת לאור ולהעניש את האחראים במלוא חומרת הדין. ישראל תומכת במאמצי הקהילה הבין-לאומית, ארצות-הברית, האיחוד האירופי וקבוצת הקשר כדי להביא פתרון של שלום לבעיית קוסובו. ישראל תומכת בשלמותה הטריטוריאלית של יוגוסלביה. הפתרון לבעיית קוסובו חייב להימצא במסגרת יוגוסלביה. עם זאת, אנו תומכים בהחזרת הזכויות האוטונומיות הלגיטימיות של תושבי קוסובו ומקווים שהמשא-ומתן בין הצדדים יתחדש בהקדם. ישראל מגנה את פעולות הטרור בקוסובו, ללא קשר מאיזה צד הן באות. ישראל ממלאת בקפדנות אחר החלטות האו"ם לגבי הסנקציות המוטלות על יוגוסלביה ותמשיך לעשות זאת. ישראל הגישה סיוע הומניטרי לקורבנות הסכסוך, כגון הפליטים האלבנים שברחו מקוסובו לאלבניה. את עמדתנו זו הבענו היום בפני שגריר יוגוסלביה בארץ וביקשנו להעבירה לממשלת יוגוסלביה. השגריר הסביר, כי ממשלתו תחקור את האירוע ולא תהסס להעניש את האשמים. ממשלת יוגוסלביה גם מוכנה לחדש את השיחות עם נציגי המיעוט האלבני בקוסובו. הבענו תקוותנו שהאמת תצא לאור והאשמים יועמדו לדין. בהמשך להודעתי לכנסת בנושא קוסובו, בתשובה על דבריו של חבר הכנסת פורז, הנני מבקש לחזור ולהדגיש, כי מדינת ישראל מקיימת את כל ההחלטות הבין-לאומיות בכל הנוגע ליחסים עם יוגוסלביה, לרבות הסנקציות שהוטלו עליה. ישראל אומנם איננה מעורבת במהלכים לפתרון הסכסוך בקוסובו, אך היא מגנה בכל תוקף את הפגיעה באזרחים בקוסובו וקוראת לממשלת יוגוסלביה לחקור את נסיבות האירוע המזעזע וכן לאפשר לגורמים הבין-לאומיים המעורבים בתהליך השכנת השלום באזור לחקור את המקרה ולאפשר להם למלא את תפקידם בשטח. כאמור, עמדתנו זו הועברה לממשלת יוגוסלביה באמצעות שגרירה כאן. ישראל תמשיך לעקוב אחר ההתפתחויות בקוסובו עם כל שאר מדינות הקהילה הבין-לאומית. אני לא מציע לקבל את ההצעות שהוצעו כאן. אני יכול להרחיב את ההסבר, אבל אני חושב שהדברים ברורים. מסרתי בצורה הברורה את עמדתה של ישראל. אם בכל זאת רוצים לעסוק בסוגיה הזאת, אני מציע להעביר אותה לוועדה המתאימה לעניין זה.
מכובדי חברי הכנסת, ברור לי שהדברים שאמרתם הם זעקת אמת מתוך לבכם. עם זאת, הרי ברור לכם, כשהוזמן שגריר יוגוסלביה, הוא לא הוזמן לשם שיחת רעים למשרד, הוא הוזמן והוגשה לו מחאה מאוד ברורה בסוגיה הזאת. אני לא מציע לנו להיות אלה שנוקטים צעדים כפי שאתם מציעים. גם אנחנו נמצאים במערכה. אומנם אין שום דמיון. בוודאי בצד הישראלי אין שום דמיון למעשים האלה שקורים. אני לא מציע לפתוח כאן דרך ומסלול חדש. תצאו מתוך הנחה שהזעזוע שעבר עליכם למראה התמונות האלה עבר גם עלי, ולא במקרה הוזמן שגריר יוגוסלביה לנושא הזה. יש כאן שתי אפשרויות. אני יודע שלא באתם רק כדי לדבר כאן. כל אחד בוודאי עסוק עכשיו בנושאים אחרים חשובים. אני חוזר ואומר, יש שתי אפשרויות: האחת – שתקבלו את הודעתי שמסרתי כאן, והשנייה – שאני אמליץ להעביר את זה לוועדה.
תשב ועדת החוץ והביטחון ותוכל, הייתי אומר, בצורה יותר שקטה לדון בסוגיה הזאת.
כבוד היושב-ראש – – – (רעשים במיקרופונים)
המחשה של המצב בדרום-לבנון.
אדוני היושב-ראש, כנסת נכבדה, הממשלה, בראשותו של בנימין נתניהו, ממשיכה במאמציה להשיג שלום עם הפלסטינים ועם כל מדינות ערב, לרבות סוריה ולבנון. ללא כל קשר לבחירות, אנחנו מוכנים להיכנס מייד למשא-ומתן עם סוריה, ללא תנאים מוקדמים. הממשלה מחפשת זה למעלה משנה דרך להגיע לפתרון בדרום-לבנון, ונעשו מאמצים רבים בכיוון זה. הממשלה חותרת להגיע לפתרון שייתן ביטחון ליישובי הצפון. מאחר שחבר סיעת העבודה, חבר הכנסת חיים רמון, התייחס להצעתי האישית, כך גם אשיב. לא טעיתי, אני מקווה, כי לא שמעתי חדשות היום.
אני רואה דבר די חמור, שאתה אומר לעיני העם שאני לא בקיא בזה.
לא בימים שכאלה. כן, לדעתי – כך גם אמרתי, אני אשיב גם כן באופן אישי; אני מדבר על עמדתי האישית. יש להפריד בין משא-ומתן לשלום עם סוריה, שאותו ניתן להתחיל מייד, לבין הסדר בלבנון, על-ידי החלטה חד-צדדית. כל קשר בין שני ההסדרים יכול להביא לכך שחיילינו – ומשרתים שם מיטב יחידות צה"ל ומיטב המפקדים שעומדים באמת במלחמה קשה, אלה שהם ביישובי הצפון – אם יהיה קשר בין המשא-ומתן עם סוריה לבין פתרון בלבנון הם יהפכו בני ערובה בידי הסורים שיגבירו את הלחימה של ה"חיזבאללה" ואף ארגונים אחרים בדרום-לבנון בכל רגע שיתבעו מישראל יותר, וישראל לא תוכל להיענות. אומנם, דיברתי על שלבים. אינני עומד על כך. יש בכך יתרונות ויש מגבלות. עמדתי היא, שבראש ובראשונה צריכה להתקבל החלטה מדינית, האומרת באיזו דרך בוחרים: האם מקשרים את שני הנושאים, או מפרידים בין שני הנושאים? ברגע שהתקבלה החלטה כזאת, תפקידה של מערכת הביטחון להציג את התוכנית הטובה ביותר אם בדרך של שלבים, אם בדרך של יציאה חד-פעמית ללא שלבים. גם פה כדאי לציין, שגם אלה שמדברים על יציאה חד-פעמית, זה איננו אומר שניתן כרגע, גם אם יחליטו לצאת באופן מלא יציאה חד-צדדית מסיבות שאינני רוצה לפרטן כאן. אני אומר, יש יתרונות וחסרונות. אני בוודאי אינני עומד על כך. אני רק חושב, שהמתנה לסיום המשא-ומתן עם סוריה – שאני ממליץ להתחיל אותו מייד – המתנה כזאת יכולה להימשך שנים; הבעיה תימשך שנים, ובסופו של דבר נגיע לאותו מצב. לכן, אין לי חילוקי דעות בסוגיה זו עם חבר הכנסת רמון. אפשר להסתפק בהודעה שלי כאן. אבל אם תרצה שהנושא יידון מחדש בוועדת החוץ והביטחון – אין לי התנגדות. יכול להיות, ביחס למה שנאמר על-ידך, תשובתי האישית, כפי שהדגשתי, נאמרה כאן. אין לי התנגדות לדרך זו או אחרת.
כבוד היושב-ראש, כנסת נכבדה, ועדת השרים לענייני הבדואים, שעל הקמתה הוחלט ב-9 באוגוסט 1996, פועלת לטיפול בפתרון בעיות הפזורה הבדואית בנגב ולקידום האוכלוסייה הבדואית ביישובי הקבע. אני מודה, שהמשאבים שעומדים, אף שהועמדו משאבים כספיים גדולים, הם לא אותם משאבים שאנחנו זקוקים להם באמת כדי לעשות צעדים גדולים יותר. אבל זה ודאי לא במגמה לפגוע. ודאי שזו לא המגמה שלי, כמי שחי בנגב ומכיר את האוכלוסייה בנגב. יש כנראה אילוצים שהם אילוצים במסגרת תקציב וכו', אבל בוודאי לא רצון או כוונה. גם התיאור של מה שהיה פעם – מדובר על מה שהיה לפני שנים רבות, עוד בימי ממשלות אחרות, אבל אינני רוצה להטיל שום אחריות על שום ממשלה בנושא הזה. אלה דברים מן העבר. היום המגמה היא באמת למצוא פתרון.
אני מודה שהפרט הזה כרגע לא נמצא בידי. ההערכה שלי היתה, שכדי לטפל טיפול יסודי בבעיה הזאת בתהליך שצריך להימשך, לדעתי, כעשר שנים, הדבר מחייב העמדת תקציב של כ-300 מיליון ש"ח בשנה במשך עשר שנים, כדי לתת פתרון הן לבעיית המגורים והן להקמת כל השירותים הדרושים כדי לאפשר חיים כמו בסוף המאה הזאת. אני אפילו לא מרחיק לכת מעבר לזה. מאחר שנשאלה השאלה – – –
הרי אתה רוצה לקבל תשובה. תקבל אצלי תשובה. אני כבר נותן לך את התשובה. תקציב ההשקעות במגזר הבדואי בנגב לשנת 1998 מסתכם ב-185 מיליון ש"ח. אמרתי, זה לא בדיוק התקציב שאני הערכתי שצריך, אבל לא הייתי מקל ראש גם בנושא הזה. בימים הקרובים תדון ועדת השרים בנושא פיתוח – – –
דווקא חשבתי שהם ערים מאוד לבעיה. בימים הקרובים תדון ועדת השרים בנושא פיתוח מרכזי שירותים בפזורה שישרתו את האוכלוסייה במקום. מרכזי שירותים אלו יהיו בסיס לפיתוח יישובים – והכוונה להקמת חמישה עד שבעה יישובי קבע חדשים. כדי לתת פתרון, המגמה היא כבר עכשיו להתחיל בבניית מרכזי השירותים שסביבם יקומו בהמשך יישובי הקבע החדשים.
אני מודה, נעדרתי מפה כמה ימים. בעיני אתה נחשב תמיד אדם אדיב מאוד, עם סבלנות אין קץ. יצאתי ועזבתי אותך כך, ופתאום חזרתי אחרי כמה ימים ואני מוצא אותך אדם – – –
אני אגיד לך: אינני רוצה לעסוק במה שהיה בימי ממשלות אחרות. המגמה שלי היא מגמה חיובית. אני חושב שזה דבר חשוב, ואפילו חשוב מאוד, לטפל בבעיה הזאת. כשאני אומר ימים קרובים, זה יהיה בימים הקרובים, ואני מאוד אבקש עוד היום להעביר לידיעתך מתי זה יהיה, כדי שנפשך תהיה שקטה יותר ואולי אף רגועה יותר. אמרתי שמרכזי השירותים האלה יהיו בסיס לפיתוח יישובים לרווחת התושבים הבדואים. במרכזי השירותים יוקמו בתי-ספר, מרפאות ומבני ציבור. עם קבלת האישור להקמת המרכזים, יוקצו תקציבים לפיתוחם. במקביל, פועלת המינהלה לקידום הבדואים בנגב להגדלת תקציבים למוסדות ציבור ביישובים קיימים, על מנת לשפר את הנעשה ביישובים אלו. מיום הקמת המינהלה לקידום הבדואים, ביום 1 בפברואר 1997, שווקו 1,160 מגרשים, ו-2,160 מגרשים כיום בתהליך פיתוח. הוקמו שלוש שכונות ביישובי הקבע, ושש שכונות נוספות כיום בפיתוח. הורחבו כבישים והושלמו מדרכות, פותחו שטחי ציבור, הונחו קווי מים חדשים, תשתיות ביוב, ניקוז ומתקני אגירה למים, הותקנה תאורת רחובות בשכונות ובכבישים ראשיים. אני לא אומר שהכול הותקן בכל מקום; אני מציין דברים שנעשו. אני רוצה להוסיף ולומר: אין אפשרות למתן שירותים מתקדמים שדרושים כל כך, אלא ביישובים מרוכזים. כבר אמרתי כאן – זו המגמה, יוקמו בין חמישה לשבעה יישובים נוספים, והוקצו, שמעתי, גם משאבים כספיים. נכון שנושא התעסוקה הוא בהחלט אחד הנושאים. משרד החקלאות הציע, ואף עומד בהצעתו, ואפשר לראות גם תוצאות, שכל מי שרוצה, יוכל להקים על שטח קרקע שיועמד בקרבת היישובים, חממות. הייתי מציע לחברי הכנסת – אלה שאינם גרים בנגב – לצאת ולראות. אני עצמי ביקרתי במשקים כאלה שיכולים לשמש דוגמה, הייתי אומר הן בתוצאות והן ברמה של הארגון, של העבודה, של המחשוב – הם יכולים לשמש דוגמה לכל משק אחר בארץ. יש כאלה, אין מגבלה. מי שרוצה, יפנה, אולי לא כולם רוצים. חבר הכנסת טלב אלסאנע, לא ראיתי על-יד ביתך דבר כזה, אבל אם אתה תרצה גם כן, אני בטוח שמשרד החקלאות ישמח, אפילו שתהיה עסוק יותר – – –
אני רוצה לומר לך, חבר הכנסת טלב אלסאנע, שמאחר שאתה הזכרת חממות בדבריך כאן, אני עניתי שבנושא חממות אפשר לעשות את הדברים, אפילו אתה. אני משוכנע שמשרד החקלאות יהיה מרוצה אפילו שתהיה עסוק יותר בחממות, שתעבוד ככה בעבודת אדמה.
כבוד היושב-ראש, כנראה טעיתי, אני מצטער שהצעתי לך – – –
תמיד, ונתקלתי בזה לא אחת, אתה בא הנה, אתה באמת רוצה, מתוך רצון טוב, לעסוק בקידום העניין, ואתה גם יודע שאני רוצה בכך, אבל ברגע שמביעים רצון טוב, באמת רצון טוב, בכנות, מייד מתחילה התקפה.
הרי יש שתי אפשרויות. יש אפשרות לדבר כמו שצריך, לפי הכללים שנהוגים פה. יש פה כללים כלשהם, לא תמיד נשמרים, אבל יש כללים כלשהם. בא אליך מישהו שרוצה לטפל ומתאמץ לטפל בבעיה הזאת ורוצה לפתור אותה. אתה רוצה לעזור בעניין הזה – זה יקדם את העניין, אתה רוצה לראות בזה כלי ניגוח – שום דבר לא יתקדם. ככה זה, תן לי לתת לך עצה טובה – –
– – תביט על העניין הזה, תסתכל, יש – – –
חבל. אתם רוצים – – – אין הרי אפשרות – – –
רבותי חברי הכנסת, תרשו לי להגיד לכם כעצה טובה: אי-אפשר בצעקות לפתור שום דבר. אפשר לפתור ברצון טוב. לי יש רצון טוב, לממשלה יש רצון טוב.
אם אתם רוצים, אם התגובה היא צעקות – אני לא משנה את דעתי, כי צריך לפתור את הבעיה, אבל האמן לי, שהרצון לשיתוף פעולה, שקיים אצלי בנושא הזה, באופן טבעי הוא נחלש, מה אפשר לעשות.
רבותי, באתי ואמרתי לכם שיש לנו רצון טוב לקדם את הדברים. יש עוד אילוצים, זה לא דבר פשוט. אני מודה, גם אני מעט יותר עסוק עכשיו, אבל לגבי השאלה מתי תהיה הישיבה, הישיבה נקבעה ל-5 בינואר, מועדה לא ישתנה. המועד הזה נדחה, זה עמד להיות יותר קרוב, בגלל טיפולים שלי בנושאים שאני חושב שהם חשובים לכולנו, בנושא של קידום התהליכים המדיניים. זה ייקח עוד כמה ימים, זה לא יהיה אחרי 5 בינואר. יש לי בהחלט רצון טוב לטפל בכל הדברים האלה, והרי אין טעם – היית רוצה שזה יעבור לאיזו ועדה? אני מציע שזה יעבור לוועדה שאני מטפל בה.
תנו לי לטפל בזה בוועדה שאני עומד בראשה. תאמין לי, זה יהיה יותר מהר, אם אתם מקבלים את זה; אני לא יכול לכפות עליכם את הדבר הזה. הנושא הזה, לדעתי, אינו צריך להיות נושא הנתון במחלוקת בין קואליציה לאופוזיציה. יש כאן בעיה, את הבעיה הזאת צריך לפתור, אני רוצה לפתור את הבעיה הזאת. לכן אני מציע להעביר את הנושא לוועדה שאני עומד בראשה, כשהמגמה היא לטפל בנושא הזה. תאמין לי, עד שוועדה אחרת תלמד את כל הנושא – נכון, תהיה תקשורת, אפשר להתבטא, גם זה חשוב, אבל אם רוצים לפתור את הבעיה, בואו נפתור את הבעיה הזאת.
אין שום בעיה. הוא יוזמן להשמיע את דבריו ואף את הצעתו. אני מציע שתבוא.
היו לך ארבעה סעיפים, תביא אותם, גם תציג שם נייר, או תעביר את הנייר קודם, תבוא, תציג את העמדה, בשמחה נשמע את העמדה. הנושא הזה מורכב וצריך להיות מטופל בשיתוף פעולה. אני מציע שיתוף פעולה בטיפול בנושא שחשוב לכל אזרחי ישראל, הוא חשוב למדינת ישראל.
אדוני היושב-ראש, כנסת נכבדה, בהסכם וואי יש סכנות גדולות בכל מה שנוגע להיקף הנסיגה. זאת היתה סכנה גדולה קודם לכן, וזו סכנה גדולה עכשיו. בכל הסכם מסוג זה יש סכנות. אנחנו עוסקים בחבל ארץ קטן, שכל כרסום באחיזתנו בו מסוכן לישראל; שלא להזכיר שמדובר באזור שהוא ערש היוולדו של העם היהודי. אבל יש בהסכם וואי תיקונים ושסתומי ביטחון להסכם אוסלו המקורי, שהסכנות בו היו גדולות בהרבה. אין כאן ביטולו של הסכם אוסלו, כפי שיש בבית הזה בוודאי אנשים שרוצים בכך, אבל להזכירכם, הממשלה מעולם לא ביטלה את הסכם אוסלו, אלא התחייבה לבצעו תוך כדי ביצוע תיקונים והפחתת הסכנות ככל שרק ניתן. עשינו מה שאמרנו שנעשה, ולא רק בוואי אלא בכל השנתיים האחרונות. עצרנו דהירה לקווי 67'. מה שעשינו שם זה מה שהיה ניתן בתנאים שהיו בעקבות הסכמות מוקדמות שהיו עוד לפני שהגענו לשם. אינני רוצה לעסוק בפרק הזה. זה היה. צריך להביט קדימה. מה שהשגנו זה הרע במיעוטו והטוב ביותר שניתן היה להשיג שם – – –
אבל לא את דעותיו חס וחלילה ולא את התנהגותו.
אינני מכיר עם שהיה עושה זאת, שהיה מוותר על אזורים שקשורים במורשתו ההיסטורית. אבל עלינו, על הממשלה, היה להחליט, האם אנחנו רוצים לעשות מאמץ אמיתי וכן להגיע להסדרים שיביאו, אולי, בעזרת השם בעתיד, לשלום בינינו לבין שכנינו. תשובת הממשלה היתה: כן, ואף אני עצמי גמרתי אומר לנסות ולהגיע להסדר עם הפלסטינים. הממשלה היתה חייבת לשאול עצמה, והיא עשתה כך, האם שלום בכל מחיר, ותשובת הממשלה היא: לא. הממשלה מוכנה ללכת להסדר שבו נפחית את הסכנות, ובעיקר מתנה את נסיגותינו – שלוש במספר – במילוי מוקדם של ההתחייבויות הפלסטיניות. כל בסיס של הסכם חייב להיות בנוי על הדדיות מלאה; זאת השגנו בוואי. ישראל התחייבה לבצע את חלקה, והיא תעשה כך, אבל ביצוע כל שלב מותנה באופן מלא במילוי ההתחייבויות הפלסטיניות. לפני כל שלב של נסיגה תצטרך הממשלה להחליט האם בשלו התנאים לביצוע נסיגה. אם הממשלה, ואני בתוכה, לא נעמוד על תנאי זה, זה יהיה כישלוננו. אני מאמין שנעמוד. חרף הסכנות בגלל היקף הנסיגה ברצוני להרגיע את חברי הכנסת – בוודאי רוב חברי הכנסת, אם לא כולם, מודאגים – ולומר לכם, שהצלחנו לשמור בידינו את האתרים ההיסטוריים היהודיים העיקריים, את אזורי הביטחון כולם ואת השליטה על מקורות המים שלנו, וכמובן את ירושלים בירת העם היהודי זה 3,000 שנה ובירתה המאוחדת של ישראל לנצח. אדוני היושב-ראש, חברי הכנסת, אינני יכול שלא להשתמש בהזדמנות זאת כדי להעמיד דברים על דיוקם. זה יומיים אני שומע על תמיכתי, כביכול, בהקמת מדינה פלסטינית. אני רוצה להבהיר כאן, שאינני תומך בהקמת מדינה פלסטינית – – –
ההודעות בכלי התקשורת התבססו על מידע טרי כביכול, מאמר שכתבתי לפני למעלה משש שנים. אני מודה לחברים, יש כאלה שכותבים, אף אחד לא קורא, אולי יש כאלה שכותבים, קוראים, אבל לא מדפדפים לעבר, אבל יש גם כאלה שקוראים ולא מדייקים. אני מדבר על מאמר שכתבתי לפני למעלה משש שנים וממנו ציטטתי לפני חברי מועצת תנועת צומת, ובו נאמר כך, אני מצטט את כל הקטע שבמאמר. מובן ששם דיברתי מן הזיכרון, אבל אין הבדל פה בדברים העיקריים. "אני מתנגד לפשרה טריטוריאלית, אך הבה נהיה כנים עם עצמנו: אוטונומיה גרועה מפשרה טריטוריאלית. פשרה טריטוריאלית זאת מדינה פלסטינית בחלק מיש"ע. אוטונומיה או ממשל עצמי לפי תוכניתו של רבין זאת מדינה פלסטינית בכל יש"ע" – והערת אגב, היא לא מופיעה שם: גם תוכנית האוטונומיה לפי הליכוד תביא לתוצאה דומה. סיימתי את הקטע הזה. אני קורא שוב: "הסירו את חרבה המתהפכת של האוטונומיה מעל ראשינו, זמנה עבר; היא הדבר האחרון שחסר לנו". היכן יש כאן תמיכה במדינה פלסטינית? אלא מה ניתן לעשות? אתה אומר, והם כותבים. אתה מוכיח, והם משדרים מה שהם רוצים. ישראל מתנגדת להחלטה חד-צדדית פלסטינית על הקמת מדינה פלסטינית, והיא הודיעה כבר עכשיו מה הצעדים – – –
הממשלה הודיעה כבר עכשיו מה הם הצעדים שתנקוט אם תהיה החלטה חד-צדדית כזאת. איננו רוצים להפתיע, אך גם לא נאפשר שיפתיעו אותנו. אנחנו רוצים להמשיך במשא-ומתן ולנסות ולהגיע להסדר. אני מציע לפלסטינים: אל תנקטו צעד חד-צדדי.
אני מציע לפלסטינים: אל תנקטו צעד חד-צדדי. בואו ונבנה בהסכמה אפשרות של דו-קיום, על כל המרכיבים של דו-קיום, וכלכלה בראש ובראשונה. אני בהחלט מצטרף לדבריו ולחזונו של שמעון פרס לגבי החשיבות של בניית כלכלה. יש לנו אולי חילוקי דעות לגבי משך הזמן – כמה זמן זה ייקח וכן הלאה – אבל לא על עצם העניין. אני רואה בזה יעד מרכזי וחשוב ביותר. זה תהליך ארוך וקשה, אך אני מאמין, שאם יישמר בשלמותו עקרון ההדדיות והעמידה בהתחייבויות, שאותו השגנו בוואי, נצליח להגיע להסדר. תרשו לי לומר משהו בנימה אישית. אני רוחש כבוד רב לשמעון פרס, ויש בינינו ידידות רבת שנים, אבל אני מוכרח לומר, שהדיבור על מדינה דו-לאומית הוא דבר שאין לו כל בסיס. כבר היום אין אוכלוסייה פלסטינית כבושה. אני לא אומר שאין בעיות. רבותי, תאמינו לי שקשה להיות יהודי, וגם פלסטיני קשה להיות. אני לא מתעלם מהעניין הזה. תאמינו לי שאני יודע את זה. אבל, אין אוכלוסייה פלסטינית כבושה. בין 97% ל-98% הם בשליטת הרשות הפלסטינית.
אני אחזור על דברי חבר הכנסת שמעון פרס. אומר חבר הכנסת שמעון פרס, שאם לא ניתן להם דרכונים פלסטיניים – – – ואני מניח שהם כבר קיבלו דרכונים פלסטיניים או תעודות מסע פלסטיניות. אף אחד מאתנו, חבר הכנסת שמעון פרס, לא רוצה לראות בהם אזרחים ישראלים, והם אזרחים פלסטינים.
יש הבדל. אני לא רוצה להיכנס לסוגיה הזאת, כי זה מסוג הדברים שיצטרכו להיות נדונים במשא-ומתן. יש הבדל בין מדינה שיש לה כבר הרבה מהסממנים, ויש הבדל אם הכרת בה או לא הכרת בה ואם הגבלת אותה או לא הגבלת אותה, והייתי אומר – בנושאים המתחייבים מן המצב במזרח התיכון. אבל, קצרה כאן היריעה מלעסוק בסוגיה הזאת, ונדמה לי ששנינו עסקנו בזה לא אחת, ואני מאמין שעוד נחזור ונדבר על כך לא מעט.
רבותי, מי רוצה לחזור לעזה ולשכם? תמיד אומרים: "אתם רוצים לחזור לעזה ולשכם". לא, אנחנו לא רוצים לחזור לעזה ולשכם. אבל, אמרנו מה יהיה אם יינקט צעד חד-צדדי. אדוני היושב-ראש, חברי הכנסת, בכל הסכם יש סכנות. הממשלה עשתה כל מאמץ להפחיתן. אני רוצה לומר לחברי, אף שכבר אי-אפשר לדעת איפה החברים, והכול התבלבל – – –
רבותי, הכול התבלבל והכול התהפך. אני רוצה לומר בכל זאת לחברי, במיוחד לחברי, ששום ממשלה אחרת שתקום לא תעמוד כך על האינטרסים שעליהם אנחנו נאבקים.
כל אוהבי ארץ-ישראל כואבים במידה שווה. אין כאן כואבים יותר וכואבים פחות. אבל לממשלה, לכל ממשלה, נוסף על כאבים על אובדן שטחי מולדת, יש גם אחריות כוללת רחבה יותר. וכך היא תנהג. שמעתי את דבריו של חבר הכנסת שמעון פרס, ואני מודה שעדיין לא הבאנו את הדבר למוסדות מפלגתנו, אבל אני לא אאבד את ההזדמנות שנקרתה פה בדרכי, ואני רוצה לומר: היינו שמחים, ואתה יודע את דעתי בעניין זה תקופה ממושכת – – –
היינו שמחים אילו כולנו – – –
היינו שמחים אילו כולנו היינו מתאחדים ומשתפים פעולה כדי לעמוד מול המצבים הקשים שעוד נכונו לנו עד הגיענו לשלום הנכסף. הישגיה של ישראל, אם נעשה זאת, יהיו גדולים יותר ובטוחים יותר. תודה.
אדוני היושב-ראש, אני שמח על השאילתא, כי היא נכונה, ואני מקווה שיהיו עוד גשמים רבים. משרד התשתיות הלאומיות ביצע הכנות מקדימות לקראת החורף הקשה והשלג, עם פרסום התחזיות בדבר החרפת תנאי מזג האוויר. בתחום מע"צ: כלים הנדסיים הועמדו בכוננות, בחלקם אף נפרסו בשטח – ברמת-הגולן, בגליל, באזור צפת, בירושלים, בערבה, באזור ים-המלח–מצפה-רמון. עם התחלת השיטפונות והשלג נכנסו לפעולה הכלים ההנדסיים הללו, הסירו במהירות את המפגעים, פתחו את הצירים לתנועה. כמו כן הובאו דיווחים שוטפים לציבור הרחב והתקבלו דיווחים על-אודות מפגעים, אשר הועברו לטיפול מיידי. בתחום הרכבת: ננקטו פעולות מכינות, לרבות ניקוי תעלות הניקוז לאורך המסילות, בדיקה והגברת הפיקוח על מערכות תקשורת ואיתות, רענון תוכניות החירום להפעלת רכבות לירושלים במקרה של ניתוק העיר. בתחום החשמל: התקיימה גם כן היערכות כללית לקראת החורף והיערכות נקודתית עם קבלת התחזית למזג אוויר סוער. במסגרת זאת תוקנו ליקויים, תוגבר מערך ההשנאה, הושלמו עבודות האחזקה המונעת, כמו גיזום עצים, בוצעו תרגילי חורף ועוד. עם קבלת ההתרעה על מזג האוויר הסוער תוגברו הצוותים השונים במטה ובשטח, פוזרו גנרטורים לצורך אספקה חלופית, הוכנו רכבי השלג ותוגבר מערך המידע לאזרחים.
מכובדי חבר הכנסת רביץ, אז מייד תהיה שאילתא – כיצד אתה לא מתייחס ברצינות לדברים. קשה כאן. לשאלתו או להערתו של חבר הכנסת שבח וייס, סגן יושב-ראש הכנסת: אני אכן סבור שאין צורך בהיסטריה, אבל לצערנו ישראל היא ארץ של קיצוניות. אין כאן medium; או שהכול extra large או small, אין אמצע.
מאחר שהשאלה נשאלה, אני צריך לתת תשובה. אני מקווה שיחד אתכם אני מוכן לנהל את האמצע.
אני מניח שהדברים האלה נרשמים. אני מעריך שבנובמבר שנת 2000 נבוא לגבות את החוב הזה. בעניין הזה הייתי אומר, שהדבר הזה איננו נכון לגבי סקטור זה או אחר, תרשה לי לומר שהוא נכון לגבי כולם, במידה שווה. לגבי הערתו של חבר הכנסת ריבלין: ראשית, אני מקבל את גישתך. אבל תאר לך מה היה קורה כאן בכמות השאילתות בעל-פה ובכתב, בהצעות לסדר-היום שהיו עולות כאן, אלמלא ננקטו כל הצעדים האלה. אני בדרך כלל מכבד את העניין של מתן תשובות, כי צריך לתת אפשרות לחברי הכנסת להופיע.
הגישה מקובלת עלי, אני בעד זה שיהיו שלגים, הרבה גשמים. אני חושב שזה ברכה לכולנו. לגבי שאלתו של חבר הכנסת פינס-פז – אני חושב שהאחריות ידועה. אין כאן בעיה מי אחראי, בדרך כלל הבעיה היא איך אנשים מבצעים את המוטל עליהם בתחום אחריותם. תודה.
(לא נקראה, נמסרה לפרוטוקול) 2-1. מסילת הברזל לירושלים ישנה ומפותלת מאוד. מצע התשתית וכמות הרבד התדלדלו במשך השנים בגלל סחף, שיפועים ורעידות המסילה. בנוסף, אדני המסילה הינם מפלדה, ורובם ישנים. לאחר שני השימוטים שאירעו באוקטובר השנה, הוחלט על הפסקת התנועה, בקטע שבין בית-שמש לירושלים, לשבועיים, אשר בהם נערך מבצע להעלאת סטנדרד הקו, זאת על-ידי: א. החלפת כ-400 אדנים; ב. הכנסת שתי מכונות הידוק שדאגו להסדרת הסרגול, פיתול, מגבה יתר, שקעים ומרווח, אשר יעמדו בסטנדרדים בכמה קשתות בעייתיות בקו; ג. הוספת רבד ועבודת מכונת ויסות רבד ליצירת פריזמה, כמקובל. הופקו לקחים מעבודת מכונות ההידוק בעבר, על מנת למנוע הידרדרות מצב הקו כפי שאירע במחצית השנייה של 1997.
(לא נקראה, נמסרה לפרוטוקול) 3-1. לא מובן מנין באה הקביעה של חבר הכנסת אליעזר זנדברג לגבי הגבלה בהשתתפות במכרז לרווקים מעל גיל 27, שכן הפרסום מדגיש כי רשאים להירשם אזרחים שגילם מעל 18 שנה. ייתכן, כי הכוונה לפרסום שבו נאמר כי תינתן עדיפות ראשונה למשפחות מחוסרות דיור, שהן בעלות תעודת זכאות בתוקף, על פני יחידים. העדיפות האמורה מעוגנת בהחלטת מועצת מקרקעי ישראל מס' 760, הקובעת: "בהקצאה בדרך של הרשמה והגרלה, עדיפות למשפחות מחוסרות דיור על פני יחידים, על-פי הקריטריונים שנקבעו לעניין זה על-ידי משרד הבינוי והשיכון". ייתכן עוד, כי מדובר במקרים שבהם הרשות המוניציפלית, אשר אחראית לפרסום הקריטריונים ל"בן מקום", אשר זכאי להשתתף בהגרלה, מגדירה "בני מקום" על-פי קריטריון של גיל 27. אולם במקרה כזה, הרשות אחראית לפרסם את הקריטריונים, והם צריכים לעמוד במבחן הסבירות.
2-1. השאלה בוודאי מתייחסת למגרשים למטרת מגורים, שהמינהל מחכיר ביישובים החקלאיים למומלצי האגודות החקלאיות. בהתאם להחלטת מועצת מקרקעי ישראל, החכרת המגרשים נעשית על בסיס ערך קרקע למטר רבוע מבונה, בהתאם לשטח הבנייה בפועל, ולא לפי מלוא קיבולת הבנייה המותרת על-פי תוכנית בניין ערים התקפה שחלה על המגרש, כפי שזה במגזר העירוני, דבר שיש בו משום הקלה רבה. חבר הכנסת ריבלין, זה אחד מן השינויים שהכנסתי כדי להקל בנושא הזה. נוסף על כך, שיעור תשלום דמי החכירה הנגבה הינו מופחת – 66% מערך הקרקע במרכז הארץ, במקום 91% מערך הקרקע, כנהוג במינהל מקרקעי ישראל. ביישובי עדיפות לאומית ב' השיעור המופחת הינו 36%, וביישובי עדיפות לאומית א' – 22%. החכרת המגרשים נעשית למומלצי האגודה החקלאית של היישוב, אם לבני המקום ואם לאחרים, לפי שיקולם. קשה מאוד, לדעתי, לקבוע דמי חכירה שונים למגרשי הבנייה באותו יישוב חקלאי, אם המומלץ הינו צאצא של תושב המקום או אחר.
אין ספק שכל מפה שקובעת עדיפויות, יש בה עיוותים, כי בתוך אותו תחום של אזור ג' או מרכז הארץ אתה יכול למצוא יישובים שמצבם קשה ביותר. יש יישובי ספר, במרכאות אולי, שזה שנים רכושם נבזז על-ידי תושבי יהודה ושומרון. כל בהמה, כל מכשיר חקלאי, כל כלי רכב, מדי לילה. יש בעיות קשות. לכן לגבי מקרים מיוחדים יש ועדת חריגים, והיא בודקת מקרים מיוחדים, וכך צריך לנהוג. באופן בסיסי יש לנהוג לפי המפה. קשה מאוד לקיים מערך של מעקב, ואנחנו נצטרך להחזיק אין סוף עובדים שיעקבו מה קרה לכל מגרש שהוצע למכירה. המגמה הכללית המסתמנת בשנים האחרונות בישראל היא להקל מעט מהפיקוח ומהישיבה על צווארם של האזרחים. לכן יש כאן בעיה, ואני לא רוצה כרגע להביא דוגמאות. אתה כעורך-דין בעל ניסיון יודע כל מה שניתן לעשות. לכן אני חושב שהמצב הקיים הוא בסך הכול מניח את הדעת, עם כל הקשיים והעיוותים שהשכלת לציינם.
(לא נקראה, נמסרה לפרוטוקול) 3-1. כ-80% מעבודות הפיתוח, האחזקה והבטיחות של מע"צ מתבצעים בשעות היום. משטרת ישראל לא אחת מכתיבה את שעות העבודה. רק בכבישים עתירי תנועה, שבהם לא ניתן לבצע עבודות בשעות היום בשל עומסי התנועה, מתבצעות העבודות בלילה (בעיקר הנחת אספלט וסימון) על-פי דרישת המשטרה ובהיתר מיוחד לכך. האפשרות לביצוע נרחב יותר של עבודות לילה נבדקת, אולם – א. העבודה בלילה מורכבת יותר ומחייבת התארגנות מיוחדת של פועלים, מחצבות ומפעלי אספלט; ב. העבודה בלילה פחות איכותית, ורמת הטיב והדיוק שלה פחותים; ג. עלות העבודה בלילה גבוהה יותר ומייקרת בהרבה את עלות הפרויקט; ד. קיימת בעיית רעש למגורים סמוכים, דבר הנוגד את חוק שעות העבודה והמנוחה. הצעדים הננקטים במטרה להקל על הנהגים במקרים של עבודות בשעות היום הם: א. מע"צ שוכרת שוטרים לצורך הכוונת התנועה או הפנייתה למעקפים וכבישים חלופיים; ב. מוצבים תמרורים, שלטים, אביזרי בטיחות מהבהבים וכדומה; ג. פרסום בכלי התקשורת – רדיו ועיתונות – על עבודות בצירים מרכזיים או סגירתם לתנועה, או הפניה לצירים חלופיים.
(לא נקראה, נמסרה לפרוטוקול) חברת החשמל ביצעה רה-ארגון מקיף במבנה יחידותיה, אשר יצא לפועל בנובמבר 1996. במסגרתו נבחן מבנה המחוזות של החברה, והוחלט לפצל את מחוז הצפון. מחוז חיפה נבנה על בסיס יחידה קיימת, אשר הוקמה בעבר במסגרת מחוז הצפון ונקראה מרחב חיפה. הקמת המחוז, שהינה בעצם הפיכתו של המרחב למחוז, לא תגרום לעלויות נוספות, למעט קידומם של כמה בעלי תפקידים ניהוליים, עלות המוערכת בלא יותר מ-150,000-100,000 ש"ח בשנה. הקמת המחוז נעשית אפוא לצורך שיפור השירות ללקוח, לרווחת צרכני החשמל, ואינה כרוכה, כאמור, בעלויות נוספות.
(לא נקראה, נמסרה לפרוטוקול) בעבר רכש משרד הבינוי והשיכון, באמצעות חברת "חלמיש", מגרשים בבעלות פרטית בשכונת התקווה, במטרה לשקם את השכונה. לאחר שהובהר כי המטרה שלשמה נרכשו המגרשים לא תושג בדרך זו, הוחלט במשרד הבינוי והשיכון לשווק את המגרשים. כמה מגרשים שווקו בדרך זו, עד הוצאת דוח של מבקרת המדינה, אשר מתחה ביקורת על משרד הבינוי והשיכון אשר הקצה קרקעות ללא אישור המינהל. לאחרונה פנה משרד הבינוי והשיכון למינהל בבקשה להקצות לו את המגרשים הרשומים על שם המדינה ולשווקם באמצעות חברת "חלמיש" לבני המקום, על-פי קריטריונים שנקבעו בוועדת המחירים של משרד הבינוי והשיכון. מבדיקה שערך מינהל מקרקעי ישראל עולה, כי קיימת בעייתיות מסוימת בשיווק הקרקעות, בשל העובדה שמדובר בחלקות שלהן מאות בעלים פרטיים, אשר לא נחתם עמם הסכם שיתוף וחלוקה של הקרקע, דבר העשוי לגרור תביעות משפטיות. עם זאת, הנושא נמצא בדיון בהנהלת מינהל מקרקעי ישראל, והחלטה בדבר ההקצאה למשרד הבינוי והשיכון תיפול בקרוב.
3-1. חברת "אריאל" הגישה את ההצעה הזולה ביותר למכרז לשיקום נכסי רשות הפיתוח ביפו, וזאת לאחר שעברה את תנאי הסף כפי שצוינו במכרז. חברת הכנסת גוז'נסקי, היתה לך שאלה כאן, האם יש לחברה ניסיון בשיכון ושיקום שכונות מצוקה המאוכלסות ברבבות תושבים. אתן כאן את התשובה הפורמלית, אבל גם אומר לך מייד מה כבר הוריתי לעשות. בתנאי המכרז לא נדרש ניסיון בשיכון ושיקום שכונות מצוקה. אני מודה לך שהסבת את תשומת לבי לעניין הזה. הבוקר ביקשתי לבדוק כיצד קרה הדבר, כי בעיני הדבר הזה חייב להיות. אין בידי לתת לך כרגע תשובה מדויקת בעניין זה, אבל החלק הזה של שאלתך נראה לי בהחלט זועק, ותיערך לגביו בדיקה. בסופו של דבר, רבים מהאנשים הם קשי-יום, הם אינם מכירים את כל נבכי החוק ואינם מכירים גם את הזכויות המגיעות להם וכן הלאה. הדבר הזה ייבדק, כפי שהוריתי הבוקר. לגבי החברה עצמה, חברת "אריאל" הנה חברה פרטית ובעליה הוא ח"נ אריאל. מאזני החברה והיקף פעילותה הכספית הוצגו במסמכים המאושרים על-ידי רואה-חשבון בפני ועדת המכרזים. כל זה עדיין איננו נוגע לשורש העניין שעלה בשאלתך.
אני מודה על התוספת של הדברים. נדמה לי שבתשובתי על שאלתך הראשונה התייחסתי בעצם לבעיה הבסיסית כאן. אכן, זה ייבדק. אני גם רוצה לדעת מתי זה קרה, ממתי אין סעיף כזה, כי לדעתי זה היה צריך להיות סעיף בסיסי בנושא; וכשתהיה תשובה – נודיעך.
לא ידוע לנו על מקרים בכפרים ערביים שמתח החשמל בהם אינו מגיע ל-188 ואט, אבל אני משוכנע – – –
אני תמיד אוהב את זה. חבר הכנסת דהן, ציינתי פעם אחת את הבקיאות שלך. אני חושב שאתה צודק. אם קיימת תלונה כזאת, אנו מבקשים לקבל את פרטיה, על מנת לבדוק ביסודיות את המקרה ולטפל בו. עם זאת, קיימת תופעה בכפרים ערביים, שבהם קיימים חיבורי חשמל פיראטיים, בלתי חוקיים, הניזונים מבתים המחוברים לרשת חברת החשמל, ובהסכמת אותם בעלי בתים. אגב, אני רוצה לומר, שמדי שבוע אני חותם אל אישורים – וכבר חתמתי על אלפי אישורים – לחיבורים תקניים. גם פה יש לנו בעיה, כי אותה החלטה עוסקת רק באלה שבנו את הבתים ללא אישור עד 1986. זאת בעיה; אני מטפל בה כרגע. ביקשתי לבחון את הבעיה הזאת מחדש. במקרים כאלה של חיבורים קיימת אפשרות למתח נמוך מהמתח התקני, גם לבתים המזינים וגם לאלו אשר מחוברים באופן בלתי חוקי. לגבי מקרים אלו חברת החשמל אינה אחראית,והיא דואגת, במידת האפשר ובהתאם ליכולתה, לנתק חיבורים בלתי חוקיים אלו, או, כפי שאמרתי קודם, לחבר את כל אלה שמופיעים במסגרת אותה החלטה הידועה לך. בחלק הצפון-מזרחי של מחוז הדרום נמצאים כמה יישובים ערביים ויהודיים, אשר מקבלים אספקת חשמל מתחנות השנאה הממוקמות בערים נתניה, רעננה והרצלייה. טיב החשמל באזור זהה ביישובים הערביים והיהודיים. בשנים האחרונות חלה באזור התפתחות, אשר חייבה את החברה להקים תשתית רחבה המתאימה לאספקת חשמל אמינה לכל היישובים, ביניהם טייבה, קלנסואה, שער-אפרים, כוכב-יאיר, צור-יגאל וקיבוץ אייל. לכל אלה הקימה חברת החשמל תחנת משנה סמוך לקיבוץ אייל. במבצע מהיר הוקם קו נוסף לעיר טייבה, כפתרון זמני, ובמקביל מקימה החברה תחנת משנה נוספת בשער-אפרים, אשר תביא לשיפור משמעותי בטיב מתח החשמל ואמינות האספקה. עקב התנגדות בעלי הקרקעות, תושבי טייבה, עוכבה הקמת קו 161, אשר יחבר את תחנת משנה שער-אפרים לרשת החשמל. חברת החשמל מקימה קו מתח גבוה מתחנה משנה אייל, בשולי הרחבת הכביש שמבצעת מע"צ. עקב צו מניעה שהוגש נגד מע"צ, להרחבת הכביש, הופסקה גם הקמת הקו. חברת החשמל עושה כל מאמץ כדי לקבל היתרים בהתאם לחוק כדי להקים את הקווים שהוזכרו לעיל ולסיים את העבודות בתוך חודשים ספורים. עם השלמת ביצוע השיפורים שהוזכרו לעיל, ישופרו במידה רבה טיבה ואמינותה של אספקת החשמל ליישובי האזור, הן ליישוב הערבי והן ליישובים היהודיים.
בקשר לקווים, הדבר הזה עלה בעבר, ואני אף הזמנתי כאן חברי כנסת – נדמה לי שטרם ביצענו את זה – לסייר ולראות את מידת הפגיעה של הקווים.
בגלל הלחץ של האירועים האחרים, פשוט לא הצלחתי עדיין לבצע את זה. רציתי שהסיור הזה יתקיים, כדי שתראו ותבחינו שהפגיעה ביישובים יהודיים בתחום הזה היא קשה, כפי שהיא קשה ביישובים לא-יהודיים. אני עצמי רואה תמיד בכאב איך מתחילים להעביר את הקווים האלה בתוך שטח חקלאי לתפארת; אבל כולם רוצים לחיות חיי קדמה, ונראה שאין מנוס, והפגיעה היא בכולם, וככל שמנסים לצמצם את גבולות מדינת ישראל – כך הצפיפות תלך ותגדל. אני לא יכול לפנות אליכם שתצאו בקריאה הפוכה, כי זה ינגוד במקצת את מה שאתם חושבים, אבל זו אחת הבעיות. אני פשוט אומר: זו אחת הבעיות. ברשותך, אדוני היושב-ראש, אני רק רוצה לומר, שכדי להקל, יש לנו תוכנית – ואני מניח שהיא גם תבוצע – להקים באזור הביטחון המזרחי, זה המשתרע ברוחב של כ-20 קילומטר מנהר הירדן ומערבה, קו-על של מתח-על; בין היתר, כדי להרחיקו ממרכז הארץ, כי אין שם עוד מקום. לכן, כשאני רואה את המגמות לדחוק ולהחזיר, אני כבר רואה את הדבר החמור הזה: פתאום עלול להופיע – אני מקווה שזה לא יקרה, כי אני סומך על הממשלה – עוד קו נורא כזה. זה לגבי החלק הכללי, לגבי הבעיה הכללית. בעניין האישורים, בהחלטה לחבר את כל אותם בתים שהוקמו לפני 1986, יש מין בעיה: מצד אחד, נניח שנחבר את כולם עכשיו; מייד יבנו כולם שוב ללא אישורים, והבעיה תעלה מחדש בעוד כמה שנים. מצד אחר, אי-אפשר להתעלם מכך שקצב אישורי תוכניות המתאר במגזר הלא-יהודי – גם מסיבות אובייקטיביות – הוא עניין ממושך, עניין שנמשך הרבה מאוד זמן. זאת אומרת, יש לנו כאן מצב, שמצד אחד, אי-אפשר לחיות כך, ומצד אחר – מסיבות אובייקטיביות, התכנון הזה לוקח הרבה זמן. לכן, לדעתי, צריך למצוא פה איזה קו באמצע, שיאפשר לנו לתת לאנשים לחיות ברמת חיים סבירה. לכן אני מטפל היום בנושא שדיברת עליו.
הסדר הפיצוי בקרקע חלופית יסוכם רק לאחר שיאומצו מסקנות הוועדה אשר עסקה בנושא. בינתיים היא סיימה את עבודתה, וכפי שחברת הכנסת חזן יודעת, אני דווקא הייתי בין אלה שטענו, שבכל מקום שניתן לתת בו פיצוי מעבר לפיצוי כספי בעד קרקע חקלאית – שכולנו יודעים את היקפו – יש לתת פיצוי אחר. בגלל הכוח שהיה לחוק הזה, חוק כביש חוצה-ישראל, היה שם גם סעיף המאפשר לעשות זאת. הפיצוי אשר יינתן בקרקע לכל אלה שיהיו זכאים לכך, הן במסגרת שינוי ייעוד והן במסגרת קרקע חקלאית חלופית, יהיה במסגרת תוכניות מאושרות כדין, בין תוכניות קיימות ובין תוכניות שיאושרו על-פי ההליכים הסטטוטוריים הנדרשים על-פי חוק. לפיכך אין ולא אמורה להיות כל סתירה בין ההסדר לפיצוי בקרקע חלופית לבין תוכניות מיתאר ארציות ואזוריות. מאחר שמדובר בתוכניות מאושרות כדין, הרי שכל הנושאים הסביבתיים, כגון פגיעה בשטחים פתוחים ובמקורות מים וזיהום אוויר, מובאים בחשבון במסגרת הליכי האישור הסטטוטורי של התוכניות אשר אושרו בעבר ויאושרו בעתיד.
ראשית, אני רוצה לחזור ולומר, שום דבר במדינת ישראל – וזאת גם עמדתנו, ואנחנו פועלים בשיתוף מלא עם משרד הפנים בסוגיה זו – לא ניתן לעשות ללא תוכניות המיתאר הקיימות או אלה שיהיו. כל מצב הוא קצת שונה. כמי שמכיר את האזור הזה – הייתי מגדיר אותו כערש ילדותי – אני רואה בכאב רב איך השטח היפהפה הזה הופך לגוש בטון, וכמובן לא רק כתוצאה של הכביש הזה. אין לנו מנוס מהקמתו כי אין אפשרות עוד להעביר את כל התנועה העצומה הזאת דרך תל-אביב. היום היא עוברת בסך הכול דרך תל-אביב או פרברי תל-אביב. אין אפשרות. מה גם שכשהשלום יגיע, וכולנו מייחלים לכך, ובוודאי השואלת כמו כולנו, ותתחיל לזרום התנועה מהמדינות השכנות דרך כבישי ישראל, המצומצמים יחסית בסך הכול, החיים יהיו בלתי נסבלים. לכן, צריך לעשות. אני יכול להתחיל בשתי דוגמאות. אקח קודם דוגמה, נאמר, של יישוב לא-יהודי. כשאני רואה באדמות ג'ת או בקה-אל-ע'רביה, מקומות שאני מכיר ושנים על גבי שנים עובדים שם בחלקות לא גדולות ומגדלים – אני אעשה כל מאמץ, שאם החממה שנמצאת שם נפגעת כתוצאה מהעניין הזה, ייתנו חלקה אחרת כדי שאפשר יהיה להמשיך בעבודת הקרקע. או אם אקח את מושב חדיד שנפגע כתוצאה ממחלף בן-שמן, ונאמר יש לו קרקע בחכירה זמנית, ונלקחה ממנו קרקע בחכירה לדורות, אז ייתנו אותו חלק שנפגע מהקרקע בחכירה לדורות, ייתנו להם אותו סטטוס לקרקע המצויה בידיו היום בחכירה המתחדשת מדי שלוש שנים. המגמה היא באמת לעשות את המירב כדי שלא לפגוע. והאמיני לי, כל קידום כזה, או קדמה כזאת די מכאיבה לי. מצד אחד, כל אחד רוצה לחיות בתנאים הכי טובים, ומצד שני, אנחנו הופכים לאט לאט את מישור החוף היפהפה הזה, על גוני הקרקע השונים שלו, לדבר שמבחינת איכות חיים הוא בלתי נסבל, וצריך למצוא גם פה איזה מקום באמצע.
(לא נקראה, נמסרה לפרוטוקול) בסמוך לאחר מינוי הוועדה על-ידי שר התשתיות הלאומיות, פרסמה הוועדה מודעה בעיתונות ובה קראה לכל המעוניין להציג עמדותיו בנושאים שבהן דנה. כל מי שביקש להעלות עמדותיו ו/או את טענותיו בפני הוועדה יכול היה לעשות זאת, בין בכתב ובין בעל-פה. לשאלה בדבר מדיניות הקרקעות במגזר הערבי – מינהל מקרקעי ישראל מנהל את קרקעות המדינה במגזרים השונים, לרבות המגזר הערבי, ללא הבחנה ביניהם וללא אפליה. המינהל יוזם תכנון ופיתוח באמצעות החברות המנהלות, ומקדם תקציבי קדם-ביצוע בהתאם לצרכים. כמו כן קיימת התייחסות מיוחדת למגזר הבדואי באמצעות מינהלת הבדואים. על המגזר הערבי חלות החלטות ממשלה והחלטות מועצת מקרקעי ישראל, בכל הקשור למתן הנחות בקרקע, בהתאם לאזורי העדיפות השונים, הן במגורים והן בתעשייה.
אנו ערים לתופעת הטעויות בשלטים בשפה הערבית. אבל אני רוצה להרגיע את חבר הכנסת האשם מחאמיד – גם בשפה העברית יש שגיאות רבות, וגם בשפה האנגלית. ולא רק שיש שגיאות, אלא לפעמים על אותה דרך השלט מופיע בשתי וריאציות. לכן, אנו ערים לתופעת הטעויות בשלטים בשפה הערבית, בשפה העברית ובשפה האנגלית. לגבי מקרים שבהם אין שילוט בשפה הערבית כלל – הנושא נמצא כיום בדיון בבג"ץ, ומע"צ תפעל על-פי תוצאותיו. אני לא רואה סיבה שלא יהיה. אני גם לא יודע למה זה הוגש בג"ץ, אבל זה כנראה דבר ישן. אני הייתי פשוט מוסיף את השילוט. לא ראיתי בזה שום בעיה, אני לא מבין את זה בכלל. מע"צ פועלת לתיקון התופעה ומעסיקה לצורך זה עובדים מן המניין, דוברי ערבית רהוטה, אשר ממונים על הנושא ומפקחים עליו ביסודיות. במהלך מבצע "שלט תקין", אשר מע"צ החלה בו לאחרונה, מוחלפים כל השלטים השגויים והלא-תקינים. עד כה הוחלפו כ-1,000 שלטים במקומות שונים. במסגרת מבצע זה מתוכנן מחדש מערך השילוט בכל הארץ.
אני מודה, אני לא בודק כל יום אם העובדים יהודים או ערבים. זה גם בלתי אפשרי. אבל אולי זה רעיון טוב שניקח בתור בוחן מזכיר ערבי, יש רבים כאלה, שיהיה מופקד על הנושא הזה. תן לי לבדוק את הדבר הזה, ואם יתברר שזאת הבעיה, כך גם ייעשה.
(לא נקראה, נמסרה לפרוטוקול) חברת החשמל מעסיקה עובדים על בסיס של מתן הזדמנות שווה. כיום מועסקים חמישה עובדים ערבים, ביניהם מהנדס מחשבים, וכן מועסקים עובדים ערבים נוספים על-ידי קבלנים חיצוניים. מדיניות חברת החשמל הינה העסקת עובדים ערבים כמו כל עובד אחר, בכפוף לקריטריוני הקבלה הנהוגים בחברה.
מדובר בהקמת תחנת כוח נוספת בחיפה. טרם נתגבשו תוכניות סופיות, אולם החברה הגישה ארבע חלופות למיקום תחנת הכוח הפחמית הבאה – פרויקט D – מהן שתיים באזור חיפה, למועצה הארצית לתכנון ולבנייה, שאמורה לקבל החלטות בעניין. אבל רציתי להוסיף: אנחנו בהחלט בוחנים אפשרות שלא להקים תחנות פחמיות נוספות. תחנות פחמיות הן מנושאי זיהום האוויר, אף שאולי מגיעים לאיזה פתרון להן. מדובר בתחנות שחייבות להיות ליד הים, ולא נשארו עוד חופים פנויים. המגמה שלנו היא לעבור לתחנות המופעלות על-ידי גז טבעי, שיכולות להיות במקומות מרוחקים בלב הארץ, בנגב ובמקומות אחרים. בכל מקרה, מאחר שהבעיה מוכרת לי, כאשר אבוא לבחון תחנות אחרות, אם לא תחנה פחמית, אזור הצפון מוכר לי, הדבר בהחלט יובא בחשבון.
אני אומר זאת עדיין לא כתשובה מוחלטת, כי הנושאים האלה עדיין נמצאים בבדיקה: אנחנו בהחלט חושבים שצריכה לקום תחנה נוספת בצפון. אם זו תהיה תחנה פחמית או תחנה המופעלת על-ידי גז טבעי – זו סוגיה אחרת. יש כאן בעיה, יש לכך גם השלכות אחרות על ציבור העובדים של חברת החשמל. אנחנו בונים כרגע תחנה פחמית באשקלון, תחנת רוטנברג. ברגע שבניית התחנה תסתיים – זה תהליך שאורך כמה שנים, אם לא תיבנה תחנה פחמית נוספת, תהיינה לכך בוודאי השלכות גם על מספר העובדים. יש לי הערכה רבה מאוד לציבור העובדים. אני מסתכל עליהם מאז ימי ילדותי, תלויים בין שמים לארץ שם במרומי העמוד. כאמור, יש לכך השלכות, אך הנושא העיקרי שיקבע הוא עניין היכולת שלנו להקים תחנות המופעלות על-ידי גז. ודאי שתחנה כזו תוקם גם בצפון הארץ, על-פי מה שידוע לי כרגע.
נצטרך בוודאי לקבל החלטה על תחנה נוספת עד סיום השנה הזו או תחילת השנה הבאה. אם מדובר בתחנה פחמית, ודאי שצריך כבר להתחיל להזמין את הציוד להקמתה. אני מעריך שבתוך שנה נדע. מדובר בוודאי בדבר שהקמתו צריכה להסתיים בשנת 2005 או 2007. אני מקווה שבעזרת השם אוכל לעמוד כאן אז בתוקף תפקידי ולתת את התשובה שאכן זה בוצע.
זה תפקיד נהדר, התפקיד הזה.
(לא נקראה, נמסרה לפרוטוקול) 1. מדובר במבנה ישן אשר נהרס במושב בן-עמי לצורך פיתוח המושב והרחבתו. על-פי טענות שהועלו, ייתכן שמדובר בחדר תפילה של בית-ספר. 2. במקרים של מסגדים בכפרים נטושים נהוג לגדר ולשלט את המקום, וזה ככל הנראה מה שייעשה גם במקרה זה. 3. הקמת מסגד שלא בכפר ערבי, בשטח שלא מיועד לכך, אינה בסמכותו של משרד התשתיות הלאומיות.
(לא נקראה, נמסרה לפרוטוקול) 2-1. לפתרון בעיית הדיור ביישוב עין-מאהל הכין המינהל תוכנית של כ-142 יחידות דיור על שטח של כ-71 דונם מתוך 402 הדונם שהופקעו ב-1976 לטובת הרחבת נצרת-עילית, והשטח הועבר לתחום השיפוט של עין-מאהל. לא תבוטל ההפקעה שבוצעה על-ידי הממשלה בשנה זו.
אדוני היושב-ראש, כנסת נכבדה, חבר הכנסת נודלמן מציע לבטל את ההזדקקות להערכת שמאי במסגרת הליכי מכרז לשיווק קרקע. כמו כן הוא מציע לקבוע בחוק, שהמינהל יפנה אל כל מי שהצעותיהם היו הגבוהות ביותר במכרזים שהוצאו מ-1 באוגוסט 1996 ואילך, אך נמוכות מהערכת השמאי, ולהתקשר עמם בעסקות שלא יצאו אז אל הפועל. תקוותו של חבר הכנסת נודלמן היא, שעל-ידי כך תיפסק העלייה המתמדת במחירי הקרקע ותיווצר מגמת ירידה. ההצעה היא בהחלט חיובית, כי היא עוסקת בנושא חיובי של הורדת מחירים. עם זאת, צריך לציין, שהערכת שמאי מהווה רכיב חיוני באומדן שווי העסקה, ומטעמים של מינהל תקין לא יהיה זה נכון לוותר עליה. שנית, הערכת שמאי אמורה לשקף את מחיר השוק של הקרקע, ואין היא אמורה כשלעצמה ליצור עלייה במחירה. כמו כן, אין זה מעשי לקבוע בחוק שיש לשוב ולהתקשר עם מציעים שהצעותיהם נפסלו לפני שנה ויותר. זו פשוט בעיה מאוד מאוד מורכבת. עם זאת, חשוב לציין, והדבר עונה במשהו על מבוקשו של חבר הכנסת נודלמן, כי במטרה להחיש שיווק קרקע למגורים, קבעה מועצת מינהל מקרקעי ישראל, בהחלטה 789 מיום 26 ליוני 1997, כי משהוצא מכרז להקצאת קרקע למגורים וההצעה הגבוהה שהוגשה בו נופלת מהערכת השמאי, יוצא מקץ שבועיים מכרז חדש שלא יהיה בו מחיר מינימום, והקרקע תוקצה לכל המרבה במחיר. זה אחד מסעיפי דוח ועדת-רונן. דרך אגב, יש כמה סעיפים שכבר הכניסו שינויים מהפכניים בכל מה שמתרחש בשוק המקרקעין. היתה כאן גם תוצאה נוספת, חבר הכנסת נודלמן, האומרת שהצעת השמאי לא תהיה נסתרת עוד, והיא תהיה גלויה וידועה לפני שיוגשו הצעות המחיר. אם לא נתקבלה הצעה המגיעה ל-50% מערך השמאי, המכרז בטל, ובתוך שבועיים יתקיים מכרז חדש, והמקרקעין יימכרו בכל מחיר או במחיר הגבוה שיוצע, דבר שמקל מאוד על העניין. בכל מקרה, חבר הכנסת נודלמן, מאחר שדעתה של הממשלה היא שהרעיון עצמו מחייב בדיקה, והוא גם בא למטרה חיובית, הממשלה איננה מתנגדת לאישור החוק בקריאה טרומית. זאת עמדתנו.
אדוני היושב-ראש, כנסת נכבדה, ביום 7 ביולי 1996 קיבלה הממשלה החלטה להפחית את מצבת כוח האדם של מע"צ ב-350 עובדים במשך שנתיים. זו החלטה שמצאתי על שולחני כעובדה מוגמרת עם תחילת כהונתי. לדעתי, היתה זו החלטה נחפזת, שהתבססה על תוכנית שגובשה עוד בימי הממשלה הקודמת, אבל מובן שהממשלה הזאת אימצה אותה, ולכן אמרתי שהיתה זו החלטה נחפזת. האמת ניתנת להיאמר, אין זו החלטה קלה כלל, וגם לא לי באופן אישי. אני מכיר את אנשי מע"צ היכרות רבת שנים משנות כהונתי בממשלה, אני מכיר ומוקיר את עבודתם הקשה והחשובה, לפעמים תוך נטילת סיכון אישי, ואני גם יודע שמרבית העובדים נמנים עם בעלי ההכנסות הנמוכות במשק. אתמול, בטקס סיום העבודות לשיפור כביש מצפה-רמון–אילת, כביש העובר בנופיו הנפלאים של הר-הנגב, עמדתי אחוז כלימה מול הפגנת עובדי מע"צ המועמדים לפיטורים. ביניהם היו אנשים שהיתה לי הזכות להשתתף אתם יחד במערכות ישראל. לחצתי את ידיהם המיובלות והמחוספסות מעמל כפיים קשה, והרגשתי שוב שהיתה זו החלטה, לצערי, חסרת לב. נכון, יש אילוצי תקציב. אבל בכל זאת, זה זמן-מה אני מחפש דרך להמתיק את הגזירה ולבצע את המהלך שהממשלה החליטה עליו בצורה שתצמצם למינימום את הפגיעה בציבור העובדים. בהתאם לכך כבר קיימו דיונים פנימיים של אנשי משרדי עם נציבות שירות המדינה ומשרד האוצר במגמה לגרום לכך שצמצום מספר העובדים ייעשה על בסיס פרישה טבעית ופרישה מרצון בתנאים נאותים והוגנים. כמו כן, המשרד חותר לכך שהצמצום בכוח האדם יתפרס על פני שנים מספר ולא על פני שנתיים, כפי שקבעה הממשלה בהחלטה המקורית. אני מאוד מקווה שהנושא יסוכם בקרוב בפגישה נוספת בין הנוגעים בדבר. לידיעתכם, אדוני היושב-ראש וחברי הכנסת, מחר אני נפגש שוב עם ועד העובדים כדי לנסות למצוא דרכים שיקלו ויביאו לפתרון נאות יותר.
הצמצומים הם נוכח האילוצים התקציביים. קשה לי בנושא זה של עובדי מע"צ, שאני זוכר אותם מימי ילדותי. את לא יכולה לזכור דברים כאלה, לא ראית, זה היה לפני הזמן שראית דברים כאלה. אני זוכר אותם עובדים. אני זוכר שההורים שלנו היו יושבים על ערמת אבנים ועושים חצץ במקום, אני זוכר שירים נפלאים – – –
אותם שירים – "כבישי בטון בחול נמתח, עורי שממה דינך נחתך"; היו שרים ועיניהם מבריקות.
אני עוד זוכר את הקרונות של מע"צ שהיו עומדים במקומות העבודה, ואת חביות הזפת שהיו מחממים בגזרי עץ, ואת עובדי מע"צ דאז חגורים בשק ובמשפכים שופכים את הזפת. האמיני לי, ראיתי את הדברים האלה. אני רוצה שתדעי, אני ראיתי את האנשים האלה בחזיתות הקשות ביותר, כשפיקדתי עליהם, עובדים בתנאים הקשים ביותר. יש שיקולים כלכליים, אבל אמרתי כאן איך אני רואה את פתרון העניין. לפי דעתי, דווקא במקרה הזה, שמדובר בציבור של אנשים שעובדים עבודה פיסית קשה, שנמנים עם בעלי ההכנסות הנמוכות במשק, רובם, ואפשר היה למצוא פה פתרון אחר. כרגע אני מנסה למצוא את הפתרון האחר, ואני גם, בשלב זה, משהה את העניין. יש לנו עדיין זמן. אני מציע, אדוני היושב-ראש, להעביר את הנושא לוועדת העבודה והרווחה.
אני מתחיל בשאילתא מס' 531.
(לא נקראה, נמסרה לפרוטוקול) קרקעות השייכות לכנסייה היוונית הקתולית אינן נחשבות למקרקעי ישראל כהגדרתם בחוק, ולפיכך אינן מצויות בטיפול מינהל מקרקעי ישראל.
(לא נקראה, נמסרה לפרוטוקול) 1. בוטלו 26 מכרזים בשטח כולל של 375.6 דונם, מתוך השטח – 173.6 דונם למגורים ו-202 דונם לתעשייה, מסחר ותיירות. המכרזים בוטלו משלוש סיבות עיקריות: א. ל-11 מהמכרזים לא הוגשה שום הצעה; ב. חמישה מהמכרזים נפסלו בשל שילוב של אי-הגשת הצעות לחלק מהמתחמים במכרז והצעות נמוכות באופן ניכר משומת השמאי הממשלתי לחלק הנוסף של המתחמים שבמכרז; ג. ל-10 מכרזים הוגשו הצעות נמוכות באופן ניכר משומת השמאי הממשלתי. 2. המכרזים שהוגשו, בהם הצעות נמוכות משומת השמאי, מתחלקים באופן כללי לייעודים הבאים: א. מגורים – שמונה מתחמים ובהם ממוצע ההצעות הגבוהות עומד על 43.7% משווי שומת השמאי הממשלתי. סך הכול שווי לפי שומת שמאי – 150.036 מיליון ש"ח; סך הכול שווי לפי ההצעות הגבוהות – 59.587 מיליון ש"ח. ב. מסחר, תעשייה ותיירות – תשעה מתחמים ובהם ממוצע ההצעות הגבוהות עומד על 21.5% משווי שומת השמאי הממשלתי. סך הכול שווי שומת השמאי 22.8 מיליון ש"ח; סך הכול שווי ההצעות הגבוהות – 5.96 מיליון ש"ח.
(לא נקראה, נמסרה לפרוטוקול) 3-1. לצערי, מצבו של הכביש המחבר את דליית-אל-כרמל ועספיא הוא כפי שמתואר. בשנת 1997 תחל מע"צ בתכנון הרחבת הכביש ותחל בביצועו לאחר שתסתיים סלילת הכבישים החוצים את דליית-אל-כרמל ועספיא. מע"צ קידמה תוכנית לכביש עוקף דליית-אל-כרמל–עספיא, ואולם בשל התנגדות הרשויות המקומיות הוקפאה התוכנית האמורה בשלב זה.
אדוני היושב-ראש, כנסת נכבדה, ברצוני להבהיר את מדיניות המשרד לתשתיות לאומיות ואת עמדתי העקרונית בנושא הפרטה של מפעלי יסוד חיוניים. הממשלה הזאת החליטה, שבמסגרת מדיניותה הכלכלית היא תפעל להאצת תהליכי ההפרטה במשק בעדיפות גבוהה. תהליכי ההפרטה בתחום התשתיות נועדו לעודד צמיחה של המשק, לשפר את היעילות והתפוקה על-ידי יצירת תחרותיות באמצעות פתיחת השוק להשקעות פרטיות ותוך צמצום מעורבותה של הממשלה במשק. כל זאת, על מנת לספק שירותי תשתית באיכות ובמחיר סביר. עם זאת, במצבה המיוחד של ישראל לא ניתן להפריט את הכול, ואין להפוך תהליכי הפרטה למכירת חיסול של נכסים והעברת שליטה בתשתיות אסטרטגיות בסיסיות כמו מים, קרקע ומקורות אנרגיה עיקריים לידיים פרטיות וזרות. היעדים שאני רואה בתחום הפרטת התשתיות הם שניים: ראשית, עקב הצמצום הצפוי בשנים הקרובות בנתח התקציב שהמדינה תוכל להקצות לפיתוח תשתיות, יש להביא לשינוי מבני במשק, שעיקרו העברת הביצוע, המימון וההפעלה של מקטעים שונים במשק המים, האנרגיה והמקרקעין לידיים פרטיות ויצירת התנאים לשותפות בין חברות ממשלתיות לחברות פרטיות; וכן עידוד השקעות של חברות זרות בתחומים אלה. שנית, תשתיות אסטרטגיות חיוניות, כמו המוביל הארצי, רשת החשמל הארצית ומרבית נכסי המקרקעין של המדינה, אסור שיועברו לידיים פרטיות או לגורמים זרים.
אדוני היושב-ראש, אני חושב שצריך לעשות כל מאמץ כדי שזכויות העובדים לא ייפגעו. צריך לומר את הדברים בצורה גלויה: באופן טבעי, כשהחברות לא היו חברות פרטיות, אף-על-פי שמדובר באמת בחברות שעשו ופעלו בצורה בלתי רגילה במשך עשרות שנים – הביאו להקמה של מה שקיים כאן במדינת ישראל – הן כתוצאה מכך שזו לא היתה חברה פרטית ודין-וחשבון שהיה צריך להינתן באופן טבעי היה מצומצם יותר, והן כתוצאה מהתפתחות טכנולוגיות שקיימת, אין ספק שלא אחת יש צמצום במספר העובדים במפעלים המופרטים. עם זאת, השיטה הזאת, למשל, מה שאנחנו עומדים לעשות במשק המים, שאומנם את מקורות המים לא נמסור – ואני ודאי אעשה כל מאמץ כדי שהם לעולם לא יימסרו בידי אף אחד אחר – –
– – אבל מתחת לרמה העליונה של התשתיות, נושא – – –
אדוני היושב-ראש, קריאות ביניים שלא מן הכיסאות, זה דבר אפשרי?
חבר הכנסת רמון, אני מתנצל. אני לא הבחנתי שנכנסת אל האולם, פני היו אל היושב-ראש.
נתתי דוגמה בנושא המים. אני לעולם לא אתן ידי למסירת מקורות המים, כי לפי דעתי, זו תשתית בסיסית שהמדינה חייבת להחזיק בה, כמו שלדעתי אי-אפשר לקחת את קרקעות המדינה ולמכור אותן לכל דורש. יש אפשרויות בסידורים מסוימים. אחרת, אנחנו נעמוד במצבים מאוד קשים בעתיד. עם זאת, ברמה שמתחת לרמה הגבוהה, נאמר: אספקת מים לערים, טיפול במי הביוב והשבתם לשימוש חקלאי – בתחומים האלה אין שום מגבלה להכנסה של גורמים פרטיים, שיפעלו, ייעלו, ועל-ידי כך נוכל להגביר את מקורות המים וכן הלאה. והייתי אומר: כך גם בתחומים אחרים. בתחום החשמל, כפי שעוד עשתה הממשלה הקודמת, נתקבל חוק החשמל, ושם יש תהליך הדרגתי. בשלב ראשון מדובר ב-10%.
חבר הכנסת רמון, אני חושב שזה נושא בלתי רגיל להצעה לסדר-היום, שיש לה גם יתרונות, שאתה אולי לא זקוק להם.
אני אומר שגם שם נעשו צעדים. זאת אומרת, מתן אפשרות של 10% ליצרנים פרטיים ו-10% ממקורות חוץ, מה שמאפשר גם יצירת קשרים עם מדינות שכנות לפרויקטים משותפים וכן הלאה. אבל, אדוני היושב-ראש, אני מקווה שהצלחתי להבהיר את עמדתי הבסיסית.
(לא נקראה, נמסרה לפרוטוקול) 1. בחברת החשמל עובדים – 57 בני העדה הדרוזית, אחד מהעדה הצ'רקסית, חמישה עובדים ערבים; סך הכול 63 עובדים לא-יהודים. הם ממלאים את התפקידים הבאים: ארבעה מהנדסים, שבעה הנדסאים/טכנאים, שני מנהלי עבודה, סגן מנהל עבודה אחד, ארבעה ראשי קבוצה, שני בודקים, 13 מסגרים, שמונה עובדים בתחנות כוח, 13 עובדי רשת וחיבורים לבתים, שני מנופאים, ארבעה פקידים, שלושה קוראי מונים; סך הכול 63 עובדים. 2. 0.5% מכלל עובדי החברה הם עובדים לא-יהודים.
(לא נקראה, נמסרה לפרוטוקול) 2-1. מע"צ הזמינה תכנון להרחבת הכביש מקטע צומת רמת-ישי עד לצומת נהלל, לרבות הסדרה של צומת בית-שערים. עד אז ישופר הצומת על-ידי תוספת נתיב השתלבות. נוסף על כך, תיבחן אפשרות להתקנת רמזור זמני עד להרחבת הקטע לכביש דו-מסלולי.
(לא נקראה, נמסרה לפרוטוקול) תנאי ההגרלה והמכרז פורסמו מראש והיו ידועים לכול. החייל סאדק סאלמה אומנם זכה בהגרלה, אולם הוא לא עמד בתנאי המכרז ולא הביא עמו ערבות בנקאית כנדרש. לפנים משורת הדין, נאמר לבחור כי אם יביא את הערבות הבנקאית לפני סגירת נקודת ההרשמה, יקבל את המגרש. גם בכך לא עמד הבחור, ולא התייצב עם הערבות הבנקאית עד למועד סגירת נקודת ההרשמה. כמתחייב על-פי תנאי ההרשמה וההגרלה (המכרז) במצב שכזה, הועבר המגרש לחייל המשוחרר שהיה הבא אחריו בתור. מינהל מקרקעי ישראל פועל ועושה מאמצים רבים להכנת קרקעות זמינות נוספות לטובת החיילים המשוחררים במגזר הדרוזי. כך למשל, פורסם אתמול מכרז לחיילים משוחררים בכפר מע'אר. כך למשל, עומד להתפרסם שיווקם של כ-35 מגרשים בחורפיש, וכ-45 מגרשים בכפר ג'וליס. זאת ועוד, במהלך שנת 1997 ישווקו עוד מאות מגרשים במגזר הדרוזי לחיילים משוחררים. אציין ואדגיש, כי מינהל מקרקעי ישראל מחייב את החיילים המשוחררים במגזר הדרוזי עבור רכישת הקרקע ב-50% מעלותה באותו יישוב. המקרה עצמו, שקרה לפני כמעט שנתיים-וחצי, הוא בהחלט מקרה קשה. ניתן היה לנהוג אחרת. חבל שרק עכשיו נודע לי המקרה. אבדוק מה ניתן לעשות במקרה ספציפי זה.
אדוני היושב-ראש, כנסת נכבדה, השיטה כיום היא שהערכות שווי קרקע למכרזי המינהל מבוצעות על-ידי משרד השמאי הממשלתי הראשי באגף שומת מקרקעין שבמשרד המשפטים. השמאי הממשלתי הוא גוף מקצועי, אשר עורך שומות לקרקע על-פי שיקולים מקצועיים בלבד. שומות השמאי הממשלתי אינן ידועות למינהל עד לפתיחת תיבת המכרזים. כלומר, השמאי הממשלתי מגיש את שומתו במעטפה סגורה – כמו כל משתתף במכרז – ורק עם פתיחת המכרז נודעת השומה. בדוח מבקרת המדינה 46 "מואשם" השמאי הממשלתי במתן שומות מקרקעין נמוכות בשיעור ניכר משווי השוק, ולא בשומות גבוהות. חלק ממכרזי המינהל בוטלו בשל העובדה כי לא הוגשו כלל הצעות למכרזים, ולאו דווקא בשל הצעות נמוכות. בתשובה על שאילתא שהיתה היום – אבל לא היה למי להשיב – נתתי דוגמה של מחירים שמגיעים לעתים לשליש, לעתים לפחות ממחצית, ולעתים בכלל לא מוגשת שום הצעת מחיר.
כן. גם אשמח להעביר את הדברים אליך. אני מציע שתראה זאת, אף שאני עצמי חושב שחייב להיות שינוי, ומייד אגע בכך. כיום משווק המינהל קרקע גם כאשר ההצעות מהוות 50% בלבד משומת השמאי הממשלתי. מצב שוק המקרקעין כיום אינו ברור. אם נוסיף על כך את הריבית הגבוהה ואת המגבלות של הבנקים במתן אשראי לבנייה, נוצר מצב שבו אנשים מגישים הצעות נמוכות מאוד משווי השוק, כלומר "שולחים לחמם על פני המים". במצב כזה, אי-שיווק הקרקעות אינו בגדר הפסד. יתירה מכך, מכירת הקרקעות, במחיר שאינו משקף את ערכן הריאלי, עלולה לגרום הפסד להכנסות המדינה. גם אם המינהל היה משווק את הקרקע במחיר שהוא נמוך מ-50% משומת השמאי הממשלתי, אינני בטוח שמחירי הדירות היו מושפעים מכך. עם זאת, הביטול החוזר ונשנה של מכרזים שאנו עדים לו בתקופה האחרונה אכן מצדיק בדיקה מחודשת של השיטה כולה ושל נוהלי מינהל מקרקעי ישראל בתחום זה. אני מתחייב שמשרדי יקיים בדיקה מחודשת של נהלים אלו. מבחינתי יש שתי אפשרויות: או שמגיש ההצעה ימתין לתשובה, אבל אשמח אם הנושא הזה יבוא לאחת מוועדות הכנסת, ונדמה לי שזו ועדת הכלכלה של הכנסת. בהחלט אשמח אם תינתן שם תשובה. מבחינתי שתי האפשרויות קיימות.
גברתי היושבת-ראש, כנסת נכבדה, ראשית כמה עובדות: לפני כחודשיים פנה אלי חבר הכנסת דראושה ומסר לי את בקשתו של אבו-מאזן להיפגש לשיחה. זו לא היתה פנייה ראשונה. היו פניות נוספות. לפני למעלה משבועיים, עוד בטרם החל המשבר הנוכחי, אחרי שיחה עם ראש הממשלה בעניין זה, ביקשתי מחבר הכנסת דראושה לתאם את הפגישה. והיא אכן התקיימה ביום שני, 16 ביוני. לדעתי, המפגש היה חשוב. נדמה לי שבפעם הראשונה הובהר לפלשתינים מה תוכל ישראל לעשות בהסדרי הקבע ומה לא תוכל לעשות, ומדוע לא תוכל לעשות. אני חושב שברור היום לרשות הפלשתינית מה הם אזורי ביטחון, או מה הם אזורי הביטחון החיוניים לישראל, ולשם מה הם נחוצים. ברורות סוגיות המים המורכבות וכיצד ניתן לפתור אותן. ברור שיש מקומות היסטוריים יהודיים שחייבים להישאר בידי ישראל, וכמובן נקודות רבות נוספות. אני רוצה להדגיש, השיחה היתה גלויה, הדברים נאמרו באופן ברור. עם זאת, אני רוצה לציין שאין זאת אומרת שהיתה הסכמה בינינו. אבל חשוב, לדעתי, שלקראת הדיון על הסדרי הקבע העמדות תהיינה ברורות. גם כדי להגיע לפתרון מוכרחים לדעת את הנקודות שבמחלוקת, מוכרחים לומר באופן ברור מה הן העמדות. לצערי, אני מוכרח לומר, ההתרשמות שלי היא, שהדברים, לפחות בצד שלנו, לא היו ברורים. הפלשתינים אומרים את דבריהם בצורה ברורה כל הזמן. זה לא אומר שאנחנו נקבל את מה שהם אומרים. הם מדברים בצורה ברורה. העמדות שלנו לא נאמרו עד כה בצורה ברורה, ונדמה לי שמעולם לא נאמרו בצורה ברורה, וזאת אחת הבעיות.
כל פעם אתה מציין שהעמדות שלי הן לא של הממשלה. אנחנו חיים במדינה דמוקרטית. לפני שקיימתי את הפגישה שוחחתי עם ראש הממשלה, שהיה לו עניין רב בקיום הפגישה הזאת, ואני בהחלט לא יכול לבוא ולומר שהעמדות שלי הן העמדות של הממשלה, אבל אני חושב שבקווים עקרוניים אלה הן העמדות של הממשלה, כי אני חושב שהממשלה מדברת בצורה מאוד ברורה על כך שהיא תעמוד בדיון בעת הסדרי הקבע על נושא של אזורי ביטחון. כשמדברים על אזורי ביטחון, כבר אינני מדבר על משאלות לב, צריך לגשת בגישה ריאליסטית, אלא על המינימום ההכרחי. דרך אגב, כשהביאו הנה את הסכם אוסלו לראשונה, ואני חושב שזה היה הסכם גרוע מאוד מכל הבחינות, אחד הדברים החמורים ביותר – ניגשתי לדוכן, דיברתי אז, ואמרתי את דעתי על ההסכם, מדוע ההסכם הזה הוא גרוע, אבל מתוך גישה ריאליסטית אמרתי שנראה לי שמה שצריך לעשות עכשיו, אחרי שכבר נחתם הסכם כזה, זה לעשות בו את התיקונים, השינויים, ההתאמות הדרושות כדי להפחית את הסכנה. אני חושב שעמדתי משקפת בהחלט את עמדת הממשלה, שצריך אזורי ביטחון. צריך אזור ביטחון מזרחי, המשתרע מנהר הירדן ומערבה, וצריך אזור ביטחון של 20 ק"מ. אני לא בא כאן לעשות ניתוחים צבאיים למה צריך. לו הביאו כל איש צבא זר ושאלו אותו איזה עומק צריכה אוגדה משוריינת – לצערי, בתוקף הנסיבות שהיו, יצא לי לפקד על אוגדה כזאת בעת מלחמה – הוא היה אומר מייד: 50 ק"מ. אין 50 ק"מ שם. לו שאלו כל מפקד בכל צבא איזה עומק צריך לגיס משוריין – מאחר שהיתה לי הזכות להיות גם מפקד גיס משוריין אני רוצה לומר, שכל מפקד, בכל צבא, יגיד: 150 ק"מ. אין 150 ק"מ. לקחנו את המינימום, את הדבר המצומצם ביותר ההכרחי. הדבר הזה הוא הכרחי. שם גם יותר פשוט, כי האזור הזה ריק מאוכלוסין כמעט לחלוטין.
ויש גם אזור ביטחון מערבי. אתה לא יכול בשום פנים ואופן. אי-אפשר, גם אם כולם היו רוצים. לא יכול להיות ששני-שלישים מאוכלוסייתה של ישראל, שחיים ברצועה צרה ביותר לאורך מישור החוף, כשמחצית האוכלוסייה – אני אקח את האוכלוסייה היהודית לרגע – מחצית האוכלוסייה היהודית חיה ברדיוס של בין 30 ל-40 ק"מ מתל-אביב, ונמל התעופה הבין-לאומי היחיד שקיים, הרציני, ממש נתון בשליטה, בתצפית, באש מהגבעות שנמצאות מזרחה לו.
אני אגיד לך משהו. אתה יודע, כדי שיהיה שלום – וכמי שראה את כל מוראות המלחמה ואת כל פחדי המלחמות, ראיתי את הדברים האלה. האמן לי שאני מבין את חשיבות השלום אולי יותר טוב מלא מעט פוליטיקאים שמדברים ומרבים להג על שלום ולא ראו מעולם את הדברים האלה. האמן לי, אני מכיר את הדברים האלה. אין מדינה רצינית בעולם שתבוא ותאמר: מאחר שחתמנו על הסכם שלום, איננו זקוקים יותר לסידורי ביטחון, כי סידורי ביטחון נועדו למצבים שבהם או טעינו בהערכות, או ההתפתחויות היו שונות מכפי ששיערנו, או המצב האזורי הבין-לאומי השתנה, ואז ורק אז בעצם סידורי הביטחון יכולים להיבחן. אין מדינה בעולם שתעשה משהו אחר, שום מדינה בעולם. אז אני אומר שצריך גם אזור ביטחון מערבי, כפי שהזכרתי. שם הוא יותר מורכב, יותר מסובך. אז אזור הביטחון הזה הוא בוודאי יהיה יותר צר, אבל הוא חייב להיות, חייב להיות אזור ביטחון. ויש בעיית צירי התנועה המקשרים את מישור החוף אל נהר הירדן, ויש נושא ירושלים. יש שורה שלמה של בעיות, בעיות מאוד מאוד מורכבות.
חבר הכנסת רן כהן, אתה כן ראית את מוראות המלחמה. לכן, כשאתה אומר את הדברים בעניין הזה, אני מניח שאתה גם חש את הדברים, אבל אתה גם מבין אותם אולי יותר. הדגשתי כאן בדברי, אמרתי בצורה מאוד ברורה, ואני אחזור עוד הפעם: עם זאת, אני רוצה לציין, שאין זאת אומרת שהיתה הסכמה בינינו, אבל לצורך חיפוש פתרון צריך שגם אותן נקודות שאין הסכמה לגביהן תהיינה ברורות. מעולם לא צידדתי בדרך המדברת על מתן תשובות כלליות, בלתי ברורות. בנושא הזה היו לי לא אחת ויכוחים גם עם עמיתי. תמיד אני אומר: צריך להגיד את הדברים באופן ברור, לא לטעת אשליות ולא ליצור אחר כך אכזבות, כי אכזבות מביאות למרירות, ומרירות מביאה לחיכוכים, וחיכוכים מביאים לשפך דם. צריך להגיד ברור, גם כדי שאפשר יהיה למצוא פתרון. השעה מאוחרת, אני לא יכול להעסיק את חברי הכנסת כרגע, אבל אשמח מאוד – – –
אני מאוד מודה לכבוד היושבת-ראש שאפשרה לי עוד כמה דקות, ואני אולי באמת אשתמש בהן. אני אומר: הדברים צריכים להיות ברורים. רק כשהדברים ברורים אפשר לעשות. אני רוצה לומר, הרי יש פתרונות, אני לא מסביר כרגע, כי יכולה להישאל מייד השאלה מה יהיה עם האוכלוסייה הפלשתינית המצויה בתוך אזורי הביטחון. יש לי פתרון בנושא הזה, יש לי הצעה איך לפתור את הבעיה הזאת. אבל, ראשית כול, צריך לדעת את הפרמטרים, מה הכרחי. הזכרתי כאן את נושא אזורי הביטחון, אבל אני רוצה לציין למשל גם את נושא המים. הגישה שלי בעניין המים היא, שלצרכים הומניטריים צריך שכמות המים שתינתן לפלשתינים תהיה שווה לזו שלנו. אם אצלנו הצריכה לנפש היא 100 מטרים מעוקבים לנפש בשנה, ואני מדבר על צריכה ביתית, ואצל האוכלוסייה הפלשתינית הצריכה לנפש בשנה היא 35 מטרים מעוקבים – השאיפה שלנו, המחשבות שלנו, התכנון שלנו, כך אני נוהג, ואלה ההנחיות שנתתי בכל התכנונים ובעבודות הגדולות שאנחנו עושים כרגע בנושא המים, שהצריכה תהיה שווה. האם האוכלוסייה הזאת יכולה לקפוץ קפיצה אחת ולהגיע לשימוש כזה במים – לא. זה תהליך שלוקח שנים. אבל כיעד וכמטרה – זה חייב להיות. את זה צריך להבין, וגם צריך להבין את בעיות המים. בעיות המים פה הן לא בעיות של מדינה אחת. בעיית המים היא בעיה אזורית. לא ניתן כאן לפתור את בעיית המים בפתרון של מדינה אחת, או רשות אחת. זה לא ניתן. יש כאן פתרונות אזוריים. אגב, את הדברים האלה הצגתי בזמני גם בפני הירדנים, ודיברתי על הבעיה הזאת בהרחבה גם בפגישה הזאת שהיתה. צריך לחפש פתרון. צריך לדעת איך לשמור יחד את מקורות המים, איך לא לזהם את מקורות המים – בסופו של דבר, אנחנו מזהמים את מקורות המים של כולנו – ואיך להגיע ליצירת מקורות מים חדשים. אני אומר שיש כאן הרבה מאוד נושאים שצריך לטפל בהם. אבל, ראשית כול, צריך לדעת מה הם הדברים הבסיסיים, העיקריים. שמעתי כאן את החששות ואת הדברים. אני רוצה לומר לכל החוששים מכך שנתערערה אצלי הרגשת הזכות על ארץ-ישראל: אין לכם מקום לדאגה. אין לכם מקום לדאגה. אני רק חושב שצריך לנסות ולמצוא פתרון שאפשר יהיה לחיות. הבעיה מאוד מורכבת, אבל אני מאמין שיהודים וערבים יכולים לחיות בשלום וחייבים לחיות בשלום. אני מאמין שיום כזה יגיע. תודה.
בהחלט. אני חושב שזה נושא – – –
ראשית, אני חושב שזה נושא מרכזי, וזה אולי אחד הנושאים המרכזיים בחיינו. אני, מבחינתי, אין לי שום התנגדות.
עם כל רצוני, אני לא יכול לענות על שתי שאלות יחד.
הרי תקבל תשובה. אתה הרי תמיד מופיע כאחד כזה מתון. כך אתה מופיע.
אתה אפילו לא מוכן לקבל תשובה בשקט. אני רוצה לומר עוד הפעם, גברתי היושבת-ראש, שהנושא הזה הוא נושא שאפשר לדבר עליו הרבה. הרי לפתור את הנושא הזה ייקח הרבה מאוד זמן; ולדבר עליו בטח ייקח הרבה זמן. לכן, אין לי התנגדות, מאחר שהנושא הזה הוא במרכז חיינו. וכוונתי לא למפגש שלי, שזה הרי אירוע מסוים שקרה. אני לא מדבר על המפגש. אני מדבר על כל הנושא, איך לחיות יחד, איך לחיות בשלום, איך לוודא שגם הפלשתינים וגם אנחנו יכולים להמשיך ולהתפתח. יש כאן אלף נושאים. אני חושב שזה דבר מצוין – לקיים על כך דיון בכנסת. מה רע לקיים על כך דיון בכנסת? זה טוב. עכשיו, לשאלתך, כי ראיתי שאתה מאוד מודאג והנושא הזה מאוד מטריד אותך.
אני רוצה לומר לך, כמו שאמרתי קודם לאלה שחששו להרגשת הזכות המפעמת בי על ארץ-ישראל, שאין להם מה לדאוג – אני רוצה גם להגיד לך, כדי שלא תדאג, שגם דעתי על ערפאת לא נשתנתה. תודה רבה, גברתי.
אני רוצה לומר, שאני לא אוהב לחשוף דברים, כי זה נראה לי לא מתאים. אבל אני חושב – – –
גברתי היושבת-ראש, בלי לחשוף, ואם שמתם לב, בעצם דיברתי רק על מה שאמרתי, לא אמרתי מלה אחת ממה שמישהו אחר אמר, כי אני לא חושב שצריך זאת – אבל העלית את הנושא ואשיב. הפניות שלו היו מתקופה יותר מוקדמת. מסיבות שונות החלטתי שלא לקיים את הדבר הזה. אחת מן הסיבות – ולדעתי, היא הושמעה פה על-ידי הדוברים – היא שלצערי חלה ביישוב היהודי התערערות. ההתערערות הזאת עצמה נובעת באופן בסיסי, לדעתי, מהתנתקות מן השורשים. יודעים פחות תנ"ך, יודעים פחות את ההיסטוריה של ארץ-ישראל, יודעים פחות את ההיסטוריה של העם היהודי. יש התנתקות מסוימת מן השורשים אצל חלק. אצל חלק אחר דווקא יש העמקה. זה שיש לו העמקת השורשים – התחזק, זה שהשורשים שלו נעשים רדודים יותר – נחלש. כל דבר בעיני היה מסוכן, הייתי אומר, באיזו תרומה להמשך ההיחלשות והפיצול הפנימי. בסך הכול אין כאן רבים. ברור לי שהעם הזה חצוי; אני גם מאמין שיש רוב לעמדות שאנחנו מייצגים אותן, אבל ראיתי בזה סכנה שמביאה להתערערות, כאילו מתוך הקיר הזה, מתוך החומה הזאת של כושר העמידה היהודי הוצאת עוד לבנה. לכן חשבתי שלא צריך לעשות זאת. מצד אחר אנחנו מתקרבים, לדעתי, לנושא של דיון בהסדרי הקבע. מאחר שהיתה לי הרגשה, ואולי גם ידיעה, שהדברים לא ברורים וניתן לפרש אותם בכל מיני פירושים, חשבתי שחשוב להבהיר את הדברים, שהדברים יהיו ברורים ולא מעל במות של התנצחות אלא בשיחה בין שני אנשים – להציג את הדברים כפי שהם. היו מלחמות עם מצרים ועם ירדן. שלא ברצוני, אבל כמי שהיה חייל והשתתף בכל מערכות ישראל, היתה לי הזכות להשתתף במלחמות אלה גם נגד ירדן וגם נגד מצרים. אלה היו מלחמות קשות ואכזריות ובוצעו שם מעשי אכזריות. אלה בהחלט היו אויבים, אויבים קשים, אבל ביסוד הדברים, בתורה, לא נאמר מפורשות שהמגמה היא חיסולו של העם היהודי. זאת האמנה הפלשתינית – חיסולו של העם היהודי. האמנה הזאת, דרך אגב, לא שונתה, ואני גם לא רואה שמישהו ישנה אותה.
אני רוצה לומר משהו. אני ראיתי בחומרה רבה את הכרוז הזה שפורסם, לדעתי, על-ידי איש או שניים בחברון, אבל אני הייתי מציע לך לעיין בעיתונות הערבית היום. במצרים יש עיתונות רצינית, בעלת מסורת של 150 שנות עיתונות, העיתונים די רציניים; תראה את הקריקטורות האנטישמיות הנוראות שיש שם. אבל למה ללכת רחוק? תיגש לירדן ותראה מה מופיע שם. למה ללכת עוד כל כך רחוק? תיגש לנצרת ותראה מה יש ב"אל-סינארה", קריקטורות אנטישמיות נוראות, ברוטליות, גסות, שקשה לתאר אותן. אני אעביר לך את זה ותראה את זה.
גברתי, חשבתי שאני אענה ממקומי.
אני חושב שעניתי לך בדיוק. אם תרצה, אני יכול לספר לך – – –
הבהרתי בדיוק למה נועדה הפגישה. לפי דעתי, בעניין הזה הפגישה השיגה את מטרתה. לא שיניתי את דעתי על ערפאת. לא שיניתי את דעתי על ערפאת. אם אתה שואל אותי, האם עם ערפאת אפשר להגיע להסדר? לדעתי, אי-אפשר להגיע להסדר עם ערפאת, ושום הסדר שיהיה גם לא יחזיק מעמד. ערפאת הורה ישירות לרצוח אזרחים – אנחנו יודעים שבמלחמה נהרגים אזרחים והכול מצרים על כך, אבל המטרה היא לא להרוג אזרחים. ערפאת הורה להרוג אזרחים – ילדים, נשים, זקנים. לכן הבהרתי שאתו לא אדבר, הבהרתי את זה בצורה ברורה. לצערי, אני חושב שגם לא יהיה אפשר להשיג אתו שלום. אבל אני מאמין שיהיה שלום. לדעתי, חייב להיות שלום וצריך לעשות כל מאמץ שיהיה שלום. תמיד ציירו אותי כאויב השלום. לא הייתי מעולם אויב של שלום כי ראיתי את מוראות המלחמה. אני מאמין בשלום, אני מאמין שיום יבוא ויהיה שלום. תודה.
אדוני היושב-ראש, כנסת נכבדה, ראשית, אתייחס להצעה כפי שהוגשה, ואחר כך, ברשותך, אדוני היושב-ראש, אוסיף כמה מלים לגבי המצב בנגב. בנדון התקבלה החלטת ממשלה שמספרה 4569. בהחלטת ממשלה מס' 206 מ-24 בדצמבר 1995 הוחלט להכיר ביישובים הבאים כיישובי קבע – חמירה, ראס-אל-עין, כמאנה וחוסייניה. אני יוצא מתוך הנחה שחברי הכנסת בקיאים במיקומם, ולכן אני לא מסביר בדיוק איפה כל יישוב. אבל אם ירצו – אני בהחלט אסביר. לכל היישובים הוקמו ועדות היגוי בשיתוף המועצות האזוריות שהם נמצאים בתחומן, וכולם נמצאים בתהליך הכנת תוכנית מיתאר. בכפר דמידה, שנכלל בהחלטה מוקדמת, תוכנית המיתאר עברה לאחרונה אישור במועצה הארצית לתכנון ובנייה ועומדת לפני פרסום. במקביל הוכנו תשתיות ארעיות לצורך הסעות תלמידים. בחלק מהיישובים הוקמו מבני חינוך טרומיים, והומלץ לחברם לקראת החורף לרשת החשמל בחיבור זמני. מע"צ תיכנס לביצוע חיבור הכפר דמידה לכביש הראשי, וחברת "מקורות" תיכנס לתכנון חיבור דמידה לרשת המים. ביישובים חוואלד, אל-עריאן ועין-חוד קיים ועד כפר אשר פועל במסגרת המועצות האזוריות. בחוואלד, בתחום המועצה האזורית זבולון אושרה תוכנית המיתאר תמ"מ-6, ומינהל מקרקעי ישראל והמועצה האזורית פועלים לקידום שיווק מגרשי בנייה ביישוב. באל-עריאן, בתחום המועצה האזורית מנשה – אושרה תוכנית מיתאר. בעין-חוד, בתחום המועצה האזורית חוף הכרמל – תוכנית המיתאר נמצאת בשלבי אישור. עד כאן בתחום הצפון. המנהלה לקידום הבדואים במשרד התשתיות שוקדת על תוכנית למציאת פתרונות קבע לבדואים, כחלק מתוכנית כוללת לשיפור השירותים הממלכתיים לעדה, ואין ספק שאי-אפשר לחיות היום כפי שהם חיים. שיפור התנאים הוא בשני תחומים: האחד, ביישובים הקיימים מוכרחים להביא את תנאי החיים לכך שהם יהיו דומים למה שקיים במקומות אחרים בסוף המאה ה-20. שם מדובר בהשקעה של כרבע מיליארד ש"ח, כדי להעלות את רמת החיים ביישובים הקיימים, שבהם חיים היום כ-55,000 בדואים, 55,000 נפש. עדיין יש לנו בעיה של 58,000 נוספים, שמפוזרים בשטח, וחבר הכנסת טלב אלסאנע דיבר על כך. אתה חי שם, אתה רואה זאת. אני רואה רק כשאני מבקר, אבל אי-אפשר לחיות כך. אולי הזקנים עוד מתגעגעים לוואדי, אבל היה מעניין לשמוע את הצעירים בביקור האחרון שערכתי שם – הצעירים, אלה שמשרתים בצה"ל, יש שם קצינים של צה"ל וכן הלאה. צריך לעבור לתנאי חיים אחרים. אנחנו הכנו תוכנית עשר-שנתית. בתוכנית הזאת צריך להשקיע – ואני גם מעריך שהממשלה תשקיע – לפי ההתחלה אני רואה שזה יפעל – כ-300 מיליון שקל בשנה. זה לא דבר קל, אבל ברור לי שצריך לעשות זאת, ואני, כמי שחי בנגב ומכיר את הבעיה הזאת, גם רוצה לעשות זאת. כרגע, לפי מה שקורה בשטח עכשיו – צריך לאפשר כניסה של 6,000 נפשות. מה שנמצא כרגע בתכנון לביצוע או להתחלת ביצוע ב-1998 צריך לאפשר פתרון עוד ל-8,000 נפש. אני מקווה – אני רוצה לקוות – שאחרי כן זה יתחיל ללכת בקצב יותר מהיר. אין בכוונתנו להפוך כל מקום בשטח למקום קבע, אבל שמחתי לשמוע – וזה גם צוין בישיבה שקיימנו לפני כמה ימים – ראש הממשלה ביקש להשתתף בה, ואכן השתתף – שגם משרד הפנים מסכים היום. היתה לנו בעיה. אנחנו רצינו להקים כמה יישובים נוספים, והיה ויכוח, שהרי יש מגמה כללית לאחד יישובים. אנחנו מכירים את הבעיה הזאת, לא רק במגזר הלא-יהודי. אבל משרד הפנים נתן את הסכמתו להקמה של כמה יישובים נוספים. אני לא יכול להגיד כרגע כמה. אני יכול להגיד בוודאות שאני כבר רואה ארבעה יישובים נוספים. אולי יהיו יותר, ואין טעם שאני אפרט כאן. דיברנו לא אחת על הנושא הזה. זאת אומרת, יהיו גם יישובים חדשים. צריך לנסות, לפי דעתי, גם בתוך היישובים, לתת מגוון קצת יותר גדול של אפשרויות, שלא כל דבר יהיה דומה לדבר האחר, צריך לחפש דרכים, ובהחלט נשמח לשמוע כל עצה. התוכנית הזאת, שדיברתי עליה באופן כללי – מבחינתי, אם אני אצליח לעשות את הדבר הזה, זה יהיה אחד המבחנים אם אני כן אצליח או לא אצליח. התוכנית הזאת במסגרת המאמץ לקדם את נושא הבדואים ומעמדם היא, לדעתי, הכלי הראוי להשגת היעד העומד מאחורי ההצעה לסדר-היום של חבר הכנסת אלסאנע. אני לא בא להוריד הצעה כזאת מסדר-היום, אני לא נוהג כך בדברים כאלה, כי אני רוצה למצוא פתרון. חשבתי שיש שתי אפשרויות: האחת, פשוט לאפשר לוועדה שאני עומד בראשה לטפל בסוגיה הזאת. זה נראה לי דבר סביר. הכוונה היא לבצע. אדוני היושב-ראש, אם יש לכם כוונה שאיזו ועדה מוועדות הכנסת תצטרף לנושא הזה, אין לי התנגדות לכך.
כבוד היושב-הראש, אם נמנה ועדת חקירה, זה נושא מייד אופי – – –
אני מציע שנעשה זאת בתהליך המקובל בכנסת. מה יקרה? אם נמנה ועדת חקירה, היא תשב עכשיו ותבדוק מה קרה.
חבר הכנסת אלסאנע, אם רוצים, זה יהיה אקט פוליטי, ממנים ועדת חקירה, והיא תתחיל לבדוק מה קרה במשך 50 שנה, מה כן עשו, מה לא עשו, ותאמין לי, הכול ימתין לוועדת החקירה הזו. אני לא אומר זאת בתור איזה איום, חס וחלילה.
יש לי הצעה: אני יושב בראש ועדה, והוועדה הזו היא ועדה פעילה. במקום להקים איזו ועדת חקירה שיש לה קונוטציה מסוימת – ואני יודע בדיוק איך הדברים האלה ייראו. זה יהפוך לכלי ניגוח לא בדיוק של הממשלה הזו, זה ייהפך לכלי ניגוח של כל הממשלות בישראל במשך 50 שנה. במקום להקים ועדה, אני מציע להשתמש באחת מוועדות הכנסת. תהיה ועדת כנסת, לא חשוב לי איזו ועדה; אשמח מאוד שזו תהיה ועדת כנסת שתסייע לנו. היא תבדוק, היא תשמע אנשים נוספים. אני אומר זאת בכנות מלאה: מדברים על רצון לקרב, ולא חשובות הטענות, אני מדבר כרגע על יחסי ועל רצוני לטפל בבעיה. אם תהיה ועדת חקירה, אני יודע איך זה יתנהל. אני מנוסה בוועדות חקירה. זה יכול גם להישאר בתחומנו, אבל אין לי שום רצון להחזיק בכל דבר. אני מציע לקחת אחת מוועדות הכנסת, זו יכולה להיות ועדת הפנים, לא אכפת לי איזו ועדה, שהיה תהיה גורם נוסף. אשמח להופיע בפניה. היא תפעל כמו כל ועדה בכנסת, שמדי זמן מה אתה מוזמן למסור לה דוח.
אם אפשר, כבוד היושב-ראש, אני מוכן שוועדה של הכנסת תלווה את הוועדה שאני עומד בראשה.
בשמחה, אני מוכן להיעזר בה.
גברתי היושבת-ראש, כנסת נכבדה, חבר הכנסת מקסים לוי העלה כמה סוגיות. ראשית אתייחס לעניין אזורי התעשייה והרחבת שטחי הרשויות המוניציפליות העירוניות שיוכלו להקים אזורי תעשייה כאלה בתחומן. אני חושב שהנושא הוא בהחלט בעל חשיבות רבה. הייתי רוצה לומר, שמדיניות המשרד שאני עומד בראשו מאוד ברורה בעניין הזה. אין שום מגבלה להעמדת כל שטח קרקע מקרקעות המינהל, גם אם הוא נמצא במסגרת של מועצה אזורית, לצורך בנייה למגורים או לצורך הקמת אזורי תעשייה. כך נהגתי בעבר וכך אני נוהג גם היום. פה, מאחוריך, יושב מי שהיה ראש עיריית קריית-גת, חבר הכנסת זאב בוים. עשינו את זה, נדמה לי, באופן רחב מאוד. היתה לי הזכות לעשות זאת בשדרות, בנתיבות, באופקים ובכל יישוב. אין שום בעיה. כל מה שצריך להעמיד לרשות מגורים, כל מה שצריך להעמיד לרשות אזורי תעשייה – אני מקבל את גישתך שלא צריך היום להלאים דבר הנמצא ברשות מישהו אחר, אבל אין שום סיבה, אם הזכרת כאן את לוד או רמלה, שלא יועמד שטח לתעשייה בתחומן. מובן שבמרכז הארץ זה יותר קשה. במקומות מרוחקים יותר אין בכלל שום בעיה. רק לפני זמן ממש קצר, במועצה האזורית שאני חי בה, שער-הנגב, אחרי שבזמני כבר העברתי כ-900 דונם להרחבת העיר, ובעצם להפיכת שדרות לעיר – רק עכשיו סיכמנו, הכול בהסכמה, במסגרת המועצה, והמועצה העמידה כמה מאות דונמים שהיו באחזקת משקים להקמה ולהגדלה של שכונות מגורים נוספות. בכל מקרה, זו המדיניות. אם תרצה לדון בעתיד בנושא הזה, דלתי פתוחה בפניך תמיד, ויש לך המלצות מיוחדות, ואשמח לעשות זאת. עכשיו, לסוגיה של כביש חוצה-ישראל. כביש זה הוא נדבך חיוני ומרכזי בתשתיות התחבורה של ישראל. תוכניות הכביש נבדקו, נבחנו ואושרו על-ידי כל גופי התכנון והתחבורה של המדינה, בכלל זה תמ"א 31, שהיא תוכנית הפיתוח התקפה, והיא אף דחפה לביצוע מהיר של הכביש. אין לערב בין סלילת הכביש לעידוד תחבורה ציבורית, מה גם שהכביש יתרום גם ליעילות האוטובוסים. אשר לתקציב, הרי שאנו נוהגים על-פי הצעת השואל הנכבד, שכן מתוקצב רק הסכום הדרוש לעבודות בשטח. עלות הפרויקט היא כ-2.5 מיליארדי ש"ח. ההשקעה הישירה של המדינה בפרויקט תהיה בסביבות 15% בלבד מעלותו, אשר יתפרסו על פני שש שנים. אלה הם בעיקרם מחלפים או פעולות אחרות שיש לעשותן ממילא, כמו מחלף בן-שמן ומחלף קסם, שמשרתים צירי תנועה אחרים. יש להדגיש, שחלק גדול מההשקעות הנוכחיות של המדינה מיועדות, כפי שאמרתי, להקמת מחלפי בן-שמן וקסם, ומחלפים אלה נותנים תשובה מיידית על צורכי התנועה באזורי מודיעין, ראש-העין וחוצה-שומרון – בעצם מה שאנו קוראים: דרך-חיים – והם עומדים בזכות עצמם. את 85% הנותרים ישקיע הזכיין שייבחר במכרז בין-לאומי ואשר יקים, יתחזק ויפעיל את הכביש ככביש אגרה. על-פי תחזיות התנועה, שנערכו במרווח של כארבע שנים זו מזו, ועל-פי החישובים הכלכליים שנערכו על-ידי גורמים כלכליים ופיננסיים, יוחזרו השקעות הזכיין בכביש במהלך 25 שנות הפעלתו. רק במקרה שתחזיות התנועה לא יתממשו במלואן, תכסה המדינה כ-70% מההפרש בין ההכנסות הצפויות להכנסות בפועל. ערבות זו של המדינה תופעל, אם בכלל, רק בעוד שש שנים, עם תחילת הפעלת הכביש, ולכן בוודאי אין כל קשר לדיונים המתקיימים כעת בנושא התקציב. יש לציין, שבמקרה שנפחי התנועה יעלו על הצפוי, דבר שנמצא בסבירות גבוהה, תיהנה המדינה ממחצית מההכנסות שייגבו מעל ההכנסות הצפויות. דווקא בתחום התקציב יש לשיטה שבה ייסלל הכביש יתרון וייחוד. הוא מיועד להיסלל על-ידי יזמים פרטיים שישקיעו את הכסף הדרוש. בנוסף, בחינות כלכליות שנערכו לפרויקט הראו תשואות גבוהות במיוחד למשק. תשואות אלה נעות בין 25% ל-30%. עם השלמת הקטע המרכזי, בן 90 הקילומטרים, שזה אותו קטע שיצא למכרז בין-לאומי – ואני רוצה לציין שאורך הכביש כולו הוא כ-300 קילומטר, ואנחנו כבר התחלנו בפעולות הסטטוטוריות לגבי החלק הדרומי, המגיע עד למסעף הנגב מדרום לבאר-שבע, ואנחנו גם עושים את הפעולות הדרושות ואת התכנון הדרוש להמשך צפונה – כביש חוצה-ישראל ייתן מענה אמיתי על הצורך בקירוב אזורי הפריפריה בדרום ובצפון למרכז הארץ ויגרום למתיחת אזורי הביקוש למגורים ולתעשייה לאזורים אלו. אפשר להביא את זה לדיון לוועדה, אם אתה רוצה, או – – –
אין לי התנגדות לדבר, מבחינת מה שתחליטו ומה שאתם ממליצים.
כן, בהחלט. למה לא? חברת כנסת רוצה לשאול – אני לא אשתמש בהזדמנות להשיב?
אני חושב שנשקלו כל האפשרויות, לרבות ההצעה שהעלית עכשיו. יכול להיות שבעתיד תהיה לאורך הכביש גם מסילת ברזל. אין לנו שום אפשרות היום לתת מענה לתנועה שזורמת ועוברת ממש בפרברי הערים או אפילו בתוך הערים, אלא אם ייסלל כביש כזה. כמי שמכיר את האזורים האלה עוד מימי ילדותו, ואני זוכר אותם על נרקיסיהם ועל שאר הפרחים הנפלאים שהיו שם, גם לי כואב הלב על העניין הזה. אבל, נוצר מצב, שאולי הוא תולדה של בנייה מואצת ומין תשוקה ליישב דווקא את מרכז הארץ במקום לפזר את האוכלוסייה פיזור נכון יותר; נוצר מצב, שאין אפשרות בלעדיו. הייתי רוצה שתאמיני לי, שאני עצמי, מתוך היכרותי גם את הכפרים באזור וגם את היישובים, בחנתי כל אפשרות שרק ניתן, שהיתה אולי מאפשרת להימנע מהמצב הזה. אינני רואה אפשרות כזו.
(לא נקראה, נמסרה לפרוטוקול) המקוואות, כמו כל צרכן אחר בתחום רשות מקומית, משלמים לרשות המקומית בעבור צריכת המים. מחיר המים נקבע בחוק עזר עירוני והוא שונה ממקום למקום.
(לא נקראה, נמסרה לפרוטוקול) 3-1. אין כיום כל תוכנית להנחת פסי רכבת בתוואי הנזכר בשאילתא. בהתאם להנחייתי, בודקת עתה הנהלת הרכבת תוואים שונים למסילת ברזל לירושלים.
(לא נקראה, נמסרה לפרוטוקול) 2-1. מע"צ עוסקת עתה בהשלמת תכנון למחלף יקום, אשר בנייתו תחל בהתאם לאפשרויות התקציביות – לאחר קבלת האישורים הסטטוטוריים, כמובן. בינתיים נסללה דרך שירות חקלאית. מנכ"ל מע"צ הנחה את מחוזות תל-אביב והמרכז לטפל מייד בשיפור דרך שירות זו על מנת להביאה לסטנדרד סביר ובטוח.
(לא נקראה, נמסרה לפרוטוקול) 3-1. אורך המסילה הקיימת בין תל-אביב לירושלים הוא 86 ק"מ. רכבת ישראל תכננה בשעתה תוואי חדש לאורך כביש מס' 1, באורך 62 ק"מ. אחד התוואים החלופיים הנבדקים עתה עובר בנחל-מודיעין ואורכו 57.5 ק"מ בלבד. לעת עתה אין אומדנים בדוקים של עלויות הנחת המסילה. כמו כן טרם אושרו תקציבים לביצוע קו רכבת זה.
(לא נקראה, נמסרה לפרוטוקול) 2-1. מע"צ מבצעת כיום את מחלף רעננה-דרום – העבודה לא מתבצעת בו בשל צו מניעה – שלב נוסף במחלף מורשה והרחבה של צומת בני-דרור. כמו-כן נמצא מחלף ירקון בשלב ביצוע מתקדם. בתחילת שנת 1997 יתחיל שלב א' של ביצוע צומת רעננה-צפון.
(לא נקראה, נמסרה לפרוטוקול) 2-1. תוכנית המחלף נמצאת עתה בהליכי אישור. מע"צ תבצע בשלב ראשון פיצול של הצומת אשר יאפשר להגדיל בו את נפחי התנועה. העבודה תחל בתחילת שנת 1997, והיא אמורה להסתיים בתוך כשנתיים וחצי.
(לא נקראה, נמסרה לפרוטוקול) קרקע למפעלי תעשייה באזור עדיפות לאומית ב' מוקצית בפטור ממכרז אם תכנון השטח ופיתוחו נעשו על-ידי משרד התעשייה והמסחר. במקרה של אזור התעשייה נחם-הרטוב לא הגיע מינהל מקרקעי ישראל לסיכום עם משרד התעשייה והמסחר לגבי קידום הפרויקט, ובשל המחסור בקרקע לתעשייה החליט המינהל לפתח את הקרקע בעצמו ולשווקה במכרז, כדי לגבות את העלויות הריאליות של הפיתוח.
(לא נקראה, נמסרה לפרוטוקול) 3-1. משרד התשתיות הלאומיות שם לו למטרה לפתח באופן מואץ את תשתית הרכבות על מנת לעשות את הרכבת לכלי תחבורה זמין יותר. לצורך זה תוקם חברה ממשלתית וייעשה כל מאמץ על מנת להקצות את המשאבים הכספיים המתאימים.
(לא נקראה, נמסרה לפרוטוקול) מדובר בכביש מחבר באורך של כ-3 ק"מ אשר מע"צ מבצעת בו תחזוקה שוטפת. האספלט בקטע כביש זה תקין. בשנת 1997 תחל מע"צ בתכנון הרחבת הכביש, ותחל בביצועו לאחר שתסתיים סלילת הכבישים החוצים את דליית-אל-כרמל ועספיא.
(לא נקראה, נמסרה לפרוטוקול) 3-1. 5% מתקציב מע"צ לשנת 1997 מוקצים לפרויקטים חדשים והמשכיים בתחומי יהודה ושומרון. הפרויקטים כוללים סיום של כביש המנהרות, סלילת כביש צור-הדסה–אל-ח'דר, שיקום כביש הבקעה, סלילת כביש רמות–גבעת-זאב–עטרות ותוספת מסלול בכביש מעלה-אדומים–מישור-אדומים. הפרויקטים מיועדים להקל את נפחי התנועה, ישראלית כפלשתינית. אבקש להזכיר, כי על-פי הסכם הביניים האחריות בתחום זה, ככל שהיא נוגעת לאזור C, מוטלת על ישראל.
(לא נקראה, נמסרה לפרוטוקול) 1. חוק הספקת חשמל (הוראת שעה), התשנ"ו–1996, מאפשר לחבר לרשת החשמל מבנים שנבנו ללא רשיון בכפוף למגבלות ולתנאים הקבועים בו. משרד התשתיות הלאומיות השלים בימים אלה את בדיקתן של רשימות ארוכות שהועברו על-ידי עיריית בקה-אל-ע'רביה. הרשימות תישלחנה לפרסום ברשומות ולהערות הוועדה המקומית והוועדה המחוזית לתכנון ולבנייה. 2. לאחר קבלת ההערות ובכפוף להן אורה על חיבור הבתים לרשת החשמל.
(לא נקראה, נמסרה לפרוטוקול) 3-1. המידע איננו נכון. מינהל מקרקעי ישראל פועל לגביית דמי חכירה מתאימים ממי שבנו מבנים במושבים למטרות לא חקלאיות.
התשובה חיובית. השילוט כבר הוצב במהלך חודש מאי.
(לא נקראה, נמסרה לפרוטוקול) 1. סל הדלקים על כל סוגיו מהווה כ-31% ממחיר החשמל. 2. מרכיב המזוט מהווה כ-12% בלבד ממחיר החשמל. מקור האנרגיה העיקרי הנצרך על-ידי חברת החשמל הוא פחם. מכאן ששינוי של 13% במחיר המזוט משפיע רק על 1.5% ממחיר החשמל. 3. מבנה מחיר החשמל נבחן בצורה שוטפת על-ידי הרשות לשירותים ציבוריים – חשמל.
דומני, כי נקודת המוצא של השאילתא מוטעית לחלוטין. הזכות להשתתף במכרז "בנה ביתך" איננה נתונה למי שגר בעיר שנה לכל היותר, אלא למי שגר בעיר תקופה של שנה, לפחות. כלומר, התושבים הוותיקים זכאים בהחלט להשתתף במכרז.
(לא נקראה, נמסרה לפרוטוקול) 1. העבודות החלו בשנת 1995, והן עתידות להסתיים, בכפוף לאילוצי תקציב, בשנת 1999. 2. עלות העבודות – כ-50 מיליון ש"ח.
(לא נקראה, נמסרה לפרוטוקול) המחסור בגז בישול בחורף 1997 נבע מתקלות קשות בייצור של בתי-הזיקוק, ואלה הורידו בעשרות אחוזים את ייצור כל המוצרים, לרבות הגפ"מ – גז פחממני מעובה. כושר המיכול הקטן של הגפ"מ גרם להרגשת מחסור מסוימת. עוד בתחילת החורף הוכשר נמל חיפה, לפי דרישתי, לקליטת מטעני יבוא של גפ"מ, וזאת לאחר 20 שנה שבהן לא אפשרו זאת. ואכן, במהלך החורף הובא גז בדרך הים על-ידי כמה אוניות – כ-3,000 טונות בכל אונייה. כמו כן, המשרד פועל להשלמת תוכנית מיתאר ארצית – תמ"א 32 – שתסדיר רישוי של אתרי אחסון חדשים לגפ"מ, אשר יפתרו את הסוגיה לטווח הארוך.
בעבר אכן היו מגבלות מחמירות מאוד של סינון ביטחוני לצורכי קבלה לחברת החשמל. בשנתיים האחרונות עברו הנהלים שינוי יסודי, באופן שגם מועמדים ערבים יכולים להתקבל לעבודה במרבית התפקידים, אם הם עומדים בתנאי המשרות. נוסף על כך, יושמו נהלים מקלים, גם להעסקת עובדים חיצוניים המועסקים על-ידי קבלנים בפרויקטים של חברת החשמל. על כך, אדוני היושב-ראש, רציתי להוסיף, שמדיניותה של הממשלה הנוכחית היא לפתוח ככל שניתן כל אחד מן התחומים לכל אזרחי ישראל. בכל מקרה, כך אני נוהג במשרדי, וגם מיניתי לתפקידים בכירים במקומות שונים. אדרבה, אם יש לחברי הכנסת הצעות או שמות וכן הלאה, אשמח לקבל אותם, כדי לקדם.
ראשית, אני חושב שהשרים שהזכרת את שמותיהם היו שרים מצוינים, ואני מניח שהם בוודאי השתדלו, אבל הרי כולנו יודעים שכולם אומרים. הדברים צריכים להיבחן פחות באמירה ויותר בעשייה, ואולי יהיה אפשר לשפוט את צעדי בעקבות מעשים שנעשו, שנעשים או שייעשו בשטח. תודה.
אדוני היושב-ראש, אני גם הרגשתי קצת לא נוח, כאילו שרים אחרים לא עשו. אני ציינתי גם את מדיניות הממשלה הזאת, שמבחינה זו היא, לדעתי, ממשלה פתוחה מאוד, בעלת רצון לטפל בסוגיות האלה, וגם ציינתי את עמדתי האישית.
לחברת החשמל אין תחנות דלק, אבל, חבר הכנסת סלים, מאחר שעלו פה כמה נושאים, שהיה בהם, לדעתי, איזה ליקוי קטן של ידע, יש לי הצעה: אולי תבוא, תראה אותי יום אחד, אני אסביר לך איך המשרד בנוי. יהיה לך רעיון – תאמין לי, אנחנו נהיה מוכנים לקבל אותו. אין לך שום בעיה. פשוט תתקשר, תבקש, ואני אראה אותך.
אתה חושב שאני מוותר על משרד – – –
רגע אחד, אני לא ויתרתי על שום משרד.
אדוני היושב-ראש, ברשותך, אולי אני יכול להציע הצעה לחבר הכנסת סלים. הייתי שמח מאוד, חבר הכנסת סלים, אילו באת לבקר אותי במשרדי, ואני מבטיחך נאמנה, שבפגישה הזאת יהיה נוכח גם מנכ"ל חברת החשמל, ופשוט נבדוק עניינית, כדי לראות אם אכן יש מגבלה כזאת. אשר לוועד העובדים, אני אגיד לך את האמת: ועד העובדים בחברת החשמל הוא ועד כל כך חזק. גם אני הייתי רוצה להתקבל לעבוד בחברת החשמל, ואני לא בטוח שהייתי יכול להבקיע דרכו. אבל אני אשמח מאוד לארח אותך, עם מנכ"ל חברת החשמל.
(לא נקראה, נמסרה לפרוטוקול) 2-1. אכן קיימים כמיליון מכלים – בעיקר המכלים הקטנים יותר, בני 12 ק"ג – שאין בהם מגן לברז, כנדרש בתקן. משרדי פועל לאכיפת החוק ומעמיד את חברות הגז על חובתן לעמוד בדרישות התקן, תוך קביעת לוח זמנים לתיקון הליקויים. במקביל, נמשכים מבצעי אכיפה שבמסגרתם ננקטים הליכים פליליים כנגד מי שאחראים לליקויי בטיחות.
2-1. מאגר המידע של חברת החשמל אינו מוצלב עם זה של מס הכנסה. החברה אינה מעבירה למס הכנסה מידע גורף, אלא רק מידע פרטני, אם נתקבלה על כך דרישה של בית-משפט או של בעל תפקיד המוסמך לכך על-פי החוק.
חבר הכנסת אלול, אני סומך מאוד על עוזרי, אבל אני מודה שכבר הכנסת בי ספק. לכן אני באמת רוצה לוודא שאכן כך הדברים, ומאחר שכך צריך להיות הנוהל, אם יתברר לי שחורגים ממנו, אני יכול להבטיחך, שתצא הנחיה חד-משמעית, שייעשה רק בהתאם למה שקראתי כאן בפניך ובפני הכנסת.
אין לי בעיה עם זה. הרי כל פוליטיקאי רוצה לעמוד כאן, הטלוויזיה מצלמת – – –
עד שפוליטיקאי זוכה לאיזה רגע בטלוויזיה, מה יותר טוב? למה שאני לא אחזור על התשובה? אולי חברי כנסת נוספים חזרו בינתיים לאולם.
(קורא את התשובה על שאילתא מס' 551, ראה לעיל.)
אכן לפני חודשים אחדים נפגעה קורת הגשר על-ידי מטען חורג. הנזק תוקן, אולם תקופה קצרה לאחר מכן חזר האירוע על עצמו, והקורה נפגעה שוב. כתוצאה משבירת הקורה נאלצה מע"צ לאסור נסיעה על הגשר בנתיב אחד. נוסף על החלפת הקורה, בכוונתנו להנמיך את דרך מס' 2 מתחת לגשר. העבודה תחל במהלך שנת התקציב 1997, במגבלות התקציב, ותימשך חודשים אחדים. אני מקווה, שעד אמצע שנת התקציב 1998 תתאפשר נסיעה בשני הנתיבים על הגשר.
ראשית, כולנו תלויים בחסדי השם – – –
זה כמובן בראש ובראשונה. ההערה המדברת על התקציב היא המסבירה מדוע הפעולה הזאת תסתיים עד אמצע 1998, כפי שקראתי. אילו היינו משופעים באמצעים, בוודאי היינו מצליחים לגמור זאת עוד בשנה הזאת. עם כניסתי לתפקידי, בגלל המגבלות התקציביות, קבעתי, נוסף על העבודות הרגילות, 17 פרויקטים שראיתי בהם עדיפות עליונה ונאלצנו להשקיע בהם אפילו אם לא היו מתוכננים לביצוע מיידי. זה גורם כמובן להימשכות מסוימת של הדברים, אבל אין לזה שום קשר לנחישות שלנו לבצע את הדבר הזה.
2-1. בניגוד למה שנאמר בשאילתא, אין לחברת החשמל גירעונות אקטואריים, אלא מדובר בחוב של הממשלה, שהיא החליטה להחזירו באמצעות העלאת מחירי החשמל. בונוסים משולמים לפי כללים של רשות החברות הממשלתיות לגבי חברות רווחיות. הגם שבשנים האחרונות חלה שחיקה ריאלית בתעריפי החשמל, סיימה החברה את שנת 1996 ברווח בזכות התייעלות פנימית. יצוין, כי תעריפי החשמל בארץ הינם מהזולים בעולם המערבי, או נאמר שהם נמצאים באמצע הסקאלה של המחירים. נוסף על כך, כדאי אולי גם לציין, שהיום התעריפים נקבעים על-ידי ועדה למחירי החשמל, העלאות והטבות, שהיא ועדה בלתי תלויה לחלוטין. זה, לדעתי, דבר חשוב, שהתקבל, נדמה לי, עוד בימי הממשלה הקודמת ובוצע על-ידינו. אני חושב שיש היום יותר פיקוח על המחירים האלה.
בשלהי כהונת הממשלה הקודמת, כאשר היא הביאה את חוק החשמל, טיפלה הממשלה בכל הסוגיה הזאת. אני חושב שלא אטעה אם אומר, שקביעת תעריפי החשמל כיום נתונה בידי ועדה. נכון שזה בהמשך למה שכבר נקבע באותו הסדר מן העבר. כללית, אני עיכבתי את מתן הבונוסים לעובדים ברמה הגבוהה ביותר, ליושב-ראש וכן הלאה, אבל אינני יודע אם בסופו של דבר זה בוצע או לא. אינני זוכר זאת כרגע. אנחנו פועלים בנושא זה לפי החלטות של רשות החברות הממשלתיות. אני מודה שאתה תופס אותי במצב קצת קשה. מצד אחד, אני לא יודע אם כמוך או בניגוד לך, אני חבר ותיק בהסתדרות, עוד משחר נעורי, ונדמה לי שגם אתה – – –
לכל אחד יש הפריימריס שלו, ששם הוא צריך להיאבק – – –
העניין הוא בזה שאדם מוגבל עומד כאן לפניך, ואני לא יכול לרדת ולהציג בפניך את פנקס החבר שלי. בכל מקרה, אתה יודע שחברת החשמל זו בעיה מיוחדת, וזו בעיה די מורכבת. בסופו של דבר, הממשלה קבעה חוק חשמל והתייחסה לעבר ולנושא הפנסיה. ברור שזה נושא שאפשר לעסוק בו כאן חצי שעה לפחות. כללית, כשאתה מסתכל על זה, זה נראה כאילו יש פה משהו שאיננו תקין. לפי דעתי, הנושא של העלאת תעריפי החשמל איננו יכול להיעשות היום בצורה שבה זה נעשה בעבר. לכן, אני מאוד מברך על ההחלטה שהתקבלה, נדמה לי, עוד בממשלה הקודמת, ושאני ביצעתי אותה, בדבר הקמת ועדה ציבורית בלתי תלויה, שעושה עבודה מאוד מעניינת וקובעת את תעריפי החשמל. אני מעריך שהדברים האלה יסתדרו. יש כנראה הרבה דברים שכולנו מושכים אותם מן העבר וצריך לסדר אותם כך שגם יהיו וגם ייראו כמינהל תקין.
(לא נקראה, נמסרה לפרוטוקול) חברת החשמל מפצה את בעלי הקרקע בגין הקמת עמודים בשטחם על יסוד סעיף 50(ב) לחוק משק החשמל. בשטח שמתחת לקווי המתח ניתן להמשיך ולעבד את הקרקע, ואולם הקמתם של מבנים חקלאיים כגון חממות טעונה התייעצות עם חברת החשמל מטעמי בטיחות.
משרדי פועל לכך שבשנת 2001, לכל היאוחר, תופעלנה תחנות הכוח החופיות של חברת החשמל בגז. השימוש בגז טבעי כמקור אנרגיה ידחה את הצורך בהקמת תחנת כוח נוספת לאחר שנת 2001. עם זאת, וכדי להבטיח את עצמה לכל אפשרות, פועלת חברת החשמל להכנת אתרים חלופיים להקמת תחנת כוח פחמית נוספת. אחד האתרים הנשקלים הוא אתר התחנה הקיימת בחיפה. אני מכיר את הרגישות של הנושא הזה שם.
יש לנו אפשרות להקים במקום של התחנה הקיימת. כפי שידוע לכבוד היושב-ראש, אנחנו גם בונים עכשיו את בניין ההנהלה ואת בניין המשרדים. אנחנו מכירים בגרעין המיוחד הזה של חברת החשמל, אולי הגרעין הראשוני של חברת החשמל, ואת החשיבות של תוספת מקומות עבודה בחיפה. אנחנו בהחלט רואים את הנושא הזה. יש לי גם מעורבות אישית בעניין ובדיקה אישית של הפרויקט הזה.
כדי להשיב, אני רוצה להבין. אתה מתכוון לשכונות שנקראות "שכונות בנים"?
אדוני היושב-ראש, כנסת נכבדה, אך טבעי הדבר שנושא כזה, שיש בו רפורמה אמיתית – או הייתי אומר אולי מלה אחרת, מהפכה אמיתית – במדיניות המקרקעין של ישראל אולי בפעם הראשונה, אכן יעורר שאלות וסוגיות רבות. לא קל, אלא למי שמצוי בכל סבך הבעיות האלה, להיות באמת מסוגל לתת תשובה ברורה על כל אחד מן הנושאים. מה גם שכל אחד מסעיפי ההחלטה צריך להיות מתורגם להצעת החלטה למועצת המינהל, שבה, כמובן, יהיה פירוט רב יותר. אולי כדי להבהיר, ברשותך, אדוני היושב-ראש, אקרא כאן את החלטת הממשלה. אולי היא תבהיר מעט יותר את הדברים. מה אומרת החלטת הממשלה? "מחליטים" – פה אחד – "א. לאשר את המלצות שר התשתיות הלאומיות בדבר יעדי מדיניות ניהול מקרקעי ישראל על-פי המלצות הוועדה לרפורמה במדיניות מקרקעי ישראל" – ועדת-רונן – "ולפעול ליישומם על-פי העקרונות הבאים: 1. שימור מרבי של שטחים פתוחים ושטחים חקלאיים ושמירה על איכות הסביבה, תוך מתן מענה לצורכי הבנייה והפיתוח, ובעיקר בשולי הערים; 2. הוזלת הדיור לצורך מתן מענה נאות בהיקף ובמחיר לדורשי דיור בכל רחבי הארץ". בסעיף 3 שלושה הצביעו נגד. "3. הקניית בעלות לחוכרים של יחידות דיור הבנויות על קרקעות המדינה בערים". ואני מציין, אלה שביצעו היוון ושילמו 91% מהערך. "4. הקניית זכויות לחקלאים במקרקעין המוחזקים בידם". סעיף זה והפירוט שלו, בגלל הרגישות המיוחדת, נתון עכשיו בדיון של ועדה של משרד התשתיות, משרד החקלאות, משרד האוצר ורשם האגודות. "5. פריסה גיאוגרפית מאוזנת של אוכלוסיית ישראל והמרצת הפיתוח באזורי עדיפות לאומית; 6. נקיטת פעולות נגד השתלטות בלתי חוקית על קרקעות המדינה; 7. צמצום התלות הביורוקרטית של חוכרי מקרקעין במינהל מקרקעי ישראל; 8. פיתוח כלים חדשים לשיווק מקרקעין." כל זה בא בסעיף א'. אני עובר לסעיף ב': "להסמיך את שר התשתיות הלאומיות לפעול, בתיאום עם השרים הנוגעים בדבר, כדי להביא ליישום העקרונות האמורים. כמו כן, להטיל על שר התשתיות הלאומיות להכין הצעות חקיקה הדרושות ככל הנדרש ליישום העקרונות, לרבות הצעת חקיקה אשר תאפשר פיקוח על העברת הבעלות בקרקע למי שאינם אזרחי ישראל או תושביה". לכן, כשדיברת על זרים, לא הבנתי לאיזה זרים התכוונת? הלוא לא עולה בדעתי שהתכוונת נגד אזרחי ישראל. כשמדובר באזרחים זרים – הרי זה מעוגן בהחלטות. אלא אם אתה חושב אחרת.
אני לא יודע. אני ממשיך לצטט את סעיף ב' בהחלטת הממשלה: "בכל הנוגע לסוגיות משפטיות, ייעשה האמור בתיאום עם היועץ המשפטי לממשלה. "ג. הממשלה רושמת לפניה, כי בכל הנושאים הקשורים למדיניות המקרקעין במגזר הכפרי והחקלאי, הוקם צוות משותף למשרדי התשתיות הלאומיות, משרד החקלאות ופיתוח הכפר, משרד האוצר, רשם האגודות השיתופיות במשרד העבודה והרווחה, אשר יביאו המלצות לדיון בממשלה. "ד. למען הסר ספק, כל האמור בהחלטה זו ייעשה בהתאם לחוק התכנון והבנייה. "ה. לממשלה תוגש הצעה נפרדת הנוגעת להקניית זכויות תושבי ערי הפיתוח." בהופעתי בפני ועדת הכלכלה של הכנסת הודעתי אתמול שאני אדאג לכך, ואתם יכולים לראות זאת כעשוי, שגם לנושא זה ייכנסו תושבי שכונות של דיור ציבורי בערים. אני מוכרח לומר, שעבר בי זעזוע ניכר למדי למראה הדברים. אף שאני מכיר את הארץ, מכיר את האוכלוסייה שם וכן הלאה, בכל זאת ההופעה בטלוויזיה לפני כמה שבועות היתה צריכה לעורר זעזוע אצל כל אחד, זעזוע מחודש אצל כל אחד. זה הביא אותי, בהחלט, לתת הנחיה חד-משמעית לוועדה לבדוק גם את כל ההיבטים האלה. אני רוצה להתייחס לכמה דברים שעלו כאן. כפי שאמרתי, דירות ציבוריות בערי פיתוח ובשכונות בערים, כמו דירות "עמידר" – הנושא ייבדק במגמה חיובית. אין בדוח הזה פגיעה בהתיישבות. יש שם אולי משפט שאינו מנוסח בצורה נכונה; המשפטים הלא-מנוסחים יתוקנו. אני רוצה לומר, שכמי שנולד בהתיישבות ומכיר אותה, איש לא יצליח לערער אצלי את הזכות שיש לחקלאים. אני זוכר את ההורים שלנו, אני זוכר את תנאי החיים ואני גם זוכר שאותם יישובים, שהיום הם במרכז הארץ – אני עדיין זוכר בדיוק את בעיות הביטחון ואת קשיי החיים בהם. אני מכיר את זה היטב. לצערי, אחת הבעיות הקשות שקיימות היום, וכבר לא חשוב באיזו ממשלה ובאיזו מפלגה, בעניין הזה כולם דומים – מידת ההתעניינות בנושא ההתיישבות ואותה תחושה של אותם חקלאים שנאחזו ממש בציפורניהם באדמה הצחיחה ההיא, ההרגשה הזאת הולכת ונעלמת, התחושה הולכת ונעלמת. בין היתר, זה אחד הגורמים גם לתלישות שקיימת. אני עדיין זוכר את הדברים האלה, ולא רק זוכר אלא גם נאבק על זכויותיהם של החקלאים. אני חושב שכדאי להעמיד את הדברים בפרופורציה. אני רוצה לומר, שיש העדפה ברורה, מוחלטת, של הפריפריה ביחס למרכז. במרכז אפילו הורדנו. היה שם שיעור פיצוי של 27%, הורדנו אותו ל-20%, בלי 1% שיורד כל שנה. את זה השמטנו. בפריפריה, באזורי פיתוח ב', היום זה 30%, וא' – 40%. משרד החקלאות מערער, קשה לי להתנגד למה שהוא אומר, הוא אומר שיש נימוקים אחרים, שאין טעם כרגע לפרט אותם כאן; האוצר באזורי עדיפות ב' – 40%, ובאזורי עדיפות א' – 60%. יש כאן העדפה מוחלטת בכל הנוגע לבנייה של יחידות דיור, מה שקוראים: לבנים, בסמוך למושבים. אם פעם זה היה 115%, בדוח מופיע 200%, ואני רוצה לומר, שאם יהיו 250%, נברך על 250%. יש לנו מגמה להגדיל את היישוב בנגב, להגדיל את היישוב בגליל, ואין בזה מגבלה. לגבי העברת רכוש לידי זרים, אם זה אזרחי ישראל – אני בכלל לא רואה שום בעיה, גם אין בעיה באופן מעשי. אם זה אחרים – אני רוצה לומר משהו. 40% מהדירות בתל-אביב היום בנויות על קרקע פרטית, ולא ראיתי כאן שיירות של נסיכים סעודים שבאים הנה וקונים את הרכוש הזה. לא קיים. לעומת זאת, אני יכול להראות במקומות אחרים, לא דווקא על קרקע פרטית, שכן קורים דברים. לכן, אין לזה שום קשר. בעניין הזה מה שאני יכול לעשות זה פשוט לפנות למצפונם של אזרחי ישראל, שצריכים להבין שלנו יש רק מדינה אחת, קטנטונת, גם את זה צריך להבין. אני לא אומר שאין בעיות, אבל לגבי גורמים זרים – נקטנו צעדים מתאימים. אני רוצה לומר, אמרתי זאת גם אתמול בוועדה בכנסת, שאני בעד קיום דיאלוג מתמשך, אבל צריך להבין שזה תהליך. ביצוע כל העניין מרישום חלקות א' – ויש לנו בעיה, יש חלקות א' קטנות ויש חלקות א' גדולות – זה סבך של אלפי בעיות. יהיה כאן ויהיה חייב להיות כאן דיאלוג מתמשך, והוא יהיה, הדיאלוג המתמשך, אבל כדי לקיים דיאלוג מתמשך צריך להבין דבר אחד – שאי-אפשר פתאום לצאת ולהודיע שאנחנו נקיים אינתיפאדה. מה זה נקיים אינתיפאדה?
אני לא אומר את זה עליך, אני רק אומר שקראתי את זה בעיתונים: נקיים אינתיפאדה. אני לא חושש מאינתיפאדה שעושים נגדנו אחרים, אני אחשוש מאינתיפאדה שעושים יהודים? באמת, מה הם כל הדברים האלה? לכן אני אומר, שמי שרוצה דיאלוג – מדבר, ומי שרוצה אינתיפאדה – ידבר עם עצמו, אין מה לעשות. אני מדבר עם אנשים שהם חברי במשך עשרות שנים, אז אני מביט אליך אבל לא מתכוון אליך. אני בעד קיום דיאלוג. לגבי ועדות קבלה, עצם הסוגיה אם יבנו – זה רק, חשבנו, במרכז הארץ, כדי להגן על מעט השטח הירוק שעוד נותר. הרי אם נצליח לעמוד בקפדנות על כל הנושאים האלה, אנחנו נישאר בסך הכול עם 200,000 דונם של שטחים ירוקים, מינימום שבמינימום במישור החוף. במקומות אחרים מדובר על שכונות ליד היישובים, וגם את הנושא הזה החזרנו לבדיקה מחודשת. אני רוצה לומר משהו בקשר לוועדות הקבלה. רבותי, כמי שנולד במושב אני מכיר בדיוק את העניין הזה, ואני מכיר את השררה ואת בעלי היד החזקה ובעלי השליטה, ואני יכול להראות לך היום – – –
אני רוצה לומר לך משהו – – –
היתה אלי פנייה מבחור בכפר-ורבורג, שמשפחתו לא בדיוק ממייסדי כפר-ורבורג, זה כבר לא מה שקוראים לפעמים: חמולות, באיזה מקום, מתנכל להן. הודעתי לוועד הזה, שנגמרה התקופה הזאת, נגמרה השררה, תשחררו את האנשים סוף-סוף. את זה תעשו – לא תבנו, זה הכול. אפשר לחשוב, ועיני לא צרה בכך. אני רואה את בית-עזרא, מושב נהדר, זה אחד מהדברים שעוד הספקתי לעשות כשהייתי שר הבינוי והשיכון, ממונה על המינהל לפני שבע שנים. קמה שם שכונה נהדרת לבנים. נו, אז מוכרים את זה לזרים. זרים – אני מתכוון לא לבנים – – –
חיצוניים. אני לא רוצה להתערב בזה, זה לא ענייני, אבל לבוא היום ולומר, שגוף מסוים, ועד מושב מסוים – ואנחנו יודעים היום בדיוק מה קרה, כבר יש דורות, יש משפחות גדולות – שהם ימשיכו לשלוט באחרים? גמרנו עם העניין הזה. זה נגמר. מה שנוגע בתוך אזורי המגורים – אני דואג לזה. אני מבין את הנקודה הזאת, ואנחנו בודקים את הסוגיה הזאת מחדש.
את זה אמרתי בתחילה, ולכן פניתי אליך – – –
אמרתי, כשקראתי, שהכנסתי את הנושא הזה כי אני לא חושב שצריכה להיות אפליה. אני רוצה באמת להתייחס למה שאמר חבר הכנסת נסים דהן. אני לא צריך למנות כאן, יודעים, תושבי ערי הפיתוח הראשונים עמדו בבעיות ביטחוניות קשות ביותר. מה, אני צריך למנות עכשיו איך נרצחו האם ושני ילדיה ביהוד, או מה קרה בבית-שאן, או מה קרה בקריית-שמונה, או מה קרה במושב פטיש, שם במקרה הנרצחת היתה – – –
מכפר-ויתקין, משפחת פרידמן. אני זוכר את שם משפחתה. עמדו בתנאים הכי קשים, באמת בתנאים קשים, אבל אלה היו זמנים אחרים. היתה, ראשית כול, הנהגה חזקה, שהיה לה הכוח לעשות, וזו היתה גם תקופה אחרת. לקחו אנשים מהאוניות, שמו אותם ועשו מה שעשו – – –
עניתי לך, חבר הכנסת דהן. הנושא הזה יטופל, ואני יכול להבטיח לך שהוא יתוקן, הוא ייתוסף, הוא פשוט לא היה שם. יש עוד דברים שלא היו. המדיניות של המשרד בתחום ניהול משאבי הקרקע מקיפה את כל קשת הבעיות. המלצות ועדת-רונן, עם כל חשיבותן, הן רק חלק, חשוב אומנם, מהמכלול, והן משתבצות בתוכו. אני בהחלט רואה חשיבות עליונה בהבאת עיקרי המדיניות לדיון במליאת הכנסת, ואני מתכוון להביאה לדיון כשתהיה המשנה כולה, על כל חלקיה, ערוכה וסדורה באופן שבו אוכל לפרוס בפני המליאה את היריעה בשלמותה. לכן, אני נותן פה שתי אפשרויות לפי מה שהמציעים רוצים – אני מציע לדחות את הנושא לפרק זמן לא ארוך כדי לאפשר להביא לדיון את מדיניות ניהול משאבי הקרקע על כל ההיבטים. אם לא ניתן להגיע להסכמה על דחייה, אין לי שום התנגדות; להיפך, אני תומך בכך שהעניין יובא לדיון בכנסת או באחת מוועדותיה. תודה.
מבחינתי, כל דבר מתקבל. הנושא כל כך חשוב. נצטרך לדון בנושא.
אדוני היושב-ראש, כנסת נכבדה, ברשותך, אדוני היושב-ראש, אני רוצה להתייחס לשתי נקודות שהעלה קודם שר האוצר לשעבר מר שוחט. ראשית, מעורבות הכנסת נראית לי חיובית. זה דבר די תמוה, שבנושאים לאומיים מרכזיים כאלה בעצם חלק גדול ממועצת המינהל מורכבת מפקידות ממשלתית, שיש לי אליה הרבה מאוד הערכה, אבל לפי דעתי זה נושא לנבחרים. הדבר הזה מאוד מקובל עלי. דבר שני, למה להעביר בעלות? אם להעביר בעלות על כל 600,000-700,000 דירות, מדובר בכ-200,000 דונם מתוך 20 מיליון דונם לאלה שסבורים שישראל תחזור לגבולותיה הקטנים הקודמים, ולאלה בינינו המאמינים שיהיו לה לא 20 מיליון אלא עוד כמה מיליונים – לא הרבה, אבל עוד כמה מיליונים, מדובר בדבר קטן, מצומצם ביותר.
אני מגיע לנושא. מנגנון עצום עוסק בעניין הזה, מטפל בכל אחת מהדירות האלה. אין שום צורך בנושא הזה.
בואו נשחרר את האנשים מהתלות. גמרנו, אין בזה שום בעיה.
אני בעד לשחרר. אנחנו כבר נמצאים לקראת האלף הבא, בואו נשחרר סוף-סוף, שתהיה הרגשה שכולם יותר חופשיים, כולם פחות תלויים ואין ממה לחשוש. ולגבי אזרחי חוץ, מה שאמרתי, אותם נסיכים סעודים או אחרים – אני לא רוצה לפגוע בנסיכים הסעודים, חס וחלילה – יש לנו דרך לטפל בסוגיה הזאת. בואו נשחרר ונקל. זו הגישה של הממשלה שלנו, אבל זה כמובן נושא לוויכוח, זה עניין עקרוני. לגבי הצעתו הדחופה של חבר הכנסת איתן כבל – אני רוצה לומר, שביום 13 ביוני 1997, בהחלטת הממשלה, הוחלט כלהלן: לממשלה תוגש על-ידי שר התשתיות הלאומיות הצעה הנוגעת להקניית זכויות לתושבי ערי הפיתוח. ההצעה שתוגש תהיה המשך להחלטות בעניין בנייה ביישובי עולים, וזה צריך לכלול גם את הנושא הזה. בנוסף לאמור לעיל החלטתי שההצעה תכלול – ואני לוקח על עצמי שהממשלה תאשר זאת – גם התייחסות לנושא הקניית הזכויות לתושבי שכונות הנוגעת בעיקר למשתכנים בדיור הציבורי. נושא זה יתואם עם סגן שר הבינוי והשיכון. ובקשר לבקשתך, המסתכמת בארבע מלים, להאריך למשך שנתיים נוספות – ונדמה לי שזו היתה החלטה שלך, לא?
אני כבר רוצה לומר לך: העניין הזה ייבדק עוד היום. יכול להיות שאני יכול לעשות את זה אפילו היום. אני פשוט לא רוצה לתת תשובה סופית, כי אני צריך לבדוק את זה. בכל מקרה, הנושא הזה יעלה בישיבת המועצה בשבוע הבא, ונראה לי שיש הרבה צדק בנושא הזה. תודה.
פיתחתם מוסדות חינוך נהדרים.
אתם רוצים לפטר את כל השרים.
אדוני היושב-ראש, כנסת נכבדה, האמת ניתנת להיאמר, ממשלות ישראל השונות לא עשו די כדי לטפל כיאות בתנאי מגוריהם של הבדואים בנגב, וגם לא באלה שבצפון. אומנם לא ניתן להקל ראש בדברים שכבר נעשו בתחום זה והביאו להקמתן של העיירות רהט, כסייפה, חורה, שגב-שלום, תל-שבע, לגיה וערוער, אבל אין ספק כי הפעולות הללו מפגרות אחרי הצרכים. מילוי הצרכים האלה דורש משאבים רבים ותוכנית רב-שנתית שתעסוק בשיפור תנאי החיים של האוכלוסייה הבדואית כמשימה לאומית. גם בערים שהוקמו, תנאי החיים אינם תנאי החיים שהולמים את הדור הצעיר שחי שם. אם הדור הבוגר מתגעגע אולי לאוהל ולוואדי, הדור הצעיר כבר חי חיים אחרים. גם בערים שהוקמו צריך לפתח תשתית רצינית הרבה יותר, שמתאימה לתקופה זו. הסכמתי לעמוד בראש ועדת שרים לתיאום המדיניות בענייני הבדואים, משום שאני מאמין ביעדים שיש להשיג ואני נחוש לגייס גם את המשאבים הדרושים לכך. מדובר, לפי הערכתנו היום, בהשקעה של 3 מיליארדי ש"ח במשך עשר שנים – פעולה קשה מאוד ומורכבת מאוד. הוועדה פועלת, ונציגיה בשטח כבר יכולים להצביע על התקדמות מסוימת. דבר אחד, לפחות, כבר ברור, והוא הפתרון שאליו אנחנו מובילים. זה יהיה פתרון הולם והוגן. בינתיים שוררת מצוקה כלכלית וחברתית, ואני יכול להעריך שהיא מולידה גם רגשות זעם ותסכול. אבל מכאן ועד חשש או הטלת חשד שהולכת ומתארגנת אינתיפאדה בדואית הדרך ארוכה, וזה גם לא יקרה. עם זאת, אין מקום לאיומים, כמו שצריך להימנע מפגיעה מיותרת. אני בהחלט מסתייג מהדברים שנאמרו. טבעי שלא תצפו ממני שאעמוד כאן ואתקוף שר אחר.
בדרך כלל, זה לא דבר יומיומי ששר תוקף שר. אבל אני בהחלט מסתייג מהדברים האלה, ואני גם לא חושב שזו עמדת הממשלה. אני מאמין בחיים משותפים של כל אזרחי ישראל, ולצורך זה צריך שהחוק יישמר, שצדק ייעשה, ושלא יעלו שום מחשבות של התבדלות. האוכלוסייה הבדואית, שרבים מבניה משרתים בצה"ל – והיתה לי הזכות שרבים ביניהם שירתו בפיקודי שנים רבות – היא אוכלוסייה שהפגינה נאמנות למדינת ישראל ורואה את עצמה חלק בלתי נפרד ממנה. עם זאת, תרשו לי להגיד – גם כמי שגר בנגב, כמי שרואה את התמונה בצורה ריאליסטית: גם המצב הזה, שכלי רכב שעוברים בנגב נרגמים באבנים בלילות הוא דבר בלתי נסבל. מוכרחים להבין זאת. אלה דברים בלתי נסבלים. דבר כזה גורר תגובה. תגובה גוררת תגובה. צריך להתרגל להבין, שאפשר לחיות ביחד וצריכים לחיות ביחד וגם נחיה ביחד. חברי הכנסת, אני מבקש שלא לקיים דיון במליאה. הדברים נאמרו. אני חושב שלא כדאי לקיים דיון במליאה. אני חושב שכל מי שמקורב לנושא יודע שהממשלה הזאת פועלת כדי לטפל בבעיות הדיור ורמת החיים של הבדואים. לפחות, הייתי אומר, זה רצונה של הממשלה. יכול להיות, שפרק זמן יחלוף ויתברר לנו שלא עשינו. אז יש מקום להעלות זאת. הרי למה מביא דיון כזה? דיון כזה מביא למתיחות. מתבטאים בחריפות ועונים בחריפות. אני מעדיף לדבר פחות ולעשות יותר. אני חושב שהדברים שהעליתם כאן נאמרו בצורה ברורה. אני הייתי מציע להתרכז ולתת לממשלה וגם לי, כמי שמופקד על הנושא – – – אני רוצה שתדעו שיש גם בממשלה התעניינות רבה ורצון לעשות. יש פה גם חברי כנסת. אני רואה שיושב כאן חבר הכנסת ריבלין, וגם הוא, נדמה לי, עומד בראש לובי לטיפול בנושא הבדואים.
אני הייתי מציע להסתפק בדברים האלה שנאמרו כאן היום, לראות זאת כדיון שהתקיים ולא להעלות את הנושא. זאת הצעתי. אני מקווה שתקבלו זאת. אם נעלה זאת עוד הפעם, הרי שוב יהיו אלה חילופי דברים.
אני רוצה לענות לך. נדמה לי שאני לא היחיד בממשלה. אני ערערתי על מפת העדיפויות. אם אינני טועה, ביום א' הקרוב יועלה הנושא הזה בישיבת ממשלה. זאת אומרת, אין כאן איזו התעלמות. אני חושב שיש כוונה. אני רוצה לומר – לגבי לפחות – שיש לי רצון רב ועניין לפתור את הדבר הזה. הייתי מאוד רוצה לנסות ולהוריד את כל המתיחויות שמתעוררות, ואני לא אומר לכם את זה משום סיבה. זה ממילא לא ציבור שאני יכול לצפות לתמיכתו הפוליטית – כן? אני מדבר אתכם כמי שעוד כילד במושב לא חשב שאנחנו נחיה ללא ערבים בקרבנו או בקרבתנו. אני חושב שאפשר לחיות ביחד. אני מודאג מההחרפה במערכת היחסים. זה מטריד אותי בראייה קדימה. לכן אני רוצה לטפל בבעיות. יש מצוקות רבות מאוד. אני רק יכול להבטיח דבר אחד: אני עצמי אעשה כל מאמץ לסייע בקידום העניין. הצעתי היא שלא לקיים את הדיון ולתת אפשרות להזיז את הדברים.
אין לי התנגדות לכך. אני רוצה לומר לכם משהו. אם זה מקובל – – –
ברשותך, אני רוצה לומר עוד משפט אחד, אם אני יכול – – –
אני רוצה לומר לכם משהו. בדרך כלל מכינים לך תשובה ואומרים: זה מציע להסיר את ההצעה מסדר-היום. אתה בא עם תשובה, אתה לא כותב לבד, אדם עומד כאן, ואז באופן טבעי הוא סופר את המצאי באולם, בעיקר עכשיו זה לא קשה כי לא נמצאים כאן כל כך הרבה. אני אומר זאת כביטוי לרצון לפתור את העניין. יש פה רוב, אפשר להוריד את העניין וזהו. אני אומר לכם זאת. הכוונה שלי בנושא הזה היא חיובית, ואני שמח שקיבלתם אותה. אני מודה לך, אדוני.
כבוד היושב-ראש, כנסת נכבדה, עוד באותו יום שבו פרצה הדלקה בבית-הזיקוק באשדוד מינינו, שר הפנים ואנוכי, ועדת בירור, שתפקידה לחקור את הסיבות לשרפה, את נוהלי הבטיחות בקשר לשרפות וכל נושא הקשור בכך. הוועדה מורכבת מאנשי מקצוע: בראשה עומד האלוף במילואים אברהם בוצר, שהיה בעבר מנכ"ל חברת קצא"א – קו צינור נפט אילת–אשקלון – והוא מכיר את הנהלים היכרות קרובה, אינג'נר משה כץ, לשעבר מנכ"ל חברת החשמל, וטפסר בכיר משה ורדי, מפקד שירותי כבאות בחיפה. הוועדה נתבקשה על-ידי שר הפנים ועל-ידי להגיש לנו דין-וחשבון עד ל-30 בנובמבר 1997. אשר להעברת מתקני פי-גלילות למקום אחר – יש התקדמות רבה בתכנון, ותוך זמן קצר יחסית תושלם התוכנית. אני רוצה לומר לכנסת, שביום א' הקרוב אני עומד להודיע לממשלה על כוונתי לסגור את מתקן פי-גלילות ולקבל את תמיכת הממשלה ואת הסכמתה ללוח זמנים שיאפשר לנו לעשות זאת, כך שמצד אחד נתקדם באופן מהיר יותר לביצוע תוכניתנו, ומצד שני לא ייגרם סבל לאוכלוסייה, בעיקר בנושא חלוקת גז לקראת החורף. למיטב ידיעתי, עומדת ועדת הפנים של הכנסת לבקר מחר בפי-גלילות. מאחר שמדובר בנושא מורכב, אני חושב שעדיף שלא לדון עליו במליאת הכנסת. מדובר בעניין מקצועי. לכן, מבחינתי, עדיף לדון בנושא זה בוועדת הכנסת. שם תיקבע ועדה – אם זה מקובל עליכם – והנושא יובא לדיון שם. תודה.
אדוני היושב-ראש, כנסת נכבדה, מתוך השאילתא לא ניתן ללמוד על איזה קו מתח מדובר. על כל פנים, בכל מקרה שבו מתוכנן פרוזדור למעבר קווי חשמל, נשקלים הנתונים בזהירות רבה, מתוך מגמה לגרום לפגיעה מינימלית ככל הניתן באדמות חקלאיות. מדיניות זו עמדה ותמשיך לעמוד לנגד עינינו. יש לנו בעיה, חבר הכנסת וליד צאדק. מדינת ישראל היא מדינה קטנה מאוד. לא רק שהיא קטנה, עוד רוצים להקטין אותה. מה אפשר לעשות? הקווים חוצים כפרים יהודיים וערביים, ערים ערביות וערים יהודיות. עושים כל מאמץ בנושא הזה. אחת הדרכים היא שימוש בעמודים הרבה יותר יקרים, עמודי בטון, שהם הרבה הרבה יותר יקרים אבל הם פוגעים פחות. דבר נוסף, עושים כל מיני מאמצים גם להזיז ולשנות. יש לנו בדיוק דבר כזה בעוספיא. אנחנו מנסים, בתחום תוכניות המיתאר, להזיז עד כמה שאפשר כדי להפחית את הפגיעה. הנושא מוכר לנו היטב. אני, אישית, מטפל בו.
תמוה בעיני, שלטענה בלתי נכונה בעניין אפליה כביכול של כפרים ערביים ביחס לכפרים אחרים, ושל אדמות ערביות ביחס לאדמות אחרות, חבר הכנסת גולדשמידט מצטרף בזריזות כזאת. מה אתה מצטרף? ראית את זה?
ראשית, אני רוצה לומר לחברי הכנסת מכל הסיעות, אני לא חושב שזה דבר טוב ובוודאי לא דבר נכון, כשיש בהחלט מדי פעם מחלוקת עם יישוב כזה או יישוב אחר, ולא חשוב אם הוא יהודי או ערבי, ויש כאן ערעור, יש ועדות וכל זה נבדק, חוזרים ובודקים את הנושא, נראה לי בהחלט בלתי מתאים – אני יכול לתת דוגמאות אם אתם רוצים – שחברי כנסת מסתובבים, ברגע שהם שומעים שיש איזה אירוע כזה, הם מופיעים במקום ועוד מבטיחים שהם יסייעו בעניין. אני מציע, מאחר שאנחנו חיים במדינה שיש בה חוק ולא כל אחד יכול להעביר קו היכן שהוא רוצה, לפני שרצים לטפל – ואני לא רוצה להזכיר כאן שמות, פניתי בעצמי לכמה חברי כנסת בסוגיה זו, למשל בבעיה לא קלה שיש לנו עכשיו בעניין עוספיא, שאני מטפל בה באופן אישי – מאוד מקשה עלי שחברי כנסת רצים לשם ומבטיחים שגם הם יפעילו את לחציהם. מובן שהדבר גורם סבל נוסף לתושבי יישוב זה או אחר.
גם אשליה, שזה דבר חמור בפני עצמו וגם נזק. מאוד התרגזתי מהביטוי של חבר הכנסת וליד צאדק על המדינה הקומפקטית. רבותי, מי שרוצה מדינה קומפקטית – אני אמרתי קודם שיש לנו בעיה. מדובר בארץ קטנה, מאוד קטנה. יש כאלה שרוצים להקטין אותה עוד. רוצים גם שהכול יהיה עם חשמל, עם כבישים, עם מחלפים, הכול. יחד זה לא הולך. יכול להיות שצריך למצוא איזה סידור. אם הארץ תהיה גדולה קצת יותר, אז גם קווי החשמל יהיו צפופים קצת פחות. בנתונים האלה מה תעשה? צריך גם חשמל. מאחר שבכל זאת עלתה הטענה הזאת, הייתי רוצה להזמין את חבר הכנסת וליד צאדק לסיור. אני גם רוצה, אם אתה מוכן להצטרף, חבר הכנסת גולדשמידט, להזמין אותך לסיור. ניקח אתכם לאורך הקווים, ואחר כך תבדקו. אני לא אבקש מכם לבוא הנה ולחזור בכם. תבדקו ותראו בדיוק עד כמה הקווים האלה פוגעים. גם אני לא אוהב קווי חשמל שמקלקלים את הנוף, אבל כל אחד רוצה חשמל, שקע ותקע בכל חדר. זו התוצאה.
מצוין. תאמין לי שזה יהיה סיור מצוין. אתה תסכים להצטרף לחבר הכנסת צאדק?
השאלה אם אתה מוכן להצטרף לחבר הכנסת צאדק. אני מוכן, השאלה אם אתה מוכן.
בעניין כביש חוצה-ישראל, עשינו פה מאמץ גדול לתת גם פיצוי, לעתים זה פיצוי בקרקע, אם בקרקע חקלאית ואם בקרקע אחרת. זה דבר באמת יוצא דופן, כי בנושא הפקעות אין בדרך כלל אפשרות לעשות זאת ואנחנו עושים את המירב, עד כמה שרק אפשר. בעניין חברת החשמל המזרח-ירושלמית, אני חושב שזה פשוט לא לענייננו הפעם, אבל זה כרגע בטיפול. במה שנוגע לשכונות שסובלות כתוצאה מכך, יש פעולה מתמדת של צמצום האספקה בכל מקרה שהאספקה אכן גורמת קשיים לשכונה זו או אחרת, כשם שיש עוד שמונה יישובים – ערים – אחרים ביהודה ובשומרון שעדיין מחוברים, ולפי תוכנית הם הולכים ומתחברים במישרין לרשת החשמל הישראלית. אבל, אם תרצה, תעלה הצעה, ואנחנו ודאי נשמח לדון בזה. תודה.
אדוני היושב-ראש, כנסת נכבדה, עניין התוסף לדלק נדון בוועדת התוספים שליד מינהל הדלק ומכון הנפט. בוועדה זו חברים מומחים לדלק ומומחים לאיכות הסביבה שנתמנו לוועדה על-פי בקשת המשרד לאיכות הסביבה. בין יתר תפקידיה מנסחת הוועדה מפרטים לתוסף הנדרש ומוציאה מכרז בין-לאומי לאספקה מרוכזת של התוסף במסופי הדלק. הבנזין המצוי בארץ כיום מתוסף זה כבר, אלא שלאור הדרישות המחמירות יותר הקשורות באיכות הסביבה, ניסחה הוועדה מפרט חדש, ולפיו פורסם מכרז בין-לאומי לתוספי בנזין. עניין נוסף הוא עניין התוסף לסולר, שנדון בוועדה בימים אלו. לכשיושלם המפרט יפורסם מכרז. בשוק קיימים כמה תוספים נוספים. אחד המפיצים של מוצר הקרוי 7-TK ממאן להתמודד במכרז ולהעמיד את המוצר שברשותו לבדיקות הנדרשות. לבקשת המשרד לאיכות הסביבה, עיינה מעבדת הטכניון בחומר הקשור לתוסף זה ומצאה כי לא נערכו בו הבדיקות כאמור ותכונותיו טרם הוכחו. כאן יפה המקום לציין, כי כל תוסף יכול להימכר באופן חופשי בשוק. נוהל המכרז הוא רק לגבי הכנסה מרוכזת של תוסף במסופי הדלק, שבהם שואפים משרד התשתיות הלאומיות ומינהל הדלק לשווק את התוסף הטוב ביותר. בכל מקרה, אדוני היושב-ראש, אי-אפשר להשיב את בקשתם של חברי הכנסת ריקם, גם אם אין מאחורי זה משהו של ממש, או שמא יש. אני מציע להעביר את הנושא לוועדת הכלכלה.
אדוני היושב-ראש, כנסת נכבדה, אני אגע בראשי פרקים בנושאים שהועלו על-ידי חבר הכנסת שמחון. אני מתכוון להמליץ להביא את הנושא הזה לדיון בכנסת. אני חושב, שהמצב של ההתיישבות והחקלאות, שנמצאות בהידרדרות במשך שנים, מחייב להביא את העניין בפני הכנסת ולא לגנוז אותו במקום כזה או אחר. אני חושב שהגענו בעניין זה אולי לאחת מנקודות השפל הנמוכות ביותר, והדבר הזה איננו קשור במפלגה כזאת או במפלגה אחרת. לצערי, זה עניין שנוגע לכל המפלגות. הבנת החשיבות של ההתיישבות ומשקלם של עובדי אדמה בארץ-ישראל הולכת ונעלמת כנראה מתודעתם של רבים מאזרחי המדינה, אבל לצערי גם מתודעתם של אלה שמחזיקים בהגה השלטון. אני חוזר ואומר, זה איננו קשור לא למפלגה כזאת ולא למפלגה אחרת, זו בעיה לאומית ממדרגה ראשונה. לכן, אני אגע עכשיו רק בקיצור בנקודות שהעלית, ואת השאר אני ארצה בהחלט להביא בהרחבה לדיון בכנסת, שאולי גם תגלה התעניינות רבה יותר בסוגיה הלאומית החשובה הזאת. בנושא שינוי ייעוד הקרקע – הוריתי על הקמת ועדה ציבורית בראשותו של פרופסור בועז רונן מאוניברסיטת תל-אביב. על-פי כתב המינוי שלה, עליה לבחון, ראשית, את הגדרת זכויותיהם של מחזיקי קרקע חקלאית במקרה של שינוי ייעוד בקרקע, אבל בעצם את כל סוגיית נושא הזכות על הקרקע של אנשים שבמקרים רבים חיים עליה עשרות בשנים. שנית, עליה לבחון החלטות קיימות של מועצת מקרקעי ישראל בתחום זה. הוועדה אמורה להגיש לי את מסקנותיה והמלצותיה עד ליום 1 בדצמבר 1996. חברי הוועדה יקבלו לעיונם העתק מהצעתו של חבר הכנסת שמחון, אולי כבר קיבלו, והייתי גם מציע לך להופיע בפניהם ולהציג את הבעיות במלוא חומרתן. זה חשוב.
בנושא מבצע היוון – בשלב זה ממקד מינהל מקרקעי ישראל את מאמציו בהשלמת מבצעי ההיוון לחוכרים במגזר העירוני. עניין היוון הזכויות של בעלי נחלות במושבים טרם הובא לדיון בהנהלת מינהל מקרקעי ישראל ובמועצת מקרקעי ישראל. משרד התשתיות יפעל ויעשה על מנת להביא את הנושא לדיון במועצת מקרקעי ישראל בהקדם האפשרי. הסוגיה השלישית שהעלית היתה בעניין אישור החלטות מועצת מקרקעי ישראל בנושא גביית כספים על-ידי ועדת הכספים של הכנסת – אני מבין מה כוונתך – כדי לתת לשיקולים האלה היבטים ציבוריים רחבים יותר וכדי שזו לא תהיה החלטה טכנית, שנובעת רק מהיקף תקציב או מגביית מסים. כל ההחלטות העקרוניות של מינהל מקרקעי ישראל בנושא גביית כספים מובאות לאישור מועצת מקרקעי ישראל. נוסף על כך, חוק יסודות התקציב קובע, כי כל החלטה שביצועה כרוך בהפחתה של דמי חכירה טעונה אישור שר האוצר. אני מוכן לבדוק את ההצעה שהבאת, להביא את ההחלטות של מינהל מקרקעי ישראל העוסקות בגביית כספים לאישור ועדת הכספים של הכנסת. עלי זה מקובל, אני צריך לבדוק את העניין. בגלל חשיבות העניין, אדוני היושב-ראש, אני מבקש שהנושא הזה יבוא לדיון במליאה.
אדוני היושב-ראש, כנסת נכבדה, אני מוצא עצמי במצב קצת מביך. ועדת השרים לחקיקה החליטה כדין לתמוך בהצעתו של חבר הכנסת אמנון רובינשטיין. לעומת זאת, לפני שבוע – וזאת גם היתה הסיבה לבקשה שלנו מחבר הכנסת רובינשטיין – ביקש ממני ראש הממשלה, ואף הנחה את לשכתו, לפעול לעיכוב העלאת הצעת החוק לצורך דיון מחדש בממשלה. נראה שבגלל עיסוקיו הרבים של ראש הממשלה בנושאים מדיניים הוא לא הספיק לקיים בינתיים את הדיון הנוסף.
אדוני היושב-ראש, אני מודה, יש כאן מצב קצת סבוך. מצד אחד, יש החלטת ועדת השרים לחקיקה, שהיא החלטה לגיטימית, ומצד שני – בקשה של ראש הממשלה להביא מחדש את הנושא לדיון בממשלה. אלמלא היה המצב הזה, מובן שלא הייתי יכול להביע כאן את דעתי שלי, כי הייתי צריך פשוט להציג את העמדה. אבל מאחר שכבר נוצר פה איזה מצב מיוחד, רציתי לומר שאני עצמי מתנגד להצעה. אני רוצה להדגיש שאין כאן שום כניעה לאיום כלשהו. הממשלה הקודמת קיבלה את חוק משק החשמל. ראשית, אני מציע לבצע את חוק משק החשמל. יש דברים לא קלים בחוק משק החשמל. זה לא חוק פשוט. יש פה בהחלט גם העברה של 10% מייצור החשמל ליצרנים פרטיים, גם אפשרות, ובעצם חובה, אם תיווצר האפשרות, לרכוש עוד 10% תפוקה מחוץ לגבולות המדינה. דבר זה פותח אולי גם אפשרויות של הסתייעות בנושא הזה גם לקידום תהליכים מדיניים ויצירת אווירה אולי נאותה יותר באזורנו. אני רוצה לומר לכם: אף-על-פי שחבר הכנסת רובינשטיין מקובל עלי כאדם שבקיא בדברים, אתמול היתה אצלי נציגות נכבדה ביותר של חברת "להמן ברד'רס", אלה שעסקו בגיוס או בהנפקת אותן איגרות חוב, באמת בתנאים בלתי רגילים. הם הסבו תשומת לבי לכך, שהם כבר נתקלים בשאלות רבות בנושא הזה, וזה ממש מעמיד אותם במצב לא נוח. לכן, העמדה שלי היא לתת אפשרות לבצע עכשיו את מה שהתקבל. אדוני היושב-ראש, אני מתנצל, כי לא הייתי מביע את דעתי האישית כאן אלמלא הייתי מוצא עצמי במצב, כפי שאמרתי, סבוך קמעה בגלל החלטה בהחלט לגיטימית, מצד אחד, ומצד שני – פנייה של ראש הממשלה אלי. יש שתי אפשרויות. אולי אפשר להעביר את העניין כהצעה לסדר-היום. אולי זה יהיה נושא טוב לדיון בכנסת. מה שאני צריך להבין כרגע הוא שהפתק הזה שהועבר הוא לא לידיעתי האישית, אלא אני מניח שאפשר להסביר זאת.
חשבתי שזה איזה סוד מודלף, או משהו מעין זה. טוב, נאמר לי עכשיו שיש הסכמה עם חבר הכנסת רובינשטיין שההצעה תידחה, גם על דעתם של השרים.
אם זה מקובל גם על דעתם של השרים.
כן. יש בהחלט אפשרות לדחות את הדבר הזה, ואני אומר שזה בגלל המצב הזה שנוצר כאן.
(לא נקראה, נמסרה לפרוטוקול) 2-1. מבדיקה עם קרן-הקיימת לישראל עולה, כי לקרן-הקיימת לישראל לא ידוע על קרקעות שאין להן דורש. אני מציע להעביר בקשות יותר ספציפיות ליושב-ראש דירקטוריון קרן-הקיימת לישראל, ואני בטוח שהן תיבדקנה כראוי.
(לא נקראה, נמסרה לפרוטוקול) 2-1. התוואי שבו עוברים עמודי קו החשמל בעוספיא נקבע על-ידי המועצה הארצית לתכנון ובנייה במסגרת תמ"א-10 ועל-פי נוהלי ההתייעצות הקבועים בחוק התכנון והבנייה. כל הסטה של התוואי מחייבת תיקון של התמ"א, עם כל המשמעויות הנובעות מכך. עמדתי בנושא היא, שיש לבחון את האפשרות לשנות את התוואי עד למזעור הפגיעה בבעלי החלקות, תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה לקיים דיון מחודש בנושא.
(לא נקראה, נמסרה לפרוטוקול) 2-1. חברת החשמל איננה מחליטה על דעת עצמה היכן יוקמו קווי המתח הגבוה שלה. התוואי שבו מדובר בשאילתא נקבע על-ידי המועצה הארצית לתכנון ובנייה במסגרת תמ"א-10, שגובשה ועובדה במשך שנים. במהלך התכנון נבחנו חלופות שונות, ומביניהן נמצאה ראויה ומתאימה ביותר החלופה שבתוכנית המאושרת. כל שינוי בתוואי מחייב תיקון תוכנית המיתאר הארצית. עמדתי בנושא היא, שיש לבחון את האפשרות לשנות את התוואי עד למזעור הפגיעה בבעלי החלקות תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה כדי לקיים דיון מחודש בנושא.
(לא נקראה, נמסרה לפרוטוקול) 2-1. העבודות שבוצעו ומבוצעות בכביש זה אינן עבודות תיקונים אלא עבודות הרחבה של הכביש לדו-מסלולי. התקדמות הביצוע נעשית בהתאם לאילוצים בשטח ולאפשרויות התקציביות. לפני כחצי שנה הסתיימה עבודת ההרחבה באזור צומת מצליח-ביאליק, וכיום נמצא בביצוע קטן ההמשך, מצומת מצליח-ביאליק לצומת קלאוזנר. הצפי לסיום ההרחבה של קטע זה – אפריל 1999. הפקקים שהזכיר חבר הכנסת רפי אלול נגרמים עקב המעבר מנסיעה בארבעה נתיבים לשני נתיבים, מה גם שבקטע שבו מתבצעות העבודות מתנהלת הנסיעה במסלול אחד בלבד.
2-1. הגשר תוכנן בשנת 1991 על-ידי עיריית טייבה ונבנה על-ידי קבלן מטעמה, ולא על-ידי מע"צ. מע"צ השתתפה במימון חלקי בלבד של עלות הגשר. העניין הזה מוכר לי היטב; אני חושב שטיפלתי אישית בסוגיה הזאת. מאחר שהגשר נבנה באחריות מע"צ, נבחן תכנונו ואושר על-ידי ועדת ההיגוי המשותפת למע"צ, למשרד התחבורה ולמשטרת ישראל. מבדיקת המצב בשטח עולה, כי אכן קיימת בעיה של שדה ראייה קצר, וזו אמורה להיפתר עם הפיכת כביש מס' 444 בקטע זה לדו-מסלולי. הכביש כבר נסלל, אך הנושא נמצא כיום בדיון בבג"ץ, ועל כן מתעכבת השלמת העבודות. כפתרון זמני הורה מע"צ על התקנת תמרור "עצור" בשילוט ואזהרה בכביש החוצה, אשר בוודאי יפחית את הסכנה הקיימת עד לביצוע הפתרון המלא.
במקרה אני מכיר את הנושא היטב – –
– – כי פעלתי להקמת הגשר הזה. אומנם, דעתי היתה בזמני שאפשר לבנות גשר יותר זול, אבל ראש העירייה התעקש דווקא על גשר בצורה ארכיטקטונית יפה מאוד. אני מוכן לקבל תחת שליטתי גם את משרד המשטרה, המשרד לביטחון פנים, אבל זה לא בידי. יש לכם בעיה מהסוג הזה. לראש העירייה, ולכם בוודאי, יש מספיק קשרים, פנו לשר לביטחון פנים – – –
כן, אני יודע, אני מכיר; אני אומר – קשרים, יכול להיות גם קשרים משפחתיים. סדרו את זה. אני מוכן לומר את זה לשר לביטחון פנים ולהסב את תשומת לבו לסוגיה הזאת. יש שם בעיה, הרי לא מע"צ יזמה את הבג"ץ הזה, כי זה בוודאי נוגע באיזו חלקה פרטית או משהו כזה, אבל זה ייפתר. בינתיים יהיה רמזור, ואם צריך שתהיה שם גם משטרה, אני מציע שגם אתם וגם אני נפנה במקביל.
(לא נקראה, נמסרה לפרוטוקול) 1. אכן, קיימת תופעה של העברה לישראל של מכלי גז שמולאו במתקני מילוי בשטחים הנתונים לאחריות הרשות הפלסטינית. 2. מינהל הדלק בא בדברים בעניין זה עם צה"ל והמטה ללוחמה בטרור על מנת שתינקטנה הפעולות המתאימות למניעת התופעה. 3. יחידת הפיקוח של הממונה על הבטיחות בגז מבצעת פעולות אכיפה שוטפות בניסיון לאתר מכלים בלתי חוקיים ולהחרימם.
2-1. התוואי שבו עוברים עמודי קו החשמל בעוספיא נקבע על-ידי המועצה הארצית לתכנון ובנייה במסגרת תמ"א-10 ועל-פי נוהלי ההתייעצות הקבועים בחוק התכנון והבנייה. במסגרת הכנת תוכנית המיתאר בחנה המועצה הארצית אלטרנטיבות שונות והחליטה על תוואי אשר חוצה, בין היתר, את אדמות עוספיא. עמדתי בנושא זה היא – הרי טיפלתי בו ללא סוף – שיש לבחון את האפשרות לשנות את התוואי עד למזעור הפגיעה בבעלי החלקות תושבי עוספיא. עמדה זו הבעתי, בין השאר, בישיבת ועדת הפנים שעסקה בנושא ב-26 בינואר 1998. הוועדה פנתה לוועדה המחוזית של מחוז חיפה כדי לקיים דיון מחודש בנושא.
(לא נקראה, נמסרה לפרוטוקול) מי הכינרת, שמקורם באגן מים עילי, חייבים טיפול בהתאם לתקנים הנקבעים על-ידי משרד הבריאות למי השתייה. משרד התשתיות הלאומיות נערך בהתאם להקמת מתקני הטיפול הנדרשים, דבר אשר ייקר, כמובן, את עלות הפקת המים ובהתאם לכך גם את מחיר המים לצרכן. הפנייה למכרז בין-לאומי נועדה להבטיח שעלויות ההקמה והתפעול יהיו מינימליות ובהתאם יקטן הנטל על הצרכן. האפשרויות השונות למימון המתקנים באמצעות היזמים נמצאות בבדיקה. הדבר יקל בוודאי על תקציב המדינה, אך לא בהכרח על הצרכן.
(לא נקראה, נמסרה לפרוטוקול) כביש חוצה-אומץ הוא כביש באחזקת מע"צ, אשר שוקם, שופץ והורחב בשיתוף פעולה ובתיאום עם המועצה האזורית עמק-חפר. כביש זה היה קיים לפני הבנייה משני צדיו, והדיירים שבנו סמוך לכביש היו מודעים לקיומו. ידוע למע"צ שהמועצה קידמה תכנון של כביש עוקף-אומץ, ותכנון זה אף אושר על-ידי מחלקת התכנון של מע"צ, לבקשת המועצה. נפחי התנועה במקום כיום אינם מצדיקים סלילת כביש עוקף, ועל כן כביש זה אינו בסדרי העדיפות של מע"צ בעתיד הקרוב.
(לא נקראה, נמסרה לפרוטוקול) 1. הפרטים אינם מדויקים. הפרטים המדויקים הם, שהמשרד אומנם גיבש תוכנית להקמת ארבעה יישובים בדואיים לאלתר, ובצוות התכנון ובוועדת ההיגוי שעסקו בנושא היו חברים בדואים מהנגב, המתמצאים בנושאים הרלוונטיים. 2. נושא התשתיות ביישובי הבדואים מטופל במסגרת התוכנית לקידום האוכלוסייה הבדואית בנגב, כחלק מיעדי משרד התשתיות לשיפור איכות החיים ביישובי הבדואים. 3. בכל היישובים מתוכננים ומוקמים אזורי מלאכה ותעשייה וחממות לאלה שירצו בכך; חלקם כבר פעילים. יש לזכור, שגם פיתוח תשתיות המכלול תורם תרומה של ממש לתעסוקה.
(לא נקראה, נמסרה לפרוטוקול) פניית החייל המשוחרר נבחנה מחדש על-ידי הנהלת המינהל, וב-4 במרס 1998 אישרה לו ההנהלה הקצאת מגרש אחר בכפר ירכא.
(לא נקראה, נמסרה לפרוטוקול) 1. צעדים לביצוע המיפוי הסייסמולוגי ננקטו וננקטים: המיפוי הגיאולוגי של ישראל, הכולל את מיקומם של כל ההסברים, הוא שלם. מאז רעידת האדמה אשר אירעה במפרץ אילת ב-22 בנובמבר 1995, ובה הופעלו מרבית מדי התאוצה ברשת הארצית, הוחלט לעדכן את מפת התקן ולבדוק את האתרים שבהם הופעלו מדי התאוצה. העבודות מבוצעות כעת, ועם סיומן ניתן יהיה להציג גרסה חדשה של מפת התקן. 2. א. התקן הישראלי 413 הוא תקן מחייב על-פי חוק התכנון והבנייה, והוא מוכר וידוע לכל מתכנן במדינת ישראל. אני מקווה שרשויות התכנון מקפידות על ביצוע לפי דרישות החוק; ב. בדרישות תסקירי השפעה על הסביבה של תוכניות רגישות, כגון מפעלי תעשייה, קיימת התייחסות לנושא הסיכונים הנובעים מרעידות אדמה, ברמת פירוט המתחייבת מן העניין; ג. במפעלים ובפרויקטים הלאומיים שהמשרד מופקד עליהם, נושא סיכוני רעידות אדמה מובא בחשבון וקיימת מודעות לנושא.
(לא נקראה, נמסרה לפרוטוקול) 1. חברת החשמל מבצעת עבודות הנחת כבלים מתח עליון 161 ק"ו, להבטחת אמינות אספקת החשמל לגוש-דן. הכבלים הנדונים, שמהווים מעגל סגור, מונחים, בין היתר, בתל-אביב, ברמת-גן, בבני-ברק ובפתח-תקווה. 2. ביצוע עבודות הנחת הכבלים מתואם עם כל הגורמים הרלוונטיים, כנדרש, ובמיוחד עם הרשויות המקומיות, בלוח זמנים מסודר מפורט. אין חריגות מלוח הזמנים המתוכנן בהנחת הכבלים בבני-ברק. 3. עבודות הנחת הכבלים הסתיימו למעשה בימים אלו, וכעת תימשכנה רק פעילויות נקודתיות של חיבור הקצוות של הכבלים, שיבוצעו רק לאחר חג הפסח, בתיאום עם העירייה. 4. לא אירעו פיצוצים. בעת בדיקת הכבלים השגרתית בתל-אביב, לפני היכנסה לניצול, שניים מתוך עשרות חיבורי כבלים לא עמדו בבדיקה והוחלפו. בשפה המקצועית זה נקרא "פריצה בבידוד" – תופעה שניתנת לגילוי רק על-ידי מכשירים מתאימים ואינה מסוכנת ואינה מלווה בשום רעש לוואי. הליקויים תוקנו, ואין הם קשורים לפעילות הנעשית בבני-ברק.
אני שומע את הדברים האלה שלך, ויותר חמורים, כבר שמעתי באיזו ישיבה לפני שבוע על דברים שאין להם כלל שום שחר – – –
אדוני היושב-ראש, כנסת נכבדה, האזנתי לדברים שנאמרו כאן היום, ואני עוד לא יכול להירגע, אני מוכרח לומר, מדברים שנאמרו כאן כנראה לפני שבוע ולפני שבועיים. במקרה פתחתי את הטלוויזיה וראיתי את הדברים שנאמרו בצורה הקשה ביותר, החריפה ביותר, כשאין בהם שום יסוד ולא ראיתי סיבה לאמירתם אלא כדי לעורר הסתות מיותרות. אין כל קשר בין הנושא שלפנינו לבין תוכנית מסוימת ששמעתי עליה עוד בימי הממשלה הקודמת. זו היתה הצעה ממשלתית, מימי ממשלת רבין, זיכרונו לברכה, ופרס, ייבדל לחיים ארוכים. נדמה לי שזה היה רעיון של שמעון פרס, ודווקא אתם תומכים גדולים שלו. גם אני ידידו, אבל – – –
בסדר. לא שמעתי אתכם, לא ראיתי אתכם מזנקים ממקומכם כפי שראיתי אתכם כשהנושא נדון בפעם האחרונה. זה רק למען ההיסטוריה, כדי שלא יטעו. מה היתה מטרת ההצעה ההיא? מטרתה של ההצעה היתה גיוס משאבים כספיים לפיתוח הנגב. אילו עיינתם בהצעה הזאת, הייתם רואים שמדובר בעצם ברכישה סמלית בסכום של כך וכך אלפי דולרים לדונם, מעין רכישה סמלית לעודד משאבים כספיים לפיתוח הנגב. מהדבר הזה ועד מה שהתפרסם בעיתון – אני מתפלא עליך, הרי אתה אישיות ציבורית ותיקה, אתה לא התחלת היום. אתה רוצה להגיד לי שאתה מאמין לכל דבר שמתפרסם? אם אני הייתי מאמין לכל דבר שמתפרסם, אני חושב שלא הייתי מחזיק מעמד. ממתי אתה מאמין לכל דבר הבל שמתפרסם? היתה תוכנית, ואני מציע שתעיינו בה פעם.
אני פעם ראיתי אותה, אנחנו נמצא אותה. רבותי הנכבדים, בין זה לבין מה שאמרתם כאן אין דבר ורבע דבר. הממשלה הנוכחית החליטה לפעול לקידום האוכלוסייה. מאחר שאני בקשר אתכם, אתם יודעים שזו בעיה לא פשוטה, אבל עובדים עליה. אבל תנו לי לתת לכם עצה חברית, כמי שמאמין שיהודים וערבים יחיו תמיד יחד כאן בארץ-ישראל. אל תבואו אלינו באיומי יום אדמה. מה, אתם חושבים שאתם תבואו אלינו באיומים, אנחנו נתקפל ונזוז לאיזה מקום? מה קורה לכם? אני לא מבין. יש בעיה כאובה, אני יודע שכל הנושא הזה כאוב. אבל מה, אתם תבואו הנה ותאיימו עלינו ביום אדמה, או באינתיפאדה מחודשת? מה קורה לכם? אנחנו מדברים הרבה, ואני תמיד אומר לכם שערבים מכירים יהודים יותר טוב מאשר יהודים מכירים ערבים, אולי מפני שלמיעוט יש יותר רגישות לדברים. הייתם צריכים להבין. מה, אתה חושב שאפשר לדחוק את היהודים עם הגב אל הקיר עד לאין סוף? דוחקים, דוחקים, יהודים הם דמוקרטים, ליברלים – – –
מי העמיד את זה? אני יושב כאן – – –
כמעט פניתי אליך בשמך הפרטי כשכן וכאדם שיש אתו יחסים. סליחה שאני צריך להגיד לך – אם כבר אנחנו מדברים על הכול – לא אהבתי לקרוא יום אחד בעיתון איך אתה מסביר בעיתון שאני מלקק לך. כן.
הנה יש לך התשובה. על מה אתה קופץ?
באמת. יש גבול. אני מדבר אל האנשים בכבוד, אני לא פוגע. אתם כן יכולים להסכים למה שאני אומר, לא להסכים למה שאני אומר, לפחות אתם יודעים מה אני אומר ומה אני חושב. תאמין לי, גם זה יתרון.
נו, למי זה יכול להזיק? לי זה לא יכול להזיק; אני מפחד שהעניין הזה יזיק לטלב, לי זה לא יכול להזיק. רבותי, הרי עוד רגע כבוד היושב-ראש יצלצל בפעמון ואתם תישארו, חס וחלילה, ללא תשובה, אז תנו לי להמשיך בדברי. תשמעו, אני אומר למי שאמר את זה: אל תבוא באיומים על יום האדמה, או דברים אחרים. זה לא הולך כך.
רבותי, אני לא מאיים, אני מסביר לכם. נראה לכם שאולי ישראל מפוררת, מפורדת, חלשה. תדעו שתמיד יש רגע מסוים שבו כולם קמים ואומרים: מה קורה כאן? אני רוצה להימנע מהדברים האלה, אני לא חושב שטוב לדבר בצורה כזאת. אני מוכרח לומר – אני לא רואה אותו ואני מרגיש קצת לא נוח, כי דווקא אתו יש לי באמת יחסים ידידותיים – התפלאתי לשמוע את הדברים גם מפי חבר הכנסת דראושה, שנחשב בעיני אדם מאוד מתון, מדבר בנחת, אדם עם תרבות דיבור. אני מסתכל עליו בטלוויזיה ואני רואה שעיניו יורות זיקים. עומד פה האדם, תוקף גם אותי ועיניו יורות זיקים. הרגשתי קצת לא נוח, מדוע? כי כמה ימים לפני זה, לפי בקשתו שוחחתי עם ראש המועצה של היישוב אכסאל. היתה להם מצוקת קרקע ולא היתה קרקע מסביב, פה "הירוקים" התנגדו, פה אלה התנגדו, והחלטתי לקחת קרקע מקיבוץ דוברת ולהעמיד קרקע לא ל-100, נדמה לי ל-1,000, 1,200, אולי ל-2,000 – אני לא יודע לכמה – דירות לתושבי אכסאל. חולפים כמה ימים, אני רואה את האיש, מביט עליו, איש מתון, שקט, מחונך בדרך כלל, עומד כאן, פניו אחוזי – אני לא רוצה להגיד שנאה, לא עומדת כרגע על לשוני מלה יותר עדינה, ועיניו יורות זיקים. מה קורה, לכל הרוחות? זאת בוודאי לא הגישה שלי. לעניין עצמו. זה זמן תלויה ועומדת תביעה של הסוכנות היהודית לקבלת פיצוי על השקעותיה ביישובים שבהם נעשה שינוי בייעוד הקרקע. התביעה נסמכת על הוראה בחוזה שבין מינהל מקרקעי ישראל, הסוכנות היהודית והאגודות השיתופיות, הידוע כ"חוזה המשולש". הסוכנות היהודית סבורה, כי מגיעים לה פיצויים בשיעור 4% מערכה של הקרקע שבה נעשה שינוי הייעוד. אגב, זה דבר בינם לבין האוצר שאני בכלל לא מעורב בו. תביעתה של הסוכנות היהודית יוצרת מכשלה כל אימת שצריך להגיע להסדר כספי סביב שינוי בייעוד הקרקע. סברתי, לפיכך, שיש מקום לחתור להסדר כולל, שיביא לסילוק תביעתה של הסוכנות ויחול על כל היישובים שבהם עומד בתוקפו "החוזה המשולש". תוכלו למצוא את זה, אשאיר את זה כאן בפרוטוקול. מחוז הצפון: 30 קיבוצים, 69 מושבים, 7 מושבים שיתופיים; סך הכול – 106. מחוז חיפה: 4 קיבוצים, 8 מושבים, 1 מושב שיתופי; סך הכול – 13. מחוז המרכז: 8 קיבוצים, 45 מושבים, 3 מושבים שיתופיים; סך הכול – 56. מחוז ירושלים: 7 קיבוצים, 67 מושבים, 5 מושבים שיתופיים; סך הכול – 79. מחוז הדרום: 27 קיבוצים, 45 מושבים; סך הכול – 72. בסך הכול יש 326 יישובים, קיבוצים, מושבים ומושבים שיתופיים שידיהם כבולות משכבר הימים, ואי-אפשר לעשות שום דבר כי תמיד יש שותף נוסף. מאחר שיש דבר כזה, הצעתי כי חלק מן התשלום שתקבל הסוכנות במסגרת הסדר כספי זה יהיה בשווה-כסף, דהיינו, בקרקע שתוקצה לה באזורי פריפריה. איפה אתן לה קרקע – במרכז הארץ? יש שם קרקע שלא מעבדים?
אני כבר מסיים. זה בגלל חשיבות הנושא והצורך להגביר פה את האחדות והשיתוף. איפה מוצאים קרקע? קבעתי בערבה ובנגב, שם יש קרקע. הדיונים בנושא זה מצויים בעיצומם, וטרם סוכם דבר כי האוצר מתנגד ואומר: לא חייבים לכם שום דבר. מכובדי חברי הכנסת, אין כל שחר לטענתו של חבר הכנסת אלסאנע כאילו מדובר בהעברה של מיליוני דונמים לסוכנות היהודית. לא מדובר על היקף כזה, מדובר על טווחים הרבה יותר מצומצמים.
אני לא יודע. בבדיקה ראשונית שנעשתה נמצא שמדובר בכ-100,000 דונם. לא פחות חשוב מזה, צריך לציין כי מטרתו של הסדר זה אינה נישול של מאן דהוא מאדמתו. באופן טבעי, כשתוקפים וכן הלאה – יש פה רוב לקואליציה כמו שבכל מקום יש רוב לקואליציה, אחרת לא היתה קואליציה – יש נטייה להוריד את זה מסדר-היום. אני לא רוצה ללכת בדרך הזאת, כי אני מניח שאם לא הייתם מרגישים הרגשה של כאב אולי לא הייתם מעלים את זה. לכן, אם יסכימו החברים אני בעד העברת הנושא לוועדה. תשב הוועדה ותדון בזה, למה לא, אני אשמח לבוא ולתת את הפרטים ולהסביר את הדברים. יבוא שר האוצר יסביר את ההיבט שלו. יבוא אברהם בורג, אולי נוכל להזמין אותו, והוא ירצה את השקפותיו על הנושא הזה. הרי ודאי שאין לכם התנגדות לשמוע את אברהם בורג. הרי הוא איש מן השמאל, הוא לא כמוני, אחד כזה יריב, חס וחלילה, או "אויב". זאת הצעתי.
אדוני היושב-ראש, כנסת נכבדה, אינני מתכוון לעסוק במשוואה שמעלה חבר הכנסת גולדמן: מצוקה שווה פשיעה/אלימות וכו'. הבדואים ראויים וזכאים לקידום רמת חייהם ואיכות חייהם ללא העלאת החשש של פרימת הקשר שלהם עם מדינת ישראל – ובוודאי לא להלך עלינו אימים בחדירת גורמים עוינים, ואני מצטט: לחללים שמותירה מדינת ישראל. אני חוזר ומדגיש, כי הבדואים ראויים וזכאים כאזרחי המדינה ליהנות מזכויות אזרח מלאות, כמו שעליהם לשאת בחובות מלאות. אכן, אין צורך לשוב ולהדגיש את שותפותם במערכות הביטחון כדי להצדיק את הצורך בשיפור תנאי חייהם. מי שמכיר את הבדואים ואת אורח חייהם יודע, שהנושא הדחוף ביותר לטיפול כיום, שאני רואה אותו, הוא מתן אפשרות לשבטי הבדואים לעבור ליישובי קבע ברמה המקובלת ביישובי הארץ. אמרתי פה כבר פעם, שלעתים כשאני בא ומדבר עם הזקנים הבדואים בנגב, אני רואה בעיניהם שהם היו אולי רוצים לחיות שם, בוואדי, וקשה להם להיפרד מזה. אבל הדור הצעיר הוא אחר והוא רוצה לחיות אחרת. את הדברים האלה אנחנו מבינים. כמובן, זה לא רק לעבור ליישובי קבע, אלא צריך גם לדאוג לתעסוקה ולדאוג לחינוך. מי שחי היום בתוך אחד מיישובי הבדואים ורוצה להקים חממה, הוא יכול להקים חממה. יש כאלה שכבר הקימו חממות. הצענו זאת גם לאחרים, ביחד עם משרד החקלאות. אנחנו מוכנים לטפל בסוגיה הזאת ולגוון את האפשרויות, כדי לעבור לחיות חיים שמתאימים לסוף המאה ה-20. אני רוצה להדגיש, שמשרדי, בשותפות מלאה עם משרד הפנים ועם ועדת השרים לענייני הבדואים, מתכנן כמה עיירות חדשות, ויחד עם משרד השיכון מפתח שכונות בעיירות הקיימות. בנוסף, המינהלה לקידום הבדואים עושה את המיטב והמירב על מנת לשפר את איכות החיים של המגזר הבדואי בישראל, ובכלל זה את תנאי הדיור, החינוך והבריאות. הצגתי לממשלה הערכה שלפיה מדובר בתהליך ממושך, כי צריך ליישב היום כ-58,000 בדואים, והמספר יהיה בוודאי יותר גדול עד שנשלים את העניין. זה דבר שדורש תקציב במשך עשר שנים, של כ-300 מיליון ש"ח בשנה. השנה זה קצת פחות, כי התהליך מתחיל, אבל בממוצע זה יהיה 300 מיליון ש"ח בשנה במשך עשר שנים. ואיש לא ערער על הדבר הזה. אני מאמין שיהודים וערבים יכולים לחיות יחד בארץ הזאת.
זה מחייב את הדברים הבאים: ראשית, שהחוק יישמר על-ידי כולם, יהודים כערבים; על-ידי כולם.
או, למדת את המשפט הזה שלי. אני שמח, טלב, שאימצת גם כמה דברים חיוביים.
דבר ראשון הוא, שהחוק יישמר על-ידי כולם, ללא יוצא מהכלל. תראו את השמשות של האוטובוסים. אתם רוצים לראות את השמשות של הרכבת?
אראה לכם גם את זה. רבותי, אני לא רוצה להזכיר דברים. אבל החוק יישמר על-ידי כולם, וצדק חייב להיעשות. תנו לי לתת לכם עוד עצה אחת קטנה, עצה חברית.
צדק כולל שוויון זכויות ושוויון חובות. אין רק שוויון זכויות; יש שוויון זכויות ושוויון חובות. כך זה בנוי, בצדק. למה לא? צריך להיות הכול, כל החובות וכל הזכויות. אני רוצה לתת לכם עוד עצה קטנה; ולא אומר "לכם", אלא בואו ניתן את העצה לכולנו, כדי שלא ליצור "אתם ואנחנו". דיבורים כאלה שמדברים על היפרדות – הם פשוט טעות. יהודים וערבים יצטרכו לחיות פה יחד. צריך להבין את העניין הזה. מבחינתי, נדמה לי שהדיון התקיים. אני חושב שיכולתם להביע את דבריכם. אני לא יודע כמה מיליונים צופים בדיון הזה, אבל בוודאי מדובר במספרים גדולים. אם יסתפקו בזה – אז יסתפקו בזה. אם רוצים להביא זאת לוועדה – נביא זאת לוועדה. אין לי התנגדות להביא זאת לוועדה. אבל בוועדה אין טלוויזיה. שם זה משהו אחר. במקרה כזה אני מציע להעביר את הנושא לוועדת הכלכלה.
ועדת הכספים, נכון. אני מקבל. ועדת הכספים. זאת אף-על-פי שמבחינתי הדיון היה. אבל אם אתם רוצים, אני ממליץ להעביר את הנושא לדיון בוועדת הכספים.
מה אתה קופץ? מישהו העיר על זה שערבים חיים – – –
יש בבאר-שבע מאות משפחות ערביות שחיות – – –
מי עושה מהומה מדברים כאלה? כשיהודים הולכים לחיות בשכונה בירושלים, שיש שם ערבים, אז מתחילה בעיה – – –
– – – ערבים חיים בבאר-שבע – – –
הלוואי שהיינו כאלה מתוחכמים – – –
אתה כל הזמן מכניס את עצמך לפינה.
כבוד היושב-ראש, כנסת נכבדה, בראשית דברי אני מבקש להדגיש, שכשר התשתיות הלאומיות וכמי שמשמש יושב-ראש מועצת מקרקעי ישראל אני מקדיש תשומת לב רבה גם לבעיות המגזר הערבי, או המגזר הלא-יהודי, ואינני חוסך כל מאמץ על מנת לפתור בעיות של יישובים ערביים ככל שהן נוגעות לעניינים שבתחום טיפולי. בזמנה נתתי עצה, במפגש עם ראשי היישובים הלא-יהודיים, ואמרתי: תבואו כמו כל יישוב, עיר או כפר אחר בארץ. אל תהפכו את זה לנושא פוליטי כללי. יש בעיה ביישוב – תבואו ותפתרו. הנה, אתה באת לפני זמן-מה, והסברת את מצוקת הדיור. זה לא שאין קרקעות. יש 7,000 דונם באכסאל, אבל זו קרקע פרטית וזה מסובך. אני בעצמי אמרתי והסכמתי, שניקח קרקע מקיבוץ דוברת כדי שיבנו שיכונים לצעירים. מה עוד אפשר לעשות? אבל, במקום להפוך את זה לבעיה פוליטית כללית, טפלו בזה. יש לכם בעיה – יבוא ראש יישוב והבעיה שלו תיפתר. נעסוק בה בדיוק כמו בכל יישוב אחר ובדיוק באותה צורה. בתוך זה נתתי זה כבר הנחיה כללית למנהלי המחוזות של מינהל מקרקעי ישראל לאתר קרקעות של המדינה בתחומי יישובים ערביים – ואני מוסיף: ובקרבתם – ולשווקן, על מנת לפתור את בעיות הדיור ביישובים אלה. לא רק זה, בזמנה היתה בעיה שבנו בנצרת-עילית, ונתתי הנחיה. אתה הזכרת את כפר-כנא, ואני רוצה לומר לך: בריינה הצענו מגרשים, והם עומדים ולא רוכשים אותם. הצענו מגרשים במשהד, ולא רוכשים ונשארו מגרשים.
המחירים הם כמו ליהודים. באמת תפסיק עם הדבר הזה. כל היום אתה חושב שמישהו שם בודק ואומר: זה ערבי, והוא ישלם יותר. זה הולך לפי אזורים. היהודים הם פחות מתוחכמים ממה שאתה מציג אותם.
וודאי לא בדברים כאלה. יש דברים שהם מתוחכמים בהם, ולא בדברים כאלה.
בהתאם לכך, בשנת 1997 אותר מלאי קרקעות המאפשר בנייה של 681 יחידות דיור. מתוך מספר זה שווקו במשך השנה, בפועל, רק מחצית – 364. לא באו לקנות. תוכנית העבודה לשנים 1999-1998 במחוזות ירושלים, חיפה והצפון מטפלת ב-25 יישובים, ועל-פיה ישווקו כ-3,300 יחידות דיור בבנייה רוויה וכ-350 בבנייה צמודת קרקע. הנה כי כן, המספרים מדברים בעד עצמם. אני מבקש להדגיש, כי על אף המאמצים שעושה המינהל, המשימה אינה מוטלת רק עליו, אלא גם על הרשויות המקומיות. בכלל זה צריך להבין, שאין מלאי בלתי מוגבל של קרקעות מדינה, וצריך להסתגל לרעיון של בנייה רוויה, בדיוק כפי שהדבר נהוג ביישובים היהודיים. אשר למחירי הקרקע, חבר הכנסת דראושה, אלה נקבעים על-ידי השוק ומשתקפים בהערכת השמאי. כנראה טוב לגור בכפרים ערביים. עובדה שהקרקע מאוד יקרה שם.
אני קצת מרגיש לא נוח להגיד, שגם כשיש, למשל, ודיברתי על משהד וריינה, והצענו גם בנצרת, אנשים רוצים לחיות בנצרת-עילית – תבוא עליהם הברכה – אולי כי אדם מרגיש קצת שהוא בחברה יותר חופשית והוא מרגיש שיותר קל לו והוא רוצה לחיות שם. אני חושב שיש לפחות 400 משפחות ערביות שחיות בבאר-שבע. מישהו פעם השמיע קול בנושא הזה? אתם רואים. כדי שלא נחזור ל"אתם" ו"אנחנו", אני אומר שיש כאלה כאן שהם רואים שיהודי עומד לגור בשכונה במזרח-ירושלים והם קופצים. מה אתם קופצים? שמעתם מישהו מדבר על 400 משפחות בבאר-שבע? יש שכונה שלמה, יפהפייה, בנצרת-עילית, ואתה מכיר אותה מצוין. היא הגיעה עד כדי כך שעכשיו אפילו נציגה רוצה להיות מיוצג – – – איך זה נקרא?
כן, במועצה של הרשויות הערביות. זה כבר צעד פוליטי כאן. ומישהו מפריע? אבל, צריך להתאמץ. יש כאן בעיות. לממשלה אין כל יד בדבר. ההנחות במחיר ניתנות רק ביישובים המצויים באזורי עדיפות לאומית. כפי שאמרתי, אני הנחיתי לאתר קרקעות. אשר לכל נושא התעסוקה, הממשלה לא בונה תעשיות. יצאו ראשי היישובים הערביים, יסתובבו בין המשקיעים, כמו שעושים ראשי יישובים יהודיים, ויסבירו את היתרונות הגדולים בהקמה אצלם, ויש יתרונות. תמצאו את המשקיעים, ולא יהיה לך מחסור בקרקע. אני אומר לך את זה בצורה הברורה ביותר.
לא, אני לא בטוח שאין. אני צריך לבדוק.
מה אתה רוצה? תאמין לי שבדברים האלה יש יישובים יהודיים לאין-סוף שכולם מלאי טענות. באיזה מקום הקו עובר. מה אפשר לעשות.
רבותי, יש לכם בעיה – שיפנה מישהו ויגיש ערעור. יש משרד ראש הממשלה. תעשו את זה.
רבותי, אני אומר לכם לגבי הרגשתי שלי, לי אין שום עניין לקפח. אני רוצה לסייע. אבל לא צריך בכל פעם שחסר ליישוב ערבי, להפוך את זה מייד לבעיה פוליטית. חסר ליישוב, יבוא ויקבל. זה קרה לא אחת. מה הבעיה? אתם מוזמנים לבוא. נדמה לי שמיצינו את הנושא, אבל אם מישהו רוצה שהוועדות תהיינה עסוקות – בסדר. ועדת הכספים נראית לי מקום טוב.
אין לי בעיה. ועדת הכלכלה או כל ועדה שאתם רוצים.
כבוד היושב-ראש, כנסת נכבדה, חוק כביש אגרה (כביש ארצי לישראל), התשנ"ה–1995, קובע, כי כביש חוצה-ישראל בקטע המרכזי שלו בין צומת-כנות לנחל-עירון, ייסלל בידי זכיין ויהיה כביש אגרה. במסגרת הליכי המכרז לבחירת הזכיין הסתבר, כי יש יתרונות בולטים בגביית האגרה באופן אלקטרוני על פני שימוש בטכנולוגיה קיימת המותקנת בעשרות כבישים ברחבי העולם. לשיטת הגבייה האלקטרונית יתרונות ברורים: מניעת תורים ליד נקודות הגבייה, חיסכון בקרקע ברחבות הגישה לנקודות אלה, אפשרות נסיעה במהירות אחידה ללא האטה, ולא פחות חשוב מזה – הוזלה ניכרת בעלות הגבייה, יחסית לשיטת הגבייה הרגילה. כפועל יוצא מן ההוזלה יתאפשר שיעור אגרה שווה לכל נפש, מה שיעודד את השימוש בכביש ואת מימונו מתקציב המדינה. הנוהג בכביש יוכל להצטייד בכרטיס חיוב אלקטרוני שבאמצעותו יחויב בתשלום. מי שיבחר שלא להצטייד בכרטיס, לוחית הרישוי שלו תצולם באופן אוטומטי והוא יחויב בתשלום בהתאם, על-ידי חשבון שיישלח לביתו, תוך פירוט מועד הנסיעה ומקומה. מי שחולק על חיובו בתשלום יהיה רשאי לערער על החיוב לפני ועדת ערר, בראשותו של משפטן הכשיר להיות שופט שלום. הנהגה של שיטת גביית אלקטרונית מחייבת גם אמצעי אכיפה יעילים שיבטיחו את גביית האגרה. בחוק כביש אגרה נקבעו אומנם אמצעים לאכיפת הגבייה, אך אין בהם די. כיוון שכך, מוצע כי מי שלא ישלם חוב בגין שלוש נסיעות בכביש האגרה – רשות הרישוי לא תחדש את רשיון הרכב שלו עד לתשלום החוב. יצוין כי הסדר ברוח זו קיים בארצות-הברית ובקנדה. חברי הכנסת, הצעת חוק כביש אגרה, שהממשלה מעמידה היום לקריאה ראשונה, כולל, אם כן, את ההסדרים המעגנים את האפשרות לגבות גבייה אלקטרונית ואת הסדרי האכיפה המתחייבים מכך. אבקש אישור הכנסת להצעה.
אני מציע שאחרי דברי חבר הכנסת זנדברג ניגש להצבעה.
אדוני היושב-ראש, כנסת נכבדה, שמעתי את דברי הדוברים. אני חושב שהדברים שנאמרו הם בהחלט חשובים להבהרת כמה מן הנושאים שעדיין אינם ברורים בהצעת ועדת-רונן, כפי שאישרה אותה הממשלה. נדמה לי שיהיה מיותר לעמוד כאן שוב ולהסביר את חשיבותה המכרעת של ההתיישבות בארץ-ישראל לכל מה שהקמנו כאן. אינני מעלה היום בדעתי אפשרות שהיינו יכולים להגיע להקמת מדינה עצמאית בארץ-ישראל, אני לא מעלה בדעתי לרגע אפשרות שהיינו מצליחים להקים כוח מגן עברי, שהביא להקמתה של מדינת ישראל – אלמלא ההתיישבות לדורותיה. אני יודע שבדרך כלל, כשמביאים רפורמה מסוימת, אולי לא כולם מבינים בדיוק כל סעיף וסעיף. לכן אני מייחס חשיבות רבה הן לקיום דיאלוג עם ההתיישבות והן למציאת דרך לפתרון בעייתם של שוכני שכונות מצוקה וערי פיתוח. רציתי לומר לחברי הכנסת המייצגים את המפלגות הערביות: החוק הזה לא פוגע, ולפי דעתי, במסגרת החוק הזה תינתן אפשרות גם לטפל בתיקון עיוותים שקיימים ביחס למגזר הלא-יהודי. אני חוזר ואומר: לפי דעתי, הממשלה, בקבלה את העקרונות של דוח ועדת-רונן, הביאה אולי לאחת הרפורמות החשובות ביותר במדינת ישראל. אני מודה למעירים, ואם יש הערות נוספות כלשהן – הרי מדובר בתהליך ארוך – אני מבקש שפשוט תעבירו אותן אלי. יכול להיות שיש עוד הערות לחברי כנסת נוספים.
אתה יודע מה? אני מוכן לקבל שכל אחד ידאג לשלו וכל אחד יעביר אלי את שלו. מה זה חשוב? הרי אני לא מבקש שמישהו יטפל בנושאים של אחרים. תודה.
– – – הבטחת זכויות החקלאים.
לא, לא ראיתי שמפלגת העבודה בארבע שנים עשתה ולו את הדבר הקטן ביותר.
עכשיו תהיה לי בעיה. אתה קורא את הדברים שלי שם, והיום לא יהיה לי מה לומר.
האם קיבלת את הנאום שלי מהיום?
אלה אותם דברים שאני עומד לומר היום.
סליחה שאני מפריע. היסטורית, בגלל העובדה שהיישובים קיימים – – – שם אין בעיה. ברוב המקרים הבעלות היא בעלות פרטית על קרקע פרטית.
יש לך טעות. אני רוצה לומר לך, שכשר התעשייה והמסחר, כאשר פנתה רשות ערבית וביקשה להקים אזור תעשייה – היא קיבלה את כל הסיוע. דבר נוסף – מאחר שמדובר בקרקעות – – –
תעביר אלי את השמות, בבקשה, או תזמין אותי – – –
מי שפנה – – – לא כולם פנו. מי שפנה – – –
אתה מתכוון לכביש חוצה-ישראל? לא ייגעו בזה, לא ישנו את זה. מה שנקבע נקבע.
אני מתכוון להשיב ביום אחר.
אני לא הייתי מוותר בנושא הזה לאף אחד שיענה בשמי.
אנחנו מדברים על דבר שעוד לא קיים. הקרקע קיימת. אני רוצה להגיד רק דבר אחד: מאחר שנקבעה לי פגישה עם ראש הממשלה בעוד כמה דקות, לצערי, אף שלא הייתי רוצה להחמיץ אף אחד מהדוברים – – –
אדוני היושב-ראש, אני מתכוון להנחות את הוועדה. אני חושב שהוועדה לא היתה ערה ולא קיבלה הנחיה לטפל בנושא. בכוונתי להנחותה להקדיש לסוגיה זו פרק מיוחד בדוח.
אף שדיברנו כל כך הרבה פעמים – כוונתך עכשיו לבתי-מגורים?
אני רוצה לשאול. למרות הקשר השוטף, הכוונה היא שאזור המגורים – – –
אני, אריאל, בן שמואל ודבורה, זיכרונם לברכה, שרון, מתחייב כחבר הממשלה לשמור אמונים למדינת ישראל ולחוקיה, למלא באמונה את תפקידי כחבר הממשלה ולקיים את החלטות הכנסת. (חותם על ההצהרה)
אדוני היושב-ראש, כנסת נכבדה, חוק משק החשמל, התשנ"ו–1996, אמור להנהיג שינויים משמעותיים במשק החשמל בישראל, אשר העיקרי שבהם הוא מעבר מהסדר שלפיו חברת החשמל פעלה על-פי זיכיון המעניק לה זכויות בלעדיות לעשרות שנים, להסדר חדש שבו יפעלו כמה יצרני חשמל, והפעם על-פי רשיון שיוענק להם מכוח החוק. כדי להיערך למצב החדש נקבע בסעיף 60 לחוק, כי בתקופת מעבר של שנה מיום תחילתו של החוק, דהיינו מיום 4 במרס 1996, יוכלו חברת החשמל לישראל בעירבון מוגבל, חברת החשמל למחוז ירושלים בעירבון מוגבל וכן מי שביצע פעולות ערב תחילתו של החוק, לפעול במשך שנה במתכונת שהיתה נהוגה עד לחקיקת החוק. נקבע, כי במהלך תקופת המעבר יותקנו תקנות שבהן ייקבעו העקרונות למתן רשיונות ליצרני חשמל, וכן ינוסחו הרשיונות עצמם. דא עקא, אף שוועדה בין-משרדית ישבה על המדוכה, הסתבר כי הזמן שהוקצה למטרה זו אינו מספיק, שכן עבודת הניסוח הינה מורכבת ביותר. מוצע לפיכך להאריך את תקופת המעבר עד ליום ג' באלול התשנ"ז, 4 בספטמבר 1997, דהיינו בעוד חצי שנה, על מנת לאפשר את השלמת המלאכה. בהזדמנות זו מוצע לתקן את לשונו של סעיף 60(ב) לחוק, באופן שיבהיר טוב יותר כי גם חברת החשמל למחוז ירושלים בע"מ תמשיך לפעול בתקופת המעבר בדיוק במתכונת שהיתה מקובלת ערב תחילתו של החוק. אני מבין, אדוני היושב-ראש, שנקבע שאין דיון היום – – –
יש שני נושאים, לפי דעתי. ההצעה שהבאתי כרגע היא הצעה טכנית. מה שאנחנו מבקשים, בגלל קשיים בניסוח – הוא ארכה של שישה חודשים. לפי דעתי, על זה אפשר להצביע.
אדוני היושב-ראש, כנסת נכבדה, בדיקת עניין חוק החשמל הוא נושא עקרוני, מהותי, ועליו לא דנים היום. ביקשתי להצביע היום על נושא טכני בלבד, ובתוכו מעמדה של חברת החשמל המזרח-ירושלמית, שלצערי לקוחותיה סובלים מאספקה בלתי תקינה של חשמל, וגם אותם דברים שחבר הכנסת שחל, אז השר שחל, תבע ואף נתבע, שהשכונות היהודיות יסופקו על-ידי חברת החשמל הישראלית במישרין – לא הכול בוצע עד היום. אבל, זה נושא טכני. בסך הכול, ביקשנו דחייה של שישה חודשים בגלל מורכבות החוק, ואני מקווה שאקבל את התמיכה של חברי הכנסת לכך. אבל מאחר שעלו נושאים אחרים, וחברי הכנסת, באופן טבעי, השתמשו בהזדמנות שהם יכולים לדבר, זה אך טבעי, גם אני, ברשותך, אדוני היושב-ראש, רוצה לומר כמה מלים. חברת החשמל היא חברה מצוינת, ויש לה ציבור עובדים מסור וחרוץ. אני מכיר היטב את עובדי חברת החשמל, ובל ייפגעו אנשי האופוזיציה – אצלי הם אינם זקוקים כלל להגנת האופוזיציה. אני מכיר את הציבור הזה היטב, מעריך אותו מאוד ויודע מה הוא עשה ומה הוא מסוגל לעשות. לדעתי, על החברה לבצע עכשיו את חוק החשמל, שהתקבל בשלהי כהונתה של הממשלה הקודמת, תוך מאמץ להוזלת מחיר החשמל, שיפור נוסף באיכות החשמל ואספקתו הסדירה. עם כל רמתה הגבוהה של חברת החשמל, כמו בכל מקום, אדוני היושב-ראש, תמיד יש מה לשפר. חברת החשמל חייבת להמשיך בגיוס הון, שהיא כבר התחילה בו, בהיקף אדיר שלא היה דוגמתו ובתנאים ללא תקדים. ברור לי ששינויים מזדמנים מהסוג הזה בהחלט מערערים את אמינות החברה בעיני משקיעים פוטנציאליים. לכן, פניתי היום לראש הממשלה בבקשה לעכב את השינוי בחוק החשמל, כדי לבחון כמה נושאים מחדש. אני רוצה לציין, שראש הממשלה נענה לכך מייד, בהבינו את מורכבות העניין וחשיבות העניין. ברשותך, אדוני היושב-ראש, אני רוצה לומר משפט על כמה מן ההתבטאויות שהושמעו כאן. אני דוחה בתוקף את האמירות, כאילו יש התנכלות מצד הממשלה לוועד עובדי חברת החשמל בגלל ההשתייכות הפוליטית של חבריו.
אמרתי שאני דוחה זאת בתוקף. עם זאת, כדאי לזכור – ועמיתי השר לשעבר שחל, ואני מקווה אולי גם פעם בעתיד – ודאי אם תצטרף למפלגה הנכונה – מאחר שאתה מכיר היטב את העניין – – –
כן, הסוגיה הזאת כבר הועלתה על-ידיך לא אחת. אני כבר עניתי לך אז, שלא אני עזבתי, אלא המפלגה הזאת עזבה. אפילו אמרתי לך שאתה רוצה להגיד לי שאתה דומה להורי. לא. אתם זזתם לאיזה מקום. אבל זה לא שייך כרגע לנושא החשמל. בכל זאת, כפי שאמרתי, אני דוחה בתוקף את האמירות כאילו יש התנכלות מצד הממשלה הזאת לוועד עובדי חברת החשמל בגלל ההשתייכות הפוליטית של חבריו. עם זאת, כדאי לזכור – ואתה ודאי זוכר זאת היטב – שבמשך שנים רבות, ולצערי, גם עד עצם היום הזה, יש בחברת החשמל העדפה ברורה של חברי מפלגה מסוימת וקיפוח בוטה של אנשי מפלגות אחרות בתפקידים, בעבודות ובקידום. אני אומר כאן, עם כל הערכתי הרבה לאנשי חברת החשמל – ואני זוכר אותם עוד משחר ילדותי, כשהייתי רואה אותם תלויים בין שמים לארץ, שם במרומי העמודים – ובאמת יש לי הערכה, שהדבר הזה יהיה חייב להשתנות. אותו קיפוח יהיה חייב להשתנות. אני אומר כאן שהוא גם ישתנה. עלו כאן נושאים נוספים בעניין העסקת עובדים לא יהודים. ראשית, אני מצטער שבמשך השנים, לאט לאט – ואני לא יודע איך עשית זאת, חבר הכנסת שחל – לא נשארו עובדים ערבים, פרט לאחד שעומד לצאת לפנסיה. אני בהחלט אבדוק את העניין. בעיני אזרחי ישראל זכאים לעבודה, ואין מקום לאפליה. אבל עם זאת, אני רוצה לציין שבחברת החשמל עובדים דרוזים לא מעטים, ורק עכשיו, בימים האחרונים – – –
חבר הכנסת שחל, מעולם לא אמרתי שכל מה שעשית היה רע. היו גם דברים טובים שעשית. אני ודאי סבור כך, ואני מקווה שגם חברי מפלגתך סבורים כך. רק עכשיו, בימים האחרונים, מינתה חברת החשמל – וזה היה אומנם בהמלצתי – סגן-אלוף במילואים, מג"ד בצנחנים, דרוזי, לתפקיד בכיר בחברת החשמל, כמו שמונה סגן-אלוף במילואים, מג"ד תותחנים דרוזי, לתפקיד בכיר במינהל מקרקעי ישראל, ואלוף-משנה דרוזי מונה לתפקיד בכיר במינהל הגז, ועוד סגן-אלוף במילואים דרוזי מונה כחבר דירקטוריון בתי-הזיקוק. מבחינתי, הכול פתוח, ואשמח לבחון את כל הנושא הזה מחדש. אדרבה, אם יש לכם מועמדים מתאימים, אני מבקש להעביר אותם אלי. ועוד לגבי נושא שעלה, בעניין חיבור בתים ערביים שנבנו ללא רשיון. בעקבות החלטה שכבר היתה, נדמה לי של הממשלה הקודמת, אני כבר חתמתי על מאות אישורים כאלה. זה הולך בתהליך מהיר. בכוונתי להמשיך לטפל בסוגיה הזאת עד שהיא תיפתר. אדוני היושב-ראש, אני חוזר שוב על בקשתי, וזה העניין הטכני שביקשתי, קרי: לתת לנו את ששת החודשים, כדי שנבחן ונביא באמת הצעת חוק שלמה ומתוקנת. תודה.
(לא נקראה, נמסרה לפרוטוקול) 3-1. מע"צ מפנה שלג רק מכבישים המצויים בתחום אחריותה. ברמת-הגולן יש כבישים המצויים באחריות צה"ל, ולפיכך מע"צ אינו מטפל בהם. כמו כן, תחום אתר החרמון הינו מתחם עסקי, וגם הוא אינו מצוי בתחום אחריות מע"צ.
(לא נקראה, נמסרה לפרוטוקול) 4-1. חברת "מרמנת" מטפלת, מטעם מינהל מקרקעי ישראל, ברישום פרצלציות וזכויות חוכרים במחוזות תל-אביב והמרכז, במיוחד באתרים שבהם לא פועלות חברות משכנות. החברה מיישמת את הוראות חוזה החכירה שבין המינהל לחוכרים, ולפיהן תירשם החכירה בלשכת רישום המקרקעין. לאנשי "מרמנת" אסור להציג עצמם כאנשי מינהל מקרקעי ישראל, ולמיטב ידיעתי הם אינם עושים כך. החברה מציעה את שירותיה בהתאם לחוזה עמה, ואולם מי שאינו רוצה בשירות זה רשאי לבצע את רישום הזכויות בעצמו או באמצעות עורך-דין. למיטב ידיעתי פעולה כזו, כשהיא נעשית באמצעות עורך-דין, יקרה מ-211 ש"ח הנדרשים על-ידי החברה. אגב, המחיר נקבע במכרז.
אדוני היושב-ראש, אני מוכרח להתנצל, קיבלתי ערמה – – –
אני אודה לך מאוד. אני מתנצל.
כבוד היושב-ראש, כנסת נכבדה, עמדתי בעניין בקעת-הירדן ידועה. בקעת-הירדן היא חלק חיוני מאזור הביטחון המזרחי של ישראל, המשתרע מנהר הירדן מערבה, ברצועה שרוחבה כ-20 ק"מ. תושביו חלוצים אמיתיים וחקלאים מצוינים. אני מכיר את האזור הזה היטב, מכיר את תושביו היטב, ואני מלא הערכה למה שהם עושים. אכן, האזור קשה. נוסף על כך, כתוצאה מהסכם אוסלו וכתוצאה מאי-התייחסות בכלל לנושא של חקלאי ישראל בהסכם, המצב הולך ונעשה רע מיום ליום. אשר לנושא הבסיסי שעלה כאן בהצעה – משרד התשתיות הלאומיות וחברת "מקורות" מודעים היטב למצבם הקשה של חקלאי בקעת-הירדן, ועל כן הם נוהגים עם יישובי הבקעה לפנים משורת הדין, במקרים רבים. יש להדגיש, כי בשום שלב לא נותקו מי השתייה ליישובים, וכי אין הגבלת מים בשום יישוב בבקעה, לרבות מים לחקלאות. זאת בעקבות סיכום עם ראש המועצה, מר דוד לוי, שלפיו יוסדר החוב עם "מקורות". סוכם, כי לנוכח מצוקותיהם המיוחדות של יישובי הבקעה, ומתוך רצון למצוא פתרונות מקיפים, לא יינקטו כל עיצומים מצד "מקורות" ותינתן ליישובים השהות להיערך לפירעון חובותיהם. יצוין כי ראשי היישובים בבקעה הודו למשרד התשתיות ול"מקורות" על הסיוע וההתחשבות. אדוני היושב-ראש, חברי הכנסת, אני רוצה להגיד לאנשי הבקעה, אם אתם נתקלים בתופעה כזאת, אנא התקשרו מייד אלי, ללא שום צינורות ביניים, והדבר יטופל מייד. נכון, אדוני היושב-ראש, שכתוצאה מהסכם אוסלו נקלענו למצוקות שלא האמנו שניקלע אליהן. הסכם אוסלו אוסר הנחת צינור. אני לא מדבר כרגע על אזורים מערביים צפופי אוכלוסין. לפי הסכם אוסלו, אין להעביר צינור לבסיס של צה"ל, לא כל שכן ליישובים בבקעת-הירדן. הדברים תמוהים ביותר. הסכם שעשתה ממשלה שבמשך שנים התגדרה בכך שגבולה הביטחוני של ישראל במזרח הוא נהר הירדן, וכל אחד מבין, ולא צריכים להיות לצורך זה אנשי צבא בעלי ידענות מופלגת, שהמינימום הדרוש – – –
אני מדבר על הממשלה הקודמת. הממשלה שלנו רואה זאת אחרת, אנחנו החזרנו את המצב לקדמותו, ואכן הממשלה הזאת רואה הכרח באזור ביטחון שמצוי הן בבקעה והן במדרגה שמעליה, ובעוד מדרגה מעל ציר-אלון. אין טעם לפרט כאן מדוע, כי לא זו השאלה שבה עוסקים. מאוד מאוד מפתיע אותי, מדוע הממשלה הקודמת היתה מוכנה ללכת להסכם שמדבר על הגעת הישות הפלסטינית לנהר הירדן ומונע אפשרות להניח צינור. היתה לי מחשבה, אדוני היושב-ראש, רעיון שהגיתי עוד כשהייתי שר החקלאות, לפני שנים רבות, להעביר צינור מהכינרת דרך בית-שאן לבקעת-הירדן. בל יגידו שנופלים מים. מתברר שאין אפשרות, לפי ההסכם לא ניתן, צריך ללכת עכשיו לרשות הפלסטינית ולבקש את אישורה. זאת אומרת, יש לנו כאן בעיות מאוד מאוד קשות. אני שמח מאוד על כך שהממשלה שלנו היא ממשלה שמבינה היטב את המשמעות של אזור המזרחי, כמו את משמעות אזור הביטחון המערבי.
כדאי להעביר את הנושא לוועדה, כדי שידונו בו.
אני הייתי שמח גם לדון בכנסת על חשיבותה של בקעת-הירדן.
אם כך, אני בעד ועדת הכספים. גם משם הדברים יצאו. אני מניח שהחברים שטענו כאן, ממפלגת העבודה ואחרים – – –
2-1. התשובה שלילית. אינני מתכוון לבטל את פרויקט כביש חוצה-ישראל, פרויקט בעל חשיבות עליונה, לנוכח הצפיפות בכבישי הארץ והצרכים של ישראל.
3-1. למרבה הצער, בגלל צו מניעה שהוצא לבקשת בית-האבות "ורה סלומונס" התעכבה השלמת המחלף במשך זמן רב. עתה, לאחר שהסתיימו ההליכים המשפטיים, יש לקוות שהעבודות תושלמנה בתוך כשנה.
אני מבטיח לבדוק את הדבר הזה מייד, ואם יתברר שהדבר איננו בניגוד לחוק, אם אין שם עבירה כלשהי, בהחלט אשמח שהדבר יתאפשר.
3-1. ערכי הקרקע נקבעים על-ידי השמאי הממשלתי, והם מבטאים את מחירם בשוק. אין למינהל מקרקעי ישראל יד בקביעת ערך הקרקע. אבקש לציין, כי פקיעין מצויה באזור עדיפות א', ועל כן הקצאת הקרקע נעשית כנגד תשלום של 31% מערכה המלא. כמו כן אבקש לציין, כי ערך הקרקע נגזר גם מאחוזי הבנייה המאושרים לפי התב"ע – תוכנית בניין ערים – בהתאם לכך, מחירי הקרקע לגבי בנייה רווייה נמוך יותר מזה של בנייה צמודת קרקע. מינהל מקרקעי ישראל הציע לרשות המקומית להגדיל את אחוזי הבנייה בפקיעין ועל-ידי כך לאפשר סיווג של ערכי הקרקע לפי בנייה רוויה ולא צמודת קרקע. משמעות הדבר – הורדה ניכרת במחירי הקרקע.
תגובתי לחבר הכנסת. יש לנו כאן בעיה אמיתית. לא מייצרים אדמה נוספת, זה מה שיש, ונראה שהקרקעות בכפרים שציינת, והם מוכרים לי, בגלל מצבם של הכפרים, מרכזיותם – מחירן עולה. המינהל איננו קובע כאן את המחיר. יש כאן מחיר שמאי, אבל אם יש בעיה מיוחדת, אשמח אם תיצור אתי קשר. אני מוכן לבדוק אם יש שם איזה מקרה מיוחד שנראה כאילו חריג.
2-1. מע"צ נותנת דעתה על כך שיש עדיפות לביצוע עבודות בשעות הלילה או בשעות שאינן שעות העומס, ואולם הדבר אינו תמיד אפשרי.
חברת הכנסת איציק, אני מצמצם תמיד, כי הרי לחברי הכנסת חשוב להופיע. אני מצמצם, אז יש לכם אפשרות לשאול פעם או פעמיים.
כל כך הצמדת את שפתותייך למיקרופון, שלא שמעתי את דברייך במדויק.
כמי שחוזר בלילות ונוסע בשעה מאוחרת מאוד דרומה – היית צריכה לשמוע מה אומרים הנהגים המשתרכים שם לעתים שעה ארוכה בגלל תיקוני לילה. נעשה, בדרך כלל, מאמץ לבצע את העבודות בלילה. יש מקומות שבהם אפשר יותר ויש מקומות שאפשר בהם פחות. אשמח להסב את תשומת לבו של מנהל מע"צ להרחבת עבודת הלילה.
3-1. שווי הקרקע נקבע במכרז. במקומות שבהם נעשית הקצאת הקרקע ללא מכרז, השווי נקבע לפי השתייכות היישוב לאזור פיתוח א' או ב'. שיטת השיווק איננה מאפשרת כלל אפליה על בסיס כלשהו, ובפועל אין אפליה כזו.
הייתי מאוד מבקש ממך, אם אתה מוכן, להעביר אלי עוד היום את רשימת המקומות שיש בהם, על-פי התרשמותך, קיפוח של אזרח ערבי בהשוואה לאזרח יהודי, בנושא מחירים או קביעת שווי מגרשים לתעשייה. אני מבקש מאוד שתעביר אלי את הרשימה, כי אם אמצא שהדבר נכון, א. אנקוט את כל הצעדים הדרושים, כדי שמקרה כזה לא יישנה; ב. נפעל שזה יהיה הוגן. לפי מיטב ידיעתי, זה לא קיים. אני מבקש מאוד, אני נמצא כאן במשך כל שעות היום, תעביר אלי את שמות המקומות ואזורי התעשייה.
3-1. קרן-הקיימת לישראל היא תאגיד נפרד מן המדינה, ואין למדינה סמכות להכתיב את מטרות התאגדותה. העברת זכויות בקרקע בבעלות קרן-הקיימת לישראל כפופה לתזכיר ולתקנות של תאגיד זה, זאת אומרת הקרן הקיימת.
קרן-הקיימת לישראל היא תאגיד שנרשם בלונדון לפני כ-100 שנים, ואין לאיש יכולת להתערב בסוגיה זו. עם זאת, אינני רואה מקום לטענה: ראיתי שבנצרת-עילית, בשכונה יפהפייה, גרה אוכלוסייה ערבית. אני רואה היום את המחירים שאוכלוסייה ערבית מוכנה לשלם בעבור בתים בנצרת-עילית. יש מאות משפחות שחיות בבאר-שבע, ואיש אינו מעיר על כך. בבאר-שבע כבר דנים בפתיחת גנים בשפה הערבית.
וזאת אף שביוזמתי הועמדו שטחים, וביקשתי שיהיו גדולים ככל שניתן, ל"בנה ביתך" בנצרת העיר, ועכשיו ביקשתי להוסיף עוד במערב העיר ובכפרים שמסביב, כדי שגם שם תהיה אפשרות. לא בכל מקום אנשים פונים ומבקשים לרכוש, אף שיש קרקעות. ערבים חיים בנצרת-עילית. אם אינני טועה, תושביה הערבים של נצרת-עילית – יכול להיות שאני טועה – החליטו להעמיד מועמד מטעמם למועצת העיר.
אז מה לכם כי תלינו? המצב הוא בעצם הפוך: כאשר יהודי רוצה לרכוש בית ביישוב ערבי בארץ-ישראל, קמה זעקה נוראה. מאות משפחות ערביות חיות להן לבטח בבאר-שבע, מאות משפחות ערביות חיות לבטח בנצרת-עילית – אתה שומע פעם מלת ביקורת? מישהו תוקף? מישהו מפגין?
במה שנוגע לקרן הקיימת, נתתי תשובה. בכלל, יש כאן מצב של חוסר איזון הפוך בכל העניין.
אין לכם מה להלין, רק להיפך – להודות על החיים הטובים במדינת ישראל.
אין לכם מה להלין, להיפך, רק להודות על החיים הטובים במדינת ישראל.
1. בעקבות התאונה נפגש מהנדס מחוז חיפה עם ראש מועצת ביר-אל-מכסור, וסוכם כי בשלב המיידי יותקנו בצומת רמזור, שילוט ומעברי חצייה. תיבדק גם האפשרות להתקין מעבר תחתי לבעלי חיים. כמו כן הזמינה מע"צ תכנון של הפיכת הכביש לדו-מסלולי וביצוע של כל הסידורים הבטיחותיים המתבקשים מכך. 3-2. מע"צ מטפלת בכל הכניסות ליישובים הערביים לפי הצורך ובהתאם לתוכנית רב-שנתית. כפי שידוע, אנחנו לא מטפלים בצמתים בתוך היישובים, אבל בכניסה ליישובים זה נעשה וייעשה בכל מקום.
אני מבטיח שאבדוק זאת. כפי שאתה יודע, כולנו מצויים במצוקה כספית גדולה מאוד, אבל העניין ייבדק, וודאי שיישובך לא יופלה מיישוב אחר בארץ-ישראל.
(לא נקראה, נמסרה לפרוטוקול) 3-1. ניתן להתחיל בבנייה עוד השנה, לאחר שנמצא כי ניתן להשקיע השנה כ-5 מיליוני ש"ח, מתוך 17 מיליון ש"ח שהם עלות כל התחנה. יש להניח כי הקמת תחנה תעודד את תושבי דרום העיר חיפה להשתמש ברכבת. הבנייה תחל עוד השנה, והיא תושלם בכפוף לאילוצי תקציב.
(לא נקראה, נמסרה לפרוטוקול) העיכוב בבניית התחנה בכניסה הדרומית לחיפה נגרם בשל חוסר תקציב. עוד השנה יתחילו עבודות לבניית התחנה בתקציב של 5 מיליוני ש"ח מתוך 17 המיליון הדרושים לפרויקט.
(לא נקראה, נמסרה לפרוטוקול) 1. רוב העבודות של מע"ץ במגזר הדרוזי נעשות באמצעות הרשויות המקומיות. רק מיעוטן נעשות במכרז המטופל על-ידי ועדת המכרזים, המורכבת מהמנכ"ל ומעובדים נוספים בכירים של המשרד. 2. מחויבות מע"ץ לבניית חוצה-מע'אר מסתכמת ב-5 מיליוני ש"ח. הנתונים המוצגים בשאילתא אינם מוכרים לי. 3. מע"צ מתעתדת להשקיע במגזר הדרוזי 100 מיליון ש"ח בחמש השנים הקרובות, וזאת בכפוף לאילוצי תקציב ולזמינות פרויקטים.
(לא נקראה, נמסרה לפרוטוקול) 2-1. אינני מופקד על גביית היטל השבחה, אולם אני מבין שהקיבוצים והמושבים מסתמכים בעניין זה על סעיף 21 לתוספת השלישית לחוק התכנון והבנייה.
(לא נקראה, נמסרה לפרוטוקול) קטע א' באורך של כ-4 ק"מ, מצומת נילי עד עופרים, נמצא בשלבי תכנון מפורט, וקיים לגביו צו הפקעה בתוקף. הקטע אינו מאושר לביצוע בשנת התקציב 1997. קטע ב', מעופרים עד בית-אריה, הורחב על-ידי מע"צ במסגרת סלילת כביש עוקף-עבוד. קטע ג', מבית-אריה לפדואל, ובהמשך עד החיבור עם כביש מס' 5, חוצה-שומרון החדש, נמצא בתכנון באחריות משרד הביטחון ואין לגביו צו הפקעה בתוקף.
(לא נקראה, נמסרה לפרוטוקול) (קורא את התשובה על שאילתא מס' 1328, ראה לעיל.)
1. הוועדה להמרת תשלומי פיצויים בקרקע חלופית לבעלי זכויות שקרקעותיהם הופקעו על-פי חוק כביש חוצה-ישראל סיימה את עבודתה בסוף השבוע שעבר. הוועדה הגישה את המלצותיה, ואני לומד אותן בימים אלה. 2. לאחר סיום העיון יתפרסמו עיקרי ההמלצות. כפי שאתה יודע, חבר הכנסת שמחון, אף שלא היינו חייבים לעשות זאת – זאת אומרת, החוק מאפשר, אבל לא היינו חייבים – הנחייתי היתה לעשות כל מאמץ לאתר קרקע חלופית ולפצות בקרקע או להמיר קרקע, שניתנה בעבר או שהוחזקה בעבר על-ידי היישוב כקרקע זמנית, ולהפוך אותה לקרקע של קבע. כבר דפדפתי בהמלצות, ראיתי את הקריטריונים השונים. יידרשו בוודאי ימים ספורים, והייתי אומר שזה יהיה מסלול שבו נטפל.
תצא מתוך הנחה שיש לי עניין לסייע ליישובים שם, וזו תהיה גישתי. זאת אומרת, אני אעשה כל מאמץ כדי לסייע, מה גם שאני יודע מה מצבם של היישובים לאורך מה שהיה פעם "הקו הירוק", והכביש עובר בקרבתם, יישובים הנתונים למשיסה מדי לילה ויום, מבחינת כלי רכבם, ציודם החקלאי, הבהמות ומשקיהם. אני יודע מה מצבם, ולכן אני אומר שהגישה שלי תהיה, ככל שרק ניתן, גישה מקלה.
מאז חקיקתו של חוק ההסדרים במגזר החקלאי המשפחתי, התשנ"ב–1992, פחת עד מאוד מספר הבקשות לפטור מדמי הסכמה עקב מצוקה חקלאית, וכיום לא מונחת על שולחן המינהל כל בקשה כזאת. לכן אין כיום צורך בהחלטת מועצה, ואם תוגשנה בקשות ספורות, יש להניח כי הן תמצאנה את פתרונן באמצעות ועדת הערר.
אני רואה שהוא לקח ברצינות את העניין.
אני רואה תמיד את הופעתי כאן כעזרה לחברי הכנסת – לא רק לשאלה, אלא גם להופעה. אני מכבד זאת מאוד.
רגע, לפי מה שקיבלתי היום, כרגע לא מונחת שם שום בקשה.
אם יש לך הצעה מיוחדת, אם אתה רואה מקרה שמונח שם והוא לא מטופל, הוא אבד בין כל אלפי הדפים שם – תסב את תשומת לבי לכך מייד.
האמן לי, הם לא חיים שם חיים כל כך קלים, לא שאני לא מבקר את הדברים שהם עושים, אך אם אתה גילית משהו שטרם גיליתי, אנא תעביר זאת אלי.
(לא נקראה, נמסרה לפרוטוקול) 2-1. מינהל מקרקעי ישראל העמיד לרשות המועצה האזורית חבל מודיעין שטח של 115 דונם לצורך סילוק פסולת מוצקה. המינהל גובה מהרשות המקומית דמי חכירה שנתיים בגובה של 5% מערך הקרקע, הואיל והרשות עצמה רואה באתר מיזם כלכלי, והיא מפעילה את האתר באמצעות זכיין. ההסדר היה שונה אילו היה מדובר באתר לסילוק פסולת שאינו מופעל על בסיס כלכלי.
(לא נקראה, נמסרה לפרוטוקול) (ראה תשובתי על שאילתא מס' 1328, לעיל.)
(לא נקראה, נמסרה לפרוטוקול) 3-1. אזור התעשייה ברמת-חובב התפתח בשנים האחרונות באופן מואץ, ואולם פיתוח זה לא תואם מבעוד מועד עם נציבות המים על מנת לאפשר אספקת מים כנדרש. לאחרונה אושר ל"מקורות" לבצע את הנחת קו המים ברמת-חובב, קו שאורכו 11 ק"מ וקוטרו 16 אינץ'. מפעל זה אמור להסתיים בתחילת 1998. כמו כן, מתוכננת הקמתה של בריכת מים, שמשך ביצועה יהיה כעשרה חודשים לאחר העברת התשלום.
(לא נקראה, נמסרה לפרוטוקול) 2-1. אין זה נכון שהסכם המים עם ירדן יגרום לייבושה של בקעת בית-שאן. 3. כמו כן, הובאו הנתונים הגיאו-אקלימיים בחשבון באופן שמבטיח את חלקה של ישראל במים.
(לא נקראה, נמסרה לפרוטוקול) בתכנון מחלף-מוצא הובא בית-מקלף בחשבון, והתכנון המפורט נעשה בהתאם לכך. מכאן שאין כוונה לפגוע בבית. בזמן תכנון פרויקטים, כמו גם בפרויקט מחלף-מוצא, אנו מתאמים עם כל הרשויות, שיש להן נגיעה לעניין, בין היתר, עם הרשות לשימור אתרים.
1. בסך הכול מופעלות 14 רכבות בשבוע אל באר-שבע וממנה. זמן נסיעת הרכבת מבאר-שבע לתל-אביב ולהיפך, כיום, הינו כשעה וחצי. הרכבת העמוסה ביותר בקו זה הינה ביום א', וביום זה מופעלות שתי רכבות נוספות כתגבור. מספר הנוסעים בחודש יוני 1997 בקו באר-שבע–תל-אביב הגיע ל-11,443; 45% מתוכם – חיילים. 2. רכבת ישראל מכינה תוכנית להעלאת קיבולת המסילה בקו תל-אביב-באר-שבע, בעיקר בשל בעיות בטיחות, כדי לאפשר רכבת נוסעים אחת לשעה – בכל כיוון – וכן לשיפור התוואי, במטרה להעלות את מהירות הנסיעה עד ל-200 קמ"ש. 3. אשר לשילוב יזמים פרטיים בפיתוח תשתית מסילות רכבת – הנושא נמצא בעבודת מטה מתקדמת.
לצערי, קרן היסוד נסוגה ממה שאמרה. אנחנו רואים כמשימה חשובה ביותר להרחיב את תנועת הרכבות לבאר-שבע, ואנחנו בוחנים דרך כזו ודרך אחרת, אבל אני משוכנע שתהיינה יותר רכבות בקו הזה ומהירות נסיעתן תהיה רבה יותר.
(לא נקראה, נמסרה לפרוטוקול) 3-1. הגשר שבו מדובר אינו באחריות או באחזקת מע"צ. זה כעשר שנים הגשר באחריות מלאה של עיריית יבנה, כמו גם כבישי גישה אחרים שהועברו בעבר לאחריות הרשות המקומית – לרבות תקצוב משרד הפנים לרשויות, בהתאם. אף שהגשר איננו באחריות מע"צ, החליטה מע"צ להיענות, לפנים משורת הדין, לפניית ראש עיריית יבנה, והיא תממן את הפעילות ההכרחית והמיידית לעבודות תחזוקה של הגשר.
בדואים ממשפח אל-נסארה בכסייפה מקבלים אספקת מים ממערכת המים ביישוב, לשביעות רצונם. בקשתם של בדואים הנמצאים באזורים המרוחקים מן היישוב לחיבור למים תידון בהקדם, לאחר שאלו יפנו בנוהל המקובל למינהלה לקידום הבדואים. אני רוצה להוסיף, שאחרי שקרה המקרה הקשה – ביקרתי שם מייד אחרי האסון הכבד שפקד את המקום, ובמסגרת הסיוע הוריתי מיידית להעמיד לרשותם של הבדואים שם חיבור למים; הוריתי לחבר את האזור שנפגע למים, כדי לוודא שיש שם מים, אף-על-פי שהקהילה שיושבת שם עומדת להיכנס מרצונה החופשי ליישוב חורה, שהפך, דרך אגב, ליישוב יפהפה.
חברת הכנסת הנכבדה, התייחסתי כאן לאלה הנמצאים בכסייפה. אם נשארה שם איזו משפחה, והיא, הייתי אומר, עתידה לעבור ליישוב של קבע – לפי דעתי, תנאי החיים בו בהחלט צריכים להיות מתאימים לסוף המאה ה-20. מתוך מגע עם הבדואים בנגב הייתי אומר, שאולי הזקנים והמבוגרים עדיין רוצים לגור בוואדי ולהיזכר בימים עברו, אבל כל הצעירים רוצים לעבור לתנאי חיים טובים יותר, במקומות שבהם יהיו מים. אם נשארה שם משפחה שהיא בשלבים של משא-ומתן להעברתה, לא נראה לי מוצדק להעביר לשם מים. אבל, אם במקרה מדובר במשפחה שעומדת להישאר שם, ואין לה מים, צריך למצוא לה פתרון.
(לא נקראה, נמסרה לפרוטוקול) מע"צ מסיימת את ביצוע עבודות העפר בכביש הגישה. כמו כן היא מטפלת בהעתקת קו "בזק", ובהמשך יבוצעו עבודות הסלילה. העבודה ממומנת מתקציב מע"צ – 50% – ומתקציב הקרן לבטיחות בדרכים – 50%, וצפויה להסתיים בחודש פברואר 1998.
(לא נקראה, נמסרה לפרוטוקול) 3-1. אין סכנת מחסור במי שתייה בישראל, ותוכניות אופרטיביות העוסקות במועד המחסור ובפתרונו נמצאות בהכנה. לא נשקלים צעדים להגבלה במי השתייה. הגבלת ההקצאה לחקלאות נשקלת מדי שנה בשנה, בהתאם לכמות המשקעים ולמצב המאגרים.
(לא נקראה, נמסרה לפרוטוקול) הרכבת הראשונה מנהרייה לתל-אביב יוצאת בשעה 05:53 ומגיעה לתל-אביב בשעה 07:57. ברכבת ישראל עורכים סקרי ביקוש בקווים השונים, על מנת לקבל מן הנוסעים משוב באשר לשינויים הנדרשים בלוח הזמנים, וזה אכן מתעדכן אחת לשנה. בסקר שנערך במהלך ספטמבר 1997 התברר, כי קיים ביקוש מועט להקדמת יציאת הרכבת הראשונה מנהרייה לתל-אביב ולאיחור יציאת הרכבת האחרונה מתל-אביב. תוצאות סקר זה יעמדו לנגד עינינו כאשר נתכנן את לוח הזמנים הבא לרכבת – באביב 1998.
(לא נקראה, נמסרה לפרוטוקול) 2-1. אין, ככל הידוע לנו, תיקים שמתעכב טיפולם במינהל מקרקעי ישראל. ישיבת עסקות "עמידר" מתקיימת אחת לשבוע ומתאשרות בה עשרות רבות של עסקות.
3-1. עיריית באר-שבע פנתה בבקשה, כי מינהל מקרקעי ישראל ירכוש את שטח הקרקע הידוע בכינויו "השוק הבדואי", ומשמעות הדבר היא הקדמת מימון של כ-3 מיליוני ש"ח. לאחר בדיקת הנושא התברר, כי בהעדר תקציב מתאים לא תוכל הרכישה להתבצע באמצעות מינהל מקרקעי ישראל. אולם הבדיקה העלתה גם, כי המגרש הינו בבעלות עיריית באר-שבע, ולכן ביכולתה לשווק את המגרש באופן עצמאי, ועל-ידי כך ובהתאם להערכות השמאי הממשלתי, תוכל עיריית באר-שבע להשיג אותם 3 מיליוני ש"ח, ואף יותר מכך. זה מגרש ששייך לעירייה. אין להם בעיה עם המגרש הזה. שיוציאו, שישווקו. זה בידם. אף אחד לא מתערב בפעולה הזאת שלהם.
(לא נקראה, נמסרה לפרוטוקול) 2-1. ב-6 בנובמבר 1997 העביר משרד התשתיות הלאומיות למזכירות הממשלה הצעת החלטה להעתקת מתקני הגז מפי-גלילות. בהצעה מצוינים הסיכונים הבטיחותיים החמורים הנובעים ממתקני הגז בפי-גלילות, ומוצע תאריך יעד להעתקת מתקני הגז לאתר חלופי.
2-1. חברת החשמל פועלת כחברה עסקית, והיא נוקטת את כל הפעילויות המקובלות בחברות עסקיות-כלכליות, במטרה לממש את יעדיה ולהעניק ללקוחותיה שירות איכותי, העומד בסטנדרדים בין-לאומיים מקובלים ונדרשים. חברת החשמל איננה מפרסמת את עצמה. פרסומי חברת החשמל מתמקדים בדרך כלל במידע שימושי, אשר אמור לסייע ללקוחות החברה, ולהקל עליהם את הקשר עמה. הדרך האחת, הטובה והנוחה להעברת מידע מסוג זה לציבור לקוחות המונה כ-2 מיליוני בתי-אב היא באמצעות אמצעי תקשורת המוניים: עיתונות, טלוויזיה, רדיו, שילוט חוצות ודיוור ישיר. לצרכים אלה מייעדת חברת החשמל את תקציב הפרסום שלה. יש לציין, כי חלק מן הפרסום נובע מתוקף חוק חובת המכרזים – פרסום המודעות הסטטוטוריות.
(לא נקראה, נמסרה לפרוטוקול) כביש מס' 31, בין ערד לתל-שוקת, שוקם לפני כשלוש שנים. במסגרת זו הורחב הכביש, הוסדרו בו השוליים, הכביש שופר מבחינה גיאומטרית והותאם למהירות נסיעה של 90 קמ"ש. ההצדק להפיכת כביש חד-מסלולי לכביש דו-מסלולי הינו נפח תנועה של 17,000 כלי רכב ליממה, ובכביש זה יש רק כ-9,000 כלי רכב ביממה. על כן, אין למע"צ בשלב זה תוכניות להרחבת הכביש. מניתוח תאונות הדרכים בכביש זה מתברר, שהן אירעו בעיקר בגלל הגורם האנושי. עם זאת, משרד התשתיות הלאומיות מתכוון לבחון יישום פתרונות במטרה לשפר את רמת בטיחות הנסיעה בכביש זה.
כבוד היושב-ראש, כנסת נכבדה, אולי משפט אחד בקשר לנושא הפתיחה. אני לא צריך לענות על נושא ההתפרעות וסגירת הכביש. אני מניח שנושא זה יטופל כפי שצריך על-ידי השר לביטחון פנים.
רבותי הנכבדים, חברי חברי הכנסת, הרי אני לא מתכוון להימנע ממתן מענה ברור בקשר לשאלה. אבל מאחר שהוקדם רקע, אני אומר גם כן כחבר הבית הזה: נראה לי קצת מוזר, נניח שהיתה בעיה, מייד זה מחייב להתפרע ולסגור כביש? אבל זה כבר נושא בטיפולו של השר לביטחון פנים. אני סומך עליו שהוא דואג לסדר הציבורי. כבוד היושב-ראש, כנסת נכבדה, העיר אום-אל-פחם אינה מנותקת מאספקה של מי שתייה אלא היא סובלת מתקלות בקשר לאספקת מים אלה. האחריות לתקלות אינה מוטלת על חברת "מקורות", וזו מספקת מים לעיר בצורה סדירה ועונה על כל הנדרש. אני רוצה להדגיש, אין שום מניעה ואיש לא ימנע כל כמות מי שתייה הדרושה. זה שיהיה ברור. זאת עמדתי המוצהרת וכך אני גם אוודא שזה ייעשה. האחריות מוטלת כל כולה על עיריית אום-אל-פחם, אשר עוד לפני שנה התחייבה בתוכנית-אב להתקין מתקני שאיבה שיאפשרו את אספקת המים לשכונות העיליות של העיר. הגידול באוכלוסייה והצריכה הגבוהה בחודשי הקיץ גורמים לכך שיש תקלות באספקה. ביום 7 ביולי, לפני כשבוע, התקיימה פגישה נוספת בין העירייה לבין אנשי "מקורות", ובה סוכם שהעירייה תזמין באופן מיידי תכנון וביצוע של המתקנים הדרושים. כמו-כן, כדי להתגבר על מצוקת המים, תפעיל "מקורות" שתי יחידות אספקה. אולם זהו פתרון זמני, ואין בו ערובה מפני תקלות. אני רוצה לומר, שאותן יחידות אספקה – מדובר בשני "בוסטרים" שמעלים את המים מהבריכות התחתונות לבריכה העליונה. אבל כדאי גם לדעת, שאחד מן ה"בוסטרים" האלה זה "בוסטר" רזרבי שישנו, ואם תהיה איזו תקלה שוב תהיה בעיה. לכן אני מדגיש, שהפתרון הזה שניתן הוא פתרון זמני, ואני מקווה שעיריית אום-אל-פחם תפעל בנושא הזה בהקדם. אני עצמי הוזמנתי לבקר באום-אל-פחם. אני מתכוון לבקר שם בתוך ימים, לא בתוך שבועות, ואני אראה את זה. אבל בינתיים הדברים כאן ברורים. אי-אפשר לטעות בהם. תודה.
אדוני היושב-ראש, כנסת נכבדה, מאחר שכל פעם חוזרים לבעיית ההפגנה, אומר מה אני חושב. אני חושב כך: להפגין – כן, לסגור כביש ראשי – לא. יש הבדל בין שני הדברים. להפגין זו זכות לגיטימית, וכולם מכבדים את הזכות הזאת. לא הייתי רוצה שהתושבים יפגינו כל היום, כי הם צריכים לעשות עוד כמה דברים אחרים לביתם. אבל להפגין – כן, לסגור כבישים ראשיים – לא. הדבר הזה צריך להיות נכון לגבי כל אחד. חוק חייב להישמר על-ידי כולם – כל אזרחי המדינה. החוק חייב להישמר. לגבי השאלה ששאל סגן יושב-ראש הכנסת, חבר הכנסת שבח וייס – אני מרגיש קצת לא נוח, כי אתה נקבת בשמו של ראש הממשלה רבין, ואתה יודע את הערכתי לראש הממשלה רבין. לכן אני אומר את הדברים קצת בהסתייגות, ולא לגבי העובדות, כמובן. אני חושב, שהממשלה הנוכחית, ואני כאחד משריה, שמנו לנו למטרה לעשות כל מאמץ לסגור פער בן שנים רבות, שהיה קיים, לצערי, במידה לא קטנה ואף גדולה, בימי ממשלות העבודה, המערך, שהיו.
אני שמח שסגן יושב-ראש הכנסת אומר, שמה שנכון – נכון. אני חוזר על זה, כי אתה מדבר ללא רמקול, ואני חושב שחשוב שהדבר הזה גם יישמע.
מאחר שהממשלה שאני חבר בה רואה לנגד עיניה ושמה לעצמה למטרה לקדם את הנושא ולנסות להשוות – וזה לא פשוט, כי יש כאן פיגור של הרבה שנים – אני חושב שהממשלה הנוכחית אכן נוקטת דרך נכונה. אני עצמי, בשיחותי עם ראשי רשויות יהודיות ולא יהודיות כאחת, אמרתי להם שכל פנייה נבחנת אצלי עניינית. אני לא שם פה כלל איזה קו מבדיל. אני מקווה, שהנושא הזה יהיה אחת מנקודות המבחן כאשר אסיים את תפקידי הנוכחי, לכשתסיים הממשלה הזאת את כהונתה בעוד שלוש שנים וחצי.
רבותי, למה לכם לבנות על זה? לא כדאי. הרי הבחירות בארץ נערכות אחת לארבע שנים. הפעם התברכנו כנראה עוד בחצי שנה, כך נדמה לי. לגבי השאלה המעניינת שהיתה כאן, קרי: מה היה קורה בעפולה או בחדרה אם לא היו מים – ראשית, אני רוצה להדגיש שוב, שלא היה מצב שלא היו מים באופן כללי. יש שם בעיה. אני רוצה לתת את התשובה על השאלה מה היה קורה. היה קורה דבר פשוט. ראש העיר עפולה הוא ראש עיר מצוין, וראש העיר חדרה הוא ראש עיר מצוין – אם לא היתה אספקת מים, שסיבתה אי-מילוי תפקיד העירייה, כפי שהיא היתה צריכה לעשות כאן, היה קורה דבר פשוט: אותו ראש עיר פשוט לא היה נבחר יותר. זו התשובה. אין לי תשובה אחרת. מה היה קורה? תושבי העיר לא היו בוחרים פעם נוספת בראשי הערים. במקרה הם ראשי ערים מצוינים, ואולי זו הסיבה מדוע לא קורה להם דבר כזה.
רבותי, אני מסביר לכם. על המפגינים כבר עניתי. אני לא נגד הפגנות. אני נגד סגירת צירים ראשיים וכן הלאה.
אדוני היושב-ראש, אני רוצה להדגיש עוד הפעם, שהמדיניות של הממשלה ושלי באופן מוגדר ואף מוצהר היא, שבכל מה שנוגע לכמויות מים והבאת המים אל פתח העיר – כל מה שהממשלה צריכה לעשות, היא תעשה. זה אמור לא רק לגבי אום-אל-פחם, כי אולי תהיה גם בעיה נוספת. אני מודיע לכם, שהדברים האלה ייעשו ללא שום הבדלי גישה, אם זו אוכלוסייה כזאת או אוכלוסייה אחרת. זאת הגישה שלי בעניין הזה. אני מודה לכם.
אדוני היושב-ראש, כנסת נכבדה, אכן, סכסוך ממושך בין מע"צ לבין המוסד "ורה סלומונס" מעכב את פתיחת מחלף רעננה-דרום. בשל התנגדותו של המוסד לתוכנית המיתאר, כפי שאושרה על-ידי שר הפנים, נמנע המשך העבודות, ופתיחתו של המחלף לציבור הרחב מעוכבת. לאחר משא-ומתן ממושך, הגיעו הצדדים ליישוב המחלוקות ההנדסיות, ומע"צ תשקיע במחלף מיליון וחצי שקל נוספים, מעבר למה שנדרש בתוכנית המיתאר. ואולם, עדיין יש תביעה של המוסד לפיצוי בסך 8 מיליוני ש"ח בגין הוצאות משפטיות ואחרות שנגרמו לו אגב מלחמתו על המחלף. סוגיה זו קבועה לדיון בבית-המשפט ליום 25 במרס 1997, וכולי תקווה כי בית-המשפט ישכיל למצוא דרך שתאפשר, למרות המחלוקת, פתיחה מיידית של המחלף לרווחתם של תושבי כפר-סבא וסביבתה.
אשיב לשני חברי הכנסת הראשונים ששאלו יחד. אם לא תהיה החלטה שתאפשר את פתיחת הכביש, אנחנו נבדוק כל דרך אפשרית, שתהיה תקינה מבחינת החוק, כדי להקל, אם על-ידי פתיחה חלקית ואם על-ידי פעולה נרחבת יותר. אבל אנחנו מוכרחים להמתין את הימים האלה לקבלת החלטת בית-המשפט. הפעולה תהיה כחוק. לגבי שאלתו של חבר הכנסת שלום שמחון – אתה מתכוון למגרשים שליד המחלף או בכלל?
טוב, אבל חבר מושב שואל, וכאחד שנולד במושב אני עונה. אני מציע שתמתין ממש ימים ספורים. עומדת להתפרסם הטבלה ותראה שההבדל הוא קטן כל כך. הפעולה לשינוי העניין, זאת אומרת לדחייה נוספת, יש בה לדעתי גם אי-תקינות מסוימת מבחינת מינהל תקין. תיווכח שפשוט התיקון הוא שולי. אני חושב שהחשש כאן הוא גדול בהרבה ממה שאנחנו רואים כרגע. לכן, בגלל הדאגה הזאת, שאני מבחין בה, ביקשתי לפרסם מודעה. אני מעריך שממש בתוך יום-יומיים היא אכן תפורסם, ובה יהיו המחירים הקודמים והמחירים החדשים. אז יתברר שזה פשוט דבר מאוד מצומצם. מוכרחים להקפיד גם על מינהל תקין. קבעו מועד, ונדמה לי שזה מועד שכבר היתה לו הארכה פעם. יש גבול למה שאפשר לקחת. אם הייתי מבחין שיש שם באמת שינוי דרסטי, האמן לי שהייתי מנסה למצוא כל דרך, כמובן בהתאם לחוק, שתאפשר דחייה מסוימת. אבל אחרי שתעיין – אני חושב שהדאגה תיפול.
(לא נקראה, נמסרה לפרוטוקול) עניין תשלום אגרת הביוב הוחלט עוד בתקופת הממשלה הקודמת, והיה אמור ליצור קרן שתממן את פיתוח תשתית הביוב. בפועל הולידה החלטה זו בעיות ביכולת השיווק של מגרשים. הנושא ידוע, והוא מטופל בימים אלה מול משרד האוצר במטרה למצוא הסדר מניח את הדעת, וזאת במסגרת מאמצי לסייע לקידום תנאי החיים של האוכלוסייה הבדואית.
(לא נקראה, נמסרה לפרוטוקול) 3-1. כביש 423 מופיע בתוכנית מיתאר ארצית, על כן מדובר בכביש ארצי ולא עירוני, והאחריות לסלילתו מוטלת על מע"צ. הכביש אמור להסיט את התנועה הבין-עירונית הנדחקת לרחובותיה של רחובות, ומכאן חשיבותו הלאומית. תוואי הכביש אושר על-ידי מוסדות התכנון, והוא מצוי כבר עתה בביצוע. בקטע הכביש העובר בתחום רחובות אמור הכביש להיסלל במקביל לקו 400/161 של חברת החשמל.
(לא נקראה, נמסרה לפרוטוקול) בעבור התקנות ביוב יש צורך לשלם, והשאלה היא רק כמה ומתי יש לדרוש תשלום זה. ההחלטה לדרוש תשלום זה מראש, כתנאי להנפקת היתרי בנייה, יצרה בעיות בקצב שיווק המגרשים לבנייה לאוכלוסייה הבדואית, והנושא מטופל בימים אלה על-ידי משרדי במטרה למצוא פתרון מניח את הדעת.
(לא נקראה, נמסרה לפרוטוקול) 4-1. תעריפי המים ברשויות המקומיות נקבעים על-ידי שר הפנים, בהסכמת שר האוצר ובאישור ועדת הכספים של הכנסת. לשר התשתיות הלאומיות אין כל קשר לקביעת התעריפים בתחום זה. למיטב ידיעתי, כל השירותים הציבוריים ומוסדות הציבור בתחומי הרשויות המקומיות מחויבים בתעריף זהה, העומד כיום על 3.55 ש"ח למ"ק.
2-1. במסגרת תוכנית מיתאר לפיתוח רשת מסילות הברזל בחנה רשות הנמלים והרכבות גם תוואים חלופיים למסילה באזור נצרת, במטרה לאפשר בעתיד הפעלת שירותי רכבת לנצרת וסביבתה. מדובר בבחינה ראשונית בלבד, ושאלת הפקעת מקרקעין אינה מצויה על סדר-היום. מדובר בסך הכול בבחינה, ואינני בטוח אם אנחנו נהיה עוד בכנסת כשהנושא הזה יבוא לידי מימוש. זו ממש בדיקה ראשונית. זה איננו דבר מהדברים העומדים כרגע על הפרק. אני מציע להתייחס לזה בצורה הזאת.
אשיב לשני חברי הכנסת הנכבדים. אולי הדבר הטוב ביותר יהיה אם פשוט אזמין את ראש המועצה. האם זה רק בריינה או שזה גם במשהד?
בסדר. אני בקשר אתם ואני חושב שהדבר הטוב יהיה שאזמין אותם, הם יבואו אלי, ואז נשב על המפות ונבהיר את הדברים. אני בהחלט עושה כל מאמץ שהפגיעה תהיה מינימלית. אני מכיר את בעיית הקרקעות שקיימת שם. יש לנו עניין מיוחד שדברים ייעשו בהסכמה וברוח טובה. בהחלט אשמח לפגוש אותם ולדבר אתם.
2-1. התקלה חלה בצינור ראשי של חברת "מקורות". על מנת לאפשר טיפול שיביא לתיקון הצינור, היה הכרח לסגור את שני המגופים. צינורות מתפוצצים לעתים ומתגלות בהם תקלות. הדרך המתאימה למניעת סבל מן האזרחים עקב סגירת מים היא התקנת איגום מתאים ברשות המקומית.
בשאלתך כרכת שני נושאים: אחד קשור במשרדי והשני – כבר עניתי שזה לא קורה לעתים קרובות. הסוגיה השנייה שהעלית היא מצב צנרת המים ביישוב עצמו. התחום הזה איננו באחריותי. לא שהבעיה איננה קיימת; היא קיימת, אבל לגביה צריך לפנות למשרד אחר, המופקד על הסוגיה הזאת, ובהחלט יש לנו בעיה קשה בהרבה יישובים, שמערכת הצינורות הפנימית בתוך היישוב עתיקת יומין, נוזלת. יש מקומות שמאבדים 20% מהמים, גם יותר, גם 30%; זאת אחת הבעיות הקשות שיש ביישובים. הטיפול במסגרת אחרת. אם תרצה לשוחח על זה ויש לך הצעות – אשמח תמיד לראות אותך ולשמוע אותן.
2-1. עבודות ההרחבה למסלול נוסף בקטע זה טרם הסתיימו ועקב כך הנסיעה באזור זה כרוכה במעבר משני נתיבים לנתיב אחד. על כן טרם הוסר השלט המגביל את מהירות הנסיעה ל-60 קמ"ש. מכל מקום, הצבת תמרורי תנועה אינה נתונה לסמכות משרד התשתיות הלאומיות. לפי השאילתות, הייתי שמח לקבל את כל הנושאים שהופנו אלי והם לא בסמכותי, אבל ודאי שזה לא יכול להיות מוחלט כאן.
אני מודה על הערתך. אנחנו נבחן זאת מייד. אם יש אפשרות להחיש – נחיש, אבל כנראה אתה גר קרוב מדי. לי לוקח לנסוע מהנגב לירושלים 55 דקות. אני נוסע בדרך נפלאה, דרך עמק האלה, עובר על-יד העיר ביתר, עוקף-חוסאן, נהנה מהמנהרות היפהפיות שנבנו שם, ובתוך 55 דקות אני מגיע לירושלים. אבל זה, כמובן, לא שייך לעניין – – –
אני לא רוצה להגיד בכמה זמן ניתן להגיע מהנגב לתל-אביב, אבל נראה שבראש-העין התנועה צפופה. אולי צריך לעבור לגור במקומות יותר מרוחקים כדי להגיע יותר מהר? בכל מקרה בעניין קטע הכביש שנמצא בתיקון – אני אבדוק זאת עוד היום עם מנהל מע"צ, ובקשתך תכובד.
אדוני היושב-ראש, כנסת נכבדה, מציעי החוק כותבים בדברי ההסבר, כי מינהל מקרקעי ישראל פועל כחברה למטרות רווח ומבטל מכרזים כאשר המחיר יורד ואינו תואם את ציפיותיו. על-ידי כך מסכל המינהל את מדיניות הממשלה המכוונת להוזיל את מחירי הקרקעות והדיור. רבותי חברי הכנסת, קודם כול העובדות: בשנת 1995 פרסם המינהל 218 מכרזים, ובשנת 1996 – 243 מכרזים. אכן בחלק קטן מן המקרים בוטלו מכרזים, כשהסיבות העיקריות לכך היו, שלא הוגשה כל הצעה, או כאשר הצעות שהוגשו נקבו במחיר הנופל מפחות ממחצית הערכת השמאי. צאו וחשבו, הרי השמאי הממשלתי איננו חשוד כמי שמגזים בהערכותיו. נהפוך הוא, יש לא מעט טענות כי הערכותיו נופלות ממחיר השוק. והנה באותם מקרים שבהם נפסלו הצעות מטעמי מחיר לא הגיעו ההצעות הגבוהות אפילו למחצית הערכת השמאי. יש מקרים קשים עוד הרבה יותר. יש מקרים במכרז, שזה יכול לגרום להפרש – ונתתי את הדוגמאות האלה בתשובה על שאילתא כאן לפני כשבועיים – ולעתים זה בעסקה אחת או במכרז אחד, וההערכה נמוכה ממחיר השמאי ב-100 מיליון ש"ח או 150 מיליון ש"ח. כאן לא מדובר בסכומים קטנים. אבל, אני מייד אגיע גם לדעתי לגבי השאלה איך צריך לטפל בנושא הזה. אינני יודע בדיוק מה היתה הסיבה להצעות נמוכות כל כך. ייתכן כי הדבר נובע מקשיי אשראי שמציבים הבנקים. אולם חשוב להדגיש, כי על מינהל מקרקעי ישראל מוטלת חובת נאמנות לנהל כדבעי את אדמות המדינה, וחובה זו כוללת, בין היתר, את שיווקם של מקרקעין אלה במחיר ראוי. אולי אביא ואצטט בפניכם דברים שאמר הנשיא לשעבר של בית-המשפט העליון, כבוד השופט שמגר, בבג"ץ 81/85, חסיד נגד מינהל מקרקעי ישראל: "– – – כפי שהעותר לא היה מוכר רכושו בלי לבדוק מחירו בשוק, כך גם אין חובה על הציבור להעביר את רכוש הכלל לידיים פרטיות בלי לבדוק בדוק היטב אם הדבר נעשה במחיר ראוי. אין לאף גורם זכות מוקנית לזכות ברכוש הציבור, ובוודאי לא במחיר נמוך מערכו – – –". יש לי גם ספקות האם זה אכן יוזיל את מחירי הדיור. יש לי ספקות. הרוכשים תמיד ישלמו את מחיר השוק, כי מה שיכול להוזיל הוא ללא ספק היצע מוגבר של דירות. הדוגמאות שחבר הכנסת שטרן נתן כאן קשות לי במיוחד, כי אחת עוסקת בבאר-שבע – דבר שאני לא מוכן לקבל, שתהיה שם עצירה של בנייה ולו ליום אחד – ואחרת עוסקת ביוקנעם, מקום שעוד אני בזמני, בממשלה האחרונה שהייתי בה, הממשלה הקודמת, ואני גם מתכוון עכשיו, אמרתי שצריכים לחזק שם. אז המקרים האלה ייבדקו במיוחד. אבל, כללית, זה לא אומר בדיוק, שאם יימכרו המגרשים במחיר זול, ההפרש יקל על רוכשי הדירות. אבל, אני רוצה להעלות כאן היבט אחר, שבעיני הוא קשה מאוד; אני בוודאי, באופן אישי, לא הייתי מוכן לקבל אותו. ההצעה שלפנינו פסולה בעיני גם מטעם אחר: המציעים מבקשים להקנות לשר, לכל שר שיהיה, את הסמכות להכריע אם מכרז פלוני יבוטל בשל הצעות נמוכות אם לאו. לא ידוע לי כי לפי חוק חובת מכרזים ותקנותיו הוקנתה לשר כלשהו סמכות להתערב בענייני מכרזים. אני חושב, שהתקדים שמבקשים המציעים ליצור הוא, עם כל הכבוד, בלתי רצוי, אם לנקוט לשון המעטה. יש להשאיר את ההחלטות בעניין זה למערכת המקצועית ולמנוע מצב שבו המערכת הפוליטית תתערב בשיקוליה. אני אומר: אני אישית, באופן אישי, לא הייתי מוכן, בשום פנים ואופן, להיות גורם פוסק ומכריע לגבי מחיר של נכס שצריך להימכר לפלוני או אלמוני. אני רואה בזה פשוט פגם בנושא הזה.
נכון. חבר הכנסת שטרן, אני לא חושב שלא העלית בעיה רצינית. העלית בעיה שאני עצמי מתלבט בה, ומייד אומר גם איך אני רואה כרגע את הדרך שבה היא עומדת, לדעתי, לבוא על פתרונה. הנושא שהעלית הוא נושא חשוב ממדרגה ראשונה. הוא מטריד אותי תקופה ממושכת. הדבר שנכון לעשותו, והדברים נעשים בלי שום קשר להצעת החוק, הוא לבדוק את הנהלים, וכן לבדוק האם הערכות השמאי משקפות את מחיר השוק. כמו-כן אני רוצה להביא לידיעתכם, שאנחנו עומדים, עם פרסום דוח ועדת-רונן – ופשוט מדובר בזמן קצר ביותר – להציע הצעה שתיתן תשובה על הסוגיה שהועלתה. הדברים האלה אכן נעשים, ואני מציע לחברי הכנסת לבחור באחת מן השתיים: או לוותר על הצעת החוק, או להמתין זמן קצר. ייתכן שההצעה החדשה, שכרגע מגובשת ותוצג בתוך זמן קצר, תשביע את רצונם של מגישי ההצעה. על כל פנים, עמדת הממשלה היא, שהממשלה מתנגדת להצעת החוק כפי שהיא הוגשה. תודה.
אדוני היושב-ראש, אני מודה שיש כאן איזו בעיה. אני הבאתי כאן את תשובת הממשלה מוועדת שרים לענייני חקיקה. זה לא עניין של דעתי האישית בסוגיה הזאת. דעתי האישית לא חשובה כרגע, כי אני מייצג כאן את הממשלה. עכשיו התברר לי שהנהלת הקואליציה החליטה לתמוך.
כבוד היושב-ראש, כנסת נכבדה, הצעת חוק הרכבות ומסילות הברזל, התשנ"ח–1998, המונחת לפניכם, כוללת קודם כול שינוי מבני המוציא מידיה של הרשות את הטיפול בענייני הרכבת ומחזיר אותה לתפקידה המקורי כרשות נמלים בלבד. באותו הינף יוצרת הצעת החוק משטר חדש בענף הרכבות, משטר של רישוי שאעמוד עליו בהמשך דברי. תכליתו של ההסדר החדש מובאת בסעיף 1 להצעת החוק. אני מצטט: מטרותיו של חוק זה הן להביא לפיתוח רשת מסילות הברזל והרכבות ולקדם את התעבורה המסילתית כאמצעי תחבורה משלים ויעיל להסעת נוסעים ולהובלת מטענים באמצעות חברות שיכול שיהיו ממשלתיות. על-פי ההצעה, פעילות מסילתית, דהיינו פעילות הנוגעת לתשתית ופעילות רכבתית הנוגעת להעלאת שירותי הובלה והסעה, יהיו טעונות אישור מאת השר. הרשיון יקבע את תקופת תוקפו ואת הקווים או המקטעים שהוא חל עליו. בדרך כלל יינתן רשיון על-פי מכרז, ואולם רשאית הממשלה לאשר במקרים מיוחדים כי הרשיון יינתן על-פי הליך בחירה אחר. השר רשאי להעניק ללא מכרז רשיון לחברה ממשלתית. בבואו לתת רשיון ולקבוע את תנאיו, ישקול השר כמה שיקולים, ובהם מדיניות הממשלה בתחום התעבורה והתעבורה המסילתית, ואת תרומת הרשיון לתחרותיות בתחום המסילות והשימוש באמצעי תחבורה זה. הצעת החוק כוללת גם הוראות המגדירות את הסמכות לבטל רשיון, לשנות את תנאיו ולהטיל פיקוח על רכישת השליטה והעברת השליטה בתאגיד המחזיק ברשיון. כל אלה נגזרים מאופיו של אמצעי תחבורה זה ומתפיסת הרישוי החלה עליו בתחום זה. במטרה לפקח על בעלי הרשיונות ולתאם ביניהם, באותם תחומים המחייבים תיאום, מוצע למנות מנהל לענייני הרכבות ומסילות הברזל. המנהל יפקח גם על הבטיחות בתעבורה המסילתית. כבוד היושב-ראש, הצעת החוק כוללת תיקון עקיף לחוק רשות הנמלים והרכבות, אשר מתחייב, כפי שהזכרתי, מהוצאת ענייני הרכבות מתחום סמכותה ואחריותה. מדובר לא רק בתיקונים פורמליים של החוק, אלא בטיפול בכמה נושאים מהותיים, כמו העברה ללא תמורה למדינה של הנכסים הרכבתיים שבבעלותה, או החזקתה של הרשות, וכן התייחסות לעניין תביעות התלויות ועומדות בבית-המשפט, או כאלה שתוגשנה לאחר יום התחילה. עוד נקודה אחת אזכיר בעניין החוק, והיא חלוקת סמכויות בין שרים. מוצע, כי שר התשתיות הלאומיות יהיה השר הממונה על ביצוע החוק, למעט בעניינים הנוגעים למערכת ההסעה ההמונית בגוש-דן ומטרופולין ירושלים, חיפה ובאר-שבע, שעליהם יהיה מופקד מבחינת החוק שר התחבורה. חברי הכנסת, ודאי שמתם לב שחברת רכבת ישראל, חברה ממשלתית שכבר הקימונו, אינה נזכרת בשמה בהצעת החוק, אף שברור כי היא תהיה אותו בעל רשיון שאליו יועברו העובדים והנכסים הרכבתיים. הניסיון המשפטי המצטבר הביא למסקנה, כי עדיף שלא לאזכר את החברה ולתת לה מעמד בחוק. עם זאת ברור, כי חברה זו תשמש לפחות בעתיד הנראה לעין חוט שדרה של התעבורה המסילתית, ובמקביל להליכי החקיקה בכנסת אעשה את כל הסידורים הנדרשים, לרבות הסדרים הוגנים עם העובדים, על מנת לאפשר לחברה פעולה תקינה. באותה נשימה אני מקווה, כי החוק המוצע ייצור את האווירה ואת הכלים המתאימים, שימשכו לענף הרכבות גם יזמים פרטיים, אשר יתרמו בצד הממשלה לפיתוח התעבורה המסילתית ולשיפור איכות החיים בארץ. אני מבקש את תמיכתכם בהצעת החוק.
אתה לא מעלה בדעתך שאני אפגע בעובדים.
לא חזקה עלינו שחבר הכנסת למד אותו?
מכובדי היושב-ראש, לגבי הערותיו של חבר הכנסת עמיר פרץ. מתנהלים במקביל מגעים עם נציגי העובדים בהסתדרות. אני רוצה להביא לידיעתך, שמחר יהיה עוד מפגש כזה במטרה לגבש הסכם, כך שהדברים שהזכרת מובנים מאליהם. לא תהיה פגיעה בעובדים, לא אאפשר זאת. לדעתי, פיתוח רשת רכבות רק ישפר את מצב העובדים. אולי הושפעת ממה שמופיע בהצעת חוק הרכבות ומסילת הברזל: "וכן מוצע להסדיר את סמכויות הרישוי והקיפוח". זו טעות, הכוונה היא "הפיקוח". נראה שזה הודפס בטעות, ואולי זה הביא אותך להעלות את הנושא. להערותיו של חבר הכנסת גדעון עזרא. רכבת עזה–טול-כרם או אקספרס דיר-אל-בלח–קלקיליה – אלה הצעות שאני הצעתי. לצערי, פשוט אין עם מי לדבר. לו היה עם מי לדבר, היינו מקדמים את זה. אנחנו מוכנים לקשר עד רצועת-עזה, וזאת בתנאי שהם ימשיכו את המסילה. היתה להם מסילה גם באזור התעשייה שלהם שנבנה, גם אפשרות להתחבר לנמל אשדוד, וגם לנסוע ברכבת מיוחדת שלהם. יש גם הצעה של חברה זרה שמוכנה לעשות זאת. אתה הרי בעל קשרים מיוחדים. להערותיו של חבר הכנסת עוזי לנדאו. הרכבות לא יכולות לפתור את בעיית כביש חוצה-ישראל. אין לנו אפשרות להוביל יותר תנועה בכלי רכב דרך גוש-דן. הייתי ביפן עכשיו – הם בונים קומה שנייה. יכול להיות שזה יהיה פתרון בעתיד. אבל הם עובדים מהר מאוד, במחיר זול. הם עשו עכשיו קו כזה של 50 קילומטרים בשנה וחצי. אבל לנו אין כרגע שום תשובה אחרת. אין לזה שום קשר לצורך לפתח את התחבורה הרכבתית. אני מקווה שנוכל לעשות ושאכן יהיו לכך אמצעים. כבר עשינו את כל הניסויים. נסיעה מבאר-שבע לתל-אביב תארך בין 45 ל-48 דקות. בירושלים אני מנהל כרגע מאבק על הנושא הזה – לעשות שם את השיפורים הדרושים. הנסיעה תארך כ-40 דקות. בעניין חיפה אנחנו משלימים כרגע את הקטע האחרון, כדי שהיא תהיה דו-מסילתית, וגם הזמן יצטמצם בהתאם, וזו תהיה הקלה גדולה. בכוונתנו לעשות מאמץ גדול. הערותיכם נרשמו וכולן תובאנה בחשבון. אני מודה מאוד. אני מבקש להעביר את הצעת החוק לוועדת הכלכלה.
אדוני היושב-ראש, כנסת נכבדה, לצערנו, פקדה אותנו השנה בצורת קשה מאין כמותה, בצורת כזו לא פקדה אותנו זה עשרות שנים. הנסיבות האקלימיות שפקדונו כופות עלינו נקיטת אמצעי חירום המתחייבים מהאחריות שמטיל עלינו ניהול משק המים של ישראל ואספקה נאותה של צורכי האוכלוסייה. כדי לעמוד באלה, אין לנו מנוס אלא לקצץ קיצוץ כואב בהקצאת המים לחקלאות, והצעת החוק שאני מניח על שולחן הכנסת מבקשת את אישורכם להחיל על החקלאות קיצוץ בשיעור ממוצע של 40%. שיעור הקיצוץ יהיה שונה בענפי חקלאות חד-שנתיים ורב-שנתיים. קיצוץ כזה פוגע פגיעה קשה בהכנסותיו של המגזר החקלאי, אך, כאמור, הקיצוץ הוא הכרח הנגזר מהמשבר האקלימי. יתר על כן, בפעם האחרונה ננקט צעד מכאיב כל כך בשנת 1991, וזאת בעקבות מחזור שחון בן שלוש שנים; אז קוצצה ההקצאה לחקלאות ב-50%. אי-לכך, שומה עלינו לצפות אולי, ונקווה שלא, למחזור שחון נוסף, ועל כן אין מנוס מנקיטת אמצעי חירום. כיוון שעונת הקיץ כבר בפתח והיה ספק אם הכנסת תוכל להתכנס כדי לאשר את הצעת החוק המובאת בזה, וכיוון שהממשלה מעדיפה את חקיקת הכנסת על-פני תקנות לשעת-חירום, החליטה הממשלה על מהלך משולב והתקינה ביום א' האחרון תקנות לשעת-חירום זהות בתוכנן ובלשונן להצעת החוק. נוסף על התקנות שאני מבקש להתקינן הטילה הממשלה על ועדה, בראשות מנכ"ל משרד ראש הממשלה, להכין הצעה בדבר האופן וההיקף של הפיצויים שיינתנו לחקלאים שמכסתם נגרעה. על אף המצב העגום אני מבקש להיות איש בשורה ולהודיע לכנסת, כי הממשלה החליטה לפני כחודש להטיל על נציב המים להכין מסמכי מכרז להקמת מתקן התפלה. אין צורך להדגיש, כי בתנאיה הגיאו-אקלימיים של ישראל ובנסיבות הגיאו-פוליטיות שבהן היא נתונה ופועלת, זו אכן בשורה. אדוני היושב-ראש, הוזעקתי הנה ממש מדיון עם אחת החברות, שהגישה אחת מההצעות, כי מדובר כאן בפעולה של הסקטור הפרטי. מדובר בחברה זרה שבאה פשוט לדון אתי כרגע בסוגיה הזאת. אני מבקש להצביע בעד הצעת החוק. תודה.
האם אפשר להעביר את הצעת החוק בהיעדרי?
נציג החברה הזרה מחכה לי. חבר הכנסת אלון, האם אתה לא תראה פגיעה בכך שאלך?
מערת-המכפלה זו לא ארץ-ישראל נטו?
אדוני היושב-ראש, כנסת נכבדה, מתיישבי בקעת-הירדן, היו ימים בארץ שהקמת יישוב חדש היתה מעוררת התרגשות, מרעידה לבבות, מקצה הארץ ועד קצה. מתנדבים התמודדו על הזכות לקחת חלק בעלייה על הקרקע, בהשתתפות בשמירה, בעזרה בעבודה. חגיגת 30 שנה להקמת אזור מיושב בוודאי היתה חג לאומי, כפי שצריך להיות. "פנינו אל השמש העולה, עינינו שוב פונות מזרחה", היינו שרים כנערים, כשעינינו מצועפות חלום, חדורי אמונה אין קץ. "זה היה בעבר", אומרים לנו עכשיו, לעתים בביטול, "זה עולם אחר", עולם של היי-טק, של פיננסים, של הפרטות. מה אתה מתפעל מ-18 יישובים חקלאיים, כ-700 בתי-אב? ואינני כולל את חבל מגילות שגם בו חמישה יישובים, ועוד מתקנים בעלי חשיבות רבה, שמייצרים בהיקף של כ-60 מיליון דולר בשנה. זה פחות ממפעל מצליח אחד, "זה עשירית מהפרטה אחת", הם אומרים. זה נכון, טוב שיש לנו מוחות מעולים, טוב שהתעשייה מתפתחת וצריך לעשות כל מאמץ להרחיבה. אני מאמין שממשלות ישראל ימשיכו בפיתוח התעשייה עוד שנים רבות. אבל מפעל תעשייתי, מוצלח ככל שיהיה, אינו מחזיק גבול, אינו שומר שטח חיוני בידינו. לכל אחד תפקיד חיוני משלו. 18 היישובים החקלאיים פלוס יישוב קהילתי אחד, מעלה-אפרים, ועוד חמישה יישובים והיאחזויות ומתקנים נוספים בחבל מגילות הם אלה שמחזיקים היום את אזור הביטחון המזרחי של ישראל. כמו חניתה ומטולה בצפון, נווה-אטי"ב, מרום-גולן ואלוני-הבשן בגולן, כך מחולה, שדמות-מחולה, חמדת, רועי, בקעות, חמרה, מכורה וגיתית. כך גם ארגמן, על שמם של לוחמי גיבורי ארץ המרדפים, אריק רגב וגד מנלה, זיכרונם לברכה, משואה ויפית, פצאל ותומר, גלגל ונתיב-הגדוד – על שם הגדודים העבריים במלחמת העולם הראשונה – נערן, ייט"ב – על שמו של יצחק טבנקין – בשמת-נערן, נעמה, בית-הערבה – שהוקמה לראשונה עוד בשנות ה-40 ופונתה עם הכיבוש הירדני – אלמוג, מצפה-שלם, קליה, ורד-יריחו. כל אלה שומרים על גבולות המולדת. צבא מטבעו הוא נייד, צבא בא והולך. היושבים שם בבקעה הם אלה שנותנים לנו קביעות, שמאפשרים לנו להמשיך ולהחזיק באזור חיוני עכשיו ולתמיד. הידיים המיובלות, הפנים צרובות השמש, השפתיים המבוקעות מלהט הבקעה הן הערובה לכך. יש בבקעת-הירדן שכיות חמדה של עבר והוווה, בוודאי של עתיד. שם, מעט צפונה, מצוי היישוב הקדום ביותר בארץ-ישראל. שם חצה יהושע את הירדן, ושם בגלגל, בקצה מזרח יריחו, הקים יהושע את 12 האבנים אשר לקחו מן הירדן. חבר הכנסת הנדל, חיפשת עוד דברים? אם אינני טועה, שם גם מלו לראשונה את בני ישראל שנולדו במדבר, כי אלה שיצאו ממצרים היו נימולים. את אלה שנולדו במדבר מלו שם לראשונה. שם נמצאת יריחו, שם היו חיים יהודיים בימי בית ראשון ובימי בית שני, שם חצו במלחמת העולם הראשונה הגדודים העבריים, "קלעי המלך", גדוד 38 וגדוד 39, את הירדן. שם – מעניין כאפיזודה היסטורית, כבש מפקד פלוגה מגדוד 38, זאב ז'בוטינסקי, את מעבר אום-שורט, והגדודים העבריים המשיכו, יחד עם פרשים אוסטרלים, לא-סלט שבארץ הגלעד. שם פעלו כוחות הפלמ"ח בליל הגשרים, בפיצוץ גשר אלנבי בפיקודו של חיים בר-לב, זיכרונו לברכה, בניסיון הפיצוץ של גשר דמיה, ואחד המשתתפים יושב כאן – גנדי. לשם, לעורף הכוחות הירדניים והעירקיים תכנן יגאל אלון, הבולט והמבריק במפקדי מלחמת העצמאות, את תנועת צה"ל בשלהי מלחמת העצמאות, תוכנית שלא יצאה לפועל, כנראה לצער כולנו. אזור זה נכלל בתוכנית-אלון, או אפשר לומר אולי, יותר נכון, תוכנית גנדי-אלון. נדמה לי שאתה, גנדי, אם אינני טועה, היית זה שעיבד את התוכנית הזאת לראשונה, כזכור לי מאותם ימים, כאזור חיץ חיוני בין הריכוז הפלסטיני הגדול שעל גב ההר לנהר הירדן; ואזור זה הוא אזור הביטחון החיוני, המזרחי של ישראל, שישתרע בעתיד מנהר הירדן ומערבה ברוחב של כ-20 קילומטר ומים-המלח ומערבה ברוחב של 10 עד 15 קילומטרים. אזור זה היה לארץ המרדפים באחת המערכות הקשות של המאבק בטרור, שם באו לידי ביטוי מלא רוח הלחימה וערכי הלחימה של צה"ל. אבל מעבר לכל זה מתיישבי בקעת-הירדן, שחלקם יושב כאן ביציע, הפכו שטח זה לאחד מפלאי החקלאות בעולם כולו. עד מלחמת ששת הימים דמה האזור, במידה רבה, לתיאורו של הקולונל ווייול, שהיה אחר כך אחד הגנרלים והמפקדים הבריטים הידועים במלחמת העולם השנייה, אחד מקציניו של אלנבי במלחמת העולם הראשונה, שנתבקש על-ידו, לקראת חציית הירדן, לתאר את השטח, והוא כתב וסיכם במשפט יבש והחלטי: "באזור זה אין אפשרות קיום עצמאי ללא אספקה, לא לבקר, לא לסוסים ולא לבני אדם". באו מתיישבי הבקעה והוכיחו את ההיפך. אנחנו מודים לכם, ואני מרשה לעצמי להגיד, בשם כולנו – לצערי, לא רבים כל כך כאן – אנחנו מודים לכם על מה שעשיתם. על הממשלה להחליט על חיזוק הבקעה, על הגדלת מספר תושביה, על הרחבת שטחי עיבוד – זאת חייבים אנחנו לעשות, זו מחויבותנו לאנשי הבקעה ולעצמנו. בעזה חגגו אתמול. צהלה ושמחה בשומעם הדים צורמים מכאן, שהגבירו את התנגדותם למילוי חלקם בתהליך השלום. בעזה חגגו אתמול. כאן, בכנסת, אנחנו חוגגים היום 30 שנה לחידוש ההתיישבות היהודית בבקעה, ואני אומר לכם שהחגיגה הזאת תגבר.
(לא נקראה, נמסרה לפרוטוקול) 2-1. בשנת 1995 מונתה על-ידי מינהל מקרקעי ישראל חברה מנהלת לתכנון ופיתוח של שטח גבעת פרדיס בגודל 540 דונם לבניית 1,500 יחידות דיור. פעילות זו נבעה מתוך ההכרה במצוקת הדיור בכפר. החברה החלה לבצע עבודות פיתוח, פריצת דרכים וקירות תומכים. עקב טענת המועצה שאין באפשרות התושבים לשלם עלויות פיתוח גבוהות הופסקו העבודות, וסוכם כי המועצה תבצע את הפיתוח בעצמה. כיום פועל מינהל מקרקעי ישראל בשיתוף עם המועצה המקומית לקידום הפיתוח והשיווק בהקדם האפשרי.
מערכת אספקת המים בטייבה מבוססת על קידוחים מקומיים. בהתאם לתוכנית האב הנוכחית לאספקת המים של עיריית טייבה, תוספות המים מהמערכת הארצית יידרשו רק בעוד כמה שנים. בשנת 1993 הכינה נציבות המים תוכנית-אב אזורית לצורך תגבור המים לטייבה מהמערכת הארצית, ועד לתקופה האחרונה לא פנתה עיריית טייבה לנציבות המים על מנת להקדים את המועד שתוכנן. אספקת המים לטייבה תהיה אמינה יותר לאחר חיבורה למערכת הארצית. אם אני יכול לראות בשאילתא הזאת פנייה ישירה של טייבה לצורך העניין, אני גם מציע שבכל זאת תועבר מייד גם פנייה בכתב, תוכנית-האב תעודכן וטייבה תחובר למערכת הארצית בהקדם.
במה שנוגע למשרדנו, אמרתי לך, פשוט לא פניתם. לו פנו, זה היה מחובר, אין כל בעיה. בכל מה שנוגע לרשתות מים פנימיות – אתה יודע בעצמך שזה תחום אחר – אני מבקש שתפנה את בקשתך. בכל מקרה, אני מוכן לעזור בנושא הזה, אבל מערכות מים פנימיות הן בתחום משרד ממשלתי אחר. אם תפנה ותרצה גם את התערבותי, אשמח לעזור.
(לא נקראה, נמסרה לפרוטוקול) 3-1. מע"צ משמשת כרשות תמרור מקומית, ומשרד התחבורה כרשות תמרור מרכזית המאשרת את הצבת התמרורים. קיימות הנחיות שילוט משנת 1970. הנחיות אלו נמצאות כעת בעדכון, והשילוט שהוצב לאחרונה, או שילוט בשלבי תכנון, מתבצע בהתאם להנחיות החדשות, המגדירות שלטים בהירים ובולטים יותר לשם הגברת כושר ההתמצאות של הנהג בכביש. בכוונת מע"צ להחליף את כל השלטים הישנים שאינם עומדים בהגדרות ובהנחיות החדשות, וכבר הוחלפו מאות שלטים במסגרת מבצע "שלט תקין". החלפת השלטים נעשית על-פי הצורך, תוך קביעת סדרי עדיפויות, בהתאם למגבלות התקציב. בכבישים המהירים, הראשיים ובמחלפים הנהיגה מע"צ את שיטת השילוט על גבי גשרי שילוט הנושאים שלטי ענק בולטים במיוחד.
(לא נקראה, נמסרה לפרוטוקול) 3-1. מע"צ עורכת פגישות עבודה מסודרות עם ראשי הרשויות הדרוזיות. מדי שנה מוגשת על-ידי מע"צ תוכנית עבודה מפורטת להשקעות במגזר הדרוזי, על-פי סדרי עדיפויות ושיקולים מקצועיים בלבד, בתיאום עם ראשי הרשויות. בשום אופן אין מע"צ פועלת על-פי שיקולים פוליטיים הקשורים לעדה זו או אחרת. מע"צ השקיעה בכביש הגישה לבית-ג'ן סכום של 1.8 מיליון ש"ח. בנוסף, בתוכנית העבודה של מע"צ לשנה זו – התקנת תאורה בכביש. הכביש הינו כביש טוב ובטיחותי, ואין הצדקה להשקיע בו משאבים נוספים מעבר למה שמושקע.
2-1. כיום החיבור בין טייבה לקלנסואה נעשה בכביש צר ומפותל. על-פי הבחינה של מינהל התכנון והמועצה הארצית לתכנון ולבנייה, נקבע כי על בסיס הציר הנ"ל יוכשר התוואי הקבוע של כביש 444, אשר ישרת את כל המרחב, לרבות התנועה האזורית צפונה. הדבר מחייב שינוי תוואי הכביש, על מנת לאפשר סלילתו כדו-מסלולי בפרמטרים גיאומטריים נאותים, ובלית ברירה – גלישה לשטחים הנמצאים כיום מדרום לתוואי הקיים. תיקון התוואי לגבול החלקות הוא למעשה המצב הנוכחי, ואינו אפשרי. הפתרון להליך, כמקובל, יינתן במסגרת מנגנוני הפיצוי. בעלי הזכויות ששטחיהם יופקעו יפוצו בהתאם לחוק כביש חוצה-ישראל. משרד התשתיות הלאומיות בוחן בימים אלו אפשרויות לפיצוי חלק מבעלי הזכויות בקרקע, אשר יהיו מעוניינים בכך, בקרקע חלופית במקום פיצוי כספי, וזאת בהתאם לקריטריונים שיסוכמו ויאושרו במועצת מקרקעי ישראל. כידוע, בעבר היה רק פיצוי כספי. אני משתדל ככל שניתן ובמידה שניתן להעביר את זה לפיצוי קרקעי. לא בכל מקום זה אפשרי, אבל אנחנו משתדלים כמיטב יכולתנו, וכך נהגנו גם בעניין כביש חוצה-ישראל.
אני לא מכיר שום הוראה להעביר כביש דווקא בקרקע של קלנסואה, אבל כדי שאוכל לבדוק את זה – והמקום מוכר לי היטב – אם אתה יכול, תעביר לי במהירות את הפנייה שלכם וגם את התשובה, טוב? תודה.
אני עונה פשוט בהמשך לעניין. אם מדובר בכביש חוצה-ישראל, אי-אפשר להזיז את התוואי. אף אחד לא קבע שזה יהיה באדמות קלנסואה, ובכלל, מגמתי הראשונית היתה להעביר את הכביש הזה – – –
אולי אתה מוכן להקשיב בסבלנות? צא מתוך הנחה שהמקום הזה הוא כמעט מקום הולדתי, ואני מכיר את העניין הזה. אם היה מדובר בכביש חוצה-ישראל, לא ניתן לעשות כל שינוי, כי התהליך בדרכו. לגבי הכביש הזה, ביקשתי שתעביר אלי בהקדם – כדי שאוכל לבחון נקודה זאת עוד הפעם – את הפנייה ואת התשובה.
3-1. ההחלטה אכן סופית. ההצהרות בפני בג"ץ היו נכונות לזמנן, אולם הסתבר כי עלות הפרויקט עצומה, מעל ומעבר להערכות התקציביות שנעשו בזמנן. מתוכננים פתרונות חלופיים לקליטת מי הקולחין בשטחי חקלאות קיימים באזור המרכז. כמו כן נבדקות אפשרויות לשיקום נחלים באזור המרכז על-ידי הזרמת מי הקולחין המטוהרים אליהם.
אשר לכל הנושא הזה של טיפול במערכות מי הביוב – ראשית, ידוע לי ואני גם מאוד מצר על המים האלה הנשפכים שם לים, שאפשר היה להשתמש בהם. הרעיון שאתה מדבר עליו, של המוביל המזרחי למי ביוב, הוא פרויקט שההוצאות עליו הן עצומות, ולממשלה היום יש מחשבות אחרות ותוכניות אחרות, ולכן כרגע זאת החלטה לא לבנות את המוביל המזרחי. יכול להיות, שאם יימצא גורם פרטי שיהיה מוכן לקחת על עצמו את קניית מי הביוב, הובלתם לנגב ומכירתם, אפשר יהיה לעשות זאת. פשוט, יש לנו היום פתרונות אחרים. זה עדיין לא נותן את התשובה על הבעיות שהזכרת שם, כמו שאין עדיין תשובה ביחס לביוב של טול-כרם ואין תשובה ביחס למי הביוב של קלקיליה שזורמים, קולחים, אל נהר הירקון, נוזלים ומוצקים כאחד, כן? יש לנו תוכניות בדברים האלה, בעיות מאוד כבדות, מאוד קשות. שאלת ספציפית לגבי המוביל הזה. המוביל הזה איננו כרגע בתוכנית, אלא אם יימצאו האפשרויות שהזכרתי, אבל פתרונות אחרים בהחלט יהיו, ואני מניח שאם העניין הזה עוד יעלה או תתעניין, אני אוכל לתת לך פרטים רבים יותר, או אבקש מנציב המים שיעדכן אותך בתוכניות האלה.
(לא נקראה, נמסרה לפרוטוקול) 3-1. מערכת תשתית הכבישים אכן עלולה לקרוס בשנים הקרובות. הסיבה העיקרית לכך היא מצב מתמשך של הקצאת תקציבים אשר אינה תואמת את קצב הגידול במשק התחבורה במדינת ישראל. כיום יש כ-1.6 מיליון כלי רכב על כבישי הארץ. בשנים האחרונות קצב הגידול הוא כ-6% בשנה, בעוד קצב הגידול בסלילת הכבישים הוא כ-3% בשנה. פער גדל והולך זה יוצר לחץ כבד על כבישי הארץ, והמשך המגמה עלול לגרום לקריסת מערכת הכבישים. לאור זאת פועל משרד התשתיות הלאומיות לפיתוח מואץ של כבישי הארץ, לרבות סלילת כביש חוצה-ישראל. במקביל, מתבצעת פעילות להאצת ההשקעה בתשתית המסילתית הקיימת, כדי להגדיל את מספר הנוסעים ברכבת ישראל. מערכת הכבישים לא תוכל להספיק ל-6 מיליוני כלי רכב, ויש לבחון פיתוח מערכות הסעה המוניות חלופיות למערכת הכבישים, כפי שנהוג במדינות מפותחות באירופה ובארצות-הברית. המספר 6 מיליוני כלי רכב אינו בטווח הנראה לעין. קיים תיאום שוטף בין המשרדים העוסקים בתחום התחבורה, וקיימת הסכמה לגבי הפתרונות החלופיים.
(לא נקראה, נמסרה לפרוטוקול) 1. מינהל מקרקעי ישראל מתנגד לקבורה באום-אל-זינאת, מאחר שאין במקום יישוב קבע, ומדובר בשטח שמורת טבע וגן לאומי. נושא הקמת בית-קברות בדליית-אל-כרמל נדון בין המועצה המקומית ומינהל מקרקעי ישראל. לפני כחודש וחצי נפגש נציג המינהל עם ראש המועצה והציג בפניו כמה שטחים שמתאימים למטרה זו. עד היום לא קיבל המינהל מהמועצה נתונים לגבי מספר התושבים המוסלמים, איתורים מדויקים של שטח מבוקש או הסכמת המועצה להצעתו. המינהל אינו יכול לתכנן שטח לבית-הקברות ללא שיתוף המועצה המקומית והסכמתה.
1. תוספת רכבת ישירה היא תוספת המשולמת על-ידי אותם נוסעים המשתמשים ברכבת ישירה שהיא רכבת בקו חיפה–תל-אביב, שבמהלך נסיעתה עוצרת, לצורך העלאת נוסעים או הורדתם, בתחנה אחת לכל היותר. התוספת הנ"ל היא תוספת של 3 ש"ח על דמי הנסיעה המשולמים בעבור נסיעה רגילה ברכבת. 2. תוספת רכבת ישירה מעוגנת בתקנה 3 לתקנות מסילות הברזל (דמי נסיעה), התשנ"ז–1997, שמועד תחילתן הינו 1 בספטמבר 1997. התוספת הנ"ל נקבעה לאור העובדה, שרכבת ישירה נוסעת בפחות זמן מרכבות אחרות, דבר המקנה יתרון גדול לנוסע. עיקרון זה מקובל מאוד בארצות שונות בעולם. 3. ביטול התוספת משמעה הנחה נוספת. כל הנחה צריכה להיות מתוקצבת, משום שהיא מהווה הפסד הכנסה ומגדילה את הסבסוד של המדינה לרכבת ישראל. שינוי כזה מצריך אישורו של משרד האוצר.
אני מוכן לבדוק את זה עוד הפעם, אבל אתה צריך להבין, מכובדי, שעם כל המאמץ להרחבת רשת הרכבות – ברגע שנגמור את הקטע האחרון במסילה ליד בנימינה, הרכבת כולה הופכת בעצם לרכבת דו-מסילתית. יש אפשרות, וגם הנסיעה תקוצר וכן הלאה. עם כל הדברים שעושים ועם גידול מספר הנוסעים המשמעותי ברכבת, עדיין בכל מה שנוגע לנוסעים, הרכבת מסובסדת בצורה כבדה. והדבר הזה מקובל. אני מוכן שוב לבחון את המשמעות של העניין. תודה.
(לא נקראה, נמסרה לפרוטוקול) המועצה הארצית לתכנון ובנייה, בישיבתה ב-5 במאי 1998, אישרה באופן עקרוני את הצורך בהקמת יישובים בדואיים נוספים. מיקומים מדויקים עדיין לא נקבעו. יישוב על כביש דימונה: מיועד לשבט הואשלה, בקרבת מקום מגוריהם הנוכחי. יישוב באזור הר-דרגות: מיועד לפלגים משבט אבו-רביע וקבוצות אחרות. יישוב באזור מולדה – בין תל-שבע לחורה: מיועד לשבטי נחל חברון והאזור. יישוב באזור רביבים: מיועד לשבט העזאזמה. בנוסף, אישרה הממשלה הקמת יישוב לשבט טראבין, בין משמר הנגב ללהבים. בתוך כחמישה חודשים תתחיל העבודה להקמת היישוב, עם קבלת כל אישורי ועדות התכנון. צוות התכנון מטעם המינהלה לקידום הבדואים בנגב עוסק באיתור המקומות המדויקים. בתהליך התכנון ישולבו בדואים תושבי השבטים המיועדים להתגורר ביישובים. התוכנית תהיה מוכנה להצגה לקראת סוף חודש אוקטובר 1998, לרבות לוחות זמנים מתוכננים.
2-1. מע"צ בדקה שלוש חלופות לכביש מס' 9. בחלופה הצפונית ובחלופה המרכזית היתה פגיעה חמורה בשטחים חקלאיים, ועל כן בחרו מוסדות התכנון את החלופה הדרומית. על מנת למזער את הפגיעה בערכי טבע תבצע מע"צ מנהרה מתחת לקטע של פארק השרון, בין כביש מס' 2 לבין מסילת הרכבת תל-אביב–חיפה. בשאר השטח אין כל פגיעה בערכי טבע. 3. ידוע לנו כי המשרד לאיכות הסביבה והגופים הירוקים יוזמים את הכרזת השטח כפארק לאומי.
אדוני היושב-ראש, כנסת נכבדה, אני הכנתי כאן תשובה מנומקת ומפורטת, אבל לפני שאקרא אותה אני רוצה לומר, שאני פשוט דוחה בשתי ידיים את הטענות שהושמעו כאן, אני דוחה בשתי ידיים מראש. כל הניסיון הזה ליצור תמונה שבה מנסים למנוע מחלק מערביי ישראל קרקע או בעלות בקרקע, אין לו על מה להתבסס. חבל שבאים וחוזרים שוב וטוענים אותה טענה. זה עוזר לפתור איזו בעיה? הרי אין כל יסוד לעניין הזה. אבל באותה מידה, כמו שכל אחד יכול להיות בעל קרקעות, גם ליהודים בארץ-ישראל מותר להיות בעלי קרקעות, והגיע הזמן פעם אחת להבין את העניין הזה. אבל לצאת כאן עם הקולוניאליזם הציוני – איפה אתם נמצאים? איפה אתם חיים? מה אתם חושבים באמת? איזה מין דיבורים אלה?
אני רוצה לחזור ולומר, אם זאת דעתו של חבר כנסת אחד, אני פשוט מתקן ואומר: זו לא דעתכם אלא דעתך.
אני שמח לשמוע שזו דעה של חבר כנסת אחד בלבד בכל הבית כאן, זה בהחלט דבר מעודד.
ראשית, אני שמח שזו דעתו של חבר כנסת אחד בלבד בבית. אני רוצה לומר, שהסבא שלי שבא הנה לא היה קולוניאליסט ציוני, הוא היה ציוני – – –
וההורים שלי היו ציונים והם באו לביתם בזכות, לא רק הם. הגיע הזמן פעם אחת לדעת, ואי-אפשר לסלף את ההיסטוריה.
רבותי, יהודים חיו כאן ללא הפסקה במשך אלפי שנים, וגם אחרי חורבן בית שני חיו פה מאות אלפי יהודים – – –
רבותי, לא באנו לכאן לדון בהיסטוריה, אבל אם אנחנו עוסקים בדבר הזה, יהודים חיו בארץ-ישראל ללא הפסקה 4,000 שנה. לא היתה כאן הפסקה של חיים יהודיים ליום אחד, ולא היה כאן שום מעשה אלא מעשה ציוני, מעשה של אנשים שחוזרים אל ביתם ואל ארצם. לא נגזל פה שום רכוש, אלא שולם בכסף מלא. לכן, אני מוכרח לומר שההתבטאויות האלה – – –
רבותי חברי הכנסת, כפי שאמרתי, באתי לכאן עם סעיפים מנומקים השמים לאל את הטענה הזאת. אבל נוכח הדברים ששמעתי כאן, שאין להם שום בסיס ושום יסוד, אני רוצה לומר, הממשלה מתנגדת להצעת החוק הזאת.
כל אחד בזמנו. כבוד היושב-ראש, כנסת נכבדה, הצעת החוק מבקשת להוסיף מטרות בכספי קרן האיזון המתנהלת כיום לפי חוק המים, דהיינו, פיתוח מקורות מים חלופיים והשבחת מים שאינם ראויים לשתייה. אף כי התפיסה העומדת בבסיס ההצעה מקובלת עלינו – אני מתכוון לעקרונות ולכל מה שהסברת כאן בהרחבה, אנחנו מכירים את הדברים האלה, ויש לנו בהחלט עמדה זהה בנושאים האלה, לגבי התפיסה – הרי שהממשלה החליטה לטפל במשק המים בדרך שונה. ראשית, בכוונת הממשלה לבטל את קרן האיזון לחלוטין, אך עם זאת ייקבעו כללים ולפיהם ישולמו מענקים מהסכומים שיצטברו בקרן האיזון ומסכומים נוספים שיועמדו לכך בתקציב המדינה, לשם פיתוח מקורות מים, השבחת מים שנפסלו כמקור שתייה ולשם תמיכה במפיקי מים שעלות הפקת המים שלהם גבוהה. הסדר בעניין זה כלול בהצעת חוק הסדרים במשק המדינה לשנת 1999. אני רוצה לומר לך, כמי שמעורב אתכם בסוגיה הזו שאינה מהיום – ההצעה הקיימת היום בחוק ההסדרים נותנת, לדעתי, תשובות טובות יותר מאלה הקיימות היום. כלומר, באופן עקרוני לגבי הצורך ולכל אותן מטרות שאתה הזכרת, ואני חזרתי עליהן ביעף – – –
זה יישמע לא טוב, אבל אני מוכן לשלוט כמעט בכל משרד ממשלתי.
מטבע הדברים, אלה חיים פוליטיים. לא אחת אמרתי לכם, שבחיים הפוליטיים הכול מסתובב תמיד. היום אתה פה, מחר אתה שם. אני אומר את הדברים כמי שעסק הרבה מאוד בנושא הזה. לפי דעתי ניתנה תשובה נאותה על הבעיה הזאת.
רבותי, אתם ראיתם דבר שבסופו של דבר לא עובר? זה לוקח קצת יותר זמן.
חבר הכנסת מירום, לפני זה השתמשתי במלה "אתם" והעירו לי: מה זאת אומרת, אתה מוציא את עצמך מהכלל? אני מניח שאתה מפנה את זה גם אל עצמך.
הרי אני מביע את תקוותי, כמי שכבר עמד כאן, על הבמה הזאת, וקרא לא אחת לאחדות של כל הכוחות, כדי למלא את התקוות ולעמוד מול סכנות. חשבתי שכולם מאוחדים בדבר הזה.
את עקרונות המים הסברתי. מטעם זה, ורק מהטעם הזה, מאחר שזה כלול, הממשלה מתנגדת להצעת החוק; לא כי הדברים לא נכונים באופן עקרוני, אלא הם נכנסו בחוק ההסדרים, לפי דעתי בסידור נאות יותר. תודה.
מה האפשרויות האחרות שלפני?
לא, אני לא יכול לתמוך, כי הממשלה מתנגדת לזה. נתנו על זה תשובות.
אדוני היושב-ראש, כנסת נכבדה, חבל שחבר הכנסת זאבי לא בדק את העובדות; הייתי שמח להעמידן לרשותו בכל רגע – –
אני בכל רגע עומד לרשותך, ואם תחפוץ בכך – – –
אני אשמח מאוד לסייע לך. אולי תמצא משהו, אף שאני יודע שבקיאותך בנושא ארץ-ישראל ובארץ-ישראל וכן הלאה גדולה משל מרבית בני התמותה האחרים שחיים כאן בארץ. עסקת בזה עשרות שנים, אבל יש כמה דברים, לפי דעתי – אני בכל מקרה הייתי שמח להעמיד את הדברים האלה לרשותך אם רק תרצה בכך. בהמשך לדברים האלה – ישראל חתמה על הסכם שלום עם ירדן, הכנסת אישרה את ההסכם הזה, ובהסכם זה התחייבה לספק מים. נכון שהדבר לא נעשה אז ביסודיות, ואפילו שכחו לציין מי צריך לשלם בעד המים ובעד העברתם לשם. אני רוצה לציין, שאיננו נותנים מאומה יותר ממה שנקבע בהסכם, ואני אומר בזהירות, אולי להיפך, ואני גם לא מוצא כאן לנחוץ, כי זה מסוג הדברים שלפי דעתי אין טעם לדון בהם – אינני רוצה גם לדון בדברים, מה אנחנו מקבלים היום במים ממקומות אחרים שהיו חשובים לנו בקידוחים שאנחנו עושים. כבוד היושב-ראש, כנסת נכבדה, כולנו אוהבים את הכינרת ואת נופיה, אבל צריך לדעת שלא מתחולל שום דבר דרמטי במצב מאגרי המים השנה ביחס לממוצע הרב-שנתי. הכינרת אינה מתקרבת לקו האדום. מפלס הכינרת נמצא, פחות או יותר, במקום הצפוי במועד זה של השנה. נכון שאנחנו בשנים האחרונות – ואני אומר את זה כשלפחות במשק שאני חי בו רושמים את הגשמים מתחילת שנות ה-50, או מהמחצית הראשונה של שנות ה-50 – נכון שבשנים האחרונות היינו רגילים לגשם מוקדם. היו שינויים בנושא הזה. גשמים התחילו קצת מוקדם יותר. אבל אם אני לוקח את הממוצע הרב-שנתי, אני לוקח במקרה את הנגב, באזורים שלנו, גשמים תמיד החלו מ-20 בנובמבר ואילך, פחות או יותר, זאת היתה התמונה. הכול נכון, הכול חרוש, הכול זרוע, הכול מוכן, הכול מצפה לגשם, אבל בינתיים לא קרה שום שבר. המאגרים האחרים גם הם עומדים על הממוצע הרב-שנתי. מפלס הכינרת, הנמצא בבקרה מתמידה, אף הונמך במודע על מנת לשמור מפלס גבוה במאגר החוף הרגיש יותר וכן כדי לאפשר צמצום מרבי של גלישת מים מהכינרת לים-המלח אם תבוא עלינו, ואני מקווה שכך יהיה, שנת ברכה מרובת גשמים. נכון, אנחנו אכן חיים באזור שחון ובאקלים לא יציב, אך ניהול המאגרים אינו פונקציה של דרמטיזציה של מצב שבשום פנים ואופן אינו דרמטי. עם זאת, מתוך ציפייה לביקושים נוספים בעתיד, עם גידול האוכלוסין, יעשה משרד התשתיות הלאומיות כל שביכולתו כדי להקדים הקמת מתקן להתפלת מי ים. אני רוצה לומר לחברי הכנסת, שאנחנו רואים היום בנושא הזה של התפלת מי ים – ובכך אנחנו כרגע – – –
העליתי בפני האיחוד האירופי, כמפעל אזורי שצריך לקום, הצעתי להם להניף את זה כדגל. במקום לעסוק בדברים שאולי טוב שלא יעסקו בהם, שיעסקו בנושא הזה כנושא מרכזי. מדובר בפרויקט שהיקפו, באופן הדרגתי, לפי עליית הצריכה של מים, צריך להגיע בסופו של דבר ל-800 מיליון או אף למיליארד מטרים מעוקבים של מים בשנה. זה מפעל אדיר, זה מפעל שהקמתו צריכה לעלות כ-4 מיליארדי דולר, אבל מדובר בהשקעות, בבנייה מודולרית, הדרגתית, מדובר בהשקעות במשך עד כ-15 שנה, שאז האוכלוסייה בין הירדן לבין הים תגיע בוודאי לכ-15 מיליון נפש. זאת אומרת, אנחנו עומדים בפני בעיות קשות, ואנחנו ניגשים לעניין הזה בצורה הרצינית ביותר, וגם אם הם לא יירתמו לנושא הזה אנחנו ניגשים לפעולה משלנו שמטרתה, בשנים הקרובות, להגיע להתפלה של 100 מיליון מטרים מעוקבים מי ים. לשאלתך, כבוד היושב-ראש, תלוי. אם זה לצריכה עירונית, אז בוא נאמר שהיום זה פחות או יותר בסדר, אבל אם הולכים לפרויקט אדיר ממדים כזה, יש להניח שגם תהיינה השקעות גדולות יותר במחקר ובפיתוח, ואז אני מקווה שאולי נצליח גם להוריד את העלות. אני רוצה גם לומר, שנוסף על כל הרעיון הזה, שאנחנו כרגע ממש דוחפים אותו בכוח, של בריאת מפעל אזורי שצריך לספק מים לישראל, צריך לספק מים לירדן, מים לפלסטינים, אנחנו ממשיכים בפעילות של מיחזור מי ביוב מטוהרים לשימוש בחקלאות. יש אזורים שלמים בארץ, בעיקר אצלנו בנגב, שזה כבר הפך דבר מקובל. אנחנו ניגשים, אני מעריך שבתוך שנים מספר לא נשתמש יותר במים שפירים, אולי לצערנו, אבל זה המצב; לא נוכל להשתמש במים שפירים לצורכי השקיה. מאחר שהנושא הזה הוא מעניין מאוד, מיוחד במינו, אף-על-פי שאפשר לבוא ולהגיד: אני מוריד נושא של מים מעל סדר-היום, אם אתם לא מתנגדים, אני מציע להעביר אותו לוועדה, ושם הייתי רוצה שתינתן סקירה כוללת על משק המים. אני אשמח לבוא בעצמי, עם אנשי נציבות המים, עם מיטב המומחים שיש לנו, כי הנושא הזה כל כך יסודי וכל כך מרכזי, שאני בעד לדון בו בוועדה. אם החברים מסכימים, זה מקובל עלי.
מאחר שהדברים נרשמים, אני רוצה לומר לחבר הכנסת, שלא אמרתי – – – אתה אדם שניגש לדברים באופן יסודי. אמרתי שיכול להיות – – –
ב-2010 כבר נעמוד, אני מקווה, ברמת התפלה של מעל 100 מיליון מטרים מעוקבים מים, אבל אנחנו – – –
תוכלו להגיד את דבריכם בוועדה. תדברו – – –
אדוני היושב-ראש, לגבי כמויות המים יש סיכומים: 50 מיליון – שלב אחד, ו-50 מיליון – שלב שני, ואני לא מציע כאן שאגיד אם כן עמדנו בזה או לא עמדנו בזה. עדיף שלא אפרט כאן את הדבר הזה. לגבי 50 המיליון של השלב השלישי, הם הבטיחו בהסכם – הם חתמו על הסכם שנועד לתת 150 מיליון מטרים מעוקבים מים לירדן. הסכמים מכבדים, אבל, לדעתי, יש שני דברים, שכאשר עשו את זה, לא הביאו אותם בחשבון. דבר אחד הוא, ש-150 מיליון מטרים מעוקבים, המשמעות של זה היא 150,000 דונם פרדס שהיו תוכניות לנטוע בנגב. לקחתי את כמות המים המרבית. אנחנו לא משקים בנגב ב-1,000 מטרים מעוקבים לדונם, אלא משקים ב-800–900 ולקחתי 1,000 כדי להבין את המשמעות. היום יש בארץ 280,000 דונם פרדסים. היתה תוכנית רחבת היקף לטעת עוד 150,000 דונם. אלה 150,000 דונם שאי-אפשר לטעת. זה דבר אחד. ואמרתי את זה גם לירדנים, כדי שלא יחשבו שזה מין דבר – – – על זה חתמה הממשלה הסכם, ועל זה היא התחייבה. היה דבר אחד שנעשה, שלדעתי היה מאוד קשה. נאמר, נדמה לי, בהערה של חבר הכנסת פלד או של חבר הכנסת זאבי, ואינני זוכר מי מהם, שכל הפגיעה בחקלאות בהסכם פריס – שהוא תוצאה והמשך של הסכם אוסלו – היתה בעצם שבזה גרמו למכה אנושה לחקלאות הישראלית, וזאת בעצם פתיחה ברוחב לב. נכון שהם לא יכולים לגדל את הכול, אבל השוליים שמגדלים הם כל כך גדולים, שזה פשוט גורם לכך שאזורים שלמים בנגב הופכים לאזורים שחקלאים יהודים לא מעבדים אותם. אין ואקום בשטח.
זו הסכנה שישנה. אבל, מה שקרה הוא, שקבעו בהסכם שנותנים מים – ואני אומר שהסכם צריכים לכבד, ואנחנו מכבדים את ההסכם ועוד לא הגענו למה שהתחייבו – אבל לא קבעו מי משלם בעד הדבר הזה. מי ישלם בעד זה שבריכות דגים בעמק בית-שאן צריכות לעבור שינוי לשיטת גידול אחרת? מי ישלם בעד הקמת מתקן לטיפול במים מליחים, להתפלת מים מליחים של המוביל המלוח לכינרת? מדברים כאן בסכומים של מאות מיליונים. חתמו, ולא נגעו בדבר הזה. הדברים האלה הם אחת מהבעיות הקשות שעומדות בינינו לבין שכנינו.
יש נושא של מילוי הסכם, ויש דברים שקבעו שם שהם דברים קשים לגבי כמות המים. אבל הממשלות החליטו לקיים הסכמים, ולכן את ההסכם מקיימים. אם יש דברים אחרים, אשמח להגיד בוועדה – – –
אדוני היושב-ראש, כנסת נכבדה, לתופעות האנטישמיות בעולם בכלל וברוסיה בפרט יש שורשים היסטוריים עמוקים ביותר, שלא כאן המקום לפרטם. אבל מי כמו העם היהודי מכיר אותם. חשוב לציין, כי מאז התפרקות ברית-המועצות, השינויים העצומים בכל המישורים שהתרחשו בפדרציה הרוסית לקראת ביסוס מדינה דמוקרטית יותר ופתוחה יותר, הביאו גם לכך, שעם זאת שלא היינו עדים לאנטישמיות כחלק מהמדיניות הממלכתית ברוסיה, למרות העדר אנטישמיות ממלכתית, לא השכילו שלטונות רוסיה למצוא דרכים פעילות ללוחמה בתופעות אנטישמיות באמצעים חוקיים ובעזרת חינוך. בצער רב ובחשש אנו עוקבים אחר ההתפרצויות האנטישמיות האחרונות ברוסיה. רוסיה נמצאת בתקופת משבר כלכלי קשה. כוחות לאומניים ופאשיסטיים מנצלים את מצוקות האוכלוסייה כדי להעלות שוב את הגל האנטישמי העכור לקדמת הבמה הפוליטית הרוסית. אנו רואים בחומרה רבה יותר את העובדה, שלא עלה בידי הדומא להשיג רוב לגינוי חד-משמעי של ההתבטאויות האנטישמיות הקיצוניות של חבר הדומא, גנרל מקאשוב. לא זו בלבד, אלא שבדיוני הדומא וברחבי רוסיה חזר השימוש במלה "ציונות" כמלת גנאי קונספירטיבית נגד יהודים. ההתבטאויות האנטישמיות הקיצוניות, החוזרות ומבוטאות לאחרונה ברוסיה, עוררו גם תגובות גינוי רבות ונחרצות מצד הצמרת הפוליטית הרוסית, לרבות הנשיא ילצין. אולם, ריבוי ההתפרצויות האנטישמיות מחייב את רוסיה לפעולה נמרצת ומתמשכת למיגור התופעה. ביום שישי האחרון נרצחה בכניסה לדירתה בסנט-פטרבורג חברת הדומא וידידת ישראל, ד"ר גלינה סטארובויטובה, אשר לחמה ללא ליאות לקידום ערכי הדמוקרטיה ולמיגור הגזענות והאנטישמיות ברוסיה. גם אם הסיבות לרצח אינן ברורות בשעה זו, ברור כי ההקצנה הכללית המאפיינת את המאבקים הפוליטיים האחרונים ברוסיה, לרבות האנטישמיות והגזענות, מביאה לתוצאות הרות אסון, בראש ובראשונה בעבור אותם כוחות ברוסיה, ואנו מקווים, שהם הרוב, השואפים לייצב ולפתח את הפדרציה הרוסית כמדינה פתוחה. בתגובה על ההתפרצויות האנטישמיות האחרונות ננקטו על-ידינו כמה פעולות: א. יושב-ראש הכנסת זימן את שגריר רוסיה ומסר לידיו מכתב אל יושב-ראש הדומא, שבו מביע יושב-ראש הכנסת את אכזבתו מהכישלון להעביר הצעת החלטה המגנה את ההתבטאויות של מקאשוב; ב. שגרירנו במוסקבה, צבי מגן, נפגש עם יושב-ראש הסיעה הקומוניסטית והביע את מחאת ישראל על הצבעת המפלגה הקומוניסטית, אשר לא תמכה בגינוי מקאשוב. בעקבות פגישה זו יצא יושב-ראש המפלגה הקומוניסטית, זיוגנוב, בהודעה פומבית נגד אנטישמיות.
ג. שגרירות ישראל במוסקבה פרסמה הודעה לתקשורת בנושא, וכן ניתנו ראיונות רבים לתקשורת הרוסית; ד. פורסמה הודעה לעיתונות מטעם משרד החוץ. מעבר לצעדים מיידיים אלה, ברור הצורך בהגברת הפעילות למאבק עקבי ומתמשך בתופעות אנטישמיות ובהסברת ערכי הציונות ברחבי רוסיה. אנו מקווים ומשוכנעים, כי הממשל הרוסי ירצה לשתף פעולה עם ישראל בעבודה חינוכית והסברתית משותפת, שתביא לעקירת תופעות אלה מן השורש, כגון עיגון המאבק באנטישמיות בהסכמי התרבות בין המדינות ובתוכניות הלימודים. אנו תקווה, שהממשלה הרוסית תמצא דרכים מיידיות לבלימת הגל האנטישמי הנוכחי ואף תתגבר על כל הקשיים של המשבר הכלכלי במדינה זו לטובת כל העמים הרבים שמרכיבים אותה, לרבות היהודים. אני פונה מעל בימת הכנסת אל יהודי רוסיה, על אף תקוותי לשיפור המצב ברוסיה, ורוצה להזכיר להם, כי מדינת ישראל רוצה לראותם כאן. אני רוצה להדגיש, שלפי דעתי, היעד הראשון, המרכזי והחשוב ביותר של מדינת ישראל צריך להיות העלאת יהודים ארצה ויצירת תנאים נאותים לקליטתם בארץ. טוב היה שתהיה ממשלה ואחדות כזאת שתציב בראש הנושאים להעלות מייד, כיעד ראשון, מיליון יהודים לישראל. זו צריכה להיות הקריאה שלנו לכל יהודי בעולם ואל עצמנו.
כן. לא, אני אומר – להתחלה.
אני מודה לך על כך שהעלית את הנושא, אני מייחס לו חשיבות רבה. תודה.
תודה. סליחה, שמתי לב אליה יותר, אל תכעס.
מקובל עלי מה שמציע חבר הכנסת שבח וייס, וכמובן הצעת היושב-ראש מתקבלת. תודה.
כבוד היושב-ראש, כנסת נכבדה, חוק מינהל מקרקעי ישראל, התש"ך–1960, קובע, כי מספר חברי המועצה לא יפחת מ-18 ולא יעלה על 24. מחצית מן החברים הם, כידוע, נציגי הממשלה, ומחציתם האחרת מייצגת את קרן-הקיימת לישראל. כמו כן, החוק קובע, כי לפחות מחצית מנציגי הממשלה יהיו עובדי מדינה בכירים. נציגות קרן-הקיימת לישראל מצדה תורכב מחברי הדירקטוריון של קרן-הקיימת לישראל וכן נציג הסוכנות היהודית, אם קרן-הקיימת לישראל קבעה כך. במטרה להבטיח נציגות מטעם הציבור מוצע להגדיל את המספר המקסימלי של חברי מועצת מקרקעי ישראל ל-30. במקביל לכך מוצע להגביל את מספר עובדי המדינה ואת מספר חברי דירקטוריון הקרן הקיימת למקסימום של 24. בדרך זו ישוריינו שישה מקומות, לפחות, לנציגי ציבור. תיקון אחר נוגע לבדיקת כשירותם של חברי המועצה. החוק קובע, כי מי שהוא בעל זיקה אישית או פוליטית לשר משרי הממשלה לא יוכל לכהן במועצה, זולת אם אושר בידי ועדה שמינתה הממשלה לעניין זה. מוצע לבטל הסדר זה ולהחליפו בהסדר שלפיו ייבדקו המינויים למועצה על-ידי הוועדה לבדיקת מינויים שהוקמה לפי סעיף 18ב לחוק החברות הממשלתיות, הידועה כוועדת בן-דרור. לדעתי, הוועדה מקצועית, והיא באמת שופטת עניינית וללא פניות.
אתה מכיר את עמדתי בנושא הזה. מעולם לא שללתי חברותם – – –
אני אתן לך תשובה. שאלת שאלה, ואני מניח שרצונך אף לקבל תשובה. עד היום היינו מנועים בכלל מלצרף נציגי ציבור. ברגע שהחוק הזה יעבור – אפשר לצרף נציגי ציבור. חזרתי ואמרתי פעמים רבות, שמעולם לא שללתי מינוי של אזרח ישראלי זה או אחר – ללא התייחסות למינו, לדתו, לגילו וכן הלאה. לא זאת עמדתי. חברי הכנסת, עוד הוראה אחת כלולה בהצעת החוק. על-פי החוק הנוכחי, אין למנות חבר מועצה לתקופה העולה על שלוש תקופות כהונה רצופות, דהיינו, לא יותר מתשע שנים רצופות. כשם שעל השר המכהן כיושב-ראש המועצה אין הגבלה על זמן הכהונה, כן מוצע לקבוע כך לגבי יושב-ראש דירקטוריון קרן-הקיימת לישראל, הגוף השותף למועצת מקרקעי ישראל. אני מבקש את תמיכתכם בהצעת החוק.
לא אמרנו, כרגע, אם יהיו ערבים, אם יהיו יהודים, אם יהיו צ'רקסים, אם יהיו דרוזים. באנו כאן לדבר על נציגי ציבור – – –
אני חושב שהנושא הזה הוא נושא ראוי בהחלט לעיון. אמרתי שמעולם לא פסלתי. אני מניח שאני מוכן לשקול כל מינוי ראוי לנושא הזה.
תראה את זה ככה. הרי לא קבענו כאן מי כן יהיה ומי לא יהיה. אני חוזר ואומר – – –
מה אתה רוצה, שבהצעת החוק נאמר היום – – –
אני חושב שהבהרתי את העניין. מדובר בשינוי חוק, ולא באים להצביע על ערבי או על יהודי או על דתי או על מישהו אחר. נציגי ציבור. ערבי, לדעתך, יכול להיות נציג ציבור?
אתה שואל לדעתי? דעתי – כן. ערבי יכול להיות נציג ציבור. תודה.
כן, ועדת החוקה, חוק ומשפט.
אדוני היושב-ראש, אין לי בעיה עם כל ועדה – – –
כבוד היושב-ראש, כנסת נכבדה, שאיפתי, ואני מאמין שכזו היא גם שאיפתו של חבר הכנסת גולדשמידט, היא לשמור על החקלאות ובמלוא היקפה וממדיה באזורי הפריפריה, שבהם טרם השכלנו למצוא תחליף לחקלאות, כאמצעי לאחיזה בקרקע, פשוטו כמשמעו, וכן במרכז הארץ, שאותו אנחנו מלבישים, לצערי, שלמת בטון ומלט. בעצם הצעת הפיצוי בכסף יש השלמה למעשה עם צמצום מתמשך והולך של ממדי החקלאות, החיונית כל כך בכל חלקיה של הארץ. אני משוכנע, דרך אגב, שזו אינה כוונתו של חבר הכנסת גולדשמידט בנושא הזה. כדי להתמודד עם הדרישה העולה למי שתייה של האוכלוסייה העירונית, יזם משרד התשתיות הלאומיות והגיש לאישור בחוק ההסדרים במשק הצעה לפיצוי החקלאים במי קולחין ובמענקים גם יחד, כדי לאפשר להם לקלוט את מי הקולחין ולקיים חקלאות. נוסף על כך הוגשה לממשלה, על-ידי שר החקלאות ועל-ידי, הצעת החלטה לפעול לאלתר להתפלת מי ים, כדי שנוכל להיענות לעליית הביקוש העירוני בלי לפגוע בחקלאות. אני חולק על הצעתו של חבר הכנסת גולדשמידט, משום שגלומה בה הסכמה במשתמע לצמצום, וחלילה לצמצום דרסטי של החקלאות ולהפיכת קרקעותינו לנדל"ן ולהתפשטות המדבר. דרך אגב, אין לי שום חילוקי דעות לא עם חבר הכנסת גולדשמידט ולא עם אנשים אחרים שחרדים לנושא של קיום חקלאות, רחבה ככל שרק ניתן. יש לי חשש מהכיוון של ההצעה, לא מעצם הדאגה. בנושא הדאגה אנחנו רואים את הדברים עין בעין עם חבר הכנסת שמחון וחברים אחרים מכל צדי הבית. אני מביע כאן חשש. אני קורא לחבר הכנסת גולדשמידט ולחבריו לתמוך תמיכה פרלמנטרית וציבורית בהתפלת מי ים. בעניין ההצעה הזאת, כאמור, היא אולי קוסמת, היא נראית מפתה לכאורה, אבל יש בה למעשה סכנה. כולנו פה, משני צדי המתרס הפוליטי, לצערי, אבל בנושאים של חקלאות ושמירת אזורים מעובדים בהיקף רחב, אני חושב שאנחנו רואים עין בעין את הדברים. אולי יש כאן ראייה שונה לגבי הדרך הטובה ביותר לטפל בבעיה. לכן, בגלל חשיבות הנושא, אני מציע להעביר את העניין לוועדה, לבדיקה. אני עצמי הייתי רוצה לבדוק את הנושא הזה, מעבר לכך שהבעתי את הדאגה מפני צמצום החקלאות. אדוני היושב-ראש, אם לא תהיה התנגדות, אני מבקש להעביר את הצעת החוק לוועדה.
בסדר. אני רק מציע שבשיקוליכם תחשבו על ההיבט הזה.
בסדר, אני מציע שנשקול את ההיבט, שמא הדבר הזה יביא למצב הפוך ממה שאתה ואני וחברים אחרים מכל צדי הבית שיושבים כאן ודואגים לנושא החקלאות רוצים. אנא בדקו זאת, וזה מקובל עלי.
אדוני היושב-ראש, כנסת נכבדה, קבוצה בדלנית, קיצונית, שמקום מושבה בבזל, איימה לאחרונה, כי תפנה לפרלמנט ותדרוש את הסרת חסינותו ואת העמדתו לדין של חבר הפרלמנט ז'אן ציגלר, בשל תרומתו הראויה להערכה בחשיפת העובדות הנוגעות לפרשת הנכסים הרדומים מתקופת מלחמת העולם השנייה בבנקים השוויצריים. הדעה הרווחת בדעת הקהל השוויצרית היא, כי לפנייה כזאת, אם אומנם תתממש, אין כל סיכוי לזכות ברוב בפרלמנט בברן. בכל מקרה יש להדגיש, כי עד כה לא היה כל מהלך בפועל מול הפרלמנט. ייתכן שצעדם של הבדלנים בא כדי ליצור מעין משקל נגד להחלטתו חסרת התקדים והראויה לכל שבח של הפרלמנט השוויצרי, מיום 17 בדצמבר, להסרת חסינותו של חבר הפרלמנט רודולף קלר והעמדתו לדין באשמת הסתה לאנטישמיות. קלר, איש המפלגה הקיצונית "הדמוקרטים השוויצרים", קרא בקיץ שעבר לחרם על חנויות וחברות שבבעלות אמריקנית ויהודית. שגריר ישראל בשווייץ, מר יצחק מאיר, הגיב בשעתו בחריפות על הצהרתו של קלר וכינה אותה "התבטאות ברוח 'ליל הבדולח'". הסערה הציבורית שהיתה בעקבות התבטאותו של קלר הביאה עתה, כאמור, להחלטת הפרלמנט השוויצרי להסיר את חסינותו ולהעמידו לדין על הפרת חוק 261/ב משנת 1994 למניעת הסתה לגזענות ואנטישמיות. ברור כי החלטתו החשובה של הפרלמנט זכתה לביקורת קשה מטעם הקיצונים בשווייץ. מכל מקום, אין ספק כי הרשויות השוויצריות וגם דעת הקהל שוללות ורחוקות מרחק רב מהעמדות הקיצוניות שגילו הקבוצה הבדלנית וחבר הפרלמנט קלר. אני רוצה להודות לחבר הכנסת אברהם הירשזון, לוחם בלתי נלאה באנטישמיות, יחד עם חברים אחרים, ואני רואה את אחד מהם יושב בצד הזה, חבר הכנסת שבח וייס. אני רוצה להודות לך על שהעלית את הנושא. היתה לי הזכות במשך שנים לעקוב אחרי פעולותיך באזכור השואה וספיחיה, ולא למטרות של אזכור כל כך, אלא למטרות של אזהרה לגבי העתיד. משרד החוץ מעדיף לסיים בכך את העיסוק בפרשה, על מנת שלא להעניק משקל וחשיבות מיותרים לעמדתם של אותם חוגים קיצוניים, שאינם ראויים לבמה מעין זו. אבל, בגלל חשיבות הנושא, הייתי רוצה להשאיר את זה, אדוני היושב-ראש, לשיקולו של חבר הכנסת הירשזון. אם הוא יסתפק בכך, בעיני זה טוב, ולא – כל הצעה אחרת מקובלת עלי. פשוט הייתי מציע לא לתת להם פה שום פרסום מעבר לדבר הזה.
אדוני היושב-ראש, כנסת נכבדה, לאחרונה אירעו שני מקרים שבהם חברי פרלמנט רוסים מהמפלגה הקומוניסטית השמיעו הצהרות אנטישמיות. למרבה הצער, לא מצא הפרלמנט הרוסי לנכון לקבל החלטה המגנה את דבריו של חבר הפרלמנט הגנרל מקאשוב, והיא נדחתה ברוב של 120 נגד 107. כמה חברי פרלמנט נוספים תמכו בגלוי בדברי השטנה. יושב-ראש המפלגה הקומוניסטית, גנאדי זיוגנוב, התבטא אף הוא באופן ההולם יותר את ימיה החשוכים של אירופה, ימי הרדיפות והשנאה, שהובילו אחר כך לגדול באסונות שידע עמנו. משרד החוץ הגיב מייד באופן הנדרש על הדברים החמורים. יושב-ראש הכנסת מר דן תיכון זימן אליו, ביוזמת המשרד, את שגריר רוסיה בארץ, ומסר לו מכתב עבור יושב-ראש הפרלמנט הרוסי. המכתב פורסם גם בתקשורת הרוסית. שגריר ישראל במוסקבה נפגש עם ראש הסיעה הקומוניסטית ומחה באוזניו בחריפות. אנשי השגרירות התראיינו באמצעי התקשורת הרוסיים ועמדו על חומרת הדברים. כמו כן, ארגונים יהודיים בארצות-הברית, המשתפים עמנו פעולה בכל הנוגע לביעור נגע האנטישמיות הממאיר, נקטו צעדי מחאה מצדם. לאחר שפורסמו דבריו של מר זיוגנוב, מנהיג המפלגה הקומוניסטית, פרסם משרד החוץ שלנו הודעה המגנה ומוקיעה את מה שנאמר. ההודעה פורסמה באמצעי התקשורת הרוסיים וזכתה להד נרחב. אני קורא מכאן לחברי הפרלמנט הרוסי להתנגד בחריפות לכל גילוי של גזענות ואנטישמיות. אני קורא לחברי המפלגה הקומוניסטית הרוסית, זו התנועה ששמה לה למטרה לטשטש את ההבדלים בין גזע לגזע, לדאוג – אם כי זה לא נגע מעולם בנו עצמנו, כי האנטישמיות הזאת של הממשל הקומוניסטי היתה מבעבעת תמיד מתחת לפני השטח. אני קורא להם להתנער מהדברים החמורים המיוחסים לאנשי מפלגתם. משרד החוץ יוסיף לעקוב מקרוב אחר תופעות מסוכנות כגון אלה ולהגיב בהתאם. כמו כן, אני סבור שהנושא מופקד בידיה האמונות של ועדת העלייה והקליטה של הכנסת, העוסקת גם בטיפול באנטישמיות. משרד החוץ ישמח לשתף פעולה ולסייע ככל שניתן. אני רוצה לשלוח מכאן ברכה לקונגרס היהודי הרוסי, שאינו חושש ומנהל מאבק תקיף בגילויי האנטישמיות, ואני קורא ליהודי רוסיה ושאר מדינות החבר לעלות בהמוניהם לישראל, ביתו של העם היהודי.
מבחינה זו לא אכפת לנו במליאה.
אדוני היושב-ראש, אני לא רק מסכים אלא אני תומך בהצעה שהעלית. אני חושב שהנושא הזה הוא נושא שחובה עלינו להיאבק בו באופן מתמיד, כי אנחנו כבר יודעים את התוצאות הנוראות של גילויי אנטישמיות כאלה.
אבל למה אתם לא בונים לחרדים?
(לא נקראה, נמסרה לפרוטוקול) 2-1. בתאריך 9 בנובמבר 1997 נותקו לבקשת מועצה אזורית שומרון ארבעה צמתים אשר חשבונותיהם היו משולמים על-ידה – ג'ינספוט, הארס, תפוזים ומסחה. שניים מהצמתים חוברו מחדש, על-פי בקשה לחיבור של מועצה אזורית שומרון – ג'ינספוט והארס – וצומת אחד על-פי בקשה לחיבור מועצה מקומית אורנית – תפוזים. עבור צומת מסחה בלבד לא התקבלה בקשה לחיבור מחדש והוא נותר מנותק. "הלקוח" הוא מועצה אזורית שומרון, הממתינה, ככל הנראה, למימון החשבונות השוטפים.
2-1. כביש 423 אושר כדין על-ידי מוסדות התכנון, ואולם לאור החלטת בית-המשפט המחוזי, כי התכנון אמור להתייחס לכביש מקומי ולא לכביש אזורי, הפסיקה מע"צ את הטיפול בכביש וגם ביטלה את ההשתתפות הכספית בביצועו. נכון לעכשיו, הכביש מטופל על-ידי עיריית רחובות בלבד.
מאחר שמדובר בארץ קטנה מאוד, ויש כאלה שרוצים להקטינה עוד, מטבע הדברים תנועה שעוברת גם בכבישים עירוניים ותוך-עירוניים ואזוריים לא אחת היא תנועה שהכבישים בה משרתים גם נתיבי תנועה ארצית. אבל אנחנו פועלים במסגרת של חוק מסוים, וזה מה שנקבע. אני רוצה לומר לך, שאני עצמי לא אחת מקל, בעיקר במצבים שקשה להחליט כך או אחרת. בדרך כלל אנחנו נוהגים לקולא בעניין הזה, אבל יש לנו כאן בהחלט בעיה.
(לא נקראה, נמסרה לפרוטוקול) בשנת 1997 אישרה הנהלת המינהל מתוך כל הקרקעות ששווקו עסקאות ל-30,219 יחידות דיור; מתוכן נחתמו בפועל עסקאות לגבי 22,087 יחידות דיור. יש לציין, כי נכון לדצמבר 1997 שווקו 51,010 יחידות דיור על-פי הפירוט הבא: שיווק על-ידי משרד הבינוי והשיכון – 8,132 יחידות דיור; שיווק על-ידי מינהל מקרקעי ישראל ו/או שיווק משותף למינהל מקרקעי ישראל ומשרד הבינוי והשיכון – 42,878 יחידות דיור. קרקעות ששווקו במכרזים אשר לא היו בהם מציעים או שלא נמצאו בהם זוכים, מהוות מלאי לשיווק חוזר.
(לא נקראה, נמסרה לפרוטוקול) 2-1. ככלל, השמאי הממשלתי קובע ערך קרקע למטר מבונה למגורים ביישובים במגזר הכפרי. ערך התשלום המופחת מהשומה נקבע בהתאם להחלטות מועצת מקרקעי ישראל, שבסיסן אזורי העדיפות הלאומית, כפי שנקבעים על-ידי הממשלה מעת לעת. יש לציין, כי מושב סגולה לא הוגדר כאזור עדיפות לאומית, בעוד שהיישוב מנוחה הוגדר ככזה, ומכאן שלאחר שנקבעות הטבלאות על-ידי השמאי הממשלתי נגזרים מחירים שונים לגבייה בהתאם. לאחרונה ערך השמאי הממשלתי בדיקה חוזרת לערכי הקרקע שנקבעו על-ידו ליישובים סגולה, מנוחה, נחלה ורווחה. השמאי הממשלתי קבע, כי אין מקום לשנות את ערכי הקרקע כפי שנקבעו, למעט ביישוב סגולה, שם עודכן המחיר ל-700 שקלים למטר מבונה במקום 900 שקלים למטר מבונה, כפי שנקבע בעבר.
(לא נקראה, נמסרה לפרוטוקול) ריבוי שלטים לאורך הכבישים עלול להוות סכנה בטיחותית למשתמשים בדרך. מע"צ פעלה עד היום על-פי חוות דעת של מומחים מהטכניון, המבוססת על שיקולים תעבורתיים ובטיחותיים. דוח המחקר של המכון לחקר התחבורה בטכניון – "פיתוח עקרונות לעיצוב שילוט הדרכה תלת-לשוני" – פורסם בשנת 1983. כיום הנושא בדיון אצל היועץ המשפטי לממשלה. הרקע לדיון הוא עתירה התלויה ועומדת בבית-המשפט הגבוה לצדק – בג"ץ 4438/97. העותרות הן שתי אגודות לזכויות הציבור הערבי בישראל. מע"צ תפעל על-פי החלטה שתתקבל על-ידי היועץ המשפטי לממשלה בנוגע לעתירה זו.
(לא נקראה, נמסרה לפרוטוקול) 4-1. הידיעה אינה נכונה. משרד התשתיות שולל שינוי ייעוד מסיבי של קרקעות חקלאיות ושטחים פתוחים לצורכי בנייה, ולכן בכל תוכנית מטרופולינית הוא מנחה את מינהל מקרקעי ישראל לנצל לצרכים אורבניים שטחים בתוככי העיר ובצמידות לגבולותיה. כך גם במקרה זה, אושרה הקמת שכונה חדשה בקרקעות כפר-ביאליק, ואין מדובר בהקמת עיר חדשה בין חיפה לבין הקריות. הבנייה אינה מיועדת להיות תקציבית, אלא – כנהוג בפרויקטים של מינהל מקרקעי ישראל – הפיתוח והבנייה ייעשו על-ידי יזמים וקבלנים פרטיים וימומנו משיווק הקרקעות. קהל היעד הוא אוכלוסיית מדינת ישראל בכלל ואזור חיפה והצפון בפרט.
(לא נקראה, נמסרה לפרוטוקול) 1. בארבע השנים האחרונות לא הקצה מינהל מקרקעי ישראל קרקע לעמותות. זאת, בין היתר, בעקבות דוח מבקרת המדינה, אשר מתח ביקורת קשה על הליכי ההקצאה לעמותות ופגיעה בנוהלי מינהל תקין בעניין. ההקצאות שצוינו בשאילתא היו במהלך שנות ה-80. 2. פנייתה של עמותת "רימון" אכן לא נדונה בהנהלת המינהל ו/או בוועדת פטור ממכרז, משום שהמינהל אינו מקצה לעמותות קרקע פטורה ממכרז.
2-1. השלטים הוצבו על-ידי התושבים הבדואים עצמם וביוזמתם במקומות שונים שבהם הם מתגוררים במרחבי הנגב. לפי ההערכה, מחזיקים הבדואים בכמיליון ורבע דונם. 3. הטיפול במגזר הבדואי מקודם על-ידי ועדת שרים מיוחדת בראשותי. בדעתה של הממשלה לפעול להקמתם של יישובים מספר שבהם יתיישבו הבדואים ישיבת קבע ויפונו ריכוזים אחרים שבהם הם יושבים כיום בישיבת ארעי. מובן שביצועה של תוכנית זו יארך שנים מספר, ונדרשים לו משאבים כספיים ניכרים. הערכתנו היא, שנצטרך להוציא בממוצע כ-300 מיליון שקל בשנה במשך עשר שנים כדי לתת פתרון לבעיה זו.
אני משוכנע, חבר הכנסת אלון, שנהיר לך שישראל היא מדינת חוק, ולכן שום מעשה שאיננו תואם את החוק לא יהפוך לעובדה כאן. בנגב יש לנו בעיה – היום, מתוך כ-104,000 בדואים בנגב, 58,000 מהם מפוזרים בתנאים שלא ניתן לדעתי לחיות בהם בתקופה הזאת. הממשלה החליטה לפעול לקידום האוכלוסייה הבדואית, ואת זה ניתן לעשות לא על-ידי פיזור בכל ואדי, אף שלעתים זה יפה ונחמד. הממשלה קבעה מדיניות; המדיניות הזאת תבוצע. תחילתה באטיות, אחר כך היא צוברת תאוצה, ושום יישוב שאיננו מוכר לא יהפוך לעובדה. זו היתה החלטה, וההחלטה הזו תבוצע.
(לא נקראה, נמסרה לפרוטוקול) 1. הליכי התכנון והבנייה הקיימים מנסים לאזן בין האינטרסים הלאומיים לאינטרסים המקומיים, בין צורכי הפיתוח לצורכי השימור ובין טובת הפרט לטובת הכלל. עם זאת, הליכי התכנון ארוכים ומסורבלים, ויש לצמצם את הסרבול הכרוך בקידום סטטוטורי של תוכניות. 2. כיום כל תוכנית – אם היא חלה על 5 דונם ואם על 5,000 דונם, אם להקמת תחנת דלק ואם לחציבת הר לשם הקמת תחנת כוח, זוכה כמעט לאותו טיפול על-ידי המערכת התכנונית. התוצאה היא סרבול מיותר לתוכניות הפשוטות וחוסר אפשרות להתרכז בתוכניות המסובכות, שאכן ראויות לבחינה תכנונית מעמיקה. קיצור הליכי התכנון ראוי שייעשה בשיתוף פעולה עם משרד הפנים, על-ידי הגדרת סדרי עדיפויות וצורכי טיפול שונים לתוכניות ברמות שונות. 3. מחירי הדירות אינם קשורים להליכי תכנון ובנייה, אלא במידה שהליכים אלו משפיעים ישירות על היצע הדירות הזמינות.
(לא נקראה, נמסרה לפרוטוקול) 1. בשבת, 8 בנובמבר 1997, התכוונה חברת החשמל לבצע עבודה באזור התעשייה ברקן. הכוונה היתה לשפץ ולשפר את כל הרשת העילית, כחלק מאחזקה מתוכננת וכהכנה לחורף, עקב עומסים כבדים. הצורך לבצע עבודה בשבת נבע מהעובדה שהתעשיינים ובעלי המפעלים התנגדו לביצוע הפסקות חשמל ביום חול ולא ניתן היה לפצל את העבודה. בקריית-נטפים היתה צריכה להתבצע הפסקה קצרה לשם פתיחת גישורים בלבד בתחילת העבודה ובסיומה. מאחר שלא ניתן היתר לביצוע העבודה בשבת, התבצעה העבודה באמצע השבוע, תוך גרימת נזק כלכלי ניכר ותוך מחאה עזה של בעלי המפעלים. 2. ככלל, חברת החשמל אינה מבצעת עבודות בשבת, אלא במסגרת האישור שניתן לה לצורכי תפעול חיוני לביצוע תיקוני חירום ובכפוף לקבלת היתרים מיוחדים ונדירים לעבודות שלא ניתן לבצען בדרך אחרת.
(לא נקראה, נמסרה לפרוטוקול) 2-1. כפי שבוודאי כבר ידוע לחברי הכנסת, ננקטו צעדים מתאימים להפסקת העיצומים של עובדי מינהל מקרקעי ישראל, והעובדים חזרו לעבודה סדירה החל ב-17 במרס 1998.
1. א. מבדיקה שערכתי התברר, כי ההעברה של החלקה המדוברת, אשר בוצעה בשנת 1964 מרשות הפיתוח לקרן-הקיימת לישראל, נעשתה על סמך הסכם "המיליון הראשון", שנחתם בתחילת שנות ה-50 בין הקרן הקיימת לבין ממשלת ישראל; ב. בעסקת חליפין שבוצעה בשנת 1985 בין קרן-הקיימת לישראל לבין חברת "הימנותא", העבירה קרן-הקיימת לישראל ל"הימנותא" שטח של 2,130 מטרים רבועים מתוך החלקה המדוברת, ששטחה הכולל 39,899 דונם; ג. עסקת המכר שנעשתה על-ידי חברת "הימנותא" בשנת 1988 הינה עסקה פרטית, ואין לה קשר למינהל; ד. מנתונים אלו ברור כי העסקאות בוצעו כחוק. 2. העסקה שבוצעה בשנת 1964 בוצעה על-פי החלטת ממשלת ישראל ולפי טבלאות מחירים שנקבעו בהעברה במסגרת "המיליון הראשון". עסקת ההעברה שבוצעה בשנת 1985 נעשתה בחליפין של קרקעות, על-פי הנהלים הקיימים לעניין זה בין מינהל מקרקעי ישראל וקרן קיימת לישראל וחברת "הימנותא".
חבר הכנסת הרב גפני, מאחר שמדובר כאן במקרה ספציפי, אני חושב שיהיה קשה לברר זאת באולם המליאה. נראה לי שעדיף לבחון את הנושא עוד הפעם באופן ישיר. הייתי מאוד שמח אם היית מעביר את הנושא אלי. באופן פורמלי הכול נעשה שם כחוק. בדקנו. אבל יכול להיות שיש דברים שצריך לבחון אותם שוב, ואני מאוד מבקש ממך שתעשה זאת. קודם, כשדיברת, קראתי קריאה לעברך, ואולי חברי הכנסת לא הבינו מה שאמרתי. אני רוצה, ברשותך, אדוני היושב-ראש, להתייחס במשפט אחד. אני מאוד מצר על כך ששמעתי היום שלא בונים לחרדים. בעיני, הציבור החרדי נמצא במצוקת דיור קשה מאין כמותה; רק מי שמצוי או בא מתוך הציבור הזה, או מי שמתעניין, כמוני – אני עוקב אחרי הדבר הזה שנים רבות – יודע: המצוקה נוראה. אני אכן מקווה שזעקתך זו תושמע באוזניים מתאימות כדי שיינתנו פתרונות. אי-אפשר לחיות בצורה כזאת. זה מה שאמרתי לך, ואולי דברי לא נשמעו, ואני מעודד אותך מאוד לעשות מאמץ כדי לסייע לציבור הזה.
(לא נקראה, נמסרה לפרוטוקול) 1. הידיעה אינה מדויקת. הנכון הוא שמתנהלים דיונים שמטרתם לברר תביעה כספית של הסוכנות היהודית כלפי המדינה, שלפיה טוענת הסוכנות כי היא זכאית לפיצוי בשיעור 4% מערכה החדש של הקרקע בעבור זכויותיה והשקעותיה כל אימת שמופשרת קרקע חקלאית באחד מ-326 היישובים שבהם קיים חוזה משולש בין מינהל מקרקעי ישראל, הסוכנות היהודית והאגודה המיישבת. כהצעת פתרון לתביעה הועלה רעיון להגיע להסדר, שלפיו לפחות חלק מן הסכום שיוסכם עליו ישולם לסוכנות בקרקע שתוחכר לה בנגב ובערבה. הסדר זה מוצע על מנת להתגבר על המחלוקת עם הסוכנות היהודית המונעת שיווק קרקעות אשר שינו את ייעודן על-פי תוכנית מאושרת. 2. בכל מקרה, אין כל כוונה לנשל מאן דהוא מאדמה שבה הוא מחזיק כדין. הטענה בדבר גירוש ערבים מאדמותיהם משוללת כל יסוד.
(לא נקראה, נמסרה לפרוטוקול) 1. תקנות החשמל מחייבות התקנת מערכות הארקה ומערכת הגנה בפני חשמול, וכן מחייבות שכל מבנה שיש לו יסודות באדמה יצויד בהארקת יסוד. הוראה זו בתוקף מספטמבר 1981. כמו כן נדרש שבלוח החשמל של מתקן דירתי יותקן מפסק מגן, דהיינו, ממסר פחת. דרישה זו הינה חדשה יחסית, ונכנסה לתוקף באוגוסט 1995; מכאן שהיא חלה רק על מבנים חדשים. 2. במתקני חשמל דירתיים בבתים חדשים, במסגרת הבדיקה שמבצע בודק חברת החשמל, בטרם חיבורם לרשת האספקה, נבדקים, בין השאר, מערכת ההארקה וקיום מפסק מגן. חיבורם לרשת האספקה מותנה בתקינותם. הבעיה מתעוררת בעיקר במבנים ישנים שנבנו לפני שנכנסה לתוקף חובת ההתקנה של מפסק מגן. בהעדר חובה לביצוע בדיקות תקופתיות במתקני חשמל קיימים, פועלת חברת החשמל להגברת המודעות בציבור על-ידי פרסום עלוני הסברה, תשדירים ופעילות בקהילה, המדגישים את החשיבות שבביצוע הבדיקות התקופתיות במתקני חשמל ישנים, לשם הגברת רמת הבטיחות במתקני החשמל. על-פי נוהל החקיקה הישראלית, אין אפשרות לחקיקה רטרואקטיבית ואין אפשרות לחייב ולאכוף בדיקות מתקנים מכל סוג שהוא בבניינים ישנים והתאמת המתקן לתנאים המקובלים כיום, ולכן יש להסתפק בהסברה ובהדרכה לציבור.
(לא נקראה, נמסרה לפרוטוקול) 3-1. בטכנולוגיות העומדות היום לרשות חברת החשמל אין אפשרות לקרוא את 2 מיליוני המונים האלקטרו-מכניים בקריאה מרחוק. החברה עוקבת אחרי ההתפתחויות הטכנולוגיות ובוחנת את האפשרויות ליישום שיטות קריאה חדשות בארץ. מטבע הדברים, לא ניתן להגיע להערכה זהה לצריכה בפועל, אך הסטיות מתפלגות נורמלית ויש הפרשים "לטובת הלקוח" והפרשים "לטובת החברה". בכל מקרה שבו הלקוח מודיע לחברת החשמל את הקריאה בפועל, או מאפשר לה לקרוא את המונה, החברה מתקנת מייד את החשבון בהתאם. נוסף על כך, החברה בודקת מעת לעת את נכונות הנוסחה שעל-פיה היא מבצעת את הערכת הצריכה ומשנה אותה על-פי הצורך. כמו כן נבחנות דרכים שיאפשרו לחברה ליצור קשר טלפוני סדיר עם הלקוחות שמקבלים לאורך זמן חשבונות בהערכות.
3-1. ברחוב הנשיא בגבעת-שמואל אכן עובר קו מתח עליון אשר הוקם כדין, לאחר קבלת כל האישורים הדרושים לכך, עוד בשנת 1946, בטרם היו בתי מגורים באזור. הבניינים אשר הוקמו בקרבה יתירה לקו זה נבנו לפני כארבע שנים, תוך התעלמות מוחלטת של הקבלנים ושל המועצה המקומית גבעת-שמואל מהימצאותו של הקו ומההשלכות הבטיחותיות אשר עלולות להיות לכך על הדיירים. מאחר שהקמת הבניינים יצרה בעיה בטיחותית, ביצעה חברת החשמל לפני כשנה שינויים בקו בהתאם לצו ממשרד התשתיות הלאומיות – מינהל החשמל. החברה אמורה לבצע בימים הקרובים בדיקות של עוצמת הרעש הנובע מהימצאות הקו בקרבה יתירה לבניינים וטיפול בקו בהתאם לתוצאות בדיקות אלו. אשר לקרינה האלקטרומגנטית – יש תקנים בין-לאומיים הקובעים עוצמה מותרת עד 1,000 מיליגאוס, בעוד הקרינה אשר נמדדה מקו זה היא 40 מיליגאוס בלבד. יש לציין, כי היתה פנייה של הדיירים בעניין זה למשרד לאיכות הסביבה והתקבלה ההתייחסות שהמשרד אימץ את התקן הבין-לאומי ובאזור הנדון נמצאת רמת קרינה אלקטרומגנטית שהיא מתחת לתקן זה.
אני לא אוהב להתערב, אבל אנחנו חיים במקום שבו כל פעם מנסים לזרוע חרדה בציבור בעניין זה או בעניין זה. זה לא מועיל.
כבוד היושב-ראש, כנסת נכבדה, אכן מתקן הגז בפי-גלילות מהווה מפגע בטיחותי, והייתי פועל להעברתו המיידית למקום אחר, אילו הוכנה בעוד מועד אלטרנטיבה זמינה. דא עקא, שאלטרנטיבה כזו איננה כרגע בנמצא. אשר על כן, מייד לאחר שתשומת לבי הוסבה למידת הסיכון שבקיומו של מתקן הגז בפי-גלילות, הבאתי את הדבר לממשלה, וזו קיבלה החלטה בנובמבר אשתקד, לסגור את המתקן עד לסוף שנת 2000 ולנצל את הזמן עד אותו מועד כדי לאתר מקום חלופי כדין. בהתאם לכך, משרד התשתיות הלאומיות, בשיתוף עם משרד הפנים, מקדם במועצה הארצית לתכנון ובנייה שתי תוכניות ארציות לאיתור שטחים לחוות גז ארציות, תמ"א-32, ותכנון מפורט של אתר חלופי לפי גלילות במתחם ה"שפדן" ליד ראשון-לציון – תמ"א-32א'. שתי התוכניות עומדות בפני סיום ההליכים הסטטוטוריים. במהלך חודש יוני תתקבל החלטה לגבי אתרים אלה במועצה הארצית לתכנון ובנייה. חוות הגז החדשה, המיועדת לקום לפי קביעת המועצה הארצית לתכנון ובנייה באזור ה"שפדן", תהיה חווה מודרנית, תיבנה בטכנולוגיות מתקדמות וחדשניות, והמכלים יהיו טמונים. כמו כן נערך המשרד להכנת תוכנית לצינור גפ"מ – גז פחממני מעובה – מבתי-הזיקוק באשדוד ל"שפדן", דבר שיקטין את תנועת המכליות בכביש בכ-50%. אני רוצה להוסיף ולומר: איש אינו רוצה את המתקן בתחומו, ולא אפרט כאן. כל אחד שמח שהמתקן יהיה אצל שכנו. אבל מדובר בחלוקת גז במרכז הארץ. זאת אומרת, מוכרחים למצוא איזה מקום שיענה – – –
אני שמח ששאלת את השאלה הזאת.
אני כבר אומר, אין היום מדינה בעולם המערבי – אני לוקח את רצועת החוף – שיש בה אוכלוסייה צפופה כמו בישראל. ובשנת 2015, מדינת ישראל, מקו באר-שבע וצפונה תהיה המדינה הצפופה ביותר בעולם. לא ראיתי מדינה אחת בעולם, שמתנדבת מרצונה לוותר על שטחי מולדת.
הבאתי תשובה עניינית המסבירה את הדברים. שאלת שאלה המעבירה אותנו מייד לתחום אחר. אז אני מודה, חרף העובדה שלא התכוננתי לסוגיה הזאת, אני נותן לך את התשובה. אין מדינה, שלא רק שהיא מוכנה לוותר, אלא חברים בתוכה, אזרחים בתוכה, מאיצים בה למהר ולוותר, שמא איננה מוותרת מהר מדי.
לא, אנחנו לא עוסקים בסוגיה הזאת. אני רואה גם בך פטריוט ישראלי, ואני מקווה שכך גם תנהג וכך תפעל כאזרח ישראלי. אני משוכנע, למה לא?
הרי מדובר באמת בדבר קטנטן.
לא. חבר הכנסת פורז, כאחד שדוחה באופן קבוע כל בקשה לריאיון – אני בקושי מתראיין – יש לי עניין דווקא לעסוק בסוגיות האלה. אבל אני אומר, יש לנו כאן בעיה אמיתית. אני יכול להצביע על מקום במרכז הארץ – –
– – בגבול של קלקיליה. הרי מייד היתה קמה זעקה שאין כדוגמתה.
לא טייבה ולא קלקיליה. שמנו ליד ראשון-לציון. אני אגיד לך, במרכז הארץ יש לי מקום נהדר, אתה יודע מה? על-יד תחנת הרכבת של טול-כרם.
אוהו, כאן היתה פורצת זעקה שעוד לא נשמעה כמותה. הזזתם את העניין מהנושא המקצועי שבו רציתי לעסוק. לדעתי, קיבלתם תשובה הולמת את השואלים.
חבר הכנסת פורז, ההצעה הזאת קיימת, אבל יש שם גורם, ואני לא רוצה לפרט איזה, שאיננו מוכן להרחיב בכיוון ההוא. ובכלל, אדוני היושב-ראש, הייתי אומר: השנה הזאת, לדעתי, עד חודש נובמבר, יהיה קשה מאוד לשכנע ראש עיר לעשות זאת בקרבתו. אחרי חודש נובמבר, מי שייבחר, בוודאי ירצה יותר תעסוקה וכן הלאה, יכול להיות שיהיה יותר קל. אני כאן נכנס למצוקה, חנן, בנושא הזה לגבי מועד השאלה, אבל בינתיים קיבלת תשובות, ומה אני מציע לעשות? אבל מה אני מציע, כי אני הרי מתייחס ברצינות גם אליך בוודאי וגם אל השאלה, גם אל הנושא. אז אני אומר, שלאור קידום הנושא על-פי ההליכים הקבועים בחוק ובקצב משביע רצון, אני מציע שתי אפשרויות, וכל אחת מהן תהיה מקובלת עלי: או שנסתפק בדיון זה או שנעביר את הדיון לוועדה. שני הדברים מקובלים עלי.
ועדת הכלכלה נראית לי ועדה טובה.
יכול להיות שהתשובה תהיה קצרה.
כבר אין לנו הר – – – לוקחים את ההר.
הממשלה, אני מתכוון לממשלה הזאת, איננה מתייחסת בזחיחות דעת לשום נושא ולא בקלות דעת לשום עניין. אבל בין זה לבין זה שאני אעמוד פה ואוסיף על מכסת החרדות שאתם מנסים לטעת בלב הציבור יום-יום – יש מרחק רב. אפשר לטפל בבעיות רציניות גם כאשר בת צחוק על פניך.
טוב, ראשית, אתייחס לשאלותיך האחרונות, שלא הופיעו בשאלתך הכתובה. העניין מתקדם מאוד. אין כל דמיון בין הדברים שהיו בתחילת הדרך, ואנחנו פועלים בכיוונים שונים. עכשיו אשיב לך על השאלות ששאלת. 1. הממשלה הסמיכה את חברת החשמל לנהל משא-ומתן עם ספקים פוטנציאליים לרכישת גז טבעי. עד כה היו מגעים עם כמה חברות העוסקות באספקת גז טבעי.
לא הייתי פה שבועיים או שבוע, ומשהו קרה לכם, אני לא יודע למה. מאתמול בערב אני רואה שמשהו חמור קרה. אני לא יודע מה קורה פה. נחתמו שני מזכרי הבנה, המגדירים את אבני הדרך שעל הצדדים לבצע על מנת לקבל נתונים מעמיקים יותר, והחברות הרלוונטיות מבצעות את הבדיקות הנדרשות, כדי להגיש הצעת מחיר לאספקת גז טבעי בחופי מדינת ישראל. 2. אין העדפה לשום חברה או מדינה. הבחינה נעשית על-פי שיקולים כלכליים. ברגע שבסיס הנתונים יושלם, יובא הדבר לאישור השרים הנוגעים בדבר. 3. על-פי הנתונים שבידינו כעת, לוח הזמנים מצביע על כך, שאם לא יהיו תקלות או בעיות בלתי צפויות, ניתן יהיה לראות בשנת 2002 גז טבעי במדינת ישראל. איך יבוצע הדבר ומה חלקה של הממשלה? רכישת הגז תיעשה על-ידי שתי חברות, אחת קיימת, היא חברת החשמל, שהיא תהיה צרכנית של 65% מהגז. החברה האחרת נמצאת כרגע בהקמה. כבר יצאנו עם מכרז מוקדם. זו חברת חלוקה, שתפקידה לספק את הגז לכל הצרכנים האחרים, ובראש ובראשונה אלה תעשייה, אזורי מגורים, ובאזורי מגורים חדשים שייבנו בוודאי אפשר יהיה להגיע לאספקת גז מרכזית, לחקלאות או לכל שימוש אחר. מה חלקה של הממשלה ומה חלקן של החברות האלה? הממשלה היא זו שתשפיע על מקור הגז. פחם אפשר לצבור. ישראל מחזיקה פחם לכמה חודשים. נפט או כל סוגי דלק אחרים – בעולם של היום הכול פתוח, אפשר לרכוש בכל מקום, אין שום בעיה. גז לא ניתן לצבור. לכן יש חשיבות ממדרגה ראשונה, שהמקור יהיה כזה, שגם אם תהיינה תקלות כאלה או אחרות, לא יוכל שום גורם, פרט לעניין העסקי, להשפיע על מהלך הזרמת הגז. כי הזרמת גז פירושה בניית תחנות כוח חדשות המופעלות על-ידי גז. צריך לראות את זה במלוא האחריות.
אמרתי מה תפקידיה של הממשלה: 1. קביעת המקור; 2. המחיר. באופן טבעי, חברת החשמל שעובדת בקוסט פלוס יכולה לשלם מחיר יותר גבוה. הדבר הזה יכול להשפיע קשה על שימוש בתעשייה או בצרכים אחרים שהזכרתי. דבר נוסף שהממשלה תהיה מעורבת בו הוא נושא הביטחונות לשנים ארוכות. אתה לא יכול להיכנס לדבר כזה, אלא אם יש לך ביטחונות ל-30-25 שנה, אולי יותר מזה. זה חלקה של הממשלה. המשא-ומתן המסחרי יתנהל על-ידי שתי החברות, האחת שקיימת והאחת שכרגע היא בשלבים של מכרז. ויש הרבה מאוד חברות, מכל קצווי העולם – 12-10 חברות מהגדולות ביותר בעולם הגישו בקשות להיות מעורבות בנושא הזה. כפי שאמרתי, אין לנו אפליה לגבי שום מקור ושום גורם. עד היום יש לנו הצעות; אני לא אפרט מאילו מדינות, כי מדובר כאן בסודות עסקיים. יש לנו שש הצעות משש מדינות לגבי גז נוזלי, שיעבור תהליך של רגזיפיקציה במרחק של 2 קילומטרים מחוף הים. טרם קיבלנו הצעה כלשהי, גם לא ממצרים, בנושא של גז טבעי. המצרים התנו את העניין; אינני יודע מה המצב היום, בהתפתחויות פוליטיות. אצלנו פוליטיקה זה פוליטיקה, כלכלה זה כלכלה, ולא מערבים את שני הדברים. לא נאפשר בשום פנים ואופן רכישה, אלא אם יהיו ערבויות מספיקות לחלוטין, שנושא כלכלי לא יהפוך לאמצעי לחץ על ישראל. תודה.
המצב כרגע הוא שהוגשו הצעות ראשונות.
מכובדי היושב-ראש, אני לא רוצה, חלילה, לפגוע במי שקדם לי בתפקיד. זה לא עמד לפני חתימה, זה לא יכול היה להיחתם. האם עמד להיחתם הסכם עם קטאר, שיביאו לעקבה, שיבנו שם תחנת כוח? כל הדברים האלה היו דברים מצוצים מן האצבע. אולי הם הביאו תועלת אישית למישהו כזה או אחר, ואני לא מתכוון למישהו ספציפי. שום דבר לא היה מוכן בנושא הזה – לא בחוק הגז, שהוא חוק מאוד מורכב ומסובך. יש שורה שלמה של צעדים, ושום דבר לא היה מוכן מלבד דיבורים, נסיעות ברחבי העולם, חלוקת הבטחות לכל עבר. הסברתי בדיוק מה המצב הנוכחי. אם לא יהיו תקלות, ויכולות להיות תקלות, בשנת 2002 יהיה גז.
ראשית, לשאלות הנלוות. אני תמיד שמח שאני יכול לתת אפשרות לחברי כנסת להופיע, כי זה בהחלט דבר חשוב, משדרים. אבל אין דבר כאן נוגע לדבר, נושא הכביש בכלל לא שייך לעניין.
ראשית, אני רוצה לא להשיב, אלא אם תהיה שאלה מיוחדת, אני אשמח לענות. תפנה שאלה ותקבל עליה תשובה. אי-אפשר כל דבר להפוך מייד לנושאים מעוררי מחלוקת. מה זה נוגע לזה בכלל? לכן, תשאל שאלה – תקבל תשובה. היום קיבלת את התשובה בכתב. לגבי פי-גלילות, גם זה לא שייך לעניין הזה. אני חושב שכבר עניתי על זה כאן. הממשלה קיבלה בעניין זה החלטה. זו פעולה מאוד מורכבת, ועניתי על כך כאן בהופעתי הקודמת. אנא עיין בפרוטוקול הכנסת.
לא, אתה כבר הופעת, ואני לא זקוק לעוד הופעות, כך שאין בעיה. תעיין בבקשה בתשובה הארוכה והממצה שנתתי.
ב"דברי הכנסת" יש תשובה ארוכה ומפורטת.
בכל מקרה, אולי זו עבודה קשה לחפש ב"דברי הכנסת", ולכן אנחנו נשלח אליך את התשובה הארוכה והמפורטת שנתתי כאן. תקבל אותה. לגבי השאלה ששאלת – כולנו משתוקקים לחבר את צינור הגז אל פי הבאר, אבל צריך שתהיה באר בשביל זה. שמחתי לשמוע עכשיו, שבסקר שנעשה בקרבת חופי הארץ, מעריכים שאולי יש שם גז. אני רוצה להבטיח לך שאנחנו בודקים את הנושא הזה היטב. לצערנו, כמויות הגז שנתגלו עד היום בישראל היו קטנות. יכול להיות שכמות המשאבים שהושקעה בנושא הזה היתה מצומצמת. הזיכיונות בנושא הזה נמצאים היום בידי חברות פרטיות. לו העריכו שיש יותר, היו בוודאי משקיעות בזה יותר מאמצים. נקווה שאכן בעזרת השם יימצאו כאן בארות גז שופעות. לעומת זאת, תקבל תשובה יותר ברורה על השאלה אם זה רק גז נוזלי. לא, בהחלט לא. העניין הוא, שבינתיים יש לנו הצעות משש-שבע מדינות, שחלק מהן נראות הצעות מאוד קוסמות להבאת גז נוזלי. אנחנו לא נהיה מעורבים כלל בנושא של הפיכת הגז הנוזלי לגז טבעי. שתי החברות תרכושנה את הגז בצורה של גז טבעי, וזה התנאי החד-משמעי במכרז המוקדם שהוצאנו; והחברות הזרות האלה – אולי יש גם ישראליות, אינני יודע – הן אלה שתקמנה את מתקן הרגזיפיקציה, והן תהיינה אלה שתרכושנה את הגז במקומות שונים בעולם. מצד אחד יש קושי – – –
כן. זה קיים. נכון, זה מעט יותר יקר, אבל מצד שני יש כאן ביטחון באספקה. מדוע? כי אתה יכול לרכוש היום בכל רחבי העולם גז שיבוא כבר בצורה של גז נוזלי, ולכן אין סכנה שמאיזו סיבה פוליטית או אחרת מישהו יפסיק את הזרמת הגז. זה היתרון הגדול של העניין. לא אמרנו נואש. אם תבוא אלי פנייה משר האנרגיה המצרי לאספקת גז טבעי, אף שמה שאמרתי עכשיו הוא גם לגבי גז טבעי, כי נרכוש אותו רק בצורת גז טבעי – תהיה פנייה, אנחנו בהחלט נשמח לדון בה.
זה כל העניין – אין פנייה מצרית.
כדי לדייק בעניין, יש פנייה מצרית דרך מתווכים כאלה ואחרים, כדי שלא תהיה פנייה פורמלית לישראל. זה דבר יותר מדי רציני, עם יותר מדי אחריות ויותר מדי שנים מכדי שאפשר יהיה לקבל דבר כזה. כשתהיה פנייה, אדוני יושב-ראש הכנסת, למי שמופקד כאן, במקרה זה אני, על-ידי מי שמופקד במצרים ברמה הממשלתית, תהיה מייד תשובה בנושא הזה, אני מעריך שתשובה חיובית, בקשר לכניסה למשא-ומתן, ואז ננחה את שתי החברות, חברת החשמל שכבר קיימת, והשנייה שכרגע בהקמה, להתחיל במשא-ומתן. טרם היתה פנייה כזאת. כשתהיה פנייה, זאת תהיה התשובה. תודה.
אדוני היושב-ראש, כנסת נכבדה, לפי המצב המשפטי הקיים, מוטלת על חברת החשמל חובה, מכוח סעיף 17(א) לחוק החשמל, לתת שירות לכלל הציבור באמינות וביעילות. מובן שחובה זו חלה גם כשמדובר במוסדות חינוך. החיבור צריך להיעשות בהתאם לתנאי הרשיון ולפי כל דין, ובכלל זה חוק התכנון והבנייה, התשכ"ה–1965. סעיף 157א לחוק הנ"ל אוסר על חברת החשמל לחבר לחשמל או לספק חשמל למבנה ללא היתר מהרשות המקומית, והכוונה היא לטופס 4, או לטופס 2, שהוא אישור זמני לחיבור לחשמל, אשר יינתן רק אם ניתן היתר בנייה לפי סעיף 145 לחוק התכנון והבנייה.
תצא מתוך הנחה, מכובדי, שאני בקיא בעניין. הצעת החוק של חבר הכנסת אלסאנע באה להטיל חובה גורפת על חברת החשמל לחבר מוסדות חינוך לחשמל ללא כל הגבלה. כפי שציינתי, אם המבנה נבנה כדין, אין מניעה לחיבורו לרשת החשמל ואין כל צורך ליצור דין מיוחד לעניין חיבורם של מבנים שהם מוסדות חינוך. מן העבר האחר, אין ספק שלא רצוי להתיר, בחסות החוק, חיבור של מבנים בלתי חוקיים באופן גורף, כפי שמוצע, גם אם מדובר במוסדות חינוך. חיבור מוסדות חינוך לחשמל ממומן כיום על-ידי הרשויות המקומיות המזמינות את החיבורים. חבר הכנסת אלסאנע מציע לשנות הסדר זה ולהטיל את המימון על משרד התשתיות הלאומיות ועל משרד החינוך. למשרד התשתיות הלאומיות אין תקציב למימון פעולות כאלה, ומבחינה מערכתית אין זה תפקידו לממן חיבורי חשמל, לרבות חיבורים של מוסדות חינוך. ניתנת האמת להיאמר, שתחת המסווה של יצירת נורמה כללית בדבר חיבורים לחשמל, מנסה ההצעה לתת, בעצם, מענה לבתי-ספר שנבנו באופן בלתי מוסדר בפזורות הבדואים בנגב.
רבותי הנכבדים, הנורמה שאתם מנסים להכניס לכנסת, שלא ניתן לתת תשובה בשקט ומייד פורצת כאן מקהלה מסוג זה, אינה מקובלת עלי. אני אומר זאת גם כמי שתפקידו לענות כאן וגם כחבר ושכן. אני מציע, את המקהלה המדברת הזאת, להשאיר מחוץ לכנסת.
רבותי, הרי יש שתי אפשרויות: או להגיש הצעת חוק, שאילתא או הצעה לסדר-היום, ולקבל עליה תשובה – ואחרי זה נמצא המיקרופון, ודאגה הכנסת לכך שיהיו מיקרופונים פה בכל פינה, כדי שלא יצטרכו ללכת רחוק. יכול כל אחד לבוא, או להשתמש בזכותו ולהביע את דעתו. הצורה הזאת לא מקובלת עלי.
ואף אחד לא ירגיל אותי לצורה הזאת. אני אומנם לא פרלמנטר ותיק, אני חבר כנסת מתחילת 1974.
אבל את הכללים האלה, שהם יותר כללים של נימוס והליכות, הספקתי ללמוד. אני מסכים כי בנגב יש מצב הדורש התייחסות ופתרון.
דיברנו על כך לא אחת בכנסת, וחבר הכנסת אלסאנע מודע היטב לפעולות שהממשלה עושה בתחום זה, ואם תרצה, אני מוכן לחזור ולהסביר מה עושה הממשלה היום, דברים שלא נעשו במשך שנים רבות.
אם זה מעניין, אז תקבל מייד תשובה. בתוך כך, ברור לחלוטין כי כדי לספק שירותי חינוך גם במקומות שאינם נחשבים כיישובי קבע יש למצוא פתרונות זמניים ופרקטיים. לפיכך אני מודיע, כי המינהלה לקידום הבדואים תפעל בכיוון זה ותחתור למצוא פתרון מעשי גם לבעיות החשמל של מוסדות חינוך בפזורה הבדואית. לכן, חברי הכנסת, אין לנו צורך בחוק המוצע, והממשלה מתנגדת לו. אני יכול לדבר עוד דקה, ברשותך?
מאחר שנשמעה קריאה – לא שמעתי ממי – ברשותך, אדוני, וברשות חברי הכנסת, אני רוצה לציין כמה דברים שקרו השנה, רק כדי שיהיה ברור מה קורה. אני רוצה לומר, שהממשלה אישרה הקמת יישוב לשבט תראבין בין משמר-הנגב ללהבים, ובתוך חמישה חודשים תתחיל העבודה על הקמת היישוב. ארבעה יישובים נוספים אושרו עקרונית על-ידי המועצה הארצית לתכנון ולבנייה, ולא אפרט. אם תרצו פירוט, תקבלו אותו אצלי אחר כך.
תראה, אתה טועה במה שאתה אומר עכשיו. מה שעדיין לא נקבע זה המיקום המדויק, כי אם, למשל, אנחנו עוסקים בשבט אל-הואשלה שיושב ליד דימונה, אז לא אומר כרגע בדיוק באיזו נקודה. אני רוצה לומר עוד נקודה אחת, שבבנייה כרגע 2,271 יחידות דיור לבדואים, ויש עוד כהנה וכהנה, וההשקעה השנה היא 185 מיליון ש"ח. אינני רוצה לדבר על חיבורי בתים. לכן, אני פשוט מביע בזה את התנגדות הממשלה להצעת החוק.
אדוני היושב-ראש, כנסת נכבדה – – –
אדוני היושב-ראש, כנסת נכבדה, ראשית, אני רוצה להביע את צערי על כך שלא הייתי נוכח בזמן שחברי הכנסת העלו את ההצעה. בדרך כלל אני משתדל להיות כאן, ונדמה לי שזה אולי המקרה הראשון שקרה לי בכל השנים.
אבל אני, כמובן, אענה על הדברים.
דבר ראשון – אני רוצה לגעת בנושא יחסי העבודה במשרד החוץ. מרגע הגיעי למשרד החוץ, ואולי אחרי תקופה ממושכת שמשרד החוץ לא הופעל בגלל העדר שר שישב שם במקום, הכנסתי את משרד החוץ ואת מחלקותיו לפעילות, והיום הם מעורבים כולם במלאכת העשייה. כולם משתתפים בדיונים. אני מעריך, שבתוך פרק זמן לא ארוך יחזור משרד החוץ וימלא את תפקידיו כפי שמתבקש, בעיקר נוכח הבעיות המורכבות שאנחנו ניצבים בפניהן. התפטרותו של סמנכ"ל צפון-אמריקה, מר מיכאל שילה, והחקירה המתנהלת בעניינה של סמנכ"ל אירופה, הגברת קולט אביטל, הם שני אירועים שסמיכות הזמנים ביניהם מקרית לחלוטין. מר מיכאל שילה החליט על פרישה שמונה חודשים לפני המועד המתוכנן מסיבותיו שלו, שאותן מנה בפני הגורמים הרלוונטיים במשרד. כל פגיעה כזאת או אחרת לא נגרמה על-ידי גורם כלשהו במשרד. על-פי סיכום עמו, ימונה מחליפו בוועדת המינויים הקרובה. במקרה של הגברת קולט אביטל נפתחה חקירה פנימית, והנושא מטופל על-ידי הגורמים המוסמכים. קיבלתי את הגברת אביטל לשיחה על-פי בקשתה. לאחר השיחה שערכתי עמה ועם גורמים משרדיים נוספים החלטתי לאשר את החלטת המנכ"ל לגבי השעייתה עד תום החקירה. עם זאת הוחלט – ואני החלטתי זאת ואף הנחיתי – לפנות לגורם החוקר ולבקש זירוז החקירה ככל שניתן. אני רוצה להגיד, שאני מכיר את הגברת קולט אביטל שנים רבות. מרגע כניסתי לעבודה היא שותפה בכל הדיונים והמפגשים שהיו. אין לי דבר אישי נגדה. אלמלא מכתבים שקיבלתי, לא הייתי יודע. אני מודה שלא ידעתי אף פעם על מעורבות עמוקה כזאת של גורמים פוליטיים בנושא הזה. לא בדקתי אף פעם את השתייכותה המפלגתית. אינני יודע את השתייכותו המפלגתית של מישהו במשרד שם. זה גם לא מעניין אותי. גם במשרד השני, שאני עדיין מחזיק בו, מעולם לא שאלתי מה העמדה המפלגתית לא של מנהל חברת החשמל ולא של המנכ"ל שלי. בדרך כלל, במינויים המקצועיים עשיתי תמיד כל מאמץ – ויש פה חברי כנסת שיודעים זאת – לא להכניס מינויים שאינם מן השורה הראשונה. אני לא פוסל אדם בעל עמדה מפלגתית למלא תפקיד. דרך אגב, אינני יודע מה עמדתו המפלגתית של מנכ"ל משרד החוץ. לא שאלתי אותו. הנושא הזה בכלל לא מעניין אותי. כך נהגתי תמיד. לפיכך, אבקש להסיר את ההצעות מסדר-היום.
אולי אתה מוכן לגשת לרמקול, שאוכל לשמוע אותך טוב יותר?
לא, זה לא מעורר אצלי כל תמיהה, אין מקום לכל תמיהה.
אדוני היושב-ראש, אני בעד להסיר.
3-1. משטרת ישראל היא הגורם המאשר למע"צ את שעות ביצוע העבודות בכבישים, ולא אחת אף מכתיבה את שעות העבודה. רק בכבישים עתירי תנועה, שבהם לא ניתן לבצע עבודות בשעות היום בשל עומסי התנועה, מתבצעות העבודות בלילה, על-פי דרישת המשטרה ובהיתר מיוחד לכך.
האפשרות לביצוע נרחב יותר של עבודות לילה נבדקת, אולם יש לזכור כי העבודה בלילה מורכבת יותר ומחייבת התארגנות מיוחדת, המייקרת את עלות הפרויקט, היא פחות איכותית ורמת הטיב והדיוק שלה פחותים. כמו כן, קיימת בעיית רעש למגורים סמוכים, דבר הנוגד את חוק שעות העבודה והמנוחה. הצעדים הננקטים במטרה להקל על הנהגים במקרים של עבודות בשעות היום: א. מע"צ שוכרת שוטרים לצורך הכוונת התנועה והפנייתה למעקפים ולכבישים חלופיים; ב. מוצבים תמרורים, שלטים, אביזרי בטיחות, מהבהבים וכדומה; ג. מע"צ מפרסמת בכלי התקשורת – רדיו ועיתונות – הודעות על עבודות בצירים מרכזיים וסגירתם לתנועה והפניה לצירים חלופיים. תודה.
תודה. לגבי השאלה הנוספת הראשונה, נתתי תשובה ברורה. אני שמח שיש הזדמנות, וזה חשוב שחברי כנסת יכולים לשאול דווקא בימים כאלה, אבל כבר נתתי תשובה. נעשים תיקונים ביום, עובדים גם בלילה, ויש מקומות שזה אפשרי, יש מקומות שזה לא אפשרי, תלוי בסוג העבודה. לגבי השאלה בעניין התנועה הכבדה – מדובר במדינה קטנה, ויש, לצערי, בינינו מי שרוצים אף להקטינה יותר, ואם אינני טועה, נדמה לי שאפילו שואל השאלה הנוספת נמנה עמם.
לו היתה המדינה גדולה יותר, אני חושב שהתנועה היתה קלה יותר. מדובר במדינה קטנה מאוד, קטנטונת, עם מספר עצום של כלי רכב, וזו הבעיה. אני גם לא מציע להתלונן יתר על המידה. אמר מישהו מהשואלים, שמאחר שאני שר חוץ אני בוודאי רואה פחות מה שבפנים. אני רוצה להגיד לך, שיש בכך גם יתרון, כי אתה רואה יותר מה שקורה בחוץ. ותרשה לי להגיד לך: תיכנס לאחת מן הערים הגדולות בחוץ ותעמוד הרבה יותר. אי-אפשר רק להתלונן כל היום. אם זה לצורך הופעה בטלוויזיה – זה חשוב, זה טוב, ערב בחירות, כולם צריכים את זה, אני מקבל את זה בהבנה; אבל אם זה לצורך העובדות עצמן, נדמה לי שאצלנו הכניסה לערים היא עדיין הרבה יותר קלה מאשר במקומות אחרים, אבל אדרבה, אני מציע שתמליץ. רבותי, כולם שאלו. אני מציע שתמליץ על מדינה גדולה יותר, ואז התנועה תהיה קלה יותר.
ולגבי השאלה השלישית, אני חושב שזה יהיה לא נכון לטעון שמע"צ לא יודעת להתארגן. היא יודעת להתארגן בצורה מצוינת, והיא עושה עבודות יפות ביותר, ברמה הגבוהה ביותר. הסברתי את הסיבות מדוע עובדים ביום, כשיש מקומות שעובדים בהם גם בלילה, אבל בכל מקרה, אני שמח שיכולתי לענות לכם, ובעיקר – שיכולתם לשאול.
(לא נקראה, נמסרה לפרוטוקול)1. ממשלת ישראל, בישיבתה ביום 12 במאי 1998, החליטה על צעדים להאצת הצמיחה, אשר במסגרתם אושרה תוספת לתקציבי הפיתוח של רכבת ישראל, מע"צ וכביש חוצה-ישראל. התוספת התקציבית משמשת ותשמש את הגופים המתוקצבים באופן הבא: כביש חוצה-ישראל – האצת ביצוע מחלף-קסם. מע"צ – תוספת פרויקטים חדשים, האצת ביצוע פרויקטים המשכיים ועבודות אחזקה. רכבת ישראל – תגבור הפעילות בקו תל-אביב–באר-שבע, שיפור קו לוד–רחובות והקמת שתי תחנות בתוואי איילון. 2. בין התקציבים המופנים לאזור חיפה והצפון מצויים שישה פרויקטים חדשים של מע"צ: כביש 75: מגדל-העמק–נצרת; כביש 85: כרמיאל–צומת-חנניה; כביש 60: העלייה לנצרת; כביש 722: צומת-התשבי–צומת-השומרים; כביש 89: מעלות–תפן. כביש 77: צומת בית-רימון–צומת-גולני.
(לא נקראה, נמסרה לפרוטוקול) 1. המידע אינו מדויק. משרד התשתיות הלאומיות ומינהל מקרקעי ישראל מעולם לא החליטו שלא לשווק קרקעות לבניית 60,000 יחידות דיור בגלל המיתון. המידע הנכון הוא, שהממשלה אומנם קבעה יעד שיווק של 60,000 יחידות דיור בשנת 1998, מתוך מגמה להגיע להיצע מסיבי שישפיע על השוק. אולם, בנתונים הקיימים היום גם היצע קטן יחסית משפיע על השוק. נוסף על כך, מינהל מקרקעי ישראל עוסק בעיקר בשיווק. אישור התכנון, שבלעדיו אין שיווק, מצוי בתחום אחריות משרד הפנים. אם משרד הפנים יביא לאישור תוכניות בניין עיר רבות יותר, יוכל מינהל מקרקעי ישראל לשווק 60,000 יחידות דיור ואף למעלה מכך. 2. על-פי הנחיית היועץ המשפטי לממשלה, המינהל, כנאמן הציבור, אינו יכול למכור קרקע שמחירה נמוך באופן בלתי סביר מהמחיר שנקבע על-ידי השמאי הממשלתי. במכרזים האחרונים, בהסתמך על חוות דעת זו, נפסלו הצעות מספר, והעניין עומד כיום להכרעה בבית-המשפט. 3. מחירי הקבלנים היו עשויים לשקף את ערך הקרקע לולא היתה קיימת בעיית מימון, שזו הבעיה המרכזית כיום בשוק הנדל"ן, והיא שהובילה כנראה לכך שהמכרזים המדוברים נסגרו ללא הצעות כלל, או עם מציע בודד.
(לא נקראה, נמסרה לפרוטוקול) אין כל מדיניות של "מקורות" לצמצום אספקת מים בשעות צריכה מוגברת בנגב. "מקורות" נוקטת כל אמצעי כדי לעמוד בצריכה מוגברת ולספק את מלוא הכמות המתוכננת. "מקורות" מקדמת את גידול הצריכה הצפוי על-ידי הקמת איגום רחב ממדים ופיתוח מערכות הספקה באזור. עם זאת, יש לזכור כי אין מנוס מהכרה בעובדה, כי בישראל קיימות מגבלות לגבי השימוש במים. הפתרון לכך מצוי תחילה בטיהור שפכים ובהשבתם לשימוש חוזר, ומאוחר יותר – בהתפלה. טיהור שפכים והשבתם נמצאים בפיתוח מתמיד ובהיקף רחב, וכעת אנו פועלים על מנת להבטיח כי במהלך העשור הקרוב נוכל לספק גם מים מותפלים.
(לא נקראה, נמסרה לפרוטוקול) 3-1. לא ידוע לנו על עמדה אחרת של משרד התשתיות, אשר עומדת בסתירה לתוכניותיה של מע"צ. כביש מס' 75 הוא כביש ארצי, המוביל ממטרופולין חיפה למטרופולין נצרת, והוא בעל נפחי תנועה גדולים, ועל כן מתחייבת הרחבתו, לאור הפקקים הנוצרים בו. גם הרחבת כביש אזורי מס' 722 וגם סלילת כביש מס' 762 ככביש אזורי נוסף יפחיתו את התנועה בכביש מס' 75 ויקלו במידת מה את עומס התנועה בו, אך לא יוכלו לבוא במקומו, באשר כל כביש משמש לתנועה העוברת לכיוונים שונים. בין הכבישים האזוריים לכביש החוצה פזורים יישובים רבים, והאדמות שם הן שטחים חקלאיים וירוקים, ועל כן אין מקום להכנסת כביש ראשי נוסף, אלא קיימת עדיפות ברורה להפיכת כביש 75 לכביש דו-מסלולי.
(לא נקראה, נמסרה לפרוטוקול) התשובה היא חיובית. מינהל מקרקעי ישראל יאפשר גם לבעלי דירות ישנות לרשום את הבעלות בדירה על שמם במקום חוזה חכירה לדורות, כאשר מדובר בחוכרים בבנייה רווייה מהוונת, שדירותיהם נבנו בעבר על קרקעות שבבעלות מדינת ישראל ורשות הפיתוח.
(לא נקראה, נמסרה לפרוטוקול) 3-1. איכות המים לשימושים השונים נמצאת בניטור ובבקרה מתמידים, והדוח של השירות ההידרולוגי הוא אחת העדויות לכך. נציב המים קובע בבירור, כי אין כל סכנה לפגיעה באוכלוסייה אזרחית מזיהום מים. כדי לקיים אספקת מים לחקלאות ברמת מליחות שלא תפגע בקרקע ובצמח, יהיה צורך להשקיע השקעות ניכרות בסילוק מלחים מהמים. לצערי, עדיין לא עלה בידי לשכנע את משרד האוצר כי השקעה בשמירה על איכות המים והקרקע היא השקעה לאומית בתשתית אסטרטגית, וכי אין להתלותה ולהתנותה במדיניות מחירי המים.
(לא נקראה, נמסרה לפרוטוקול) העבודות בכביש 444 בקטע אייל–טירה – הכוללות את הפיכת הכביש לדו-מסלולי, רמזור בצומת טירה והסדרת הכניסה לאזור התעשייה החדש בטירה – הושלמו. המשך העבודה מצומת טירה צפונה ועד טייבה תלוי באישור תב"ע – תוכנית בניין ערים – הנמצאת בדיונים מתקדמים בוועדה המחוזית לתכנון ובנייה. צפוי כי העבודה במקום תתחדש לקראת אביב 1999. קטע הכביש מטייבה לקלנסואה שופץ לאחרונה, וכן קטע באורך 1.5 קילומטר בכביש 5614, מקלנסואה צפונה, הורחב לכביש דו-מסלולי על-ידי העירייה, במימון מע"צ. כביש 5614 צפונה שופץ ורובד לאחרונה; בימים האחרונים יחל ביצוע רמזור במפגש עם כביש 57.
(לא נקראה, נמסרה לפרוטוקול) 2-1. המינהל ועיריית תל-אביב-יפו סיכמו להפעיל חברה אשר תעסוק בתכנון ופיתוח ביפו. במסגרת זו הוצאו 67 מיליון שקלים לתכנון ופיתוח בשלוש השנים האחרונות. קצב התכנון והפיתוח ביפו מותנה בגביית הוצאות פיתוח בעת שיווק קרקעות במקום. לצורך העניין הוקמה ועדת היגוי משותפת לעירייה, למינהל מקרקעי ישראל, למשרד הבינוי והשיכון ולנציגי התושבים במקום. ועדת ההיגוי מתכנסת אחת לחודש, ונדונים ומסוכמים בה נושאים אלו.
(לא נקראה, נמסרה לפרוטוקול) 3-1. בתאריך 30 ביוני 1997 פורסמו על-ידי מינהל מקרקעי ישראל 154 יחידות דיור לשיווק בכפר בועינה-נג'ידאת בשיטת הפרסום, ההרשמה וההגרלה. ההגרלה התקיימה ב-2 בספטמבר 1997, ושווקו בה 75 יחידות דיור. על מנת לאפשר את מימוש הבנייה, היה צורך לפנות לשר החקלאות ולבקש את אישורו לשינוי גבולות שמורת יער. שכן, כ-84 דונם מתוך שטח התוכנית נכללו בתחום שמורת יער, דבר שצוין במסמכי המכרז. במאי 1998 התקבל אישור שר החקלאות לשינוי הגבולות, ובכך נפתרה הבעיה.
(לא נקראה, נמסרה לפרוטוקול) 2-1. הכספים שהצטברו בקרן האיזון יינתנו כמענקים לשם הקמת מפעלי השבת קולחים. האיזון הנאות בין מקורות הקולחים לבין יעדי הביקוש הפוטנציאליים נעשה בתכנון ארוך טווח.
(לא נקראה, נמסרה לפרוטוקול) סוכם בין מע"צ לבין המועצה המקומית נווה-מונוסון, כי מע"צ תתכנן את המיגון האקוסטי במימון המועצה המקומית, ואכן התכנון בשלבי סיום. המיגון האקוסטי יבוצע במהלך שנת 1999, בהתאם לאפשרויות התקציביות.
(לא נקראה, נמסרה לפרוטוקול) 4-1. עם קבלת התמונה הכוללת בנושא הגדלת דמי ההיוון, הוריתי להקפיא את יישום החלטה 823 של מועצת מקרקעי ישראל, שעניינה עדכון דמי החכירה בבנייה צמודת קרקע, וזאת עד לבחינה מחודשת של ההחלטה והשלכותיה. בישיבת מועצת מקרקעי ישראל האחרונה, שהתקיימה ביום 19 בנובמבר 1998, הוחלט לפרוס את העלאת דמי החכירה על פני חמש שנים, באופן הדרגתי.
(לא נקראה, נמסרה לפרוטוקול) 2-1. מינהל מקרקעי ישראל מקפיד לפעול על-פי הכללים שנקבעו בהחלטות מועצת מקרקעי ישראל 717, 727 ו-737. אין זה מתפקידו של מינהל מקרקעי ישראל לפקח על האגודות השיתופיות החקלאיות. חבר אגודה שיתופית חקלאית הרואה עצמו נפגע מהחלטות האגודה, רשאי לפעול על-פי תקנון האגודה וכן לפנות לרשם האגודות השיתופיות.
4-1. לא ידוע לי על תמיכה ממשלתית בעמותת אלע"ד. משרד התשתיות הלאומיות ומינהל מקרקעי ישראל לא סייעו לעמותת אלע"ד, ואין בתקציבם שום סכום שהוקצב להעברה לעמותות במזרח-ירושלים ולעמותות בכלל. אני מוכרח לציין, ואציין זאת בצער, שמדובר בגופים חשובים מאוד, שמבצעים מטרות לאומיות חשובות מאוד. אני מודה שאני מצר על כך שהן לא מופיעות בתקציב.
(לא נקראה, נמסרה לפרוטוקול) 1. לקו הרכבת תל-אביב–ירושלים קיימות שתי תוכניות. האחת, המיידית, כוללת שדרוג הקו הקיים בין תל-אביב לבין ירושלים, בעלות של כ-180 מיליון שקל. השנייה היא קו חדש כפול ומחושמל, העובר דרך נתיב בן-גוריון, שזמן הנסיעה הכולל בו יהיה כחצי שעה, ועלות ביצועו מוערכת בכ-500 מיליון דולר. 2. הממשלה קיבלה החלטה לשקם את הקו במתכונת BOT, באמצעות המגזר העסקי הפרטי. הנושא בטיפול משרד ראש הממשלה, משרד האוצר ומשרד התשתיות הלאומיות, במטרה לפרסם בזמן הקרוב בקשה לקבלת הצעות לשיקום הקו. אף שמשרד התשתיות הלאומיות סבור כי יש לבצע את שיקום הקו במימון המדינה, בהעדר תקציב הוחלט שלא לפעול לשינוי החלטת הממשלה. פתיחת הקו מחדש תיעשה בתוך שנה וחצי מיום קבלת ההחלטה על תחילת שיקומו. 3. הוכנה תוכנית "רכבת 2000", שהיא תוכנית עשור, המציגה הכפלת מסילות ושיפור עצום בכל התשתית הרכבתית בארץ. עם השלמתה אנו צופים שנוכל להסיע 50 מיליון נוסעים בשנה. כעת אנו בעיצומם של דיונים עם האוצר לאישור התוכנית ודרכי מימושה. בינתיים הוכפלו הקווים תל-אביב–חיפה ותל-אביב–לוד, משופץ הקו לוד–באר-שבע, ובמהלך שנה זו יוכפל קו לוד–רחובות. מעבר לכך, הוגשה הצעת חוק בכנסת המשנה את מבנה הענף בצורה יסודית ומאפשרת גם יזמות פרטית בענף.
(לא נקראה, נמסרה לפרוטוקול) 2-1. מינהל מקרקעי ישראל ועיריית רמלה מתכננים את השטח שהתפנה על-ידי משפחת קראג'ה למגורים. הרשות המקומית רשאית לקבל עד 40% משטח התוכנית ללא תמורה עבור מבני ציבור, וכמו כל תוכנית, גם תוכנית זו תכלול מבני ציבור. בתום התכנון ישווק השטח על-ידי מינהל מקרקעי ישראל, בהתאם לחוק חובת המכרזים ונוהלי המינהל. אין כל בסיס לנאמר בשאילתא בדבר אכלוס הבתים על-ידי משתפי פעולה.
(לא נקראה, נמסרה לפרוטוקול) 2-1. משרד התשתיות הלאומיות, ביחד עם משרד התחבורה והמשרד לאיכות הסביבה, מקדם עתה פרויקט ניסיוני, שבמסגרתו יופעלו בגוש-דן כמה אוטובוסים של קואופרטיב דן ומשאיות אשפה של עיריית תל-אביב באמצעות גפ"מ – גז פחממני מעובה. לנושא זה יש גם השלכות אחרות כבדות משקל, כגון בטיחות, מיקום מתקני מילוי הגז לכלי הרכב והגדלת מקדם הסיכון אם האוטובוס המונע בגפ"מ ישמש יעד לביצוע פעולות טרור. נושאים אלו, כמו גם התועלת שבשימוש בגפ"מ לאיכות הסביבה, ייבחנו במסגרת הפרויקט האמור לעיל.
(לא נקראה, נמסרה לפרוטוקול) ועדת השרים למאגרים ולרמות מלאי של נפט גולמי, מוצרי נפט ופחם, החליטה, כי בשעת-חירום יישען המשק בשלב ראשון על אספקה ממאגרים קיימים. נוסף על כך, הממשלה קיבלה השבוע החלטה לשמר כושר הובלה ימי של נפט גולמי ופחם לשעת חירום באמצעות צי ברזל של שתי מכליות נפט ושתי אוניות פחם, והקציבה לכך את הנדרש. משרד התשתיות הלאומיות, באמצעות מינהל הדלק, מממן ומפקח על רמות המלאי. רמות המלאי הקיימות מספיקות לתקופת חירום, שבמהלכה, אם יהיה צורך, תוכל הממשלה להביא מטעני דלק ופחם על בסיס שוק חופשי.
3-1. הרעיון להפרדת קרן-הקיימת לישראל ממינהל מקרקעי ישראל אומנם עלה לאחרונה בכלי התקשורת, ואולם הוא עדיין לא נבחן על-ידי אף רשות. המוטיב המרכזי שעומד מאחורי רעיון ההפרדה הוא דרישת קרן-הקיימת לישראל, שהיא חברה פרטית, בבעלות העם היהודי, לעמוד בעקרונות האמנה הקיימת בינה לבין מדינת ישראל, זאת נוסף על הניסיון ליצור שוק נדל"ן משוכלל, כך שתיווצר תחרות לפחות בין שני גופים שינהלו את הקרקעות בישראל.
תסלח לי, אני פשוט לא שמעתי או נדמה לי שאני לא שומע. אתה לא נגד מה?
איך אדם במדינה יהודית יכול להיות נגד העברת קרקע ליהודים? לכן לא הבנתי לרגע, סליחה.
אני רוצה להסב את תשומת לבך לכך, שחלק ניכר מקרקעות המדינה שהיום מנוהלות על-ידי המינהל הן קרקעות של הקרן הקיימת. יש בהחלט עניין בעיקר לצרכים שלנו. אני רק יכול לומר, שבאחת מהמסקנות של ועדת-רונן בזמנה עלה רעיון מכירת קרקע, למכור את הנכסים. הקרן הקיימת מתנגדת למכירת הנכסים, כי זה נוגד את עקרונות הקרן הקיימת, ולכן נעשה כאן איזה ניסיון או היתה מחשבה, זה לא נבחן מעולם, לעשות סדר בדברים, באופן שבערים למשל, במקומות שניתן למכור, שיהיה אפשר למכור ולהפוך את הדיירים – וזה לא קשור אם זה ביישוב יהודי או ביישוב ערבי או בכל יישוב אחר – לעשות איזה סדר בדברים האלה. אבל, מה שמטריד אותי קצת בנימת הדברים שלך הוא, שכאילו אתה אומר שאין לך התנגדות שיימכרו קרקעות ליהודים. מה זאת אומרת, הרי מדובר במדינה יהודית, שבה חיים גם אחרים ויש להם כל הזכויות, אבל דבר אחד צריך להיות ברור: אנחנו חיים במדינה יהודית, וזו הפינה הקטנה היחידה בעולם של העם היהודי.
ממשלת ישראל, בישיבתה ביום 12 במאי 1998, החליטה על צעדים להאצת הצמיחה, אשר במסגרתם אושרה תוספת לתקציבי הפיתוח של רכבת ישראל, מע"צ וכביש חוצה-ישראל. התוספת התקציבית משמשת ותשמש את הגופים המתוקצבים באופן הבא: כביש חוצה-שראל – האצת ביצוע מחלף-קסם; אגב, בוצע.
כן, זו היתה ממש עבודה בלתי רגילה, אחת מהעבודות היפות ביותר – לא רק מבחינה הנדסית, אלא גם תוך שמירת ערכי נוף וטבע. וכך גם המחלף האחר ליד מודיעין שהוא ממש דוגמה מבחינת גינון וטיפוח הנוף שם. מע"צ – תוספת פרויקטים חדשים, האצת ביצוע פרויקטים המשכיים ועבודות אחזקה. רכבת ישראל – תגבור הפעילות בקו תל-אביב–באר-שבע, שיפור קו לוד–רחובות והקמת שתי תחנות בתוואי איילון. בין התקציבים המופנים לאזור חיפה והצפון מצויים תקציבים לשישה פרויקטים חדשים של מע"צ: כביש 75, מגדל-העמק–נצרת; כביש 85, כרמיאל–צומת-חנניה; כביש 60, העלייה לנצרת, עלייה שצריכה לתת את האפשרות להתגבר על הפיתולים; כביש 722, צומת- התשבי–צומת-השומרים; כביש 89, מעלות–תפן; כביש 77, צומת בית-רימון–צומת-גולני. אני רוצה לומר, שבקידום נושא הרכבת בכלל לא נשארו תקציבים. לא יהיה אפשר לבוא ולומר שלא השתמשנו בתקציבים. מיצינו את התקציב עד תום.
אני הייתי צריך להעריך שאתה לא תעזוב את אולם המליאה. זו טעות שלי.
אני חושב, שבקרוב אני עומד לחנוך את התחנה הגדולה הזאת בדרום העיר. אנחנו השלמנו כמובן את הרכבת הדו-מסלולית, ופה ושם אנחנו מבצעים עוד עבודות תיקונים מחיפה לתל-אביב. מעכו התנועה מתנהלת במהירות, בעצם מנהרייה, ויש לנו המעבר שם, שהוא קצת יותר אטי בתוך עכו. רכבת הפרברים משרתת פרברים, אבל אני עוד במחשבה שנצטרך לקשר את כרמיאל, שצריכה להיות מקושרת לחיפה, כי מדובר באותו אזור. אני מקווה שבקדנציה הבאה אוכל להשלים את העבודות האלה.
למדתי שזה דבר נהדר להיות גם בחוץ וגם בפנים.
כן, אנחנו מדינה אחת. אתה מתכוון למגמות אחרות, כי אני שומע לאחרונה שהפלסטינים – דרך אגב, יש לי אתם מגע כל הזמן – התחילו לדבר על החלטה 181, שהיא החלטה שבעצם מבתרת את ישראל לשניים, כלומר, יהיה מסדרון בשליטתם שיקשר את יהודה לחבל-עזה. אז אם לזה התכוונת, אז ישראל תמשיך להיות ישראל אחת, כי זה בוודאי דבר שלא יקרה אף פעם.
זה רק כדי להראות לך כמה טוב לעסוק בשני הנושאים. טוב להיות שר, אני מקווה שתעשה את זה בקרוב.
(קורא את התשובה על שאילתא מס' 3583, ראה לעיל)
זו באמת שאלה טובה. העניין עם פרופסור נודלמן הוא, שתמיד צריכים להיות צפויים למלכודות.
למיטב ידיעתי, אם אינני טועה, זה צריך להתבצע עכשיו. ליתר ביטחון, מאחר שאתה איש של מדעים מדויקים, אני אתן לך את המועד המדויק מתי הדבר הזה יתבצע. יש לי עתה תשובה, אתה רואה באיזה קצב המשרד עובד? הניסיון התחיל.
(לא נקראה, נמסרה לפרוטוקול) 2-1. השאילתא הופנתה אלי ביום 18 בנובמבר 1998. יום למחרת אושר במועצת מקרקעי ישראל הסכם בעניין כפר-שלם, אשר נחתם על-ידי משרד האוצר, מינהל מקרקעי ישראל וחברת "חלמיש". ההסכם האמור מסדיר את נושא פינוי התושבים מכפר-שלם ואת תשלום הפיצויים למשפחות המפונות ובכך מאפשר פיתוח, בנייה ושיווק במקום. ביצוע ההסכם מותנה באישורו של שר האוצר ובאישור דירקטוריון חברת "חלמיש".
(לא נקראה, נמסרה לפרוטוקול) 2-1. הממצאים שהוזכרו אינם מדויקים, היות שהכבישים שפורטו בכתבה אינם מהווים 50% מכלל הכבישים בארץ, וודאי שלא נכון לומר ש-50% מהכבישים בארץ אינם מתאימים לנהיגה בטוחה. עם זאת, הכבישים שהוזכרו הם כבישים שמע"צ אכן מתכוונת לשפר במסגרת תוכנית העבודה של שנת 1999. במסגרת האפשרויות התקציביות מבצעת מע"צ עבודות פיתוח, הרחבה ושיפור של רשת הכבישים וכן עבודות אחזקה שוטפת בכל רחבי הארץ. מלבד זאת, קיימת תוכנית רב-שנתית משותפת למע"צ ולרשות הלאומית לבטיחות בדרכים לטיפול בנקודות תורפה. שתי הפעולות האלו יחד עשויות להפחית את מספר התאונות והקטל בדרכים.
(לא נקראה, נמסרה לפרוטוקול) 4-1. הנתונים כפי שנמסרו בגוף השאילתא אינם מדויקים. מועצת מקרקעי ישראל בישיבתה ביום 10 בפברואר 1998 החליטה על מתן הנחות בקרקע בהתאם למפת העדיפות הלאומית כפי שנקבעה על-ידי הממשלה. משרד ראש הממשלה הפיק טבלה ומפה אשר הגדירו את מצב היישובים השונים, והבהרות אחרונות בנושא ניתנו על-ידי משרד ראש הממשלה ב-14 באוקטובר 1998. בהתאם לכך קבעה הנהלת המינהל, כי הבקשות להקצאת קרקע על בסיס תוכנית בניין עיר בתוקף, שלגביהן נקבעו הסדרי פיתוח ואשר ניתן היה לבצע לגביהן הקצאה והגיעו למינהל עד 15 באוקטובר 1998, אם יש בהן החמרה במצב החדש – יבוצעו על-פי מצב קודם. לאור זאת ברור כי הוראות הביצוע מקלות ואינן מחמירות.
3-1. הפרסום אינו נכון. מינהל מקרקעי ישראל מעולם לא הפסיק לשווק קרקע כדי לשמור על רמת מחירים גבוהה או מכל סיבה אחרת. אינטרס האזרחים לקנות דירה במחיר ריאלי נשמר על-ידי שיווק כל הקרקעות למגורים המאושרות על-ידי רשויות התכנון במכרזים פתוחים בשוק החופשי. 4. הממשלה אומנם קבעה יעד שיווק של 60,000 יחידות דיור בשנת 1998, מתוך מגמה להגיע להיצע מסיבי שישפיע על השוק. אולם, בנתונים הקיימים היום גם היצע קטן יחסית משפיע על השוק. נוסף על כך, מינהל מקרקעי ישראל עוסק בעיקר בשיווק. אישור התכנון, שבלעדיו אין שיווק, מצוי בתחום אחריותו של משרד הפנים. אם משרד הפנים יביא לאישור תוכניות בניין עיר רבות יותר, יוכל המינהל לשווק 60,000 יחידות דיור ואף יותר. יש גם סיבות נוספות. מדובר במדינה קטנה מאוד, יש הרבה מגבלות, גם של משרד הביטחון, כי מתקרבים לשטחי אש. אני רוצה לומר בעיקר, שהמצב בשוק הנדל"ן הוא כזה שלא מגיעים אפילו למחירים הכי נמוכים שיכולים להיות. הוצאת הקרקעות האלה עכשיו, במחיר כזה, וזה לא משפיע כשלא בונים, לא זאת הסיבה, במחיר נמוך כזה עכשיו, תגרום לכך, שמאחר שלא בונים, הקרקע הזאת תוחזק, ובסופו של דבר זה יהפוך מנוף אדיר להתעשרות של בודדים ולא ישפיע. לכן גם היועץ המשפטי לממשלה קבע איזו תקרה, וגם פה זה נמוך בצורה בלתי רגילה. יש גורם אחד שמוכן לשלם מחירים, וזה כנראה סיוע למכירה ממקומות אחרים. היה לנו עכשיו מקרה בירושלים, של מגרש במה שהיה פעם אזור התפר. היום מדובר בעיר אחת לעולם. אבל היה מגרש ששום משווק – אני אפריז כאן, כי בעיני אזרח לא יהודי הוא גם ישראלי, אבל זה מעניין לראות, כי יש כאן משהו בנושא הזה. אף חברה לא היתה מוכנה לשלם יותר מ-2 מיליוני דולרים על החלקה הזאת, אבל תושב מזרח-ירושלים הציע לחלקה הזאת 9.5 מיליוני דולרים ורכש את המגרש. הוא כמובן אזרח ישראלי. זה מראה על המקומות היחידים שבהם מוכנים היום לשלם מחירים גבוהים. המחיר הוערך על-ידי השמאי ב-7 מיליוני דולרים. הוא הציע ישר 9.5 מיליוני דולרים. ללא הנד עפעף המגרש הועבר לידיו. זאת אומרת, אנחנו יודעים שיש היום גורמים מבחוץ, שמונעים בעיקר על-ידי הרשות הפלסטינית, שעושים מאמצים להשתלט על נכסים בתוככי ישראל.
לא אמרתי קונה. היא מעודדת ואף מסייעת כספית. מי אמר רק בירושלים?
אם אזרחים ערבים עושים מאמצים לקנות, תוך מתן תשלומים גבוהים מאוד, בהחלט. איזו שאלה זו? אני מוכן לספק לך מידע לגבי מקומות אחרים. זו בהחלט בעיה שקיימת. יש פה תופעה.
אני הייתי זה, ונדמה לי שאתה או חברים אחרים בסיעתכם – אני כבר לא יודע באיזו סיעה אתה היום – – –
לא, לא, אני יודע. זה למידע שלי. גם אני רוצה לדעת מה מתרחש. גם אני צריך להיבחר, אבל אין ברירה. אני הייתי זה שהביא את התיקון הזה. הרי פעם היה מצב שאם לא מגיעים ל-50% – – –
אני לא יודע איפה שניכם היום, אבל לא חשוב. העיקר שאתם בארץ ובפעילות חשובה.
אני הרי זוכר את פועלכם אתי בנושאים אלה, ואני אכן שיניתי את העניין, כי הנוהג בזמנו היה, שמוצע שטח קרקע למכירה, ואם לא הגיע ל-50% מהערכת שמאי, המכרז מתבטל. אני הכנסתי אז את השינוי האומר: אם מגרש לא הגיע ל-50% מהערכת שמאי, בתוך שבועיים ולא יותר מוציאים מכרז מחודש, והקרקע נמכרת בכל מחיר. הגיע המצב לידי כך, שנכסי מדינה יקרי ערך ניתנו כמעט באפס מחיר. אם הדבר הזה היה משפיע, זה דבר אחד. אלא מה? צוברים את הקרקע, ומאחר שהיא חינם, גם אלה שצוברים את הקרקע יש להם היכולת להחזיק בקרקע. היתה גם התערבות של היועץ המשפטי לממשלה בנושא הזה, ונקבע דבר מרחיק לכת, ואני רוצה לומר מה הוא בדיוק המצב היום. היום יורדים עד 25% ממחיר השמאי, ומחיר השמאי היום גם כן תלוי במצב השוק. זאת אומרת, זה מגיע למחירים נמוכים מאוד. אבל שמעתי גם את הצעתך או את דרישתך או את דרישתכם לדבר שלדעתי הוא מאוד מוצדק, כי אני חושב שהדבר הראשון הכי חשוב היום הוא להביא מיליון עולים. זה מה שצריך לעשות היום. נדמה לי שראיתי איזו הצעה או תביעה ל-5,000 יחידות דיור תקציביות.
לקליטת עלייה. אני רואה בזה דבר מאוד חשוב. אני לא מדבר כרגע על המגבלות הכספיות הקשות שהמדינה מצויה בהן. אבל, מאחר שדבר כזה ישנו, הנה דוגמה ממש יוצאת מהכלל, שהיום כדאי לנצל את העובדה שמחירי הקרקעות ירדו עד כדי כך לפרויקטים מיוחדים שאתם מדברים עליהם. כך צריך לנהוג, לדעתי. יש דרך לפתור את הבעיה.
(לא נקראה, נמסרה לפרוטוקול) 2-1. מתכנני המינהלה לקידום הבדואים בנגב עוסקים בתכנון מרכז שירותים באזור דריג'את, ובהמשך בתכנון יישוב במקום. מרכז השירותים שיוקם כולל בית-ספר בנוי, מרפאה לבריאות המשפחה – טיפת-חלב – ומרכז אזרחי. כמו כן מתוכננים כביש גישה, קו חשמל, קו מים ושירותי תקשורת. אין מדובר בהכרה בכפרים אלא בהקמת יישובים חדשים שאליהם יעברו תושבים מהפזורה, אשר חיים כיום בתנאים קשים, ללא שירותים אלמנטריים. נציגי הבדואים שותפים בתכנון היישובים החדשים.
(לא נקראה, נמסרה לפרוטוקול) 1. כן, במסגרת בחינת תוכניות ההתפלה נבחנה גם תוכניתו של פרופסור דן זסלבסקי, הקרויה "ארובות שרב". 2. כן, משרד התשתיות הלאומיות בודק מדי פעם בפעם את עלות ההתפלה בשיטות השונות. ברוב המקרים האוסמוזה ההפוכה היא השיטה הזולה ביותר. במקרים שבהם קיימת אפשרות לנצל, במתקן משולב, את החום העודף של תחנת כוח, עדיפה שיטת הזיקוק הרב-שלבי. 3. קיימות שיטות המנצלות את החום הנפלט מתחנות כוח, כדי לייעל את תהליך ההתפלה, וכאן עיקר התרומה של השילוב. נבדקות גם תוכניות נפרדות להפקת אנרגיה ולהתפלת מים וגם תוכניות משולבות. בכל מקרה, אם קיימת הצעה כלשהי, כגון "ארובות שרב", להפקת אנרגיה זולה, אין זה הכרח שמפיק האנרגיה ימכור אותה למתפיל המים במחיר ההפקה ולא במחיר השוק.
(לא נקראה, נמסרה לפרוטוקול) להלן תשובתנו: להערכתנו, מדובר בנושא שנופל תחת הקטגוריה של עניינים פנים-מדינתיים, ולכן אין אנו מוצאים לנכון להתערב ישירות בנושא מתן גמלאות או המרתן למטבע חוץ. ייתכן שנקיטת עמדה שונה מזו המקובלת היום כלפי רומניה תחייב נקיטת גישה זהה כלפי מדינות נוספות במזרח-אירופה. אנו ממליצים להעלות את הבקשה בצינורות פרלמנטריים או בפגישות עם אישים רומנים.
(לא נקראה, נמסרה לפרוטוקול) להלן תשובתנו: 1. פעילות מיסיונרית ו/או אנטי-מיסיונרית אינה בתחום טיפולו של משרד החוץ, וממילא לא היתה כל פנייה שלו למשטרת ישראל בתחום זה. 2. משרד החוץ הפנה את תשומת לבה של משטרת ישראל לתלונות שהגיעו ישירות אליו, לכמה נציגויות בחוץ-לארץ. הן קיבלו התייחסות בדוח השנתי של מחלקת המדינה של ארצות-הברית על מצב זכויות אדם, על-אודות תגובותיה של משטרת ישראל על תלונות שהוגשו על-ידי כת "עדי השם" על חבלה במזיד ברכוש ועל התנכלויות מילוליות ופיזיות כלפי משתתפים מחוץ-לארץ בפעילות הכת. תגובות המשטרה על תלונות אלו התפרשו כחוסר נכונות לטפל במפירי חוק וזכו משום כך לאותה ביקורת. לנוכח האמור לעיל התבקשה משטרת ישראל לתת לתלונות על הפרת החוק את תשומת הלב המתבקשת, כך שלא תהיה כל עילה להתייחס לכך, בין ישירות על-ידי המעורבים בדבר ובין בפורומים ובדוחות בעלי תהודה בין-לאומית.
משרד החוץ כבר פנה בעבר פעמים מספר לחבר המדינות בנושא הליקווידטורים. אנו מנהלים מגעים מתמשכים עם הגורמים הרלוונטיים לפתרון הבעיה, שהיא אכן מוכרת וכואבת לכולנו. התשובה נכתבה כנראה עוד לפני ביקורי ברוסיה, כי מה שאני אומר כאן כבר עשיתי. אנו שוקלים אפשרות להעלות את הנושא פעם נוספת בדרג בכיר ביותר כבר בביקורי הקרוב באוקראינה, בתחילת החודש הבא. באוקראינה אני אעלה את הנושא, אבל היתה לנו גם בעיה ברוסיה בנושא דומה לזה. אני טיפלתי בסוגיה הזאת בביקורי האחרון. ב-9 בפברואר אצא לביקור קצר באוקראינה, ושם אעלה את הנושא הזה בוודאות.
תודה. אך טבעי הדבר בעיני שטיפלתי בנושא הזה. לדעתי, משרד החוץ צריך לטפל בעניינים של אזרחי ישראל, ואני אפילו מרחיק לכת. לו היית נלווה למסעי ברוסיה היית שומע את עמדותי הברורות והחד-משמעיות בנושאים יהודיים, בנושא האנטישמיות. העליתי את זה בכל דרג, מיושב-ראש הדומא ועד למר פרימקוב, ראש ממשלת רוסיה, בכל כלי התקשורת, ואמרתי בצורה הברורה ביותר, שישראל, שהיא מדינת היהודים, רואה כאחריותה את מה שקורה ליהודים במקומות אחרים בעולם. נושא האנטישמיות בעיני הוא אחד הנושאים החמורים ביותר. הודעתי שלא רק אנחנו לא נוכל להשלים עם זאת, אלא יהיו לזה, לדעתי, השלכות מרחיקות לכת בעולם החופשי ביחס לרוסיה. הקשר שלי בנושא הזה הובהר. כל דיון שהיה שם, ולא חשוב אם זה היה עם ראש הממשלה או בכל דרג שנפגשתי שם – עם שר החוץ, עם שר ההגנה, עם שר הפנים, עם יושב-ראש הדומא – פתחתי אותו במלים: אני יהודי. אני בראש ובראשונה יהודי, ואני באתי כאן לייצג את מדינת היהודים, את הדאגה לביטחונה, לקיומה ולעתידה של מדינת היהודים. אני רואה את זאת כתפקידי, ובעיקר מאחר שאני מקווה שאנחנו נזכה, אם נדע ליצור כאן את התנאים הנאותים, להביא עוד מיליון עולים ממה שהיתה פעם ברית-המועצות – ראיתי את הנושא הזה כבעל חשיבות ממדרגה ראשונה. יש נושאים של פנסיה וכל מיני דברים – גם זה נושא שהעליתי במהלך הביקור שלי שם. וכמו שעסקתי בנושאים אסטרטגיים ברמה אזורית בין-לאומית, לא חששתי ולא חשבתי לרגע שאני לא צריך לטפל בנושאים האלה. כך נהגתי וכך אנהג. תודה.
(לא נקראה, נמסרה לפרוטוקול) שבוע הקולנוע הישראלי התקיים בסינמטק של בואנוס-איירס ב-14-7 בנובמבר 1998, בחסות השגרירות. הסינמטק הינו מוסד ארגנטיני, הפועל כעמותה עצמאית, בשיתוף עם התיאטרון העירוני של בואנוס-איירס, מקרין סרטים בכל ימות השבוע ופתוח לציבור הרחב. לשגרירות אין כל נגיעה לאופן הקרנת הסרטים ומועדיהם, ואולם את ערב פתיחת השבוע, במעמדנו, שחל במוצאי שבת, 7 בנובמבר, דחינו במיוחד לאחרי יציאת השבת. שגרירותנו כבר ענתה ברוח זו על מכתב בנושא מאת מועצת התאחדות הרבנים האותודוקסים בארגנטינה, מיום 4 בנובמבר 1998. כמו כן, שר החינוך, הרב יצחק לוי, פנה אלי בנושא זה, וגם חבר הכנסת הרב אברהם רביץ. שניהם קיבלו תשובות בכתב ברוח זו, לאחר הבירור עם השגרירות.
אדוני היושב-ראש, כנסת נכבדה, ברשותך, אשיב על שתי ההצעות. אכן מדובר באירוע טרגי נורא אשר מבצעיו ראויים לגינוי, יהיו אשר יהיו. ישראל מגנה את הפגיעה באזרחים באשר הם. אנו תומכים בחקירת נסיבות המקרה המזעזע על-ידי גורמים בלתי תלויים. יש להוציא את האמת לאור ולהעניש את האחראים במלוא חומרת הדין. ישראל תומכת במאמצי הקהילה הבין-לאומית, ארצות-הברית, האיחוד האירופי וקבוצת הקשר כדי להביא פתרון של שלום לבעיית קוסובו. ישראל תומכת בשלמותה הטריטוריאלית של יוגוסלביה. הפתרון לבעיית קוסובו חייב להימצא במסגרת יוגוסלביה. עם זאת, אנו תומכים בהחזרת הזכויות האוטונומיות הלגיטימיות של תושבי קוסובו ומקווים שהמשא-ומתן בין הצדדים יתחדש בהקדם. ישראל מגנה את פעולות הטרור בקוסובו, ללא קשר מאיזה צד הן באות. ישראל ממלאת בקפדנות אחר החלטות האו"ם לגבי הסנקציות המוטלות על יוגוסלביה ותמשיך לעשות זאת. ישראל הגישה סיוע הומניטרי לקורבנות הסכסוך, כגון הפליטים האלבנים שברחו מקוסובו לאלבניה. את עמדתנו זו הבענו היום בפני שגריר יוגוסלביה בארץ וביקשנו להעבירה לממשלת יוגוסלביה. השגריר הסביר, כי ממשלתו תחקור את האירוע ולא תהסס להעניש את האשמים. ממשלת יוגוסלביה גם מוכנה לחדש את השיחות עם נציגי המיעוט האלבני בקוסובו. הבענו תקוותנו שהאמת תצא לאור והאשמים יועמדו לדין. בהמשך להודעתי לכנסת בנושא קוסובו, בתשובה על דבריו של חבר הכנסת פורז, הנני מבקש לחזור ולהדגיש, כי מדינת ישראל מקיימת את כל ההחלטות הבין-לאומיות בכל הנוגע ליחסים עם יוגוסלביה, לרבות הסנקציות שהוטלו עליה. ישראל אומנם איננה מעורבת במהלכים לפתרון הסכסוך בקוסובו, אך היא מגנה בכל תוקף את הפגיעה באזרחים בקוסובו וקוראת לממשלת יוגוסלביה לחקור את נסיבות האירוע המזעזע וכן לאפשר לגורמים הבין-לאומיים המעורבים בתהליך השכנת השלום באזור לחקור את המקרה ולאפשר להם למלא את תפקידם בשטח. כאמור, עמדתנו זו הועברה לממשלת יוגוסלביה באמצעות שגרירה כאן. ישראל תמשיך לעקוב אחר ההתפתחויות בקוסובו עם כל שאר מדינות הקהילה הבין-לאומית. אני לא מציע לקבל את ההצעות שהוצעו כאן. אני יכול להרחיב את ההסבר, אבל אני חושב שהדברים ברורים. מסרתי בצורה הברורה את עמדתה של ישראל. אם בכל זאת רוצים לעסוק בסוגיה הזאת, אני מציע להעביר אותה לוועדה המתאימה לעניין זה.
מכובדי חברי הכנסת, ברור לי שהדברים שאמרתם הם זעקת אמת מתוך לבכם. עם זאת, הרי ברור לכם, כשהוזמן שגריר יוגוסלביה, הוא לא הוזמן לשם שיחת רעים למשרד, הוא הוזמן והוגשה לו מחאה מאוד ברורה בסוגיה הזאת. אני לא מציע לנו להיות אלה שנוקטים צעדים כפי שאתם מציעים. גם אנחנו נמצאים במערכה. אומנם אין שום דמיון. בוודאי בצד הישראלי אין שום דמיון למעשים האלה שקורים. אני לא מציע לפתוח כאן דרך ומסלול חדש. תצאו מתוך הנחה שהזעזוע שעבר עליכם למראה התמונות האלה עבר גם עלי, ולא במקרה הוזמן שגריר יוגוסלביה לנושא הזה. יש כאן שתי אפשרויות. אני יודע שלא באתם רק כדי לדבר כאן. כל אחד בוודאי עסוק עכשיו בנושאים אחרים חשובים. אני חוזר ואומר, יש שתי אפשרויות: האחת – שתקבלו את הודעתי שמסרתי כאן, והשנייה – שאני אמליץ להעביר את זה לוועדה.
תשב ועדת החוץ והביטחון ותוכל, הייתי אומר, בצורה יותר שקטה לדון בסוגיה הזאת.
כבוד היושב-ראש – – – (רעשים במיקרופונים)
המחשה של המצב בדרום-לבנון.
אדוני היושב-ראש, כנסת נכבדה, הממשלה, בראשותו של בנימין נתניהו, ממשיכה במאמציה להשיג שלום עם הפלסטינים ועם כל מדינות ערב, לרבות סוריה ולבנון. ללא כל קשר לבחירות, אנחנו מוכנים להיכנס מייד למשא-ומתן עם סוריה, ללא תנאים מוקדמים. הממשלה מחפשת זה למעלה משנה דרך להגיע לפתרון בדרום-לבנון, ונעשו מאמצים רבים בכיוון זה. הממשלה חותרת להגיע לפתרון שייתן ביטחון ליישובי הצפון. מאחר שחבר סיעת העבודה, חבר הכנסת חיים רמון, התייחס להצעתי האישית, כך גם אשיב. לא טעיתי, אני מקווה, כי לא שמעתי חדשות היום.
אני רואה דבר די חמור, שאתה אומר לעיני העם שאני לא בקיא בזה.
לא בימים שכאלה. כן, לדעתי – כך גם אמרתי, אני אשיב גם כן באופן אישי; אני מדבר על עמדתי האישית. יש להפריד בין משא-ומתן לשלום עם סוריה, שאותו ניתן להתחיל מייד, לבין הסדר בלבנון, על-ידי החלטה חד-צדדית. כל קשר בין שני ההסדרים יכול להביא לכך שחיילינו – ומשרתים שם מיטב יחידות צה"ל ומיטב המפקדים שעומדים באמת במלחמה קשה, אלה שהם ביישובי הצפון – אם יהיה קשר בין המשא-ומתן עם סוריה לבין פתרון בלבנון הם יהפכו בני ערובה בידי הסורים שיגבירו את הלחימה של ה"חיזבאללה" ואף ארגונים אחרים בדרום-לבנון בכל רגע שיתבעו מישראל יותר, וישראל לא תוכל להיענות. אומנם, דיברתי על שלבים. אינני עומד על כך. יש בכך יתרונות ויש מגבלות. עמדתי היא, שבראש ובראשונה צריכה להתקבל החלטה מדינית, האומרת באיזו דרך בוחרים: האם מקשרים את שני הנושאים, או מפרידים בין שני הנושאים? ברגע שהתקבלה החלטה כזאת, תפקידה של מערכת הביטחון להציג את התוכנית הטובה ביותר אם בדרך של שלבים, אם בדרך של יציאה חד-פעמית ללא שלבים. גם פה כדאי לציין, שגם אלה שמדברים על יציאה חד-פעמית, זה איננו אומר שניתן כרגע, גם אם יחליטו לצאת באופן מלא יציאה חד-צדדית מסיבות שאינני רוצה לפרטן כאן. אני אומר, יש יתרונות וחסרונות. אני בוודאי אינני עומד על כך. אני רק חושב, שהמתנה לסיום המשא-ומתן עם סוריה – שאני ממליץ להתחיל אותו מייד – המתנה כזאת יכולה להימשך שנים; הבעיה תימשך שנים, ובסופו של דבר נגיע לאותו מצב. לכן, אין לי חילוקי דעות בסוגיה זו עם חבר הכנסת רמון. אפשר להסתפק בהודעה שלי כאן. אבל אם תרצה שהנושא יידון מחדש בוועדת החוץ והביטחון – אין לי התנגדות. יכול להיות, ביחס למה שנאמר על-ידך, תשובתי האישית, כפי שהדגשתי, נאמרה כאן. אין לי התנגדות לדרך זו או אחרת.
כבוד היושב-ראש, כנסת נכבדה, ועדת השרים לענייני הבדואים, שעל הקמתה הוחלט ב-9 באוגוסט 1996, פועלת לטיפול בפתרון בעיות הפזורה הבדואית בנגב ולקידום האוכלוסייה הבדואית ביישובי הקבע. אני מודה, שהמשאבים שעומדים, אף שהועמדו משאבים כספיים גדולים, הם לא אותם משאבים שאנחנו זקוקים להם באמת כדי לעשות צעדים גדולים יותר. אבל זה ודאי לא במגמה לפגוע. ודאי שזו לא המגמה שלי, כמי שחי בנגב ומכיר את האוכלוסייה בנגב. יש כנראה אילוצים שהם אילוצים במסגרת תקציב וכו', אבל בוודאי לא רצון או כוונה. גם התיאור של מה שהיה פעם – מדובר על מה שהיה לפני שנים רבות, עוד בימי ממשלות אחרות, אבל אינני רוצה להטיל שום אחריות על שום ממשלה בנושא הזה. אלה דברים מן העבר. היום המגמה היא באמת למצוא פתרון.
אני מודה שהפרט הזה כרגע לא נמצא בידי. ההערכה שלי היתה, שכדי לטפל טיפול יסודי בבעיה הזאת בתהליך שצריך להימשך, לדעתי, כעשר שנים, הדבר מחייב העמדת תקציב של כ-300 מיליון ש"ח בשנה במשך עשר שנים, כדי לתת פתרון הן לבעיית המגורים והן להקמת כל השירותים הדרושים כדי לאפשר חיים כמו בסוף המאה הזאת. אני אפילו לא מרחיק לכת מעבר לזה. מאחר שנשאלה השאלה – – –
הרי אתה רוצה לקבל תשובה. תקבל אצלי תשובה. אני כבר נותן לך את התשובה. תקציב ההשקעות במגזר הבדואי בנגב לשנת 1998 מסתכם ב-185 מיליון ש"ח. אמרתי, זה לא בדיוק התקציב שאני הערכתי שצריך, אבל לא הייתי מקל ראש גם בנושא הזה. בימים הקרובים תדון ועדת השרים בנושא פיתוח – – –
דווקא חשבתי שהם ערים מאוד לבעיה. בימים הקרובים תדון ועדת השרים בנושא פיתוח מרכזי שירותים בפזורה שישרתו את האוכלוסייה במקום. מרכזי שירותים אלו יהיו בסיס לפיתוח יישובים – והכוונה להקמת חמישה עד שבעה יישובי קבע חדשים. כדי לתת פתרון, המגמה היא כבר עכשיו להתחיל בבניית מרכזי השירותים שסביבם יקומו בהמשך יישובי הקבע החדשים.
אני מודה, נעדרתי מפה כמה ימים. בעיני אתה נחשב תמיד אדם אדיב מאוד, עם סבלנות אין קץ. יצאתי ועזבתי אותך כך, ופתאום חזרתי אחרי כמה ימים ואני מוצא אותך אדם – – –
אני אגיד לך: אינני רוצה לעסוק במה שהיה בימי ממשלות אחרות. המגמה שלי היא מגמה חיובית. אני חושב שזה דבר חשוב, ואפילו חשוב מאוד, לטפל בבעיה הזאת. כשאני אומר ימים קרובים, זה יהיה בימים הקרובים, ואני מאוד אבקש עוד היום להעביר לידיעתך מתי זה יהיה, כדי שנפשך תהיה שקטה יותר ואולי אף רגועה יותר. אמרתי שמרכזי השירותים האלה יהיו בסיס לפיתוח יישובים לרווחת התושבים הבדואים. במרכזי השירותים יוקמו בתי-ספר, מרפאות ומבני ציבור. עם קבלת האישור להקמת המרכזים, יוקצו תקציבים לפיתוחם. במקביל, פועלת המינהלה לקידום הבדואים בנגב להגדלת תקציבים למוסדות ציבור ביישובים קיימים, על מנת לשפר את הנעשה ביישובים אלו. מיום הקמת המינהלה לקידום הבדואים, ביום 1 בפברואר 1997, שווקו 1,160 מגרשים, ו-2,160 מגרשים כיום בתהליך פיתוח. הוקמו שלוש שכונות ביישובי הקבע, ושש שכונות נוספות כיום בפיתוח. הורחבו כבישים והושלמו מדרכות, פותחו שטחי ציבור, הונחו קווי מים חדשים, תשתיות ביוב, ניקוז ומתקני אגירה למים, הותקנה תאורת רחובות בשכונות ובכבישים ראשיים. אני לא אומר שהכול הותקן בכל מקום; אני מציין דברים שנעשו. אני רוצה להוסיף ולומר: אין אפשרות למתן שירותים מתקדמים שדרושים כל כך, אלא ביישובים מרוכזים. כבר אמרתי כאן – זו המגמה, יוקמו בין חמישה לשבעה יישובים נוספים, והוקצו, שמעתי, גם משאבים כספיים. נכון שנושא התעסוקה הוא בהחלט אחד הנושאים. משרד החקלאות הציע, ואף עומד בהצעתו, ואפשר לראות גם תוצאות, שכל מי שרוצה, יוכל להקים על שטח קרקע שיועמד בקרבת היישובים, חממות. הייתי מציע לחברי הכנסת – אלה שאינם גרים בנגב – לצאת ולראות. אני עצמי ביקרתי במשקים כאלה שיכולים לשמש דוגמה, הייתי אומר הן בתוצאות והן ברמה של הארגון, של העבודה, של המחשוב – הם יכולים לשמש דוגמה לכל משק אחר בארץ. יש כאלה, אין מגבלה. מי שרוצה, יפנה, אולי לא כולם רוצים. חבר הכנסת טלב אלסאנע, לא ראיתי על-יד ביתך דבר כזה, אבל אם אתה תרצה גם כן, אני בטוח שמשרד החקלאות ישמח, אפילו שתהיה עסוק יותר – – –
אני רוצה לומר לך, חבר הכנסת טלב אלסאנע, שמאחר שאתה הזכרת חממות בדבריך כאן, אני עניתי שבנושא חממות אפשר לעשות את הדברים, אפילו אתה. אני משוכנע שמשרד החקלאות יהיה מרוצה אפילו שתהיה עסוק יותר בחממות, שתעבוד ככה בעבודת אדמה.
כבוד היושב-ראש, כנראה טעיתי, אני מצטער שהצעתי לך – – –
תמיד, ונתקלתי בזה לא אחת, אתה בא הנה, אתה באמת רוצה, מתוך רצון טוב, לעסוק בקידום העניין, ואתה גם יודע שאני רוצה בכך, אבל ברגע שמביעים רצון טוב, באמת רצון טוב, בכנות, מייד מתחילה התקפה.
הרי יש שתי אפשרויות. יש אפשרות לדבר כמו שצריך, לפי הכללים שנהוגים פה. יש פה כללים כלשהם, לא תמיד נשמרים, אבל יש כללים כלשהם. בא אליך מישהו שרוצה לטפל ומתאמץ לטפל בבעיה הזאת ורוצה לפתור אותה. אתה רוצה לעזור בעניין הזה – זה יקדם את העניין, אתה רוצה לראות בזה כלי ניגוח – שום דבר לא יתקדם. ככה זה, תן לי לתת לך עצה טובה – –
– – תביט על העניין הזה, תסתכל, יש – – –
חבל. אתם רוצים – – – אין הרי אפשרות – – –
רבותי חברי הכנסת, תרשו לי להגיד לכם כעצה טובה: אי-אפשר בצעקות לפתור שום דבר. אפשר לפתור ברצון טוב. לי יש רצון טוב, לממשלה יש רצון טוב.
אם אתם רוצים, אם התגובה היא צעקות – אני לא משנה את דעתי, כי צריך לפתור את הבעיה, אבל האמן לי, שהרצון לשיתוף פעולה, שקיים אצלי בנושא הזה, באופן טבעי הוא נחלש, מה אפשר לעשות.
רבותי, באתי ואמרתי לכם שיש לנו רצון טוב לקדם את הדברים. יש עוד אילוצים, זה לא דבר פשוט. אני מודה, גם אני מעט יותר עסוק עכשיו, אבל לגבי השאלה מתי תהיה הישיבה, הישיבה נקבעה ל-5 בינואר, מועדה לא ישתנה. המועד הזה נדחה, זה עמד להיות יותר קרוב, בגלל טיפולים שלי בנושאים שאני חושב שהם חשובים לכולנו, בנושא של קידום התהליכים המדיניים. זה ייקח עוד כמה ימים, זה לא יהיה אחרי 5 בינואר. יש לי בהחלט רצון טוב לטפל בכל הדברים האלה, והרי אין טעם – היית רוצה שזה יעבור לאיזו ועדה? אני מציע שזה יעבור לוועדה שאני מטפל בה.
תנו לי לטפל בזה בוועדה שאני עומד בראשה. תאמין לי, זה יהיה יותר מהר, אם אתם מקבלים את זה; אני לא יכול לכפות עליכם את הדבר הזה. הנושא הזה, לדעתי, אינו צריך להיות נושא הנתון במחלוקת בין קואליציה לאופוזיציה. יש כאן בעיה, את הבעיה הזאת צריך לפתור, אני רוצה לפתור את הבעיה הזאת. לכן אני מציע להעביר את הנושא לוועדה שאני עומד בראשה, כשהמגמה היא לטפל בנושא הזה. תאמין לי, עד שוועדה אחרת תלמד את כל הנושא – נכון, תהיה תקשורת, אפשר להתבטא, גם זה חשוב, אבל אם רוצים לפתור את הבעיה, בואו נפתור את הבעיה הזאת.
אין שום בעיה. הוא יוזמן להשמיע את דבריו ואף את הצעתו. אני מציע שתבוא.
היו לך ארבעה סעיפים, תביא אותם, גם תציג שם נייר, או תעביר את הנייר קודם, תבוא, תציג את העמדה, בשמחה נשמע את העמדה. הנושא הזה מורכב וצריך להיות מטופל בשיתוף פעולה. אני מציע שיתוף פעולה בטיפול בנושא שחשוב לכל אזרחי ישראל, הוא חשוב למדינת ישראל.
אדוני היושב-ראש, כנסת נכבדה, בהסכם וואי יש סכנות גדולות בכל מה שנוגע להיקף הנסיגה. זאת היתה סכנה גדולה קודם לכן, וזו סכנה גדולה עכשיו. בכל הסכם מסוג זה יש סכנות. אנחנו עוסקים בחבל ארץ קטן, שכל כרסום באחיזתנו בו מסוכן לישראל; שלא להזכיר שמדובר באזור שהוא ערש היוולדו של העם היהודי. אבל יש בהסכם וואי תיקונים ושסתומי ביטחון להסכם אוסלו המקורי, שהסכנות בו היו גדולות בהרבה. אין כאן ביטולו של הסכם אוסלו, כפי שיש בבית הזה בוודאי אנשים שרוצים בכך, אבל להזכירכם, הממשלה מעולם לא ביטלה את הסכם אוסלו, אלא התחייבה לבצעו תוך כדי ביצוע תיקונים והפחתת הסכנות ככל שרק ניתן. עשינו מה שאמרנו שנעשה, ולא רק בוואי אלא בכל השנתיים האחרונות. עצרנו דהירה לקווי 67'. מה שעשינו שם זה מה שהיה ניתן בתנאים שהיו בעקבות הסכמות מוקדמות שהיו עוד לפני שהגענו לשם. אינני רוצה לעסוק בפרק הזה. זה היה. צריך להביט קדימה. מה שהשגנו זה הרע במיעוטו והטוב ביותר שניתן היה להשיג שם – – –
אבל לא את דעותיו חס וחלילה ולא את התנהגותו.
אינני מכיר עם שהיה עושה זאת, שהיה מוותר על אזורים שקשורים במורשתו ההיסטורית. אבל עלינו, על הממשלה, היה להחליט, האם אנחנו רוצים לעשות מאמץ אמיתי וכן להגיע להסדרים שיביאו, אולי, בעזרת השם בעתיד, לשלום בינינו לבין שכנינו. תשובת הממשלה היתה: כן, ואף אני עצמי גמרתי אומר לנסות ולהגיע להסדר עם הפלסטינים. הממשלה היתה חייבת לשאול עצמה, והיא עשתה כך, האם שלום בכל מחיר, ותשובת הממשלה היא: לא. הממשלה מוכנה ללכת להסדר שבו נפחית את הסכנות, ובעיקר מתנה את נסיגותינו – שלוש במספר – במילוי מוקדם של ההתחייבויות הפלסטיניות. כל בסיס של הסכם חייב להיות בנוי על הדדיות מלאה; זאת השגנו בוואי. ישראל התחייבה לבצע את חלקה, והיא תעשה כך, אבל ביצוע כל שלב מותנה באופן מלא במילוי ההתחייבויות הפלסטיניות. לפני כל שלב של נסיגה תצטרך הממשלה להחליט האם בשלו התנאים לביצוע נסיגה. אם הממשלה, ואני בתוכה, לא נעמוד על תנאי זה, זה יהיה כישלוננו. אני מאמין שנעמוד. חרף הסכנות בגלל היקף הנסיגה ברצוני להרגיע את חברי הכנסת – בוודאי רוב חברי הכנסת, אם לא כולם, מודאגים – ולומר לכם, שהצלחנו לשמור בידינו את האתרים ההיסטוריים היהודיים העיקריים, את אזורי הביטחון כולם ואת השליטה על מקורות המים שלנו, וכמובן את ירושלים בירת העם היהודי זה 3,000 שנה ובירתה המאוחדת של ישראל לנצח. אדוני היושב-ראש, חברי הכנסת, אינני יכול שלא להשתמש בהזדמנות זאת כדי להעמיד דברים על דיוקם. זה יומיים אני שומע על תמיכתי, כביכול, בהקמת מדינה פלסטינית. אני רוצה להבהיר כאן, שאינני תומך בהקמת מדינה פלסטינית – – –
ההודעות בכלי התקשורת התבססו על מידע טרי כביכול, מאמר שכתבתי לפני למעלה משש שנים. אני מודה לחברים, יש כאלה שכותבים, אף אחד לא קורא, אולי יש כאלה שכותבים, קוראים, אבל לא מדפדפים לעבר, אבל יש גם כאלה שקוראים ולא מדייקים. אני מדבר על מאמר שכתבתי לפני למעלה משש שנים וממנו ציטטתי לפני חברי מועצת תנועת צומת, ובו נאמר כך, אני מצטט את כל הקטע שבמאמר. מובן ששם דיברתי מן הזיכרון, אבל אין הבדל פה בדברים העיקריים. "אני מתנגד לפשרה טריטוריאלית, אך הבה נהיה כנים עם עצמנו: אוטונומיה גרועה מפשרה טריטוריאלית. פשרה טריטוריאלית זאת מדינה פלסטינית בחלק מיש"ע. אוטונומיה או ממשל עצמי לפי תוכניתו של רבין זאת מדינה פלסטינית בכל יש"ע" – והערת אגב, היא לא מופיעה שם: גם תוכנית האוטונומיה לפי הליכוד תביא לתוצאה דומה. סיימתי את הקטע הזה. אני קורא שוב: "הסירו את חרבה המתהפכת של האוטונומיה מעל ראשינו, זמנה עבר; היא הדבר האחרון שחסר לנו". היכן יש כאן תמיכה במדינה פלסטינית? אלא מה ניתן לעשות? אתה אומר, והם כותבים. אתה מוכיח, והם משדרים מה שהם רוצים. ישראל מתנגדת להחלטה חד-צדדית פלסטינית על הקמת מדינה פלסטינית, והיא הודיעה כבר עכשיו מה הצעדים – – –
הממשלה הודיעה כבר עכשיו מה הם הצעדים שתנקוט אם תהיה החלטה חד-צדדית כזאת. איננו רוצים להפתיע, אך גם לא נאפשר שיפתיעו אותנו. אנחנו רוצים להמשיך במשא-ומתן ולנסות ולהגיע להסדר. אני מציע לפלסטינים: אל תנקטו צעד חד-צדדי.
אני מציע לפלסטינים: אל תנקטו צעד חד-צדדי. בואו ונבנה בהסכמה אפשרות של דו-קיום, על כל המרכיבים של דו-קיום, וכלכלה בראש ובראשונה. אני בהחלט מצטרף לדבריו ולחזונו של שמעון פרס לגבי החשיבות של בניית כלכלה. יש לנו אולי חילוקי דעות לגבי משך הזמן – כמה זמן זה ייקח וכן הלאה – אבל לא על עצם העניין. אני רואה בזה יעד מרכזי וחשוב ביותר. זה תהליך ארוך וקשה, אך אני מאמין, שאם יישמר בשלמותו עקרון ההדדיות והעמידה בהתחייבויות, שאותו השגנו בוואי, נצליח להגיע להסדר. תרשו לי לומר משהו בנימה אישית. אני רוחש כבוד רב לשמעון פרס, ויש בינינו ידידות רבת שנים, אבל אני מוכרח לומר, שהדיבור על מדינה דו-לאומית הוא דבר שאין לו כל בסיס. כבר היום אין אוכלוסייה פלסטינית כבושה. אני לא אומר שאין בעיות. רבותי, תאמינו לי שקשה להיות יהודי, וגם פלסטיני קשה להיות. אני לא מתעלם מהעניין הזה. תאמינו לי שאני יודע את זה. אבל, אין אוכלוסייה פלסטינית כבושה. בין 97% ל-98% הם בשליטת הרשות הפלסטינית.
אני אחזור על דברי חבר הכנסת שמעון פרס. אומר חבר הכנסת שמעון פרס, שאם לא ניתן להם דרכונים פלסטיניים – – – ואני מניח שהם כבר קיבלו דרכונים פלסטיניים או תעודות מסע פלסטיניות. אף אחד מאתנו, חבר הכנסת שמעון פרס, לא רוצה לראות בהם אזרחים ישראלים, והם אזרחים פלסטינים.
יש הבדל. אני לא רוצה להיכנס לסוגיה הזאת, כי זה מסוג הדברים שיצטרכו להיות נדונים במשא-ומתן. יש הבדל בין מדינה שיש לה כבר הרבה מהסממנים, ויש הבדל אם הכרת בה או לא הכרת בה ואם הגבלת אותה או לא הגבלת אותה, והייתי אומר – בנושאים המתחייבים מן המצב במזרח התיכון. אבל, קצרה כאן היריעה מלעסוק בסוגיה הזאת, ונדמה לי ששנינו עסקנו בזה לא אחת, ואני מאמין שעוד נחזור ונדבר על כך לא מעט.
רבותי, מי רוצה לחזור לעזה ולשכם? תמיד אומרים: "אתם רוצים לחזור לעזה ולשכם". לא, אנחנו לא רוצים לחזור לעזה ולשכם. אבל, אמרנו מה יהיה אם יינקט צעד חד-צדדי. אדוני היושב-ראש, חברי הכנסת, בכל הסכם יש סכנות. הממשלה עשתה כל מאמץ להפחיתן. אני רוצה לומר לחברי, אף שכבר אי-אפשר לדעת איפה החברים, והכול התבלבל – – –
רבותי, הכול התבלבל והכול התהפך. אני רוצה לומר בכל זאת לחברי, במיוחד לחברי, ששום ממשלה אחרת שתקום לא תעמוד כך על האינטרסים שעליהם אנחנו נאבקים.
כל אוהבי ארץ-ישראל כואבים במידה שווה. אין כאן כואבים יותר וכואבים פחות. אבל לממשלה, לכל ממשלה, נוסף על כאבים על אובדן שטחי מולדת, יש גם אחריות כוללת רחבה יותר. וכך היא תנהג. שמעתי את דבריו של חבר הכנסת שמעון פרס, ואני מודה שעדיין לא הבאנו את הדבר למוסדות מפלגתנו, אבל אני לא אאבד את ההזדמנות שנקרתה פה בדרכי, ואני רוצה לומר: היינו שמחים, ואתה יודע את דעתי בעניין זה תקופה ממושכת – – –
היינו שמחים אילו כולנו – – –
היינו שמחים אילו כולנו היינו מתאחדים ומשתפים פעולה כדי לעמוד מול המצבים הקשים שעוד נכונו לנו עד הגיענו לשלום הנכסף. הישגיה של ישראל, אם נעשה זאת, יהיו גדולים יותר ובטוחים יותר. תודה.
אדוני היושב-ראש, כנסת נכבדה, אדוני ראש הממשלה, הניסיון שלך כאן היום להטיל את האחריות למה שמתרחש על האופוזיציה הוא ניסיון שאין בו אמת. מי שאחראי למצב שנוצר הוא אתה ואתה ואתה בראש ובראשונה. 
לא התחלת בטעות הזאת היום, אדוני ראש הממשלה, התחלת בטעות הזאת לפני שנה וחצי. 
מנהיג רציני היה רואה לפני שנה וחצי, מייד לאחר הבחירות, את התמונה האמיתית, שהיא תיקו בין הליכוד לבין העבודה. מה אני הייתי עושה לו רציתי באמת להביא להסכמים לשלום? 
ראשית, הייתי הולך לממשלת אחדות, כדי להקטין את ההתנגדות של הצד מנגד, כדי להגיע להסכמה רחבה שתביא בסופו של דבר לתוצאות, כדי שהעם יהיה מאוחד ומלוכד מאחורי ממשלתו. אגב, הסברתי זאת לראש הממשלה מר ברק בפגישות ובישיבות בינינו - - - 
אדוני היושב-ראש, כנסת נכבדה, יכול להיות שגם ראש הממשלה הבין זאת, אבל בסופו של דבר ה"ביילינים" למיניהם השפיעו עליו ללכת ללא הליכוד. זו היתה הצעת אחיתופל, כי בסופו של דבר הליכוד עמד בעבר מאחורי הסכמי השלום המסובכים ביותר שהיו, ואני עצמי הייתי שותף להם. זה שכל מיני אנשים מנסים, לצערי, לצייר תמונה מעוותת ושקרית, שאני כאילו מסמל את ההיפך משלום, וברק שוב קנה זאת לפני כמה שבועות, הביא אותך, אדוני ראש הממשלה, למצב שבו אתה נמצא היום. אני מצטער על כך. לדעתי זה רק עניין של חוסר ניסיון. כשאני אומר שצריך לעזוב את רעיונות קמפ-דייוויד ולחפש דרך חדשה, אני מתכוון לדרך חדשה שתביא להסכם, לא לדרך חדשה שלא תביא להסכם. 
קמפ-דייוויד הוכיח שהוא הסכם לא טוב, שהוא הסכם רע. בגללו אנחנו נמצאים היכן שאנחנו נמצאים היום. הדבר דומה לטיפול רפואי. מתחילים בטיפול אחד, רואים שהוא לא הצליח, מחפשים שיטה וטיפול אחרים. אבל המטרה הסופית היא להבריא את החולה ולא לנטוש אותו. אדוני ראש הממשלה, וכי אתה חשבת לרגע, אפילו לשנייה, שאנחנו נסכים לתוכניתך המדברת על חלוקת ירושלים, על מתן מעמד? - הרעיונות. אני יודע שאתה מסתתר תמיד מאחורי המלה "הרעיונות". האם חשבת - - - 
האם חשבת לרגע אחד שאנחנו ניתן יד לחלוקת ירושלים? למתן מעמד לגורם זר כלשהו בהר-הבית? האם העלית בדעתך - - - 
האם העלית בדעתך שאנחנו נוותר על תוכנית אלון? על אזור הביטחון המזרחי החיוני לקיומה של ישראל? האם העלית בדעתך לרגע אחד שאנחנו נסכים להבאה של פליטים פלסטינים לתוך ישראל? האם העלית בדעתך שאנחנו נסכים לפירוק יישובים? איך הגעת למצב הזה? הגעת למצב הזה כתוצאה משורה של דברים, מוויתורים בקמפ-דייוויד, מבריחה מבוהלת. אני תמכתי בנסיגה מלבנון עוד לפני שהעליתם את זה. 
לא 18 שנה. אני מכיר את הסיפור הזה. מדובר ב-25 שנים. ההססנות שלך בניהול המאבק בטרור, האולטימטומים שהגשת בזה אחר זה ולא עמדת לרגע אחד מאחוריהם, אלה הביאו למצב הנוכחי, שבו אנחנו נמצאים. כשאני אמרתי שצריך תוכנית מדינית, ידעתי מה שאני אומר. הפעילות הביטחונית נגזרת מהתוכנית המדינית. אתה אולי חשבת שצריך מועצת יועצים. ממשלה צריך שתהיה לה תוכנית מדינית ביטחונית ברורה. צריך שיהיו לה שרים בעלי כושר ביצוע וצריך שבראשה יעמוד ראש ממשלה שמסוגל לקבל החלטה ומוכן לשאת באחריות. בדברים האלה, לצערי, לא עמדת. אני רוצה לומר: אל תנסה להטיל את האחריות עלינו. מי שאחראי למצב הזה, מי שאחראי לכך שאין ממשלת חירום בשעה כזאת, זה אדם אחד בלבד, זה אתה, אדוני ראש הממשלה, מר ברק, אתה ולא אף אחד אחר. ואל תטיל בנו את ההאשמות. ואל תתפאר כאן בהישגי הממשלה. ראינו מה עשתה הממשלה הזאת במשך השנה. במקום ללכת יחד, ואפשר היה ללכת יחד, במקום זה העדפת את רעיונות ה"ביילינים" למיניהם. הרי גם עכשיו התנהל משא-ומתן מאחורי גבה של הממשלה, מאחורי גבו של הקבינט. לכן, אדוני היושב-ראש, אני רוצה לקבוע דבר אחד, ואני רוצה להביא זאת פה לידיעת הבית: האדם שאחראי למצבה של ישראל ולמצב שהיא צריכה ללכת באמת בעת לא נוחה למערכת בחירות, האדם הזה הוא רק אחד, זה ראש הממשלה מר ברק. תודה. 
- - אני פשוט מסתכל על מחדלי הממשלה. 
אני מוטרד מזה שמוליכים בכחש את העם. 
מאוד הייתי רוצה, אם היה ניתן, שאותם כספי עמותות, שלא יודעים היכן הם נמצאים - אם אפשר לכסות באמצעותם את מה שחסר לי, אז הייתי מאוד מרוצה מהעניין. 
תרשה לי להגיד לך, אתה עומד על הדוכן ואומר דברים שאין בהם שום אמת, וכל זה בא לחפות על שערורייה של עמותות ברק. זה כל העניין. 
כבוד היושב-ראש, כנסת נכבדה - - - 
כבוד היושב-ראש, כנסת נכבדה, אני מברך את הווטרנים ששירתו בצבא האדום בזמן מלחמת העולם השנייה ונציגותם יושבת כאן ומכבדת אותנו בדיון הזה. החיילים היהודים שלחמו השתתפו באופן פעיל בחיסול גרמניה הנאצית, ואני רוצה לברך אתכם בברכה של חייל לחיילים. מיליון וחצי יהודים שירתו בצבאות בעלות הברית - חבל שראש הממשלה לא ידע ודיבר על מאות אלפים, אבל מיליון וחצי יהודים שירתו בצבאות בעלות הברית בעת המלחמה; מתוכם כחצי מיליון בצבא האדום. ביניהם היו למעלה מ-400 גנרלים בתפקידים מרכזיים פיקודיים, ממפקדי חזיתות, מפקדי ארמיות, בתפקידים הבכירים ביותר. %25 מהלוחמים, 123,822 קיבלו אותות הצטיינות, ביניהם כ-140 שקיבלו את אות הגבורה "גיבור ברית-המועצות", אחדים מהם פעמיים. זו היתה מלחמה אכזרית וקשה, ונפלו בה בקרב כ-200,000 לוחמים יהודים. תרומת הלוחם היהודי היתה גדולה וחשובה. לכן שמחתי על כך שחברת הכנסת נעמי בלומנטל, יושבת-ראש ועדת העלייה, הקליטה והתפוצות, עמדה על כך שהצעת החוק תכלול הטבות בעין ותעשה צדק עם הנזקקים שביניהם. חברת הכנסת נעמי בלומנטל הצליחה לעשות זאת על-ידי שילוב הצעת החוק הממשלתית עם הצעותיהם של חברי הכנסת יורי שטרן, מיכאל נודלמן, אביגדור ליברמן, אליעזר כהן וסופה לנדבר. אני מברך אותך ואתכם על כך. ותודה כמובן גם לממשלה. אנחנו נמצאים במאבק על ירושלים, מסירת אבו-דיס ועזרייה לשליטה פלסטינית מלאה, לרבות ביטחון, משמעותה תחילת חזרה לגבולות 1967, והמשמעות הינה הפיכת ירושלים לעיר גבול. מה לעשות, מר ברק עסוק כל כך במאמציו לשכנע את אסד וערפאת להסכים ולקבל את ויתוריו המפליגים, שאין לו זמן לטפל בבעיות האמיתיות של ישראל: בעיות החברה והכלכלה. ראש הממשלה אינו מבין, שבלי לכידות חברתית וסגירת פערים בחברה הישראלית לא ניתן יהיה לעשות כאן מאומה. לצערי, דרכו המדינית של ראש הממשלה מרחיקה את השלום, שאני מאמין שניתן להגיע אליו. אי-פעילות נמרצת אחרי הפגיעה בצד"ל ובצה"ל - אולי אפשר להרגיע את חברי סיעתי. 
אי-פעילות נמרצת אחרי הפגיעה בצד"ל ובצה"ל כמו עצימת עין והתגברות הלאומנות הערבית המלווה בהתפרעויות בין ערביי ישראל, גם אלה מרחיקות את השלום שאנו רוצים בו. ממשלת ברק, שהבטיחה לעם ישראל חברה מתוקנת יותר, גילתה אוזלת יד הגובלת כמעט בהפקרות בטיפול בכל בעיות הפנים של המדינה - שביתת המורים; שביתת הנכים שעברו מסע השפלה ובעייתם טרם נפתרה; עליית האבטלה; מפעלים בסכנת סגירה, שרק הפגנות של עובדים וצמיגים בוערים הביאו לטיפול כלשהו בהם. הכול פתרונות זמניים, ארעיים. הכול תוך גילויי אטימות לב של הממשלה. ליחס המעליב ביותר מצד הממשלה זוכים הרופאים. הציניות של הממשלה בטיפולה ברופאים מעמידה אותה באור עצוב ומביך. ולמה נוהגת כך הממשלה? מפני שהרופאים, בגלל הרגשת האחריות שלהם, נאבקים בידיים אסורות; הם ממשיכים בטיפול, והממשלה מנצלת זאת. יחס הממשלה לרופאים, ובעיקר לצעירים שבהם, יביא בהמשך לקריסת הרפואה הציבורית וליצירת לשתי מערכות נפרדות ברמות שונות - רפואה לעשירים ורפואה לציבור הרחב. ומעל לכל אלה עולה מדוח ועדת בן-בסט, לפי מה שהתפרסם עד כה, שעל כתפיו של האזרח יוטלו גזירות מס קשות, שיפגעו באופן ישיר בהכנסתו האישית: כמו המס על תוכניות החיסכון, על פיקדונות, על איגרות חוב, המס על ירושתו של אדם גם אם שילם מס כדין כל ימיו; זאת אומרת, משפחה משלמת מס פעמיים. אני רוצה כאן לומר, אנחנו ביטלנו את החוק הזה לפני שנים רבות, ואנחנו נבטל אותו מייד כשנחזור להנהיג את המדינה. 
מס על אזרחים אשר יפדו את קופות הגמל וקרנות ההשתלמות לפני גיל הפרישה, משמעו, כל מי שיבקש ליהנות מפירות חסכונו, פרי עמלו במשך שנים רבות ולא הגיע לגיל הפרישה, ייענש וישלם בעבור זה מס. ביטול זיכוי המס לנשים עובדות, ועוד ועוד. במקום להיות יצירתיים וליזום שינוי מהותי בתקציב המדינה ככלל, ולהביא לשינוי מהותי בהכנסות המדינה בפרט, בכך שתוריד את נטל המס מהאזרחים ומהמגזרים העסקיים, במקביל להגדלת ההכנסות מהפרטת המשק, ממכירת קרקעות, נכסים וזיכיונות ושאר פעילות יצרניות מכניסות, במקום זה בכוונת ממשלת ברק להטיל מסים וגזירות חדשות שלא ידענו בעבר. אני מודיע כאן היום. כי במידה שברק יגדיל את שיעורי המס על האזרח במסגרת הרפורמה הצפויה, בכוונתי לפעול, לשנות ולבטל כל החלטה של ממשלת ברק אשר יהיה בה גידול בנטל המס על האזרח ככלל, ולבטל כליל כל מס על הירושה בפרט - - 
- - וזאת מייד אחרי שנחליף את הממשלה הכושלת הזאת בממשלה לאומית, שתדאג בראש ובראשונה לאזרח. יסלח לי שר האוצר שאני נכנס לבעיות שהוא ודאי בקיא בהן, בעיות מקצועיות, אבל מאחר שאנחנו גמרנו אומר, בניגוד למה שאתם עושים, באמת להפנות פנינו אל האזרח, אני רוצה לומר כמה מלים גם בנושאים האלה. יש לדאוג, כי שיטת המס בישראל תהיה הוגנת ותחול אך ורק על הכנסתו הריאלית של העצמאי או השכיר, זאת לאחר שיובאו בחשבון כל הוצאותיו של האזרח לצורך הכנסתו - כמו שמקובל במדינות שיודעות לשמור על האזרח במדינותיהן - ואלו יובאו בחשבון בעת חישוב הרווח הריאלי שעליו יחול המס. למותר לציין, כי יש למנוע את התופעה הפסולה של כפל מס, או הטלת מס כלשהו על נכסים שנרכשו בכספים שעליהם שולם המס. במלים אחרות, אם וכאשר בכוונת ממשלת ברק להטיל מס על ההון, יש להקפיד כי המס יחול אך ורק על רווחי ההון, ומאידך גיסא יוכרו כל הפסדי ההון. לסיכום, יש להפסיק את מדיניות הכנסת היד הציבורית לכיסו הפרטי של האזרח במטרה לשרוד ולספק יצרים והתנהגות שלטונית חסרת אחריות ומקצועיות. כבוד היושב-ראש, כנסת נכבדה, אומנם ראש הממשלה איננו כאן, הוא עסוק, הוא כנראה לא הסתפק בהפרעה לחברי כנסת שלא תמיד זוכים לדבר כאן, ועלה והפריע להם למעלה, הצטלם שם. כנראה הוא עסוק עכשיו בצילומים נוספים. 
אבל אני מקווה, שנציג הממשלה, שר האוצר, יעביר לו כמה משפטים שאני רוצה לומר עכשיו. ברצוני להשיא לראש הממשלה כמה עצות, וטוב יעשה אם יעיין בהן. הצעה ראשונה - להתרכז בחינוך, בחינוך הדור הצעיר; גם חינוך ציוני-לאומי, לא שירי דרוויש, וגם טכנולוגי מתקדם, כדי שלא יהיה דור רביעי של מצוקה. יש לטפל באבטלה דרך בנו ובתו של המובטל. זה דבר ראשון, ועוד לא עשיתם דבר בעניין זה. הצעה שנייה, כדי שתהיה צמיחה - והרי לפי שיעור העלייה הצמיחה היתה צריכה להיות צמיחה של %5-%6, אף אחד מכם לא מדבר על צמיחה כזאת. אבל אם רוצים לעסוק בצמיחה, ובצמיחה מהירה, יש לזה שני תחומים. האחד בתחום התשתיות. יש לכם משאב שתמורתו אתם יכולים לבצע את כל תשתיות המדינה, וזה משאב הקרקע. הנושא השני הוא נושא הבינוי. אנחנו תמיד חושבים שאנחנו הכי מבריקים. החלטתי לבדוק מה עושים אחרים. אומנם, כשר הבינוי בניתי בהיקפים שגם הצילו את ממשלתכם שלכם, כפי שאמר ראש הממשלה מר רבין, זיכרונו לברכה, אבל החלטתי לראות אילו אפשרויות אחרות יש. אנחנו מדינה שתמיד רואה את עצמה מאוד חכמה, שיש בה מוחות מאוד מחודדים. לקחתי את המקרה של הולנד ומצאתי, שהריבית על משכנתאות מוכרת לצורכי מס, ריבית בין %2 ל=%3. אגב, זה מקובל ברוב מדינות העולם. דבר שני, הם מצאו פתרון מאוד מעניין, הם קבעו שבמשך 50 שנה משלמים רק ריבית המוכרת לצורכי מס. את הביטחון, את הערובה, נותנים בתור ביטוח חיים לטובת הבנק, ואז משלמים את הקרן בפעם אחת בפדיון מוקדם. היום יש בנייה מטורפת בהולנד. האבטלה היום בהולנד היא %2.5. זה המקום היחיד באירופה שזה המצב בו. יש פתרונות. זה דבר שמאפשר לזוג צעיר לרכוש דירה, אין כל סיבה לא לעשות את זה. בזמני נתתי פתרון אחר, של התחייבויות רכישה. דבר נוסף, עשו משהו כדי לצמצם את הביורוקרטיה הנוראה שהולכת וגוברת. הייתי אתמול במצפה-רמון, ביליתי את היום במפעלים בעיר. אגב, יש שם התעוררות בעיר, אבל מכל מה שהבטיח ראש הממשלה, לא בוצע מאומה. אני אומר פה לזכותו של ראש הממשלה, שזה לא כי הוא לא רצה. עוד עצה טובה אחת, אדוני ראש הממשלה, לשרים בממשלתך אין סמכויות, ולכן לא ניתן לתבוע מהם אחריות. חלק גדול ממרצם ומזמנם מבוזבז על מאבקים באוצר. יש דרך אחרת: יקבע ראש הממשלה עדיפויות, ייתן לשרים את התקציב, והם יהיו אחראים לביצוע. יאמר ראש הממשלה לשריו את ה"מה" - מה הוא רוצה מהם - וייתן להם לבצע את ה"איך". פעם בשלושה חודשים שר מדווח לראש הממשלה מה קורה, פעם בשישה חודשים מדווח לממשלה, וכתום שנה, אם עמד, עשה את תפקידו, ואם לא עמד צריך להחליף אותו, אין ברירה. הרי מה שקורה כאן, שגם שרים שרוצים לפעול אינם יכולים לפעול, וגם יש להם תמיד מחסה: "האוצר לא נותן". תן לו את התקציב, תן לו את הסמכות, תן לו את האחריות. האמן לי, זה יהיה לגמרי שונה. כמובן, יש כאן בעיות, זה תלוי בשיטת הבחירות ובהרבה דברים. אבל כמי ששירת בממשלה קרוב ל-20 שנה אני אומר, שזה עינוי בלתי פוסק. פעם אחת לא שעיתי לעניין הזה, כשהייתי שר הבינוי, כי לא היתה ברירה, כי לעתים הייתי צריך לספק 300 דירות ביום. והדברים זזו. תגידו את ה"מה", תנו לשרים לקבוע את ה"איך", והם יבצעו. מי שלא יבצע, לא יהיה שר. ואתם יודעים שטוב להיות שר. אם הדברים האלה ייעשו, לדעתי ניתן באמת להזיז את העניינים קדימה. תודה. 
גם אם אתה לוקח את העלייה הזאת, זה לא יפתור את בעיית האבטלה. 
בעניין הריבית, יהיה קשה להוריד אותה, כי בארצות-הברית העלו את הריבית. 
לדעתי, בעניין הזה כבר יש איחור. אנחנו היום לא יכולים להוריד את הריבית כפי שהיינו רוצים לאור מה שקורה בארצות-הברית. 
מבחינת אינפלציה ויציבות, התיאוריה הזאת הוכיחה את עצמה. 
לקחתי בתור דוגמה בנושא בינוי. 
כבוד נשיא המדינה והגברת קצב, אדוני היושב-ראש, הוותיקים מהלוחמים בגרמניה הנאצית הנמצאים אתנו כאן היום, לכם כבוד ותודת כולנו. אורחים נכבדים, כנסת נכבדה, אנחנו מציינים היום 56 שנים ליום כניעתה של גרמניה הנאצית. יום זה הוא יותר יום ניצחון מאשר יום חג בעבורנו היהודים. כי כאשר נדמו הדי התותחים מעל אירופה, התבהרה התמונה הזוועתית, הבלתי-נתפסת של שואת העם היהודי. האסון שקרה לעם היהודי, החורבן הנורא, אובדן של מוחות מזהירים, של כשרונות בלתי נדלים - כל אלו לא הותירו בלב מקום לשמחה. אולם יום זה, יום כניעתה של גרמניה הנאצית, הוא יום סמלי. זהו יום המסמל יותר מכול את הידיעה, כי גם הרוע המוחלט, גם מה שנראה כדבר שאין שום יכולת לעמוד מולו ולהתנגד לו, גם הוא יקרוס בסופו של דבר, מול גבורתם של אלו המסרבים להיכנע לו. זאב ז'בוטינסקי נשאל פעם: מה על העם היהודי לעשות לנוכח מאמץ שנראה בלתי אפשרי, לנוכח מטרה שנראה שאין סיכוי להשיגה. את תשובתו נתן מעולם של חרשי הברזל: "רקעו את הברזל! רקעו את הברזל! אל תשמיטו מידכם את הפטיש, אל תחמיצו את הרגע". אדוני היושב-ראש, לפני 60 שנה עמד העם היהודי בפני מכונת מלחמה משוכללת ששמה לעצמה למטרה "להשמיד להרוג ולאבד את כל היהודים, מנער ועד זקן, טף ונשים"; אתם בוודאי מזהים זאת - ממגילת אסתר. כנראה מצבנו מבחינת הרצון לפגוע בנו הוא מימים ימימה. לנוכח מטרה אפלה זו התייצבו בעם היהודי חרשי ברזל, גיבורים אשר לא נכנעו, אשר רקעו את הברזל, לא השמיטו את הפטיש מידם עד אשר נשבר. חרשי ברזל גיבורים כאלו היו מיליון וחצי היהודים אשר התגייסו לצבאות בעלות הברית כדי להילחם בנאצים ובבעלי בריתם, וביניהם חצי מיליון חיילים יהודים בצבא האדום, שרבים מהם עלו לישראל והם חיים בינינו כיום. ומהם, אולי מהמצטיינים שביניהם יושבים כאן היום באולם הכנסת. הם לחמו בכל החזיתות, מול פני האויב, וביחידות פרטיזנים בעורפו, במערכות הקשות ביותר, כחיילים וכמפקדים. רבים היו המפקדים היהודים שלחמו בצבא האדום. היו קצינים רבים; למעלה מ-400 גנרלים יהודים שירתו בתפקידי מפתח בעת מלחמת העולם השנייה. בקרבות, מתוך חצי מיליון יהודים שלחמו בצבא האדום, נפלו כ-200,000. רבים זכו לעיטורים הגבוהים ביותר על גבורתם. לרבים מהם היתה הזכות הנוראה לשחרר את אחיהם ממחנות ההשמדה וממסעות המוות ולהגיע ליום שאותו אנו מציינים היום, שבו הפסיקו סופית את פעולת מכונת ההשמדה הנאצית. חרשי ברזל גיבורים כאלו היו הפרטיזנים ומורדי הגטאות ומחנות ההשמדה, דלים באמצעים, במצב הנראה מחוסר תקווה לחלוטין, כשהם נרדפים לא רק על-ידי הנאצים אלא גם על-ידי משתפי הפעולה - והיו לא מעטים כאלה - עם הנאצים בני עמים שונים. הם העזו להרים את נס המרד ולפגוע ברוצחי משפחותיהם ובמשמידי עמם. את רוחם ביטא אבא קובנר, כשכתב בתקנון ארגון הפרטיזנים היהודים בווילנה, וכך הוא אמר: "יש לנהל את הקרב בכל מספר לוחמים, בלי להתחשב בכמות התחמושת הנמצאת ביד. באין נשק חם יש לנהל את הקרב בנשק קר. יש לנהל את הקרב אף ללא נשק כלשהו". הלוחמים היהודים בכל הצבאות שלחמו בגרמניה הנאצית, ובמיוחד אלה שלחמו בצבא האדום, עשו זאת, ועשו זאת בגבורה. אדוני היושב-ראש, כנסת נכבדה, כמי שההיסטוריה היהודית קרובה ללבו וכמי שנלחם בכל מערכות ישראל מאז הקמת המדינה, אני יודע כי במהלך השנים נתקלנו פעמים רבות במחסומים אשר נראה היה כי הם אינם עבירים, באויבים אשר נראה היה כי לא נוכל להם, בתקופות שפל מוסריות ותרבותיות אשר נראה היה כי לא נתאושש מהן. צפויות לנו עוד תקופות קשות, פעמים רבות עוד ייראה לנו כי המכשול שעומד מולנו - אין שום אפשרות לעוברו, כי הפעם, את הברזל הזה לא נצליח לשבור. ביום הזה, כאשר אנו מציינים בכנסת ישראל, בירושלים בירת הנצח של העם היהודי ובירת מדינת היהודים העצמאית את יום כניעתה של גרמניה הנאצית, נשאב כוחנו מגבורתם של אלו אשר רקעו בברזל בימים האפלים ביותר ואשר זכו לשוברו. אל מול האתגרים הקשים שעוד צפויים לנו, נשאב כוחנו מהידיעה, כי הברזל, חזק ככל שייראה, אם נדע להכות בו נכון, יישבר, והאמינו לי - הוא אכן יישבר. ולכם הלוחמים, התהילה ותודת העם היהודי כולו. 
אדוני היושב-ראש, כנסת נכבדה, תושבי האזור, כולנו קיבלנו בהרגשת הקלה את הצלחת צה"ל להוציא את אחרוני חיילינו מדרום-לבנון ללא נפגעים. צה"ל התעשת, והנסיגה הלילית בוצעה תוך גילוי יכולת ותושייה. גם אני הייתי בעד יציאה חד-צדדית. הצעתי זאת לראשונה כבר באוקטובר 1982, אך אני רוצה לומר, שהצורה שבה פינינו - ואני מברך מכאן את צה"ל ומפקדיו, שביצעו את הפעולה ללא אף נפגע - לצערי, לא היתה מכובדת. את הנזק מהדרך שבה בוצעה הנסיגה אנחנו עלולים לחוש בקרוב, עם כל אלה שאנחנו נמצאים אתם עדיין בקונפליקט. אני מקווה שאטעה באמירתי זו, אבל בהכירי את שכנינו החיים באזור, הצורה של הנסיגה והפינוי, מה עוד שהיא היתה מסוקרת טלוויזיונית על-ידי כל הרשתות בעולם, לא הוסיפה לנו כבוד, וגרמה להיפך מהרתעה. 
איננו יודעים מה תהיינה ההשלכות באזור, וגם על ערביי ישראל. שמעתי, לצערי, והתביישתי, מראש עיריית צפת, שאוטובוסים של אנשי צד"ל הגיעו לעירו וערבים אזרחי ישראל עמדו מסביבם וחירפו אותם וגידפו אותם. וכבר שמענו קולות של חברי כנסת שדורשים להסגיר את אנשי צד"ל כדי להעמידם למשפט. בעזה היתה אתמול הפגנה של ה"פתח", לכבוד ניצחון ה"חיזבאללה", כפי שהם מכנים זאת. בעיתונות הערבית של היום - אני מתכוון לעיתונות הערבית הפלסטינית - יש מודעות המזמינות לכנסים, לחגיגת הניצחון על האויב הציוני. הביטאון הרשמי של הרשות הפלסטינית, "אל-חיאת אל-ג'דידה", מתחת לכותרות: "צה"ל ברח מפני ההתנגדות הלבנונית" ו"הניצחון" - שתי כותרות - פרסם כתבה שקוראת לפלסטינים להפיק לקחים, גם צבאיים וגם פוליטיים, מהישגיו של ארגון ה"חיזבאללה". אני מציע לכל אלה שששים למסור את אבו-דיס במהירות כזאת, ישימו נא לב לאווירה ולדברים שקורים סביבנו. אני חושש, שגם על זה נשלם בעתיד. כמי שתבע את ניתוק סוגיית פינוי לבנון מהמשא-ומתן עם סוריה, תמכתי ביציאה חד-צדדית מלבנון, אך עמדתי על כך, שעוד לפני ההיערכות על הגבול הבין-לאומי, ישראל תיצור תודעת הרתעה ותביא להשקטת דרום-לבנון. 
מאחר שאנחנו נמצאים פה בקריית-שמונה, לא הייתי רוצה להגיב על - - - 
קשה לי לומר את זה, אבל הבנתי את התייחסותו של ראש הממשלה. אומנם הוא היה זהיר היום בעניין 18 השנים, מאוד זהיר, אחרי מאמץ לא קטן שעשה ראש הממשלה בנושא הזה בימים האחרונים, אבל כנראה לא עמד בו כושר ההתאפקות, והוא חילק ציונים למי שהציעו פתרונות אחרים. יש לכם עוד הרבה מה ללמוד, הרבה מה ללמוד, הרבה הרבה מה ללמוד. ואני מקווה שתלמד. הרי הבעיה שלך היא לא שאתה לא מוכשר, חס וחלילה, לא שאתה לא מפקד, חס וחלילה; אין לך ניסיון - זאת הבעיה שלך. אז תלמד, אני מקווה שתלמד. ולכן, אני לא רוצה להתייחס להערה הזאת שלך, שהערת מעל הדוכן. אמרתי שעמדתי על כך, שעוד לפני ההיערכות מחדש על הגבול הבין-לאומי, ישראל תיצור תודעת הרתעה ותביא להשקטת דרום-לבנון. ואפילו בימי הנסיגה, כשכוחותינו נרדפו באש, ניתן היה לעשות זאת. לו נהגנו כך, היינו מונעים את ההשפלה שבנסיגה תחת אש, ולהערכתי, גם צד"ל לא היה מתרסק לרסיסים. צד"ל יכול היה אז להיערך אחרת. ברור לי שהוא לא יכול היה להחזיק את כל השטח, אבל הוא יכול היה להחזיק מעמד, בוודאי להגן על יישוביו, עד שיתבהר המצב, עד שיגיעו כוחות יוניפי"ל, או יגיע צבא לבנון. לו היינו נוהגים כך - אבל לא נהגנו כך. זו היתה חובתנו המוסרית, ומעבר לכך, כלפי בעלי-ברית שנלחמו יחד אתנו, כתף אל כתף, במשך 25 שנה, שנות דור, מול טרור מלבנון. אני שומע נימות פליאה, והיו אף קולות זלזול: לא האמנו שיתפוררו כל כך מהר. ומה רציתם שיקרה, כשראו שאיננו מגיבים שבועות וחודשים על פגיעות בהם ובנו, כשנשמעו דיבורים על פירוק נשקם? מה חשבתם, כשהם רואים שאנחנו לא מגינים אפילו על עצמנו, ובמשך כמה חודשים גם לא פעלנו כשפגעו בחיילינו שלנו? האם יכלו לצפות שנגן עליהם? מה גם שהממשלה, ולצערי היא לא עשתה זאת עד היום, לא הזהירה שפגיעה בצד"ל אף היא תזכה בתגובה קשה. בקרב אנשי צד"ל, והיו לי אתם פגישות ושיחות, קיימת הרגשה שישראל בגדה בהם. אין להם, דרך אגב, טענות על כך שיצאנו מן השטח. הם ידעו שאנחנו נצא מן השטח. הטענות הן על אי-תיאום, על אי-מתן אפשרות להתארגן, וחבל. וצריך לזכור שמחיר הבוגדנות כבד. מי יאמין לנו עוד כשנזדקק לבעלי-ברית בעתיד? לו נהגנו כך, לא היינו צריכים לצאת בבהילות, ולא היו נשארים בידי האויב ציוד רב וכלי מלחמה, שנבזזו ממש במרחק מטרים ספורים מחיילי צה"ל. היינו שומרים על כושר ההרתעה שלנו ועל כבודה של ישראל. גם הנזק למעמדה של ישראל ביהודה ושומרון במקרה כזה היה קטן בהרבה. עשרה חודשים עמדו לרשותה של הממשלה כדי לעשות את כל ההכנות הדרושות לפינוי מסודר מלבנון, לרבות התיאומים עם צד"ל. עשרה חודשים תמימים. זמן מספיק לכל הדעות. ובכל זאת הופתענו, והנסיגה בוצעה בבהילות. כנראה לא על הכול חשבו. יש לי יחס לא רק של הערכה רבה, אלא גם יחס עמוק של ידידות והערכה לצה"ל, כמי ששירת בצה"ל 28 שנים, מרב"ט ועד אלוף. יש לי יחס באמת של הערכה ושל כבוד. אבל אני מציע למערכת הביטחון ללמוד ולהסיק מסקנות. צריך ללמוד איך זה קרה, איך קרה דבר כזה, שבמרחק של מטרים ספורים מחיילינו לוקחים ציוד, משאיות, ציוד של צה"ל, ואין פוצה פה ומצפצף. אני אומר את זה מתוך כאב. אני אוהב את צה"ל. אני אומר למה חשוב להציג כאן את העובדות, ולהסיק מסקנות, במיוחד מפני שאנחנו עם של קיצוניות. ההשפלה והבושה של אתמול הופכות במלל שפתיים לניצחון הגדול, כביכול, של היום. 
הישג טקטי חשוב, של פינוי חיילי צה"ל, שכולנו רצינו בו, ואני אמרתי זאת - חזרתי על הדבר הזה במשך שנים, שצריך להוציא משם את צה"ל, ללא נפגעים, עכשיו, כאילו - - - 
- - - הישג טקטי חשוב של פינוי חיילי צה"ל, שכולנו רצינו בו, ללא נפגעים, עכשיו, כאילו יכול לחפות על בעיות אסטרטגיות קשות בעתיד. לכן, אני מציע שלא נתפעל יתר על המידה מעצמנו. זה היה דבר חשוב מאוד, אני מברך את החיילים, אני מברך את אמותיהם. אני מצר על אלה שלא זכו להגיע לבתיהם. בל נתפעל יתר על המידה מעצמנו, ונסיק מסקנות ממה שקרה. ומה יהיה עכשיו? צריך להמתין ולראות את ההתפתחויות. אולי, למרות הערכותינו, למרות חששותינו, ישרור שקט בגבול הצפון, וכולנו נשמח על כך. ואני רוצה לומר, אם זה המצב שיהיה, אני אעלה כאן על הדוכן ואומר, שחששותי, כשלא כך יהיה הדבר, התבדו. ובינתיים, צריך לחזק את יישובי גבול הצפון, ואת קריית-שמונה בעדיפות ראשונה, וללא דיחוי וסחבת. אדוני היושב-ראש, ראש הממשלה במערכת הבחירות הבטיח הכול - מחינוך חינם מגיל שלוש ועד לגמר האוניברסיטה; מפתרון בעיית החולים, ועד תעסוקה לכול. הבטחות רבות, אולי מעבר ליכולתה של המדינה. מזה לא יצא דבר. אולי ראש הממשלה רצה, אני מאמין שהוא רצה, אבל זה לא יצא. אני מציע לבצע את כל ההבטחות האלה. ואת זה אפשר לעשות - את כל ההבטחות האלה - כשמדובר במקום יותר קטן, אני מדבר על גבול הצפון, ובמיוחד קריית-שמונה. אני מציע לבצע זאת בשלמות בגבול הצפון, בלי ועדות נוספות. אין מה לבדוק. כבר היו כאן ועדות אין-ספור. לא צריך לבדוק. קח את הכרטיס שחילקת לכולנו, אני אגיד לך את האמת, לא כולנו התפתינו; אני לא התפתיתי לכרטיס. אני מודה; אני חייב להודות כאן - לא הצבעתי בשבילך, אבל את הכרטיסים קיבלנו בכל דרך אפשרית. אני מציע, במקום למנות ועדה וועדות, קח את הכרטיס הזה, קח את המקום הזה - אנחנו בקריית-שמונה, קח את המקום הזה, כמו שהוא. זו הצעה מעשית, מיידית אתה יכול לעשות אותה - קח את המקום המיוחד הזה - - - 
אדוני היושב-ראש, מכובדי ראש הממשלה. מה שאני מציע כאן - - - 
כן, בבקשה. זה לא על זמני, כן? 
השאלה היא, אדוני היושב-ראש, האם, כשנאמר: יש יושב-ראש - וזה תפקיד מאוד מכובד ותמכנו בבחירתך - ויש באולם גם ראש ממשלה, וראש הממשלה אולי לא שמע טוב והוא מבקש לחזור, איך לנהוג? אני שואל - איך לנהוג? 
נוסף על מה שהבטחת - היו הרבה דברים, הכרטיס לא היה גדול מספיק - אני מציע לעשות דברים. אני כבר עשיתי את זה כאן: תנו כאן, לכל מי שרוצה לבנות, מגרש חינם, ותנו פיתוח על חשבון המדינה. אני עשיתי את זה, דרך אגב, כאן. פה במקום. 
אני אומר: אי-אפשר לתת לכל המדינה הכול. אנחנו הרי יודעים את זה, אנחנו מכירים את התקציב ואת הבעיות. 
מתי נתתי להם? אני מציע, כדי לא לבזבז זמן כאן - תפנה לאנשי קריית-שמונה, תראה כאן את השכונות, תראה תעשייה שהועברה לכאן בתוך 24 שעות בזמנה, בעת מצוקה, תראה בבקשה איך בנינו כאן מקלטים, באיזו מהירות בנינו מקלטים, אז חבל על הזמן. 
אני אומר, אני מציע, פשוט, הצעה מעשית. מאחר שאין אפשרות לתת לכולם, אני מציע כאן אתגר: קח את המקום הזה, אדוני ראש הממשלה, ותעשה. 
צריך לדעת, אנשי גבול הצפון, ובמיוחד קריית-שמונה - עומדים עשרות שנים. זה לא מבצע, כולנו היינו במבצעים ובפעולות, וכן הלאה. זה לא מבצע של ימים. עומדים פה עשרות שנים בקו החזית. אלמלא הם, גבולנו היה דרומה מכאן. ובקשה אחרונה לי, לכולנו, אדוני היושב-ראש. בוא נעשה מאמץ להביא לאחווה בין אזרחי ישראל, כדי שנוכל כולנו לעמוד ביחד. תודה רבה. 
אלא אם כן אתה רוצה שאני אמשיך. 
אני רוצה לשאול משהו מאוד מעניין. 
גברתי היושבת-ראש, כנסת נכבדה, שמעתי בהתרגשות את דבריו של נציג הקואליציה, שדיבר על מציאות חדשה. אכן יש מציאות חדשה - מטוסים ישראליים אינם יכולים לטוס לאפריקה. הוא מלא תקווה, הוא מתפאר, אבל הם אינם יכולים לטוס לאפריקה. אני לא חושב שאנחנו צריכים לחזור על מה שקרה בשנות ה-50 או בשנות ה-60. אז היה מצור ימי ולא נתנו להגיע לאילת. מה זו המציאות החדשה הזאת? איזו מציאות חדשה? איפה יש כאן מציאות חדשה? אינני מדבר עכשיו על אסיר חף מפשע שנמק בכלא המצרי. ואני אומר - חף מפשע. אבל באותו זמן יוצרים את האמון המחודש, מתחבקים, ידידות, מעדכנים טלפונית ובביקורים, נועצים. במי נועצים? במי שמונעים את דרכי האוויר החופשיות של ישראל? איזו מציאות חדשה, על מה אתם מדברים בכלל? מהי המציאות החדשה? המציאות החדשה היא, שישראל עומדת לשחרר מחבלים שדם על ידיהם. ואני רוצה לומר לכם משהו - - - 
אני מקווה שהזמן הזה - - - 
אני מאוד מודה לך. רבותי, שחרור מחבלים - - - 
רבותי, אנשים שחוברים אל אויבי ישראל בהאשמות כזב ושקר ומטילים האשמות - - - 
אני לא כל כך מזהה, מי זה הדובר בדיוק? 
רבותי, מעניין שהחבירה הזאת - - - 
רבותי, החבירה הזאת בין מפלגה שהיא ציונית לבין מי שהם אויבי מדינת ישראל, וכך אתם מתנהגים - אם אתה מעז כאן, מעל במת הכנסת, אתה תומך בעמדות שלא היו - - - 
תרשה לי להגיד לך משהו, הוריכם - - - 
אני מודה לך, גברתי, על הגנתך. אני אומנם לא זקוק בדרך כלל להגנה מפני פורעים ומתפרעים, אבל יש לי הרגשה, שמשום-מה אוכלוסייה, שלי יש אליה יחס מאוד חיובי, לא למדה מטעות הוריה וסביה. כדאי שתלמדו היטב היטב מה קרה. בסופו של דבר, את היהודים אי-אפשר לדחוק אל הקיר בלי סוף. יש רגע אחד שהיהודים קמים וגם אלה שנוטים להאמין וכן הלאה - - - 
את יושבת-ראש? אני לא אמרתי דבר אחד, אפילו לא מלה אחת, אלא כתגובה על דברים שנאמרו - - - 
אני אומר, שבשחרור של מחבלים עם דם על ידיהם, ולא חשוב אם הם רצחו יהודים או רצחו ערבים או רצחו דרוזים, יש בעיה מוסרית. הייתי אומר שזו פשיטת רגל מוסרית ממדרגה ראשונה. יש כאן טעות ביטחונית חמורה. אנחנו יודעים שהם חוזרים לפעילות. 
אני ישבתי שם כשהתנהל הדיון הקשה הזה, כשהנושא הזה עלה, במשך עשרה ימים, במשך שעות ארוכות. וישראל לא נטלה על עצמה לשחרר 750 מחבלים. היא נטלה על עצמה לשחרר 750 אסירים בשלוש מנות בכל אחד מהשלבים. והבהרנו שם בצורה שאינה משתמעת לשתי פנים: לא אנשי "חמאס", לא אנשי "ג'יהאד אסלאמי" ולא מחבלים שדם על ידיהם. 
מאוד מעניינת הברית שקיימת כאן. אני מאוד מקווה, שלאזרחי ישראל, אף שזו שעה של עבודה, היתה האפשרות לראות את הברית שנכרתה כאן בין מי שמתנגדים לקיומה ועצמאותה של ישראל לבין מי שמתיימרים להגן על עצמאותה של מדינת ישראל. 
אתם הרי לא יודעים להבחין - - - 
בסדר, רבותי, אתם יכולים לצעוק עד מחר. רבותי, ממילא בבחירות הבאות נחליף אתכם ותלכו הביתה. נחליף אתכם. 
גברתי, אני כמובן ממלא תמיד את הנחיות היושב-ראש. 
אני מאוד מכבד את הנחיות היושב-ראש. אבל אני חושב שמה שראה הבית היום, את הברית הזאת - - - 
רבותי הנכבדים, שמענו היום את הגילוי המלהיב של הברית הזאת בנושא ירושלים. שמענו את ההצהרה הזאת. שמענו אותה. 
אני מניח שגברתי תשמח. אני רוצה לסיים. לצערי, לא יכולתי לומר את הדברים שרציתי. אבל נראה לי, שהדיון הזה, הקצר מאוד, חשוב כדי שאזרחי ישראל יבינו את הסכנה בברית הזאת, הבלתי-קדושה, בין השמאל הישראלי, שכבר רוצה לראות את ישראל כמדינת כל אזרחיה - חשוב שהציבור הישראלי יראה את הסכנה הזאת ויבין שהמחנה הלאומי אומר שישראל היא מדינה יהודית, ובראש ובראשונה יהודית, ודמוקרטית. חשוב שהוא יראה את ההבדל ויבין את הסכנה הזאת שבשמאל בכל התחומים. בבחירות הבאות נשלח אתכם הביתה. נשלח אתכם הביתה. 
יש הבדל בין דם יהודי לבין דם ערבי? 
מה זה נקרא "הייתם"? מי היה? מה זה "הייתם"? 
בהחלט. המחנה הלאומי מול השמאל - - - אל אויבי ישראל. 
אצלכם הם משת"פים, אך הם סייעו - - - 
אני הייתי רוצה להשתמש בזכותי ולומר כמה משפטים. 
אני רוצה לומר לך: אין לך שום יסוד לחשוב, כי אתה לא יודע, שכשדובר ידענו מפורשות שאין 750 מחבלים. לא דובר על מחבלים. דובר על אסירים. אין 750 עם דם על הידיים. זה בורר ונשלח - - -. נכון שהפלסטינים לא אהבו זאת. אבל מעניין שאחרי ההפגנות שהיו בעזה ובמקומות אחרים, האמריקנים - דובר מחלקת המדינה הודיע שישראל ביצעה את חלקה בדיוק לפי ההסכם. חבל שלהצדקת מעשיכם צריכים היום פשוט להשתמש בתעמולת כזב. זה חבל. 
לא היה ולא נברא. לא היה מדובר על ביטחוניים. 
אתם ברחתם מבחינה מוסרית - לא אנחנו ברחנו. 
למה אתם לא פועלים בעניין זה? 
אדוני היושב-ראש, כנסת נכבדה, שמעתי אתמול את דברי היוהרה וההתנשאות של ראש הממשלה, וכאב לי. הצטערתי על כך, שמי שרצה להיות ראש הממשלה של כו-לם הפך תוך שנה אחת בלבד לראש ממשלה כמעט של אף אחד, אולי של עצמו. אדוני ראש הממשלה, אומנם נעדר, הישרת מבט אל עינינו ואמרת: אני יוצא בשמך, בשמך, בשם הילדים, למען הילדים. אדוני ראש הממשלה, אתה יוצא בשם עצמך. אמרת, שאם אתה יוצא, זה כדי שנוכל להביט בעיני ילדינו שלנו. אדוני ראש הממשלה, כולנו דואגים לילדינו. לצערי, אתה בחפזונך, בחובבנות שבה אתה מטפל בנושאים השונים ובהעדר ניסיון מספיק, אתה מסכן את ילדינו. ישראל רוצה שלום, וכולנו בישראל מחויבים לשלום ורוצים להגיע להסכם שלום, אך זה חייב להיות שלום שייתן ביטחון לדורות, ולא רק למשאל העם או לבחירות; שלום אחר, שלום טוב יותר, בטוח יותר. לצערי, אתה מוביל היום תהליך מסוכן ובלתי הפיך של מסירת כמעט כל נכסיה של ישראל באפס מחיר וללא סיום הסכסוך עם העולם הערבי, ואנחנו יכולים להגיע אליו אבל לא בדרכך ולא לשיטתך, ולכן כנראה גם לא על-ידך. ישראל זקוקה לשלום אמיתי. ישראל זקוקה לגישור בעם, לראייה ארוכה של השלום, של חיים כעם בשלום. ראש הממשלה, השלום שלך הוא שלום של רגע, שלום מוטעה, שלום גרוע. צריך שלום נכון. אתה העמקת את הפירוד. ראש ממשלה שלא יכול להביא לשלום בתוך עמו שלו, אפילו לא בתוך ממשלתו - לא יכול להביא שלום עם הערבים. השלום, אדוני ראש הממשלה, מתחיל בבית. לפני שנה, כשהרכיב מר ברק את ממשלתו, שאלתי אותו: מה הם הקווים האדומים שלך? והוא ענה לי: אתה הרי מכיר אותי כל כך הרבה שנים, אתה לא סומך עלי? עניתי לו ואמרתי: הבעיה שלפנינו היא כל כך מורכבת, שאני אינני סומך אפילו על עצמי. זו אינה יכולה להיות החלטה של אדם אחד בלבד. רצית להיות של כולם אבל אתה לבד. אתה חושב לבד, חושב שיודע הכול לבד, ולכן אתה גם נוסע לוושינגטון לבד. לכן אני גם דוחה את האמירות שלך, ואני מצטט מדבריו של ראש הממשלה אתמול: אף אחד לא ילמד אותי מה הוא ביטחון. אדוני ראש הממשלה, לאיש אין מונופול על הביטחון, לא לי וגם לא לך. מעט צניעות. כל אחד מאתנו יכול ללמוד עוד ועוד מה הוא ביטחון. אין לך בלעדיות על ביטחון והבנתו, לאף אחד אין וגם לא לך. אני מצטט את ראש הממשלה: אני מכיר כל כביש, ואף אחד מהמתלהמים לא ילמד אותי. אדוני ראש הממשלה, מעט ענווה לא תזיק לך, ומאתנו היא עשויה למנוע מצבים קשים בעתיד. גם כאן אינך ידען בלעדי. כל אחד מאתנו יכול ללמוד עוד, גם אתה, אפילו אתה. השתתפתי כמעט בכל מערכות ישראל, אני מכיר את הסוגיות הביטחוניות - זה ציטוט מדברי ראש הממשלה. אדוני ראש הממשלה, אנא במחילה, מעט כבוד. יש עוד אנשים שהשתתפו בכל מערכות ישראל, גם הם מכירים את סוגיות הביטחון, והאמן לי, לא פחות טוב ממך, וכולנו, בכלל זה אתה, חייבים תמיד להעמיק בסוגיות האלה. אדוני ראש הממשלה, אפשר היה אולי לסלוח על האמירות האלה, אך איך תישיר מבט אל בוחריך, שהפרת כמעט את כל הבטחותיך להם? הבטחת ולא קיימת. הבטחת חינוך מגיל שלוש והפרת את הבטחתך; הבטחת תעסוקה ונכשלת בהבטחתך; הבטחת בריאות ציבורית ואתה הורס אותה במו ידיך; הבטחת אחדות ירושלים וכבר ויתרת בירושלים עוד בטרם התחיל המשא-ומתן. הפלסטינים לא יודעים שהנושאים ונותנים מטעמך לא קיבלו אישור ממך. נשבעת. הם מתייחסים לממשלה כאילו היתה זו ממשלה רצינית. הם לא מעלים בדעתם שמגיע אליהם שר ומתדיין עמם, שזו איזה מין המצאה פרטית משלו. גם אני לא מאמין, אבל הפלסטינים בוודאי לא מאמינים. נשבעת לשמור על בקעת-הירדן וים-המלח, וכבר ויתרת עליהם באפס מחיר. כבר הסכמת למימוש מסווה כשיטתך של זכות השיבה הפלסטינית הן לישראל והן לבקעת-הירדן. אמרת: לא יהיה צבא זר מערבית לירדן, כבר יש שם צבא זר, 50,000 אנשי צבא פלסטיני ואלפי אנשי "תנזים" מזוינים. אתה, ראש הממשלה, אחראי לכך שנשקם לא פורק והכוחות לא צומצמו כפי שחתם והתחייב ערפאת ב"וואי". אדוני היושב-ראש, כנסת נכבדה, על חמש הנקודות הבאות יש לעמוד: 1. ירושלים מאוחדת ובלתי מחולקת, בירת הנצח של ישראל. הסכם שלום חייב לכלול הכרה והסכמה ברורה של הצדדים למשא-ומתן בזמן חתימת ההסכם ולא אחריו. אין להשאיר את נושא ירושלים פתוח לשלב מאוחר יותר, כפצצת זמן לפתחנו. 2. בקעת-הירדן במובנה הרחב תהווה את אזור הביטחון המזרחי של ישראל, אזור שיכלול שליטה ונוכחות במורדות המזרחיים של רכסי הרי יהודה ושומרון, מערבה לציר אלון, החולשים על הבקעה, ורצף של שליטה ונוכחות ישראלית בכל הבקעה עד הירדן. 3. היישובים היהודיים ביש"ע, שנבנו מראש באזורי הביטחון - יישארו בשליטת ישראל. 4. התנגדות נחרצת לזכות השיבה לפלסטינים. פתרון בעיית הפליטים על-ידי יישובם ושיקומם במקומות שבהם הם יושבים עכשיו. 
5. המים השייכים לנו, לא המים שהועברו לשליטה הפלסטינית, המים השייכים לנו בשליטתנו, בין היתר זו הסיבה לצורך באזור ביטחון מערבי. כך אפשר להשיג שלום אמיתי. אדוני ראש הממשלה - - 
- - אל תתחייב, אין לך ממשלה - - 
- - אין לך רוב בכנסת, אין לך תמיכה בעם, אין לך תוכנית של ממש - - - 
אני מסתכל על הברית הזאת הבלתי-קדושה - - - 
- - - אם אינך יכול להבטיח - - 
- - את חמש הנקודות שהזכרתי - לך לבחירות, אל תאיים עלינו ואל תגייס אחרים לאיים עלינו במלחמה, באלימות גוברת, שבגללן יש לוותר. מצב צ'רצ'יליאני, כינה זאת מישהו, אבל שימו לב, בלי צ'רצ'יל. מצב בן-גוריוני, הגדיר זאת סופר ידוע הבוקר, אבל בלי בן-גוריון. הכרעות הרות גורל כמו בימי מנחם בגין, החרה השלישי, אבל זכרו, בלי מנחם בגין. לך לבחירות, גרמת נזק מספיק, תן לנו להביא שלום טוב יותר. אני פונה לכל חברי הבית - - - 
אני פונה לכל חברי הבית, כל מי שדואג לשלום טוב יותר, להצטרף להצעת האי-אמון. 
כל זמן שדיברת על שלום ישבתי בשקט, אבל ברגע שניסית להטיח בי שאני נגד שלום - - - 
אני מדבר על שלום טוב יותר. 
חיים רמון, אתה אומר דבר לא נכון. התברר לי, מה שלא ידעתי לפני זה, שראש הממשלה כבר סיכם. 
חיים, יש הבדל בין זה לבין %90 או למעלה מ=%90. 
אדוני יושב-ראש הכנסת, כנסת נכבדה, תרשה לי לפתוח בהתנצלות. אני מתנצל. עד עכשיו חשבתי שראש הממשלה מנהל הכול לבד, מקבל החלטות בעצמו, פועל בגפו, ואף האשמתי אותו על כך. והנה לפתע למדנו שלא כך הדבר. מתברר שבנושא חשוב כל כך, הקשור באושיות החוק, ביסודות המשטר הדמוקרטי, בהבטחותיו לבוחר, ראש הממשלה לא ידע, לא שמע, לא הכיר, לא חש, אפילו לא חשד שבמערכת הבחירות שהוא עמד בראשה נעשו מעשים המחייבים היום חקירה פלילית. אינני מתכוון לעסוק כאן היום בשאלה מי עדכן אותו בבוקר, מי אמר לו בערב, מי לחש באוזניו בחשכת הליל. נשאיר זאת למשטרה בחקירתה הפלילית. תהיה לה הרבה עבודה, הרבה מאוד. לפנינו בעיה חמורה של אמינות, אמינות ראש הממשלה. השאלה היא אם ידע או לא ידע. אם ידע וחשב שהפעולה תקינה ואינה נוגדת את החוק, מדוע הדבר נעשה בסתר? מה יש כאן להסתיר? מנהיגות אמינה לא מתחמקת. מנהיגות אמינה לוקחת אחריות. אך אם ראש הממשלה לא ידע, כדבריו - - - 
אך אם ראש הממשלה לא ידע, כדבריו, הדבר חמור בהרבה, כי אז מתעורר הספק מה הוא עוד לא יודע. אם היה עסוק מעל הראש במערכת הבחירות, ברור שכראש ממשלה הוא עסוק הרבה יותר, ומסביבו נשארו אותם מוחות שסייעו לו להיבחר, והם יועצי הסתר שלו היום. ואני שואל: האם ראש הממשלה יודע מה קורה בסוריה? מה כוונותיו האמיתיות של אסד? מה הן מזימותיו של ערפאת? 
האם ראש הממשלה יודע שאסד מסייע ל"חיזבאללה" ודוחף אותו לפעילות? האם הוא יודע מה ששירותי המודיעין כולם יודעים - - 
- - שה"חיזבאללה" לא יזנח את הטרור, ובמקרה של הסכם עם סוריה הארגון כבר נערך לפעילות בתוך ישראל ונגד יעדים ישראליים ויהודיים בעולם? האם שמע ראש הממשלה על המאמר האנטישמי שהופיע היום ב"תישרין", שבו טוענים אנשיו של "אבי סוריה המודרנית", כדברי החנופה של ראש הממשלה, שישראל גרועה מהנאצים ושהיא סותמת את הפיות למכחישי השואה? האם ראש הממשלה יודע מה קורה בלבנון? האם הוא מבין את המשמעות החמורה של כניעה ל"חיזבאללה"? האם ראש הממשלה יודע את המשמעות האמיתית של ישיבת הסורים על מקורות הירדן ובקרבת הכינרת, ושל מסירת החרמון שאין לו תחליף, כפי שאומר המודיעין שלנו? האם ראש הממשלה יודע שעירק ממשיכה במאמציה לייצר נשק להשמדה המונית והוא אינו מתנה את ויתוריו בחידוש פיקוח יעיל על עירק? האם ראש הממשלה יודע שדרכו בירושלים מביאה לחלוקתה של ירושלים? אדוני היושב-ראש, כנסת נכבדה, ברק מחלק את ירושלים. ברק מחלק את ירושלים. 
ראש הממשלה חייב להחליט, הוא יודע או לא יודע. אי-ידיעה היא אטימות מוחלטת לרחשי לב הציבור ואטימות למוסר וליושר הציבורי. ואולי גם כאן, כמו בעניין העמותות, הוא יודע גם יודע, ומסתיר זאת מחברי הקבינט, הממשלה, הכנסת ומאזרחי ישראל, מפני שהוא החליט החלטה אובססיבית לסגת. 
השאלה היא, האם אנחנו יכולים לסמוך על שיקוליו עוד? יש לי ספק. יש רק שתי אפשרויות: או שהוא איננו יודע, וזה חמור, כי ראש ממשלה חייב לדעת, או שהוא איננו אמין. על ראש ממשלה שאין לו אמינות וגם לא ניסיון מספיק לא ניתן לסמוך בנושאים הגורליים שלפנינו. אני אומר זאת בצער. אני הייתי זה, ואני לא מצטער על כך, שהעלה את ראש הממשלה לדרגת אלוף, ואני לא מצטער על כך, אבל כראש ממשלה אני מאוכזב ממנו קשות. חוסר אמינות או חוסר ידע - זו פגיעה בכל היבט לאומי לכלל אזרחי ישראל, ולא משנה אם בימין או בשמאל, בכל אחד מאתנו. בעייתה של ישראל היום הינה אמינותו של ראש הממשלה. ראש הממשלה הבטיח ונבחר על הנושא החברתי-הכלכלי, אך אינו עוסק בו כלל. פשוט לא מעניין אותו. הוא עוסק בתחום אחר. 
הוא לא מתערב בשום דבר, לא בתקציב, לא במקרה הזקנה שבמסדרון ולא ברבות כמוה, לא בנושא הנכים, לא בעניין המורים והחינוך, לא בשביתת הנמלים המאיימת על התעשיינים ועל החקלאים. ישראל מאבדת שווקים, והוא לא מתערב. הוא עוסק רק בעניין המדיני. הוא עסוק, עסוק מאוד, אולי עסוק מדי. הוא מנסה להטעות את הציבור כאילו ויתורים וחנופה לסורים, כאילו התרפסות בפני ערפאת, הם שיביאו רווחה; כאילו ירידה לקרבת הכינרת והתחלת צעדים לחלוקת ירושלים הן שישפרו בהמשך את המצב החברתי-הכלכלי. ראש הממשלה נבחר על נושא אמינות, שקיפות ונורמות ציבוריות. אם השקיפות חשובה, למה הוסתרו העמותות? איך לא ידע וחזר וטען "אבל הכול חוקי"? דבר סותר דבר. 
איך לא ידע וחזר וטען "אבל הכול חוקי"? דבר סותר דבר. אם לא ידעת, איך אתה יודע שהכול היה חוקי? זו התחכמות, תחבולנות, זו תחבולה לקנות שלטון בכסף. אני רוצה לומר לכם, הציבור שונא, ובצדק, את הרמאויות העלובות האלה. כמו שכשל אז בעניין העמותות, כושל הוא גם עכשיו. אותו חוסר ניסיון וחוסר מקצועיות, ניהול חובבני ושלומיאלי. ייתכן שבעוד זמן-מה יספר לנו שלא ידע מה קורה בתחום החברתי, בפרטי המשא-ומתן המדיני ובתחום המדיני ובתחום הביטחוני. 
איש בישראל אינו יודע את פרטי המשא-ומתן עם סוריה, לא הממשלה, גם לא הקבינט. השאלה היא, האם ראש הממשלה יודע? איש בישראל אינו יודע את פרטי ההסכם המתגבש עם ערפאת. השאלה היא, האם ראש הממשלה יודע? נוכח הנטל הכבד המוטל עליו, אולי גם הוא לא יודע. אפשר להמציא תירוץ כזה או אחר, למנות בבהילות ועדה כזאת או אחרת. כל זה לא ייתן פתרון לבעיה האמיתית של ישראל. ותרשו לי לומר לכם, מעבר לכל פולמוס מפלגתי, כאן מתמוטטות המערכות. ריקבון אחז בהן. חיים בשקר. אמרתי זאת לפני כמה ימים, ואני חוזר: חיים בשקר. אני אומר לכם את זה עכשיו ללא שום פולמוס מפלגתי. זה לא התחיל היום, זה נמשך שנים רבות. עכשיו הדבר קיבל, בעזרת ראש הממשלה, תאוצה נוספת, והכרחי לעצור. וזאת מעבר לחקירה, שאני מקווה שתיעשה עד תום וכולם ייבדקו. אדוני היושב-ראש, חברי הכנסת, יכולתי לסיים כאן ולקרוא להצביע אי-אמון, אך כאזרח אני מרגיש שלא אצא ידי חובתי בכך. ואני רוצה לבוא לא רק בדברי ביקורת, אני רוצה גם להציע הצעה, אולי היא לא שייכת ישירות לנושא הזה, אבל היא קשורה. בואו נהיה רציניים. לא מספיק להלין, להטיל אשם איש ברעהו. אף שלא "כולנו אשמים" - אני כבר שמעתי את המנגינה הזאת, המוכרת לי מעמדת מפלגת העבודה אחרי האסון של מלחמת יום הכיפורים, האמירה הזאת: "כולנו אשמים" - תרשו לי לומר לכם, כאן, במקרה העמותות, אין סימטריה. לא כולנו אשמים. נכון, קשה לטפל בכל החוליים בפעם אחת. אני מציע לחברי חברי הכנסת, ואני מצביע פה על דבר אחד, להתחיל באחת הבעיות הקשות, בשינוי מיידי של חוק הבחירה הישירה, שפגע בנו, ריסק את המפלגות, עיקר את הממשלה ואת הכנסת ופגע אנושות בדמוקרטיה הישראלית. החוקרים יחקרו. לנו, חברי הכנסת, אסור לבזבז זמן. אנחנו חייבים לגשת מייד ולטפל באחד הנגעים החמורים בדמוקרטיה שלנו. ומשאמרתי זאת, אני חוזר וקורא לחברי הכנסת, לכל חברי הכנסת, כולם, להצביע אי-אמון לבלתי אמין. 
אולי הוא לא יודע שהוא מחלק את ירושלים. 
אתה אומר כאן הרבה דברים שאין בהם כל אמת. 
אדוני יושב-ראש הכנסת, כנסת נכבדה, חשבתי הרבה על הנושא שלפנינו. לדעתי, צריך ללכת לפתרון מוסכם, אבל פתרון אחר - הכול בהסכמה רחבה ובהידברות; פתרון שיביא ליתר שוויון בחלוקת הנטל. זה יכול להיות בצורה של שירות לאומי, עבודה למען הקהילה, עזרה בבתי-חולים, סיוע לנוער, לקשישים, למשטרה ועוד - הכול בהסכמה של כולם. כך ורק כך אפשר להביא לאחדות בעם. בלי הסכמה בעם, גם שלום, שכולנו מחויבים לו, לא יהיה. חשוב שצעירים ילמדו תורה, חשוב להמשיך במסורת אבות, בפעולה גדולה שעושים אותם הלומדים תורה וממשיכים את מסורת עם ישראל הנמשכת אלפי שנים. נס קרה לנו שעולם הישיבות שחרב בשואה קם מחדש בישראל והוא פורח. חשוב שתלמידים מצטיינים בישיבות ישוחררו מכל מטלה אחרת ויוכלו להמשיך וללמוד, זה אינטרס של העם והמדינה. אני אינני נוהג כאחרים להתרברב מראש ערב בחירות, וגם לא ממנהגי להתקפל מייד לאחריהן. חשוב שלאדם, ובעיקר למנהיג, תהיה עמדה בנושאים ערכיים, ושעמידתו על דעתו תהיה עקבית ולא מושפעת מאינטרסים אישים. לדעתי, לא יכול להיות מצב שבו חוק ייצור אי-שוויון בנשיאה בנטל בתחום שבו אנשים צעירים נדרשו ונדרשים לשלם אף במחיר חייהם כדי לקיים את מדינת ישראל ואת ביטחון תושביה כולם. זה יפגע בסופו של דבר בביטחון וביכולת העמידה של ישראל. 
אדוני יושב-ראש הכנסת, כנסת נכבדה, אני בראש ובראשונה יהודי, ובעיני להיות יהודי זה הדבר החשוב ביותר; יחסי למסורת ישראל הוא יחס של כבוד והערכה. הייתי רוצה שיותר ערכי מסורת יהודית יוטמעו בקרב הנוער, שילמד לכבדם. דווקא לכן אינני יכול לתמוך בחוק. לדעתי, החוק המוצע ירחיק מן היהדות וירחיב פירוד בעם. ועוד דבר, כמי ששירת שנים בצה"ל, כאב לחיילים, כחבר לכל כך הרבה חיילים, אני מרגיש הזדהות עם התחושות של אותם לוחמים השובתים רעב בירושלים, ומצפוני אינו מאפשר לי לתמוך בחוק. עם כל צערי, אני אצביע נגדו. תודה. 
היא לא יכולה למצוא 50 מיליון שקל? 
אדוני היושב-ראש, כנסת נכבדה, חברות הכנסת, יושבות-ראש ארגוני הנשים, מעבר לארגונים הידועים, אני רואה גם את נשות הליכוד כאן - ברוך בואכן. כנסת נכבדה, המהפכה במעמדה של האשה במאה האחרונה היא מהמוצלחות שבמהפכות, אם כי איחרה לבוא וטרם הושלמה. לנשים היה תמיד מקום מרכזי בין מובילי ומחוללי מהפכות - דמויות כמו רוזה לוקסמבורג וחברותיה. הן הובילו בראש מחנה הנאבק לזכויות העובדים, לתנאים סוציאליים ולשכר הוגן באנגליה ובארצות-הברית; הן הובילו במהפכה הקומוניסטית ברוסיה, הן היו בשורה הראשונה של אנשי מדע, כמו מדאם קירי ואחרות, שהובילו את המהפכה המדעית והטכנולוגית, ונשים מילאו תפקידי מפתח במהפכה המוצלחת של המאה, המהפכה הציונית. המהפכה הציונית והמאבק לתקומה הביאו למהפך במעמדה של האשה בקהילה היהודית. מסגרת החיים החדשה בארץ-ישראל, מאבק הקיום היומיומי, הקשיים הפיזיים שהיו כרוכים בשיבה אל עבודת האדמה והכוח לאחוז בנשק להגנה עצמית - כל אלה השפיעו על דימוי האשה החלוצית, זאת המסוגלת לבצע תפקידים גבריים המחייבים גילוי אומץ לב, נחישות, כוח ונכונות להקרבה. דמות האשה החלוצית עולה ומופיעה בכל הקבוצות החברתיות והעדתיות המרכיבות את היישוב היהודי בארץ-ישראל מאז תחילת העליות הציוניות. היום, אני רוצה להזכיר, י"א באדר, ובין שמונת חללי תל-חי היו הנשים שרה ציז'יק ודבורה דרכלר. כזאת היתה מניה שוחט, ממייסדי "השומר" וממקימי סג'רה, וכזאת היתה שרה אהרונסון מזיכרון-יעקב, מראשוני מחתרת ניל"י, ורחל ינאית בן-צבי ממייסדי "ההגנה" ומגיני ירושלים. והיו חנה סנש - - - אני חשבתי שאתם אוהבים נשים. 
לפחות תיתנו לנשים האורחות, ברשותכם, להקשיב. והיו חנה סנש וחביבה רייק, הצנחניות, שקפצו ללא מורא אל תוך התופת של השואה מתוך אמונה חסרת פשרות בזכותם ובחובתם של היהודים להגן על עצמם ועל אחיהם. וגולדה מאירסון, לימים גולדה מאיר, זיכרונה לברכה, בת התקופה, מנהיגת פועלים, שרת החוץ וראש ממשלת ישראל בימים הקשים של מלחמת יום הכיפורים. דימוי זה של החלוצה מחזיר אותי תמיד לדמותה של אמי ויירה, זיכרונה לברכה. שאותה אני זוכר כילד במושב, עובדת יחפה שעות ארוכות בשדה, תחת השמש הקופחת, אך יודעת בעל-פה את יצירותיהם של פושקין ולרמונטוב. ואלפי גיבורות אלמוניות שהתנדבו לצבא הבריטי בזמן המלחמה נגד הצורר הנאצי, או לפלמ"ח, ל"הגנה", או למחתרות האצ"ל והלח"י במאבק נגד הבריטים, ומאוחר יותר נגד הפולש הערבי. ואף ששמותיהן הוזכרו ואולי נשכחו ברבות השנים, שמות שעולים בזיכרוני, כמו ברכה פולד מלוחמות הפלמ"ח, שנפלה במרס 1946, בקרב עם הבריטים ברחובות תל-אביב, בניסיון למנוע את כניסת ספינת המעפילים "וינגייט", שהגיעה לחופי תל-אביב. על שמה, דרך אגב, נקראה ספינת עולים בעלייה ב', שהגיעה ארצה באוקטובר אותה שנה, שנת 1946. וזהרה לביטוב, הטייסת הראשונה שפעלה בארץ ונפלה בתש"ח בטיסתה לירושלים הנצורה. ודמות מיוחדת במינה בחברה הדתית והחרדית, הרבנית מנוחה רחל, בתו של האדמו"ר השני של חב"ד, שעולה עם בעלה לארץ-ישראל ב-1830 ובמהרה הופכת למנהיגה של הקהילה היהודית בחברון במשך 40 שנה. ואיך לא נזכיר את הנרייטה סאלד, שייסדה את מפעל עליית הנוער, ורבקה גובר ועוד ועוד. תקצר היריעה ויקצר הזמן מלתאר את הישגי האשה הישראלית. מספיק לדפדף ברשימת זוכות פרס ישראל מכל השנים בכל התחומים: בחינוך, במדעי הרפואה, בספרות, באדריכלות, במחול, בתיאטרון, בציור, בזמר העברי, בחקר ארץ-ישראל, במדעי החקלאות, בשירה, במוזיקה, במדע. ופעילות רחבה ביותר של ארגוני מתנדבות ובנות בשירות לאומי, במשטרה ובצה"ל ובנות בתנועות הנוער, שעושות לילות כימים בחינוך ובטיפול בנוער במצוקה. ונשים בכלכלה, בתעשייה ובבנקאות בתפקידי מפתח. והן גם הטובות מבין חברי הכנסת. עד כאן הישגים מרשימים ביותר, שותפות אמיתית בהוויה הישראלית. אבל לא הכול טוב ועדיין צריך לעשות רבות. מתוך כ-60,000 עובדי מדינה, %62 הם נשים, אבל רק אשה אחת משמשת כמנכ"ל במשרד ממשלתי, במשרד החינוך. מתוך עובדי המדינה עם תואר אקדמי, %51 הם נשים. %46 מכוח העבודה הם נשים מעל גיל 15, כמיליון נשים. שכר הנשים הממוצע עדיין נמוך משכר הגברים. בישראל כיום כ-9,000 רופאות מתוך כ-24,000 רופאים ורופאות. אבל רק שתיים מנהלות בתי-חולים. ובכנסת רק 15 חברות כנסת. בקרוב תצטרף חברת הכנסת ה-16. עם כל ההתקדמות עד כאן, עדיין שכר לא שווה, ייצוג לא שווה ויחס לא שווה. אבל יש גם דברים מזעזעים. בחודש האחרון ביקרתי, בין היתר, במעון לנשים מוכות, ונפגשתי עם 14 מנהלות מעונות לנשים מוכות הנמצאות בסכנה ועם מתנדבות המטפלות בהן. יש יותר מ-200,000 נשים כאלה בישראל. זה מה שידוע. יכול להיות שיש יותר. מהן שסכנת מוות מרחפת מעל לראשן ולעתים גם מעל לראש ילדיהן. ביקרתי גם במרכז הסיוע לקורבנות תקיפה מינית בירושלים. שוחחתי עם מנהלות מרכזי הסיוע בארץ, מתנדבות, ועם נשים שהיו קורבנות לתקיפה מינית. הסיפורים קשים. אך המבט הכבוי בעיניים קורע לב יותר מכול. והכתם הזה משחיר את פניה של ישראל כולה כחברה דמוקרטית ונאורה. כולנו זקוקים לביטחון, וזה יהיה מאבק קשה וממושך, שידרוש כוחות נפש רבים מכולנו. אבל הנשים חסרות הישע זקוקות לכך יותר מכולם. אני מאמין, שמתוקף ציווי מוסרי, וכן אינטרס לאומי, על כל ממשלה בישראל לפעול ליתר ייצוגיות ושוויוניות של נשים בכל תחומי חיינו, ואני אשתדל לעשות זאת. יום האשה הבין-לאומי אינו רק יום חג לנשים בישראל ובעולם כולו. זה יום שבו הישגי העבר, מחד גיסא, והאתגרים להביא שוויון מלא, מאידך גיסא, מהווים אבן בוחן למימוש החזון של מדינה יהודית דמוקרטית ושוויונית, זאת שציווינו לעצמנו במגילת העצמאות וזאת שהיינו רוצים להוריש לבאים אחרינו. תודה. 
אם תגלי בת כמה היית אולי לא ידעו. 
כבוד היושב-ראש, כנסת נכבדה, יום קשה היום לישראל. מעון, יישוב יהודי במדבר יהודה, מפונה בהוראת ממשלה יהודית בירושלים ונהרס על-ידה. סוף-סוף הצלחה ראשונה לראש הממשלה. אחרי שנכשל בטיפול בנכים, אחרי שנכשל בעניין האבטלה, בעניין הבטחות השווא לסטודנטים, אחרי שנכשל בהולכת שולל בעניין החינוך ובעניין שכונות המצוקה וערי הפיתוח והרשויות המקומיות היהודיות, הדרוזיות והערביות - סוף-סוף ראש הממשלה הצליח, הצליח להחריב יישוב יהודי בארץ-ישראל. 
בפריס - מפגש חברים במרכאות, ואולי בלי מרכאות, ושותפות לדרך בין ראש ממשלת ישראל לבין ערפאת, שמדווח משם לעולם שאת הפיגוע בנתניה ביצעו יהודים. בבתי-החולים בארץ עוד מתענים כמה מהפצועים מפעולת טרור פלסטינית. בפריס - חיבוקים ונשיקות, הרכנת ראש וביזוי אישי ולאומי. ובירושלים - התרופפות גוברת במעמד ישראל בבירתה ירושלים. כתוצאה מחולשת הממשלה, מוויתוריה, מכרסמת הרשות הפלסטינית יותר ויותר במעמדה של ירושלים כבירת ישראל ומפגינה בכל הזדמנות שליטה ביטחונית פלסטינית בירושלים. הפעילות השלטונית של הרשות הפלסטינית בירושלים גוברת, ללא כל תגובה מצדה של ישראל. אדוני היושב-ראש, כנסת נכבדה, מצב כזה בזמן ממשלתו של נתניהו לא היה - כדאי שתלמדו - וגם אז לא ננקטו כל הצעדים הדרושים. הרשות הפלסטינית חזרה לפעילות מדינית ב"אוריינט האוס", ומתוך התחכמות, בבתים סמוכים השייכים לה. בעת ביקורו של שר החוץ הצרפתי מר ודרין, סולק איש ביטחון ישראלי שליווה אותו כחוק בעת ביקורו בבית-החולים הצרפתי על-ידי אנשי ביטחון פלסטינים. הממשלה התקפלה ללא תגובה. שום תגובה לא היתה. לא חלפו ימים רבים, ובעת ביקורו של שר החוץ הבריטי בירושלים סולק איש ביטחון ישראלי ואף הוכה על-ידי כנופיית בריונים, כעשרה במספר, לובשי מדים אחידים מאנשי כוחות הביטחון הפלסטיניים - זה בירושלים - ונמנע ממנו למלא את תפקידו. שעה וחצי נמשכו תחינותיה של ישראל במשא-ומתן שניהלה משטרת ישראל עם פייצל חוסייני עד שזה הסכים ששניים מן הבריונים הפלסטינים יצאו אל כוחות המשטרה. שם לא פרצו כוחות הביטחון פנימה כדי ליישם את החוק, כפי שעשו בחוות-מעון. הגה לא נשמע מפי ראש הממשלה ועוזריו על הצורך למלא אחר הוראות החוק. וצריך למלא בקפידה אחר הוראות החוק. החוק חייב להיות מיושם על-ידי כולם. אף ציוץ לא הושמע על-ידי הממשלה ודובריה. ההתרפסות נמשכת. משלחת פרלמנטרית ירדנית קיימה פגישה מדינית ב"אוריינט האוס", בכנסת - לא. והממשלה שתקה. משלחת פרלמנטרית ומוניציפלית מרוקנית, אורחת רשמית של הרשות הפלסטינית, קיימה פגישה ב"אוריינט האוס", והממשלה החרישה. ומצעד ההפרות של ההסכמים שעליהם חתמה הרשות הפלסטינית - נמשך ונמשך. ורק הבוקר, נדמה לי, קיים ראש הוועדה הפלסטינית במפלגת העבודה - מוסד מעניין - - 
- - ביקור ודיון ב"אוריינט האוס". תגידו, אתם לא מתביישים? הרי זה בניגוד להסכם אוסלו שאתם דבקים בו ואינכם רוצים לסטות ממנו. אתם לא מתביישים? אני פשוט שואל: אתם לא מתביישים? מה אתם עושים? 
אני אומר, שנציג של מפלגת העבודה, בניגוד לעמדה שהושגה גם בהסכם אוסלו על-ידי ממשלה בראשותכם - מאפשרת ביצוע של פעילות מדינית ב"אוריינט האוס". זה שלב נוסף של התקפלות והתרפסות והרכנת ראש. זה מה שאתם עושים. הצרה היא, לו רק אתם הייתם הנפגעים, לא, אתם פוגעים בכל עם ישראל בכל מדינת ישראל, זה מה שאתם עושים. מעניין מאוד לשמוע מה אומרים מנהיגים פלסטינים. מאוד מעניין. אני לא אצטט רבים, כי אין לזה סוף, אבל אני רוצה לצטט שניים או שלושה. מה אומר המופתי של ירושלים, הנקרא "המופתי של ירושלים ופלסטין" - - - 
השיח' עכרמה צברי. הוא אומר, וזה ממש לפני ימים ספורים: "ירושלים על שני חלקיה - המזרחי והמערבי - שייכת לערבים ולמוסלמים". והוא מוסיף: "האומה האסלאמית כולה צריכה לפעול לסיום הכיבוש הישראלי בעיר הקדושה ולחזק בה את נוכחותם של תופסי העמדה הקדמית, ה'מוראבטון'". אתם יודעים בדיוק מה זה. מעניין עוד - גם כן אחד מאלה שהממשלה בחולשתה נתנה לו להיכנס - מה אומר מזכ"ל החזית העממית אבו-עלי מוסטפא, אשר חזר לאחרונה לשטחי הרשות הפלסטינית בהסכמת ישראל. הוא אומר בריאיון לשבועון ערבי בנצרת, נדמה לי שעתה הוא בן טיפוחיך, אם אני לא טועה - - - 
נדמה לי שזה העיתון שלך. הוא אומר: "זכותנו להיאבק היא זכות לגיטימית, ואנו נממש את כל צורות המאבק ונמשיך לדבוק בעקרונותינו ובזכויות ההיסטוריות של עמנו". בדבריו הוא הדגיש, כי החזית העממית לא ביטלה את אופציית המאבק המזוין. זה בעיתונו של חבר כנסת מן הכנסת שלנו. 
והממשלה שותקת. ומה אמר פייצל אל-חוסייני? 
לא. למה לכם לסגור? תמשיכו להסית. מה אתם צריכים לסגור עיתון? 
מישהו ביקש מכם לסגור עיתון? 
לא, אף אחד לא מבקש מכם לסגור עיתון. למה שלא יהיה לכם עיתון? אני רק חושב, שכאזרחי מדינת ישראל - אני פונה אליכם, אם אתם מרגישים את עצמכם כאזרחי מדינת ישראל - - - 
אני חושב שאתם אזרחי מדינת ישראל. 
אתם אזרחי מדינת ישראל; אתם אינכם מתנהגים כאזרחי מדינת ישראל, זו שאלה אחרת, אבל אתם אזרחי מדינת ישראל. 
אפשר לצפות מכם, שדברי הסתה כאלה - - - 
כמו שאמר למשל אבו-עלי מוסטפא, לא חייבים להתפרסם בכלי התקשורת שלכם. 
התביעה שלי היא בראש ובראשונה אל הממשלה. 
כדי שלא תהיה לכם טעות, ישראל היא מדינה יהודית דמוקרטית, וכל הזכויות עליה הן הזכויות של העם היהודי, ובתוכה צריכות להינתן כל הזכויות למי שחי בה, וכל החובות חייבות להיות מוטלות על כל מי שחי בה, אבל ישראל היא מדינה יהודית. ודבר נוסף, ירושלים המאוחדת היא בירת העם היהודי זה 3,000 שנה, ובירתה של ישראל זו השנה ה-52, ולעולם, לעולם, כך זה יהיה, ואת זה תזכרו. 
ואני שואל את השרים בן-עמי ורמון שנפגשים עם פייצל חוסייני - הם אוהבים את זה - את דברי ההסתה שלו אתם שומעים? את הריאיון שנתן לאחרונה ל"א-שרק אל-אווסט", שבו הוא קורא לאלימות נגד ישראל ולהתנגשות בה, קראתם? הערתם לו על כך? אולי לא קראתם, ודאי שלא הערתם. מה הוא אומר? פשוט מעניין לראות מה הוא אומר. אחרי דברי הסתה קשים הוא אומר: תהליך השלום אינו אינטרס פלסטיני אלא אינטרס ישראלי ובין-לאומי. אלה השותפים שלכם. 
עד כאן בתחום הדיבורים הפלסטיניים. ומכאן כמה עובדות: מה הם כוחות הביטחון הפלסטיניים הפועלים באין מפריע בירושלים. רשימה מעניינת: מנגנון הביטחון המסכל של ג'יבריל רג'וב, המודיעין הכללי של תאופיק טיראווי - זה לא מספיק, זה מעט - המודיעין הצבאי של מוסא ערפאת, "כוח 17" של פייצל אבו-שרך. כל אלה פועלים בירושלים, והם מגיחים באופן חופשי מאבו-דיס - - - 
- - - וההסתה בעיתונות הערבית, והאזהרות המופיעות שם והאיומים נגד מכירת אדמה או דירה. תפתחו ותראו את מודעות האזהרה לגבי משהו בעניין בית-צפאפא. הרי אתם קוראים את העיתונות הזאת. וזאת מלבד פעילות כוחות הביטחון הפלסטיניים נגד אלה שנחשדים ברצון למכור. 
איזה צרחות היו קמות כאן, לו יהודים היו נוהגים כך. 
המצב בירושלים מחמיר. זה לא שלום של אמיצים. מהצד שלנו, ואני מתבייש לומר זאת, זה נראה יותר שלום של טיפשים. אני מבקש לקיים דיון במליאה על הנושא: אי-עמידה על משמר ירושלים המאוחדת כבירת ישראל. 
מה זה משנה, יש עכשיו ממשלה. הרי אתם טוענים שאתם טובים יותר. אמרתי בעצמי שהטיפול לא היה נאות. זה מאפשר להכות איש ביטחון על-ידי כנופיה במדים? 
תחזרו על הטעות של ההורים שלכם. הרי אתם צריכים להבין: את היהודים אי-אפשר לדחוק כל הזמן אל הקיר. 
אתם תחזרו על מה שעשו ההורים שלכם. 
אנחנו נמנענו מכל קשר ומנענו ביקורים של ראשי מדינות. 
- - - להסתובב במדים - - - 
- - - הרע זה שדוחפים מאבטח - - - 
- - וכמה בריונים פלסטינים דוחפים אותו. 
אנחנו רוצים להעלות את הנושא במליאה. 
אדוני היושב-ראש, כנסת נכבדה, ראשית אני רוצה לברך את הנשיא הנבחר משה קצב. אני רוצה לשלוח מכאן ברכות למי שלא זכה היום, אבל ללא ספק תרם תרומה אדירה לישראל, למועמד השני, לשמעון פרס, שאתו יש לי גם יחסי ידידות של שנים רבות. אני רוצה להודות לך, אדוני היושב-ראש, הסתכלתי היום, הייתי כאן כבר בכמה וכמה מעמדים של בחירות, אני חושב שהטקס התנהל באמת בצורה מכובדת, הן לכנסת והן למוסד הנשיאות. 
אדוני היושב-ראש, כנסת נכבדה, ראש הממשלה מר ברק הצהיר אתמול בבוקר, שבתקופה הקרובה בכוונתו לתת תנופה לשורת יוזמות בנושאי חברה וכלכלה. מר ברק, את מה שנזכרת להגיד אתמול בצד החברתי והכלכלי היית צריך להתחיל, לא לדבר, אני מתכוון להתחיל - לדבר כל אחד יודע - כבר לפני שנה, כפי שהבטחת במערכת הבחירות, הבטחת והפרת. הבטחת לבוחריך לפתור את בעיית האבטלה והפרת את הבטחתך. הבטחת לתת חינוך שווה לילדי ישראל, והפרת. הבטחת לטפל במצוקה - לא נעים, ראש הממשלה, גם כאן הבטחת והפרת. הבטחת לטפל בבריאות הציבורית, והפרת. הבטחת לטפל בבעיית הדיור, כך שזוג צעיר יוכל לרכוש דירה - הבטחת והפרת. שלא לדבר על הטיפול בנכים, שלא לדבר על עשרות נושאים נוספים שבהם נגועה חברתנו. בכול - הבטחת והפרת. וכתוצאה מכך ומהעדר חינוך ערכי-ציוני הבאת אכזבה לדור הצעיר ולגל ירידה גדול מהארץ. אדוני היושב-ראש, הזדמנתי לפני שבועות מספר ללוס-אנג'לס, וראיתי גל גדול של בחורים צעירים שהשתחררו זה עתה מהצבא, מאוכזבים מהעדר יכולת לרכוש דירה, מהעדר יכולת למצוא תעסוקה, והם זורמים החוצה. 
מעניין שהקבלן שבשירי מתעורר בן-רגע. 
אלה לא היו ההפרות היחידות שלך. הפרת כמעט הכול. 18 פעמים בתשדירי הבחירות שלך הבטחת, שלא תחלק את ירושלים, שתישאר ירושלים מאוחדת ובלתי מחולקת לעד. הבטחת והפרת. עשרות פעמים הבטחת לשמור על בקעת-הירדן, והפרת. אמרת, אדוני ראש הממשלה, שאתה מדבר בשמם של כל אלה שתמכו בך. הם לא תומכים בך יותר, מר ברק. הם שינו את דעתם. כפי שאתה שינית את הבטחותיך, הם שינו את דעתם עליך. 
בוא לבחירות. ככל שנקדים ייטב לנו, ואם נשתמש במלה שלך - לכו-לנו. עצה קטנה לי לך, ראש הממשלה, ממש עצה חברית: אל תמשיך בתרגילים הקטנים והמכוערים שבהם התחלת אתמול, שבהם אתה מנסה להעביר את האחריות להעדר ממשלת אחדות אלינו. האחריות מוטלת רק עליך. רק אתה אחראי לקרע בעם, להעדר אחדות בעם, להעדר הסכמה רחבה בישראל. ראש הממשלה ברק יצא לפסגה ללא דבר וחזר בידיים ריקות. הוא יצא ללא קווים אדומים וללא הסכמה לאומית. הוא ויתר כמעט על הכול. לעומתו - - - 
לעומתו, ערפאת ראה בנכונותו של ראש הממשלה לוותר ללא תמורה, ללא הגעה לגמר הסכסוך, על נכסיה החשובים ביותר של ישראל, פתח לתביעות ולדרישות נוספות. ערפאת קבע נקודת פתיחה חדשה למשא-ומתן הבא, ובכך שיפר את מצבו לאין ערוך. הכישלון של ברק וויתוריו הביאו למצב הנראה עכשיו כך: רק כאשר ניתן להם את תל-אביב יהיה שלום אמת. אדוני ראש הממשלה, לכך הבאת. אני חוזר: כך נראה המצב - רק כאשר ניתן להם את תל-אביב יהיה שלום אמת. ברק נכשל. הוא חזר מקמפ-דייוויד ללא שלום, ולאחר שיצר תקדימים המסוכנים לעתידה של ישראל, תוך הפרת התחייבויותיו לבוחריו. אני אומר לכם, ראש הממשלה ברק יפסיד במשאל עם שבו ישראל מאבדת שליטה - - - 
מכובדי חבר הכנסת, אני בדרך כלל לא נוהג, אבל מאחר ששנינו מהדרום, שכנים - - - 
אני יודע. אני רוצה לומר לך, למה לך להרחיק את עדותך כל כך, היה לך היום ניסיון נהדר. הרי היום אמרתם. למה לך לדבר על מה שאמרתי לפני חודשים, בוא נדבר על מה שקרה פה לפני כמה שעות. ראיתם מה שקרה לכם? נו, מה קרה לכם? באמת. 
אדוני היושב-ראש, אני לא חשבתי בכלל להיכנס לנושא הזה, אבל אני רוצה לומר - ואני רוצה לציין זאת בגאווה - שזאת הפעם הראשונה ב-52 השנה האחרונות שהצלחנו להעביר נשיא שלנו, והדבר הזה הוא הישג, ואני מאוד גאה על כך שהדבר הזה קרה בתקופה שנפלה בחלקי הזכות להיות יושב-ראש הליכוד. 
כך שאני לא העליתי את זה כנושא פוליטי, אבל אם אתם רוצים - אז תקבלו גם את התשובות הנאותות. יש תשובה לכל אחד. 
רבותי חברי הכנסת, אני יודע שיותר קל להיות מנצח מאשר מפסיד. אני מכיר את זה. רבותי, כבר ראיתי את הכול. 
א. נדמה לי שהדבר הזה אסור לפי החוק. 
אבל אתה יודע מה? יהיה לנו גם זה וגם זה. 
ברק כבר מבין שהוא מוותר יותר ממה שהבוחר הישראלי יהיה מוכן לקבל. מעניין, בריאיון שנתן לפני שלושה-ארבעה ימים אחד מראשי הרשות הפלסטינית, נביל שעת', לעיתון "לה-מונד" בפריס, הוא אומר, בין היתר: ההישג הפלסטיני הוא בכך שנשברו שלושת הנושאים העיקריים שעליהם ישראל לא היתה מוכנה לדון עד שנבחר ראש הממשלה ברק, ואלה הם: ירושלים, שעליה ויתר ראש הממשלה והוא מוכן לחלקה; הגבולות והשטחים; חזרת פליטים פלסטינים. וממשיך נביל שעת', המוכר לרבים כאדם סימפתי, הפורט יפה על הפסנתר ונעים הליכות, אבל לאומי; אצלם לא קיים הנושא הזה של איבוד הלאומיות. הם יודעים לעמוד על שלהם. הם יודעים לעמוד. והוא אומר: משנפרצה הפרצה, תתחיל הרחבת הפרצה. זה עשה ראש הממשלה ברק, והפלסטינים - אם תישאר הממשלה הזאת על כנה ומדיניותה תישאר כפי שהיא, ימשיכו ויפרצו. ולסיום, אומרים שהגענו לרגע האמת. אם כך, חייבים לומר את הדברים בצורה ברורה. אזרחי ישראל כולם שואפים לשלום ומחויבים לשלום; לשלום אמת שייתן ביטחון לדורות. סיומו המלא של הסכסוך הערבי-הישראלי מחייב הסכמה ברורה על סיום מצב המלחמה עם כל המדינות במרחב, לרבות עירק, אירן וסעודיה ומדינות פריפריה אחרות. סיומו המלא של הסכסוך צריך שיכלול הכרה ברורה וחד-משמעית של הערבים וממשלותיהם בזכויותיו ההיסטוריות והלגיטימיות של העם היהודי במדינה יהודית בארצו האחת ישראל. ללא עקרונות אלה וללא חינוך אמיתי לשלום בקרב עמי ערב, אנו עלולים לקבל הסכם שתהיה בו אולי הכרה פורמלית בקיומה של מדינת ישראל, אך ללא מחויבות ברורה וארוכת טווח מצד הערבים לתהליך של השלמה עם ישראל ופיוס אמיתי, שהם אבן היסוד לשלום בר-קיימא. צריך להגיע להסכם שלום סופי ומחייב שיביא לסוף הסכסוך. אם מכורח הנסיבות - ואני לא ממליץ על הסדר כזה, אבל אם מכורח הנסיבות, כל שניתן יהיה להשיג הוא הסכם ביניים ארוך טווח עם הפלסטינים, יש להשאיר את מירב הנכסים האסטרטגיים בידינו. לא יעלה על הדעת למסור את כל הנכסים ולא לפתור את הסכסוך. 
ממשלה שתתבסס על קווים אדומים נכונים, תחזק את כוח ההרתעה של ישראל, תוכל להגיע לשלום טוב יותר, בטוח יותר; שלום עם ירושלים מאוחדת ובלתי מחולקת, בירת הנצח של ישראל. הסכם כזה יבטיח את האינטרסים האסטרטגיים הלאומיים ארוכי הטווח של ישראל, ואדוני יושב-ראש, ניתן להגיע אליו. 
לא בירכתי את חבר הכנסת החדש. 
אני רוצה בהזדמנות זו לברך את חבר הכנסת החדש זאביק בוים. 
כן, שכבר היה חבר כנסת. איש ההתיישבות, החינוך וההוראה וראש עיר. אנחנו זקוקים לך כאן. אני שמח שהגעת. 
אני מודה לך, אדוני היושב-ראש. אפילו אם זה לזמן קצר, אני שמח על התואר. תודה. 
אני אוכל להגיב על השקרים האלה בהודעה אישית? 
אדוני היושב-ראש, כנסת נכבדה, אני מודה, אני עומד קצת נבוך בפני הכנסת, כי זה דבר לא נעים, לבוא לפני הכנסת ולומר שראש הממשלה אמר לא אמת, אבל אין לי מנוס. 
ראש הממשלה בדבריו אמר, שנעשו ניסיונות להקמת ממשלת אחדות. אני מצטער להגיד, שבדברים אלה אין אמת. ראש הממשלה ברק לא פנה אלי כלל בנושא זה, לא הוא ולא מישהו בשמו. ראש הממשלה עמד כאן לפנינו - ואני אומר זאת לבושתי - ואמר לא אמת. 
זהו ניסיון פתטי להציל את הממשלה המתפרקת שלו. האמת היא, שלאחר הבחירות, לפני כשנה ורבע, סברנו שיש מקום להקמת ממשלת אחדות על בסיס קווים מוסכמים, ובהם שמירה על ירושלים מאוחדת בריבונותנו, שמירה על בקעת-הירדן, התנגדות לזכות השיבה - הדבר הכל-כך טבעי - - 
- - שמירה על אזורי ביטחון ועל מקורות המים. ברק, אשר לא רצה בהקמת ממשלה כזאת, ניסה להשתמש בליכוד לצורך מניפולציה על שותפיו לקואליציה, בדיוק כפי שהוא מנסה לעשות עכשיו. הליכוד לעולם לא יוכל להצטרף לממשלה שמחלקת את ירושלים. זאת לא אחדות, זאת לא הסכמה. ממשלה קמה על מנת להשיג יעדים המוסכמים על השותפים בה, ולא על מנת לחמם כיסאות. היעדים שעל בסיסם הליכוד יהיה בממשלה כלשהי הם: שלום עם ירושלים מאוחדת ובלתי מחולקת בריבונותנו הבלעדית; שלילת זכות השיבה; שמירה על בקעת-הירדן, אזורי ביטחון והיישובים היהודיים - כל אלה בידינו - שליטה על מקורות המים שלנו, וכמובן, טיפול יסודי ועמוק בבעיות החינוך, החברה והכלכלה. ברק בעצם אמר "לא" לכל הנקודות האלו. לכן, לאחר כל הטעויות והמחדלים שעשה ראש הממשלה בקמפ-דייוויד, לאחר שהפר את כל הבטחותיו לבוחר, לא נותר אלא לחזור אל העם. ברק יציג הפעם את עמדותיו האמיתיות בעניין ירושלים, הפליטים, בקעת-הירדן ושאר הוויתורים שעשה, ואנו נציג את עמדותינו - והציבור יחליט. אני רוצה לומר, אדוני ראש הממשלה - - - 
אני יכול להגיש לאישורך עוד משפט? 
כבר מאוחר, בסדר. לכן אני דוחה מכול וכול את ההאשמה חסרת השחר הזאת. לא היה ולא נברא. 
אדוני היושב-ראש, כנסת נכבדה, טוב עשה ראש הממשלה שקיבל את תביעת המחנה הלאומי, אלה שבקואליציה ואלה שבאופוזיציה, ושל מועצת יש"ע, ובחן שוב את חיוניותם של המאחזים שאותם הורה לפנות יום-יומיים מוקדם יותר. כתוצאה מבדיקה זו החליט ראש הממשלה להשאיר כמה מן החשובים שבהם, כמו הר-חרשה, כמו זה הנישא מעל לעלי ואחרים. לו היתה זו ממשלה שקולה יותר, מראש לא היתה מסתבכת. טוב עשה ראש הממשלה שחזר בו. אחר כך, כתוצאה מלחץ ושכנוע חזר בו, לכן לא מגיע אמון לממשלה הזאת. טוב שנמנע עימות - בימים שצריך אחדות בעם, כדי לעמוד מול סכנות וכדי לקדם נושאי פנים, עימות כזה יכול היה רק להרבות פירוד ולהחליש את ישראל. על כך אני שמח. נכון, יש בממשלה אנשים שמשתוקקים לעימות, ולא יחסכו מפיהם חרפות וגידופים כדי לנסות ולגרור את המחנה הלאומי להתכתשות, אבל הם לא יצליחו. האחריות שלנו גדולה יותר משל אלה המקשטים עצמם בתארים של הישראלי היפה, ומסיתים. אלה הפועלים ללא ליאות להחלשת כוח עמידתה של ישראל, לא תצליחו. אנחנו אחראיים מכם. אבל עצם ההחלטה לפנות מאחזים, לקול תשואות הפלסטינים, כשיעור במשמעת בכיתה ג', בנוסח: תצאו, תעמדו בפינה, תגישו ניירות מסודרים ואז תחזרו, בלי לבחון פעם אחת ברצינות מה מטרת המאחזים האלה, למה נועדו וכיצד יתרמו לפחות חיכוך בעתיד וליצירת אווירה נוחה יותר בהמשך התהליך - על כך מגיע אי-אמון, ולא פחות מכך. 
למה החליטה הממשלה בזמנה - הממשלה שלנו - להקים מאחזים על ראשי הגבעות? האם זה היה מקרי, קפריזה של מישהו? - - 
- - רצון להתחכם? לא ולא. המאחזים בראש הגבעות נועדו לאפשר ליישובים היהודיים שהוקמו על-ידי ממשלות המערך והליכוד, מאז מלחמת ששת הימים, באזורים שנועדו להיות אזורי ביטחון בכל הסדר בשליטתנו, לחיות בביטחון, גם כשהתהליך המדיני יתקדם. וכי מעלה מישהו מכם את האפשרות שיישוב יהודי יחיה בתחתית הגבעה כשמעליו ישבו פלסטינים מזוינים בנשק בלתי חוקי, שעל מסירתו לפי הסכם-וואי כבר ויתרה הממשלה? הרי הדבר יגרום לחיכוך יומיומי. האם חשבתם לרגע, שבימים של מתיחות - וייתכן שיהיו כאלה - מהיישובים ביש"ע, שהם רצועת הביטחון החיונית של ישראל, עלולה להימנע נסיעה בכבישים הרגילים? גם היום הנסיעה בחברון, ברמאללה ובשכם איננה אפשרית, אף שלפי ההסכם הדבר אפשרי, ואנחנו יודעים בדיוק מה יקרה לאזרח ישראלי שינוע בצירים האלה. ולכן, הכרחי לחבר את היישובים האלה בדרכים לעת חירום אל צירים עורפיים שיהיו תמיד בשליטתנו, כמו חיבור אלון-מורה, איתמר, יישובי גוש שילה, לציר-אלון, הנמצא ממזרח להם, ציר שיהיה תמיד בשליטתנו. ואם לא נשב על צירים אלה בכמה נקודות שולטות, מי יגן עליהם? ערפאת, חוואתמה, אנשיו של ג'ורג' חבש, או אולי אנשי "הג'יהאד האסלאמי", שיצאו לפני כמה ימים להירשם לאוניברסיטה, ולפתע נעלמו? אולי הם יאבטחו את הצירים, אולי הם ישמרו על היישובים. על זה כמובן לא חשבתם. אף שהשלום חשוב לכולנו - כולנו רוצים שלום, ההבדל בין המחנה הלאומי לשמאל הוא בכך שהשמאל רוצה שלום בכל מחיר והמחנה הלאומי אינו מוכן לשלם בעד שלום במחיר סיכון ביטחונה של ישראל. המחנה הלאומי רוצה שלום לדורות לישראל. לישראל חשוב, לשמאל חשוב תאריך היעד, בבחינת: אמרנו - תאריך שממנו לא נזוז, ולעזאזל העובדות בשטח. אמרנו, קבענו, החלטנו - אתם מדקלמים. השאלה לא אם אמרתם, השאלה מה אמרתם. ניסיתם להציג אותנו, או חלק מאתנו, כמפירי חוק. נכשלתם. אנחנו בעד שמירת החוק, עד תום, ולגבי כולם. אתם - ואני פונה לממשלה: אתם אלה שמופקדים על החוק כיום, ואני מקווה לזמן קצר. אתם אלה שאינם עומדים על כך שהחוק ייושם לגבי כולם. ייתכן שהממשלה רוצה לעשות מחווה לערפאת, לשיטתה, ולעשות ויתור נוסף, אבל היכן החוכמה המדינית? הרי עדיין לא קיבלתם מאומה. הרי זאת ממשלה שנותנת. לפני ישראל מאבק קשה על הסדרי הקבע. מדוע לא שמרתם על הקלף הזה, לתפיסתכם - אני מתנגד לפינוי, אבל לתפיסתכם - לשלב הבא? על כל זה מגיע לכם אי-אמון, אבל לא רק על זה. את הסטודנטים הולכתם שולל, את בעיית ילדי הגן מגיל שלוש - - 
- - לא פתרתם. הנכים שובתים כאן לידנו, זו שביתה שהיא חרפה לכל ממשלה, ואתם באטימותכם אינכם פותרים את בעיותיהם. כל מה שהם מבקשים זה לחיות חיים פעילים ולהשתתף ביצירה בישראל, ואתם מונעים זאת מהם. קריית-שמונה ומצפה-רמון נאנקות. אני נזעקתי לפני זמן-מה, כאיש הנגב, והתקשרתי בעניין המתפרה במצפה-רמון ללשכת ראש הממשלה ותבעתי - - - 
נזעקתי כאיש הנגב והתקשרתי בעניין המתפרה במצפה-רמון ללשכת ראש הממשלה, ותבעתי לעצור את הפיטורים. היתה לי הזכות בזמני להקים את המתפרה הזאת, כשר התעשייה. הביורוקרטיה משתוללת, בעניין האבטלה לא עשיתם מאומה, הקטל בכבישים גובר, האלימות במשפחה, הפגיעות בילדים, האונס - בכל אלה הגעתם לשיאים - - 
- - הגנבות מיישובי הספר נמשכות - רבבות מכוניות, טרקטורים, בעלי חיים נשדדים, בתי-מרקחת שלמים מועברים אל תחומי הרשות הפלסטינית, ואתם - הממשלה הזאת - אתם שותקים וממשיכים להעביר כספים לרשות הפלסטינית, והמתיישבים חוששים להגן על עצמם, וזה בעיניכם שמירת החוק. הקרע בין דתיים לחילונים, וביניהם לבין חרדים, גובר, והשנאה הפנימית, פרי היות הממשלה הזאת ממשלה של כולם, מפעפעת. ואתם מרוצים מעצמכם. ובעניין תוכן החינוך - נמשך הכרסום בהרגשת הזכות היהודית המלאה על ארץ-ישראל, ועולים ספקות. על כל אלה אתם ראויים לאי-אמון. ובעניין המדיני - בכך שאינכם אומרים בבירור מה ישראל רוצה, מה הם הקווים האדומים שלה, בכך שאתם מגמגמים ואינכם אומרים: עד כאן, זה הקו האדום שלנו ואליו נהיה מוכנים להגיע, ורק בתנאים כאלה ואחרים; בכך אתם מחלישים את ידידי ישראל בקונגרס ואת הארגונים היהודיים. הם במבוכה, הם מבולבלים, אינם יודעים מה ישראל רוצה. גם על כך אתם לא ראויים לאמון. אם לא נבהיר מהו הקו האחרון שלנו, שממנו לא נזוז, ושום לחץ ושום סנקציה לא יזיזונו מעמדתנו, יימשך הלחץ וישראל תאבד את נכסיה כולם. על עניין ביטחונה של ישראל אפשר להשיג תמיכה בארצות-הברית, ואז שום אדמיניסטרציה לא תוכל לכפות עלינו פתרונות מסוכנים. על זה אפשר להשיג אחדות בעם. אם נדבר מכאן בלשון אחת נוכל להצליח, אחרת הממשלה תמשיך לדלג מתאריך לתאריך, כפי שהיא אוהבת, עד שלא יישאר בידינו מאומה. אני פונה לראש הממשלה: עשה מאמץ להשגת הסכמה בינינו על הקווים האדומים. עוד לפני שנתיים אמרו לי בארצות-הברית, כשביקרתי אצל היועץ לביטחון לאומי - ואלה לא אנשים שרואים את הפתרון כפי שאנחנו רואים - מה נאמר לי שם? - ישראל לא תצליח במשא-ומתן כי אין לכם קו אדום, יש לכם רק קו ורוד. אם היינו עומדים על קווים כאלה, ישראל היתה בהחלט יכולה להצליח, ולא רק בנושאים מדיניים, אלא לא פחות מכך בנושאים חברתיים. בואו נפנה פנימה אל בעיותינו האמיתיות, אז נביא ללכידות בחברה הישראלית ולמילוי שאיפותנו הלאומיות. אני יודע, תגידו מייד: אבל גם אתם לא עשיתם. אני רוצה לתת לכם תשובה: הרי אתם כל יום חוזרים כמקהלה מדברת על כך שאתם טובים יותר. אם אתם טובים יותר - - - 
בעיקר אתה. אם אתם טובים יותר, תעשו את הדברים האלה, תראו שאתם טובים יותר. בינתיים עוד לא עשיתם שום דבר. ואני רוצה לומר לכם - - - 
מתנועות גסות לא יצא שום דבר - - 
- - בכלל ממה שאתם עושים לא יוצא שום דבר, יוצא רק מחדל אחרי מחדל. בכל תחום, כל מה שאתם עושים זה מחדל אחרי מחדל. 
אנחנו איננו ששים להגיש הצעות אי-אמון. איננו ששים. אני רוצה לומר לכם, אם תעשו כל זאת, אותם דברים שמניתי כאן בפניכם, אני רוצה לומר לכם - תזכו על כך לאמון גם מצדנו. תודה. 
מאחר שעקבנו אחרי המתיחות שהיתה בלשכת ראש הממשלה - - - 
לא המספר קובע, אלא המקום קובע. 
אתה אומר דברים לא נכונים, חבל. 
שמעת הרבה דברים, וסידרת הרבה דברים. 
אדוני היושב-ראש, כנסת נכבדה, אומר תחילה: לא נעתרנו לבקשת הממשלה לדחות את הצעת האי-אמון בגלל היעדרו של ראש הממשלה מן הארץ. לא נעתרנו משתי סיבות: ראשית, לא ייתכן שלא להתייעץ עם האופוזיציה בנושאים חברתיים כמו הטיפול בנכים, בחינוך ובאבטלה, שבהם נכשל ראש הממשלה, שהטעה במערכת הבחירות את העם בהבטחות שווא. ייתכן שעשה זאת במידה רבה בגלל חוסר ניסיון, וכנראה ניסיון זה דבר חשוב, וחשוב גם להתייעץ. לדוגמה, אילו התייעץ אתנו בעניין הנכים, היה נמנע מהמצב המביך שאליו נקלע בדבריו לפני שבוע, שבהם תקף את הנכים על בכיים והשתמש בביטויים שונים נוספים, נכנע ואתמול נישק. כמו שלא נכון לנהל משא-ומתן מדיני בנושאים מכריעים בלי לעדכן את האופוזיציה, גם בעניין זה ייתכן שחוסר הניסיון הכשיל את ראש הממשלה. ניסיון כנראה חשוב, וחשוב להתייעץ. ואם אתם רוצים דוגמה נוספת לחוסר הניסיון ולנמהרות של ראש הממשלה, הנה לכם הודעתו המוזרה של ראש הממשלה ברק בעניין החלטות 242 ו-338. האם היתה זו בורות? האם נבע הדבר מבלבול, או אולי היה תכמנות לשמה? אולי השתלבות במרחב? ערפאת, כידוע, מדבר בשתי שפות - לעמו תוך ביטויי תקיפות ואלימות, והחוצה בחלקת לשון. האם ראש הממשלה אימץ את השיטה הפלסטינית? קשה לקבוע. אבל חוסר אחריות בוודאי היה כאן. וההצגה ברמאללה - זה טקס פתיחת הדיונים? מה זה הסיפור הזה? דיוני הסדר הקבע נפתחו באופן רשמי בירושלים, בירת העם היהודי ובירתה של ישראל, במשרד החוץ, ביום 18 בנובמבר 1998, כפי שסוכם בוועידת-וואי. 
אחר כך הופסקו השיחות על-ידי הפלסטינים, בעידוד גורמים ישראליים וזרים. וסיבה שנייה שלא נענינו - אתם מוכרחים להבין: קצב הנסיעות של ראש הממשלה לחוץ-לארץ הוא כזה שלא נותן כמעט אפשרות להגיש שום הצעת אי-אמון. ראש הממשלה בדרכים. כמה שפכתם - ואני מציע שבאמת תחשבו על זה ביושר - כמה שפכתם את דמו של נתניהו על כך שהוא נעדר מהכנסת. היכן ראש הממשלה, מר ברק, היכן הוא? הוא איננו קיים כלל בכנסת. כבוד היושב-ראש, כנסת נכבדה - ואני פונה גם לנכים שנאבקו בשביל כולנו - כולנו צריכים להודות לנכים. לו היה מקובל בכנסת לעמוד לכבודם של לוחמים מול אטימות לב ועוולות, מול חוסר צדק, וכתודה על מאבק בתנאים כל כך קשים - פיזיים ונפשיים - היינו צריכים לכבדם בקימה. במשך שבועות, מאז החלה השביתה, התבטאתי כמה פעמים בעניין זה, אך נזהרתי מלתת לכך אופי פוליטי פנימי. ראיתי בכך תמיד אינטרס לאומי מעל לכל נושא מפלגתי. לפני כמה ימים, כשנוכחתי שמה שקורה כאן אינו יותר מאשר ניסיון לכופף יד, ללמד לקח, להעמיד בפינה, לשבור - הנחיתי להגיש הצעת אי-אמון. ביקרתי אצל השובתים וראיתי אותם בסבלם, אבל ראיתי דבר נוסף - ציבור רחב ביותר בארץ חש מיאוס כלפי התנהגות הממשלה: סטודנטים, הורים לילדים שהובטח להם ורומו, מובטלים, דרוזים וערבים - - 
- - ואתם הרי יודעים - - - 
ואני רוצה להזכיר, שהיתה זאת דווקא הממשלה שלנו שהגדילה את תקציבי הפיתוח ואת התקציב הרגיל לרשויות המקומיות הדרוזיות והערביות, מתוך דאגה למצוקת ערביי ישראל. זה שאנחנו חולקים על עמדות פוליטיות שמביעים פה כמה מחברי הסיעות, זו שאלה אחרת, אבל כשמדובר היה ברמת החיים, כשמדובר היה בתיקון עוולות מן העבר, דווקא הממשלה שלנו היא שטיפלה בדברים האלה, ואני אישית טיפלתי בדברים האלה. ציבור רחב ביותר מרגיש עצמו מרומה לנוכח הבטחות ראש הממשלה בנושאים חברתיים, שאף אחת מהן לא בוצעה, וכפי שנראה גם לא תבוצע. ציבור רחב מרגיש שהולך שולל דווקא בנושאים המכאיבים לו ביותר: אבטלה גוברת, מצוקה גוברת, אלימות גוברת, אטימות לב גוברת. אני רוצה להודות לנכים בשם רבים רבים, ואני מאמין שגם בשם רבים מחברי הכנסת, על כך שנטלתם על עצמכם את העול הקשה מנשוא, כדי להביא לתודעת כולנו את הבעיה החברתית הנוראה של אטימות השלטון מול מצוקתכם. העובדה שגם הממשלות בעבר לא נהגו בדרך שונה אינה פוטרת את הממשלה הנוכחית מאחריותה ומהצורך לפעול. כך נבחרתם, הולכתם שולל עם, כך נבחרתם. וחוץ מזה, אתם הרי טוענים שאתם יותר טובים. אתם היום, מה זה, מה זה יותר טובים... 
אדוני היושב-ראש, כנסת נכבדה, הבעיה אינה רק סבלם של הנכים ומשפחותיהם. הבעיה היא של כולנו, והבעיות לא נפתרו - לא אצל הנכים ולא אצל הגמלאים, שמצבם קשה כל כך, והנה כבר שמענו שספריית - - - 
והנה כבר שמענו שספריית העיוורים נסגרה בנתניה. 
אני מבין שזה קצת מכאיב לכם, שהרי בסופו של דבר ערוותכם מתגלית. שיקרתם עם בבחירות האחרונות, הולכתם שולל, ולא עשיתם שום דבר, בדיוק להיפך. 
כדי שנוכל להגשים כאן בארץ-ישראל את מאוויינו ותקוותינו, חייבת להיות לכידות חברתית. כשחלק מהחברה הישראלית סובל כל כך, אין אחדות בעם. לנכים אני רוצה לומר: על שהעליתם את הנושא לסדר-היום הציבורי ונאבקתם עליו - לכם תודה. לממשלה, על אטימותה, מגיע אי-אמון. מאחר שהנכים קיבלו את ההסכם, היום לא נביע אמון בממשלה, אך לא נבקש אי-אמון, אף שמגיע לכם כל סוג של אי-אמון. 
מה שאתה אומר עכשיו זה שקר, ועוד פעם שקר. 
שקר, עוד פעם שקר ועוד פעם שקר. 
כבוד נשיא המדינה, אדוני היושב-ראש, כנסת נכבדה, נדיה כהן, משפחת כהן - - - 
מסביבנו מבוכה ובלבול שזרעה הממשלה, מסך עשן כבד. זעקות תושבי הגולן ונאמני ארץ-ישראל מחד גיסא, נפנופי תקוות השלום מאידך גיסא. מומחים ומומחים מטעם מביעים את דעתם, חגיגה לדוברים, לאנשים שלא שמענו עליהם שנים, שלפתע היתה להם עדנה ונדמה להם שלא זוכרים מה אמרו קודם וכיצד השתנו דעותיהם עם חילופי השלטון. חבורה גדולה, לצערי, של חסרי חוליות. סכנה גדולה לישראל. 
ברצוני להדגיש, כי הוויכוח הוא לא על הצורך בשלום, צריך שלום, אלא על הדרך, המועד והמחיר. כדי לצאת מסבך הבלבול חשוב להבין את המתרחש, לפענח מה רוצה כל אחד מן המעורבים. מה רוצה נשיא סוריה? הוא רוצה סיוע ונשק אמריקני חדיש. בלי חתימה על הסכם עם ישראל לא יקבל זאת. ישראל נדרשת לשלם את מחיר חיזוקה הצבאי של סוריה על-ידי ויתור על נכסים אסטרטגיים הגנתיים ללא תמורה. מה רוצה נשיא ארצות-הברית, ידיד ישראל? הוא משתוקק להישג מרשים בכל מחיר לפני סיום כהונתו. את המחיר נתבעת ישראל לשלם בביטחונה. זאת ועוד, קיימים גם אינטרסים אמריקניים מסחריים, של תעשיות הנשק האמריקניות, והשפעתם גדולה. אלה רוצים בשווקים חדשים. ומה רוצה ראש הממשלה מר ברק? ממשלת ברק נכשלה בכל הבטחותיה בתחום החברתי וגילתה אטימות לב מוחלטת לצורכי השכבות החלשות חסרות האמצעים - - 
- - כפי שהדבר בא לידי ביטוי בתקציב שנת 2000. ממשלת ברק נכשלה, והיא זקוקה ל"הישג" כדי להרחיק ממנה את הביקורת על אטימות לבה. לשם כך מוכנה הממשלה לוותר על הגולן, ללא תמורה, ולסכן את ישראל. במהלך זה מנסה הממשלה לחמוק מהבעיה הבוערת, שהיא איננה יודעת כיצד לטפל בה. על כפות המאזניים שתי שאלות - גורלו הפוליטי של ראש הממשלה או גורלה של מדינת ישראל. עם כל הסימפתיה שלי למר ברק, אינני מתקשה להחליט. בעיני גורלה של ישראל חשוב יותר. 
יש להדגיש, כי גם הנשיא קלינטון, ידיד אומנם, וגם השליט אסד, נמצאים בסוף שלטונם, ולא הם אלו אשר יהיו בשלטון במועד מימוש ההסכם והשמירה עליו. ההנחה או הטענה, כי הסכם שלום פותר כביכול גם את בעיות הביטחון, הינה גישה נאיבית, בלתי אחראית, ואין לה על מה לסמוך. שום מדינה אחראית אינה נוהגת כך. יש לזכור, כי כבר היו דברים מעולם, ובעבר הסכמים מדיניים לא החזיקו מעמד, ובכלל זה גם הסכמי שלום או אי-לוחמה: ביוגוסלביה, בקוריאה, הודו ופקיסטן, טורקיה ויוון בעניין קפריסין, ובמקומות רבים אחרים. אנו עוסקים במדינות ערב. ההיסטוריה מלמדת, כי הסכמי שלום או אי-לוחמה בין אירן לעירק ובין ערב-הסעודית או כוויית לעירק, עם הזמן לא החזיקו מעמד, והלחימה התחדשה. לכן, שום מדינה רצינית, אחראית, לא היתה מרשה לעצמה לעשות מה שאתם עושים. כמי שפיקד ונלחם שנים רבות אני אומר לכם, טוב שמדברים, אבל אסור לגשת לשיחות עם נתינה חד-צדדית מוחלטת. השיקולים היחידים שצריכים להשפיע על הסדרים מדיניים הם שיקולים של טובת מדינת ישראל היום וגם מחר, של ישראל ואזרחיה, ולא שום שיקול נוסף. 
השיקולים צריכים להיות מה נכון מעתה ואילך, ולא מה אמר, חשב או הציע מנהיג זה או אחר בעבר, וכבודם במקומו מונח. יש לזכור, סביבנו משטרים טוטליטריים. אסד עצמו הוא רודן, דיקטטור אכזרי, ויתירה מזאת, הוא בסוף דרכו. 
איש אינו יודע מי ישלוט בסוריה. העדה העלווית השלטת בצבא הינה מיעוט קטן. בין היורשים מתנהל מאבק קשה. מדינאים ידועי שם בארצות-הברית אומרים לישראל ומזהירים: המתינו שנה-שנתיים, עד שהמצב יתבהר. אתם עלולים להישאר בלי שלום ובלי רמת-הגולן. אך כנראה האוזניים אטומות, לא רק הלבבות. אתם מסתתרים מאחורי אמירה: לא הבטחנו לסורים דבר. זה נכון, לא אתם באופן ישיר, האמריקנים הבטיחו בשמכם, וזאת האמת. 
כבוד היושב-ראש, אני אמרתי קודם, ובאמת בצורה, לדעתי, ההוגנת ביותר, לא חשוב מי אמר מה, מה היתה דעתו. אבל מאחר שכנראה הפנייה הזאת לא התקבלה, אני רוצה, ברשותך, כבוד היושב-ראש, לצטט את דברי מר יצחק רבין ז"ל, ראש הממשלה, בעצרת לכבוד 25 שנה לגולן, בתאריך 10 ביוני 1992. 
- - "לא יעלה על הדעת שגם בשלום נרד מרמת-הגולן. מי שיעלה על הדעת לרדת מרמת-הגולן, יפקיר את ביטחון ישראל". 
אתם מסתתרים מאחורי אמירה: לא הבטחנו לסורים דבר. זה נכון. לא אתם באופן ישיר, האמריקנים הבטיחו בשמכם. אבל גם לא דרשתם במשא-ומתן דבר. לא דרשתם שישראל תישאר על הגולן. לא דרשתם שהצבא הסורי יפנה את לבנון; נוכחותו שם משנה לרעה את מצבנו האסטרטגי בגבול הצפון. להיפך, הובטח לסורים שמעמדם בלבנון יישמר. 
לא דרשתם את צמצום כוחה הצבאי של סוריה בתמורה לוויתור על אינטרסים הגנתיים של ישראל. לא עמדתם על כך - - - 
אדוני היושב-ראש, אני מוכרח לומר, אני עומד משתאה נוכח הצעקות האלה. בדרך כלל מנצחים מתנהגים בשקט. זאת אומרת, הניצחון כנראה עדיין לא בטוח. 
לא עמדתם על כך שיש להפריד בין הפתרון בלבנון למשא-ומתן עם סוריה, והפכתם את חיילינו ואת יישובי הצפון לבני ערובה בידי הסורים. 
לא ראיתי תשוקת כניעה כזאת מימי. לא ראיתי תשוקת כניעה כזאת. לא תבעתם את חידוש הפיקוח על עירק, המייצרת נשק להשמדה המונית, כתנאי לוויתורכם על רמת-הגולן. לא תבעתם את נעדרי צה"ל. להנהגה הסורית וגם לערפאת פרטים על מקום הימצאם. 
לא דרשתם תשובות מתאימות בעניין אירן. לא דרשתם מאומה, נכנעתם ללא תנאי. תודו, לשיטתכם, החרמון, "העיניים של המדינה", לא יהיה עוד בידינו. אמרו זאת עכשיו. ישבו שם אחרים, בידינו לא יהיה עוד. אמרו זאת עכשיו, מדוע תכחשו; אמרו זאת עכשיו. ועל המצוק מעל עין-גב, תל-קציר, מעגן והאון ישבו שוב הסורים, שאחיזתם תתקרב עד כדי מרחק זעום לכינרת. 
אמרו בגלוי לאזרחי ישראל: אנחנו איננו נשארים על המצוק. אמרו זאת בגלוי, אל תכחשו. וגם על חמת-גדר, שמעולם לא היתה חלק מסוריה - ויתרתם. תרשו לי לומר לכם, אני אומר את הדבר הזה, אולי זה היה למזלכם, ואני מקווה שמלחמות לא תהיינה עוד - אבל תרשו לי לומר לכם: דרישותיכם הביטחוניות מעידות הן על חוסר ניסיון בניהול מערכות צבאיות גדולות ומורכבות בזמן מלחמה - ואני מקווה שלא תהיינה עוד מלחמות - - 
- - והן על טירונות בניהול משא-ומתן מדיני מורכב. טירונות. טירונות של ממש, פשוט לא ייאמן. יש פה גם ביניכם אנשים שניהלו משא-ומתן, שיודעים לנהל משא-ומתן - - - 
זאת הפעם הראשונה ששני מרכיבי יסוד בתפיסת הביטחון שלנו - הרתעה והתרעה - יהיו נתונים בידיו של גורם זר כמעט באופן בלעדי. ואל תגידו לי: ומה בסיני? בסיני קיים עומק. 
ואחרי כל זאת, אנחנו מולעטים בסיפור על "התרגיל המבריק" - פעם היה תרגיל אחר, היום זה התרגיל המבריק - - - 
מה הוא התרגיל המבריק הזה? ניסיתי לעמוד עליו. מר ברק, ראש הממשלה, איים, שאם אסד לא יסכים לחזור לקווי ה-4 ביוני, ישראל תצא מלבנון, ואסד נבהל והסכים לחזור לקווי ה-4 ביוני. אני מוכרח לומר, קשה בכלל - - - 
ואני אומר לכם - לצחוק, לבכות? אמרו אתם. כבוד היושב-ראש, ברצוני לפנות לראש הממשלה בפנייה אישית. אדוני ראש הממשלה, אני פונה אליך כבן ההתיישבות, בן מושב ששורשיו בקרקע, אליך, יוצא ההתיישבות הקיבוצית - עצור. אל תפקיר. הנפת גרזן על ההתיישבות החלוצית בגולן - ובכך כאילו באת לעקור את השורשים שלך, שלי, של כולנו, שחונכנו וחינכנו שיש מקום למדינה יהודית ציונית בטוחה בארץ-ישראל רק אם נעמיק שורשים בקרקע שלה, גם אם היא בזלת. 
מי שיעקור את המתיישבים החלוצים בגולן, כאילו בא לומר שאין שום עתיד התיישבותי וביטחוני. איזו זכות בכלל יש לך, לנו, למישהו, לבוא אל המתיישבים בגולן ולומר להם: תודה רבה, עשיתם את שלכם, תפנו את בתיכם? 
איזו זכות בכלל יש לך, לנו, למישהו, לבוא אל המתיישבים בגולן ולומר להם: תודה רבה, עשיתם את שלכם, תפנו את בתיכם? מה, הם שימשו בני ערובה שלנו, של כל ממשלות ישראל? 
ואין דין רמת-הגולן כדין סיני. מחר תבואו ותאמרו זאת, לפי אותו עיקרון, לתושבי גוש-עציון, מעלה-אדומים או כל מקום אחר שיהפוך קורבן לציניות שלטונית ורדיפת הישג רגעי, נוחות זמנית. אני קורא לך, אדוני ראש הממשלה: עצור. חשוב להגיע לשלום אמיתי, אבל לא ככה. דרך ההתקפלות איננה מובילה אליו. ואני אומר לכם, הגולן איננו אבוד. המערכה שלנו צודקת, ולכן אנחנו ננצח. אני קורא מכאן לאזרחי ישראל כולם הדואגים לעתיד ישראל: הצטרפו למאבקנו, יחד אתכם ננצח. תודה. 
אדוני היושב-ראש, כנסת נכבדה, אירוע רודף אירוע. לפני שבועיים יצאנו מלבנון, לפני שבוע היינו בליסבון. אתמול שמענו מלשכת ראש הממשלה, שחייו של ראש הממשלה בסכנה, ולכן צריך כל חבר כנסת אחראי שלא להצביע בעד חוק פיזור הכנסת. ואני שואל אותך, אדוני היושב-ראש, מה הקשר? לא הצלחתי להבין מה הקשר בין פרסום ההודעה על סכנה לחייו של ראש הממשלה לבין ההצבעה שצריכה להיות. איזה קשר? לא הבנתי את העניין. 
כן, אבל הנוהג מחייב שאני אפנה תמיד בשאלה אל כבוד היושב-ראש. 
מה גם שראש הממשלה איננו נמצא כאן. בדרך כלל הוא מדיר רגליו מהמליאה. 
מי אמר שכל מה שקודמיו עשו צריך לאמץ? הרי ראש הממשלה התהדר בכך שהוא יהיה טוב יותר, יעיל יותר - - - 
טוב שנבהיר. טוב שיצאנו מלבנון, ניתן היה לעשות זאת גם קודם. ההחלטה היתה נכונה. הדרך היתה פסולה. יש הערות לצה"ל, לא אעשה זאת כאן. אומר את דעתי לרמטכ"ל. ויש הערות רבות רבות לראש הממשלה. אדוני היושב-ראש, ברשותך, כאן מעל במת הכנסת אני מזהיר מפני כל מעשה אלימות. אין לפגוע בכללי המשחק הקיימים במשטר דמוקרטי. יש לפעול בהתאם לחוק. אני מזהיר מפני הסתה מכל צד. אך אני אומר לכם: אל תנסו לסתום את הפיות. ההכרעה שלפנינו קשה מאוד. אל תערבו בעניין זה איומים או איומים כביכול של פגיעה בראש הממשלה. אין למחנה הלאומי בישראל כל קשר למעשה הנתעב של רצח יצחק רבין. ואני פשוט פונה בבקשה: הפסיקו להסית. גם את רצח רבין ניתן היה למנוע. איש לא מנע מהשב"כ להקיפו ב-20 מאבטחים צמודים, וגם יותר. מי מנע זאת? כשרוצים לאבטח, עושים זאת בשקט, אלא אם יש מניעים נוספים זרים, וכנראה יש לממשלה כאלה. השב"כ יודע כיצד לעשות זאת: מאבטחים ושותקים, שותקים ומאבטחים. טוב שהשב"כ הבוקר כבר הבין שהוא כלי משחק בידי פוליטיקאים ציניים, והודיע את אשר הודיע. אני פונה אליך בבקשה, מכובדי השר, מאחר שאתה מייצג את ראש הממשלה כאן, צריך להפסיק לטפטף דברי הסתה. ובגדר דברי הסתה הייתי רואה גם את דבריו, לצערי - אני אומר זאת בצער רב, וגם במידה של בושה - של ראש הממשלה מאתמול, שאמר: "רצח פוליטי לא יעצור את התהליך". מה זה הדבר הזה? מה זה? 
אדוני היושב-ראש, פניתי כאן בקריאה לכולם להפסיק כל דבר הסתה. זאת היתה פנייתי, אולי חבר הכנסת שנכנס עכשיו איחר, אבל פניתי לכולם. אני אומר זאת גם לממשלה שעושה זאת. אני רוצה להסביר מדוע לפי דעתי הממשלה עושה זאת. אני מבין, רוצים לשבור את רצון ההתנגדות של חלקים בעם על-ידי הטחת אשמת רצח רבין במחנה הלאומי, שלא היה לו כל קשר לדבר. אני לא אתפלא אם ההסכמים ייעשו בסמוך לתאריך רצח רבין, כדי להחליש ביקורת והתנגדות. ואני שוב מבקש, השר מלכיאור, אם תוכל להעביר את פנייתי לראש הממשלה. אדוני ראש הממשלה, במקום להביא לאחווה בין אזרחי ישראל, אתה מביא ריב ומדון; במקום הסכמה לאומית רחבה ככל שניתן במצבים של הכרעות קשות, אתה מביא פירוד מסוכן בעם. אדוני היושב-ראש, כנסת נכבדה, ראש הממשלה נמצא במירוץ של נסיגות. הוא מקווה לסגת מרמת-הגולן, אף שאינו נתון לשום לחץ. חיילינו ביישובי הצפון אינם עוד בני-ערובה בלבנון. זו היתה הסיבה לכך שתבעתי במשך כמה שנים לצאת מלבנון, ללא קשר למשא-ומתן עם סוריה. תבעתי זאת כדי שנוכל להגיע להסכם נוח יותר לישראל, וההזדמנות עכשיו בידינו, ממש נפלה בידינו. ובעניין המשא-ומתן עם הפלסטינים: ראש הממשלה, אתה תוחם את ירושלים ומכניסה למצור מחודש. ראש הממשלה אוהב להידמות לבן-גוריון. הוא לא יצליח אף פעם להידמות לבן-גוריון, אבל הוא אוהב להידמות לו, הוא אוהב לשחק בעניין הזה. אז אולי כדאי לשמוע מה אמר בן-גוריון. דוד בן-גוריון היה האיש שנתן בשעתו לטדי קולק, למשה דיין ולפנחס ספיר את ברכת הדרך מייד לאחר מלחמת ששת הימים. "בכל מחיר", אמר להם בן-גוריון, "צריך להביא יהודים למזרח-ירושלים. צריך ליישב רבבות יהודים תוך זמן קצר. יהודים יסכימו להתיישב במזרח-ירושלים גם בצריפים. אין להמתין לבנייתן של שכונות מסודרות, העיקר שיהיו שם יהודים". על תוכנית אלון, גדול מצביאי ישראל במלחמת העצמאות, שדיברה על לפחות %33 בידי ישראל, ובעיקר לאורך גבולה המזרחי של ישראל, ועל אזורי ביטחון נוספים - ויתרת. שום ממשלה בישראל לא העזה לעשות זאת. מה, כולם לא הבינו, רק מר ברק מבין? אף אחד לא הבין עד היום? רק מר ברק הבין. אתה זומם לפנות 50,000 מתיישבים יהודים. אתה ויתרת על השליטה בחלק הרלוונטי של אקוויפר ההר, המספק שליש מכמות המים של ישראל. ואולי כדאי להסיר את המסווה מעל תוכניותיו של ראש הממשלה, צריך לומר כאן: גם בגושי ההתיישבות שאתה מדבר עליהם, הקפאת את ההתיישבות. אינני יודע אם חברי הכנסת יודעים זאת, גם חברי הכנסת וגם השרים מרבים להשתמש בביטוי "גושי התיישבות". ואני אומר לכם, שבאריאל, למשל, ראש הממשלה אינו מאשר לבנות אפילו דירה אחת. אם זה לא גוש התיישבות, היכן גושי ההתיישבות? אולי תחשוף מה כוונותיך. האם בכוונתך לחנוק את ההתיישבות, לדלדל אותה? האם גם זאת הבטחת לערפאת? מר ברק, לאן אתה רץ? מי רודף אחריך? האם הבטחת המיליארדים על-ידי נשיא ארצות-הברית, כפי שאמרו מלשכתך אתמול, מסנוורת את עיניך? האם אתה מקווה שבכך תוכל למלא את הבטחותיך, שלא עמדת בהן, בתחום החינוך, התעסוקה, הרפואה, המצוקה? קיבלת הבטחה מהנשיא קלינטון, אבל הוא כבר לא יהיה בכיסאו כשיצטרכו לממש את הבטחתו. אני בעד משא-ומתן לשלום עם סוריה, אמרתי זאת פעמים רבות, אבל רציני, אחראי, תוך השארת חמת-גדר בידינו, תוך הישארותנו על החרמון ובלי לרדת אל קרבת הכינרת, כשהסורים למעלה ואנחנו למטה. שלום ללא מסירה של מטר מעוקב אחד של מים לסורים. לא מחלקים חסר, יוצרים מקורות מים חדשים על-ידי התפלה. השארתי לכם תוכנית מפורטת, ואף היתה החלטת ממשלה, בראשותו של נתניהו, בעניין זה. אני בעד משא-ומתן עם הפלסטינים, אבל בדרך אחרת. נכון שאחרי שחיקת ההרתעה של צה"ל ודרך הנסיגה מלבנון - לא בנסיגה עצמה, אלא בצורת ביצועה - זה קשה יותר. ערפאת רוצה לקבל מה ש"חיזבאללה" השיג. ערפאת דורש את יישום החלטה 242 על-פי המודל של החלטה 425 בלבנון. דהיינו, נסיגת ישראל מכל השטחים, לרבות מזרח-ירושלים. אבל מי אמר שצריך לקבל את תביעתו של ערפאת? את המשא-ומתן עם הפלסטינים צריך לנהל בדרך אחרת, וכנראה לא ניתן אלא בהסדר ביניים ארוך טווח. אין לוותר על שליטה מלאה בכל אזור הביטחון סביב ירושלים, על אזורי הביטחון הנוספים, על המים. אין לפנות יישובים, היישובים הוקמו באזורי ביטחון החיוניים להגנת ישראל. אסור לסכן את ישראל. צריך פרק זמן ארוך כדי לראות כיצד מתפתחת מערכת היחסים בינינו לבין הפלסטינים. הבעיה היא ביטחון ישראל ואזרחיה. במטוס בדרך מליסבון לישראל, כך מספרים, הסתובב אחד מעוזריו של ראש הממשלה כטווס נפוח. 
כמה טווסים יכולים להיכנס למטוס אחד? בפנים נוהרות הוא לחש באוזני עיתונאים, שעכשיו כבר ברור שמר ברק יזכה בפרס נובל. לא צריך להתרגש מזה כל כך, גם ערפאת זכה בפרס נובל. זה לא כבוד כל כך גדול, אבל כך הוא הסתובב שם במטוס. אדוני היושב-ראש, כנסת נכבדה, העניין אינו בקבלת פרס נובל. הדבר העיקרי הוא הקיום העתידי של ישראל וביטחונה של ישראל. וכשרואים את צעדיו של מר ברק, אי-אפשר שלא לראותם כמעשה של חוסר ניסיון, ולצערי של טיפשות ושל חוסר אחריות. ואנחנו מביעים אי-אמון בממשלה. תודה. 
סליחה שכאילו חזרתי לדוכן. אבל אני רוצה לומר, מה שלא ברור לי, כיצד הכנסת שיושבים בה אנשים רציניים לא נכנסת להלם כשהיא רואה שמר ברק - בלי שהם יודעים בכלל, בלי שהשרים יודעים בכלל - עושה דבר שלא ייעשה: מוותר על רצועת הביטחון לאורך הירדן, משאיר שם איזו רצועה צרה. זה ההלם, אדוני היושב-ראש, שהייתי מצפה שיפקוד את חברי הכנסת והם מייד יפעילו את הלחץ הנאות על ראש הממשלה ויחזירו אותו לתלם האמיתי והנכון. 
השר רמון, אתה יודע טוב מאוד, שכשחותמים על הסכם בראשי תיבות, מביאים אותו לטקס שהוא חלק ממערכת הבחירות האמריקנית, ואחרי זה יוצאים ומסבירים, שאם זה לא יבוצע, יהיה כך ויהיה אחרת, יהיה טרור ומלחמה. אני מדבר ברצינות. 
הדברים הם כל כך רציניים, שלא משחקים בכך שחותמים בראשי תיבות ואחרי זה מביאים אותו. צריך לעצור את הדברים האלה לפני, כי הדברים האלה מסוכנים. 
מה הסוד? תגיד לי מה הסוד? 
השר רמון, אל תכניס את עניין רמת-הגולן. מי שעצר את עניין רמת-הגולן הייתי אני. 
מה, רציתי שאתם תהיו? השר רמון עומד פה בפני האומה ומדבר ואומר דברים לא נכונים. ביום שנודע לי - - - הרבה לפני זה. ביום שנודע לי על המשא-ומתן עם הסורים ועל הפרמטרים שהם בהחלט שונים - - - 
סליחה, ברגע שנודע לי, הפסקתי את העניין הזה מייד - - - 
למה לא מאשרים בנייה של בית אחד באריאל? 
אין באריאל אישור בנייה אפילו של דירה אחת. 
חיים, נכון שהוא עשה לי שירותים גדולים בעבר - - - 
למה אתה לא מונה את מלחמת יום כיפור? 
כבוד היושב-ראש, כנסת נכבדה, מקובל שהאופוזיציה פותחת ותוקפת את הממשלה. הרשו לי לפתוח ולומר מה אומרת הממשלה על עצמה. 
הרשו לי לפתוח ולומר מה אומרת הממשלה על עצמה, ואני מצטט: "הממשלה עדיין לא מבינה את חומרת המצב וממשיכה לפגוע בחלשים. רשימת מוקדי האבטלה מבטאת את ההתייחסות המפלה של הממשלה כלפי שתי קבוצות אוכלוסייה הרחוקות ממרכז המדינה ורחוקות מלבם של אנשי האוצר - - 
- - והם תושבי ערי הפיתוח וערבים. זו תקופה ארוכה שבראש מוקדי האבטלה אנחנו מוצאים את היישובים הערביים ואת ערי הפיתוח ולאיש לא אכפת". כאמור, דברי הממשלה על עצמה. 
שאלה טובה, יש גם תשובה טובה. כאמור, דברי הממשלה על עצמה. אלה הם דברי השר אלי ישי ביום 18 באוקטובר 1999; ציטוט מדויק. 
בעצם, מכל ההבטחות של הממשלה, כל מה שנותר הוא כרטיסי הביקור עם הבטחות שווא; כל מה שנותר הוא זעקות השבר של מוכי גורל, של מובטלים, של מופלים לרעה בחינוך. אני שואל אתכם: את החירשים-אילמים שהופיעו אתמול באחת מוועדות מהכנסת ראיתם? כל מה שהם צריכים כדי לאפשר להם ליהנות מן המעט שהם יכולים הוא 800,000 ש"ח. הדיון התנהל בדממה - ציין הכתב בעל הנפש הפיוטית - אבל עומק הטרגדיה הדהד כסערת רעמים. ואתם מחייכים, מרוצים מעצמכם. את הורי הילדים עם תסמונת דאון, המבקשים על נפש ילדיהם ועתידם כדי שיוכלו ללמוד במערכת החינוך הרגילה, שמעתם? האם הסתכלתם - ואני הסתכלתי - בפניו של האב החרד, שיודע שעל-ידי הכשרה נוספת, מצומצמת בסך הכול, ניתן לאפשר לילדו ללמוד יחד עם ילדים אחרים ולהיות לאדם יוצר? ואתם מנעתם זאת. אתכם זה כנראה לא מעניין. 
לזעקת הנכים השובתים כאן לידנו האזנתם? אתם יודעים לחבק נכה ולהוביל את עגלתה בערב שבת, כשבלבכם כבר החלטתם לפגוע בנכים והכול הצגה כדי לתמרן את מוכי הגורל. כולנו ראינו את החיבוק. דיברתם על תעסוקה למובטלים. והנה, בחודש ספטמבר האבטלה גדלה אצלכם בכ=%1 והגיעה ליותר מ-160,000 מובטלים. 
מספר המשפחות הזקוקות להבטחת הכנסה גדל. הממשלה כבר צריכה 320,000 מקומות עבודה. אני שואל אתכם: מה יהיה מחר? בחינוך, שהוא המפתח להתפתחותה של ישראל וללכידות החברתית שלה, אוכלוסיית התלמידים והסטודנטים בשנת 2000 צפויה להיות גדולה בהשוואה לשנה החולפת. אבל התקציב יהיה זהה במונחים ריאליים. פירוש הדבר פחות כסף לתלמידים, למערכת החינוך ולמימוש הבטחות לסטודנטים. אבל החמור ביותר הוא - - - 
החמור ביותר הוא בכך, שבהצעת התקציב הזאת ימשיכו בתי-הספר העשירים לפרוח על חשבון בתי-הספר העניים שבפריפריה ובשכונות המצוקה, שימשיכו לדרוך במקום או אף להידרדר. דווקא כאן היה צריך להשקיע הרבה יותר ולתת הזדמנויות שוות. האלימות גוברת. מעשי רצח נוראיים של נשים וילדים, מעשי אלימות והתאכזרות שהולכים וגוברים - כולנו מזועזעים, כולנו מדברים, וגם טוב שמדברים. באופוזיציה זה גם תפקידנו. אבל אתם בממשלה, ואתם לא עושים מאומה. גם בנושאי תרבות קיצצתם. כבוד היושב-ראש, כנסת נכבדה, הממשלה הזאת נכשלה, כפי שמסתמן מהצעת התקציב, בחינוך, בבריאות ובטיפול באבטלה. הממשלה נכשלה בטיפול באלימות הפנים, נכשלה במתן הזדמנויות שוות. אתם מגבירים את העוני ומגדילים את הפער החברתי, והתקציב שלכם הוא ההיפך ממה שצריך להיות. צריך להביא ללכידות חברתית. אתם, במדיניותכם הכלכלית, מגבירים את הפירוד. מדינת ישראל אינה מדינה רגילה, ואי-אפשר לשקול הכול במונחים כלכליים קרים של עלות-תועלת. צריך לקלוט עלייה, ליישב, לבנות תשתיות מן היסוד, לקלוט עולים מ-102 מדינות, דוברי 82 שפות. יש גידול בעלייה. השנה יעלו 70,000-65,000 עולים. כבוד היושב-ראש, אם אני יכול בהזדמנות זו לפנות אליך בבקשה: הייתי שמח מאוד לו אחת לחודש היית מדווח לכנסת על מספר העולים שהגיעו. הרי אנחנו כנסת ציונית. אני חושב, שהיה מאוד טוב לו היינו מכניסים את הנוהג הזה. אני פונה אליך בבקשה. 
בהרבה נושאים העלות היא עכשיו והתועלת מאוחרת יותר. זו דרכה של הציונות. אתם, במדיניות שלכם, בהסכם הכלכלי עם הפלסטינים, הרסתם את החקלאות הישראלית. הפכתם רבים מן החקלאים הישראלים לאריסים באריסות - - - 
מאחר שאתה נמנה עם אלה שחיפו על זה, כדאי שתבכה. 
הזמן כאן מוגבל. אבל אם כבר העלית את זה, תרשה לי להגיד לך דבר אחד: נושא החקלאות והזכויות - אלמלא העסקנים של החקלאים, הוא היה נפתר כבר מזמן. אני אמרתי לכם מאה פעמים - - - 
- - - אלא מה הייתם עושים? מה אתם הייתם עושים, אם הבעיה היתה נפתרת? במה היית מתעסק? 
את הדבר הזה היה אפשר לעשות מזמן. הפכתם רבים מן החקלאים הישראלים לאריסים באריסות הפוכה. אצלנו האריס הוא בעל הקרקע המשועבד לסוחר פלסטיני מעזה. 
אני יודע שזה מכאיב לכם. אתה יודע את המאבקים שלי בנושא הזה. 
אתם, עסקני המושבים, גרמתם לכך שהחקלאים קופחו. 
אולי כדאי שאת זה שר האוצר - - - 
אולי כדאי שכל אחד ישמע. זה יקרה השבוע - עומד פלסטיני מעזה, ואני מכיר אותו אישית והוא אדם מאוד סימפתי, לרכוש %50 ממניות "מרבק" באזור התעשייה בבאר-טוביה. נראה שזו התגשמות החלום הציוני בעיניכם. 
חזון יישוב הנגב נגנז על-ידי הממשלה הנוכחית. אני יודע שלא נעים לשמוע. 
חזון יישוב הנגב נגנז על-ידי הממשלה הנוכחית, פרט לשפן אחד קטן ששלפתם בקזינו. על מה יהמרו? 
על מה יהמרו שם, על דמי האבטלה? על מה יהמרו שם? מצפה-רמון לא צריכה קזינו. טיפלו בה טיפול נקודתי, בשלושה-ארבעה צעדים. 
תשנו שם את המצב. כך גם בקריית-שמונה, מכובדי שר האוצר. לפני כמה ימים עמדתי לידך. זה היה אחרי טקס האזכרה ליצחק רבין, זיכרונו לברכה. דיברתי אתך על הנושא הזה. שלושה-ארבעה צעדים קטנים תעשו. 
שר האוצר, מכובדי שר האוצר, אתה יודע, אני דואג להתיישבות יותר מכם. 
כשיש בעיה בתנועה הקיבוצית, היא באה אלי. ותרשה לי לשאול אותך שאלה: מדוע אתה כשר האוצר עושה מאמצים לפטור קיבוץ בצפון הארץ, שאני מאוד מעריך ואני תמיד עזרתי לו, ממכרז בעניין מחצבה - - 
נו, באמת. אני אגיד לך את זה אחר כך, שתדע בדיוק. 
- - ואינך מוכן לפטור חברה יחידה שעובדת באבן במצפה-רמון, חברה יחידה שמעסיקה אנשי מצפה-רמון? ומה קורה היום? 
לא למדת, לא התכוננת. אתה כנראה לא גר הרבה שנים בנגב. אז אני אומר: אנחנו צריכים לשאול את עצמנו. אפשר לפתח תעשיית שיש במצפה-רמון, אבל מה קורה היום? רבותי, היום חוצבים שיש ערבים מחברון. הוא לא מעובד במצפה-רמון. יש רק מפעל אחד שמעבד - אחד - ועליו אתם מקשים. זה אחד מאותם שלושה-ארבעה הצעדים שאמרתי. 
ולאן מעבירים את האבנים היפהפיות? לאן מעבירים אותן? למפעלי שיש יפים מאוד של נאסר נאסר, של חוסיין נאסר - כל אלה בבית-לחם - ל"שיש פטרה". 
והמדיניות הכלכלית של הליכוד נתנה - - - 
רבותי, אנחנו נתנו ניכוי במס הכנסה, כדי %25, למצפה-רמון. הוא עומד להסתיים בסוף השנה. תאריך אותו. אנשים שחיים שם לא יודעים היום - להאריך, לא להאריך. מדובר באוכלוסייה בעלת הכנסה בתחום הזה. תאריך. תודיע עכשיו שאתה מאריך. זה קשור באחיות, זה קשור במורות, זה קשור בגננות. 
מה שחסר לנגב אינן התופעות החברתיות הנלוות לקזינו. הנגב משווע להשקעות בתשתית. וכמובן, יש שאלה - יש פה שאלה אמיתית, ואני לא מתעלם ממנה - כיצד תשקיע מדינת ישראל, דלת המשאבים, את הסכומים הגדולים הדרושים על מנת לחולל שינויים בנגב. אני מתרכז בנושא הזה במיוחד, ואני מציע - והצעתי את זה, זה כבר מופיע בדוח-רונן שיזמתי בזמנו, שבו מצויה אולי המהפכה הגדולה ביותר בתחום משאבי הקרקע ושהממשלה שלנו אימצה אותו - - - 
אני מציע לעשות זאת בעזרת המשאב היחיד המשמעותי העומד לרשותה של ישראל: הקרקע. הצעתי - להציע ליזמים זכויות בקרקע על שטחים נרחבים, וזאת בתמורה להשקעתם בפיתוח תשתיות חיוניות לפיתוח הנגב - - 
- - כמו הקמת מסילת ברזל מהירה לנגב, בתמורה - - - 
אני מאוד מצר שאני לוקח את הזמן, אבל כנראה - - - 
אני רוצה לתת דוגמאות מה ניתן לעשות: הקמת מסילת ברזל מהירה לנגב, בתמורה לקבלת קרקע לאורך תוואי המסילה, במסגרת מכרז שהמדינה תפרסם; הקמת בית-חולים חדיש נוסף, בתמורה לזכויות בנייה מסחריות ואחרות כחלק מהמיזם. תוספת אוכלוסין משמעותית לנגב חייבת להישען על תשתית מוצקה של שירותים ברמה גבוהה - בחינוך, בתחבורה, ברמת חיים. לדוגמה: הקמת מכללה טכנולוגית, שתהווה אבן שואבת לצעירים מכל הארץ, היא צעד הכרחי על מנת לצעוד בקצב ובכיוון של התעשייה המתוחכמת במערב. מתן זכויות קרקעיות ליזם, על מנת שיפתח מכללה כזאת - פתרון ראוי מבחינה חברתית וכלכלית, שמדינת ישראל יכולה להתגאות בו כמתנה לנגב לקראת האלף הבא. ואינני רוצה להזכיר שוב את הנושא של האזור - - - 
צריך צמיחה, אבל צריך צמיחה מתמשכת, ואני גם רוצה לומר, אני מאוד מקווה, מכובדי שר האוצר, שבשנה הבאה יהיו סימנים מעודדים, כי הרי יש סימנים של התאוששות, אבל הסימנים של ההתאוששות הם מצעדי הממשלה ב-1998. 
- - - מצעדי הממשלה ב-1998, ואתה יודע את זה. 
אמרתי: צריך צמיחה, אבל צריך צמיחה מתמשכת. 
צריך צמיחה, אבל צריך צמיחה מתמשכת. צמיחה כמו שהיתה בשנים 1994, 1995, שאתם מנופפים בה כל הזמן, לא היתה בריאה, כי היא התבססה על גירעונות. ממה היא היתה הצמיחה הזאת? 
לא כל צמיחה טובה. צריך צמיחה בריאה וצריך מדיניות - - - 
צריך צמיחה בריאה וצריך מדיניות עקבית. צריך היה להוריד את הגירעון בתקציב הנוכחי - אתם הגדלתם. נכון, אי-אפשר לעשות הכול, לכן צריך להתרכז בעיקר ביצירת צמיכה בשני נושאים. אני יודע שאי-אפשר לעשות הכול. הראשון - תשתיות; השני - חינוך. לתשתיות אני מציע להשתמש במשאב הקרקע. אם תרצה, אדוני שר האוצר - אתם לא זקוקים לשום עצה בשום נושא, לא מדיני, לא ביטחוני, שום דבר; אבל אם תרצה בכל זאת, אני אשמח לבוא ולפרט את הנושא הזה יותר, איך משתמשים במשאב הקרקע כדי לאפשר פיתוח תשתיות בהיקף רחב. אנחנו רואים בחינוך השפעה מכרעת על רמת האבטלה. מעניין להסתכל ולראות, הדבר הזה מאוד מעניין, אני מציע שתלמדו את הנושא הזה, אולי אתם מכירים אותו - אם היום האבטלה היא %8.6, ומסתכלים על הקשר שבין החינוך לבין האבטלה, אנחנו מוצאים שבין אפס שנות לימוד ל-13 שנות לימוד, לעשר שנות לימוד, האבטלה היא %13. אם נרד, נגיע לקצה השני, אנחנו נראה, שלמי שיש השכלה של 16 שנים ויותר, שיעור האבטלה שם הוא %4.2. זאת אומרת, יש קשר ישיר, בעיקר בגלל הטכנולוגיה. יש קשר ישיר בין שיעור האבטלה לבין רמת החינוך, טיב ההשכלה, טיב החינוך, רמת המורים, רמת השירותים שניתנים בבתי-הספר בפריפריה ובאותם אזורים מקופחים שהזכרתי קודם. היא זו שקובעת. לכן, צריך להבין שהדרך לטיפול במובטל היא טיפול בילדו ובילדתו. צריך לטפל באבטלה דרך המשפחה. תנו לילד של המובטל חינוך, אבל כמו שצריך, עם הזדמנויות שוות, עם כל מה שצריך בנושא הזה. תנו חינוך לילד, תנו לילדה - תאמינו לי, הוא יראה בכך גם את פתרון בעיית האבטלה, כי אנחנו נותנים לו תקווה. זה מה שצריך לעשות. אין אצלכם רמז בתקציב לדבר הזה, רמז אחד אין, כי זה לא מעניין אתכם. אני אומר, הטיפול באבטלה - - 
- - הוא טיפול בילדו ובילדתו של המובטל. הטיפול באבטלה צריך להיעשות דרך המשפחה ועל-ידי מתן חינוך הולם. איננו מצפים לגדולות מהממשלה הזאת. ראינו אתכם כבר בכל הנושאים. 
איננו מצפים לגדולות מהממשלה הזאת. ובכל זאת, אנחנו פונים אליכם ואומרים: עשו משהו. אני חוזר ואומר: עשו משהו. זה חשוב לכולנו. תודה. 
אדוני היושב-ראש, כנסת נכבדה, בני משפחת ז'בוטינסקי, הנשיא לשעבר יצחק נבון, ראשי הממשלות לשעבר יצחק שמיר והגברת שמיר ובנימין נתניהו, היושבים-ראש לשעבר של הכנסת שלמה הלל ודב שילנסקי, ראש המועצה לשנת ז'בוטינסקי, כבוד נשיא בית-המשפט העליון לשעבר השופט מאיר שמגר, חברי מכון ז'בוטינסקי העמלים כל השנה להחדרת תורתו, חברי מסדר ז'בוטינסקי, ראשי בית"ר בעבר ובהווה, חברי כנסת לשעבר, אישי ציבור, אורחים ואורחות נכבדים, מדהים לראות כמה הספיק אדם אחד לעשות במסכת חיים קצרה כל כך. האיש שב-60 שנות חייו היה חייל, מצביא, משורר, סופר מרתק, עיתונאי מוכשר, איש חזון, מהפכן ומורד; אדם שחי על-פי אמות המידה של חזונו; ליברל אמיתי והומניסט, רומנטיקן, לוחם לזכויות אזרח ושוויון זכויות, מייסדה של התנועה הרוויזיוניסטית שהפכה ברבות הימים לתנועה הפוליטית הגדולה בישראל. אך מעל לכול מנהיג חדור אמונה בנצח ישראל ובייעודו, שהקדיש את כל חייו למימוש חזונו: הקמת מדינה יהודית דמוקרטית עצמאית וגאה. בימים אלה של מבוכה ורפיון, של התרופפות האמונה אצל חלקנו בצדקת דרך הציונות, בימים של נכונות לוויתורים מרחיקי-לכת על שטחי מולדת, ולא אחת מול היסטוריונים פוסט-ציונים המשכתבים את ההיסטוריה של העם היהודי בארצו ומתכחשים לרצף הקיום היהודי בארץ-ישראל ולזכותנו המלאה והבלעדית על הארץ, חשוב להתמקד במשנתו המדינית ובחזונו של זאב ז'בוטינסקי. תחזיותיו המדיניות של ז'בוטינסקי מיטיבות להגדיר ולהסביר את מצבנו היום. כך, למשל, ספרו "שמשון" הוא אלגוריה מדויקת, בשפה ספרותית עשירה, של מצבנו המדיני והאסטרטגי כיום. שמשון של ז'בוטינסקי הוא המנהיג שעליו הוטלה השליחות לאחד את שבטי ישראל המפורדים והמשועבדים לפלישתים ולהוליכם לניצחון ולשחרור, כשזקני העם ומנהיגיו למול שכניהם העוינים, הפלישתים המקיפים אותם סביב, נכונים לוותר על זכויות השבטים, ובלבד שיובטח השלום לשעה. ואילו שמשון מלמד את בני עמו: אם אתה מוכן לוותר על חלק מזכותך, סופך שאתה מאבד את כולה. הזכות והכוח להגן על עצמך מול אויביך הם מוטיב מרכזי במשנתו של ז'בוטינסקי. מאמרו שפורסם ב"הארץ" ב-1925 - "הלחץ הנגדי" - שנכתב כאילו היום, מדבר על היחלשות העמדות המדיניות ושחיקתן ועל הצורך להציב מולן לחץ נגדי כדי לאזן את השחיקה וכדי לחזק את העמידה. וב"קיר הברזל", שבו יוצא זאב ז'בוטינסקי נגד יריביו הפוליטיים, שהמליצו על ויתורים מרחיקי לכת לדרישות הערבים כדי להגיע עמם להסכמה, הוא טען שאפשר להגיע להסכמה אמיתית עם שכנינו הערבים רק לאחר שהערבים ישלימו באמת ובתמים עם המפעל הציוני. תנאי זה, לצערי, עדיין לא מתקיים גם היום. ב-1933 כותב ז'בוטינסקי: "כל עוד יש לערבים אפילו זיק של תקווה להיפטר מאתנו, הם לא ימכרו תקווה זו בעד שום דברי נועם ולא בעד הבטחות מפליגות". ועוד הוא כותב: "עם חי", והוא מתייחס לערביי ארץ-ישראל, "מסכים לוויתורים בשאלות מכריעות וגורליות כאלה רק כאשר אינה ניתנת בידו שום תקווה להיפטר, כאשר בקיר הברזל כבר אין פרצה כלשהי, רק אז מאבדות הקבוצות הקיצוניות שססמתן לא, בשום אופן לא, את השפעתן, רק אז יתחילו לשאת ולתת עמנו". הוא מוסיף ואומר: "ואני מאמין ומקווה שאז אומנם שני העמים יוכלו לחיות יחד בשלום כשכנים הגונים". אדוני היושב-ראש, כאילו לא חלפו 70 שנה. אילו חי ז'בוטינסקי היום, בהיותו ליברל אמיתי וקנאי בעקרון השוויון, היה תובע ללא ספק להקפיד על מתן שוויון אזרחי לערביי ישראל, לדאוג לכל צורכיהם האישיים והקיבוציים, וכפי שכתב - אף לשתפם באופן פעיל בכל ההיבטים של חיי המדינה ובהנהגתה. אך בכל הנוגע למאבק הפעיל ולהסתה המתנהלת נגד ישראל בעולם הערבי היה מייעץ, אני משוכנע, להציב במקביל קיר ברזל, קווים אדומים, בשפתנו, נגד כל מהלך שעלול לסכן את המפעל הציוני. ניתוחיו האסטרטגיים ותחזיותיו היו חובקי עולם ונגעו כמעט לכל היבט מחייה החברתיים-הכלכליים-התרבותיים של מדינה יהודית דמוקרטית ושוויונית, שהוא לא זכה לראות בהקמתה. משנתו הסוציאלית והצעותיו בתחום בוררות חובה לאומית, בפתרון סכסוכי עבודה, או משנתו אפילו לגבי המאבק העדתי והתארגנות העדה הספרדית במסגרות פוליטיות למאבק על זכיותיהם ומעמדם בחברה - אלמלא היינו באירוע חגיגי כל כך הייתי אומר לש"ס: שובו הביתה. 
כשקוראים את ז'בוטינסקי, הדבר הזה הוא פשוט מדהים. משנתו הסדורה בנושאי כלכלה במשק היתה בוודאי מוצאת אוזן קשבת בקרב אלו התומכים במשק חופשי ובהפרטה, תוך הקפדה על יצירת תנאים שוויוניים לשכבות החלשות בחברה. חלק בלתי-נפרד מתקומת העם היהודי הוא ראה בתחיית השפה העברית, בכתיבתו העיתונאית והספרותית העשירה. הוא היה בשורה הראשונה של חלוצי לידתה מחדש של השפה העברית. הוא פעל ועשה להקמת בתי-ספר ברוסיה, ששפת ההוראה בהם בכל המקצועות היתה עברית. כמחדש הלשון העברית הוא טבע גם את המלה ומטבע הלשון תעוזה, שהפכה למלת המפתח במשנתו המדינית, כמו גם בדרכו הצבאית ובפועלו להקמת כוח המגן העברי ומימוש זכותם של היהודים להגן על עצמם בכוחם שלהם. תעוזה הפכה גם לסמלה של מדינת ישראל בשנותיה הטובות ביותר והיפות ביותר. אדוני היושב-ראש, כנסת נכבדה, לא גדלתי על ברכי תורתו של ז'בוטינסקי, ואולי לכן, ככל שאני מעמיק בה ומוצא בה עוד ועוד אוצר בלתי נדלה של מחשבות ורעיונות, רעיונות מעשיים ההולמים את ימינו אנו, שמהם הבאתי רק אפס קצהו, אני יודע כמה נפגע עם ישראל כולו כתוצאה מרדיפת האיש ומורשתו במשך שנים כה רבות, ואין לנו אלא להודות לכל מי שעמלים ללא ליאות להעמקת הידע במשנתו. 60 שנה חלפו מאז נפטר זאב ז'בוטינסקי, ותורתו חיה ואמיתותה רק מתעצמת מיום ליום, ואין זיכרון טוב מזה. תודה. 
אדוני היושב-ראש, כנסת נכבדה, בעידן המהפכות של מאה השנים האחרונות, המהפכה במעמדה של האשה תיזכר קרוב לוודאי על-ידי היסטוריונים כמהפכה שאיחרה לבוא. במהלכה של המאה ה-20 היה לנשים תמיד מקום מרכזי בין מובילי ומחוללי המהפכות: הן הובילו בראש המחנה במאבק לזכויות עובדים, תנאים סוציאליים ושכר הוגן, באנגליה ובארצות-הברית. הן הובילו גם במהפכה הקומוניסטית ברוסיה. הן היו בשורה הראשונה של אנשי המדע שהובילו את המהפכה המדעית והטכנולוגית. נשים מילאו תפקיד מפתח גם במהפכה המוצלחת של המאה - המהפכה הציונית. המהפכה הזאת אכן בוששה לבוא, וכשבאה דמתה לקרב התשה ארוך, שהישגיו באו בייסורים וטיפין טיפין. כדאי להזכיר לכולנו, שעד תחילת המאה ה-20, לא רק שלא היו נשים חברות פרלמנט, אלא שגם בנאורות שבדמוקרטיות, בארצות-הברית ובאנגליה, לא היתה לנשים זכות בחירה. אם לכף החובה יש לדון את העובדה שזו מהפכה שהתעכבה, הרי לכף הזכות במשפט ההיסטוריה תיזכר העובדה, שבניגוד למהפכות אחרות שפרחו וגוועו - זוהי מהפכה מתמדת, שרישומה ניכר היום בכל היבט של חיינו: בכלכלה, בחברה, במדע, במשפט, בחקר החלל, בביטחון לאומי, בהנהגה לאומית ובפוליטיקה. מה שהיה בעבר מעוזם של גברים בלבד, מאכלס היום יותר נשים המפלסות את דרכן לעמדות מפתח בזכות כישוריהן. חשוב מכך, שכבר גדל דור חדש, משוחרר מהסטריאוטיפים של העבר. איפה עומדת ישראל? לאן פנינו אנו מועדות? שלא כמו בארצות אחרות, מעמדה של האשה בישראל כיום ובעתיד הנראה לעין הוא תולדה של כמה תהליכים: המהפכה במעמד האשה בעולם המערבי הדמוקרטי, שישראל היא חלק ממנו ומושפעת ממנו; המהפכה הציונית והמאבק לתקומה, שיצר דימוי חדש של אשה חלוצית, עצמאית ולוחמת; היעדים והחזון הציוני של ישראל, כמדינה יהודית דמוקרטית ושוויונית. בפנתיאון של המהפכה המתמדת במעמד האשה עומדות נשים שהיו לתמרורים ואבני דרך במאבק להשגת הכרה ביכולתן של נשים ליצור עולם טוב יותר וצודק יותר. די אם נזכיר את מאדאם קירי, מחלוצות המחקר הגרעיני ומגלת הרדיום; את אמיליה ארהרדט, הטייסת, חלוצת הטיסה הטרנס-אטלנטית; את אלינור רוזוולט, הגברת הראשונה, אשתו של פרנקלין רוזוולט נשיא ארצות-הברית, מובילת המאבק להצהרת זכויות האדם של האו"ם. אליהן מצטרפות מרגרט תאצ'ר, שנבחרה לשלוש תקופות כהונה רצופות כראש ממשלת בריטניה, יותר מכל ראש ממשלה מאז 1827, ואחרות. גם במדינות שאינן בדיוק ערש הדמוקרטיה, כמו הודו ופקיסטן, נשים כמו אינדירה גנדי ובנאזיר בוטו, מצביעות על האוניברסליות של המהפכה הזאת. המהפכה הציונית והמאבק לתקומה עיצבו את דימוי החלוץ, ובתוך כך הביאו גם למהפך במעמדה המסורתי של האשה בקהילה היהודית. מסגרת החיים החדשה בארץ-ישראל, מאבק הקיום היומיומי, הקשיים הפיזיים שהיו כרוכים בשיבה אל עבודת האדמה והכורח לאחוז בנשק להגנה עצמית - כל אלה השפיעו על דימוי האשה החלוצית, זו המסוגלת לבצע תפקידים גבריים המחייבים גילוי אומץ לב, נחישות, כוח ונכונות להקרבה. דמות האשה החלוצית עולה ומופיעה בכל הקבוצות החברתיות והעדתיות המרכיבות את היישוב היהודי בארץ-ישראל. כזאת היתה שרה אהרונסון מזיכרון-יעקב, מראשי ניל"י, בפעולתה נגד הטורקים. וכזאת היתה מניה שוחט, מראשוני תנועת "השומר" וממקימי סג'רה, ורחל ינאית בן-צבי, ממייסדי "ההגנה". בחברה הדתית והחרדית בולטת דמותה של הרבנית מנוחה רוח'ל, בתו של האדמו"ר השני של חב"ד, שעולה עם בעלה לארץ-ישראל בתחילת המאה הקודמת, ב-1830, ובמהרה הופכת לדמות המרכזית ולמנהיגה הרוחנית של הקהילה היהודית בחברון במשך 40 שנה. בתחום העלייה והקליטה - מפעל עליית הנוער שייסדה הנרייטה סאלד. והזכרתי רק מעט. חנה סנש וחביבה רייך, הצנחניות שקפצו ללא מורא אל תוך התופת של השואה, מתוך אמונה חסרת פשרות בזכותם ובחובתם של היהודים להגן על עצמם ועל אחיהם. וגולדה מאירסון, לימים גולדה מאיר, בת התקופה, שרת החוץ וראש ממשלת ישראל בימים הקשים של מלחמת יום הכיפורים. ועוד אלפי גיבורות אלמוניות שהתנדבו לפלמ"ח, ל"הגנה" ולמחתרות האצ"ל והלח"י במאבק לתקומה ומאוחר יותר כנגד הפולש הערבי. בלהט הקרבות, באש המלחמה ובמאבק לתקומ, נשברו המוסכמות ונוצרה שוויוניות בפועל, שבה נשים וגברים כאחד נמדדו על-פי אמות מידה של עשייה, דבקות במטרה, כוח רצון ואמונה. דימוי זה של החלוצה מחזיר אותי תמיד לדמותה של אמי ורה, זיכרונה לברכה, אותה אני זוכר כילד במושב, עובדת שעות ארוכות בשדה, יחפה ותחת השמש הקופחת. אך בעודה עוסקת בעבודת הכפיים המפרכת יכולה היתה לדקלם בעל-פה מיצירותיהם של פושקין ולרמונטוב ברוסית. המהפכה המתמדת הזאת לא הושלמה, והיום היא עדיין בעיצומה. אל דימוי החלוצה הלוחמת נוספו היום בישראל נשים הנושאות ומובילות את המאבק נגד אלימות במשפחה, אלימות נגד נשים, נושאים שפשו בחברתנו וגוברים מיום ליום, השוואת תנאי עבודה ושכר לנשים, לחינוך שוויוני ולסובלנות וליצירת חברה שונה עם איכות חיים טובה יותר. 15 חברות כנסת מכהנות בכנסת הנוכחית. בכנסת החמש-עשרה מכהנות חברות כנסת במספר גדול מאשר בכל אחת מהכנסות ב-50 השנים האחרונות, אבל זה לא מספיק. ללא קשר להשתייכותן המפלגתית, עבודתן הפרלמנטרית, חריצותן ומקצועיותן הן דוגמה ומופת לכל חברי הבית. זאת בין שמדובר בנושא פערים חברתיים, בנושאי כלכלה או בנושאי חוץ וביטחון. אליהן מצטרפים כמובן ארגונים חוץ-פרלמנטריים, שנציגים של חלק מהם נמצאים כאן, ואני מברך אותם, כמו ויצ"ו, "נעמת", "נשות חרות", "נשים בירוק" או "ארבע אמהות". כל אחד מהם בתחומו תורם לעיצוב מחדש של התרבות הפוליטית והמרקם החברתי של ישראל. יש להדגיש, כי נשים בישראל הצליחו להשתלב גם בתפקידי מפתח ובמשרות בכירות בתחום האקדמי, בקונצרנים כלכליים גדולים, וכן הטביעו חותם בולט על התרבות המתהווה של ישראל בספרות, במחול ובשירה. אדוני יושב-ראש הכנסת, כנסת נכבדה, מה שהשגנו עד הלום - לא די בו. 
כיושב-ראש הליכוד וגם כאזרח במדינת ישראל אני מאמין, שמתוקף ציווי מוסרי, כמו גם אינטרס לאומי, על כל ממשלה בישראל לפעול ליתר ייצוגיות ושוויוניות של נשים בכל תחומי חיינו. כמי שנשאו ונושאות בכל החובות ואף מעבר לכך, מגיעות לנשים גם כל הזכויות ולא פחות מכך. אני מאמין, שמי שאלוהים והטבע העניקו לו את העוצמה והכוח להתגבר על תחושת הכאב של "בצער תלדי בנים" והבאת חיים חדשים לעולם - חזקה עליו שטבועות בו גם אותן תעצומות נפש, נחישות ומחויבות להגן על החיים לא פחות טוב, אם לא יותר, מהמין השני. יום האשה הבין-לאומי אינו רק יום חג לנשים בישראל ובעולם כולו. זהו יום שבו הישגי העבר, מחד גיסא, והאתגרים להביא לשוויון מלא, מאידך גיסא, מהווים אבן בוחן למימוש החזון של מדינה יהודית דמוקרטית ושוויונית - זאת שציווינו לעצמנו וזאת שהיינו רוצים להוריש לבאים אחרינו. תודה רבה. 
כבוד היושב-ראש, כנסת נכבדה, עם הקמת הממשלה אמרתי מעל הדוכן הזה, שאם תעשה הממשלה צעדים חיוביים, צעדים שיתרמו להתפתחותה של ישראל, לרווחתה של ישראל, לביטחונה, צעדים שיקדמו את השלום - נתמוך בצעדים אלה. לצערי, עד היום מהצעדים האלה עוד לא ראינו מאומה. לעומת זאת, אמרתי אז, כי אם ייעשו פעולות שליליות, ניאבק בהן מאבק אופוזיציוני תקיף, ואני רוצה לציין לשבח את סיעת הליכוד על מאבקה התקיף בהצעה הפסולה שלפנינו. אני רוצה לומר מראש, אינני רוצה לפגוע בדברי בהרגשתם, אולי בלבותיהם הפועמים של המועמדים להיות שרים, כאן לא מדובר בעניין אישי, יש לי הערכה לאנשים; כאן לא עוסקים בכלל בבעיה אישית, וזאת אכן הצעה פסולה מיסודה. מדיניות השקיפות שעליה הכריז ראש הממשלה הפכה, לצערי, למדיניות של אטימות. ההבטחה לכבד את שלטון החוק ולשקיפות מלאה בניהול הממשלה הפכה לאטימות. שמעתי את ראש הממשלה קורא, כאן, מעל דוכן הכנסת, את נוסח ההצעה - כאילו לאור השינוי או לפי חוקת היסוד הוא מביא את הגדלת הממשלה. הרי כולנו יודעים שלא כך היו הדברים; הרי הדברים סוכמו מראש, וגם כאן נאמרו מעל דוכן הכנסת בעניין זה דברים בלתי נכונים. אטימות לשלטון החוק, אטימות לצורך באמירת האמת, אטימות לכך שמדובר בבזבוז כספי ציבור, אטימות לרחשי לב הקהל, אטימות לצרכים של שכבות שנמצאות במצוקה, וכל זאת כדי להבטיח כיסאות לשותפים קואליציונים. רבותי, לא חשוב איזה מספר תביאו הנה. המספר שנקבתם, של 10 מיליוני שקלים, או המספר האמיתי שאנחנו יודעים לפחות מקיומו של משרד אחד שבוטל, בעת שבוטל, ועלותו היתה 20 מיליון שקלים, או ההערכות הקודמות של האוצר לגבי ההוצאות. אני מניח שראש הממשלה איננו מצפה שאנשים שהוא צירף לממשלתו, והוא הרבה לציין את מעלותיהם ואת ניסיונם, ישבו בחיבוק ידיים. הרי הם צריכים גם כן לעשות משהו. אבל אפילו אם זה יהיה רק התקציב הזעום והבלתי-נכון שהצגתם, רק אם זה יהיה, יש כאן בעיה, יש כאן סמל, יש כאן בעיה מוסרית ממדרגה ראשונה, ולא חשוב מה גודל הסכום. 
אדוני היושב-ראש, אדוני ראש הממשלה, על ממשלתך עוד ייכתב: קנית שלטון בכורסאות מעור של צבי. השמאל אומר: בשביל השלום אנחנו מוכנים לכול. אנחנו מוכנים לכל סבל פיזי ונפשי, אפילו להתכווץ מעט סביב שולחן הממשלה. זאת אומרת, השמאל, שאתה, אדוני ראש הממשלה, הינך נציגו, אני אומר בכאב, הופך לנציגו הנאמן לאור הדברים האחרים המתרחשים מיום ליום כדי להביא למדינה מצומקת עם סכנות לביטחונה ולקיומה. אדוני ראש הממשלה, הקמת ממשלה מנופחת. לאן אתה מוביל? אני אומר את זה באמת בהערכה. אני שואל: לאן אתה מוביל? הכול נמהר. לעינינו מתרחש דבר מוזר: הבטחת לתגמל את אלה שעזרו לך להיבחר, אלה שחזונם הלאומי הרקיע עד ליעד העליון של הפלת ראש ממשלה, ואלה שסייעו לך בדרכים אחרות, ואינני רוצה להרחיב על כך. אבל הבטחת, אדוני ראש הממשלה, גם לקשישה השוכבת בפרוזדור בית-החולים, השוכבת שם מבוישת. לחולה הזאת ולחולים נוספים, אפילו בהוצאות המאוד-מופחתות ובלתי ריאליות שאתם מציגים ניתן היה להשכיבם בחדר, לא חשופים במסדרונות לעיני מאות מבקרים. אדוני ראש הממשלה, הבטחת לקשישה הזאת, הבטחת. הבטחת גם לילדי הגן. הבטחת סיוע לשכבות מצוקה. ותרשה לי בהזדמנות זאת להגיד לך, אדוני ראש הממשלה, עוד דבר אחד: אתה מרבה לדבר על כך שזו הממשלה של כולם. זאת אתה אומר כל הזמן. אתה הבטחת גם לדאוג לעובדים כולם כראש ממשלה של כולם, ואני שואל אתכם, אתם דואגים לעובדים? תרשה לי בהזדמנות זאת לומר לך: כבר התחלתם שוב בדרככם הנלוזה, הידועה. אתם מפטרים עובדים חברי ליכוד, לא רק צמרת מינהלית. צמרת מינהלית, אנשים רוצים לעבוד בה עם אנשים שהם רוצים. לא רק צמרת מינהלית אלא עובדים בעלי דרגות שכר נמוכות, פועלים, מגישות תה. אני פונה אליך: תבדוק, תבקש מהשרים לדווח לך, תראה את הזעקה שכבר עולה מהשטח. אתה אומר: זו ממשלה של כולם. בבקשה, תהיו ממשלה של כולם גם בדאגות. אני כבר קיוויתי ואני כבר חשבתי שהדברים האלה נפסקו, ואני אומר את זה, דרך אגב, לכל שרי הממשלה; זה לא בפלג כזה או בפלג אחר. אתם ממשלה של כולם - תדאגו לכולם. אני רוצה לומר לכם, אני כבר נאלצתי להקים בליכוד קבוצת עורכי-דין מתנדבים, יש כבר למעלה מ-20 עורכי-דין, כדי שייאבקו משפטית, ולא נרפה מן העניין. אני האמנתי שמדינת ישראל כבר השתחררה מהדבר הזה. עוד לא חיממתם כיסאות - כבר פיטרתם, סילקתם, עובדי כפיים, מנקי מבנה, מגישות תה וקפה, ואני פונה אליך אישית ומבקש ממך לבדוק את הנושא. אנחנו, משפטית, נקטנו צעדים, ואנחנו ניאבק משפטית בכל מקרה של שרירות מפלגתית וקיפוח על-ידי חברי ממשלתך. יכולתם לפעול בקהילה בעזרה - אני רואה שיש ויכוח ביניכם, כנראה, מי פיטר יותר - - - 
הנה דוגמה של אטימות לב - - - 
הייתי אומר, שזו דוגמה אמיתית של אטימות לב. אנחנו לא פיטרנו עובדים בגלל השתייכות מפלגתית. לא עשינו את זה. 
אני מקווה ושמח על כל אדם שאפשר למנות ולתת לו פרנסה. 
רבותי, כדאי לדעת: הימים שבהם חשבו כאן שרק אנשי צד מסוים של המפה הפוליטית יכולים לקבל עבודה בכבוד, חלפו. לצערי, אנחנו רואים סימנים, ולכן אני פונה לראש הממשלה. אנחנו נעקוב אחרי הדברים האלה. כמו בחרב ששלפתם מייד - את הראשים של מי אתם מורידים? - של נשים קשישות שעובדות בניקיון. יכולתם לפעול בקהילה בעזרה לתלמידים בלימודים, בשכונות, בערי פיתוח, בחוגים במחירים מוזלים, בלימוד עברית ובמתן אפשרות למידע, וככל שהציבור הוא במצוקה והוא דל יותר, נגישותו למקורות מידע קטנה יותר. גם את זה אפשר היה לעשות. אני אומר לכם, שאם אקח רק את המחיר שלכם - מאחר שאנחנו עוסקים עכשיו בפעולה הזאת ופתחנו בפעולה כזאת - אני רוצה לומר לכם, שבמחיר 70 הסנטימטרים האלה, כאן משני הצדדים, יכולתם לתת טיפול בקהילה בעזרה בלימודים, בחוגים ובלימוד עברית בשלוש ערי פיתוח. הרי כביכול פניכם לערי הפיתוח. פניכם לא לערי הפיתוח. פניכם פה ל-70 הסנטימטרים מכל צד. יכולתם, במקום התוספת המיותרת - ואני רוצה להעמיד כאן דברים על דיוקם - שצוות המשא-ומתן שלנו התנגד לה בתוקף, לתת מלגות מכובדות ל-2,000 סטודנטים בני שכונות וערי פיתוח שלא יכולים להגיע ללימודים. רק בסכום שאתם נקבתם אפשר לתת מלגות מכובדות, אבל העדפתם משהו אחר. אני שואל אתכם ופונה לחברי - - - 
רבותי, אני מתנצל ואומר, שברמה הזאת, שבאים ומציגים מצב קשה שאתם לקחתם על עצמכם לטפל בו, ובמקום זה עשיתם משהו אחר שמבחינה מוסרית הוא פסול - אם זאת הטענה, רבותי, רחוק לא תגיעו. אני שואל אתכם, ויושבים פה באמת אנשים שהם חברי ואנשים שאני מעריך אותם: אינכם משפילים מעט עיניים? אינכם מתביישים קצת? אני לא תובע הרבה. אינכם מתביישים מעט? שלא לדבר על כך שכבר לא נוח כל כך להיות שר. צפוף, צפוף. אמרתי בפתיחה, שטוב להיות שר, וזה נכון, אבל, רבותי, כבר לא נוח כל כך; תראו איך אתם נדחקים פה. 
בכל זאת, יש גם גבול לנוחות. אני מבין שתתחככו יותר זה בזה. אולי יש כמה יתרונות גם לדברים האלה. צפוף, צפוף. אדוני ראש הממשלה, תרשה לי לומר לך: טעית קשות, מוסרית, כלכלית, מעשית. זו עוד טעות, וחבל. אני רוצה לומר לכם: כשאנחנו, בבחירות הבאות, נחליף אתכם, ואנחנו נחליף אתכם, אני מתנצל בפני הנגרים שיצטרכו שוב לעבוד כאן והשולחן הזה יצומצם ונחזור לממשלה של 18 שרים. את זה נעשה כשנחליף אתכם, ונחליף אתכם. תודה. 
אדוני היושב-ראש, כנסת נכבדה, באתי להביע אי-אמון לממשלה ולעומד בראשה בנושא חלוקת ירושלים הנעשית ממש לנגד עינינו. ברק כבר מחלק את ירושלים; הוא לא ממתין. אצה לו הדרך. כשהודעתי שיש להגיש הצעת אי-אמון בעניין ירושלים, כמה מחברי אפילו זקפו גבה: "שקט עכשיו", "למה לעורר את הבעיה?", "לא קרה שום דבר מיוחד", "ברק לא יעז", "ברק הבטיח". האמירה "ברק הבטיח" עצמה נותנת הצדקה להגשת אי-אמון. ראש הממשלה הבטיח לטפל באבטלה ונכשל. האבטלה גוברת. ראש הממשלה הבטיח לטפל במצב בבתי-החולים וכשל. המצב בבתי-החולים מחמיר. ראש הממשלה הבטיח לטפל בחינוך, לתת אפשרויות שוות לכל ילד, ומעד. כישלונו של ראש הממשלה בקידום החינוך מנציח דור נוסף של מובטלים. ראש הממשלה הבטיח לפתח תשתיות, והתוצאה - כלום. אני רוצה לקוות שלפחות אותם פרויקטים שהתחילה הממשלה שלנו יושלמו. לראש הממשלה היו חלומות להיאבק בביורוקרטיה המכלה כל חלקה טובה, והתוצאה - אפס אחד גדול. הביורוקרטיה החמירה. כדי להיאבק באבטלה כבר היו צריכות להיות תוכניות לביצוע על המדף, ואין. אבל ראש הממשלה עסוק; עסוק רק בדבר אחד. ראש הממשלה הוא אדם למשימה אחת. משימתו עכשיו - הסדר בכל מחיר, תוך ויתור בכל מחיר, תוך התרפסות בכל מחיר. התגובה הכנועה על גל ההסתות הנורא נגד ישראל שפוקד את העולם הערבי היא תגובת לשכת ראש הממשלה: "השוואת ישראל לנאציזם מעידה על בורות ואי-הבנה של מה שקורה"; ואת ההסתה הפרועה משופרות התעמולה הערבית הם פוטרים כחלק מ"משחק טקטי של הערבים בתהליך השלום". למה יש לצפות עוד מהממשלה הזאת? ממשלת ישראל משדרת חולשה ומסכנת בזה גם את השלום שהושג עד כה. השלום בין ישראל למצרים או עם כל גורם ערבי אחר יתקיים כל עוד תהיה ישראל מוכנה ומסוגלת להגן עליו, במיוחד כשכולם יודעים שזה שלום קר. התנהגות הממשלה פוגעת בחוסנה ובביטחונה של מדינת ישראל. זו פגיעה בכל אחד מאתנו. בוויתוריו, ברק יוצר הקצנה של מדינות ערב. הממשלה שלנו הצליחה להביא לפירוד, לפיצול ביניהן, וברק הביא לתיאום ביניהן במאבקן בישראל. לכן אין להמתין עם המאבק גם בעניין ירושלים. פעולות הממשלה נעשות בכחש, בעורמה, לא מול אויביה, חס וחלילה, אלא מול אזרחיה הנאמנים של ישראל. הממשלה יודעת, אם בכלל הממשלה יודעת משהו, שלא תוכל, לא תצליח להעביר החלטה, תוכנית, למסירת השליטה בשכונות ערביות בירושלים לידי הרשות הפלסטינית, לכן היא מתחכמת, מתכמנת. במקום תוכנית כתובה - יצירת עובדות בשטח לאט לאט, בהדרגה, וכשיבוא היום והממשלה הזאת, ממשלת ברק, תרצה למסור את מזרח-ירושלים לידיו של ערפאת, זו תהיה כבר עובדה מוגמרת, מצב קיים. לכן הממשלה מתעלמת מחידוש הפעילות המדינית הפלסטינית בירושלים ב"אוריינט האוס" ובמקומות נוספים, ואל תבואו ותגידו: זה היה גם אצלכם. כן, זה היה גם אצלנו, לא כפי שזה עכשיו, ואני מציע לכל אחד לעיין בדברים שאמרתי במשך כל שנות היותי חבר בממשלה. זה היה, אבל לא כפי שזה עכשיו. לא רק ב"אוריינט האוס", גם במקומות נוספים. לכן, פעילות כל ארגוני הביטחון הפלסטיניים בירושלים - אני מתבייש שאני משתמש בביטוי "ארגוני הביטחון" - גם במערב העיר, גוברת; ולא רק שם - גם לכפר-סבא, לשוק בפתח-תקווה, ואפילו לשדה התעופה בן-גוריון מגיעים אותם כוחות ביטחון כדי לבצע מאסרים שהם רוצים לעשות. לכן הממשלה לא מגיבה נחרצות על חטיפת פלסטינים נושאי תעודות זהות ישראליות מירושלים, שמעונים לא אחת במשך שבועות במתקני חקירה פלסטיניים ברמאללה וביריחו. לכן "מושל ירושלים" מטעמו של ערפאת מרים ראש. לכן התגובה על הסכם האפיפיור-ערפאת נשמעת רפה כל כך. לכן ממשיכה הממשלה במזימתה להעביר את אבו-דיס ועזרייה לשליטה פלסטינית מלאה. לכן הדיבורים - בינתיים דיבורים - על מסירת א-ראם ואזורים בוואלג'ה לשליטה מלאה של הפלסטינים. לכן הממשלה לא פועלת נגד הלחץ הפלסטיני על הנוצרים בעיר העתיקה, שנועד לסלקם מהעיר, כפי שכבר עשו בבית-לחם. לכן הממשלה החטאה הזאת מאפשרת פגיעה בקודשי הר-הבית. 150 משאיות עבדו במשך לילה שלם ב"אורוות שלמה", והממשלה הזאת עצמה עין וממשיכה במחדליה בהר-הבית עד עצם הרגע הזה. העובדות שנוצרות בשטח בעידוד הממשלה הזאת יביאו, לכשיתגשמו, לניתוק שכונות וערים יהודיות, שמתגוררים בהן רבבות רבות של יהודים, ממרכז העיר. תושביהן יצטרכו לעשות דרכם דרך שכונות ערביות וכוחות מזוינים פלסטיניים. האם נחזור לתקופת השיירות להר-הצופים, כשמזרח העיר היה תחת כיבוש ירדני? אם זו לא חלוקת העיר - חלוקה מה היא? וזאת, מעבר לעובדה שכל מ"כ טירון יודע: קיים עיקרון ברור, שהוכח גם היסטורית, שלא ניתן להעביר קו גבול שיאפשר חיים בביטחון ובשלום בתוך אזור עירוני המאוכלס בצפיפות, באוכלוסיות הנמצאות בקונפליקט היסטורי, עדתי, פוליטי או אחר. ראש הממשלה אוהב לדמות עצמו לדמויות היסטוריות גדולות - - - 
לא, אני לא הולך כל כך רחוק. 
ראש הממשלה אוהב לדמות עצמו לדמויות היסטוריות גדולות, לכן טוב אולי שישמע מה אומר דוד בן-גוריון על ירושלים. אני מצטט: "גם לנו, כמו לאנגלים, יש משהו שהוא יקר לנו גם מהחיים. אנו מוכנים להיהרג ולמות ולא נוותר עליו. ישראלים ימסרו נפשם על ירושלים לא פחות מהאנגלים על לונדון, רוסים על מוסקבה ואמריקנים על וושינגטון". פה לא נדרש, דרך אגב, למסור את הנפש. פה נדרש רק לעמוד עם טיפת גאווה, לא להתרפס, לא לכרוע ברך - לא נדרש כאן יותר. מעניין מה אומר זאב ז'בוטינסקי ב-1937. הוא אומר: "מבחינה רוחנית יהפוך הבית הלאומי, כשהוא נטול קריית האומה (ירושלים), סמל הנבואה השגיאה" - מהמלה שגיא - "את כל הרעיון הציוני ללעג ולשנינה. עם זה ילמדו כל העמים לדעת, כי שום הבטחה חגיגית וקדושה לא תעמוד בפני מעשי אלימות, ושערמומיות זמנית היא שתירש את מקומן של ההתחייבויות". תראו כמה זה הולם, כאילו הדברים האלה נכתבו היום. 
אדוני היושב-ראש, כנסת נכבדה, מהסיבות הנ"ל ובשל חוסר האמינות הבוטה של ראש הממשלה, מר ברק, אני מגיש בשם הליכוד אי-אמון בממשלה - אני מניח שיש גם חברים אחרים, אבל הם לא הצטרפו מראש, לכן פורמלית לא נוכל לעשות זאת. הממשלה הזאת צריכה ללכת בטרם תביא עלינו עוד סכנות. תודה. 
כבוד יושב-ראש הכנסת, כנסת נכבדה, ראשית, ברכה חמה לאזרחי ישראל ולעם היהודי ברחבי העולם כולו לקראת השנה החדשה. אפשר ומותר לשנות הסכמים. ניתן לתקן הסכמים. ראוי לשפר הסכמים. כך נהגה הממשלה שלנו כשבהסכם-וואי הפחתנו במעט את הסיכונים שבהסכם אוסלו. אבל אסור להוליך עם שלם בכחש, וזה גם לא יצלח. הממשלה נתנה לעצמה ציון: הסכם משופר. מעניין, רוב התקשורת החרתה החזיקה אחריה. דרך אגב, איך אתם מצליחים, שתמיד רוב התקשורת אתכם, לא חשוב מה אתם עושים? זה דבר שהיינו מאוד רוצים ללמוד מכם. 
התלמיד שנכשל, במקרה זה הממשלה, העניקה לעצמה ציון שלא מגיע לה. אני מכיר היטב את הסכם-וואי. המשלחת שלנו שהתה שם עשרה ימים ולילות במשא-ומתן מתיש, ולא ויתרנו. עיינתי היטב בהסכם-שארם - הסכם חמור, רשלני; אחיזת עיניים. אתמול פניתי לראש הממשלה, ואני מודה שהוא נענה בתוך זמן קצר מאוד והביא לידיעתי את המפה. עיינתי במפה, חשבתי על הדברים. הבוקר ראש הממשלה היה עסוק. ניסיתי לדבר אתו, להסב את תשומת לבו לכמה רשלנויות לא קטנות שיש שם, שאת כולן ניתן למנוע, ואני עדיין מקווה שגם את זה עדיין תהיו מוכנים לשנות. אם הסכם-וואי טוב יותר לפלסטינים מההסכם שלכם, הרי זה מה שטענתם - מדוע איימתם עליהם, שאם הם לא יקבלו את התוכנית "המהפכנית" שלכם, תחזרו להסכם-וואי המקורי? הרי לא מאיימים בדבר שטוב יותר לצד השני. ואם כבר איימתם, מדוע התקפלתם? היתה מחשבה מאחורי תוכניתכם לקשור את הנסיגה השלישית בהסדר הקבע, בהחלט, ובכלל לזרז את דיוני הסדר הקבע. גם כאן לא המצאתם שום דבר חדש. זה מופיע בהסכם-וואי. סיכמנו זאת וגם נכנסנו למשא-ומתן על הסדר הקבע, שאני עצמי התחלתי בשם הממשלה. אילולא השמאל, אולי חלקים מהשמאל הישראלי, יחד עם מצרים, חלק ממדינות אירופה וכמה נציגים אמריקנים, שהמליצו לפלסטינים להשהות את המשא-ומתן, ייתכן שכבר היום היתה לפנינו תוכנית להסדר. אולי לא שלום, אולי הסדר הדומה לאי-לוחמה לתקופה ממושכת כדי לעקוף משברים עתידיים; דבר שמאפשר לעקוב אחרי התפתחות היחסים ושיתוף הפעולה בין ישראל לפלסטינים בנושאים של ביטחון, כלכלה, עם לעם, מניעת הסתה וכדומה. תמיד צריך לזכור, במזרח התיכון מרכיב הזמן הוא מרכיב מכריע בחשיבותו. גם בעניין זה לא המצאתם שום דבר חדש. זו תוכנית שדנתי עליה עם הפלסטינים, עם ארצות-הברית, עם מדינות האיחוד האירופי. אבל ההישג הזה שדיברתם עליו כהישג העיקרי - כריכת הדיונים על הסדר הקבע עם הנסיגה השלישית, זה היה הדבר שהצגתם כהישג העיקרי, נדחה בבוז על-ידי הפלסטינים, והוא נעלם לפתע כלא היה. מה השגתם? שלושה חודשים נוספים וטפיחות על שכם בעולם. ואני רוצה לומר לממשלה הזאת: מנהיגות אחראית לא משלמת בשטחי מולדת ולא בנושאים ביטחוניים ובנכסים אסטרטגיים כדי לשפר את מעמדה אצל המצרים, אצל האירופים או אצל אחרים. 
תרשו לי להגיד לכם, הרכש האחרון של מפלגת העבודה, אני לא יודע מה הוא תורם מחשבתית, אבל מבחינת קולו רכשתם נכס בלתי רגיל. 
אתה מהנגב, אבל אתה נוהג באופן תרבותי אפילו אם אתה חולק על הדברים. אני מוכרח לומר, שרכשתם רכש שקולו חזק כמעט מקולו של כל חבר כנסת אחר, רכש רציני. 
אני אומר, כי שיפור זה הוא שיפור זמני עד שישראל תידרש לוויתורים נוספים. אם תמשיכו לוותר בכול, מעמדנו יהיה מצוין בעולם עד שיופיעו דרישות נוספות. ואני מוכרח לומר, מאשימים אותי לעתים כאילו ביחס לא הולם לפלסטינים. אני רוצה לומר לפלסטינים: אני מלא הערכה לעמדה הפלסטינית, שלא היתה בה תזוזה של מילימטר אחד מעמדותיה עד היום, מול החולשה היהודית; אני מודה - גם בממשלות שלנו. כך ינסו לדחוק אותנו עד הסוף, אלא אם נדע לעמוד באופן תקיף על זכותנו המלאה והבלעדית על ארץ-ישראל. אני שמעתי את דברי ראש הממשלה בעניין. אומר ראש הממשלה: לא באנו אל ארץ ריקה. הרי זאת אחת הבעיות. זה אחד מכישלונות מערכת החינוך, שלא מלמדת על רצף החיים היהודיים בארץ. יהודים מעולם לא נטשו את ארץ-ישראל. כשהערבים הגיעו הנה הם מצאו כאן יהודים. יהודים לא נטשו מעולם. לעתים מספרם היה מאות אלפים, לעתים ירד לעשרות אלפים. יהודים לא נטשו את ארץ-ישראל מעולם. כך שלא באנו אל ארץ מיושבת, באנו אל ארץ שחיו בה ערבים. כשהם הגיעו הנה, הם מצאו כאן יהודים. 
ונדע לעמוד על זכותנו לחיות בביטחון ובשלום. ועוד דבר חשוב מאוד, והייתי מאוד מציע לממשלה לאמץ את הגישה הזאת. אם נבין שהשלום חשוב לנו מאוד - לנו השלום מאוד חשוב, אך לא פחות חשוב השלום לערבים, לא פחות מכך, רק בגישה סימטרית לשלום ניתן יהיה להשיג אותו. כל עוד אחד הצדדים מדבר על חשיבות השלום לעצמו ומקל ראש בחשיבות השלום לצד השני - בגישה האסימטרית הזאת לא ניתן להגיע לשלום. השלום חשוב לכולנו. אני רוצה לומר כמה מלים באשר לפיגועי הטרור שביצעו ערבים אזרחי ישראל. אני רוצה לומר לכם את אמונתי. אפשר לחיות עם ערבים, אני מאמין בכך. 
רבותי, מאחר שהכנסת נתברכה בכוחות חדשים, ואני יודע שכולכם עסוקים, יש לכם רעיונות פוריים וכן הלאה, אני מאוד ממליץ, מאחר שכולם קפצו כשאמרתי שאפשר לחיות עם ערבים, אנא תעיינו בדברי, אם אתם רוצים, כדי שלא תצטרכו לקפוץ לחינם; אנא תעיינו בדברי ותשמעו שאת הדבר הזה אמרתי כאן פעמים רבות, ולא רק כאן. ואני באמת מאמין שאפשר לחיות עם ערבים. אני רוצה לומר לכם, שכילד במושב, למשל, לא חשבתי לרגע שנחיה ללא ערבים; זה היה בעיני דבר טבעי, אבל זה מחייב כמה דברים: שמירת החוק על-ידי כולם - זה דבר אחד, עד תום, גם על-ידי ערבים. על-ידי יהודים ועל-ידי ערבים, על-ידי כולם. רבותי, אני מציע להסתכל על דברים, ודאי שמעתם וזה לא התחיל היום, שיהודים בנגב משלמים דמי חסות. שמעתם על זה פעם? אתם רוצים לחיות ככה? אני לא רוצה לחיות ככה. זה דבר אחד, שמירת החוק על-ידי כולם. עשיית צדק ושמירה על כבוד הדדי, והפסקת רעיונות ההתבדלות שמתעוררים אצל המנהיגות הערבית הישראלית. טוב שרוב אזרחיה הערבים של ישראל, עמדתם מנוגדת לזו של מנהיגותם. ישראל היא המדינה הדמוקרטית היחידה באזור. דמוקרטיה אמיתית, שכולנו גאים בה, אבל הדמוקרטיה נועדה להגן על החיים. דמוקרטיה היא דבר חשוב ביותר, ועלינו לעמול ולחזקה, אבל שמירת החיים חשובה יותר. גם חוק כבוד האדם וחירותו נועד בראש ובראשונה להגן על החיים ולא על הרוצחים, ואת זה צריך לזכור תמיד. דיברתי על מה קיבלתם. לא קיבלתם שום דבר, אבל בואו נראה על מה ויתרתם. בהסכם-וואי נאמר, שיש סדר בביצוע התחייבויות. בכל שלב הפלסטינים מבצעים את חלקם, העניין נבדק, ורק אחר כך ישראל מבצעת את חלקה שלה. זו ההדדיות שמדברים עליה, ובדרך כלל אנשים לא כל כך יודעים מה זה. זו משמעות ההדדיות. בהסכם-וואי מה שקובע זה התוצאות. יבצעו את חלקם - יקבלו שטח. בהסכם-שארם נדרשים הפלסטינים למאמצים ולדיווח. יש ויתור על לוח הזמנים, זהו אותו ה"טיים ליין" החשוב שהסדיר את כל העניין. הם, הפלסטינים, צריכים להתאמץ. אנחנו מחויבים לבצע, לעמוד בתאריכי יעד. אין דבר כזה לגבי הפלסטינים. אין התחייבויות פלסטיניות ברורות בהסכם-שארם. בהסכם-וואי מודגשת שוב ושוב חובת הרשות הפלסטינית להילחם בתשתית הטרור. כדאי שתפתחו את הסכם-וואי ותקראו אותו, כמה פעמים זה מופיע. בהסכם-שארם זה לא קיים עוד. כיום, אתם יודעים, אין פעולה של ממש על-ידי הרשות הפלסטינית נגד התשתית, וכולם יודעים זאת ואתם שותקים. מנסים להעביר את האחריות לאירן. הולכים רחוק קצת. בהסכם-וואי ובנספחיו הסודיים - ואני אומר את זה כי אלה דברים שכבר פורסמו - סוכם על תוכנית מקפת למלחמה בטרור תוך הגשת תוכניות. זה נעשה באמצעות ה-מראש. בדיקה אמריקנית על-ידי ה-CIA, לרבות בדיקת בתי-הסוהר. כל זה לא מופיע בהסכם-שארם המשופר שלכם. להיפך, אתם מתפארים שאתם רוצים להוציא את האמריקנים. מי יבדוק? אתם תסיירו בבתי-הסוהר? הכול הבל. ושחרור המרצחים והמסייעים להם. פשיטת רגל מוסרית וביטחונית - ואל תקראו לי פה את הקריאה: שיח' יאסין. 
רבותי, אני הייתי זה שפעל להחזרת אנשי המוסד. היו לנו כמה אנשי מוסד שהיו כלואים ומוקפים בבניין השגרירות, והיו לנו אנשי מוסד בכלא הירדני. זה בכלל מצב אחר. וכשצריך לשחרר אנשים שכלואים בכלא, לעתים מקבלים גם החלטות כאלה. 
הרי מה שאתה אומר, תרשה לי להגיד לך - - - 
קשה לי להתמודד עם בעל הקול המיוחד, הרכש האחרון של מפלגת העבודה. בהסכם-וואי דובר על צמצום הכוחות הפלסטיניים. בהסכם-שארם אין מלה על כך. ב"וואי" דובר וסוכם על הנשק הבלתי-חוקי המצוי בתחומי הרשות, איסופו, מסירתו לנציגים אמריקנים, הוצאתו מתחומי הרשות והשמדתו. הממשלה הטירונית הזאת, בהסכם-שארם, מסתפקת בדיווח. דיווח של מי? דיווח של ערפאת. אתם מסתפקים בדיווח. שם סוכם על הוצאת הנשק; אתם מקבלים דיווח. מעצר מרצחים אינכם תובעים עוד. הם ממשיכים בתפקידיהם בכוחות הביטחון הפלסטיניים, וההסתה שאינה פוסקת לרגע מביאה גם ערבים ישראלים ליטול חלק בטרור. בהסכם-וואי דובר על הפסקת ההסתה. הנה דוגמה קטנה למה שקרה לפני יומיים-שלושה. אתם ודאי עוקבים אחרי העיתונות הפלסטינית. העיתון הרשמי הפלסטיני, "אל-חיאת אל-ג'דידה", פרסם השבוע, וזה מה שהוא אמר - שישראל יוזמת את פעולות הטרור. ואתם שתקתם והמשכתם להתחבק ולהתרפק. הדבר מזכיר לי שיחה שהתנהלה בין אחד משרי הממשלה הנוכחית עם ערפאת אחרי הפיצוץ בשוק מחנה-יהודה. אמר לו אז היושב-ראש ערפאת: השב"כ עומד מאחורי הפיגוע. אותו ילד טוב ירושלים, במקום לקום ולעזוב את המקום תוך נזיפה חמורה ביושב-ראש, תלה בו את עיניו החולמות כתלמיד בפני רבו, וכולנו ראינו זאת בטלוויזיה. הכול נמשך, בדיוק אותו דבר. עשיתם דבר חמור בעניין המעבר הבטוח. ויתרתם על אזכור בכתב של זכותה של ישראל לבדוק ולעצור, ובכך סללתם את הדרך להכרה בהחלטה 181. דרך אגב, איפה המחסום שלכם במעבר הצפוני? למה את זה אי-אפשר לדעת? אני הרי יודע בדיוק. המחסום הזה נקבע על-ידינו בפתחה של ביתוניה, אבל אתם הרי עומדים להזיז אותו לאמצע הדרך, כך שהציר החדש לירושלים, ציר 45, יהיה מעבר למחסום הזה. מה אתם עושים? רק עכשיו התפוצצו שתי מכוניות תופת. מה שעשיתם מאפשר העברת עשרות מכוניות ומחבלים. ובעניין הנמל - לפני סיכום העניין הביטחוני תרשו לי להגיד לכם, יש לכם רוב וכל אחד יטפח על כתפי רעהו או על בטנו שלו, מתוך סיפוק עצמי רב. תרשו לי להגיד לכם, זו הפקרות ביטחונית. בשעתי הצעתי הצעה בעת הדיונים שמאפשרת נקיטת צעדי ביטחון דרושים. היתה הצעה, הצעה מצוינת. ומי יפקח על הבאת החומרים לבניית הנמל? מאיפה הם יגיעו? הרי אפשר להעביר את הכול תוך כדי בניית הנמל. קבעתם משהו בעניין הזה? דיברתם משהו על העניין הזה? חשבתם על הנושא הזה? חוץ מזה, אני רוצה לראות איזו ממשלה גיבורה בישראל, לא רק שלכם, שלנו, כשיבואו אוניות נושאות דגלים זרים לנמל - כי הרי אתם אומרים שלא יופעל הנמל אלא לאחר שייחתם הפרוטוקול הביטחוני. רבותי, אני רוצה לראות את הגבורה של כולם, שלכם, שלנו, ובצדק, כשתבוא אונייה זרה, נושאת דגל רוסי, אמריקני, צרפתי - אני רוצה לראות את הגבורה פה של כולם: איך עוצרים את האונייה הזאת. רבותי, הפקרות ביטחונית, דבר מיותר. יש לזה פתרון. חבל שלא התייעצתם. רציתם להמציא הכול בעצמכם ונכשלתם. 
ועוד דבר חמור עשיתם בחידוש ועדת העקורים. מאוד מעניין. השבוע אמר ב"רדיו פלסטין" אסעד עבד-אלרחמן, האחראי לנושא הפליטים והעקורים ברשות הפלסטינית, שעכשיו יהיה ניתן להחזירם, ונקב במספר של 750,000 עד מיליון. ואני אומר לכם, אני פונה אליכם - זה לא אופוזיציה וקואליציה; אני פונה אליכם כאל אזרחי ישראל, אני אומר לכם שזה פתח לשפך דם בלתי פוסק, וכל זאת בלי שהפלסטינים מילאו את התחייבויותיהם. אני רוצה לומר לממשלה: הממשלה מלכדה עצמה בהסכמה להפעלת הוועדה הזאת. צריך להבין, זה פשוט מלכוד עצמי. לסיכום, הסכם-שארם הוא כישלון מדיני מביש לממשלה הנוכחית. אני קורא לכל מי שמאמין בביטחון ובשלום, לאזרחי ישראל, להצביע נגד ההסכם הגרוע הזה. תודה. 
מאחר שנשאר כאילו ספק בסוגיה זו, אני רוצה לומר: אני חושב שזו היתה טעות קשה. מכובדי היושב-ראש, אני מודה על שנתת לי את האפשרות להגיד עוד משפט. אני חושב שזו טעות חמורה. היו אתנו אנשים שישבו בממשלה, ואני לפחות אומר להם, הרי אתם נאבקתם על הדברים האלה. כל אחד צריך לשקול, אם הוא רוצה ביטחון, התפתחות ושלום, או שהוא רוצה הישג של רגע. אני בעד ראייה ארוכת טווח. כך צריכה לנהוג מנהיגות אחראית. תודה. 
אדוני יושב-ראש הכנסת, כנסת נכבדה, ראשית, אני רוצה לברך אותך ואת חברי הכנסת עם פתיחת המושב. מדינת ישראל נמצאת בשעת מבחן מהגורליות והחשובות בתולדותיה, שעת מבחן לכוח הרצון הלאומי, שעת מבחן לנכונותנו להגן על עצמנו במערכה אלימה שנכפתה עלינו, שעת מבחן לנחישותנו להגן על כל מה שבנינו כאן, שעת מבחן לעוצמת זיקתנו לארץ הזאת, שעליה חלמנו אלפיים שנה בגלות, שבמהלכן לא פסק היישוב היהודי בארץ-ישראל מלהתקיים אפילו ליום אחד, ועליה לחמנו בכל מערכות ישראל. 
מכאן, מכנסת ישראל בירושלים, בירת העם היהודי זה שלושת-אלפים שנה ובירתה המאוחדת של ישראל, אני מבקש לשלוח היום ברכות מיוחדות לצה"ל, למשטרת ישראל ולכוחות הביטחון, העומדים במסירות על משמר ביטחון ישראל ואזרחיה תמיד, ובימים אלה - ביתר שאת. 
המערכה שלפנינו היא מערכה מורכבת, ביטחונית ומדינית. שלושה הם התנאים להצלחה במערכה: נחישות ועקביות במאבק בטרור; שמירה על התמיכה והתיאום עם בעלי בריתנו בעולם בכלל ובעולם החופשי בפרט; שמירה על האחדות הלאומית. גבירותי ורבותי, חברי וחברות הכנסת, בשנים האחרונות עשו כל ממשלות ישראל, מימין ומשמאל, דרך ארוכה המלווה בוויתורים כואבים על מנת להביא שלום. הרחיק לכת מכולם קודמי, ראש הממשלה אהוד ברק, שהעז והציע לפלסטינים ויתורים מרחיקי לכת. לצערנו, נכונותנו לשלום ולוויתורים נענתה בטרור ובאלימות. 
מי שפגעה בעיקרון שביסוד תהליך השלום, העיקרון של יישוב סכסוכים סביב שולחן המשא-ומתן, היא הרשות הפלסטינית. גל הטרור האחרון תוכנן כתוצאה מהחלטה אסטרטגית של הרשות הפלסטינית מייד לאחר ועידת קמפ-דייוויד, ובמהלכו הפכו מנגנוני הביטחון של הרשות, שהוקמו על מנת לסכל טרור, למעורבים בטרור באופן פעיל. 
חזינו במעשי לינץ' ובהוצאות להורג שבהם השתתפו כוחות הביטחון של הרשות הפלסטינית. תנועתו של ראש הרשות הפלסטינית, ה"פתח", חזרה לדרך הטרור. השימוש בנשק אסור לפי ההסכמים, כמו מרגמות, הפך לתופעה יומיומית. 
מאמצי הרשות הפלסטינית להבריח כלי נשק קטלניים יותר, בניגוד להסכמים שעליהם חתמה, הם מטרתה המרכזית בימים אלה. אני רוצה להבהיר בצורה הברורה ביותר: אין פשרות במאבק בטרור. המאבק בטרור יהיה נחוש ועקבי. לא ננקוט מדיניות של תגובה, אלא מדיניות המשלבת יוזמה ותכנון. אין לישראל כל רצון לכבוש שטחים שנמסרו לרשות הפלסטינית. המדיניות שלנו היא להימנע, ככל שהדבר תלוי בנו, מהסלמה. אבל אני חושב שכולנו צריכים לזכור, אני בטוח שכולנו גם מסכימים, שהמחויבות העליונה שלנו תמיד תהיה לביטחון ישראל ואזרחיה. המאבק לא יהיה קל ולא יהיה קצר, אבל אנו נחושים לנצח במאבק הזה. אנו נחושים לא לאפשר לטרוריסטים כל הישג. לא יהיה משא-ומתן להסדרים מדיניים תחת אש. במאבק הזה נזדקק לאורך רוח, לשיקול דעת ולכושר עמידה. מי שאומר שיש פתרונות קלים או מהירים למצב המורכב שנוצר, פשוט מטעה את הציבור. 
מדיניותנו ברורה: לפני שמדברים שלום, מפסיקים לירות. כשיורים, לא מוותרים. כשיורים, לא מוותרים. כשמדברים, אני מודע לכך שיהיו ויתורים. במאבק בטרור אין ימין ואין שמאל. מול הטרור עומדת ישראל מאוחדת ונחושה העומדת על זכותם של אזרחיה לחיות בשלום ובביטחון. 
חברי הכנסת, לפני חודשיים בדיוק הצגתי בפני הכנסת את ממשלת האחדות בראשותי. ממשלת האחדות היא נכס אסטרטגי במאבק המדיני-הביטחוני המורכב שאנו מצויים בו. כשכל הארץ חזית, כל העם מאוחד. עלינו לעשות כל מאמץ כדי לשמור על האחדות הלאומית בממשלה, בכנסת ובציבור, כי בלעדיה יקשה עלינו להתמודד עם האתגרים הכבירים שלפנינו. חשוב גם להקרין לציבור אחדות מהבית הזה. הוא מצפה לזאת מכולנו. 
חברי הכנסת, הממשלה מכהנת רק חודשיים ימים, אבל יש לה כבר הישגים בשורה של תחומים. 
הבאנו רוח חדשה של אחדות ומנענו את המשך הפיצול במערכת הפוליטית גם באמצעות החזרה לשיטת הבחירות בפתק אחד. אישרנו את תקציב המדינה בזמן קצר ביותר. 
התחלנו בטיפול כולל במשבר המים. יצאנו לדרך עם תוכנית התפלה. קיבלנו החלטות משמעותיות על מנת לבסס את מעמד שירות המילואים בצה"ל ולתקן עיוותים של שנים. חיזקנו את יחסינו עם ארצות-הברית. הקמתי את הקבינט החברתי-הכלכלי על מנת לטפל בבעיות חברה חשובות ולקדם פרויקטים לאומיים בעיקר בתחום התשתיות והבינוי. נעשה את המירב להשקיע בחינוך טכנולוגי מתקדם, בחינוך ערכי-ציוני ובחיזוק רגש הכבוד הלאומי, שנחלש בשנים האחרונות. 
נפעל לצמצום הפערים בחברה ולחתירה לשוויון הזדמנויות לכל אזרחי המדינה באמצעות חינוך. 
עם ישראל הוא עם שוחר שלום. 
גם בימים קשים איננו שוכחים מי אנחנו. אנו גאים במשטרנו הדמוקרטי. אנו גאים על היותנו מדינת חוק המכבדת כל אדם באשר הוא אדם. אנו גאים במורשתנו המפוארת ובזיקתנו העמוקה וארוכת הימים לארץ הזאת. גם בימים קשים מחויבותנו לשלום נותרה בעינה. המפתח לשלום נותר בשטח, בידי הצדדים עצמם, ולמעשה בנכונות הפלסטינית לחזור לעקרונות שביסוד תהליך השלום. הדרך להמשך התהליך היא משא-ומתן ישיר בין הצדדים על בסיס ההסכמים החתומים שאושרו על-ידי הכנסת ובתנאי שיבוצעו בהדדיות. 
אני פונה לשכנינו הפלסטינים: נגזר על עמינו לחיות ביחד בארץ הזאת. כל ההישגים שהיו לכם הושגו במשא-ומתן. כל הטרגדיות נבעו מאלימות וטרור. נתיב הדמים הזה לא יוביל אתכם לדבר. כולנו יכולים ליהנות משכנות טובה, המבוססת על שיתוף פעולה וכבוד הדדי, והיא תביא שגשוג ורווחה לשני העמים. 
הממשלה תפעל לשמור ולבסס את יחסיה עם ירדן ועם מצרים, שעמן יש לנו חוזי שלום. 
בשבוע שעבר הזמנתי את הנשיא מובארק ואת המלך עבדאללה השני לבקר בישראל. נשמח לארח אותם כאן בהקדם. קיימים אומנם חילוקי דעות בינינו, אבל לדעתי לכולנו רצון ביציבות ובשלום. 
המאבק המתחולל בימים אלה אינו רק בין ישראל לבין הטרוריסטים. זהו מאבק בעל השלכות משמעותיות על הזירה האזורית והבין-לאומית. תוצאותיו יקבעו איזה מזרח תיכון יהיה כאן: מזרח תיכון קיצוני, טרוריסטי, או מזרח תיכון הנע לעבר יציבות ושלום. הכוחות הרדיקליים באזור, בראשות עירק ואירן, מנסים לחזק את כוחם בשתי זרועות: זרוע אחת חותרת להשיג נשק להשמדה המונית. הזרוע האחרת תומכת בכסף, בנשק ובאמצעים אחרים בטרור ובטרוריסטים בלבנון, בשטחי הרשות הפלסטינית ובמקומות אחרים באזור ובעולם. היחסים המיוחדים שלנו עם ארצות-הברית מבוססים על אינטרסים משותפים ועל ערכים משותפים. בביקורי ובביקור שר החוץ בארצות-הברית ובמגעים השוטפים המתקיימים הידקנו יחסים אלה. לעם ישראל, עם עתיק יומין ואדיר ברוח ובכוח רצון, אני אומר: אנו נעמוד גם בימים אלה. ידענו תקופות קשות בהרבה. יש לנו ארץ אחת קטנה. בנינו אותה לתפארת והגענו כאן - - 
- - להישגים אדירים. אני משוכנע, כי אם נעמוד כולנו יחד, נוכל לכל האתגרים שלפנינו. אני מאמין בעתיד גדול לארץ הזאת וליושביה. התקדמנו כאן בצעדי ענק, ואנחנו יכולים להביט אחורה בסיפוק ובגאווה. 
כל דבר שהשגנו וכל דבר שאנו עתידים להשיג כרוך במאמץ גדול ובקשיים, אבל בסופו של דבר יחיו כאן ילדינו בביטחון ובשלום, בחברה צודקת - - 
- - - בחברה צודקת, עם משק משגשג ועם חיי רוח ותרבות מפותחים. אני מביט קדימה באופטימיות רבה. 
אני מביט קדימה באופטימיות. אני אופטימי, ואני חושב שכל - - - 
יש לי קצת בעיה, כל צעקה שאתם צועקים, האופטימיות שלי, של החיים של כולנו קצת מתערערת. אני אופטימי, ואני חושב שכולנו יכולים לחיות כאן בביטחון ובשלום ובאמת להגשים את כל מאוויינו. תודה רבה. 
אדוני היושב-ראש, כנסת נכבדה, 55 שנה חלפו מאז הוכרעה גרמניה הנאצית על-ידי בעלות הברית. הניצחון הושג במחיר כבד של מיליוני חללים, אנשי צבא, ויותר מכך אזרחים שנהרגו או מתו במצוקת הנדודים וברעב. ומעל לכולם שילם העם היהודי את המחיר הנורא ביותר - שישה מיליוני יהודים, ביניהם מיליון וחצי ילדים, הושמדו על-ידי הנאצים ומשתפי הפעולה עמם, שבלטו ביניהם האוקראינים, הפולנים, הקרואטים, הליטאים, ההונגרים, מוסלמים מבוסניה וקוסובו שגויסו לחטיבות אס.אס. על-ידי המופתי הירושלמי חאג' אמין אל-חוסייני, מנהיגם של ערביי ארץ-ישראל אז. ובעצם כמעט ולא היה עם באירופה שלא נמצאו בתוכו משתפי פעולה עם הנאצים. האסון שקרה לעם היהודי, החורבן הנורא, אובדן של מוחות מזהירים, של כשרונות בלתי נדלים, לא ניתן יהיה כנראה להתגבר עליו לעולם. לאסון מלחמת העולם השנייה קדמה כניעת הדמוקרטיות המערביות באירופה, שהאמינו שאם הן יוותרו לגרמניה הנאצית, ייענו לתביעותיו של הדיקטטור הנאצי וימסרו לידיו שטחים, שטחיה של צ'כוסלובקיה אז, סכנת המלחמה תיעלם וישרור שלום. והתוצאה הנוראה ידועה. הדמוקרטיות, רובן, למדו את הלקח, והסכם מינכן היה האחרון שבו הסכימו המדינות הדמוקרטיות לראות בהסכם שלום, ובעיקר עם משטרים טוטליטריים שבראשם דיקטטורים, ביטחון מפני מלחמה. העם היהודי השתתף במלחמה בכל חזיתותיה ותרם את חלקו. כמיליון וחצי חיילים יהודים השתתפו במערכה, וכאן לפנינו בין הווטרנים רבים מאלה שראו את מלחמת הגבורה ההיא. היהודים השתתפו במערכה בהיקף שהיה מעבר לחלקם של היהודים באוכלוסייה. מהם כחצי מיליון חיילים וחיילות בצבא האדום וכמספר הזה ומעלה בצבא ארצות-הברית, והשאר בצבאות בריטניה, צרפת, דרום-אפריקה ומדינות אחרות של בעלות הברית. כ-30,000 חיילים יהודים מארץ-ישראל השתתפו במלחמה במסגרת הצבא הבריטי, מהם 5,000 בבריגדה היהודית שלחמה תחת דגלנו שלנו. הלוחמים היהודים שילמו מחיר יקר, בעיקר הלוחמים היהודים בצבא האדום, ששירתו בו רבבות קצינים, ששירתו בו למעלה מ-400 גנרלים יהודים. כ-200,000 לוחמים יהודים נפלו בקרבות. %25 מהלוחמים היהודים קיבלו אותות הצטיינות, 140 מהם קיבלו את אותות הגבורה "גיבור ברית-המועצות", אחדים מהם פעמיים. מעבר ללחימה במסגרות הצבאיות פעלו אלפי יהודים בתנאים קשים ביותר ביחידות פרטיזנים יהודיות שנלחמו בגרמנים במשך שנים, ולעתים קרובות בסביבה עוינת. מאות בפולניה, אלפים בביילורוסיה, רבים מאוד בליטא, וגם במחנות המוות, היהודים שמרדו, ובעיקר בסוביבור, בטרבלינקה ובבירקנאו. ומעל לכול מרד גטו ורשה, שהחל ב-19 באפריל 1943, שהשתתפו בו 750 לוחמים יהודים, ובסיומו, ב-16 במאי, דיווח הגנרל הגרמני שמספר היהודים שנתפסו והושמדו הוא 56,000. לוחמים מעטים הצליחו לצאת מהגטו והמשיכו את המאבק בנאצים עד יום השחרור. אולי שורה אחת ממכתבו של מפקד המרד, מרדכי אנילביץ, אומרת את הכול: חלום חיי קם, והנה זכיתי לראות הגנה יהודית בגטו בכל גדולתה. לוחמים יהודים ישראלים קבורים מקרן שבאריתריאה, שם לחמו במסגרת הקומנדו ה-51 הבריטי בשחרור אתיופיה, ועד ליהודים שנפלו במרד בטרבלינקה ובמרד גטו ורשה ומקומות נוספים, שאת מקום קבורתם לא נדע לעולם; מהקרבות על הסניו באיטליה, שם לחמו חיילי הבריגדה היהודית, ועד לנחיתת בעלות הברית בצרפת ב-D=DAY; מהמדבר המערבי בקרב אל-עלמיין ועד לקרבות באוקיינוס השקט ובדרום-מזרח אסיה; מהגנת לנינגרד ועד לקרבות הנוראים של סטלינגרד; בקרבות הנסיגה הנוראים ובקרבות ההתקדמות עד לכיבוש ברלין וחיסול החיה הנאצית. בכל מקום לחמו בגבורה יהודים, ורבים רבים מהם גם נפלו. את תרומתם של אלה נזכור תמיד. ברשותך, משפט אחד, אדוני היושב-ראש. מדינת ישראל היא המקום היחיד בעולם שליהודים יש בו הזכות והכוח להגן על עצמם בכוחות עצמם, וזה דבר שאין חשוב ממנו. שומה על כולנו להמשיך ולשמור את הדבר היקר מכול שיש לנו. אדוני הנשיא, אני מתנצל שלא הזכרתי אותך קודם. תודה. 
אדוני היושב-ראש, כנסת נכבדה, אחרי ששמענו את עניין ההפרדה בהתלהבות כזאת מפיו של ראש הממשלה, אולי אפתח בדבר ששודר רק עכשיו ב"גלי צה"ל". "גלי צה"ל" מוסרים - זה היה בשעה 16:20 - שהפלסטינים יורים מגגות רמאללה אל אוגדת איו"ש. הייתי אומר, אדוני ראש הממשלה, כאשר ייתנו להם את אבו-דיס, הם יוכלו לירות מגגות הבתים גם לשכונות בירושלים. זה מה שנקרא אצלך הפרדה. חודש קשה היה חודש מאי 1948. 
אנחנו נמצאים בחודש מאי. חודש קשה היה חודש מאי 48'. ב-13 במאי נפל גוש-עציון, העיר העתיקה נפלה סופית ב-28 במאי, ירושלים במצור קשה. לפני 52 שנים נלחמנו כדי לפרוץ את המצור מעל ירושלים. קברות הנופלים מעטרים את הרי ירושלים: נופלי העיר העתיקה ושיח'=ג'ראח והר-ציון, מנזר סן-סימון ורמת-רחל. 
הייתי מציע לאיש צעיר - - - 
בכל מקרה טוב שראש הממשלה רואה מי הם שותפיו הנאמנים. 
מישהו התבטא לגבי איש צעיר. 
אני מציע לאיש צעיר ללמוד מניסיון המבוגרים שבבני עמו, שחשבו גם כן שאפשר להתחיל בדרך הזאת ומצאו את עצמם איפה שמצאו. 
- - איש צעיר שעליו בונה ראש הממשלה את החלטותיו בנושאים לאומיים מרכזיים חיוניים של העם היהודי. לפני 52 שנים נלחמנו כדי לפרוץ את המצור על ירושלים. קברי הנופלים מעטרים את הרי ירושלים: נופלי העיר העתיקה, שיח'=ג'ראח והר-ציון, מנזר סן-סימון, רמת-רחל, הקסטל, שער-הגיא, נבי-סמואל וקרבות לטרון המרים. היתה לי זכות להשתתף בקרבות לפריצת הדרך לירושלים. מדברים פה על דברים שכאשר אני מדבר עליהם, האמן לי, יש דמעות בעיני. אני יכול לדבר, אבל עומדת שם חבורה ליד הדלת - לפחות כשמדברים בנושאים האלה אם אפשר לבקש רק מסיבות חינוכיות - - - 
היתה לי זכות להשתתף בקרבות לפריצת הדרך לירושלים. רבים מחיילי נפלו, אני עצמי נפצעתי. אז, אדוני היושב-ראש, לא העלינו על הדעת, שאחרי 50 שנה שוב ניאלץ להיאבק לפריצת המצור מעל ירושלים, והפעם מצור שמוטל עליה על-ידי ממשלה יהודית בירושלים; זה מה שאתה עושה. 
זאת הפעם הראשונה מאז מלחמת ששת הימים ששלטון זר מגיע אל שערי ירושלים ומכתר אותה. הרי זה לא יסתיים בסוואחרה, באבו-דיס, באל-עזרייה. יש אל-זעים, יש ענאתא ויש עוד. הרי זאת רק התחלה. 
אני מאוד אשמח לשוחח אתך ולהסביר לך. אני רוצה לומר לך עכשיו, שהמפה הזאת היא אחת ממפות רבות, ובמקרה היא נועדה למטרה אחרת לחלוטין. 
הרי רצית לדעת, הרי אני לא חייב להסביר לך, אני יכול לקבוע אתך פגישה במשרדי אם תרצה. מאחר שאתה כל כך רוצה לדעת, תרשה לי לומר לך, שהמפה הזאת, שלא במקרה הראו רק קטע קטן ממנה, זאת מפה למטרה אחרת לחלוטין, זו מפה שנועדה להראות אפשרות יצירת דרכי תנועה לפלסטינים מג'נין בצפון ועד חברון ודהרייה בדרום בלי לעבור בתוך אזורים שנתונים לשליטה שלנו או בלי מחסומים - - - 
אתה תייעץ לערפאת, הרי כל דבר אתה יונק ממנו ומעביר אליו כל דבר, חבל על הזמן. אצלי אתה יודע בדיוק מה תקבל. במפה הזאת, שהיא אחת ממפות רבות - דרך אגב, ראש הממשלה יודע שזה כך, הוא לא עצר את פרסום השקר הזה כי בידיו המפה בשלמותה, אבל הוא הודה זאת גם באוזני כששוחחנו - במפה הזאת יש תוכנית האומרת, שבידי הפלסטינים יהיו %38 מהקטע הזה. אתה מוכן לקבל את זה? אם אתה מוכן לקבל את זה, אני מוכן לבדוק את כל הדברים האחרים. היא בכלל לא עוסקת בהסדרי ביניים, היא עוסקת בענייני קבע, אחת מן האפשרויות שיש. 
אני אסביר לך. אתה הרי רוצה לדעת. אחד הדברים שמדהימים אותי זה התשוקה לוותר, לוותר, לוותר. 
אדוני היושב-ראש, מאחר שאני רואה שהחברים לא מבינים מספיק, אני רוצה להזמין את כולם להפגנת הענק שתהיה היום ב-20:00 בכיכר-ציון, אולי שם תוכלו לשמוע קצת יותר הסברים. בהזדמנות זאת אני גם קורא לכל אזרחי ישראל שישתתפו בהפגנה הזאת לנהוג באיפוק, לא להשמיע דברי הסתה, לא ללכת שולל אחרי פרובוקטורים שיכולים להיות, לנהוג בכבוד, להביע את דאגתם בכבוד. אני מזמין את כולכם לאירוע שיהיה בכיכר-ציון, אני בטוח שלכולכם יהיה מקום על הבמה. אמרתי שאז לא העלינו על הדעת, שאחרי 50 שנה שוב ניאלץ להיאבק על פריצת המצור מעל ירושלים, והפעם מצור שמוטל עליה על-ידי ממשלה יהודית בירושלים. 
זו הפעם הראשונה מאז מלחמת ששת הימים ששלטון זר מגיע אל שערי ירושלים ומכתר אותה, והפעם הוא מובא לשם על שטיח אדום שנפרס לרגליו על-ידי ממשלה יהודית בירושלים, שלצערי, אני אומר לבושתי, לכלימת כולנו, נכנעת וכופפת ראשה בפני מתפרעים פלסטינים ומפני הכתבה לישראל: אל תבוא לראות פנינו בשבוע הבא בוושינגטון מבלי שתעלה את אבו-דיס מנחה לערפאת. 
אני כבר מזהה עכשיו, סוף סוף, את חבר הכנסת; תמיד אני שואל אותך "מי זה", עכשיו אני כבר מזהה אותו, אז תרשה לי לענות: אומנם ראש הממשלה שנוהג בדרך כלל, תמיד, להסתתר מאחורי כולם - הוא מסתתר מאחורי מר בגין, זיכרונו לברכה, הוא מסתתר מאחורי הליכוד, הוא הסתתר בעניין רמת-הגולן מאחורי יצחק רבין, זיכרונו לברכה, מאחורי שמעון פרס, מאחורי נתניהו - הוא תמיד פועל מאחור. מסתתר. יש את מי להאשים. כך במקרה הזה גם שמענו היום, אני מודה, בפעם הראשונה, שהליכוד אחראי לתוכנית אוסלו. התחלתי רגע לחשוב, אני שומע היטב? 
כאן אני מגיע לנושא של הסכם-וואי. מה שעשינו בהסכם-וואי זה שתיקנו חלק מהדברים החמורים שנעשו בהסכם-אוסלו. בהסכם-וואי נקבע דבר אחד מפורשות - נקבע עקרון ההדדיות. העיקרון הזה לא קיים בשום דבר, והדברים ניתנים היום ומכניסים - - - 
- - - ומכניסים את הפלסטינים לנושא הכי פרובלמטי. זה אותו דבר שראש הממשלה מדבר עליו - עניין ההפרדה. איזו הפרדה? לדעתי, ראש הממשלה נכשל בדברים כי אין לו ניסיון. חבל. אין לו ניסיון. אין לו עדיין ניסיון. אולי יהיה לו פעם בעתיד. אבל בנושא הצבאי, ברור לי שיש לו בו ניסיון, נו, איך רואה ראש הממשלה לבצע הפרדה בתוך שטח בנוי, בבוסתנים וכו'? 
רבותי, אפשר להטעות ולחזור על השקר יום-יום. ההחלטה על הבנייה נעשתה בימי ממשלה של השמאל. הבנייה אכן נעשתה גם בזמננו. 
רבותי הנכבדים, כדאי שתלמדו, באזור B יכולים הפלסטינים בתוך התחום לבנות מה שהם רוצים. כך אומר ההסכם. 
נראה לי שחבל פשוט כרגע לבזבז זמן - - 
- - כי הרצון הוא לא ללמוד. הרי לו היה לכם רצון ללמוד הייתם מבינים בדיוק את העניין ואז הייתם עושים פחות טעויות. אבל מאחר שמה שאתם רוצים זה רק לצעוק, אני את פרק הלימוד, מי שירצה באופן פרטי - - - 
מי שירצה יקבל הסבר באופן פרטי. 
לא התפללנו לאבו-דיס, אומרים אנשי השמאל. ואני שואל אתכם: תגידו לי, בבקשה, לגבעה היפה הזאת שעליה ניצב בניין הכנסת כן התפללנו? 
לשיח'=באדר כן התפללנו? לעתים אין מנוס כשמפסידים במלחמה, כשיש איומים שיש להתייחס אליהם ברצינות. כל זה לא קיים כאן. הבאת כוחות מזוינים לשערי ירושלים נעשית בכחש. ראש הממשלה הבטיח לערפאת ללא צורך. 
לפעמים אין מנוס, ואז צריך לבוא ולומר את הדברים כפי שהם. אבל כשראש הממשלה הולך לרבנים, הרבנים אנשים חכמים, והוא מספר להם את שתי המעשיות הבאות: אחת - הוא אומר: שטח A עדיף על שטח B, כי בשטח B אנחנו לא נכנסים. אנחנו לא יכולים לטפל. החלטתי לבדוק את העניין. זה נאמר לרבנים, לרבנים מהשורה הראשונה. בדקתי את העניין, בדקתי בנפת בית-לחם, והתברר לי, שצה"ל נכנס לשם ועושה שם סיורים פעמיים ביום, מבצע מעצרים שם. הכול קיים. אבל מסבירים שצה"ל חושש להיכנס לאזור B, לכן טוב שיהיה בידי הפלסטינים. אבל שמעתי עוד סיפור מעניין. לפעמים אין ברירה, אבל מעניין לשמוע את הסיפור. אומר ראש הממשלה לרבנים כך: תארו לעצמכם שאנחנו לא נאשר את העניין. ערפאת יבוא לאבו-דיס עם 500 - לאחד הוא אמר 500 ולאחד הוא אמר 1,000 שוטרים - ויביא אתו את ה-CNN, אנחנו נצטרך לטפל בבעיה הזאת וכל העולם כולו יראה את העניין. אני אומר עוד פעם, לדעתי, היה צריך לנהוג ברבנים יותר מידה של כבוד, מפני שהרבנים מבינים. הרבנים, דרך אגב, צחקו ולגלגו. דרך אגב, מאין הם יבואו? הם בתוך ירושלים? לא, הם לא יכולים לבוא. מצפון הרי אנחנו יושבים. ממזרח, אדוני ראש הממשלה, אנחנו עוד יושבים. אולי מכיוון בית-לחם. בין בית-לחם לסוואחרה יש שטח שהוא בשליטתנו. אם אתה לא מסוגל להגן על הדבר הזה, על מה אתה מסוגל להגן? אדוני ראש הממשלה, לפעמים יש מצב של אין ברירה, קמים ואומרים את הדברים. זה המצב? 
נראה לי תמוה שראש הממשלה מעלה בדעתו שניתן לקנות את קולותיהם של אנשי מפלגת ש"ס בנושאים לאומיים, זה נראה לי תמוה, בעד בצע כסף. 
נראה בעיני תמוה מאוד, שראש ממשלה חושב, מעלה בכלל בדעתו, שדבר כזה יכול לקרות. והייתי אומר, שהדבר הזה, בעיני, הוא מעליב, ואפילו משפיל, זה שאתה, אדוני ראש הממשלה, חושב שאפשר לקנות מפלגה לאומית בכסף. 
אני רוצה עוד פעם לבוא ולפנות אליכם ולומר לכם, שתדעו: מי שיצביע היום בעד הצעתו של ראש הממשלה ומי שיימנע, כי במקרה זה זה אותו הדבר, לדעתי, הוא לוקח על עצמו אחריות מאוד מאוד גדולה להביא את נקודות החיכוך, את אותם קנים שראינו היום בג'נין וברמאללה, אל ירושלים בירת ישראל. 
אדוני היושב-ראש, כנסת נכבדה, זה שבועות ארוכים אנחנו עדים למתקפת אחדות מצד ראש הממשלה. הערכות, ניחושים, ניתוחים, שליחים כביכול בחשכת הליל, נושאים ונותנים עלומים. קשקושים. אני חוזר ומצהיר: מאז המשא-ומתן להקמת הממשלה לא פנה אלי ראש הממשלה אפילו פעם אחת בעניין זה. ראש הממשלה יודע היטב שבליכוד יש רק כתובת אחת לניהול משא-ומתן, וזה אני. הפרסומים מטרתם להרדים, להפעיל לחץ על מפלגות, בעוד הוא ממשיך בוויתוריו במשא-ומתן שלא נפסק לרגע. אני חוזר ומודיע, שבשל הוויתורים הרבים של ראש הממשלה ברק, במיוחד בירושלים, וכישלונותיו הצורבים בנושאי הפנים, אין מקום להצטרף לממשלה זו, אלא להקדים את הבחירות למועד מוסכם ולהחליף את הממשלה הכושלת הזאת. גם אם יציע ראש הממשלה שניכנס לממשלה על בסיס מה שהסכים כבר בקמפ-דייוויד, לא נסכים להצטרף לממשלתו. לא נסכים מפני שהליכוד ואני לא נסכים לעולם לחלוקת ירושלים, לפינוי בקעת-הירדן, אזורי הביטחון והיישובים ביש"ע, להחזרת פלסטינים לישראל, לא נסכים לוותר על השליטה במקורות המים שלנו ולא נסכים לוויתור על רמת-הגולן. לממשלה נכנסים על מנת להשיג יעדים לאומיים, ולא כדי לפתור למר ברק בעיות בממשלתו המתפרקת. חלפו 16 חודשים של הפרת הבטחות. זה מספיק, עד כאן, ככה לא מנהיגים מדינה. הפרת הבטחות אינה דרך לנהל ממשלה ומדינה. ישראל עייפה מפוליטיקאים ומאישי ציבור שאינם עומדים בהבטחותיהם. לעם בישראל ראוי ראש ממשלה שניתן לסמוך עליו. ובנושא הרפורמות החברתיות של ברק, צריך להדגיש שראש הממשלה שוב מפר את הבטחותיו. במסע הבחירות לראשות הממשלה הוא הבטיח ישראל אחת, אבל עתה, באמצעות חקיקה, הוא מוביל לפיצול - ישראל שתיים. הליכוד הוא בעד חוקה, הוא מוביל מהלך כזה, חוקה שצריך להגיע אליה בהסכמה ולא בכפייה. ראש הממשלה ברק מפלג את העם במאמץ נואש לשרוד בשלטון. זאת שגיאה מרכזית של ראש הממשלה, וכדאי שתאמרו לו זאת. במקום להביא ליתר אחדות בקרב העם, מר ברק קורע את החברה הישראלית ומעמיק את הפירוד כדי להישאר בשלטון. ברצוני להדגיש - הליכוד לא שם לו למטרה להרוס את הממשלה. זאת לא המטרה שלנו. הליכוד רוצה למנוע קרע בעם. אדוני היושב-ראש, כנסת נכבדה, לפני עשרה ימים ביקרתי במפעל "עוף קור" בשדרות. 250 עובדים מוצאים את פרנסתם שם, בהם כאלה העובדים שם עשרות שנים. רוב העובדים, ובהם ראשי משפחות חד-הוריות, משתכרים פחות מ-3,000 ש"ח בחודש. כשדיברתי בפניהם אמרה לי אחת העובדות: הורדת מסי הקנייה לא נוגעת לנו כלל. מה משנה לי, אמרה היא, אם מחיר המקררים ירד? אין לי מה להכניס למקרר. אני אישית בעד הורדת מסים. מאז פעלתי כאיש האזור, כחבר כנסת, כשכן, כדי שמשקי הנגב יספקו עופות למשחטה. הצעתי את עזרתי לכונס המפעיל, למזכיר ההסתדרות, לשר העבודה והרווחה ד"ר רענן כהן, והמשחטה עדיין סגורה. ניתן להציל את מקום התעסוקה הזה. מדובר בנגב שבו קורסים מפעלים בזה אחר זה. כדי שהנגב יישאר בידינו חייבת להתקיים התיישבות בנגב, חייבים לקיים שם מפעלים וחקלאות. הצהרות על הנגב אינן תורמות מאומה. אדוני היושב-ראש, כאן ביציע לפנינו, אני מציע שתישירו מבט אליהם, יושבים כמה מעובדי המתפרה במצפה-רמון. אני מכיר אותם ואני מקדמם בברכה - בשם כולנו, אני מאמין. המפעל מוכר לי היטב. כשר התעשייה השתתפתי בפתיחת המפעל. 58 עובדות נאמנות, שעובדות בתנאים לא קלים ובמשכורות זעומות, מתבצרות שם. בעלי המפעל החליטו לפטר אותן ועוד שני גברים המועסקים שם. סך הכול 60 עובדים מפוטרים עקב הפסדים כבדים, שנובעים ממיעוט הזמנות ממערכת הביטחון. קשה גם לעמוד בתחרות עם תוצרת ממרכז הארץ, עקב המרחק הגיאוגרפי. מצפה-רמון מוכרת לי היטב, הקמתי שם מפעלים, בניתי שם הרבה. %10 אבטלה, וזאת בלי לספור את האזרחים הרבים שאינם נרשמים כלל בלשכת התעסוקה עקב אי-זכאותם לדמי אבטלה. ואני שואל אתכם: האם הממשלה לא מסוגלת לסייע למפעל בהר-הנגב? היכן הבטחות ראש הממשלה? היכן הקזינו? אני אינני מתלהב ממנו, אבל היכן הוא? נעלם באיזה מקום בדרך. 
אני אינני מתלהב ממנו, אתה יודע מה דעתי בעניין זה. אני בעד יצירת מקורות פרנסה אמיתיים. אני בעד להתייחס לנגב. 
לא שמעתי, התכוונת פין תקשורתי? לא שמעתי אותך היטב. 
אה, "ספין", פשוט קולך לא נשמע. 
אני בטוח שראש הממשלה רצה אבל לא יצא. הוא עסוק, הוא עסוק בוויתוריו לערפאת. אדוני היושב-ראש, מדובר בנגב, מדובר בהר-הנגב, אפשר ליצור שם תעסוקה לו זה היה מעניין את הממשלה. אני מודיע, אדוני היושב-ראש, אנחנו נעשה זאת. הסתכלתי - חלק מן ההבטחות שנתן ראש הממשלה - והנה רשימה קצרה של הבטחות ברק שאת כולן נשא הרוח. ברק הצהיר: ירושלים השלמה היא בירתה הנצחית של מדינת ישראל, לא נתפשר ולא נוותר על עיקרון זה. בפועל הוא התפשר ואף מוכן לחלוקתה של העיר. אם אתם שואלים אותי מה קורה כרגע, מה הוא המחסום העומד בפני ברק כרגע - רק מחסום אחד: הוא מחכה להסכמת ערפאת. אין לו; הוא הסכים לכך. ברק הבטיח חינוך חובה חינם לגילאי שלוש-ארבע, יום לימודים ארוך לכל ילדי ישראל, מתן תמריצים לקידום מערכת החינוך ביישובי עדיפות לאומית ובשכונות שיקום. הבטיח ולא קיים. מעניין, ברק הבטיח שייזום שינוי בחוק לגיוס חרדים בצה"ל, ביטול הפטור לבני ישיבות, גיוסם לצה"ל ושילובם ביחידותיו. התפאר ערב הבחירות, אדוני היושב-ראש, ונסוג נסיגה מבוהלת. אני לא מביע פה את דעתי בנושא הזה, אני רק בא ואומר מה הן הבטחות ברק. ברק הבטיח תוכנית חלוקת משאבים ממלכתיים על-פי קריטריונים ויעדים לאומיים, ולא על-פי מפתח סקטוריאלי ולחצים פוליטיים. בפועל נכנע ללחצים פוליטיים בחלוקת המשאבים. ואיפה ההבטחה למתן פטור מלא ממס הכנסה ומביטוח לאומי לעובדים המשתכרים שכר מינימום? פה בעיקר הנושא של ביטוח לאומי. ברק הצהיר, כי "נעודד מפעלים היוצרים מקומות עבודה במוקדי אבטלה". בפועל האבטלה העמיקה והחריפה דווקא במוקדי האבטלה בעיירות הפיתוח מצפה-רמון, אופקים, קריית-שמונה. מה עם ההבטחות להקלות ולתיקוני חקיקה שיקלו על זוגות צעירים ברכישת דירה ובהחזר המשכנתה? יש פתרונות, גם הצעתי כאלה. ברק לא עשה מאומה. ברק גם הבטיח שירותי בריאות נאותים ושוויוניים לכל אזרח ורפורמה מקפת במערכת המיסוי להקלת הנטל על שכבות הביניים. כל זה, אני חושב, העתקים מתוך האינטרנט של מפלגת העבודה, אם אינני טועה, או מקור דומה לזה. בפועל מערכת הבריאות היא בעיקר לעשירים ומערכת הבריאות הציבורית מתמוטטת. ראש הממשלה ברק אמר ולא עשה, הבטיח והפר. אמינות, מסתבר, איננה הצד החזק שלו. ועוד סכנה. מעבר לדרך ניהול המשא-ומתן המדיני, הקורע את העם בישראל לגזרים, קיימת סכנה גדולה לדמוקרטיה הישראלית. אין ממשלה, אין לראש הממשלה רוב בכנסת, ראש הממשלה מנסה להתעלם מהכנסת, נעשים פיטורים המוניים על רקע פוליטי בצורה גסה. הממשלה מנסה להשתלט על רשות השידור, כמו במדינות טוטליטריות. הממשלה מתכוונת לעקוף את ערוץ התקשורת הממלכתי ברוסית - ערוץ תקשורת ממלכתי, אדוני היושב-ראש - ולהקים ערוץ ברוסית של הממשלה לניהול תעמולה בין עולים מרוסיה שנרתעים ממדיניותו של מר ברק. אני שואל את מר ברק: לאן אתה מוביל? תעלולים לא יצלחו, משחקים קואליציוניים שמטרתם אינה להביא לממשלה רצינית שמתפקדת לא יעזרו. ומעבר לכך, ברק הרים יד על ירושלים, ומי שמרים יד על ירושלים יוחלף. כולנו מחויבים לשלום, כולנו רוצים בו, אבל אנחנו רוצים שלום טוב יותר, בטוח יותר, שלום לדורות, שלום עם ירושלים המאוחדת והבלתי-מחולקת, בירת מדינת ישראל לנצח נצחים. תודה. 
כבוד נשיא המדינה והגברת ויצמן, אדוני היושב-ראש, כנסת נכבדה, ברכות מיוחדות לחברי הכנסת החדשים ולוותיקים שהגיעו, מהם מוותיקי הוותיקים. אפתח בברכה ליושב-ראש הכנסת שנבחר היום, חבר הכנסת אברהם בורג. אני מאחל לו הצלחה במילוי תפקידו האחראי. אני מבקש בשם האופוזיציה לברך את ראש הממשלה החדש שייבחר היום, מר ברק, ואת חברי הממשלה החדשה. לא פעם אמרתי לכם שטוב להיות שר. אני מקווה שתיהנו מזה. אנחנו מספסלי האופוזיציה נעקוב אחרי צעדיכם. אם פעולות הממשלה יתרמו לחיזוקה, להתפתחותה ולקידומה של המדינה היהודית בארץ-ישראל, כאמור במגילת העצמאות, נתמוך בהן; אם לאו - אם תהיה התנכרות לכל תוכן לאומי, ציוני, יהודי ודמוקרטי, נבקר אותה וניאבק בה בכל כוחנו, כמקובל במדינה דמוקרטית. לראש הממשלה הנבחר היתה הזדמנות נדירה ליצור אחדות מלאה בעם לקראת האתגרים הגדולים, התקוות הרבות מחד גיסא והסכנות הגדולות מאידך גיסא שבפניהן עומדת מדינת ישראל. לצערי, ראש הממשלה ברק העדיף שיקולים מפלגתיים צרים מיידיים על פני אינטרסים לאומיים ארוכי טווח. אנחנו, אנשי הליכוד, היינו מוכנים להיות שותפים אמיתיים. 
אנחנו ניהלנו משא-ומתן בידיים נקיות. במהלך המשא-ומתן חזרתי ואמרתי פעמים רבות, שאנחנו ניכנס לממשלה אם תהיה שותפות אמיתית בקבלת ההחלטות ובביצוען הן בתחום הכלכלי-החברתי והן בתחום המדיני-הביטחוני. לצערי, עלי לומר, כי השותפות שהוצעה לנו לא היתה שותפות של אמת. אף שהצלחנו להכניס כמה תיקונים בקווי היסוד של הממשלה, בעיקר באמצעות שותפינו לממשלה היוצאת; חלקנו על הרבה נקודות אחרות. התנגדנו נחרצות לירידה מרמת-הגולן ולחזרת הסורים לשפת הכינרת. עמדנו על הצורך להפריד בין פתרון סוגיית לבנון ובין המשא-ומתן עם סוריה, וזה אפשרי. חזרנו ותבענו את קיומם של אזורי ביטחון רחבים דיים ביהודה ובשומרון, ולא הסתרנו, אמרתי זאת גם מעל הבמה הזאת: ישראל זקוקה לרצועת ביטחון של 20-17 קילומטר מנהר הירדן ומערבה, ולרצועה צרה יותר, של 7-5, לפעמים פחות, קילומטרים מזרחית למה שהיה "הקו הירוק" פעם, וכמובן לצירים אסטרטגיים בעלי חשיבות. את הדברים האלה הבהרנו. וכמובן, שליטת ישראל על מקורות המים שלה. עמדנו על כך שאין לפגוע, לא היום ולא בעתיד, במפעל החלוצי הציוני האדיר: ההתיישבות ביש"ע, חומת המגן של ישראל. 
ובירושלים תבענו, שהממשלה שתקום לא תסתפק בהצהרות. הצהרות בעניין ירושלים יש לנו מספיק. כמעט כולן דומות. תבענו מעשים: המשך הבנייה בהר-חומה ובראס-אל-עמוד, כדי שלא ייווצר מסדרון פלסטיני רצוף אל ירושלים המאוחדת, בירת העם היהודי זה 3,000 שנה ובירת מדינת ישראל זה 51 שנים ולעולם. תבענו את המשך פיתוחה של מעלה-אדומים וחיבורה אל ירושלים. עמדנו על כך שיהודים יוכלו לחזור ולהתיישב בין החומות ובכל מקום בירושלים. רק חיים יהודיים בכל חלקי העיר, לצד האוכלוסייה הערבית שחיה שם, הם הערובה לכך שירושלים המאוחדת תישאר לנצח בירת העם היהודי ומדינת ישראל. עמדנו במשא-ומתן על כך שתימשך הפעילות שבה התחלנו נגד השתלטות הרשות הפלסטינית על ירושלים. חזון המחנה הלאומי בישראל הוא דגל ישראל מתנוסס בגאון בירושלים, ולא דגל אש"ף על הר-הבית. דגל אש"ף שם, לצערי, זה חזונו החדש של השמאל הישראלי. עמדנו על כך שמקומות מקודשים ליהדות יישארו לנצח בידינו: מערת-המכפלה, קבר רחל, שילה ובית-אל ועוד ועוד - ערש היוולדו של העם היהודי. ידענו שמר ברק ניצח בבחירות, ולא חשבנו לרגע שאנחנו יכולים להטיל וטו על החלטות הממשלה, אבל עמדנו על כך שייווצר מנגנון מסוים שיאפשר לנו, כמו למפלגות אחרות, מעקב מלא אחרי ניהול המשא-ומתן. לא וטו תבענו, לא הכתבה אף לא הכרעה בנושאים גורליים על-ידי אדם אחד, מוכשר ככל שיהיה. אם יש אי-הסכמות בצוות מצומצם או בוועדה ממשלתית, מכריעים בממשלה. כך נוהגים בממשל דמוקרטי תקין. אין בינינו מוכשרים יותר לניהול משא-ומתן קואליציוני ומוכשרים פחות, אין בינינו נאיביים, ואיש לא דהר אל הממשלה. לדעתי, בתחילה, כוונתו של מר ברק היתה כנה. בסופו של דבר, זה היה לפני כעשרה ימים, נפסקה מצדו הכנות מסיבות השמורות עמו. אני אומר מה שאני אומר עכשיו בצער, כי היתה כאן פגיעה חמורה במערכת האמון המיוחדת ורבת-השנים בינינו, על כל המשתמע מכך. לכן החלטתי להפסיק ביוזמתי ומייד את המשא-ומתן, וכך עשיתי. מר ברק נבחר אישית ברוב גדול, ויש לממשלה רוב בכנסת, שכולל 33 חברי כנסת שכיהנו בממשלת נתניהו, שתמכו ועמדו על קבלת החלטות, ובהן החלטות בעלות חשיבות לאומית מכרעת. אני מקווה שבשרתם בממשלה החדשה הם יזכרו זאת. אבל אף שיש לממשלה רוב ברור בכנסת, אין לממשלה רוב בעם. העם חצוי. אל העם אנחנו נדבר, ונזהיר אותו מפני כל צעד שיסכן את הדורות הבאים. ניאבק בכנסת. שום שיקול מפלגתי צר לא יעמוד בדרכנו. ניאבק כפי שנאבקים בדמוקרטיות אמיתיות. ניצחונו האישי של מר ברק היה ברור, אבל הוא עוד צריך להוכיח מה יעשה כראש ממשלה. הוא הבטיח הרבה: ממשלה של כל העם, חינוך חינם מגיל שלוש ועד לאוניברסיטה, מניעת גזל הקופה הציבורית וגם תוספת של שישה שרים ועוד כמה סגני שרים, וגם הבטיח הבטחות לאשה במסדרון בית-החולים, וגם הבטיח גיוס בחורי ישיבות וגם ההיפך, ועוד ועוד. חבל שהישגי הממשלה היוצאת בראשותו של נתניהו, והיו רבים כאלה, טבעו בהשמצות ובהפצת שנאה מכוונות, שהפכו לנהר גועש שלא ניתן היה לעוצרו עוד. מי ייתן ואתם, אחרי דברי הרהב שהשמעתם, ועוד תשמיעו פה בוודאי במשך היום, תוכלו להמשיך באותם נושאים שבהם טיפלנו. ואינני אומר שבכל דבר הצלחנו, היו גם דברים שהצלחנו בהם פחות. אמרתי: אנחנו נשפוט את הממשלה החדשה על-פי מעשיה. ומה צריכה, לדעתנו, לעשות ממשלה ציונית בישראל? מה צריך להיות חזונה? אני מתחיל ביעד העיקרי של ממשלה ציונית יהודית בירושלים, ולא שמענו על זה מלה אחת היום - עלייה. ובשלב הראשון העלאת מיליון יהודים ארצה בתוך שנים ספורות. בעלייה תלוי הכול: השלום, הביטחון, השגשוג הכלכלי. היכן זה אצלכם? איפה? זה טמון שם באיזה מקום. העמקת החינוך הציוני העברי והרחבתו; טיפוח תודעה יהודית בתפוצות ובארץ עם חינוך יהודי שיינתן יחד עם חינוך כללי. גם עלייה תהיה, גם שורשינו כאן יעמיקו וגם גאוותנו הלאומית תזקוף ראש; ואנחנו נהיה מדינה יהודית, ולא מדינה של כל אזרחיה כדרך השמאל. ובמדינה היהודית - וכך נקבע בהכרזת העצמאות: מדינה יהודית בארץ-ישראל - יישמרו כל הזכויות של כל תושביה. אחדות בעם - השמאל והמחנה הלאומי, דתיים וחילונים, יהודי ישראל ויהדות העולם על כל חלקיה. קידום תהליך השלום באזור ומניעת מלחמה תוך שמירה ועמידה על האינטרסים הביטחוניים והאסטרטגיים ארוכי הטווח של ישראל ושמירה על עקרון ההדדיות וכיבוד ההסכמים שנחתמו עם הממשלה שלנו בראשותו של נתניהו. הרשו לי לתת לכם עצה ידידותית: יש לכם הרבה מאוד ללמוד ממנו בעניין זה על שמירת הסכמים גם על-ידי ערבים. כיבוד ההסכמים חייב להיעשות גם על-ידי הערבים. מאבק ולחימה ללא פשרות בטרור. במזרח התיכון הטרור מהווה בעיה אסטרטגית - והביא לרוב המלחמות כאן - ולא בעיה טקטית. תלמדו גם בעניין זה מהממשלה בראשותו של נתניהו. מדיניות ארוכת טווח לפיזור מאוזן של האוכלוסייה וחיזוק והרחבת ההתיישבות באזורים בעלי חשיבות אסטרטגית לאומית. אל תחזרו למדיניות של הממשלה האחרונה שלכם, שדיברה על אזורים מבוקשים או מועדפים, וזנחתם את הנגב ואת הגליל. שם אני בניתי. אזורים מועדפים אלה הם כאלה שהממשלה חושבת שצריך וחשוב לשבת שם. 
וכמובן - שמירה וטיפוח של היתרון האיכותי של ישראל בכל התחומים: בחינוך, בבריאות, בכלכלה, במתן הזדמנויות שוות, בתרבות, במדע, בטכנולוגיה, בצבא, בחיזוק יכולת הפעולה והתגובה של ישראל בטווחים רחוקים כדי להגביר את כושר ההרתעה וההתרעה מול איומים הצפויים בשנים הבאות, ונקווה שלא נזדקק לכך. 
אם תאפשר לי - אני מוכן לסיים. 
מדיניות לניצול אופטימלי מאוזן - - - 
מדיניות לניצול אופטימלי מאוזן של משאבי הקרקע והמים של ישראל על-פי יעדיה הלאומיים ותוך יצירת מקורות מים חדשים, מים מושבים והתפלה. אני פונה אליכם: אל תפסיקו את התהליך שבו התחלנו. קיבלתם מן המוכן הרבה מחשבה ותכנון. יש בכך גם תרומה לשלום באזור על-ידי מפעלים כלכליים משותפים עם ירדן ועם הפלסטינים, ובעיקר בתחום התפלת מי ים לרווחת האזור כולו. כלכלה ומשק חופשיים - הפרטה. ביצענו רפורמה אדירה במינהל מקרקעי ישראל, שלא היה כדוגמתה מאז הקמת המדינה. אם רק תמשיכו בדרכה של ממשלת נתניהו, יהיה בכך הישג גדול. חיזוק והרחבת שיתוף הפעולה האסטרטגי והיחסים המיוחדים עם ארצות-הברית. כאן היתה התפתחות גדולה מאוד, חיובית, בשנים האחרונות. ובמקביל, יש לעשות לפיתוח מערכת יחסים אחרת עם רוסיה ומדינות נוספות, תוך הקפדה על האינטרסים הביטחוניים של ישראל. וכל זאת צריך להיעשות תוך יצירת הסכמה לאומית-ציונית רחבה ככל שניתן בארץ ובתפוצות, שתביא לחיזוקה, לביסוסה ולצמיחתה של מדינה יהודית דמוקרטית בארץ-ישראל. כך צריכה לנהוג ממשלה לאומית ציונית בישראל. זה יהיה מבחנכם. אני מאחל לכם הצלחה במילוי משימות אלה. תודה. 
כבוד נשיא מדינת ישראל והגברת ויצמן, כבוד נשיא גרמניה והגברת ראו, אדוני יושב-ראש הכנסת, כנסת נכבדה, כבוד נשיא גרמניה, בשם הליכוד שבאופוזיציה אני מקדם אותך ואת משלחתך הנכבדה בברכה בירושלים, בירת העם היהודי זה למעלה מ-3,000 שנה ובירתה המאוחדת של מדינת ישראל לעולם. אדוני הנשיא, אני מדבר אליך כיהודי - ואני בראש ובראשונה יהודי - אל ידיד העם היהודי. תקומתה וקיומה של מדינה לעם היהודי במולדתו ההיסטורית הם אירוע שאין לו אח ורע בתולדות האומות בתקופה המודרנית. קיומה והתפתחותה של ישראל כמדינה יהודית ציונית, דמוקרטית מבוססים על שלושה מעגלים השלובים זה בזה: מעגל השואה והזיכרון. ישראל מולדת ומשגב לשארית הפליטה שהשואה עיצבה את ייעודה. קיומה מתמצה בנדר לשישה מיליונים שלא זכו לראות בתקומתה ובהבטחה לדורות שעדיין לא נולדו, שהמדינה היהודית תהיה מקלט לא רק ליהודים באשר הם, אלא אף תפעל ותעשה כל שביכולתה למניעת הישנות השואה והתופעות שהובילו אליה - אנטישמיות, גזענות, הסתה - תופעות שגואות עתה. מעגל התקומה וההתחדשות של העם היהודי בארצו. קיים רצף היסטורי וקשר בן 4,000 שנה בין העם היהודי לאדמתו ולבירתו ירושלים, רצף שלא פסק לאורך כל ההיסטוריה שלנו. גם מאז איבד העם היהודי את עצמאותו המדינית לפני כ-1,900 שנה לא פסק, אפילו ליום אחד, מלהתקיים יישוב יהודי בארץ-ישראל - לעתים מאות אלפים, לעתים רבבות, ולעתים אלפים בודדים. העם היהודי נאחז בציפורניו בתורתו, באדמת מולדתו, והאמין בחידוש עצמאותו, נאבק עליה, והיא הגיעה. ב-120 השנים האחרונות עשה העם היהודי את הבלתי-ייאמן: מיליוני עולים הגיעו לארץ-ישראל מ-102 ארצות, דוברים 82 שפות, וכולנו הפכנו לעם אחד דובר שפת התנ"ך - עברית. התחדשה השפה העברית, הוקם כוח המגן העברי, השתחררנו מהשלטון הבריטי, הקמנו 1,400 יישובים, ערים וכפרים, הוקם מחדש עולם הישיבות שחרב באירופה. בישראל - מהתעשייה המתוחכמת ביותר ועד למוזיקה מצוינת; מחקלאות מיוחדת במינה ועד למכוני מדע ומחקר משגשגים. ארץ ברוכת כשרונות. והצלחנו לבנות כאן דמוקרטיה יציבה, אמיתית. כל זאת עשינו כשידנו האחת עושה במלאכה והשנייה אוחזת בשלח. וכל זאת עשינו חרף האסון הנורא שקרה לעם היהודי, כששליש מעמנו הושמד על-ידי גרמניה הנאצית ובעלי בריתם של הנאצים ושונאי יהודים מבין עמי אירופה. האבדה של העם היהודי היא כל כך גדולה, שנראה לי שלעולם לא נצליח להתגבר על כך. כמות החוכמה היהודית, הכשרונות שאבדו, התרומה האדירה שהיתה יכולה להיות למדינת ישראל ולעולם כולו, אין לה תמורה. והמעגל השלישי - השלמת החזון הציוני לעתיד. ישראל דמוקרטית, עם חוסן כלכלי וחברתי, עם עוצמה צבאית להרתיע, שבונה חברה צודקת וחיה מתוך הכרה בצדקת דרכה וזכותה המלאה על מולדתה, שקולטת מיליוני יהודים מכל רחבי העולם. ישראל חזקה, גאה ובוטחת יכולה להביא שלום עם ביטחון לעם היהודי כמו גם לשכניה. ואנחנו נביא את השלום. הרפובליקה הפדרלית של גרמניה מחויבת לעצמה, ולא רק לנו, מתוקף העבר שאותו לא ניתן לשכוח - זו התחייבות מוסרית; ההווה, שבו גרמניה מהמדינות הדמוקרטיות המובילות באירופה ובעולם - זו מחויבות מדינית אידיאולוגית; והעתיד - מחויבות לבנות עולם בטוח יותר, שבו על גרמניה להיות הבלם המרכזי של תופעות וגילויים שעלולים להחזיר אחורה את גלגל ההיסטוריה. כבוד היושב-ראש, אדוני הנשיא, הרפובליקה הפדרלית של גרמניה, ואתה בראשה, הינכם מהבולטים בידידי ישראל באירופה. מדינת ישראל והעם בישראל מעריכים זאת מאוד. אתה עצמך, אדוני הנשיא, היית בישראל פעמים כה רבות. יש לך ידידים רבים כאן שיודעים להעריך ולכבד את פועלך רב השנים. אנו מוקירים את מאמציך למציאת כפרה על השואה ולפיוס בין העמים. ועל כך תבורך. תודה. 
גברתי היושבת-ראש, כנסת נכבדה, בטרם אומר את דברי אני רוצה לברך את הממשלה על הפחתה וביטול מסי הקנייה לפי הצעתו של חבר הכנסת גפני וועדת הכספים כולה ורוב חברי הכנסת, אפילו אם זה אקט של בחירות. אפשר לקבל את תשומת לבו של ממלא-מקום שר הבריאות? 
אנחנו מצפים מממלא-מקום שר הבריאות שידאג לכך ששר האוצר יבטל את המס המוטל על ביקור אצל רופאים. הכסף הנגבה כיום מגיע ל-150 מיליון שקל. זה מס רגרסיבי, וראוי לבטלו. אנא תפעל. תהיה תועלת בוודאי ממינויך. גברתי היושבת-ראש, כנסת נכבדה, מה שאומר עכשיו בוודאי יפתיע אותך מאוד. הגעתי סופית למסקנה, שבראש מדינת ישראל עומד, לצערי, אדם שהאמינות ממנו והלאה, המכחש לעמו. בראשות הממשלה עומד אדם שהבטיח חינוך שימנע דור רביעי של מצוקה, הבטיח תעסוקה, טיפול בעוני ובפער החברתי הגואה, הבטיח דיור לזוגות צעירים, ואף שהיה ניתן לטפל בבעיות אלה הפר את כל הבטחותיו, כמו שהפר את כל שבועותיו והתחייבויותיו בעניין ירושלים, אחדותה ושלמותה, בעניין בקעת-הירדן, החיונית כל כך כאזור הביטחון המזרחי של ישראל, ואזורי ביטחון נוספים, מניעת זכות השיבה במסווה כזה או אחר ושמירה על מקורות המים שלנו בידינו. ראש הממשלה הפר התחייבויותיו להביא לאחדות בעם והעמיק את הקרע והוא ממשיך ומעמיקו. 
ראש הממשלה קורע את העם לגזרים דווקא בעת שצריך הסכמה לאומית רחבה ככל שרק ניתן. מר ברק פיצל את העם והרס את הממשלה שלו, בעוד אנחנו, ואני מתכוון כרגע למפלגות במחנה הלאומי הנמצאות באופוזיציה, מנסים לאחד את העם ומתכוננים לבנות ממשלה שתעבוד ותפעל ביעילות. 
ראש הממשלה ברק פיצל את ישראל. אנחנו נפעל לאחדותה של ישראל. חברי הכנסת, האמינו לי, אני מודאג, ואם אני מודאג, כדאי - - - 
ואם אני מודאג, כדאי לכולם להיות מודאגים. המאבק עכשיו הוא לא על ניצחון בבחירות, אלא על עתיד ישראל; לא על ניצחון, אלא על עשיית הדברים הנכונים. דיברתי על העדר אמינות. אופי המנהיגים ותכונותיהם חשובים בעיקר כשאנחנו רואים מה קורה עכשיו. לאזרחי ישראל הזכות המלאה לצפות שמנהיגיהם הפוליטיים יאמרו למה הם מתכוונים ולהתכוון באמת למה שהם אומרים. אנחנו לא צריכים ועדות שילמדו אותנו איך להתאחד, אנחנו צריכים מנהיגים שיש להם התכונות, שכל אזרחי ישראל יכולים לסמוך עליהם ולהאמין להם ובהם, וזאת הבעיה הקשה הנוכחית של ישראל. גברתי היושבת-ראש, חברי הכנסת, מהו המצב היום במשא-ומתן? וקל לי יותר לדבר על כך היום, מפני שבעבר בכל פעם שחברי אנשי המחנה הלאומי ואני עצמי היינו מוסרים פרטים על המתרחש מאחורי גבה של הממשלה, הכנסת, העם, מייד היינו מותקפים: זה לא נכון, מהיכן אתם יודעים - ובמלים חריפות יותר. פשוט בגלל החומרה של המצב לא הייתי רוצה להשתמש היום במלים חריפות, אפילו לא באלה שאנשי מפלגת העבודה או המערך השתמשו נגדנו. היום כבר ברור, מה שאמרנו היה נכון, היום כבר הכול ידוע, על מה מוכן ברק לוותר. "הסכמות או רעיונות קמפ-דייוויד בטלות ומבוטלות אם ערפאת לא יקבלן", הכריז מר ברק. אמר בגלוי והמשיך בוויתוריו בסתר. המשא-ומתן נמשך, ירושלים מחולקת. בניגוד לדברי ראש הממשלה, שהוא אמר לי עצמי, ש"אין מפה", ברק או אנשיו הציגו מפה, שבה ישראל תובעת להשאיר בידה - זאת המפה שהציגו בקמפ-דייוויד - %14 משטח יהודה ושומרון, ומסכימה למסור %1 משטחה לערפאת. אני רוצה להזכיר לחברי הכנסת, שתוכנית אלון בלבד היוותה %27 משטח יהודה ושומרון. עוד שם בקמפ-דייוויד ויתר ברק והשאיר בידי האמריקנים להחליט על בין %8 ל=%10. האמריקנים כבר אמרו מזמן איך ישראל מנהלת משא-ומתן - זה כבר היה לפני כמעט 30 שנה - היא מוסרת שתי עמדות: את העמדה שלה ואת ה-FALL BACK POSITION, עמדת הנסיגה שלה. האמריקנים היו באים מייד לצד השני ומתחילים ב-כך הם היו מתחילים. הייתי אומר, שלא למדו מאומה מהדברים. גם הפעם עשו אותו דבר. האמריקנים, בהבינם את החובבנות הזאת שבצד הישראלי, התחילו ב=%8 ומקווים לסכם - עדיין אין סיכום על זה, ערפאת עדיין לא מסכים, אבל קלינטון מאמין שזה מה שאפשר להשיג - על %2 משטח יהודה ושומרון שיינתן לפלסטינים בתחומי מדינת ישראל. בעצם מחזירים את החלטה 181. ברק ויתר ואין יותר אזורי ביטחון ראויים לישראל. לא אפרט את כל המחדלים והחובבנות של ניהול המשא-ומתן. רצוני להתרכז הפעם בירושלים, וגם כאן - בלב הבעיה, בלב לבו של העם היהודי, בהר-הבית ובעיר שבין החומות; לא משום שאין חשיבות לשכונות האחרות. יש להן. אנחנו פשוט קצרים בזמן. אילולא היינו קצרים בזמן, הייתי גורם היום סומק של בושה על לחייהם של כל אלה שדיברו פה ואמרו: לא התפללנו לאבו-דיס. אדוני, חיפשתי במקורות ומצאתי, שהתפללנו גם התפללנו; לא רק זה, אלא גם להר-הזיתים, ואולי זה היה אפילו מעניין, בהחלט מעניין, אבל אין זמן לזה. 
וגם כאן אני אומר: לא כי אין חשיבות לשכונות. יש להן. ברק נתן את הסכמתו לביתור לבו של העם היהודי: העיר העתיקה בירושלים. אומנם אמר: שייתן ערפאת קודם את הסכמתו, אבל ערפאת, ביודעו מי עומד מולו, המשיך ללחוץ, ומנהלי המשא-ומתן היום - והם לא מכחישים, אנחנו שומעים את קולותיהם בכלי התקשורת - כבר מוכנים לתת יותר. ברק הסכים לוותר על רוב העיר העתיקה ומוכן לוותר בהר-הבית. הוא מנסה לרכך על-ידי תביעה להכרת ערפאת בזכות היהודים להתפלל. עצם הפנייה הזאת, שערפאת יכיר בזכותנו להתפלל במקום שהוא קודש הקודשים לעם היהודי, היא עצמה הרי מעוררת תמיהה - עד לאיזה שפל ירדנו. דרך אגב, איך יפריד מר ברק? יבנה חומה בתוך חומה? איך בכלל תפעל הססמה הריקה מתוכן "אנחנו כאן והם שם"? חומה תחצה את העיר כולה? הרי הכול דברי הבל. ומלה בעניין קדושת ירושלים. קדושת ירושלים לעם היהודי רבה כמה מונים מאשר לנוצרים ולמוסלמים מהטעמים הבאים: העם היהודי היה החלוץ היחיד בתולדות הארץ וירושלים שעיצב את נופם הסלעי והמיוער והפך אותם מטרשים שוממים לטרסות חקלאיות ומוריקות, שנוצרו בעמל כפיים וביזע, ושום עם אחר לא יצר כמותו. עם ישראל היה הראשון והמיוחד שבנה בית-מקדש מפואר בירושלים, שהיה מקודש לכל עם ישראל ולכל חבלי הארץ. 
אני יכול לעזוב, אם את רוצה. 
אני בדרך כלל מכבד את ההחלטות. 
לעם היהודי אין ארץ אחרת ולא בירה אחרת שהוא תכנן, יצר ובנה, וודאי שאין לו מקדש אחר, כאשר לנוצרים ולמוסלמים יש בירות משלהם ואתרי פולחן מקודשים להם בלבד. אני זוכר את דברי האפיפיור באוזני כאשר באתי כשר החוץ להזמין אותו לביקור בישראל. הוא אמר את הדברים הבאים: ארץ-ישראל קדושה ליהודים. היא גם קדושה לנוצרים ולמוסלמים, אבל מובטחת היא רק ליהודים. את זה אמר האפיפיור. ברק, כנראה, איננו חושב כך. אני כבר מסיים. נפלה בחלקנו הזכות להגן על ירושלים ולשחררה. אין לאיש מאתנו זכות לוותר עליה. ירושלים אינה שייכת לנו. היא שייכת לעם היהודי כולו זה 3,000 שנה. היא למשמורת בידינו לדורות הבאים. ייתכן שיבואו פרשנים משפטיים ויצביעו על כך שלאחר שחוקק חוק הבחירה הישירה ראש הממשלה יכול, אך מה עומד כאן מול מה, חוק שהתקבל ברוב של קול אחד, או היסטוריה בת אלפי שנים של העם היהודי? תנו אתם את התשובה. אני פונה אליכם, אני פונה אל ראש הממשלה. אין לראש הממשלה ממשלה - יש לו ממלאי-מקום - ובעיקר אין לו רוב בכנסת ואין לו סמכות מוסרית ציבורית, ובשטחים שהם חלק מישראל, גברתי היושבת-ראש, אין לו גם סמכות חוקית. הוא לא יכול לוותר על חלק מארץ-ישראל, ממדינת ישראל. אין לו זכות להמשיך בוויתוריו. אני פונה אליכם, שנקבל כולנו החלטה, שבמצב כזה ראש הממשלה אינו יכול להמשיך במשא-ומתן - שהרי הוא יכול גם להתחכם. הוא יכול לנהל את המשא-ומתן מכאן. הוא לא חייב לנסוע. זה מה שאני פונה ומבקש מהכנסת - ואני מודה לך על אורך הרוח. 
כולם מחויבים לשלום. אין פריווילגיה לאף אחד על השלום. 
אני ראיתי את כל אימי המלחמות. 
גברתי היושבת-ראש, השרה יולי תמיר אמרה היום דבר שקר מהדוכן. הממשלה היא שקיבלה, ב-6 ביוני 1982, החלטה לחצות את קו 40 הקילומטר, וחזרה על החלטתה זו ב-7 ביוני 1982. מצערת העובדה שנציגת הממשלה מרשה לעצמה לחזור על דבר שקר. אנא, תעיין בסטנוגרמות של ישיבות הממשלה - כשרה היא רשאית לעשות זאת - ותלמד את האמת. תודה. 
מה עם דברים נוספים? הרי יש הרבה דברים אחרים שלא נענו - לא שלכם במישרין. 
אדוני היושב-ראש, כנסת נכבדה, ראש הממשלה מתלונן על כאבים בלתי פוסקים; משחרר מחבלים רוצחים, לרבות אנשי "חמאס" שנידונו למאסר עולם - - 
- - וזועק: כואב לי. מחבק נכה, ונאנח: אוי, כואב לי. בינתיים ממשלתו מפירה בציניות את הבטחתה לנכים, אומרת להם בקריצה של פיתוי: נדון בענייניכם אחרי התקציב. ומעניין לראות מה אמרה אותה אשה מיוחדת, עילית שמואלי, שהתפרצה בוועדת הכנסת בעניין הנכים: "לא רק אני לא קיבלתי את התוספת שהובטחה, אף אחד מהנכים לא קיבל אגורה; ייתכן שנחזור לאותה גבעה, רק שהפעם לא נסכים לקבל רק הבטחות". והקטע האחרון, קשה לי לקרוא, אף שאני מצטט מדבריה כפי שהופיעו: "נראה לי שהם פשוט ישמחו אם הילדה שלי תמות ותפתור את הבעיות". אני חושב שזה לא נכון, אבל שומעים פה את נהמת לבה מול האדישות והאטימות של הממשלה הזאת. ראש הממשלה מדבר על האבטלה הגואה תחת שלטונו ובוכה: אוי, כמה כואב לי; מאמץ אל לבו מתיישבים בגולן, מזיל דמעת תנין ואומר: אוי, כמה נורא כואב לי. אדוני ראש הממשלה, שבוודאי עסוק עכשיו ולא בנושאים העיקריים שממשלה צריכה לטפל בהם, אדוני ראש הממשלה, הבעיה אינה הכאב הפרטי שלך, אלא הכאב שאתה גורם לעם. לא הקרע בנפשו של ראש הממשלה, אם קיים כזה, חשוב, אלא הקרע בעם שהוא גורם. אדוני ראש הממשלה, אתה כנראה איש של משימה אחת. היום, משימתך, וכנראה אינך מסוגל להתרכז ביותר ממשימה אחת, היום לפניך משימה אחת, לסגת, לברוח מהגולן לקירבת הכינרת, ושום הכחשה לא תעזור, זאת ההבטחה שניתנה על-ידי האמריקנים בהסכמתו של ראש הממשלה ברק לסורים. 
מאחר שאתה הרי לא תירגע, כי אתה צריך לצעוק קצת, כן, מוכרח, מה תעשה, איך תמלא את תפקידך? 
הרשה לי להגיד לך, יש הבדל אחד מכריע בין הדיון, אני לא הייתי באותו מעמד שאתה מדבר עליו, אבל היה הבדל אחד מכריע, ברק עומד לבצע, נתניהו לא הצליח לבצע, העניין הזה נעצר, ויש איזה הבדל בין השניים, וכדאי שתחשוב על זה לפני שאתה מרעים בקולך מדי פעם. 
אני מקווה שההפרעות לא נזקפות. 
ראש הממשלה, אתה כנראה איש של משימה אחת, היום, לסגת, לברוח מהגולן לקירבת הכינרת. לעם יש משימות רבות ובעיות רבות. כולם אוהבים להאשים ממשלות קודמות, בצדק או לא בצדק, בכישלונותיהם שלהם. יש לכם שנה לעשות את זה, בדרך כלל במשך שנה מאשימים תמיד ממשלה קודמת, לכן אני שואל, מה אתם עושים כדי לשנות את המצב? עיון בתקציב 2000 אינו מראה שום שינוי, רק הכבדה על השכבות החלשות, על ערי הפיתוח ועל שכונות המצוקה, על קשישים וחולים ועל עולים. וכשבודקים את סעיפי ההסכם, אולי תשמעו מה אומרים עליכם מומחים, אתם בוודאי קוראים בעיון מה אומרים, אני מדבר על אנשי כלכלה, ודאי לא מתומכי או תומכי תנועתי: תקציב 2000 של ממשלת ברק יגרום לגידול באי-שוויון הכלכלי והחברתי; התקציב המוצע יעמיק את הפערים ויחנוק את ההתאוששות הכלכלית - אלה אמירות שונות של כלכלנים שונים - זהו תקציב של נסיגה בהוצאה החברתית הריאלית לנפש, ויש בו ירידה בהקצאת משאבים לשירותי בריאות ותעסוקה וקיפאון בתחומים האחרים. שלא לדבר על הפזרנות, תשעה שרים בחודש אחד מבלים בפריס. אבל אלה רק, הייתי אומר, מהדברים הקטנים. ההערמה הזאת של הכנסת החוק הנורבגי בדלת האחורית, גם לה יש מחיר קטן, תגידו מחיר קטן, אבל כבר ראינו, הרי פה עמד נציג הממשלה על הדוכן הזה ואמר שתוספת השרים תסתכם ב-10 מיליוני שקל - אם אינני טועה זה היה המספר שהוא אמר. 
רבותי, רק לפני זמן קצר, לפני שכבר מופיע 25 מיליון ש"ח. 
זאת אחת הבעיות, הכול נעשה בכחש, הכול בכחש, בערמומיות, שום דבר לא בצורה ישרה, שום דבר. רבותי, אם נרצה לסכם בנושא הזה, התקציב פוגע בשכבות החלשות, ברווחה ובבריאות, אין בתקציב כל פתרון או תשובה למיתון. אין בתקציב כל פתרון או תשובה להשקעות בתשתית. אין בתקציב כל פתרון למקורות תעסוקה ולבעיית האבטלה. אין בתקציב כל פתרון לנטל המס על המגזר הפרטי והעסקי ולחוסר האיזון בין הגידול בשכר הריאלי במגזר הציבורי, ביחס לשחיקה הריאלית במגזר העסקי והפרטי. תראו מה קורה לעצמאים. אין בתקציב תשובה וסיוע ליצואנים. אין בתקציב תשובה הולמת לבעיות החינוך, הפשיעה והאלימות בחברה. רבותי, המלאכה גרועה, ואם נסתכל בעניין חוק ההסדרים, הממשלה מציעה להגדיל את הגירעון משנת 2000 - מ=%1.75 כפי שהחוק קובע ל=%2.5, דהיינו, גירעון נוסף של 3 מיליארדי שקלים. האבטלה אצלכם עלתה מ=%8.2 ל=%9. בבריאות - החמרה בבריאות. בתמ"ס - קיצוץ דרסטי בתוכניות עידוד; קיצוץ דרסטי בתקציב לעסקים קטנים; קיצוץ דרסטי בתקציב לפיתוח אזור תעשייה, ואתם מנסים לשכנע אותנו כי אתם דואגים לתעסוקה. ביטחון - הממשלה הזילה פה דמעה על כך שהיא צריכה לקצץ מיליארד ש"ח בתקציב הביטחון. מה זה מיליארד ש"ח בתקציב הביטחון? אני רוצה שיהיה ברור כי פירושו של הקיצוץ הוא סגירת מפעלים בערי פיתוח כמו מצפה-רמון, קריית-שמונה וקריית-מלאכי. המשמעות היא, הגדלת האבטלה דווקא באזורי הפריפריה, שבהם האבטלה גדולה ממילא. עשיתם דבר חמור מאוד בחוק ההסדרים בעניין חולים סיעודיים, אין כרגע לא זמן ולא טעם לפרט, אתם עשיתם דבר חמור מאין כמותו. חבל שלא המשכתם במה שאנחנו התחלנו. הממשלה הזאת קיבלה משק שעבר תהליך הבראה קשה, נכון, אבל רציני. אדוני היושב-ראש, השאלה אינה אם התקציב יעבור. רבותי, כמי שנמצא בבית הזה הרבה שנים, דינם של תקציבים שיעברו בסופו של דבר. לכן, השאלה היא לא אם התקציב יעבור, אלא מה אומר התקציב. דרך אגב, אני לא הופתעתי, ידעתי שיהיה הסדר, לכן גם אמרתי לחברי, תהיו רגועים. ואני רוצה לומר לכם איך ידעתי שהתקציב יעבור, כיצד ידעתי זאת? כי ב-24 השעות האחרונות חדלו לפתע ההדלפות על כך שראש הממשלה מזמין אותי לשיחת עדכון, ומחוגיו הקרובים מסבירים שתוך כדי שיחת העדכון גם ידונו בנושאים אולי קואליציוניים. רבותי, כדי להעמיד את הדברים בצורה ברורה, ברגע שהשידורים האלה נפסקו, הבנתי שהעניין גמור, ולכן אמרתי לחברי, תהיו זהירים בנושא הזה, העניין הזה ייגמר, ואין לי טענה לאף אחד בקשר לזה, אבל אני רוצה בהזדמנות זאת לומר לכם, אדוני היושב הראש - - - 
נקווה שבהקדם נוכל להחליף גם מקומות. 
לא אתה ואני חס וחלילה, אלא אנחנו לגבי הצדדים. 
אנחנו בכל מקרה נתמוך בכך. 
דרך אגב, פעם ביקשתי ממך, שיהיה כאן דיווח בעניין - - - 
אני מאוד מודה לך על כך. רבותי, אם כבר אני מדבר על הדברים האלה, רבותי, לא עודכנתי, לא הוזמנתי, גם בפגישה הקודמת לפני כמה שבועות, לא עודכנתי, לא על מה שמתרחש, לא עודכנתי גם עכשיו. כדי לדעת מה מתרחש, הצינור הכי טוב זה מה שמדווח סאיב עריקאת. סאיב עריקאת יודע, אני דרך הצינור הזה, בדרך כזאת או אחרת גם כן לומד מה בדיוק מתרחש. לכן, כל הסיפורים על עדכון ועל הדברים האלה, לא היו ולא נבראו, כולם חלק ממשחק פוליטי מכוער. אנחנו יודעים, יש תרגילים, אבל יש גם גבול לכל דבר. אתם תטענו שהוספתם, אחרי שגרעתם, לתקציב הרווחה, החינוך וסעיפים חברתיים והתישבותיים אחרים. אולי החזרתם מעט, אבל איך עשיתם זאת? מרצונכם - לא. ביוזמתכם - לא ולא. עשיתם זאת בלחץ של מפלגות בקואליציה שהנושאים המעניינים אותם, ביניהם נושאים חברתיים והתיישבותיים, קרובים ללבם ובלחץ האופוזיציה. ואני רוצה לשבח כאן את חברינו בוועדת הכספים, שלא חסכו עמל ועבדו, ולא הפסיקו את הלחץ, והלחץ הזה חשף את מערומי התקציב שהנחתם לפני הכנסת. אני רוצה לקרוא למפלגות, אין לי טענה לשום מפלגה שניהלה מאבק, אז אני רוצה לפנות אליכם בקריאה אחת, אל תסתפקו במה שקיבלתן במישרין, יש צרכים רבים שעדיין זועקים לפתרון, אבל מעניינים הנימוקים המלומדים שלכן, ההצטדקות. שמעתי חבר נכבד בממשלה, אני מעריך אותו, מסביר: אין מנוס, אין מנוס, נוסיף קצת לחינוך, נחזיר מעט לרווחה, כי אנחנו מוכרחים לרדת מהגולן. עזרו לנו לרדת, לסגת, לברוח, כי הרי אין כל נימוק הגיוני לבריחת הממשלה ולהפקרת הגולן. אפשר להשיג שלום גם בדרך אחרת. כל עניין ציוני, לאומי, התיישבותי, אידיאולוגי, נדחק הצדה מתוך תשוקה שאינה בת-כיבוש, לספק רצונו הציני של שליט דמשק הנמצא בסוף דרכו, הרוצה כסף ונשק אמריקניים, ולהבדיל אלף הבדלות, תשוקתו של נשיא אמריקני, הפעם להיחרט בזיכרון העולם כמביא שלום, ולא חשוב המחיר שישראל תשלם. תרשו לי לומר לכם, ממשלת ישראל נוהגת כתינוק מדיני, כבובה בתיאטרון בובות המופעלת על-ידי אינטרסים זרים. הממשלה מתנהגת כתלמיד נאיבי מתחיל המנסה להשביע רצון מפעיליו המושכים בחוטי הבובה. קשה היום לקבל החלטה בשום תחום, כי הכול נעשה בכחש, ואני רוצה לתת לכם דוגמה. השבוע יצא מכון-יפה בהודעה על מצבה של סוריה, ובין היתר נאמר: סוריה חלשה ואין סכנת מלחמה, לכן צריך לעשות שלום, חלון ההזדמנויות נפתח. סיכום מכון-יפה לא תאם את איומי ראש הממשלה, מר ברק, על עמו שלו במלחמה, אם לא ניכנע לדרישות הסורים. לכן, למחרת היום, גורמים ביטחוניים הודיעו, שסוריה דווקא חזקה ומתחמשת ויש סכנת מלחמה ולכן צריך לעשות שלום. דבר והיפוכו. תחליטו כבר, סוריה חלשה ולכן צריך לעשות שלום או סוריה חזקה ולכן צריך לעשות שלום? כל זה מראה לנו את רמת הרצינות של הממשלה הזאת. תרשו לי לומר לכם, אתם אולי לא מתביישים, אני מתבייש. תרשו לי לסיים בפנייה לראש הממשלה, אולי פנייה אישית. ראש הממשלה מר ברק, אני פונה אליך כפוליטיקאי מנוסה אל פוליטיקאי בתחילת דרכו, ומבמה זו אני קורא בשם כל העם המצפה ממך כי תכבד את התחייבויותיך טרם הבחירות. ואני קורא למר ברק, לא להתייחס לתקציב כאל מכשול פוליטי שצריך לעבור, אלא כאל הלב של מדינת ישראל, ולב מצריך טיפול חכם ומעמיק, לב המאזין, המתייחס לשעה הקשה שבה נמצאים בה רבים מאזרחי המדינה, המצפים לשינוי, לצמיחה ולתחושה כי יש מי שמאזין להם ואכפת לו מהם. 
הייתי רוצה להגיד, אני נגד לפגוע באוכלוסייה הערבית. 
ההבדל ביני וביניכם - אני מאמין שאפשר לחיות עם ערבים. 
לגבי הפרט הזה - הוא לא נכון. מדוע? כי הוקמה ועדה שצריכה לבדוק את העניין. 
כבוד נשיא המדינה והגברת קצב, אדוני היושב-ראש, חברי הכנסת, מוקירי זכרו הרבים של רבין, בני משפחת רבין, ובמיוחד הגברת לאה רבין, ואני לה שולח בשם כולנו איחולי החלמה וחזרה מהירה לפעילות. כשמתקרב יום הזיכרון ליצחק רבין, זיכרונו לברכה, מתרבים האירועים. בחלקם יש הבעת כאב אמיתי, ולכאב של משפחה על אובדן יקירם אין מזור, אין. גם חברים חשים את הכאב ההופך אומנם עמום יותר עם השנים, אבל כאב שאינו חולף. בחלקם יש געגועים לדמות של יציבות, של הבנת המתרחש, של משענת, של יכולת ניתוח והסקת מסקנות, ובעיקר של לקיחת אחריות. וככל שהמבוכה גוברת גובר גם הצורך להישען על מישהו שניתן לסמוך עליו. ולחלקם, לצערי, הפוליטיקה השתרבבה לכאב עד שכמעט וגברה עליו. ההתנצחות, הטלת הדופי, חיפוש אשמים - כל זה בניסיון לרווח פוליטי קטן וקטנוני - קיימים. השנאות המפעפעות עדיין להבותיהן לא כבו והן מלחכות סביבנו. אנחנו אוהבים להתרפק על העבר, אבל אלה ימים שבהם צריך להביט קדימה, להישיר מבט אל העתיד. כאן חסר לי יצחק רבין, חסרה לי מנהיגותו, שהיה בה מיזוג מיוחד של צניעות, ביישנות, עם הרבה מאוד סמכותיות טבעית. חסר לכולנו אותו רצף של זיכרון לאומי שהוא נשא עמו ואי-אפשר כאן בלעדיו. וזאת כדי להחליט לאן אנחנו הולכים, כיצד נביא לכך שרוב רובו של העם היהודי יחיה בישראל, כיצד נקיים כאן מדינה יהודית דמוקרטית, כיצד נצמצם את הפער ונחזק את הלכידות החברתית בתוכנו. עלינו להחליט כיצד נגיע לשלום שכולנו מחויבים לו, כשאנחנו יודעים שהשלום מכאיב כמעט כמו מלחמה. כי בשלום, כפי שיצחק רבין, זיכרונו לברכה, הבין, יש גם ויתורים מכאיבים, יש פשרות קשות, ועלינו להחליט איך נביא ביטחון לחיי אזרחי ישראל במקום היחיד בעולם שבו יש ליהודים הזכות והכוח להגן על עצמם בכוחות עצמם; איך לא נאבד את עצמאותנו; איך לא נתרגל ונקבל את המצב הנוכחי כגזירה משמים; ואיך נבנה משק חופשי ומשגשג ועוד. כאן חסר לי יצחק רבין, חסרה לי האפשרות להתייעץ גם אם יש חילוקי דעות, והיו. לדבר עניינית, בפשטות, לא בססמאות. בהיעדרו של יצחק, האחריות על כתפי כולנו גדולה יותר, כבדה יותר. כך אני חש. לפני ישראל תקוות גדולות, והיא עומדת גם בפני סכנות חמורות. למראה המתרחש עינינו נפקחו. לא מספיק, ועדיין לא אצל כולנו. אלה ימים שמחייבים הידברות והסכמות בין אזרחי ישראל. עלינו להגיע להסכמות איך לעמוד יחד מול הסכנות ואיך לקדם את התקוות. בזה צריכים כולם לעסוק. בימים שלכל אחד הרבין שלו, וכל אחד בדרכו מנסה לאמץ את יצחק רבין אל אמונתו שלו, ויש השואלים מה הוא היה עושה - לדעתי, אי-אפשר לדעת מה היה עושה רבין היום. רבים מנסים לנחש. גם אני מהרהר בזה לפעמים, ואני מרשה לעצמי לחשוב שהוא היה עושה את זה אחרת, לגמרי אחרת. בזיכרוני תמונות, כמו בזיכרונו של כל אחד: מפגש תחת אש, לחיצת יד חמה, חיוך מעודד, ציפייה מאתנו כפקודיו, גם ויכוח ונזיפה לעתים, וגם יד על כתף במערכות גורליות, והרבה הערכה הדדית. אני זוכר נופי מדבר בסיני, פלגי מים בגליל. עץ זית בן אלף שנים ומדרגות בסלע בחבל בנימין, וחומות העיר העתיקה. אלו היו נופי חיינו אז, נופי חייו של יצחק, כפי שאני זוכר אותם. את הזיכרונות האישיים אשא תמיד בלבי. את היעדים הלאומיים על כולנו לשאת יחד, כדי להגשימם. יהי זכרו ברוך. 
אדוני יושב-ראש הכנסת, כנסת נכבדה, בני משפחת הד"ר יצחק רפאל, זיכרונו לברכה, אני רוצה לומר כמה מלים בשם האופוזיציה וכמי שהיתה לו הזכות דווקא בימים לא קלים לפגוש את השר יצחק רפאל. בימים אלה של מבוכה והעמקת הקרע בין דתיים לחילונים, כשצו השעה הוא פיוס לאומי וגישור על פערים, דמותו ופועלו של ד"ר יצחק רפאל, זיכרונו לברכה, הם עבור כולנו סמל לפני המחנה כולו, גם הדתי וגם החילוני. בחייו ובפועלו כמורה, כמחנך, כאיש ציבור וכמנהיג בתנועה הדתית הציונית ידע לשלב את ערכי היהדות המסורתית עם משנת הציונות המתחדשת בארץ-ישראל. ציוני הדרך במסכת חייו, של שילוב אמונה ודת עם עשייה ציונית, הם עדות מאלפת לאדם שנאה דורש ואף נאה מקיים. עוד משחר נעוריו בגליציה היה חבר תנועת "תורה ועבודה" ועמד בראש מחלקת ההכשרה של "החלוץ המזרחי" בפולין. מורה ומחנך בישראל ומנהל "מוסד הרב קוק" בירושלים, ומייסדה של תנועת "בני עקיבא". היה פעיל ב"הגנה" וחבר בוועד הלאומי שלפני קום המדינה, חבר ועדת ירושלים בימי מלחמת העצמאות, בשנים 1948-1947, וראש מחלקת העלייה של הסוכנות היהודית בשנים 1953-1948, שנים גדולות וקשות של עלייה. הוא כיהן כחבר הכנסת וחבר ועדת החוץ והביטחון מן הכנסת השנייה ועד השמינית. הוא כיהן כשר בממשלת ישראל בשנים 1977-1974. בתקופה הקשה של ערב מלחמת ששת הימים היתה לי הזכות להכירו. היה איש סייפא וספרא ובשניהם גילה בקיאות רבה ותרם רבות מחוכמתו. לא מניתי את פעולותיו ומפעליו כולם. מכל פעילותו הענפה והברוכה בתחום החינוך והכשרת הלבבות נראה לי היום, בראייה לאחור, שהמפעל החשוב ביותר שיזם, הקים וטיפח היה ייסודה של תנועת "בני עקיבא", תנועה שמראשית דרכה שילבה תורה ועבודה עם חלוציות, התיישבות וקידום המפעל הציוני בארץ-ישראל. בימינו אנו, כשנראה שיש חולשה ורפיון בקרב הקבוצות השונות שהובילו את המפעל הציוני בתחילת דרכו, כשנושאי הדגל המסורתיים של מפעל ההתיישבות בארץ-ישראל עייפו או טעו בדרך, באו חניכי "בני עקיבא" והרימו את הדגל שנשמט והלפיד שכמעט וכבה. היום אנו יכולים למצוא את חניכי התנועה מובילים את מפעל ההתיישבות ביהודה, שומרון וחבל-עזה, בגליל, בבקעה, בנגב ובהיאחזויות הנח"ל הפרוסות בכל רחבי הארץ, כמובן ברמת-הגולן. הם משרתים ביחידות העילית של צה"ל, ובקורסי הקצינים אי-אפשר שלא להבחין במספרם הגדל והולך של חובשי הכיפות הסרוגות. לצערנו, גדל מספרם גם ברשימות הנופלים, כי מי שמוביל גם משלם את המחיר. השילוב של אמונה בערכי היהדות והגשמה ציונית עם שורשים עמוקים בקרקע המולדת הביא לכך, שתנועת "בני עקיבא", שאותה הקים יצחק רפאל, זיכרונו לברכה, נטלה על עצמה באופן הטבעי ביותר את תפקיד ההנהגה והחלוץ שלפני המחנה בחידוש תנופת ההתיישבות וההגשמה הציונית בארץ-ישראל. אדוני יושב-ראש הכנסת, כנסת נכבדה, זכויות רבות עומדות לו לד"ר יצחק רפאל כאיש הגות שפרסם ספרים רבים על החסידות והציונות הדתית, כבעל פרס ביאליק לחוכמת ישראל לשנת 1979 וכאיש ציבור ומדינאי רב-פעלים. אך יותר מכול אזכור אותו כמורה, כמחנך וכמייסד תנועת "בני עקיבא", שבהדרכתו ובהכוונתו נטלו חניכיה את הובלת העשייה הציונית והניפו מחדש את דגל החלוציות כשאחרים עייפו או כשלו. על מפעלו זה נתונה התודה וההערכה של כל יושבי הבית הזה שהרעיון הציוני וחיזוקה של ישראל כמדינה יהודית דמוקרטית יקרים ללבם. יהי זכרו ברוך. 
אדוני היושב-ראש, כנסת נכבדה, ראשית, ברצוני לשלוח - ואני מאמין שאני יכול לעשות זאת בשם כולנו - ברכות לשובתי הרעב זה שבועיים הנאבקים על שלומה וביטחונה של ישראל. 
כל אזרחי ישראל מאוחדים בשאיפה אחת, כולנו רוצים שלום ומחויבים לשלום, אבל שלום אמיתי, טוב יותר מההסכם הגרוע של ברק, שלום נכון, שלום בטוח, שלום לדורות. 
שלום עם ירושלים מאוחדת ובלתי מחולקת כבירת הנצח של ישראל. אדוני היושב-ראש, כנסת נכבדה, מחובתי למסור לכנסת, שהבוקר התכנסו ראשי מפלגות האופוזיציה וסיכמו כדלקמן: 1. המפלגות רואות בדאגה ובחומרה רבה את נכונותו של ראש הממשלה אהוד ברק לפגוע בשלמות ירושלים ולוותר לרשות הפלסטינית בכל התחומים, ויפעלו יחד לסכל סכנות אלה. 2. הפורום מאוחד בדרישתו ובתמיכתו בחוק לפיזור הכנסת ובהקדמת הבחירות. אדוני היושב-ראש, לשום ראש ממשלה אין זכות לוותר בירושלים. ירושלים היא נחלתו של העם היהודי כולו. בחלקנו, בזכותנו, הדור שלנו, נפלה הזכות הגדולה לשחרר את ירושלים ולאחדה, והיא למשמורת בידינו לדורות יבואו. לנו יש אחריות גם לדור הזה וגם לדורות הבאים. ערפאת אומר, ואני מעריך זאת, אני מוכרח לומר, אני ממש מתייחס אליו בכבוד בעניין זה - - 
- - שבעניין ירושלים - - - 
- - - שבעניין ירושלים הוא צריך לקבל את אישורו של העולם הערבי והמוסלמי. ברק לעומתו אינו מבין, שלפני שהוא חותם אפילו בראשי תיבות, אפילו לפני שמביע את הסכמתו בעל-פה, הוא חייב לקבל את אישורו והסכמתו של העם היהודי כולו בישראל ובתפוצות. 
בהבעת הסכמתו שכבר ניתנה, מלכד ברק את ישראל והכניסה למצב בלתי נסבל. וכך ניתן כבר לשמוע תביעות גם מגורמים אחרים. התביעה לבינאומה של ירושלים היא תוצאה ישירה של ויתורי ברק והמלכודת שהכניס את כולנו לתוכה. נכון, ארץ-ישראל וירושלים בראשה קדושה ליהודים, לנוצרים ולמוסלמים, וישראל תמיד כיבדה ושמרה על קדושה זו לכולם. אבל מובטחת היא רק ליהודים. וזה ההבדל בין הארץ הקדושה לארץ המובטחת. היא מובטחת רק ליהודים. 
אדוני היושב-ראש, היתה לי הזכות להיות זה שהביא את ההזמנה להוד קדושתו האפיפיור לבקר בישראל. והוא עצמו, בדבריו, אמר: ארץ-ישראל קדושה גם לאחרים, מובטחת רק ליהודים, היא הארץ המובטחת. 
אני קורא לראש הממשלה להפסיק לאיים על עמו. עוד לא נשמע כדבר הזה. מה אתה עושה? מר ברק, תנקוט את הצעדים הדרושים, והכול בהשקט ובבטחה. אני קורא לראש הממשלה להפסיק לדבר על הכרעה גורלית. הכרעה גורלית קיבל דוד בן-גוריון כשהחליט על הקמת המדינה היהודית-הדמוקרטית בארץ-ישראל. 
אתה, מר ברק, עוסק בוויתור גורלי, שימנע שלום אמיתי ומביא לפירוק המדינה ולקרע עמוק בעם, אפילו בלי להגיע לגמר הסכסוך. בקמפ-דייוויד, ששמו שונה לפי דרישת ערפאת למחנה מס' 3 - אינני יודע מדוע - ממתין ברק בהתרגשות בעוד עוזריו מפיצים: הכול תלוי בתשובת ערפאת, הכול תלוי בתשובת ערפאת, יסכים או לא יסכים? אני קורא לראש הממשלה ושואל: לאן אתה מוביל אותנו? גורלנו, מר ברק, אינו תלוי בערפאת, גורלנו בידינו. אני קורא לך, אל תשים את גורלנו בידי ערפאת, לא הוא יקבע את עתידנו. למרות ויתוריך חסרי הפשר, הכול עדיין בידינו. 
אני קורא לראש הממשלה, נוכח המשא-ומתן המרתוני שאתה מנהל תחת לחץ כבד, לשמור על אחדותה וריבונותה המלאה של ישראל בירושלים ועל האינטרסים החיוניים האחרים של ישראל. אל תיכנע. אם תעשה זאת, תדע, אינך נכנע בשמנו. גלה את אומץ הלב שגילית בשדות הקרב. חזור להתייצב בפני העם לפני שאתה מוותר. 
צריך לבלום את ברק עכשיו, עוד בטרם חתם. הוא צריך להבין שאין לו זכות לעשות זאת. הוא הבטיח והתחייב, אחרת לא היה נבחר, והוא מפר את הבטחתו. הוא צריך להבין שלא יוכל לממש את הסכם הכניעה. הכנסת לא תאשר, ממשלה ממילא אין לו, רוב בעם אין לו. הוא צריך להבין שהוא צריך לעצור בטרם חתם. צריך לעצור אותו עכשיו. אנא, ראש הממשלה, תנהג ביושר, אל תבלבל את הציבור. מה זאת אומרת שאתה מגדיל את ירושלים? אתה "מקבל" מה שממילא בידינו ונותן לערפאת מה שמעולם לא היה בידיו ומה שהבטחת והתחייבת שלעולם לא יהיה בידיו. 
אתה הפרת את התחייבותך לבוחר. אני גם רוצה לתת לך עצה: אם אתה רוצה להגדיל את ירושלים, בשיטה הזאת אתה יכול גם לספח את תל-אביב לירושלים. 
במי הוא משטה? אני הרי שומע את הדברים: מה, התפללנו לשועפאט? אגב, לשיח'=באדר התפללנו? זה המקום הזה כאן. למקום הזה התפללנו? 
אבל מסתירים מפני הציבור - - - 
אדוני היושב-ראש, אין ספק, שאדם העומד על הדוכן, קריאות כאלה עלולות להטריד אותו. אני מוכרח לומר: טוב שהעם בארץ רואה את הדברים, רואה ומבין, מבין ורואה. לכן, כל זמן שאתם רוצים תצעקו כמה שאתם רוצים עד שאסיים את דברי בשקט, ואני אסיים אותם. 
ושועפאט, עוברים, אומרים: רגע אחד, היית פעם בשועפאט? מה, אתה מכיר את שועפאט? היית פה פעם? 
- - - אותם אנשים שהתפארו - - 
- - שבזמנם שלטו בירושלים, פתאום טוענים ואומרים: אין מי ששולט בכלל במקום הזה. אבל כדאי שהציבור בארץ ידע, ששועפאט והשכונות לידה מבודדות אוכלוסייה יהודית של למעלה מ-100,000 נפש, וזה, כמובן, לא יקרה - - - 
אני יודע, אומרים, רגע אחד, זה רק עניין מוניציפלי. רבותי, שליטה מוניציפלית זו טכניקה להשיג ריבונות. כשרצו למסור את אבו-דיס ואל-עזרייה, מה אמרו שם? אנחנו ממילא לא שולטים שם. נו, אז כאן, בסטטוס של אזור B פתאום כן נשלוט? מספיק לשחק. אני אומר למר ברק: מספיק, ואני רוצה לחזור ולהבהיר - - 
- - ירושלים וזכות השיבה אינן למשא-ומתן לעולם ולא נסכים בשום אופן להורדת יישובים - - - 
המעניין הוא, אדוני היושב-ראש, שהמפריעים דווקא מפריעים למי שמאמין וחזר גם באוזניהם פעמים רבות, שאני מאמין, וכך האמנתי מימי ילדותי - לא חשבתי יום אחד עוד במושב, בכפר, שאנחנו נחיה ללא ערבים. היה ברור לי. ולמי הם מפריעים, אדוני היושב-ראש? זה לא - - - 
סליחה, זה רק שיחה ביני לבין היושב-ראש. אדוני היושב-ראש, למי הם מפריעים? למי שמאמין שאפשר לחיות אתם ביחד. 
ולסיכום, אדוני היושב-ראש, כנסת נכבדה, כולנו רוצים שלום, שלום נכון יותר מההסכם הגרוע של ברק, טוב יותר, שלום לדורות, שלום עם ירושלים המאוחדת והבלתי-מחולקת, ואנחנו, אני מבטיח לכם, נשיג אותו. תודה. 
אדוני יושב-ראש הכנסת, חברי הכנסת, זה שבועות מספר מנסים להחדיר בכוח לציבור בישראל ובעולם, שהממשלה הנוכחית מגלה עמידה איתנה יותר בעניין הסכמי-וואי מהממשלה שלנו. לרגע ניתן היה גם לחשוב, שהנה, קמה ממשלה רצינית, אמיצה, שתפתור את בעיות החברה. לרגע ניתן היה לשער שלפנינו עמידה תקיפה על זכויותיה של ישראל. לרגע ניתן היה להאמין שלנגד עינינו שמירה אמיתית על ביטחון ישראל. הנה לפנינו, באמת, דרך חדשה להגיע לשלום, והנה ממשלה שתעמוד בראש מורם ובגאווה מול ידידים, יריבים או אויבים. אבל כל זה היה רק לרגע, ומשחלף הרגע ונעלם חזיון השווא נשארו ססמאות ריקות, מלים נבובות. בתחום הכלכלי-החברתי גזרה הממשלה גזירות חמורות. התקציב פוגע באופן קשה ביותר בשכבות החלשות בישראל; תקציב שפוגע בהורי ילדים, בחינוך, ובעצם פוגע בכל תחומי החיים החיוניים ביותר שלנו. הליכוד בראשותי ינהל מאבק פרלמנטרי וציבורי תקיף נגד הגזירות החמורות האלה. 
השאלה שלי, אתם משתתפים בהצבעה מחר? 
מאחר שאנחנו פותחים את השורות - - - 
אנחנו פותחים את השורות, אז כל אחד שרק ירצה ויתאים להשקפתנו, מוזמן להצטרף. 
אל תבואו אלינו ותאמרו בקול בוכים: קיבלנו גירעון של 6 מיליארדי ש"ח. עליכם לזכור, ואנחנו נזכיר לכם: אנחנו קיבלנו מכם גירעון של 12 מיליארד ש"ח. אתם חייבים תודה לממשלת נתניהו על כך כמו על נושאים נוספים, ואנחנו נזכיר לכם זאת. בעניין הסכם-וואי, לא רק שאינכם מגלים עמידה תקיפה יותר, אלא שוויתרתם ללא תמורה גם על אותם הישגים שהיו שם. הסכם-וואי בא כדי להפחית את סכנות הסכם אוסלו, והצלחנו בכך. והנה, באתם אתם, ובנמהרות, בחיפזון, אני אומר ככף זכות, אולי כתוצאה מחוסר ניסיון, ויתרתם ללא תמורה. אתם מדברים על מילוי הסכם-וואי על-ידי ישראל, אבל מדוע ויתרתם על ההתחייבויות מצד הפלסטינים, ועל מה ויתרתם? ההדדיות ולוח הזמנים אינם קיימים עוד, ולא רק זה. הרי אתם הצטרפתם לעמדת יריבי ישראל והודעתם שהפלסטינים מילאו את חלקם אבל ישראל לא מילאה את חלקה. זה נושא בפני עצמו. 
בעניין צמצום הכוח הפלסטיני, הסתפקתם בתרגיל עורמה פלסטיני של רשימות פיקטיביות, בניגוד להסכם. והנה, כבר התבשרנו על הקמת יחידת קומנדו ימי בעזה, ואני אומר לכם: לא אתפלא אם מישהו מכם, במסגרת החגיגה הגדולה שאתם חוגגים עכשיו, יהיה נוכח גם בטקס. 
מסירת נשק בלתי חוקי שבידי אזרחים ובידי הרשות הפלסטינית - על כך ויתרתם. ואתם כבר אמרתם לפלסטינים, שאתם תסתפקו בדיווח לא לפי ההסכם, אתם תסתפקו בדיווח. ההסתה נמשכת. רק לפני יומיים נרצח זוג ישראלי באכזריות נוראה. איננו יודעים עדיין אם זה פח"ע או גורמים לאומניים, אין הבדל ביניהם. 
גם אלה וגם אלה מושפעים מההסתה הפלסטינית, ואתם שותקים. 
מרצחים ממלאים תפקידים בשירותי הביטחון - אני קצת בוש במונח, בביטוי - אף-על-פי שהם התחייבו לעוצרם, ועיניכם טחו מראות. ועל הכול ומעבר לכול, אין מלחמה של הרשות הפלסטינית בתשתית הטרור, ואתם ממלאים פיכם מים, ועמדת הממשלה היא, שיש להמשיך במשא-ומתן גם כשהטרור נמשך. עמדה זו מסוכנת מאוד; כבר ניסיתם זאת וקיבלנו את האוטובוסים המתפוצצים. ומהי תמונת המצב במירוץ לקראת חתימת - - - 
ומהי תמונת המצב במירוץ לקראת חתימת - - - 
אני מודה מאוד ליושב-ראש, שמאפשר לחבר כנסת להתבטא חרף ההתפרעויות - הייתי מגדיר את זה רק כהתפרעויות - אבל טוב שאזרחי ישראל רואים זאת. 
כן, אבל דווקא האחרון כאן הוא חשוב. 
ומהי תמונת המצב במירוץ לקראת חתימת הסכם חגיגי באלכסנדריה? הבה נעקוב אחרי נפלאות הממשלה הזאת בעניין זה. ישראל הציעה רשמית לשחרר 350 אסירים ביטחוניים, והפלסטינים דחו בינתיים את ההצעה. 
מכובדי היושב-ראש, חברי הכנסת, אני חושב שפשוט חשוב לשמוע קצת את העובדות, קצת מנפלאות הממשלה בנושא שחרור המרצחים. ישראל, כפי שאמרתי, הציעה לשחרר 350 אסירים ביטחוניים. מדובר ברוצחים, ואני רוצה לומר: אין להפריד בין רוצחי ישראלים לרוצחי פלסטינים, הכול אחיזת עיניים. מי שרצח פלסטיני הוא רוצח בדיוק כמו מי שרצח ישראלי. 
ומעניין עד כמה אתם יעילים. לאורך הדרך בשבועות האחרונים היו הבדלים בנתונים של השב"ס, של השב"כ וצוות המשא-ומתן בראשותו של עורך-הדין גלעד שר. בתחילת המשא-ומתן, לפני כמה שבועות, הודיע השב"ס, שנמצא באחריותו של השר לביטחון פנים, שאין אפשרות לשחרר יותר מ-80 מחבלים, כי לשאר יש דם על הידיים, במלים אחרות - רוצחים. ופתאום, באורח פלא צמח המספר ל-250, ואתמול, שוב באורח פלא, לפתע, גדל המספר ל-350. מה קרה, טעיתם בחשבון? התבלבלתם? 
אסירים, לא מרצחים, תאמין לי, אני ישבתי שם. 
תיכף תראו את הסכנה שצומחת כאן. אני רוצה לסיים אבל פשוט אני לא יכול. 
לא ברור אם טעיתם או התבלבלתם. לעומתם, הפלסטינים אומרים שהם מוכנים כבר ל-400 בשני סיבובים, בספטמבר ובאוקטובר, אבל הם דורשים מחווה נוספת בחודש הרמדאן של עוד מרצחים מספר, וזה כרגע מה שמעכב. ואני שואל אתכם, אני שואל את הממשלה, למה אתם מצפים שנתייחס אליכם ברצינות? הרי הכול אחיזת עיניים. ומה עוד עשיתם כדי לרוץ לאלכסנדריה? אישרתם תחילת בניית הנמל בלי לסכם את הפרוטוקול הביטחוני. היום חותם ערפאת על הסכם עם ממשלת הולנד, ואתם הסכמתם שסידורי הביטחון ייקבעו אחר כך. רבותי, כשהנמל הזה יהיה בנוי, כבר לא יהיה שום כוח שיוכל לעמוד על סידורי הביטחון. 
לא רק רשלנות, הפקרות. המעבר הבטוח הדרומי והצפוני - דרך אגב, ב"וואי" הסכימו רק על דרומי. פה עשתה הממשלה טעות חמורה מאין כמותה. מהי הטעות? הפלסטינים התנגדו להסכמה בכתב שלישראל זכות המעצר, והממשלה, בנדיבות לבה ובחוסר הבנתה הסכימה לעניין הזה, ובכך מה שקרה - הכנסתם את החלטה 181. עוד שאלה יש לי אליכם - איפה יהיה מחסום המעבר הצפוני, אולי אתם מוכנים לגלות זאת? 
אני בעד שלום, אתם בעד מלחמה. 
בסך הכול אנחנו מקבלים נייר, ועל-ידי שחרור הרוצחים אנחנו מגיעים לפשיטת רגל מוסרית ולפגיעה ביטחונית, על-ידי ויתור על הדרישות ואישור לבניית נמל ללא סיכום נושא הביטחון. על-ידי הכנסת החלטה 181 בדלת האחורית של המעבר הבטוח, אתם פוגעים מדינית בישראל, ואתם פוגעים בכבודה של ישראל ובמעמדה, וגם זה מרכיב בעוצמתה של מדינה שאתם משרכים דרככם למצרים בעוד זו מחזיקה אזרח ישראלי חף מפשע, עזאם עזאם, שנמק כבר שנים בבית-כלא מצרי בקהיר. האם תבעתם את החזרתו כתנאי לריקודי ה"מה יפית" שלכם? ואני שואל אתכם, מה קרה לכם? ועוד נקודה למרכיבי הקואליציה: באחד מעיתוני היום מתפרסמת ידיעה, שבה כאילו ראש הממשלה מר ברק מאיים על שותפים בקואליציה, שאם הם יגרמו בעיות הוא יצרף את הליכוד לממשלה. אדוני היושב-ראש, כנסת נכבדה, אין לכם מה לדאוג, הליכוד אינו עומד להצטרף לממשלה. תהיו רגועים. אני אומר לכם, תהיו רגועים ותפעלו בהתאם לאמונתכם. הליכוד בראשותי לא יצטרף לממשלה. 
אני פונה אל כמה משותפי הקואליציה שמנסים להלך עליהם אימים. אני אומר לכם, תהיו רגועים, תפעלו לפי אמונתכם, תעשו את מה שאתם מאמינים שצריכים לעשות - - - 
אדוני היושב-ראש, חברי חברי הכנסת, אני רוצה לומר לכם בצורה הברורה ביותר, חברי ואני, כולנו ביחד נכין את הליכוד לניצחון בבחירות הבאות, ואנחנו ננצח, ואנחנו ננצח. 
כבוד נשיא המדינה והגברת קצב, אדוני היושב-ראש, כנסת נכבדה, אדוני ראש הממשלה, חשבתי שהיום, נוכח המצב הקשה, תגלה - - - 
אדוני ראש הממשלה, חשבתי, אולי גם קיוויתי, שנוכח המצב הקשה תגלה היום התאפקות ולא תתקוף את הממשלה שקדמה לממשלתך. לו היית הולך בדרכה, לא היית נכנס ומכניס את כולנו למלכודת. חבל שנהגת כך. היום, נוכח המצב, אני מתכוון לנהוג אחרת. בעת הזאת חשובה אחדות בעם. אנחנו בעת חירום. מעשי רצח ולינץ' מתרחשים כמעט כל יום, מטעני נפץ מתפוצצים, אש נורית אל שכונות ירושלים ואל יישובים יהודיים. בזמן הזה ממשלת חירום חשובה, היא חשובה לחיזוק רוחו של העם והיא חיונית כדי להציג את ישראל כמאוחדת וחזקה כלפי חוץ. 
מדינות ערב מתגודדות - - - 
איומים נשמעים מכל עבר ישראל נראית חלשה למרות עוצמתה הצבאית והכלכלית, ובכך יש סכנה גדולה. גם גל האנטישמיות הסוחף את העולם הוא תוצאה של חולשה, של החולשה הנשקפת מעמדת ישראל. לכן חשובה האחדות בעם וחשובה ממשלת חירום, לכן אני תומך בהקמת ממשלת חירום לאומית. 
עם כל זאת, אני אינני מוכן לתמוך בחלוקת ירושלים, בוויתור על בקעת-הירדן ובהבאת פליטים לשטחי ישראל. רוב העם מתנגד לכך, וגם אנחנו בליכוד מתנגדים לכך ולא נקבל זאת ולא נוכל לתת ידנו לכך. אני לא רואה ברעיונות קמפ-דייוויד אפילו בסיס לדו-שיח מדיני. אדוני היושב-ראש - - 
- - לא המלים חשובות, לא הניסוחים, אלא המהות. למה בעצם מתכוון ראש הממשלה מר ברק? בשיחותי עם ראש הממשלה התברר לי, כי הוא אינו מוכן לזנוח את רעיונות קמפ-דייוויד, ולזה אינני יכול לתת יד. תארו לעצמכם עד כמה חמור יותר היה מצבנו לו היתה העיר העתיקה נמסרת ברובה לפלסטינים לפי רעיונות קמפ-דייוויד. 
לא רק מבית-ג'אלה היו יורים, אלא מעל חומת העיר העתיקה, משיח'=ג'ראח ומשועפאט. מה היה מצבנו אם, כרעיונות קמפ-דייוויד, הפליטים היו מובאים לישראל, ולנוכח ההתגודדות הערבית ותנועות הצבא העירקי, בקעת-הירדן, לפי רעיונות קמפ-דייוויד, לא היתה בידינו, מה היה אז? יש להתאחד סביב תוכנית ריאלית, שיכולה באמת להשיב את השקט ולהביא ביטחון לאזרחי ישראל, ובהמשך גם לשלום שכולנו מחויבים לו. מה קורה פה? אזרחי ישראל, במדינה היחידה בעולם שבה יש ליהודים הזכות והכוח להגן על עצמם בכוחות עצמם, חוששים לצאת לרחוב, מדירים רגליהם ממקומות ציבוריים. מה קורה פה? ניתן לשנות זאת וחובה לשנות זאת. עד כה, לצערי, הממשלה נכשלה בכך. אדוני היושב-ראש, כנסת נכבדה, התוכנית הריאלית היחידה הקיימת כדי להגיע ביום מן הימים לשלום היא דרך הסדר ביניים ארוך טווח, משהו הדומה לאי-לוחמה - - - 
- - שיהיה ללא לוח זמנים אבל עם לוח ציפיות. אנחנו נצטרך לבחון את התפתחות מערכת היחסים בינינו לבין הפלסטינים בתחום הביטחוני, ופה אני רוצה להדגיש, חיסול תשתית ה"חמאס" ו"הג'יהאד האסלאמי" על-ידי ערפאת - - 
- - בעיקר נוכח ההתארגנות של ה"חיזבאללה" - - - 
- - - חיסול תשתית ה"חמאס" ו"הג'יהאד האסלאמי" על-ידי ערפאת, בעיקר נוכח ההתארגנות של ה"חיזבאללה" לפעולה משותפת עם ארגונים אלה בתוככי ישראל וברחבי העולם. אנחנו נצטרך לבחון את שיתוף הפעולה בתחום הכלכלי. אני הצעתי בזמני, כשאני ניהלתי את המשא-ומתן, את פרויקט התפלת מי הים; אני מאמין בפרויקטים שיש בהם תלות הדדית. ובעיקר נצטרך לעקוב אחרי התפתחות היחסים בין עם לעם - חינוך לשלום, הפסקת ההסתה. כולם צריכים חינוך לשלום, אבל הפלסטינים בראש ובראשונה. אדוני היושב-ראש, כנסת נכבדה, אנחנו מכירים את המחזה - - - 
- - - את המחזה "קשה להיות יהודי". האמינו לי, קשה גם להיות פלסטיני. לכן צריך למצוא גם פתרון לבעיות האלה, ויש להן פתרון, וכבר הצעתי זאת כשאני ניהלתי את המשא-והמתן על הסדר הקבע. מבין הבעיות שהועלו, אחת יכולה להיות מיידית והיא אולי הסכנה הגדולה ביותר שלפתחנו, והיא הכרזה פלסטינית חד-צדדית על הקמת מדינה פלסטינית והצורך של ישראל להחזיק באזורים החיוניים לביטחונה ולעצם קיומה. זה מסוג הדברים, אדוני היושב-ראש, אדוני ראש הממשלה, שאינם סובלים דיחוי. זה יכול לקרות כל יום. אני יודע שראש הממשלה נוסע לחוץ-לארץ, ראש הממשלה נוסע הנה, הזמן חולף, זה דבר שיכול להיות כל רגע, ואותם אזורים שאנחנו נחזיק או חייבים להחזיק, אלה ישפיעו על ביטחוננו ואולי על עצם קיומנו. לכן בישיבת ראשי מפלגות האופוזיציה קיבלנו היום את ההחלטה הבאה, ואני מצטט: האופוזיציה מוכנה - - - 
לכן בישיבת ראשי מפלגות האופוזיציה קיבלנו היום את ההחלטה הבאה: האופוזיציה, אדוני ראש הממשלה, מוכנה להצטרף לממשלת חירום היום - - 
- - אם תיקבע על-ידי ראש הממשלה ועל-ידי, כמייצג האופוזיציה, מראש ומייד, תגובת ישראל על הכרזה פלסטינית חד-צדדית על הקמת מדינה פלסטינית, אם תהיה כזאת. וזאת בנוסף לסיכומים האחרים שהוסכמו או אלה שעדיין צריך לסכמם. אדוני היושב-ראש, כנסת נכבדה - - - 
אדוני ראש הממשלה, אם אתה שואל אותי, זה המבחן לרצינות. זה המבחן שיש לפניך, המבחן לרצינות. אמרתי בצורה ברורה, מאחר שזאת הסכנה המיידית - - - 
בבקשה, אנחנו מוכנים לשבת היום, לקבוע מהם האזורים שישראל תחזיק בהם, ולהצטרף מייד היום לממשלת חירום. בבקשה. אני, בכל מקרה, נמצא כאן כל היום, אדוני ראש הממשלה, אשמח לראות את תגובתך. 
אדוני היושב-ראש, כנסת נכבדה, בידינו לשנות את המצב מיסודו, להוציא את האויב משיווי משקלו, בתנאי שנעמוד מלוכדים, הן בעם והן בממשלה. ככל שנמהר להתלכד נצמצם את המחיר הכבד שנתבע מאתנו ונגיע לשלום שכולנו רוצים בו ומחויבים לו. אני רוצה לומר לכולם, לעם ישראל, הכול עדיין בידינו. 
אדוני היושב-ראש, כנסת נכבדה, חברי מיישובי הצפון, תושבי מעלה-יוסף, אני מכיר אתכם שנים רבות. היתה לי הזכות לפעול יחד אתכם בכל תפקידי: הן בצבא לפני שנים רבות והן בממשלה. אני רוצה להודות לכם בשם כולנו על שעמדתם בקו החזית במשך 50 שנה. בזכותכם - בזכותכם, ותמיד תזכרו זאת - בזכותכם אנחנו שם. לא פונקתם - לא בקרקע, לא בתנאים; לא נהניתם ממה שקיבלו מושבים ותיקים. תמיד הייתם חדשים. אני מביט בכם ומרכין ראשי בפניכם. דבקותכם בסלע, בהר, מעוררת כבוד. אני מקווה, שהממשלה תבין שצריך לאפשר לכם, יישובי הגבול, יישובי הספר, להתפתח, לגדול, כפי שמגיע לעומדים בקו הראשון. אני יודע שזה היה קשה מאוד, ועוד נכונו ימים קשים. אתם יכולים להביט בעיני כולנו בגאווה על כך שעמדתם, נאחזתם, ואני רוצה לאחל לכם שתמשיכו להתפתח ותמשיכו להצליח. ושוב - תודה לכם בשם כולנו. 
כבוד נשיא המדינה משה קצב והגברת קצב, כבוד נשיא המדינה לשעבר עזר ויצמן, אדוני היושב-ראש אברהם בורג, כבוד ראש הממשלה אהוד ברק והגברת ברק, כבוד ראש הממשלה לשעבר בנימין נתניהו, חברות וחברי הכנסת, ברכה מיוחדת לחברי הכנסת לשעבר, אני שמח לבואכם, נשיא בית-המשפט העליון השופט ברק ושופטי בית-המשפט העליון, הגברת הרצוג, מבקר המדינה השופט גולדברג, ומבקרת המדינה לשעבר הגברת מרים פורת, זקן הסגל הדיפלומטי, קהל נכבד, אצא מן השגרה ואומר: ידידים רבים, ברשותך. בראשית דברי אני מבקש לשוב ולהודות להמוני בית ישראל שנתנו בי את אמונם בבחירות שהתקיימו לפני חודש. אעשה הכול כדי להצדיק אמון זה ולהתמודד בהצלחה, יחד עם חברי בממשלה, עם האתגרים האדירים שלפנינו. אני מבקש גם להודות לשרי הממשלה היוצאת, ובמיוחד לראש הממשלה אהוד ברק, לוחם ומפקד אמיץ לב, ואפילו צר לי - מצד אחד, אדם עומד פה והוא מרגיש שמחה, מצד שני, אני חש בהחלט צער. אבל תרומתך בשדות הקרב של ישראל תמיד תהיה זכורה עמנו. חלקנו בתקיפות על הקו המדיני של הממשלה היוצאת, אבל מעולם לא על רצונה הכן לפעול למען עתיד טוב יותר לכולנו. במהלך מערכת הבחירות ואחריה הבטחתי, ושבתי והבטחתי, להקים ממשלת אחדות שתכהן עד חודש נובמבר שנת 2003. את זאת אנו עושים היום. הבטחתי גם שנעביר את תיקון חוק הבחירה הישירה, ואני שמח שגם את זה הצלחנו להעביר היום. המצב הביטחוני הקשה, האתגרים בזירה הבין-לאומית, השסעים העמוקים בעם, שנאת החינם - כל אלה מחייבים אותנו לאחדות לאומית. לא רק אחדות במלל, לא רק חבירה של כוחות פוליטים שונים, בעלי אמונות שונות. נחוצה לנו אחדות אמיתית, אחדות הלבבות, פיוס לאומי. לכולנו גורל אחד. לילדינו עתיד משותף. בנינו כאן כולנו מדינה יהודית ודמוקרטית לאחר אלפיים שנות גלות ורדיפות. זהו המקום היחיד בעולם, שבו היהודים יכולים להגן על עצמם בכוחות עצמם. יש לנו מדינה מהמתקדמות בעולם במדע, בטכנולוגיה, בחינוך, במשפט, בתרבות. אם לא נשכיל להתאחד, כל הדברים היפים שבנינו פה יעמדו בסכנה. בל נטעה, המשותף לנו, היקר לנו, רב לאין-שיעור מהמפריד בינינו. בשנים האחרונות הלכנו ושקענו במאבקים פנימיים מיותרים. זהו הרגע לשנות כיוון. זו השעה לגלות בגרות ואחריות לאומית. אחריות כזאת גילו שמעון פרס, מנהיג רב זכויות ועתיר ניסיון - ועוד זכינו כשהיינו יותר צעירים לעבוד במחיצתו של בן-גוריון, אתה בעיקר ואני כמפקד בצבא. עם שמעון פרס אני רוצה לציין את מפלגת העבודה, שביחד השכילו, לנוכח האתגרים, להתעלות מעל לחילוקי דעות ולשלב ידיים במאבק הלאומי לביטחון ולשלום. האחדות שהושגה היא נכס לאומי, ועל כולנו לעשות מאמץ כדי לשמור עליה מכל משמר. הממשלה שאציג כאן הערב תזכה לאמון רחב של חברי הכנסת ושל הציבור. המצב הביטחוני חייב את החשת הקמת הממשלה. בכוונתי להמשיך בניסיונות לצרף סיעות נוספות לקואליציה. אני רואה חשיבות עליונה בכך שתוקם הממשלה הרחבה ביותר שניתן, כדי לקבץ יחד את כל הכוחות מול סכנות ואתגרים, מול סיכויים והזדמנויות. במהלך המשא-ומתן הקואליציוני לא הסכמתי לשום פסילה של אדם, או של סיעה. כל מי שמוכן להירתם למאבקים המכריעים שלפנינו, להשגת ביטחון ושלום לישראל ולצמצום הפערים בחברה, מוזמן להצטרף. בכוונתי לקיים קשר שוטף וערוצי מידע והיוועצות פתוחים גם עם סיעות שלא הצטרפו לקואליציה, וכמובן, עם ראש האופוזיציה, חבר הכנסת יוסי שריד, כקבוע בחוק. אני מאמין בדיאלוג מתמיד בין ציבורים בניסיון להגיע להסכמות כאשר זה ניתן, במקום לנסות להכריע איש את רעהו בכל עניין. צריך לדעת גם איך להתווכח, לשנות את תרבות השיח הציבורי, להוריד את הטונים, לנהוג זה עם זה בכבוד הדדי. אני קורא גם לחברי הבית הזה: בואו נוכיח לעם, שאפשר לנהוג גם אחרת, בדרך ארץ, ברוח טובה, בכבוד הדדי, בנימוס. אני משוכנע, כי אם נשמש דוגמה לציבור, תהיה גם בעם רוח אחרת של פיוס ואהבת אחים. חברי הכנסת, קווי היסוד של הממשלה וההסכמים הקואליציוניים מונחים בפניכם. קווי היסוד נוסחו מתוך ניסיון לגבש הסכמה לאומית רחבה, על אף המודעות לחילוקי הדעות הקיימים בין מרכיבי הקואליציה. משימתה העליונה של הממשלה החדשה היא ביסוס ביטחונה של ישראל והקניית ביטחון לאזרחי ישראל, תוך כדי מאבק נחרץ באלימות ובטרור וחתירה ליציבות. אני רוצה לפנות מכאן לשכנינו הפלסטינים. הסכסוך הממושך בינינו הסב סבל רב, סבל כבד לשני העמים. העתיד יכול וצריך להיות שונה. נגזר עלינו, על שני העמים, לחיות יחד, זה לצד זה, על אותה כברת ארץ קטנה. מציאות זאת אין ביכולתנו לשנות. אבל אני מאמין, שביכולתנו, אם יהיה רצון בכך בשני הצדדים, לסטות מנתיב הדמים המר שבו אנו צועדים. ידנו מושטת לשלום. העם שלנו הוא עם שוחר שלום. אנו יודעים שהשלום כרוך בפשרות מכאיבות לשני הצדדים. למרבה הצער, על אף ויתורים משמעותיים בדרך לשלום שעשינו, כל ממשלות ישראל, בשנים האחרונות, עדיין לא גילינו נכונות לפיוס ולשלום אמת מצד שכנינו. בימים אלה חשוב להזכיר, ביסוד תהליך השלום עומד העיקרון של פתרון מחלוקות בדרכי שלום, תוך הימנעות משימוש באלימות. על קיום עיקרון בסיסי זה נעמוד בכל תוקף. אנו נתבע מן הפלסטינים לנטוש את דרך האלימות, הטרור וההסתה, ומהרשות הפלסטינית - לעמוד בהתחייבויותיה ולהיאבק נגד הטרור המכוון נגד ישראל, אזרחיה וחייליה. 
אנו ננהל עם הפלסטינים משא-ומתן להשגת הסדרים מדיניים, אך לא תחת לחץ של טרור ואלימות. אני מכיר את המצוקות והסבל של העם הפלסטיני. אני מאמין שניתן להתקדם לשלום בהדרגה, מתוך גישה של כבוד הדדי ובניית יחסי אמון בין הצדדים. אנו מוכנים לבחון רעיונות שונים לקידום ההידברות והשלום ולהקלת המצוקה של העם הפלסטיני. אולם לא ניתן לעשות זאת תחת לחץ של טרור ואלימות. אם שכנינו הפלסטינים יבחרו בדרך השלום, הפיוס והשכנות הטובה, הם ימצאו בי ובממשלה בראשותי שותף כן ואמיתי. שבענו קרבות ומלחמות שנכפו עלינו, וכולנו יודעים להעריך את השלום. הממשלה החדשה, על כל גווניה, נועדה לבטא כמיהה זאת לשלום ולפעול להתקדמות לעברו באמצעות הסדרים מדיניים ריאליים. ברצוננו גם לבסס את השלום והשכנות הטובה ויחסי הנורמליזציה עם מצרים וירדן, ולחתור לשלום אמת עם מדינות ערביות נוספות, ובראשן סוריה ולבנון. הממשלה בראשותי תהיה מחויבת לעשות כל אשר ניתן על מנת להחזיר את הביטחון והיציבות, אולם אין אנו משלים את עצמנו או את הציבור באשר לימים לא קלים שבוודאי עוד נדע. נזדקק כולנו לכוח עמידה ולגיוס כוח הרצון הלאומי שעמנו ניחן בו. אני זכיתי לכהן בממשלותיו של מנחם בגין, זיכרונו לברכה, שמנהיגותו היתה מופת של כבוד לאומי, עמידה איתנה וחתירה לשלום. יום לאחר הקמת המדינה, בשנת התש"ח כמובן, בשעה שקמו עליה להשמידה, אמר מר בגין את הדברים הבאים: "קשה היה להקים את מדינתנו, אבל בוודאי יהיה עוד יותר קשה לקיים את מדינתנו. דרוש לנו, לכל אחד ואחת מאתנו, נשק נפשי, נשק העמידה ללא רתיעה, נשק העמידה ללא היסוס מול פני אבדות קשות, נשק העמידה ללא זעזוע מול פני מפלות מקומיות וכישלונות ארעיים, נשק העמידה ללא נסיגה מול פני איומים ומול פני פיתויים"; דברים שנאמרו לפני למעלה מ-52 שנים. גם בימים הבאים נידרש לנחישות, ליכולת עמידה ולתעצומות נפש. גם בימים הבאים נוסיף להאמין כי אנו עתידים לחיות כאן בשלום עם שכנינו ולפעול למען עתיד טוב יותר לילדינו. הממשלה בראשותי תניף את דגל הציונות בחינוך, בקליטת העלייה ובהתיישבות. אני מאמין בכל לבי, כי אין למדינת ישראל משאב יקר יותר מבני העם היהודי. נחזק את הקשר והזיקה ליהדות התפוצות, את החינוך הציוני במערכת החינוך שלנו. נפעל להבאת המוני עולים לישראל ולקליטתם בה. עלינו לחנך את הנוער שלנו לערכים, לכבוד האדם, לשוויון בין בני האדם, לכבוד לאומי ולאהבת המולדת. זמן קצר לאחר הקמת המדינה אמר ראש הממשלה הראשון של מדינת ישראל, דוד בן-גוריון, זיכרונו לברכה - זה היה, נדמה לי, ב-22 ביולי שנת 1948 - שהיתה לי הזכות לעבוד במחיצתו למען ביטחון המדינה, את הדברים הבאים: "מדינת ישראל לא הוקמה לשם עריכת קרבות וכיבושים צבאיים. היא לא נועדה אפילו להבטיח את השלום והרווחה של אזרחיה בלבד. על מדינת ישראל הוטלה תעודה יחידה במינה, על כל פנים בתולדות ימינו אלה, אשר בלעדיה אין לה זכות קיום: בניין נשמות הארץ וקיבוץ גלויות ישראל, התיישבות ועלייה בקנה-מידה גדול - אלה הם תפקידיה הראשיים של מדינתנו". לא אצא ידי חובה בלי להזכיר את דור ההורים והסבים שלנו, שחזון הציונות הביאם אל אדמת המולדת. כאן ניטעו רגליהם וכאן הם הקימו בעשר אצבעותיהם מפעל התיישבות אדיר. נולדתי וגדלתי בהתיישבות הזאת, במושב כפר-מל"ל, ואני חלק בלתי נפרד ממנה. היא חשובה למדינת ישראל ויקרה לי אישית. אעשה כל מאמץ לשומרה ולחזקה. נפעל להעמקת היחסים המיוחדים עם ידידתנו הגדולה, ארצות-הברית, ונשקוד על טיפוח וחיזוק הקשרים שבין מדינת ישראל לבין מדינות העולם. מדינת ישראל היא מדינת חוק, ודבר זה הוא ממקורות עוצמתה. ביצור שלטון החוק ושמירה על עצמאות המערכת השיפוטית הם הערובות לקיום המשטר הדמוקרטי בישראל. על כולנו, כל חברי הממשלה, מוטלת החובה לשקוד על קיומו של ממשל תקין ומינהל ציבורי הפועל לרווחת האזרחים ולהקפיד שפעילותנו תהיה תמיד בגדרי החוק. לצד החתירה לשלום, לביטחון וליציבות, תפעל הממשלה בענייני החברה והכלכלה, במצוקות של השכבות החלשות ובחיזוק הלכידות החברתית. מאמץ מיוחד יוקדש לטיפול בשכונות ובערי הפיתוח. אני רואה בחינוך כלי ראשון במעלה לצמצום הפערים בחברה וליצירת חברה שוויונית יותר. הממשלה בראשותי תפתח דף חדש ביחסים עם אזרחי ישראל שאינם יהודים, במטרה ליצור שותפות אמיתית ותחושת שוויון בין כל אזרחי המדינה. 
הבעיה שלך, תסלח לי, אני אומר את זה גם כשכן מהנגב - - - 
הבעיה שלך, ובתור שכנים אולי תלמד את זה ממני, שאתה צריך לגלות מעט יותר סבלנות. אם היית ממתין עוד משפט, היית שומע את זה. אבל בתור שכן אני מוכן תמיד לסייע לך, גם בדבר הזה. בהזדמנות זאת ברצוני לברך את ערביי ישראל לרגל חגם - עיד אל-אדחה. 
כן ברצוני לברך בברכה מיוחדת את חברנו, השר סאלח טריף, השר הראשון בתולדות המדינה מקרב בני המיעוטים, ובהמשך, אני בטוח, הרי זו לא הפעם האחרונה שאני מקים ממשלה, אני מקווה, ודאי שיהיה גם שר ערבי. צמצום הפערים בחברה הישראלית תלוי, בין היתר, ביכולתנו להשיג צמיחה כלכלית לאורך זמן. במשק הישראלי מצויים הכוחות והכשרונות שביכולתם להבטיח את שגשוגה של החברה בישראל. תפקידה של הממשלה יהיה לאפשר להם להוביל את החברה בישראל לשגשוג כלכלי. שגשוג זה יושג רק אם ננהל תקציב מדינה אחראי, נפנה מקורות להשקעות בתשתיות ובחינוך, נפעל להקלת נטל המס המוטל על אזרחי המדינה ולהרחבת בסיסו, נקדם הפרטה ושינויים מבניים. כך נבסס משק מודרני ופתוח, שיוכל להשתלב ולהתחרות באופן מיטבי בכלכלה העולמית. לצורך הגשמת מטרות אלה בכוונתי להקים ולהפעיל קבינט כלכלי, כפי שהבטחתי. חברי הכנסת, לכל ממשלה יש תוכניות בתחום המדיני, הביטחוני, הכלכלי והחברתי. אבל על כל ממשלה מוטלת לפני הכול אחריות עליונה לשמירה על נכסי הנצח של האומה, המהווים את החוט המקשר של קיומנו הלאומי. ירושלים היא החלום הגדול שאליו ייחלו והתפללו היהודים בכל הדורות. אם נפנה עורף לעברנו, לסמלינו ולקודשינו, נציב במו-ידינו סימן שאלה על עתידנו וייעודנו. על כך אמר יגאל אלון, זכרו לברכה, מפקד הפלמ"ח והמבריק שבמפקדי מלחמת העצמאות: "עם שאינו מכבד את עברו, ההווה שלו דל ועתידו לוט בערפל". ירושלים היתה ותהיה בירת הנצח של העם היהודי. על מחויבות זאת חזרו תמיד ראשי ממשלות ישראל בנאומי השבעתם, ובהם ראש הממשלה המנוח יצחק רבין, זכרו לברכה, וכך גם השבועה "אם אשכחך ירושלים, תשכח ימיני, תדבק לשוני לחכי אם לא אזכרכי, אם לא אעלה את ירושלים על ראש שמחתי". עמדותי בעניין חשיבות רמת-הגולן, בקעת-הירדן ואזורי ביטחון נוספים שבהם הוקמו יישובים יהודיים בימי ממשלות ישראל השונות ידועות. עמדותי ידועות. עם זאת, אני מודע לכך, שבממשלה החדשה קיימות גם עמדות אחרות. בקווי היסוד של הממשלה נכתב, כי במהלך כהונת הממשלה לא יוקמו התנחלויות חדשות. גם ברגעים אלה, שיש להם ממד חגיגי, אנו זוכרים את הנופלים בכל מערכות ישראל ואת קורבנות הטרור ובני משפחותיהם. אני מבקש גם במעמד זה לבטא את מחויבות הממשלה לעשות כל שביכולתה להביא לשחרורם של השבויים והנעדרים וכל מי שפעלו למען ביטחון המדינה ולהחזרתם לבתיהם; כפי שאני זוכר את חברי ואלה שהלכתי אתם יחד, תמיד בכאב. מעבר לתנחומים, אני רוצה לאחל החלמה לפצועים שנמצאים היום בבתי-החולים השונים. אדוני היושב-ראש, אני מבקש להציג עתה בפני הכנסת את הרכב הממשלה: אריאל שרון - ראש הממשלה והשר לקליטת עלייה; שמעון פרס - סגן ראש הממשלה ושר החוץ; אליהו ישי - סגן ראש הממשלה ושר הפנים; נתן שרנסקי - סגן ראש הממשלה ושר הבינוי והשיכון; סילבן שלום - סגן ראש הממשלה ושר האוצר; שמואל אביטל - שר בלי תיק, אחראי לתיאום עניינים חברתיים; אשר אוחנה - השר לענייני דתות; דליה איציק - שרת התעשייה והמסחר. אני מבקש להביע את תנחומי לשרה איציק על מות אביה, זכרו לברכה. אני דיברתי אתה בבוקר ומסרתי לה את תנחומי. בנימין בן-אליעזר - שר הביטחון; שלמה בניזרי - שר העבודה והרווחה; נסים דהן - שר הבריאות; צחי הנגבי - השר לאיכות הסביבה; מתן וילנאי - שר המדע, התרבות והספורט; רחבעם זאבי - שר התיירות; סאלח טריף - שר בלי תיק; רענן כהן - שר בלי תיק; ציפי לבני - שרה לשיתוף פעולה אזורי. התיק יוחזק לפי שעה בידי השרה לבני ולפיקדון בידיה. כמו כן יימסרו לטיפולה תחומי פעילות נוספים. לימור לבנת - שרת החינוך; אביגדור ליברמן - שר התשתיות הלאומיות; עוזי לנדאו - השר לביטחון פנים; דני נוה - שר בלי תיק, אחראי לתיאום בין הממשלה לבין הכנסת; אליהו סויסה - שר בלי תיק, אחראי לענייני ירושלים; אפרים סנה - שר התחבורה; ראובן ריבלין - שר התקשורת; מאיר שטרית - שר המשפטים; שלום שמחון - שר החקלאות ופיתוח הכפר. הרשימה - לפי סדר האל"ף-בי"ת. חברי הכנסת, הממשלה שהצגתי בפניכם זה עתה היא ממשלה מגוונת ביותר ומייצגת זרמים ומגזרים שונים בחברה הישראלית. ממשלה קטנה והומוגנית יותר ניתן לנהל ביתר קלות. אבל אני חושש, שהמחירים שהיה עלינו לשלם כדי לקיימה בתחומים רבים הם כבדים ביותר. אני יודע שיהיו קשיים, שיהיו מחלוקות. אני מקווה שנמצא בתוכנו את הכוחות ואת הסבלנות לחתור להסכמות ולשמור על האחדות הזאת. ואני רוצה לומר בצורה הכי ברורה, נעבוד כשותפים. אם נעמוד ביחד, כאיש אחד בלב אחד, נוכל לכל האתגרים שבפנינו. אלה רגעים רבי משמעות בעבורי. חיי הוקדשו לשירות המדינה וביטחונה. אני נכנס לתפקידי בחרדת קודש ורואה את עצמי כחוליה בשרשרת היסטורית של עם גדול. היום עיינתי בנאום ההשבעה השני של הנשיא האמריקני אברהם לינקולן; דברים שנאמרו אומנם בנסיבות היסטוריות שונות, ביום 4 במרס 1865, אחרי המלחמה. הדברים מבטאים במידה רבה את תחושותי וכוונותי עם כניסתי לתפקידי כראש ממשלה: "בלא נטירת איבה לשום אדם, ברגש נדיבות כלפי הכול, באמונה תקיפה בדרך הצדק, כפי שהנחיל לנו האל את היכולת להכיר את הצדק, הבה נתאמץ להשלים את המלאכה שבידינו, לעשות כל מה שעתיד להצמיח ולטפח שלום אמת בר-קיימא בינינו לבין עצמנו ובינינו לבין כל העמים". 
אינני יכול לסיים את דברי בלי שאזכיר את רעייתי לילי, זיכרונה לברכה, שיום הולדתה חל היום. לילי ליוותה אותי ותמכה בי בכל הרגעים הקשים והמאושרים ובכל המאבקים. ברגע זה לילי חסרה לי ולבני משפחתי מאוד. תודה לכם. 
אני אריאל שרון, בן שמואל ודבורה, זיכרונם לברכה, מתחייב כראש הממשלה לשמור אמונים למדינת ישראל ולחוקיה, למלא באמונה את תפקידי כראש הממשלה ולקיים את החלטות הכנסת. (חותם על ההצהרה) (מחיאות כפיים) 
כבוד נשיא המדינה והגברת ויצמן, כבוד נשיא איטליה, קרלו אדזליו צ'אמפי, כבוד היושב-ראש, כמובן, כנסת נכבדה, אורחים יקרים, בשם האופוזיציה ותנועת הליכוד אני מקדם בברכה את אורחנו, כבוד נשיא איטליה מר קרלו צ'אמפי בירושלים, בירת העם היהודי זה יותר מ-3,000 שנה והבירה הריבונית המאוחדת של מדינת ישראל ועם ישראל זה 51 שנים ולנצח. 
כבוד לנו לארח ולקדם בברכה את האזרח הראשון של הרפובליקה האיטלקית, המדינה הדמוקרטית הגדולה במרכז הים התיכון, החיה בשלום עם שכניה זה 55 שנים. כבוד הנשיא, גם אנחנו כולנו בישראל שואפים להגיע לשלום עם שכנינו. אני רוצה להדגיש, שאינני מכיר עוד עם בהיסטוריה המודרנית, שאף שניצח בכל המלחמות שנכפו עליו הסכים מרצונו החופשי לוותר על שטחי מולדת, ארץ היוולדו, למען השגת שלום אמת עם שכניו. ישראל, הוד מעלת הנשיא, עשתה זאת. במזרח התיכון עדיין אין שלום מלא כי אין בו דמוקרטיה פרט לישראל. שלום בר-קיימא ייכון במזרח התיכון כאשר רוב המדינות שבו תהיינה דמוקרטיות. אנחנו, כמובן, נמשיך ונחתור בכל מאודנו להביא את השלום. אבל צריך לזכור, שאפשר לקרב את הקץ, אי-אפשר לדחוק את הקץ. דבר זה חל, כנראה, על כל גאולה, וגם על אותה גאולה ששמה שלום. אפשר לדבר הרבה על השלום המיוחל, אבל ניתן גם לעשות צעדים קונקרטיים ליישומו. עוד בכהונתי בממשלה הקודמת כשר החוץ, ובפגישותי עם ראש הממשלה ושר החוץ של איטליה, שבתי והדגשתי בפניהם, שאיטליה ומדינות האיחוד האירופי יכולות לתרום רבות לתהליך השלום באזורנו על-ידי קידום יוזמות להקמת מפעלי פיתוח רחבי היקף לרווחת כל תושבי האזור. הצעתי אז לממשלה האיטלקית, ואני חוזר על ההצעה במעמד נכבד זה, שאיטליה עם הידע הטכנולוגי העשיר שלה, הניסיון המקצועי המוכח ועוצמתה הכלכלית, יכולה להיות המובילה בתוכנית מקפת להקמת מתקני התפלה אזוריים של מי ים, וזאת כפתרון למשבר המים המחריף באזורנו. יש דוגמאות נוספות ליכולתה של איטליה לתרום לשלום, לביטחון ולרווחה הכלכלית של כל עמי האזור. בפרוס האלף השלישי, לישראל תקוות גדולות ורבות להמשך פיתוח המפעל הציוני שהקמנו ב-120 השנים האחרונות בהמשך לקשר בלתי פוסק בן 4,000 שנה עם אדמת המולדת. אבל בפני ישראל עומדות גם סכנות רבות: טרור, נשק להשמדה המונית והתעצמות צבאית חסרת תקדים של מדינות שונות באזורנו. ההיסטוריה הארוכה והעקובה מדם של העם היהודי לימדה אותנו, שבנושאי ביטחון והגנה על חיי היהודים בארצם, ישראל, כדוגמת עמים אחרים, יכולה לסמוך רק על עצמה. מול איומים אלה עלינו להציב קווים אדומים ולעמוד בנחישות ובנחרצות על האינטרסים הלאומיים שלנו. אם בתחום האיומים המענה הוא באחריותנו הבלעדית, הרי בתחום התקוות והחזון לשלום לכל עמי המזרח התיכון, כאן, כבוד הנשיא, אני פונה בקריאה אליך ואל העם באיטליה להצטרף ולהיות שותפים פעילים למימוש השלום. כבוד נשיא איטליה, העם בישראל ניחן בזיכרון טוב. אנו זוכרים את התנהגותם של מאות ואלפי איטלקים בזמן מלחמת העולם השנייה, שהצילו את בני עמנו ביוון, ביוגוסלביה, בדרום-צרפת ובאיטליה גופה. ברשותך, כבוד הנשיא, תרשה לי להזכיר שם אחד, ואזכיר כאן היום שם אחד, את מר ג'ובאני פלאטוצ'י, ראש מחלקת הזרים במשטרה של פיומה, שהציל הרבה מיהודי עירו בעזרת דודו הבישוף, ושילם על כך בחייו. הנאצים השליכו אותו לדכאו, ושם הוא מת בשנת 1945. על שמו ועל שם דודו יש בישראל זה שנים רבות רחוב, הוא רחוב הפודים ברמת-גן. אנו זוכרים גם את העבר האחר, וממנו אנו מפיקים לקחים לעתיד, ויודעים שאין להקל ראש בטיבם של משטרים טוטליטריים, בין מצפון לאלפים, בין מדרום לים התיכון וממזרח לים התיכון. במבט לשנים רבות ולאורך זמן האינטרס של מדינה דמוקרטית שוחרת שלום הוא בידידות ובברית עם מדינה דמוקרטית ושוחרת שלום כמותה. ואנחנו, כבוד הנשיא, מאמינים בידידות הזאת בין ישראל ובין איטליה. תודה. 
כבוד נשיא המדינה, כבוד היושב-ראש, לאה, משפחת רבין כולה, כנסת נכבדה, רצח יצחק רבין היה מעשה מתועב של אדם נתעב, מעשה שיש לגנותו בכל לשון של גינוי. על כולנו מוטלת החובה לפעול לבל יהין עוד אדם בישראל להרים יד על אדם אחר, או נבחר ציבור, בשל עמדותיו הפוליטיות ודרכו המדינית, ובכלל. ניתן לחיות, ניתן להתבטא, ניתן למחות, ניתן להביע דעה גם אם אינה תואמת את דעתנו, וניתן את האפשרות להיאבק עליה כמקובל בדמוקרטיה מתוקנת. אבל נשמור על החוק ולא נסטה ממנו, חוק שייושם באופן אחיד ושווה על כל אזרחי ישראל. אנחנו מתפארים, ובצדק, בדמוקרטיה בישראלית. לכן על כולנו לנהוג כמקובל בדמוקרטיות. ישראל היא מדינה נפלאה, יפה, ברוכת כשרונות גדולים בכל התחומים, והיא שלנו, אבל ישראל היא מדינה לא קלה. כדי שנוכל לחיות כאן כולנו יחד, צדק חייב להיעשות לכולם והחוק חייב להישמר על-ידי כולם, ללא פשרות. וצריך לומר ברורות, וזאת כדי לתקן, יש להשתחרר מן ההתחסדות והצביעות. הסתה ושנאת חינם קיימות בימין ובשמאל, בין חילונים ובין דתיים, בין יושבי כפר ובין שוכני כרך. היהודים הם מהמוכשרים בעולם, אבל, לצערנו, הם יודעים גם לשנוא, ולא מהיום. זה היה בעברנו הרחוק וזה היה בתקופתנו אנו. בארגון "השומר" ובניל"י בתחילת המאה, ב"הגנה", באצ"ל ובלח"י, בפילוג בקיבוצים לפני כמעט 50 שנה, ועל מה? ובמרד המושבים לפני 40 שנה, ובשנות ה-30 ובשנים השחורות של ה"סזון". ואי-אפשר לשכוח את קריאות הגיל של חלק מהאנשים היורים אל אחיהם, בהם ניצולי שואה רבים, הנמלטים מאונייה אחוזת להבות בחוף תל-אביב. כבוד הנשיא, כבוד היושב-ראש, כנסת נכבדה, לא באתי כדי לנהל חשבונות מי הסית, מי התחיל, מי הרבה ומי המעיט. באתי לדבר על אדם גדול, מפקד דגול, ידיד, אדם שאהבתי והערכתי - יצחק רבין. אבל אעשה שקר בנפשי אם לא אומר שעל כולנו להפסיק. ההסתה ושנאת החינם קיימות לכל רוחב הקשת הפוליטית בישראל. ופגיעה אינה רק רצח פיזי. רצח כזה הוא, כמובן, הנורא ביותר, אך גם רצח אופי הוא רצח. ואינני יכול לשכוח את השלטים והכתובות שכיסו את הארץ וכינו ראש ממשלה גדול אחר, מנחם בגין, ולא אותו בלבד, בתארים "רוצח" ו"פושע מלחמה". ואני אומר וקורא לכולנו: הרף, להפסיק, ולעמוד יחד כדי לקדם תקוות ולעצור סכנות. רצח ראש הממשלה יצחק רבין היה מכה נוראה למשפחתו האוהבת וכאב עמוק לרבים רבים, כמעט, הייתי אומר, לכל אזרחי ישראל. כאב שאין לו מזור. לי ולבני דורי, שהלכנו עוד כנערים בשבילי מדבר יהודה והעפלנו אל צוק מצדה כשלבותינו פועמים; שהכרנו את משעולי הנגב שהיו לנו לבית והרווינו צימאוננו במי בורות השומרון במסעות מפרכים; לנו, שהכרנו כל הר וגיא בגליל, שעלינו אל ראש התבור ולהר-מירון וחיכינו נרגשים לזריחה, וטיפסנו על מצוקי הארבל בחשכת הליל; לדור שלנו, שראה בכל יישוב שהוקם בארץ-ישראל ובהקמת כוח המגן העברי, התגשמות חלומו של העם היהודי, הבונה מחדש את עצמאותו - לנו היה יצחק רבין אחד מאתנו. אדם שהכיר כל ואדי, כל הר וגבעה. שיכולת לדבר אתו על שטח ללא מפה. המפה היתה בראשו ואהבת הארץ בלבו. לנו, פקודיו בצה"ל, שעמדנו יחד אתו במערכת הכבדות והמרות להקמת ולשמירת עצמאות ישראל, הוא היה מורה ומדריך, מכוון ומנחה. מגדולי בוני צה"ל ומפתח תורת הלחימה שלו. דוגמה של רמטכ"ל בונה, שהכין את צה"ל והעבירו לדפוסים של צבא מודרני ומתקדם. יש אירועים, מלים, לעתים מבט של יצחק רבין ברגעים קשים, גורליים, שאני זוכר ולא אשכח לעולם. כשהיה חי, גם אם לא בכול הסכמנו, ובנושאים לא מעטים אף חלקנו איש על רעהו, הרגשתי ביטחון רב יותר. היה עם מי להתייעץ, להעריך מצבים משתנים. עם לכתו מאתנו הרגשתי לפתע את כובד האחריות הנוספת על כתפי, על כתפי כולנו. יצחק רבין, כמו מנחם בגין לפניו, האמין בשלום ופעל לקידומו. מי ייתן ונראה בהתגשמות חזונו-חזונם. התכנסנו כאן היום כדי להזכיר ולזכור מנהיג גדול וכדי להתריע מפני סכנת האלימות הפושה בכל תחומי חיינו. נכון, יש בינינו חילוקי דעות, אבל למען כולנו ולמען עתידה של ישראל, בואו נושיט יד איש לאחיו ונביא אל חיינו במקום שנאת חינם - יותר אחווה וריעות. ואת יצחק נזכור תמיד. 
גברתי היושבת-ראש, כנסת נכבדה, דבר נורא קורה כאן. יהודים נרצחים במדינה היחידה שליהודים יש בה הזכות והכוח להגן על עצמם בכוחות עצמם, והממשלה אינה מיישמת את זכותה של ישראל. 
כפר-דרום, יישוב שעלה על הקרקע במוצאי יום הכיפורים התש"ז-1946, עמד במערכת גבורה במלחמת העצמאות ועיכב את הפולש המצרי בימים קריטיים, שילם שוב את מחיר הדמים. 
ולאלה שנמצאים גם בבית הזה - - 
- - וממליצים כמעט מדי יום לפנות את כפר-דרום, צריך להזכיר שכפר-דרום עמד במערכה ופונה רק ב-8 ביולי 1948. 
אני מודה לך, גברתי. כדי שלא תהיה טעות, כפי שאני יודע היכן נגבה נמצאת ואיך עמדה במלחמת הגבורה, אני יודע בדיוק היכן כפר-דרום היה, והמקום שבו נרצח חייל בשבת בבוקר, והשני, לצערי, מת מפצעיו, אותו פצוע אנוש, היה בדיוק המקום שהיישוב כפר-דרום היה ממוקם בו. בדיוק אותו מקום. 
אני לא כל כך מבין את הצריחות האלה, צורחות ככרוכיה. אחת מהצורחות כאן, עוד ביום ראשון, אתמול, ביקשה אפשרות להיפגש עם דחלאן. 
גברתי היושבת-ראש, כנסת נכבדה - - 
- - בימים מרים כמו היום קשה לדבר. לא הייתי מדבר אלמלא שמעתי את הניתוחים החכמים, את החישובים הסטטיסטיים המבריקים: כמה אירועים היו אתמול מול שלשום ושלשום מול לפני שלשום ואלה מול מה שהיה לפני שבוע, ואיך ירדה האלימות כתוצאה ממדיניות מבריקה. לא הייתי מדבר אלמלא שמעתי בימים האחרונים נימת שבח על ערפאת וכיצד הוא הורה שלא לירות מאזורי A, אבל התיר דמם של אזרחי ישראל באזורי ו-C, דבר שהממשלה התאמצה להסוות. וכיצד בנדיבות לב נענתה ממשלתנו לבקשת ערפאת שלא לפעול נגד מחבל אחר, ידידם של כמה מחברי וחברות הכנסת שעוד רצו לבקרו אתמול, מוחמד דחלאן, שעומד בראש פעולות הטרור ברצועת-עזה, זה שהעניק דרגת סרן באותו היום לקצין הפלסטיני שרצח בכפר-דרום בשבת עם שחר. אלמלא זאת הייתי שותק. עוד הבוקר, לפני שנודע דבר הפיגוע, שרי ממשלה התרוננו ושמחו שהנה חוזרים אל ערגתם, אל רעיונות קמפ-דייוויד, לאור צעדיו של ערפאת. אלמלא זאת, היום הייתי נאלם דום. גברתי היושבת-ראש, לפני כשישה חודשים עמדתי כאן, בירכתי על הנסיגה מלבנון, אבל הזהרתי, שעל הצורה שבה עשינו זאת, על הבריחה הזאת ועל נטישת צד"ל נשלם בעתיד. חלק מהיושבים כאן גיחכו, העירו הערות ציניות, והיום כולם יודעים, שהבריחה החפוזה הזאת והבלתי-אחראית היא אחת הטעויות הגדולות ביותר שעשה ראש הממשלה. 
היום אני אומר לך, אדוני ראש הממשלה, עזוב את חלומות קמפ-דייוויד, לך לדרך מדינית אחרת, נכונה יותר. עשית טעות היסטורית בוויתורים שלך שם, שהם יחד עם הבריחה הזאת מלבנון - ואני בירכתי על היציאה, אבל הם ודרך היציאה הביאו עלינו את המצב הקשה הנוכחי, את האירועים האחרונים. לצערי, נכשלת. אכזבת אותם מיליון ו-700,000 שתמכו בך בבחירות 1999. פעם נוספת הוכח, שוויתורים וחולשה מזמינים אלימות. 
מעולם לא התווכחתי עם יושב-ראש. 
יכול להיות. גברתי היושבת-ראש, אלה הם דברים שלא נעים לשמוע, מאוד לא נעים לשמוע. אבל מאחר שהיושבת-ראש היא היושבת-ראש, לפי מה שתנחי כך אנהג. 
תודה רבה. אני מצטער, אבל חבל שלא הבאת בחשבון את הצריחות שעלו כאן, כי אחרת הייתי יכול לגמור את דברי. בכל מקרה, אני מודה לך. 
אדוני היושב-ראש, נשיא האוניברסיטה פרופסור מנחם מגידור, הרקטור פרופסור מנחם בן-ששון, סגן הנשיא, שגריר ישראל בארצות-הברית בעבר, משה ארד, יושב-ראש חבר הנאמנים, עורך-הדין יגאל ארנון, אנשי האוניברסיטה, כנסת נכבדה, בטקס הפתיחה שנערך ב-1 באפריל 1925 על פסגת הר-הצופים, אמר פרופסור חיים ויצמן - מי שעתיד היה להיות נשיאה הראשון של האוניברסיטה העברית, ומאוחר יותר נשיאה של מדינת ישראל - בין היתר, את הדברים הבאים: "בין חומות המוסד הזה יחדל כל ריב מדיני וכל מחלוקת תיפסק, ואני מקווה כי פה יעשו כל הגזעים ובני האמונות השונות אגודה אחת בשאיפתם הגדולה והמשותפת לחקירת האמת". אחרי 75 השנים מעניין לראות כיצד התגשם חזונם של אישים כמו פרופסור חיים ויצמן, פרופסור מרטין בובר, פרופסור אלברט איינשטיין ופרופסור י"ל מגנס, מהאבות המייסדים של האוניברסיטה, להקים את "האוניברסיטה של העם היהודי", כך כינוה. הם ראו בהקמתה של האוניברסיטה העברית, ששפת הלימוד בה עברית, חלק בלתי נפרד מעצם הגשמת החזון, החלום הציוני. אין ספק, דרכה של האוניברסיטה העברית מאז טקס פתיחתה, צמיחתה, התפתחותה, הן אולי העדות המוחשית ביותר לניצחונה של המהפכה הציונית ולמימושו של החזון הציוני בארץ-ישראל. טוב לזכור, כדאי לזכור, שהיו אחדים מהמייסדים ומראשי היישוב אז שביקשו לכנותה "מכון מחקר". היה זה דווקא זאב ז'בוטינסקי, שתבע חד-משמעית לקבוע את הכינוי "האוניברסיטה העברית בירושלים". חוקריה ומדעניה של האוניברסיטה העברית תרמו לתקומתה של מדינת ישראל ולעוצמתה הרוחנית והפיזית של ישראל בדרכים רבות ובכל התחומים. תרומתם לביטחונה של ישראל היתה מכרעת. כך גם בנושאי הביוטכנולוגיה, הבריאות והרפואה. רציתי מכאן לפנות לראש הממשלה - אני מקווה שהוא יחלים במהירות - מכובדי ראש הממשלה, ולומר, כשאנו מעלים היום על נס את הישגיה האדירים של האוניברסיטה בתחום הרפואה, כמו גם בתחומים אחרים, אנא טפל וסיים את הבעיה הכואבת של רופאי ישראל; אנא שים קץ לשביתת הרופאים, כדי שיוכלו להמשיך ולקיים שירותי בריאות ברמה ובאיכות שווים לכולם. תרומתה של האוניברסיטה לפיתוח חקלאית מודרנית ומשגשגת מן המתקדמות בעולם ולהתאמתה לארץ דלת מים ומשאבי קרקע ידועה ברחבי העולם כולו. האוניברסיטה העברית ממשיכה להיות חוד החנית בעולם משתנה של כלכלה, של טכנולוגיה מתקדמת, של מדעי המחשב - שבהם האוניברסיטה העברית הינה כיום המובילה בתחומה בארץ - של התפוצצות המידע, ובתחומי הכימיה, המתמטיקה והפיזיקה, תרומתה לתעשייה גדולה ביותר. קשה ובלתי אפשרי במילות ברכה לכסות את יריעת הישגי האוניברסיטה העברית, אבל אי-אפשר שלא לציין את תחומי החינוך, העבודה הסוציאלית והישגי הפקולטה למשפטים, הידועה בהקפדתה על רמתו ועל טיבו של החינוך המשפטי שהיא מקנה לתלמידיה, חינוך הקובע אמות-מידה לכל העוסק בתחומי המשפט בישראל. אדוני היושב-ראש, אינני יכול כיהודי, ואני בראש ובראשונה יהודי, שלא לציין את אחד ההישגים הגדולים ביותר בעיני: האוניברסיטה העברית הפכה למרכז עולמי למדעי היהדות; המחלקות למקרא, תלמוד, לשון עברית, ספרות עברית, מחשבת ישראל, קבלה, היסטוריה של ארץ-ישראל ועוד. בידיה של האוניברסיטה העברית בירושלים נפלה הזכות לשמור את הפיקדון היקר ביותר של העם היהודי: הזיכרון, המקורות, השורשים והתיעוד המקיף ביותר לגבי זכותנו הבלתי-ניתנת לערעור על הארץ המובטחת. הארץ קדושה לא רק ליהודים, היא קדושה גם למוסלמים, היא קדושה גם לנוצרים, אבל מובטחת היא רק ליהודים. כנראה, אדוני היושב-ראש, שגם הרב קוק הצליח. אין ספק, האוניברסיטה העברית תרמה תרומה מכרעת להכנת התשתית האינטלקלטואלית, המדעית והרוחנית למדינה היהודית העתידה, כפי שראו זאת מייסדיה, ומאז המשיכה ופעלה לחיזוקה ולהתפתחותה של ישראל. האם חזונם של המייסדים, כפי שהתבטא בדבריו פרופסור חיים ויצמן בעת טקס הפתיחה התגשם אף הוא? השלום עם שכנינו התפתח בקצב אטי מזה שחשבו המייסדים, אבל גם בו כבר היו לנו הישגים גדולים, ואני מאמין שעוד יהיו. ובתחום שיתוף הפעולה המדעי, אין ספק שהמחקר המדעי חוצה גבולות. בשנים האחרונות הורחב שיתוף הפעולה ואף הואץ, בנושאים הקשורים במזרח התיכון - עם מדענים מצרים בתחומי הרפואה, הביולוגיה הימית והחקלאות, בתמיכת ארצות-הברית; בנושאי מחלות טרופיות - עם חוקרים מתוניס, ממרוקו ומלבנון. לאחרונה נערך גם מחקר משותף לחוקרים ישראלים, פלסטינים, מצרים וירדנים בתמיכת הקהילה האירופית. אדוני היושב-ראש, ברצוני לומר לסיום משהו אישי. היתה לי הזכות, כבוגר האוניברסיטה העברית, להיות אחד מבין למעלה מ-120,000 מקבלי תארים עד היום, ורבבות רבות אולי יותר של תלמידי תעודה. ואני רוצה להודות לאוניברסיטה על כך. כשבאתי להירשם לאוניברסיטה, אז לפקולטה לחקלאות, ערב מלחמת העצמאות, והר-הבית נתגלה לעיני מרהיב במלוא הדרו, התנגנו בפי המלים: "מעל פסגת הר-הצופים, שלום לך ירושלים". כך הרגשתי גם אחר כך, אחרי המלחמה, כשהייתי סטודנט בתחילת שנות ה-50 ומג"ד בחטיבה הירושלמית, כשהיינו עולים להר-הצופים, אם בשיירה מלווה באנשי או"ם אם בדרך לא-דרך בחשכת הליל. 19 שנים היו הר-הצופים והאוניברסיטה בתוכו במצור ירדני. ולעם היהודי במדינתו היה אז עוז רוח להיאבק בעקשנות להגן על ההר, לא לוותר, עד שהבאנו לאיחודה של ירושלים, וכך נשמור עליה לעולם; ונגיע בעזרת השם ל"שלום בחילינו ושלווה בארמונותינו". ושוב, תודה לכם, אנשי האוניברסיטה. תודה. 
כבוד נשיא המדינה לשעבר עזר ויצמן, ראש הממשלה לשעבר בנימין נתניהו, הגברת נתניהו, אדוני היושב-ראש, כנסת נכבדה, חבריו של גנדי, הבוקר נרצח בירושלים על-ידי טרוריסטים פלסטינים חברנו לממשלה ולכנסת, השר רחבעם זאבי, גנדי, השם ייקום דמו. משחר נעוריו ועד ליום מותו נטל השר זאבי חלק פעיל במערכה לתקומת ישראל ולקיומה, ובמערכה זו נפל. רחבעם, דור שישי לבני ירושלים מצד אמו, נפל על משמרתו בבירת הנצח שלנו, בירושלים. זכויותיו של השר זאבי למען מדינת ישראל כבירות: מימיו בפלמ"ח שאליו הצטרף בנעוריו, דרך שירותו בצבא-הגנה לישראל, שבו שירת למעלה מ-25 שנים עד לדרגת אלוף, ועד לכהונתו כחבר בכנסת ישראל ובממשלתה, ראש תנועת מולדת, אוהב מולדת. דרכו מסמלת את אבני הדרך של תקומת ישראל ומאבקיה. זאבי היה מגדולי קציני המטה והמפקדים של צה"ל. לאחר מכן המשיך לתרום לביטחון ישראל גם כיועץ ראש הממשלה יצחק רבין, זיכרונו לברכה, למלחמה בטרור ולמודיעין. בראש ובראשונה הוא היה ציוני בכל רמ"ח איבריו. לא הכרתי ידען גדול כמוהו בנושא ארץ-ישראל ותולדותיה. תרומתו להתיישבות בארץ-ישראל היתה אדירה. רחבעם זאבי היה פרלמנטר מצטיין בכנסת ישראל במשך 13 שנה ושר בממשלתו של יצחק שמיר, כמו גם בממשלת האחדות בראשותי. בכל תפקידיו הציבוריים הוא נאבק באופן עקבי ומעורר הערכה על עמדותיו ואמונותיו. זוהי אבדה קשה לעם ישראל ולמדינת ישראל. בשבילי זוהי גם אבדה אישית. גנדי היה קודם כול חבר; חבר לנשק וגם חבר לאמונה בדבר זכותו הבלתי-מעורערת של עם ישראל על מולדתו ההיסטורית. רק טרוריסטים נפשעים יכולים להעלות על דעתם רצח של נבחרי ציבור במדינה דמוקרטית. רק משטר החותר לחורבנה של מדינת ישראל ומתנגד באופן העמוק ביותר לשלום, יכול לתת חסות למרצחים מסוג זה. האחריות כולה מוטלת על ערפאת כמי שהפעיל ומפעיל טרור וכמי שלא נקט שום צעד רציני, עד היום, כדי לסכל טרור, אף שידע שאי-נקיטת צעדים נגד ארגונים כמו "החזית העממית" תגרום למעשי רצח נוראים. האחריות כולה עליו. אנחנו רוצים שלום עם העם הפלסטיני, אבל פשרה עם הטרור לא תהיה. לא תהיה. צוואתו של השר זאבי היא היאחזות באדמת המולדת ההיסטורית והמלחמה הנחושה חסרת הפשרות לביטחון ישראל ולקיומה של ישראל. ואנחנו ננהל מלחמת חורמה במחבלים, במסייעים להם ובשולחיהם. את צוואתו של השר זאבי, השם ייקום דמו, נקיים. גנדי יחסר לי. הוא יחסר לכולנו. אני רוצה להביע את השתתפותנו כולנו באבלה של המשפחה הגדולה והמיוחדת של גנדי. יהי זכרו ברוך. 
גברתי היושבת-ראש, כנסת נכבדה, אני מודיע, שסגנית שר התשתיות, חברת הכנסת נעמי בלומנטל, מתמנית לסגנית שר במשרד ראש הממשלה. אני מקווה שחברי הכנסת יקבלו זאת בשמחה. תוקף המינוי הוא מהיום. תודה. 
הפעילות הזאת, לא רק שלא דעכה, היא נעשית בכל צינור, בכל דרך, ואני לא אפרט כאן את הצעדים. אין שיחה אחת שמתנהלת בין מישהו מראשי הממשלות שהנושא הזה לא עולה. 
מכובדי, נשיא המדינה והגברת קצב, יעל היקרה, בני משפחת זאבי, משפחה כה מיוחדת, יושב-ראש הכנסת, חברי כנסת לשעבר, כבוד הרב הראשי לישראל, אדוני היושב-ראש, כנסת נכבדה, כבר עברה למעלה משנה מאז הותירו אותנו כדורי המרצחים בלי גנדי. ואנו נותרנו עם פסיפס תמונות של נופי הארץ, מהערבה ועד הגולן, וגנדי במרכזן. לאלה בינינו הזוכרים, עוד תמונות מפסגת הר סיני. נותרנו עם רסיסי זיכרונות של מי שהוגדר כ"אלוף נעוריה של המולדת". זה למעלה משנה - ואנו עדיין נתונים בתוך מלחמת הטרור האכזרית שנכפתה עלינו; מלחמה שגנדי עמד בה בקו הראשון - בירושלים, בירת הנצח המאוחדת שלנו, העיר שעליה נלחם ובמאבק עליה נפל. גנדי שהכרתי, מעבר להיותו חבר, מפקד, פרלמנטר מצוין, מנהיג ציבור וחוקר צפונות ישראל, היווה באישיותו רבת הפנים השתקפות אנושית של הארצישראליות. הוא היה נציגה האמיתי של ארץ-ישראל, וגילם בחייו ובמותו את תמצית מאבקנו על הארץ; "אסיר ציון" אמיתי, הכבול בעבותות אהבה לירושלים עירו ולארץ-ישראל מולדתו. באזכרה במלאות שנה להירצחו, דימיתי אותו במכנסי חאקי קצרים ובסנדלים תנ"כיים לרגליו, עומס על גבו את המורשת והרצף ההיסטורי של העם היהודי בארץ-ישראל; פוסע בנחישות ובהתמדה בשביל הצר והפתלתל במעלה ההר התלול, מתוך הכרה ואמונה שלעם היהודי אין חלופה, שאנו מוכרחים להגיע לפסגה. לו היה גנדי כאן אתנו היום, מאחר שהיה ער ואוהב את השפה העברית, ודאי היה מעיר לי, שלא אומרים פתלתל אלא פתלתול. אבל מאחר שהמלה פתלתול לא כל כך מובנת היום, לצערנו, הרשתה האקדמיה וקבעה שאפשר להשתמש במונח "פתלתל". אבל אני בטוח שאילו היה גנדי כאן הוא היה מתקן אותי במקום. משפחת זאבי, חברי הכנסת, היום, כשמכולנו בבית הזה נדרשות אחריות לאומית והתעלות מעל לשיקולים מפלגתיים צרים, היום, אל מול האתגרים העצומים הרובצים לפתחנו, חסר לי גנדי עם תפיסתו הציונית הערכית ועם ניסיונו רב-השנים; חסר לי, ואני בטוח שחסר לכולנו. נפעל כולנו להגשים את צוואתו של גנדי, נמגר את הטרור הרצחני המאיים עלינו, ששוב פגע בנו קשה היום, וגם רוצחיו - לא יינקו. רוצחים לא יינקו. 
נלך יחד, מאוחדים, באותה רוח שהנחיל, הרוח שביטא נתן אלתרמן בשירו "זמר הפלוגות": "לשווא לשווא אמרו רק הימים הם לנו,/ לשווא אמרו לאש ושוד נידון הליל./ הלילה והיום רק לחיים ניתנו./ הלילה והיום הם ארץ-ישראל/ מן השפלה בחוף ועד גדרות התיל./ ומנקרות הרים ומבקעות וגיא/ נשיב לך את היום ארצי ואת הליל./ נשיבה לך אותם למען כל החי". אנחנו לא ניסוג, אנחנו נמשיך לפסוע במשעול הצר, עד לניצחון, עד לביטחון ולשלום, עד לפסגה שעליה חלם גנדי ואליה לא זכה להגיע. כמילות הסיום בשירו של אלתרמן: "כי לא נשוב אחור ודרך אין אחרת, אין עם אשר ייסוג מחפירות חייו". יהי זכרו ברוך. 
אדוני היושב-ראש, ברשותך, אני רוצה להתייחס לנושא הקודם, הכאוב, שעלה לפני כן. אין ספק שפרשת עזאם עזאם וכליאתו על לא עוול בכפו הן מעשה קשה מאוד. אנחנו יודעים את סבלו. אני רוצה להודות למשפחה. זו משפחה מאוד מיוחדת, ויצא לי לפגוש אותה פעמים רבות. עם כל הכאב שלכם, אני רוצה להודות על מידת הסבלנות וההבנה והאיפוק שאתם מגלים. אנחנו איננו מרבים לעסוק בסוגיה זו בפומבי רק מסיבה אחת: שלא ייגרם נזק נוסף ושלא ייתוסף סבל על סבלו. אני רוצה לומר לכם, שנעשים כל המאמצים, בכל הדרגים, להתגבר. אני רוצה להודות כאן לשר דני נוה, שפועל בנושא זה ללא הפסקה. אני רוצה להודות לחבר הכנסת יוסי שריד, דיברנו לא אחת בסוגיה הזאת, והפרטים בהחלט ידועים. אני רוצה להודות לחברי הכנסת שפעילים. איננו מתכוונים להניח לפרשה הזאת. אני רוצה לשלוח מכאן ברכות על עמידתו של עזאם עזאם, ונקווה שבעזרת השם נזכה לראותו במהרה בינינו. ושוב, תודה לכם על האיפוק. אנחנו מעדיפים בסוגיה הזאת שלא להרבות לדבר, אבל פעולתנו לא נפסקה ולו לרגע. תודה. אדוני היושב-ראש, כנסת נכבדה, אני מתכבד להודיע לכנסת, כי החלטתי, על-פי סמכותי לפי סעיף 33(ה) לחוק-יסוד: הממשלה, לצרף את מר בנימין נתניהו לשר נוסף בממשלה, בתפקיד שר החוץ. אני משוכנע, כי כישוריו של מר נתניהו יהוו תרומה משמעותית לממשלה ולעבודתה, וכי הוא יבצע את תפקידו ואת מדיניות הממשלה, שיעדיה ביטחון ושלום, על הצד הטוב ביותר. בהתאם לסעיף 3(ג) לחוק-יסוד: הממשלה האמור, אבקש את אישור הכנסת למינוי. תודה. 
אדוני היושב-ראש, כנסת נכבדה, בלילה שעבר נרצחו שתי נערות ואשה אחת על-ידי מרצח פלסטיני. מובן שכולנו שולחים תנחומים למשפחות שאיבדו את יקירותיהן ואין מזור לכאב הזה. אבל כאב לי מאוד היום, ביום כזה, כל היום, מבוקר עד לילה, עסקו - תאמינו לי - בדברי הבל. דברי הבל. אני הרגשתי בושה עמוקה. כולכם יודעים איזו חשיבות אני מייחס לממשלת האחדות. כולכם יודעים כמה חשוב לנהוג באחריות בכל עת, והיום בפרט. כולכם יודעים כמה חשוב שילובן של שתי המלים הללו יחד: אחדות ואחריות. כך אנו צריכים לנהוג היום, כולנו. כך היינו צריכים לנהוג היום כולנו. כולכם מודעים להתנהלות בימים האחרונים. ראשי המשק, שרים וחברי כנסת, לרבות שרים ממפלגת העבודה, כולם עבדו כדי לשכנע את מפלגת העבודה להצביע בעד התקציב ולהפריד בין הפוליטיקה למצב המשק. אני מבקש לקרוא מעל בימת הכנסת את מה שהוצע למפלגת העבודה במגעים בין צוותים של שתי המפלגות עד הדקות האחרונות ובמשך כל היומיים האחרונים. ברשותך, אדוני היושב-ראש, אני רוצה לקרוא דבר שסוכם בין הצוותים, כשבעצם הוזמנתי לאקט של לחיצת יד עם שר הביטחון, הוא יושב-ראש מפלגת העבודה. זאת ההודעה: שוחחתי עם שר הביטחון וסיכמתי עמו, כי סיעת העבודה בכנסת תצביע בעד התקציב בקריאה הראשונה. עוד סוכם, כי במסגרת התקציב המוצע, ללא פריצתו, תוך שמירת יעד הגירעון וללא שינוי משמעותי, תוסדרנה סוגיות הגמלאים והסטודנטים. לשם כך מיניתי ועדה בראשותי שבה יהיו חברים גם שר הביטחון, שר החוץ ושר האוצר. הוועדה תסיים את עבודתה עד ליום 10 בנובמבר שנת 2002. הממשלה חוזרת על מחויבותה, כי חלוקת המשאבים הממלכתיים תיעשה אך ורק על-פי קריטריונים המבוססים על שיקולים ענייניים ושוויוניים על-פי יעדי המדינה וצורכי אזרחיה, ולא על-פי מפתח מגזרי. אדוני היושב-ראש, חברי הכנסת, הקטע האחרון זה בדיוק קטע מקווי היסוד של הממשלה, פרט למלה אחת, בסוף, לפי בקשתו של שמעון פרס, שבאמת עשה מאמץ אדיר. בקווי היסוד כתוב: לא על-פי מפתח מפלגתי. שמעון הציע, וההצעה נראתה לי מאוד נכונה. זה הקטע שמופיע, ידידי שר הביטחון, בקווי היסוד של הממשלה. משם לקחנו את הקטע הזה. 
אדוני היושב-ראש, חברי הכנסת, זה מה שהצענו. לא הסכמנו להסיט את הדיון לנושאים שהיה בהם גוון של פגיעה בציבור שלם, שהועלו ברגע האחרון משיקולים פוליטיים. אני רוצה לפנות מכאן למפלגת העבודה וליושב-ראש המפלגה ושר הביטחון, ידידי בן-אליעזר: על זה אתה מפרק את ממשלת האחדות? אני שואל אותך, על זה אתה מפרק את ממשלת האחדות? בשעה גורלית זו למשק הישראלי, כשעיני העולם כולו נשואות אלינו, מה שנדרש מכולנו - קואליציה ואופוזיציה - זה להצביע בעד התקציב. די, יש גבול לביזיון. די, יש גבול לביזיון. 
לכל האנשים שעבדו בימים האחרונים, ובמיוחד לשר החוץ שמעון פרס, שעשה מאמץ מיוחד ביודעו שהממשלה הזאת, ממשלת האחדות הלאומית, היא הממשלה שיכולה להוביל לתהליך מדיני בדרך המהירה ביותר - - - 
אני מודה לכל האנשים שעשו מאמץ גדול כדי להסביר למפלגת העבודה את חשיבות התמיכה בתקציב המדינה והשמירה על ממשלת האחדות. עשינו הכול, ניסינו הכול. צר לי כי לא הצלחנו במאמצינו. נמשיך וננהיג את המדינה באחריות ובשיקול דעת. תודה רבה. 
אדוני היושב-ראש, חברי חברי הכנסת, נמצאים אנו יומיים לפני ערבו של חג השבועות: וחג שבועות תעשה לך, ביכורי קציר חיטים. בימי קדם היו אבותינו עולים בחג הזה לרגל להר-הבית, כאן, בירושלים, מביאים את ביכורי תבואתם ואת תוצרתם החקלאית, ובכך מקיימים את המצווה המופיעה בספר דברים: ולקחת מראשית כל פרי האדמה אשר תביא מארצך אשר ה' אלוהיך נותן לך ושמת בטנא והלכת אל המקום אשר יבחר ה' אלוהיך לשכן שמו שם, ובאת אל הכוהן אשר יהיה בימים ההם ואמרת אליו, והגדת היום לה' אלוהיך כי באתי אל הארץ אשר נשבע ה' לאבותינו לתת לנו. הקשר הזה, העמוק כל כך, שבין עם ישראל לארצו ממשיך גם היום, אלפי שנים מאוחר יותר. "אם טובה ואם רעה, אם קלה ואם קשה, אם זולה ואם יקרה - זוהי ארצי", אמר זאב ז'בוטינסקי בתחילת המאה הקודמת, והוסיף: "ישראל וארץ-ישראל - חד הם". אין כוח בעולם שיכול להפריד את עם ישראל מארצו. אין דבר מוסרי יותר, מוצדק יותר מהצלחתו של עם ישראל מקץ אלפיים שנות גלות לחזור ולהקים במולדתו מדינה ריבונית משלו. לפני בחירתי לראש הממשלה הבטחתי לעם בישראל להביא ביטחון ושלום. זאת מטרתי, ואני עושה כל מאמץ, יחד עם חברי לממשלה, כדי להשיגה. הבהרתי כבר בעבר מעל במה זו, כי על מנת להגיע לשלום אמת, שלום לדורות, נהיה מוכנים לוותר ויתורים כואבים. אולם לא נעשה שום ויתור, שום ויתור - - - 
תודה. מטרתה הראשונה של ממשלת האחדות בראשותי היא להגן על המדינה ולהבטיח את עצם קיומה, לשמור על ביטחונם של אזרחי ישראל ולהבטיח עתיד טוב ובטוח יותר לילדינו. ביטחונם של אזרחי ישראל עמד לנגד עינינו כשהחליטה הממשלה, בעיצומו של חג הפסח, לצאת למבצע "חומת מגן". אני רוצה לשלוח מכאן תנחומים למשפחות חללי הטרור, חיילים ואזרחים, אלה שנפלו ביד מרצחים לפני המבצע ואלה שנהרגו במהלך המבצע ואחריו, ולאחל החלמה מהירה לפצועים בבתי-החולים, אותם נפגעים של כל יחידות הביטחון ומערכות הביטחון, צה"ל והמשטרה שלנו. מבצע "חומת מגן" היה שלב חשוב וחיוני במאבק למיגור תשתיות הטרור, מלחמת חורמה למיגור הטרור בכל מקום שבו הוא נמצא. במהלך המבצע נעצרו למעלה מ-2,000 מבוקשים, חלקם מהבכירים ביותר בארגוני הטרור. נהרסו חלקים רבים מתשתיות הטרור בערים השונות, פוצצו מעבדות חבלה ונתפסו מצבורי נשק, אמצעי לחימה וחומרי חבלה. הישגי המבצע מאפשרים המשך עשייה שקטה על בסיס המודיעין שהינו תוצאת המבצע, שתוצאותיו מדברות בעד עצמן. עשייה מדויקת, קצובה בזמן, שאותה האויב לא שומע, אבל מרגיש היטב על בשרו בעריו, בריכוזי הטרור שבהם הוא מתבצר, במרכזיו. לא סיימנו את המלאכה. מאבקנו בטרור נמשך ויימשך. עקרונות הפעולה שהותוו מייד עם תום מבצע "חומת מגן" מאפשרים לנו להמשיך ולטפל בתשתיות הטרור, תוך כניסה לשטחי הרשות הפלסטינית - כשצריך, כמובן; אין לנו שום כוונה להישאר בשטחים אלה, שום כוונה - איתור מחבלים מתאבדים וסיכול פיגועים בשלביהם הראשונים. אין ולא יהיה מקום מסתור לטרוריסטים, לעוזריהם, לשולחיהם ולכל מי שמטרתו טרור. במהלך כל הפעולות הללו אנו שומרים על העיקרון החשוב, המנחה אותי כל העת - מניעת הידרדרות ומניעת מלחמה אזורית. אמרתי זאת בתחילת כהונתה של הממשלה, וכך אני נוהג. ניתנו, כמובן, הנחיות ברורות לעשות כל מאמץ שלא לפגוע באוכלוסייה אזרחית. גם בחזית הצפון אנו פועלים על-פי אותו עיקרון של מניעת הידרדרות והסלמה. ביקורו של מזכיר המדינה האמריקני קולין פאואל בדמשק הביא לרגיעה במצב לשבועיים, אבל מאז אנו עדים לניסיונות הסלמה חוזרים של ה"חיזבאללה", בעידודה של סוריה. אדוני היושב-ראש, חברי הכנסת, אנחנו עדים למעורבות גוברת והולכת של אירן, בשותפות מלאה של סוריה, בהגברת מערך "קטיושות" ורקטות לסוגיהן, מהן בטווחים שלא פקדו אותנו עד היום אפילו פעם אחת, כמו שאנחנו עדים למעורבות גוברת של הפעילות האירנית בקרב ערביי ישראל. אני אומר מעטים מהם, כי אני בטוח ומאמין שרוב אזרחי ישראל הערבים הפלסטינים - אני יכול לקרוא להם בצורה הזאת, כי הם ערבים פלסטינים - רוצה לחיות ולהשתלב בחברה הישראלית. 
אבל, לצערנו, הפעילות הזאת והמעורבות הזאת הולכות וגוברות, כמו שנמשכת הפעילות של הברחת נשק וניסיונות הברחת נשק מאירן בדרכים שונות, גם מעירק, לרשות הפלסטינית. המצב הזה בגבול הצפון הוא בהחלט מצב מעורר דאגה נוכח הברית האירנית-הסורית ושל ארגוני הטרור, כמו ה"חיזבאללה" וארגונים אחרים. למרות ניסיונות ה"חיזבאללה" ישראל ממשיכה למצות את המהלכים המדיניים בניסיון להרגיע את המצב בגבול הצפון. אולם ברור לכולם, כי ישראל לא תוכל לשבת בחיבוק ידיים אם יימשכו הפרובוקציות והתקפות הטרור על אזרחינו ועל חיילינו בגבול הצפון. אני רוצה שוב להדגיש, שאני עושה כל מאמץ שלא להיגרר לפרובוקציות האלה. בשבוע שעבר, בביקורי האחרון בארצות-הברית, החמישי במספר מאז תחילת כהונתי כראש הממשלה, העליתי את הנושא בשיחתי עם נשיא ארצות-הברית ג'ורג' בוש. חברי הכנסת, הממשלה בראשותי, ממשלת אחדות לאומית, יודעת איך לעמוד בשיקול דעת, באחריות ובתקיפות במערכות חיינו - הן המערכה הביטחונית והן המערכה המדינית. הממשלה בראשותי מבינה, שכדי לשמור על עוצמתה של ישראל צריך לשמור על מערכת יחסינו עם ידידינו בעולם, ובראשם הגדולה בידידותינו, ארצות-הברית. מערכת היחסים שלנו היום עם הממשל האמריקני היא אולי הטובה ביותר שהיתה אי-פעם, מערכת יחסים המושתתת ובנויה על אמינות ועל שותפות ערכים, עקרונות ואינטרסים. הביקור האחרון בארצות-הברית, שבמהלכו נפגשתי עם מזכיר ההגנה רמספלד, עם מזכיר המדינה פאואל, עם היועצת לביטחון לאומי הד"ר רייס, עם סגן הנשיא צ'ייני וכמובן עם הנשיא בוש, היה מאמץ משולב של גורמים רבים: עבודת מטה של כל הגופים העוסקים בהיבטים המדיניים השונים; מסמכים מפורטים שהכין השר דני נוה, המציגים את קשרי הטרור של ערפאת ואת מעורבותו הישירה בעידוד, שילוח ומימון טרור; חומרי הסברה שהכינה שרת החינוך לימור לבנת, שאף נלוותה אלי במסעי, בנושא טרור פלסטיני נגד ילדים ישראלים. 
השרה ציפי לבני, ששהתה בוושינגטון, הצטרפה למסע ההסברה; דוחות בנושא הכספים שמעבירה ערב-הסעודית למשפחות המחבלים המתאבדים, שהוצגו בארצות-הברית על-ידי נציגי צה"ל; מפכ"ל המשטרה שלמה אהרונישקי יחד עם קציני משטרה בכירים נועדו עם קבוצות רבות ועם אנשי מפתח בוושינגטון; ושר הפנים וסגן ראש הממשלה אלי ישי, שהתלווה אלי לפגישותי וסייע רבות - כל אלה תרמו להצלחתו של הביקור. בפגישותי בוושינגטון דנו במגוון רחב של נושאים המשותפים לשתי המדינות ונובעים בעיקר מערכים המשותפים לשתי המדינות - החירות, החופש, הדמוקרטיה, והאינטרסים המשותפים - החתירה לשלום, ביטחון ויציבות במזרח התיכון. דנו בהצעה לקיים ועידה אזורית בהשתתפות המדינות הערביות המתונות במזרח התיכון, שמטרתה ליצור אווירה של הידברות בין המדינות ויידונו בה נושאים כלכליים אזוריים והדרכים לפיתוח אזורי לטובת כל מדינות אגן הים התיכון. דנו בשאיפה, המשותפת לכולנו, להשיג שלום אמיתי, שלום לדורות. חברי הכנסת, עם ישראל הוא עם שוחר שלום. שאיפתנו לשלום נובעת מרצוננו לחיות לבטח בארצנו ולפתח אותה למעננו ולתועלת האזור כולו. בשיחותי בארצות-הברית הודעתי, כי ישראל רוצה להיכנס למשא-ומתן לשלום, והיא תעשה כן מייד עם התקיימותם של שני תנאים בסיסיים, החיוניים לכינונו של תהליך שלום אמיתי: האחד, הפסקה מוחלטת של הטרור, האלימות וההסתה; והשני, הרשות הפלסטינית חייבת לעבור רפורמות מבניות בסיסיות בכל התחומים - ביטחוניים, כלכליים, משפטיים וחברתיים, תוך שקיפות מלאה ואחריות ארגונית. כל מי שרוצה בשלום חייב להבין: אין ברירה, לא יוכל להיות שלום עם שלטון טרור מושחת, רקוב ודיקטטורי. זאת חייבת להיות רשות אחרת. זאת צריכה להיות רשות אחרת. 
כשיתקיימו שני התנאים הבסיסיים הללו נוכל להיכנס להסדר בשלבים, הכולל שלב ביניים ארוך טווח, שבו ייקבעו מערכות היחסים בינינו לבין הפלסטינים. לאחר מכן, אחרי שנראה כיצד בונים הפלסטינים את החברה ואת הממשל העצמי שלהם, אחרי שנשתכנע שפניהם באמת לשלום - ואני מקווה שכך יהיה - נוכל להתקדם לקראת דיונים לקביעת האופי של ההסדרים הקבועים בינינו לבינם. רק אז נוכל לדעת מה הן הערבויות הנחוצות כדי להבטיח את כיבוד ההסכמים. רק אז נוכל לחתום על הסכם של שלום, שלום קבע, שכולנו מייחלים לו. 
חברי הכנסת, למערכה הביטחונית יש השפעה ישירה על המצב הכלכלי. מדובר לא רק בעלויות הישירות של הפעולות הביטחוניות המורכבות שאנו מבצעים, אלא גם בהשפעות העקיפות על הכנסות המדינה ממסים. על מנת למנוע קריסה של כל המערכת הכלכלית, עלינו לגלות אחריות לאומית גם בתחום הכלכלי. אתמול הנחנו על שולחן הכנסת תוכנית כלכלית, שמטרתה התמודדות עם המצב הקשה שאנו נמצאים בו ומניעת הידרדרות המשק למצב מסוכן. אני יודע כי אין זו תוכנית קלה. זאת לא תוכנית קלה, זאת תוכנית קשה, קשה מאוד. גורמים רבים עלולים לראות עצמם נפגעים - לא רק לראות עצמם, הם יהיו נפגעים, הם נפגעים - כתוצאה ממנה, אבל זו חובתנו לנוכח המצב. על כל אחד מאתנו לתרום את חלקו, לגלות את האחריות הציבורית הנדרשת ממנו כחבר הכנסת ולתמוך בתוכנית. חברי הכנסת, בחודשים האחרונים התגלה עם ישראל בגדולתו. אל מול המערכות הקשות, שרבים סברו בטעות שיביאו להתפוררותה של החברה הישראלית, ידעו אזרחי ישראל להתאחד ולתת כתף ולעמוד ביחד במאבק. איש איש בתפקידו, איש איש בחלקתו. גם לנו, חברי הכנסת, נבחרי הציבור, צריך להיות חלק בכך. עלינו לזכור כי עיניים רבות נשואות לבית הזה ולנהוג בהתאם לכך. עלינו להמשיך בוויכוח הציבורי, שהוא נשמת אפה של הדמוקרטיה הישראלית, אבל להימנע מצעדים שיערערו את אמון הציבור בה. ומעל לכול, עלינו לזכור ולהזכיר, כי על אף חילוקי הדעות השוררים בינינו, כולנו מאוחדים בשאיפה לזכות לחיות כאן בארצנו בביטחון ובשלום. אני מאמין, שאם ננהג כולנו באחריות, בשיקול דעת ובסובלנות, תוך שמירת האחדות בינינו, שאני מייחס לה חשיבות עליונה, גם נזכה לכך. הרשו לי לשלוח מכאן, בשמי ובשמכם, ברכת חג שבועות שמח לעם בישראל. חג שמח. 
- - - יכול לעצור, לא צריך בשביל זה חוק. עוצרים את זה עד שעושים את הבדיקה. 
- - - היו לא מעט מקרים כאלה, אז היינו עוצרים ומטילים את ההיטל עד שהיינו בודקים את הדבר הזה. 
- - - היא יכולה לעשות כל מה שהיא רוצה. 
סליחה שאני גוזל מזמנך, אבל מאחר שהנושא הזה העסיק אותי במשך שנים אני קבעתי, שכפי שכל מדינה נוהגת בנו, כך אנחנו נוהגים בה. אם מדינה אמרה שצריך שיהיה כתוב בשפתה על כל מזלג - - - בדיוק מה שעושים לנו. לגבי מדינות שאין לנו אתן בכלל הסכמי סחר - - - שיהיו עליהן היטלים בגובה כזה שייתן הגנה על התעשייה המקומית. 
אני חושב - - - הקלות - - - 
אני חושב שהנושא צריך לבוא לדיון במליאה. אני חושב שהנושא הזה הוא כבד משקל, והייתי שמח להביע את דעתי. אני עצמי, אני אומר את זה כבר עכשיו, נגד שינוי בחוק השבות. אני חושב שצריך לפתוח את שערי ישראל. זאת היתה אחת ההחלטות הגדולות ההיסטוריות בימי הממשלה בראשותו של דוד בן-גוריון. גם היום צריך לאסוף את פזורי עם ישראל הנה. הנושא מאוד רציני, ואני תומך מאוד בהצעתו של חבר הכנסת אברהם רביץ לקיים בעניין זה דיון במליאה. אשמח מאוד להשתתף בדיון הזה. 
כבוד נשיא המדינה והגברת קצב, כבוד נשיא המדינה החמישי יצחק נבון, כבוד הרבנים הראשיים, נשיא בית-המשפט העליון ושופטיו, אדוני יושב-ראש הכנסת, חברי הכנסת, מוקירי זכרו של השר זאבי, כנסת נכבדה, חלף שבוע מאז נרצח השר רחבעם זאבי בידי מרצחים פלסטינים. בשבוע זה דיברנו הרבה על משנתו המדינית, שהיא בעצם משנתם של אבות תנועת העבודה, ברל כצנלסון, יצחק טבנקין, ישראל גלילי, יגאל אלון. במשנה זו נשאר דבק עד יומו האחרון. יש המתיימרים להיות ממשיכים; הוא היה ממשיך אמיתי. זאת תורתם, ועל כך הוא גדל. בהכשרת מעוז-חיים לא חשבו אחרת. בשבוע זה, מתוך העובדה שיש כאן אזרחים רבים שהתקופה ההיא איננה מוכרת להם, למדו אזרחי ישראל להכירו כחבר, כסייר, אוהב נופי מולדתנו, אוהב ספר וכותב ספרים, אוהב תנ"ך והיסטוריה של ארץ-ישראל, חוקר עברו של עמנו כאן במשך אלפי שנים של חיים יהודיים רצופים. אני עצמי, בוודאי כמו חברים אחרים, שביקרו ביקורי תנחומים בבית המשפחה והשתתפו בצערם של יעל, של הבנים, הבנות, הנכדים, הנינות, לא יכלו שלא להשתאות מהאוסף של ספרי חקר תורת ארץ-ישראל. אני עצמי, באופן אישי, גם לאומי, מודאג מה יהיה עם הדבר הזה. זאת אומרת, נעשתה כאן עבודה ענקית. לא הספרים הם החשובים. ספרים יש בכל ספרייה, וודאי שבספריות מיוחדות אפשר למצוא ספרים כמו שנמצאו בידיו של גנדי. מי יעשה את העבודה הזאת? מי ימשיך להעמיק את השורשים האלה, שלצערי הפכו - לא אצל כולנו, אבל אצל חלק מאתנו - רדודים יותר במשך השנים? אך גנדי היה, לפני הכול, חייל של מדינת ישראל ושל הרעיון הציוני. הוא נותר חייל גם לאחר שפשט את מדיו הצבאיים לאחר יותר מ-25 שנות שירות בצה"ל. הוא לא היה אלמוני, אבל על שכמותו כאילו נאמרו דברי שירתו של מפקד הלח"י בזמנו, "יאיר", שטרן, בשיר "חיילים אלמונים": "משורה ישחרר רק המוות". רק המוות שחרר את השר זאבי משורת המאבק למען ארץ-ישראל ומדינת ישראל. גנדי נקטף מאתנו בירושלים המאוחדת, שתהיה מאוחדת לנצח נצחים, בירת הנצח של ישראל, כלוחם שנפל על משמרתו. אבל המאבק שגנדי הקדיש לו את חייו ובגינו נרצח עדיין בעיצומו. לנו, אדוני היושב-ראש, חברי הכנסת, לנו אין אופציה של רפיון או ייאוש. אנו, שזכינו להשתתף ולראות בהקמת המדינה ובשגשוגה, בהתגשמות חלום הדורות, חייבים להתמיד במערכה מתוך נחישות. עלינו לגייס את רוח העמידה של עמנו. חברי הכנסת, לפני כשנה פתחו הפלסטינים באלימות, בעיצומן של שיחות השלום על הסדר הקבע בינינו - נכון, לא עם ממשלתנו, אבל עם ממשלה בירושלים. הם חשבו, כי באמצעות טרור ואלימות יכניעו את ישראל. הם הניחו, שלאחר שהממשלה - אותה ממשלה שדנה וכוונותיה בוודאי היו לפי אמונתה - כבר הציעה להם ויתורים חסרי תקדים, יצליחו להשיג ויתורים נוספים באמצעים אלימים. הם הניחו, כי יצליחו לבודד את ישראל בזירה הבין-לאומית, וכך לתמרן אותה להסכם שעיקריו יעמדו בניגוד גמור לאינטרסים הלאומיים של ישראל. הם האמינו כי יצליחו לפורר את החברה הישראלית. את איכות החיים, המשטר הדמוקרטי וריבוי הדעות בישראל הם פירשו כחולשות. אדוני היושב-ראש, חברי חברי הכנסת, הם טעו. מקץ שנה הם לא השיגו כל הישג. העם בישראל רוצה שלום, אך הוא מאוחד בהתנגדותו לוויתורים לטרור. קמה בישראל ממשלת אחדות לאומית, שלא תנהל משא-ומתן תחת אש. הניסיונות לבודד את ישראל בזירה הבין-לאומית נכשלו. המהלכים במועצת הביטחון של האו"ם, עד כה, סוכלו. אני מקווה שכך יהיה גם בעתיד. כוחות הביטחון שלנו נחלו הישגים יוצאים דופן במאבק בטרור. הידידות העמוקה עם ארצות-הברית שרירה וקיימת, חרף - אני אומר את זה בכאב - גילויי פניקה מקומית בלתי מכובדת. אלה ידידות ושותפות אמת, גם אם לא תמיד מסכימים בכול. זה בדיוק כוחה של ידידות אמת. אמרתי שלפלסטינים לא היה כל הישג, ואין זה מפתיע. את כל הישגיהם המדיניים השיגו הערבים במשא-ומתן. באלימות הם המיטו על עצמם רק טרגדיות. גם היום לא הסתלקו תקוותנו ורצוננו בשלום, אבל היום ברור מהם התנאים שעליהם ניתן יהיה לייסד תהליך אמיתי של שלום, והראשון ביניהם - פירוקם של ארגוני הטרור הפלסטיניים כולם מנשקם. ללא פירוק תשתית הטרור, ללא סילוק האופציה הטרוריסטית, לא תוכל להיות כל התקדמות של ממש לשלום, כי אנחנו לא נתפשר עם הטרור. ואינני מדבר על הצהרות והבטחות, מהן שבענו. לא הצהרות - מעשים. לא מלים - עובדות. היהודים הם עם של מאמינים, ואולי טוב שכך, אך בואו נדע ונזכור, מולנו טרור אכזרי, בוגדני ונחוש. אמרתי גם מעל הבמה הזאת, כי אני מוכן לוויתורים כואבים למען שלום אמת, שלום לדורות, אבל שלום אמת לא ייתכן בצל הטרור, עם השנאה היוקדת, עם ההסתה הבלתי-פוסקת, עם החתירה להשמדת ישראל. חברי הכנסת, ישראל מחויבת לשלום ורוצה שלום. ישראל מעוניינת לחזור לשולחן המשא-ומתן המדיני והודיעה על הסכמתה לתוכנית מיצ'ל. זאת עמדתנו. אין אפשרות להטיף לעם היהודי על שלום. אנחנו מחויבים לשלום, כי ראינו את כל אימי המלחמות. תכלית פעילות צה"ל ביהודה ושומרון בימים האחרונים היא מניעת טרור ומעצר טרוריסטים. ערפאת לא עוצר - אנחנו עוצרים. וגם הלילה נעשו מעצרים מאוד חשובים, שבוודאי ישפיעו על יכולת ארגוני הטרור להמשיך ולפגוע בנו. ערפאת לא מונע - אנחנו מונעים. חובתה העליונה של ישראל, ככל מדינה, היא להגן על אזרחיה, והיא תמשיך לממש את זכותה להגנה עצמית. הבהרנו את עמדתנו - לא בעקבות פרסומים מפרסומים שונים שהיו כאן, לא בעקבות פרסומים, אמירות או שיחות שהתנהלו אתמול, ובהזדמנות זאת אני רוצה להודות לשר החוץ שמעון פרס על עמידתו התקיפה על ההכרח להפסיק את הטרור ועל כך שאנחנו נמשיך ונפעל עד שנשיג את הישגינו. הבהרנו, כי אין לנו כל כוונה להישאר בשטחי A, וכשנסיים את משימותינו נצא. אם נצטרך לממש שוב את זכותנו להגנה עצמית, לא נהסס ונעשה זאת. הבהרנו כי ישראל תעשה כל מה שבידה על מנת למנוע הסלמה. אני יודע, אנחנו פה ביום זיכרון, אדוני היושב-ראש, אבל גם ביום זיכרון - ואני לא זקוק להציג כאן לא את עמדתי, לא את יחסי, לא את חברותי, אף שהיו גם עתות אחרות, ואמרתי את זה, ולא את הדרך הארוכה והמשותפת בשדות הקרב של ישראל - מן הדין ולבוא ולומר את הדברים כפי שהם נראים. אני מוכרח לומר, אני ראיתי דברים מדאיגים, ואני מקווה שמשפחתו שיושבת כאן לא תכעס שלא חזרתי ועסקתי כאן בדברי השבח והקילוסין והחברות שנאמרו גם על-ידי וגם על-ידי אחרים. המשפחה יודעת בדיוק את יחסי ואת עמדתי ואת הכאב שאני נושא בלבי, אבל אני חושב שצריך בכל זאת לומר כמה דברים. אני שומע מטיחים: אין תוכניות, אין תוכניות מדיניות, אין תוכניות צבאיות. תרשו לי להגיד: ססמאות ריקות מתוכן אינן תוכנית מדינית; דברי בהלה וזריעת פניקה אינן תוכנית צבאית. אי-אפשר להציג עכשיו תוכנית מדינית. כבר ניסינו את זה. ברגע שאתה מציג תוכנית - מייד היא הופכת קו התחלה במשא-ומתן עתידי שיום אחד נגיע אליו. גם בתוכנית הצבאית אין לעסוק בפומבי. יש תוכנית, והיא מתבצעת בהצלחה. כנסת נכבדה, המצב שישראל מתמודדת עמו אינו מצב פשוט או קל. הוא מחייב כוח עמידה, סבלנות, נחישות, התמדה; הוא מחייב את גיוס כוח הרצון של עמנו. אין כאן פתרונות קסם, אין פתרונות קלים. אנחנו נשלם מחיר יקר אם נתפתה להיכנע לטרור. הממשלה שאני עומד בראשה לא תתפתה ולא תיכנע לטרור. מנגד, אסור גם להתפתות ולשכוח כי בסופו של העימות הזה עדיין יהיו כאן שני העמים שנגזר עליהם לחיות יחד בכברת ארץ קטנה זאת, ואפשר לחיות יחד. אנחנו, נבחרי הציבור, צריכים לחזק את כוח העמידה של הציבור אולי יותר מאשר בכל מצב אחר. עלינו לשמש דוגמה באחדותנו. גבירותי ורבותי, חברי הכנסת, עם ישראל הוא עם שוחר שלום. המאבק שלנו בטרור הוא בפשטות מאבק על קיומנו. במערכה כבדה זו נפל חברנו ועמיתנו לכנסת ולממשלה, השר רחבעם זאבי. על מותו כאילו נכתבו על-ידי "יאיר", שטרן, בזמנו, המלים הבאות: "אני יודע: יום יבוא או ערב,/ אפול חלל בודד בשדה הקרב./ וסביבי תרבוצנה חיתו טרף:/ הישימון, המות, השרב.// אך מה ימתק לי, בישימון המוות,/ מה יערב שרב הישימון/ על כי עיני תוהות בתהום צלמוות -/ תראנה משואות הניצחון.//" גנדי, אני מבטיח לך, אנחנו ננצח. תודה. 
אין לנו שום הסכמים, לא שיניתי דבר, הנחתי עכשיו, מתחילה ועד הסוף, מה שהובא לאישור הממשלה - - - 
הנושא הזה יובא לדיון בקבינט באחת הישיבות הקרובות. היום סוכם על כך בישיבת הקבינט. זה לא נתון לשיקולו של אדם אחד, בוודאי לא בתחום המצומצם. מדובר בשורה שלמה של נושאים שקשורים בנושא הזה. עלתה הצעה כזאת, והיא תובא לדיון בישיבת הקבינט. 
אדוני היושב-ראש, כנסת נכבדה, אני מבין שהיתה לך הזדמנות נאותה, חבר הכנסת הרב מאיר פרוש, ולא לכל חבר כנסת יש תמיד אפשרות לעלות על הדוכן. אין אמת בידיעה הזאת. לו היה לי זמן ואלמלא הייתי מוטרד ללא הרף על-ידי הנחת קשיים בפני הממשלה ומשיכת זמן מיותרת, שעולה לנו יום-יום הון עתק ומכשילה את מדינת ישראל ואת כלכלתה, אני מניח שהייתי שומע את ההודעה הזאת והייתי מגיב עליה. לא היה סיכום כזה ואין סיכום כזה. אגב, במפלגות החרדיות תמיד ראיתי שותפות נאמנות, אבל יש כללים בעבודת ממשלה, בעיקר בעתות חירום. לכן הבהרתי ואלה גם הצעדים שנקטתי. בימי חירום כאלה, כשהמשק נמצא במצוקה קשה - יש לי אמונה בכלכלה של ישראל ויש לי אמונה בשקל - אבל ברגע שמנסים להתנגד, לא לתמוך ולמשוך, לא היה לי מנוס מהצעד הזה. כך נהגתי, כך צריך לנהוג וכך אנהג. ידידי חבר הכנסת מאיר פרוש, השימוש בנושא הזה היה לא במקומו, ולכן מצאתי לנחוץ לעלות הנה ולהסביר את הדברים. ישראל יש לה כלכלה בריאה, אבל אנחנו נמצאים כרגע במצוקות. לכן, כשבאנו בתוכנית - - - 
יש כאלה שככל שהם רואים שישראל במצוקה גדולה יותר שמחתם גוברת יותר. אבל, ברוך השם, מדינת ישראל היא מדינה יהודית - - 
- - כך היא תהיה תמיד, והאינטרסים הם לא לפי כאלה שרוצים לחבל בה. 
אני מודה לך. אני גם מקווה שלאט-לאט חברי הכנסת כולם ילמדו לנהוג בכבוד בכנסת. בסופו של דבר, אי-אפשר שקבוצה קטנה, שמטרתה בעניין מדינת ישראל ברורה, תעסוק בהפרעות בלתי פוסקות. אני סומך על היושב-ראש ועל יושבי-ראש אחרים שידעו להפסיק זאת. 
אני רוצה לחזור ולומר שוב: מכובדי וידידי מאיר פרוש, אמרת כאן דברים לא נכונים. זה דבר אחד. 
אני בעד קואליציה רחבה. הבהרתי זאת תמיד. 
בכל ממשלות ישראל פעלתי - - - סליחה. 
אני, בכל ממשלות ישראל, פעלתי למען ממשלות אחדות. אני מאמין בממשלות אחדות. אבל, בממשלות אחדות חייבת להיות אחריות. לכן, משנפרצה האחדות הזאת, מאותו רגע שיש החלטת ממשלה וגופים או סיעות מצביעים נגד החלטת ממשלה, זה לא יוכל להיות. עומדים במצב קשה. 
כבר שמענו את הסיפורים האלה. 
רבותי, אני רוצה להדגיש שוב: אני סומך על כלכלת ישראל ובוטח בה. יש לישראל כלכלה טובה עם מצוקות זמניות, לאו דווקא בעטיינו. אני סומך על השקל. אני מאמין בו. 
מה שצריך לעשות היום, ואני פונה שוב לכל המפלגות, זה החלטה קשה. קיבלנו החלטות קשות. אין לנו מנוס. אני קורא שוב לתמוך, כדי שנוכל לפעול. אני אומר שזה יהיה רק במידה שתהיה תמיכה. זה לא יהיה דבר אחר, ולא יהיה פה שום ויתור בעניין הזה. שום ויתור. בין קריאה ראשונה לקריאה שנייה תמיד כל סיעה יכולה לבוא עם הבנותיה. 
לא. אני מתכוון, בצורה מאוד ברורה, ואני בדרך כלל סומך על החריפות שלך, כי אתה תמיד - - - 
אני עליתי בעקבות הערה שהיתה כאן. 
אני באתי הנה והבהרתי, שחברות בקואליציה, כשמדובר בהחלטה ממשלתית - - 
- - צריכות לבוא הנה ולתמוך בהצעה. 
כבוד נשיא המדינה, אדוני היושב-ראש, שגריר ארצות-הברית והגברת קרצר, חברי הסגל הדיפלומטי, חברי חברי הכנסת, האימפריה של הטרור פגעה בשבוע שעבר בלבה של ידידתנו האמיצה, הדמוקרטיה הגדולה מכולן, ארצות-הברית של אמריקה. התכנסנו כאן היום בירושלים בירת ישראל, בירתה של הדמוקרטיה היחידה במזרח התיכון, כדי להרכין ראש בצער ובאבל כבד על מותם של האזרחים החפים מפשע בניו-יורק, ליד פיטסבורג ובוושינגטון; הנוסעים התמימים, שחייהם קופדו על לא עוול בכפם בידי פושעי טרור מהסוג הגרוע ביותר שידע העולם מאז מלחמת העולם השנייה ואולי מעודו. ממשלת ישראל הכריזה על יום אבל לאות הזדהות עם העם האמריקני. דגלי המדינה הורדו לחצי התורן בכל המוסדות הממלכתיים לאות אבל על הטרגדיה הנוראה שפקדה את ארצות-הברית. היד ששלחה את החוטפים והמתאבדים במטוסי הנוסעים, כדי להופכם לפצצות חיות מוטסות, כיוונה לפגוע בלב הפועם של הכלכלה האמריקנית, במגדלי מרכז הסחר העולמי בניו-יורק ובמשרד ההגנה האמריקני בבירה בוושינגטון, כדי לנסות ולערער את הדמורקרטיה הגדולה, שהיא היסוד והבסיס לביטחון ולשלום הגלובלי. יותר מכל מדינה אחרת בתולדות העולם, הטבח באזרחים החפים מפשע מיועד לגרום לדמורליזציה ולאובדן הביטחון של החברה האמריקנית, במדינה שהיא דוגמה לשלטון החוק והסדר. התנהגותם של אזרחי ארצות-הברית בשעת משבר זו, היחלצותם של צוותי ההצלה והמתנדבים לסיוע בהצלת הפצועים, מנהיגותם של הנשיא ג'ורג' בוש, סגנו דיק צ'ייני, שר ההגנה ראמספלד, שר החוץ קולין פאואל ועוזריהם, רוחו האמיצה של ראש עיריית ניו-יורק ג'וליאני, כל אלה מוכיחים שארצות-הברית תנצח שוב במלחמה שנכפתה עליה על-ידי דיקטטורת הטרור. נושא הטרור, לצערי, אינו חדש לנו. מדינת ישראל נלחמת בטרור הערבי, בטרור הפלסטיני, בטרור המוסלמי, הפונדמנטליסטי כבר למעלה מ-120 שנה. אלפי יהודים נרצחו בפיגועי טרור. אלפי אלמנות ורבבות יתומים הותיר אחריו הטרור הערבי. כאב השכול של העם האמריקני מוכר לנו טוב מדי. 
המלחמה בטרור חייבת להיות מלחמה בין-לאומית, מלחמה של קואליציית העולם החופשי נגד כוחות הטרור - - 
- - ונגד כל מי שחושב שיוכל לאיים על החירות ועל הערכים שלנו. זו מלחמה בין הטוב לרע, בין האנושיים לבין צמאי הדם. דרכו של הרשע תינגף, דרכו של שוחר הרע לא תצלח. דרכם של הצודקים, האנושיים, החופשיים, היא הדרך שתנצח. אנחנו יודעים זאת. אנחנו עומדים במערכה הזאת שנים רבות. אנחנו לא הופתענו מרשעות הטרור הערבי הפלסטיני, האסלאמי, הרדיקלי. ערפאת בחר באסטרטגיית טרור והקים קואליציית טרור. פעולות הטרור נגד אזרחי ישראל אינן שונות מהטרור של בן-לאדן נגד אזרחי ארצות-הברית. טרור זה טרור ורצח זה רצח, ויש גם לזכור - - - 
מי שנתן את הלגיטימציה לפני עשרות שנים לחטיפת מטוסים היה ערפאת. ומי שהחלו בשליחת מתאבדים היו ארגוני טרור פלסטיניים. כל התנועות הקיצוניות קיבלו לגיטימציה מחוזקת מערפאת, מאז רצח הספורטאים במינכן, רצח ילדי אביבים ורצח הילדים במעלות. אין טרור טוב וטרור רע; זו אותה זוועה, אותה רשעות, אותו חוסר אנושיות. אין מחילה לטרור, אין פשרה עם הטרור. אין טרוריסטים שהם בחורים טובים וטרוריסטים אחרים שהם בחורים רעים. כולם רעים. מדינות ערביות תובעות, כדי שתתמוכנה בקואליציה, מחיר מדיני-ביטחוני מישראל. וזאת אסור לקבל. המלחמה בטרור היא גם מלחמה בהסתה; ההסתה הנוראה היומיומית בכלי התקשורת הרשמיים, ולצערי גם במסגדים. ההסתה היא זו שמביאה לפיגועים, היא זו ששולחת מתאבדים, היא זו שמפעילה את האצבע הלוחצת על הדק ההפעלה. במלחמה הזאת כל מדינה שתומכת בטרור אשמה, כל גוף שמעודד טרור אשם. כל מי שמסית אחת דינו. חייבים להבחין בין העולם הנאור המקדש את החיים לבין קולות החושך המקדשים את המוות. אדוני היושב-ראש, חברי הכנסת, כולנו מחויבים לשלום. כולנו רוצים להגיע להסדר מדיני, אבל אסור לנו - אני מדגיש, אסור לנו - לאפשר להעביר קו מבדיל בין טרור נגדנו לטרור נגד אחרים, ויהיה נורא כפי שהיה. והטרור בארצות-הברית היה נורא מאין כמותו. אני מברך את הנשיא ג'ורג' בוש על החלטתו להקים קואליציה נגד טרור. הקואליציה הזאת חייבת להיאבק נגד כל ארגוני הטרור, לרבות אלה של ערפאת, המשמר הנשיאותי וכוח-17, חלק מארגוני הביטחון של ערפאת המשתתפים בטרור, ה"תנזים" ו"פתח", הגורמים לחלק גדול מאבדותינו, כמו גם שותפיהם לקואליציית הטרור - "הג'יהאד האסלאמי", ה"חמאס", ה"חיזבאללה" ו"החזית העממית". אם נוזמן לקואליציה - נצטרף. ובינתיים הודה לנו נשיא ארצות-הברית בחום רב על העזרה שכבר הגשנו. אני אומר, אם נוזמן - נצטרף, כי אנחנו ממילא נלחמים בטרור. תמכתי במפגש פרס-ערפאת, כדי לעסוק בהקלות לאוכלוסייה שאינה מעורבת בטרור וכדי לסייע בהגעה להפסקת אש. אך לדעתי מפגש עם ערפאת עכשיו, כשהוא מפעיל את הטרור במלוא עוצמתו ואינו נוקט שום צעדי מניעה, ולאור המגמות המסתמנות על-ידי דרג מדיני בכיר, ייתן לגיטימציה לערפאת כ"בחור הטוב", ה-GOOD GUY. ואולי גם יהיה שותף בקואליציה, כמו שייתכן אולי שגם סוריה תהיה שותפה בקואליציה. זה דבר מסוכן מאוד, וזה ייתן אפשרות לערפאת להמשיך בטרור בלי שנוכל לפעול נגדו. לאור המחויבות שארצות-הברית - - - 
- - שארצות-הברית לקחה על עצמה, לעקור את כל רשתות ארגוני הטרור, ומתוך רצון למנוע את שפיכות הדמים באזורנו, אני פונה מכאן ליושב-ראש הרשות הפלסטינית, לערפאת, וקורא לו להפסיק לאלתר את פעולות הטרור. אם יכריז ערפאת על הפסקת אש, אני אכריז על הפסקת הפעולות היזומות של צה"ל. אני כמובן אביא את זה לקבינט, אבל ברור לי שהקבינט יאשר זאת. ואני מודיע בזאת, שהיה וישרור שקט מוחלט במשך 48 שעות רצופות, ייפגש שר החוץ עם ערפאת, על מנת לקדם את תהליך הפסקת האש, להביא לשבעת ימי השקט שהם תנאי הכרחי לתחילת תוכנית מיצ'ל ולהקלה על האוכלוסייה הפלסטינית בשטחים. אדוני היושב-ראש, כנסת נכבדה, אני עומד כאן, ראש ממשלת ישראל, מדינת חופשית ודמוקרטית, ובשם כל האנשים ההגונים והחופשיים בעולם אני עומד כאן ויוצא נגד כוחות הרשע שהביאו לעליית גל הטרור המאיים על יסודות חברת האדם האנושית; נגד כל אלו המתייחסים אל אזרחים חפים מפשע, נשים וילדים, תינוקות בזרועות אמם, כמטרות לגיטימיות - - 
- - ונגד המדינות והארגונים - - 
- - שבכוונה תחילה מממנים, תומכים ומעודדים את המחבלים צמאי הדם. אני רוצה להגיד לכל אלה היום, ואני מקווה: זמנכם עבר. אני רוצה לשלוח את תנחומי והשתתפותי לעם האמריקני, לנשיא ג'ורג' בוש ולכל אזרחי ארצות-הברית; בשעה קשה זו לבנו עמכם. מי ייתן והשנה הבאה עלינו לטובה תביא לעולם ביטחון ושלום. מי ייתן. 
אדוני יושב-ראש הכנסת, ראש הממשלה לשעבר יצחק שמיר והגברת שמיר, יושב-ראש הכנסת לשעבר דב שילנסקי, אלמנתו של "יאיר", רוני זמיר-שטרן, הבן יאיר שטרן, האח דוד שטרן ובני משפחותיהם, לוחמי ולוחמות ה"לח"י" ונציגים מ"ההגנה" ומהאצ"ל, כנסת נכבדה, חברי כנסת היום, חברי כנסת לשעבר, ברכה לאלי כהן על היבחרך. 60 שנים אחרי נפילתו של "יאיר", גם היום אנחנו באותה מלחמה גדולה על הבית שלנו. מלחמה כדי לחיות כאן, בארץ הזאת, ולחיות בשקט. גם "יאיר" נלחם למען אותן מטרות: מדינה משלנו, מקום לחיות בו בשלווה, לגדל את הילדים. אנחנו במלחמה קשה מול אויב אכזר וצמא דם. אסור לנו להישבר, אסור לנו להתייאש, גם כשהכאב נורא, והכאב הוא נורא. אנחנו במלחמה על הבית, ואנחנו ננצח. זה לא קל. זה מצריך סבלנות ונחישות וכנראה גם לא מעט זמן. אבל אני מאמין שזה אפשרי. אני בטוח שבסופו של דבר ננצח ויבוא שלום לבית הזה. ימי חייו של אברהם "יאיר" שטרן היו קצרים. מפקד לוחמי חירות ישראל נרצח בדמי ימיו, בגיל 34, על-ידי השלטון הזר. בתקופת חיים קצרה, אך רוויית מאבק וחזון, התווה "יאיר" את הדרך לחירות ישראל. השפעתו על המשך המערכה לחירות ישראל ולעצמאותו היתה מכרעת. משנתו האידיאולוגית הכתה שורשים עמוקים לשנים ולדורות. "יאיר" הותיר אחריו לא רק את מעשיו: הקמת הלח"י, המרד נגד השלטון הזר, הגנה על יהודים, פעילות למען עלייה - נשקו היה גם העט, בשיריו הביע באופן מזוקק ונוקב את המאבק הלאומי ואת השאיפה לגאולה. י"ח עיקרי התחייה שכתב, מבטאים, בלשון נשגבת, את עומקה ההיסטורי ואת רוחב יריעתה של תפיסת עולמו. במוקד תפיסתו - אהבה גדולה לעם היהודי ואמונה בייחודו ובייעודו. ברוח זו נפתחים "עיקרי התחייה", ואני מצטט: "העם: עם ישראל הוא עם סגולה; יוצר דת הייחוד; מחוקק מוסר הנביאים; נושא תרבות עולם; גדול במסורת ובמסירות הנפש; ברצון החיים וכוח הסבל; באור רוחו, בביטחונו בגאולה". אישיותו המיוחדת של "יאיר" מגלמת את השילוב בין המלה למעשה, בין הרעיון לפעולה. הוא הצליח לקבץ סביבו חבורה נועזת של אנשים איכותיים במיוחד, בשל אישיותו זאת, ומהם נמצאים אתנו. דמותו היתה דמות רבת-השראה ורבת-ממדים: אינטלקטואל, בעל נפש רומנטית הספוגה בתרבות וספרות, אינדיבידואליסט, משורר, בעל חוש אסתטי מפותח והשכלה רחבה. אבל מעל לכול הצטיינה אישיותו בנכונות מוחלטת למסירות נפש, להקרבה למען המאבק הלאומי. יאיר שטרן ויתר למעשה על חייו הפרטיים למען הרעיון הלאומי. בימי חייו, בעת מאבקו, הוא היה מבודד. בימיו האחרונים נרדף עד צוואר, נע ונד בין מקומות מסתור, נפגש עם מקורביו ברחובות העיר ושוחח עמם תוך שוטטות מרחוב אל רחוב. למקומות המחבוא היה מגיע ב-02:00 או ב-03:00, מחזיק עמו בחבילה עטופה את ספר התנ"ך. לפנות בוקר היה מסתלק. גם כשהתהדק המצור של השלטון הבריטי סביבו במהירות, סירב מפקד הלח"י להצעות שהופנו אליו להפסיק את המלחמה בשלטון הזר תמורת מקלט. על ימים אחרונים אלה של חייו כתב מי שלאחר מותו הפך לאחד ממנהיגי הלח"י, נתן ילין-מור: "תל-אביב הגדולה, עיר ואם בישראל, נהפכה למחנה אויב. לא היה בית אחד בכרך שעל דלתו יוכל 'יאיר' להקיש ולבקש מחסה מרודפיו. לא היה איש בתל-אביב ובנותיה שייאות להלין אותו אפילו ללילה אחד, שיציע לו כוס מים ופת-לחם... הרוב הגדול הוסת... אחרים רעדו כעלה נידף". ההכרה הרחבה בחלקו ההיסטורי ובחלקו של הלח"י במאבק לעצמאות ישראל הגיעה באיחור ניכר. ראש הממשלה לשעבר דוד בן-גוריון, ששלל בתוקף את משנתו המדינית של "יאיר", כתב במכתב לגאולה כהן - שנמצאת אתנו כאן היום, צעירה, אבל מוותיקות הלוחמים - 20 שנה לאחר הירצחו, את הדברים הבאים: "אני מכבד ומוקיר בכל לבי גם את השירה וגם את הפלדה של נפשו הסוערת ומסירותו ללא קץ לגאולת ישראל". אברהם "יאיר" שטרן נרצח בתל-אביב בכ"ה בשבט, 12 בפברואר 1942. חשובה לא פחות מן הירייה שקיפדה את חייו, היתה הירייה שירה הוא ללבה של האימפריה הבריטית כאשר הכריז על המרד בשלטון הזר. לא החלטת האומות המאוחדות היא שהקימה את מדינת ישראל - מדינת ישראל קמה, בסופו של דבר, בשל מאבקם של "ההגנה", האצ"ל והלח"י, ולפני כן "השומר" וניל"י; בזכות העלייה וההתיישבות; בזכות צה"ל, שהדף את המתקפה הערבית לאחר הכרזת המדינה. מותו של "יאיר" שטרן העניק תנופה למרד בשלטון הזר. בחייו ובמותו יצר "יאיר" אתוס של מאבק ושל מסירות נפש. במרכז משנתו היו ההכרה והמסר, שאין להתייאש לעולם, גם לא בתנאים הקשים ביותר, גם לא "בימים אדומים של פרעות ודמים", תמיד להמשיך ולהאמין, להמשיך ולהיאבק. שנים ספורות לאחר מותו קמה מדינת ישראל. זו היתה הגשמת חלומו, הגשמת חלום הדורות. וכך כתב "יאיר", בסגנונו הפיוטי, על התגשמות חלום זה: "הוא יבוא... בוא יבוא הגדול בימים, ארגמן - מלוכה - כתפיו, לראשו אפריון - שמי ציון הכחולים והשמש - עטרת-זהב./ הוא יבוא, בוא יבוא, הגדול בימים, הפורק את העול, הגואל. הזוקף כפופים ומתיר אסורים, יום חרות במלכות-ישראל./ הוא יבוא והשלח - שרביט בידיו, כמכלול המלכות ישע-יה. ועצמות לוחמי החרות עבדיו תכסה כעפר נשייה". חלומו של "יאיר" הוגשם. בכוח אישיותו ודרכו להעניק לנו תעצומות נפש במאבקים הקשים שאנו עומדים בהם ונעמוד בהם עד שנגיע, ונגיע, לביטחון ולשלום בארץ-ישראל. תודה. 
כבוד נשיא קרואטיה סטפן מסיץ' והגברת מסיץ', כבוד נשיא מדינת ישראל והגברת קצב, אדוני היושב-ראש, חברי הכנסת, בשם ממשלת ישראל ובשמי, הרשה לי לברך אותך על ביקורך בירושלים, בירתו של העם היהודי זה למעלה מ-3,000 שנה ובירתה המאוחדת והבלתי-מחולקת של מדינת ישראל לנצח נצחים. כבוד הוא לנו לארח אותך כאן, בעיר הזאת, שידעה במשך השנים והדורות מבקרים רבים - מנהיגי עולם, עולי רגל, אנשי צבא, אנשי כלכלה, ציירים ואנשי מדע, משוררים ואנשי רוח; העיר אשר למבקרים בה כבר נאמר בספר הספרים: סובו ציון והקיפוה, ספרו מגדליה, שיתו לבכם לחילה, פסגו ארמנותיה למען תספרו לדור אחרון. מכובדי הנשיא, הרשה נא לי לפנות אליך כיהודי - אני בראש ובראשונה יהודי, וזה הדבר החשוב ביותר בעיני - ולומר, שהעם היהודי ינצור לנצח את זכרם של 30,000 יהודי קרואטיה שנרצחו באכזריות נוראה בשואה, על-ידי קרואטים משתפי פעולה עם הנאצים. אנחנו יודעים שהיו גם אחרים. מדינת ישראל, כמדינתו של העם היהודי, היא הערובה שלעולם לא יקרה עוד לעם היהודי מה שקרה ליהודים תחת שלטון האוסטאשי בקרואטיה, על-ידי גרמניה הנאצית ומשתפי הפעולה אתה; לעולם לא יישנה. מול התעוררות מחודשת של גלי אנטישמיות במקומות שונים באירופה, ראויה לציון מדיניותך, הנשיא מסיץ', נגד כל גילוי של גזענות, אנטישמיות ופאשיזם והחלטתך ללמד את זוועות השואה לדור הצעיר בקרואטיה. מדיניות זו סוללת את הדרך לפרק חדש ביחסים בין שני עמינו. ישראל מקווה לפיתוח ולהידוק הקשרים עם קרואטיה לא רק בתחום המדיני, אלא במגוון רחב של תחומי כלכלה, בתחום התיירות, הטכנולוגיה הגבוהה, החקלאות, הבריאות והתקשורת. אני מאמין גדול בשיתוף פעולה. אנחנו מוכנים לסייע ורוצים להסתייע. יחסים צריכים להיות בנויים על הדדיות הן במישורים הבילטרליים והן במישורים ובגופים הבין-לאומיים. אנחנו, בישראל, עוקבים באהדה אחרי שיפור מעמדה של קרואטיה בקהילה הבין-לאומית והשתלבותה במסגרות האירופיות. קרואטיה ליברלית ודמוקרטית תשתלב בהצלחה במדיניות האירופית ותתרום את תרומתה ליציבות באירופה בכלל ובבלקן בפרט. מכובדי הנשיא, מדינת ישראל היא מדינה דמוקרטית ושוחרת שלום. אני עצמי, כמי שהשתתף בכל מלחמות ישראל וחווה את מוראות המלחמה, רואה בשלום יעד מרכזי. משחר ימיה מושיטה ישראל את ידה לשלום לכל שכנותיה. ואכן חתמנו הסכמי שלום עם מצרים על-ידי ראש הממשלה המנוח מנחם בגין, ועם ירדן על-ידי ראש הממשלה המנוח יצחק רבין. רצינו להמשיך, וגם היום אנחנו רוצים להמשיך, אך לצערנו אנחנו נאלצים להתמודד עם מציאות קשה של איבה, עוינות וגילויי שטנה אלימים. אנו מתמודדים מדי יום עם טרור פלסטיני, כמו גם טרור ה"חיזבאללה" בלבנון הנתמך על-ידי הסורים, טרור זדוני, טרור חסר רחמים, שאויבינו מבקשים להשתמש בו לא רק להכחיד את ישראל כמדינה, אלא גם להביא לחיסול ערכי החברה, הדמוקרטיה, הציוויליזציה וקדושת החיים שהיא ביסוד קיומנו. לצערי, הטרור מונע מאתנו להתקדם לשלום. הממשלה בראשותי תנהל משא-ומתן לשלום כשתהיה הפסקה מוחלטת של הטרור, האלימות וההסתה. אנחנו מוכנים לפשרות מכאיבות למען שלום אמיתי. אך לא נעשה כל פשרה, ולו הקטנה ביותר, שעלולה לסכן את ביטחון ישראל. אומות העולם כולן התפכחו ביום ה-11 בספטמבר מן האשליה כי הטרור הוא עניין מקומי ולפיכך חסר חשיבות בין-לאומית וסכנתו מוגבלת. ביום ה-11 בספטמבר למד העולם כולו, כי לטרור אין גבולות ואין סייגים וכי הוא אינו ניתן לחלוקה. ביום ה-11 בספטמבר נקבע "קו פרשת המים" המבדיל בין תומכי הטרור ומתנגדיו, מפעילי הטרור וקורבנותיו, בין בני אור שוחרי החיים ובני חושך מבקשי המוות. אני מקווה, כי עתה, לאחר האירועים הכואבים בארצות-הברית, ברור לכל העולם כי הטרור אינו צומח בחלל הריק. הטרור מסתייע ומתקיים בזכות המדינות האוהדות אותו, המעניקות לו תמיכה לסוגיה, ובעיקר חסות. אחרי ה-11 בספטמבר אין עוד "תחום אפור". על הקהילה הבין-לאומית להבהיר למדינות נותנות החסות ומפעילות הטרור, אשר ביניהן נמצאות אירן, עירק וסוריה, החברה לבושתנו במועצת הביטחון, והרשות הפלסטינית, כי כל עוד הן תומכות בטרור ומפעילות טרור באורח עקיף וישיר, אין להן מקום בקרב משפחת העמים. וזאת על העמים שוחרי השלום לדעת: רק פעילות חסרת רתע, עקבית ונחושה כנגד הטרור ותומכיו, נגד המעניקים לו חסות, יכולה להבטיח את המשך קיומה של החברה החופשית, הדמוקרטית, ולהביא לשלום יציב באזורנו ובאזורים אחרים בעולם. אני רוצה לאחל לך, מכובדי הנשיא, ולרעייתך, שתיהנו מביקורכם בישראל. תודה רבה. 
גברתי היושבת-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף את חבר הכנסת בנימין אלון לממשלה בתפקיד שר התיירות. חבר הכנסת בני אלון נכנס היום לתפקידו כשר בממשלת ישראל בנסיבות טרגיות - בעקבות רצח מנהיג תנועתו השר רחבעם זאבי, השם ייקום דמו. לכן, עבורו ועבור כולנו, הצטרפותו לממשלה כרוכה גם בכאב ובעצב. אני משוכנע, שחבר הכנסת הרב בני אלון - בנו של שופט בית-המשפט העליון מנחם אלון, ראש ישיבה, איש ספר ופרלמנטר מצטיין, מסור לעניין הציוני ולאהבת ארץ-ישראל - יוכל לתרום תרומה של ממש לממשלה ולעבודתה, ולעמידתנו באתגרים הקשים שלפנינו. בהתאם לסעיף 3(ג) לחוק-יסוד: הממשלה, אני מבקש את אישור הכנסת לכך. 
אדוני היושב-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים לממשלה את חבר הכנסת אליהו ישי, בתפקיד סגן ראש הממשלה ושר הפנים; את חבר הכנסת שלמה בניזרי - בתפקיד שר העבודה והרווחה; את חבר הכנסת נסים דהן - בתפקיד שר הבריאות; ואת חבר הכנסת אליהו סויסה - בתפקיד שר, אחראי לענייני ירושלים. 
בהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה. 
אני מניח שהמידע הזה ודאי מצוי בידך יותר מאשר אצלי, יושב-ראש הכנסת. 
כבוד נשיא המדינה והגברת קצב, אדוני היושב-ראש, כבוד הרב הראשי הרב לאו, יושב-ראש הסוכנות סלי מרידור, שגריר רוסיה ד"ר בוגדנוב, אחינו עולי חבר המדינות, שבשנה האחרונה פקדו אתכם אסונות כבדים, אחינו שאינם עולים, שבני משפחתם נפגעו וכאבם אותו כאב - לא כל בני המשפחות הצליחו להגיע; רק אתמול חזרו ארצה, אבל לבנו אתם - כנסת נכבדה, זה למעלה משנה אנחנו עומדים במערכה קשה מול הטרור הפלסטיני, הלבנוני וארגוני הטרור הקיצוניים ביותר בסוריה, שזה עתה זכתה להיבחר כחברה במועצת הביטחון ברוב ללא תקדים. ארגונים אלה ואחרים שמו להם למטרה להביא לחיסולה של מדינת ישראל, מטרה שלא ישיגו אותה לעולם. במערכה הזאת אנו עומדים על זכותנו המלאה לחיות בביטחון במולדתנו ההיסטורית. זכות זו, שלגבי כל עם הינה זכות טבעית מוכרת ומובנת, לגבינו אנו - הישראלים, היהודים - מחייבת בעולם שבו אנו חיים הוכחה, צידוק, שכנוע. במהלך השנה הזאת פקדו את אחינו יוצאי ברית-המועצות לשעבר ימים שחורים של כאב ודמים. נפגעים רבים מבין העולים היו אף קודם לכן. מאז 1990 ועד תחילת האירועים לפני למעלה משנה נהרגו 46 עולים, ונוספו להם חיילים עולים. חיילים עולים רבים משרתים ביחידות לוחמות בצה"ל ובמג"ב, והם מהמצטיינים ומהאמיצים שבחיילינו. מאז תחילת האירועים נהרגו 48 עולים, מהם 37 יוצאי חבר המדינות. ולא די בכאבים האלה, והנה ניחת עלינו אסון המטוס שהופל ובו 78 נוסעים, לרבות 12 אנשי צוות. אני יודע שאין מזור לנפילת בן או בת, אם או אב, אח או אחות. זה כאב שאינו מרפה, שחוזר ומכה בנו יום-יום, שוב ושוב, ואף עם חלוף השנים אינו נחלש. זה נכון למי שנולד כאן וחי בסביבתו הטבעית, וזה נכון למי שמקרוב בא. נכון, אבדות וכאב קיימים בכל שדרות הציבור. הנופלים כולם שווים. אך היום בחרנו להתרכז בכאבה המיוחד של העלייה מחבר המדינות, זו שמכה אחרי מכה ניחתו עליה. יש ששואלים: מהיכן יימצא הכוח? לעם היהודי יש כוח לעמוד, ומי שמכיר את ההיסטוריה שלנו מימים עברו, עוד ברוסיה ובברית-המועצות לשעבר, יודע שלאחינו שם, שמיליון מהם כבר הגיעו לישראל, ואנו מצפים למיליון השני שיגיע, יש כוח רב יותר. מי ששרד אחרי מכונת המוות הנאצית ומי שעמד מול עריצותו של סטלין, יעמוד גם בכאבים הנוראיים כאן. מי שהמשיך ונלחם אחרי גיא ההריגה בבאבי-יאר - עליו כתב המשורר הרוסי יבטושנקו: "על באבי-יאר עשבי-בר מאוושים,/ אילן צופה נזעם,/ כבא לדרוש משפט./ פה כל צועק דומם,/ ובגלותי ראשי./ אחוש כיצד אני הופך שיבה אט-אט./ ואני עצמי,/ כזעקת אין-הגה,/ על אלפי האלפים שכאן מצאו קברם./ ואני הוא - / כל זקן/ שכאן הוצא להרג./ אני הוא/ כל תינוק/ למוות כאן נורה./ בכל נימים שבי/ אזכור את זאת תמיד!" והיו באבי-יארים רבים. למעלה מ-2 מיליוני יהודים, פאר המוחות, נרצחו באכזריות נוראה על-ידי הנאצים ועוזריהם, ועוד 200,000 נפלו בקרבות בשורות הצבא האדום וביחידות הפרטיזנים. אנשים חזקים אתם, המזכירים לי את הורינו ואת סבינו, שבאו לארץ-ישראל מרוסיה, מגדות הדנייפר ומהרי הקווקז לפני שנים רבות, ונעצו ציפורניהם בקרקע המולדת. אנשים עשויים ללא חת. אנשים שלא נכנעו ולא ייכנעו לעולם. יש קשיים, יש סכנות, אבל יש גם תקוות, הרבה תקוות. ואתם עלייה שתרמה תרומה אדירה למדע, לרפואה, לחרושת, למוזיקה, לתיאטרון, לתקשורת. אתם חלק גדול מן התקוות. אנחנו זקוקים לכם, ואתם צריכים אותנו. למרות הרגשת הבדידות, אינכם לבדכם כאן. כל עלייה וייחודה, כל עלייה ותרומתה, כל עלייה ובדידותה בשנים הראשונות, עד שמתערה בינינו. הנחיתי לפעול ולטפל מייד בבעיות החומריות ולסייע מול תחושת הבדידות. סגן השר יורי שטרן יצא עם המשפחות למקום האסון, והוא מסייע בכל דבר. סגן השר יולי אדלשטיין מרכז את עזרת משרד הקליטה, והשרים נתן שרנסקי ואביגדור ליברמן, עם חברי ואתי, יתרמו מניסיונם שלהם. לפני כמה ימים אירחתי בסוכה קבוצה גדולה של חיילים וחיילות שעלו בודדים לישראל; חיילים וחיילות מלאי מוטיבציה, רצון לתרום, להתנדב, חדורים בגאווה לאומית. תמונה מרגשת. אחד מן החיילים שאל אותי, מאין אני שואב כוחות בימים הקשים האלה. העברתי מבטי על הקבוצה הזאת ועניתי: מכם; ומבני נוער יהודים רבים בעולם, ורבים רבים מהם בחבר המדינות, מלאי רוח לאומית-יהודית ההולכת ומתחזקת. אני מאמין שכולם יגיעו ארצה, ויחד נגשים כאן את כל חלומותינו ותקוותינו, ויחד כולנו נעשה זאת. תודה לך. 
אדוני היושב-ראש, חברי הכנסת, מכובדי ראשי חברות ונציגי ארגונים המייצגים את התוצרת הנפלאה שישראל מייצרת, שלום לכולכם. אני רוצה לברך את משרד התעשייה והמסחר, את שרת התעשייה והמסחר דליה איציק, ואת התאחדות התעשיינים ונשיא התאחדות התעשיינים עודד טירה, על המבצע החשוב של עידוד רכישת תוצרת הארץ, "כחול-לבן", בידי אזרחי ישראל. לשרה דליה איציק אני מאחל עוד שנים של פעילות פורייה כזאת במשרדה הנוכחי. אני רואה בכינוס המליאה המיוחד הזה הצדעה לתעשייה הישראלית, שהיא אחת התופעות המופלאות שקמו במדינת ישראל. סיפור של עולים המגיעים מארצות שונות, מהם שלא עסקו מעולם בתעשייה, לארץ יפהפייה, אבל נטולת מחצבי טבע שבהם ניתן להקים תעשייה ראויה, כפי שהיה מקובל. חבורת החלוצים הזאת הקימה, יש מאין, את אחת התעשיות המפוארות והמתוחכמות ביותר בעולם, תעשייה אשר ניצבת בשורה הראשונה בעולם ברבים מענפי התעשייה ובראשם ענף ההיי-טק, אבל אינני מקל ראש בכל התעשיות האחרות הקיימות. זהו סיפורם של התעשיינים הישראלים אשר משכילים להמשיך, לבנות ולכבוש שווקים חדשים בארץ ובחוץ-לארץ, וזאת במדינה שמלחמות כה רבות פקדו אותה, שאוכלוסייתה הוכפלה ושולשה מדי עשור בעקבות העלייה הגדולה ואשר עברה משברים כלכליים לא מעטים. זהו גם סיפורו של המוח הישראלי המשכיל להפיק את מיטב המוצרים בתחומי האלקטרוניקה, המתכת, העץ, החקלאות, המזון - ואתם ודאי רואים שאני יודע להעריך אותו - ועוד; תוצרת השוכנת בכבוד על מדפי החנויות המובחרות ביותר בכל רחבי העולם: ניו-יורק, לונדון, פריס והיכן לא; מוצרים שהם פרי חשיבה טכנולוגית מתוחכמת, פרי תכנון קפדני ושקדני ומקור לגאווה לאומית לכולנו. הקריאה לאזרחי ישראל להעדיף את תוצרת הארץ איננה קריאה לוויתור על איכות או להורדת רמה. להיפך, זו קריאה לרכישת תוצרת מובחרת מן המעלה הראשונה, שמתחרה במיטב התוצרת בעולם, אינה נופלת ואף עולה עליה במרבית התחומים. בראש היוצאים למען קניית תוצרת ישראל צריך לעמוד הסקטור הציבורי בישראל, משרדי הממשלה והחברות הממשלתיות והציבוריות. אין להעלות על הדעת, שחברות, שברובן מסתמכות על כספי המדינה, יגרמו באותה עת לסגירה של מפעלים ישראליים ולגידול האבטלה. מכאן אני קורא לציבור בישראל היוצא לקניות בחנויות להעדיף מוצרים ישראליים ולחפש את הססמה שמפיצה התאחדות התעשייינים: "מיוצר בישראל". היום כולנו מאמצים את הססמה: "בשבילי רק ישראלי". תודה רבה. 
אני מניח שאחמיץ את דבריך. 
אדוני היושב-ראש, כנסת נכבדה, לפני שנתיים, בדיון על הצעת הוועדה בראשות השופט בדימוס צבי טל, עמדתי על במה זו והשמעתי את הדברים הבאים, אני מצטט: "אני בראש ובראשונה יהודי, ובעיני להיות יהודי זה הדבר החשוב ביותר - - 
- - היחס שלי למסורת ישראל הוא יחס של כבוד והערכה. הייתי רוצה שיותר ערכי מסורת יהודית יוטמעו בקרב הנוער שילמד לכבדם". 
הסברתי שהחוק שהוצע איננו עושה זאת. הצעתי אז לחתור לפתרון אחר, פתרון מוסכם שיושג בהסכמה רחבה - - - 
- - - פתרון שיביא ליתר שוויון בחלוקת הנטל. אמרתי כי זה יכול להיות בצורה של שירות לאומי, עבודה למען הקהילה, עזרה בבתי-חולים, סיוע לנוער, לקשישים, למשטרה ועוד. הכול בהסכמה. הוספתי ואמרתי, ואני מצטט: "חשוב שצעירים ילמדו תורה, חשוב להמשיך במסורת אבות, בפעולה הגדולה שעושים אותם הלומדים תורה וממשיכים את מסורת עם ישראל הנמשכת אלפי שנים". אני ממשיך בציטוט: "נס קרה לנו שעולם הישיבות למרות השואה קם מחדש בישראל והוא פורח. חשוב" - אמרתי אז - "שתלמידים מצטיינים בישיבות ישוחררו מכל מטלה אחרת ויוכלו להמשיך וללמוד". 
עם זאת הדגשתי, ואני מצטט: "לא יכול להיות מצב שבו חוק ייצור אי-שוויון בנשיאה בנטל בתחום שבו אנשים צעירים נדרשו ונדרשים לשלם אף במחיר חייהם כדי לקיים את מדינת ישראל ואת ביטחון תושביה כולם". בעמדתי העקרונית לא חל שינוי. כל אזרח ללא הבדל חייב לשרת את המדינה ולשאת בנטל. כבר לפני 20 שנה לא היססתי - - - 
כבר לפני 20 שנה לא היססתי להביע את עמדתי. בכינוס של אגודת ישראל העולמית הצעתי לרבנים לבחור את הישיבות הטובות ביותר, החזקות ביותר, ולאפשר לתלמידיהן הכשרה צבאית בסיסית בישיבות באמצעות קציני צה"ל. זה ברוח דבריו של דוד המלך בקינתו על שאול ועל יהונתן: "ללמד בני יהודה קשת הנה כתובה על ספר הישר". 
ציטטתי משמואל ב' פרק א' פסוק י"ח. אדוני היושב-ראש, חברי הכנסת, בלב כבד אצביע היום בעד הצעת החוק שגיבשה הוועדה בראשות חבר הכנסת יוסי כץ על יסוד הצעת ועדת-טל. אני עושה זאת אף שאירועי השנתיים שחלפו מאז אמרתי את דברי על במת הכנסת לא שינו את דעתי על הצורך החיוני בחלוקה צודקת יותר של הנטל אלא אף חיזקו אותה. תמיכתי היום בחוק, למרות כל מה שאמרתי, נובעת מכך שהכנסת מחויבת, במצוות בית-המשפט העליון, להסדיר בחוק את הסוגיה של דחיית השירות הצבאי לתלמידי הישיבות. 
אסור לנו להחזיר את ההכרעה לפתחו של בית-המשפט. אי-הכרעה שלנו עלולה להוביל לגיוס בכפייה, ואני שולל עקרונית, כפי שתמיד שללתי, את הסדרת הבעיה בלי הסכמה ובאמצעי כפייה. אני לא רוצה לראות את המשטרה הצבאית פושטת בישיבות. אינני חושב שזה הפתרון הנכון. 
מדובר בעיגון חקיקתי של המצב שכבר קיים מאז קום המדינה, ויש בכך אף שיפור מסוים לעומת המצב שהיה. ההצעה תיצור מצב שבו יוכלו בני הישיבות להשתלב בכוח העבודה, ובכך יש תרומה למשק הישראלי. והחשוב מכול, זה הוא חוק זמני, חוק קצוב לחמש שנים, ולאחר מכן נבחן את המצב - האם דברים משתנים לטובה. 
במקביל אנחנו גם פועלים לעידוד המגמות שכבר קיימות בציבור החרדי - מהגיוס לנח"ל החרדי ועד להתנדבות לארגוני המתנדבים השונים: זק"א, מד"א ועוד, והתנדבות למשמר האזרחי שקיימת. יש שורה של צעדים מקיפים שבכוונתי לעשות לעידוד מגמות אלו ולהגברת השירות הלאומי של הציבור החרדי. 
בשבועות הקרובים אביא לאישור הממשלה הצעה שגובשה בחודשים האחרונים במועצה לביטחון לאומי בדבר הגברת ההתנדבות של בחורי ישיבות למשמר האזרחי, עידודה והסדרתה. חברי הכנסת, טוב היה, כמובן, אילו יכולנו להצביע היום על חוק שיש בו גם הסכמה מלאה וגם שוויון אמיתי. אולם, לצערי, אין היום אפשרות כזאת. 
המצב היום הוא, שעלינו לבחור לא בין תמיכה בהצעת החוק לבין התנגדות להצעת החוק, אלא בין תמיכה בחוק לבין גלגול העניין לפתחו של בית-המשפט, דבר שיוביל כנראה לגיוס בכפייה. 
אני רואה כטעות חמורה לעשות דברים בנושאים כאלה שלא בהסכמה, אלא בכפייה. במצב זה של העניינים, אדוני היושב-ראש, אין לי אלא לתמוך בחוק המוצע. 
אדוני היושב-ראש, כנסת נכבדה, שמעתי את הדברים בעניין הגליל, גם את הטפת המוסר. אף שלא תכננתי לדבר כאן, הגעתי למסקנה שמן הדין לעלות הנה ופעם אחת להגיד את הדברים, להגיד בפני מה אנחנו עומדים, ופה צריך לגלות אחריות. אני לא זקוק לשום תיאור או סיפור מה עשיתי למען הגליל. במשך עשרות שנים פעלתי, בכל תפקידי, אם בשירותי הצבאי ואם כשר בממשלות, החל משנת 1977, בכל אחד מן התחומים עשיתי בגליל, ופרט למתיישבים של הגליל - - - 
אי-אפשר, בכל זאת צריך לתת גם לנו לדבר בכנסת, לאחרים יש גם מקומות אחרים שמדברים, אז לפחות שפה תינתן לנו אפשרות לדבר, בכנסת, במדינה היהודית הדמוקרטית. 
תתווכחו ביניכם, תעוררו שמחה אצל כמה מהחברים. תראו, אף אחד לא יכול להסביר לי את חשיבות הגליל. אין תפקיד מתפקידי בממשלה שלא פעלתי בגליל. אני לא מזלזל, חס וחלילה - - - 
אמרתי, בכל תפקידי; אינני מזלזל במה שעשו אחרים, אני גם לא מזלזל במה שדיברו אחרים, אני יודע מה עשיתי בכל אחד מתפקידי, ואף אחד לא יבוא ויטיף לי, אני חושב גם לרבים אחרים כאן, על חשיבות קריית-שמונה ועל עמידתה מול ה"קטיושות" ועל חשיבות הגליל. אין פה מישהו שהוא נגד קריית-שמונה, אין כאן אף אחד שהוא נגד הגליל. דרך אגב, לדעתי, החוק הזה הוא חוק טוב, לא אמרתי אף פעם שהחוק הזה לא טוב, גם בביקורי בגליל אמרתי שצריך לקדם את החוק הזה. אבל בינתיים קרו פה כמה דברים, והיום אנחנו נמצאים במערכה קשה כתוצאה מהטרור הפלסטיני. מערכה מאוד קשה, והמערכה הזאת, לצערי, לא הסתיימה ויש לנו הרבה משימות לעשות. כדי להחזיר את השליטה בירושלים, בירת העם היהודי זה שלושת אלפים שנה, ובירתה המאוחדת של ישראל לנצח נצחים, וגם במקומות אחרים, אנחנו צריכים להגדיל את כוחות המשטרה באלפי אנשים כדי שאפשר יהיה להגן מפני מתאבדים, מפני מכוניות תופת, מפני כל הטרור הזה. 
אני רוצה לומר לכם, דיברתי היום עם ראשי הסיעות ואמרתי להם את הדבר הבא: תראו, אנחנו לקחנו על עצמנו הרבה התחייבויות בכל מיני חוקים. יש כאלה שלא תמכו בחוקים. אני, למשל, בחוק משפחות מרובות ילדים תמכתי עקרונית, זה לא היה אילוץ קואליציוני, ויש גם דברים אחרים. חוקקנו את חוק הנגב, ואף אחד לא יסביר לי את חשיבות הנגב, שזו הרזרבה האחרונה שנשארה להתיישבות יהודית שתבוא, כי אני מאמין שבשנים הקרובות יבואו לכאן עוד מיליון יהודים, ואולי יותר. ישבנו בשיחת רעים ואמרתי להם, שלפי דעתי, מה שהיינו צריכים לעשות היום - אמרתי שאני מוכן לבוא לפה, לעמוד ליד הדוכן ולהביט לכולם בעיניהם ולומר: תשמעו, אנחנו נמצאים כרגע בעת חירום. בואו ניקח את כל הדברים האלה ונדחה אותם לשנה הבאה. אני יודע שזה לא טוב, כי כאילו כבר נתנו את זה, ואנחנו צריכים ליטול מאנשים. כל המגבלות קיימות כאן, אבל אנחנו לא נמצאים במצב רגיל. 
רבותי, גם לילדים בהתיישבות היהודית מגיע לנסוע באוטו משוריין. השתתפתי היום בלוויה של התינוק בן חמשת החודשים, על מה אתה מדבר, תגיד לי? 
מגיע להם בדיוק כמו לכל אדם אחר. 
אדוני היושב-ראש, עוד יש לנו מלאכה רבה היום - - - 
רבותי, עליתי הנה לא כדי להטיף למישהו. באתי הנה כדי להסביר בכמה מלים. היה קשה, כנראה לא כולם מבינים שיש גם אחריות, אבל גם אנושיות צריכה להיות. אבל אני עוזב את זה כרגע. פשוט עליתי הנה להסביר - - - 
עליתי הנה להסביר את המצב שבו אנחנו נמצאים, את זה שלפי דעתי צריך לעצור את הכול למשך כמה חודשים, לדחות לשנה הבאה גם דברים שנעשו, דרך אגב - - 
- - ולאפשר לנו להמשיך ולטפל באמת בנושאים ההכרחיים ביותר ובנושאי הביטחון בראש ובראשונה, כדי שנהיה מסוגלים לעמוד כאן ובאמת לעשות את כל מה שצריך לעשות. אני פונה רק לחוש האחריות, לא לשום דבר אחר. אני יודע את החשיבות של הגליל ואני יודע את החשיבות של הנגב. אני יודע את המצוקות שם. אני פונה לגלות חוש אחריות, וזאת הסיבה מדוע לא נצביע. אני אומר לכם, אני מתכונן לבוא ואני מוכן לעמוד כאן עוד פעם ולומר לכולם: בואו נדחה את כל הדברים שהם לא חיוניים עכשיו לשנה הבאה. תודה רבה. 
ההצעה היא לדעתי הצעה - - - שאלתי את חברת הכנסת - - - 
אני חושב שההצעה הזאת היא הצעה טובה. נכון שהיא באה - - - אנחנו לא יודעים באיזו הוצאה כספית היא כרוכה, אבל ההצעה עצמה היא הצעה שמוסיפה הגנה לנשים מוכות, גם אם - - - והיינו עדים למקרים. לכן אני פונה מכאן לדחות את ההצבעה. אני רוצה להבין - - - 
אתה חושב ששר החוץ לא מקיים אתי שיח - - -? 
אני רוצה לענות לך: כדי לא להתבלבל, אני יכול להגיד לך מה אמרו לי ההורים שלי בהיותי ילד. הם אמרו, כדי לא לבלבל אותך, תדע את הדבר הבא: כל הזכויות על ארץ-ישראל הן זכויות יהודיות. בארץ-ישראל, כל הזכויות צריכות להינתן לכל מי שחי כאן. זה ההבדל בין הזכויות על הארץ לבין הזכויות בארץ. 
מי אמר את זה? כל הזכויות בארץ וגם כל החובות. 
כל הזכויות בארץ לכל האזרחים. כל הזכויות על הארץ, כולן זכויות יהודיות. 
אולי אני אחזור עוד הפעם על מה שנאמר לי בהיותי ילד: כל הזכויות על הארץ הזאת הן זכויות יהודיות; בארץ הזאת, כל הזכויות ניתנות וצריכות להינתן לכל מי שגר בה, גם זכות הקניין, בהחלט. 
אדוני היושב-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים נוספים לממשלה את חבר הכנסת רוני מילוא בתפקיד השר לפיתוח אזורי, במקום השרה ציפי לבני, שתוסיף כמובן לכהן כשרה בממשלה, ואת חבר הכנסת דן מרידור כשר בלי תיק. בהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה. אדוני היושב-ראש, רבותי חברי הכנסת, אני משוכנע שהשרים המצטרפים היום לממשלה יביאו לה תועלת וירימו תרומה משמעותית לעבודתה ולהצלחתה. הם מביאים עמם ניסיון חיים, גם ניסיון מיניסטריאלי קודם וגם שיקול דעת. שניהם פרלמנטרים ותיקים. דן מרידור, בנו של אליהו מרידור, זיכרונו לברכה, מפקד האצ"ל בירושלים וחבר הכנסת בעבר, היה שר המשפטים ושר האוצר בממשלות ישראל. הוא שירת כבר בצעירותו כמזכיר הממשלה בימי כהונתו של ראש הממשלה מנחם בגין, זיכרונו לברכה. רוני מילוא, בנו של נחום מיליקובסקי, זיכרונו לברכה, מראשוני התעשיינים בארץ ואיש התנועה הלאומית, שימש אף הוא בשורה רחבה של תפקידים מיניסטריאליים - שר לביטחון פנים, שר לאיכות הסביבה ושר הבריאות. רבותי חברי הכנסת, צירוף השרים מרידור ומילוא נעשה במסגרת ההסכם עם סיעת המרכז המצטרפת לקואליציה ולממשלה. ערב מערכת הבחירות האחרונה הבטחתי כי אקים ממשלת אחדות. כך עשיתי לאחריה. עם כינון הממשלה לא תמו המאמצים להרחבתה, צורפה גם סיעת יהדות התורה ועתה גם סיעת המרכז, ואני לא נואשתי מניסיונותי לצרף גם את המפד"ל ומפלגות אחרות. 
אני מניח, שאם נתאמץ מאוד, נמצא עוד כמה מקומות מתאימים ואף מכובדים. סברתי אז, ואני סבור כך גם היום, כי יש משמעויות מדיניות, פוליטיות וחברתיות להשתתפות סיעות רבות ככל האפשר בקואליציה, וכפועל יוצא מכך גם בממשלה, וזאת על מנת להביא לייצוג המשקף זרמי חברה מגוונים בישראל, על מנת להגביר את הלכידות החברתית ועל מנת להיטיב ולעמוד באתגרים המורכבים העומדים בפני הממשלה. חיזוק הממשלה לעת הזאת משדר שדר לאויבינו, המייחלים לפילוג בין יהודים, כי על אף קיום הבדלי השקפות בינינו, מתחזקת האחדות בתוכנו, וכך גם הנחישות של העם בישראל לעמוד ביחד מול המתקפה האלימה שנכפתה עלינו ולצאת ממנה כשידנו על העליונה. אנחנו עומדים במערכה קשה שנכפתה עלינו על-ידי הרשות הפלסטינית שהקימה קואליציה של טרור נגדנו. האחדות בינינו, אורך הנשימה, הנחישות והדבקות באדמת המולדת ההיסטורית של עם ישראל יביאונו לניצחון על אויבינו - - 
- - ולהגעה לשלום המיוחל שכולנו רוצים בו. 
אדוני היושב-ראש, משפחת דיין, מוקירי זכרו, חבריו, כנסת נכבדה, 20 שנה חלפו מאז נפרדנו לעולמים ממשה דיין. לכל אחד הדיין שלו והוא מנסה להצדיק עמדותיו ומנסה להסתמך על דיין. היום זה עולם אחר. ייתכן שהיינו רואים היום דיין שונה - אינני יודע. לי אין חזקה על משה דיין. אני מדבר על דיין כפי שאני זוכר אותו בימים ההם, בנסיבות ההן. שנים רבות חלפו מאז הלך משה דיין לעולמו, והוא עדיין אגדה. הכרתי אותו טוב מרבים אחרים. במשך כמעט 30 שנה נצטלבו דרכינו. היו אלה היכרות וידידות והערכה של שדות הקרב, ולעתים - מאבקים קשים בין המערכות. אני זוכר אותו היטב. אני חוזר פה על כמה מלים שאמרתי עליו בעבר: תמיד ריח של אדמה, זיכרון של נופי מולדת, ליטוף שיבולת חיטה בשדה, סוסה "חמה" ומשתוללת והוא משתלט עליה לעיניהם המשתאות של דרוזים בגליל העליון. אוהל בדואי בלילה בגליל התחתון, גחלים לוחשות, עיניים בוערות. מטע תאנים בהרי צפת, שסק בוואדי-מילק. עומד זקוף מול אש כשארשת לגלוג קלה על פניו. יכול היה להיסמך על סלע, לרבוץ על הקרקע ולהתמזג עמם לחלוטין, ובאותה קלות להלך בטרקליני רוזנים ושועי ארץ. לדבר עם פלאח ערבי ורועה צאן בדואי, ובאותה נוחות לדון עם שליט זר. אגדות לא נוצרות סתם. מעטים הם המנהיגים כמו דיין שנטלו את הזכות הגדולה להשתתף בהגנת מדינתם, במדים ולא במדים, כאשר בכל שלב ובכל תפקיד, במשך עשרות שנים, הם יוצאי דופן בתרומתם, באי-שקט היוצר שלהם, הנובע מחששם הבלתי-פוסק לגורל עמם; לא רק במלחמה, אלא גם בשלום ולקראתו. אין מנהיגים שעושים ולא שוגים. הקנאה האישית והטינה הפוליטית עיוורו לא אחת את עיני מבקריו של האיש שמעולם לא כבדו שערי ישראל על כתפיו. רום קומתו של משה דיין כמנהיג טבעי שצמח מן העם, מן השדה, ממערכות הקרב, הזכיר ליריביו ללא הרף את ממדיהם הטבעיים. גם על כך לא יכלו לסלוח לו. "רק אם נשכיל לעמוד תמיד על המשמר נוכל לארץ הקשה הזאת", אמר לי לא אחת; והיה מוסיף: "אם נשקע בשאננות, בנוחות, בשביעות רצון עצמית, אם נאבד את כוננותנו לרגע, את נכונותנו לשלם את המחיר היקר של קיומנו כאן - נאבד". אתייחס לתמצית תפיסתו הביטחונית. ואני, כפי שאמרתי, מדבר על מה שהיה אז, היום יכול להיות שהיינו נתקלים בדיין אחר, אינני יודע, איש לא יכול לדעת. לצערי, הוא איננו אתנו היום. לכן, אני מתייחס לתמצית תפיסתו הביטחונית, שאותה הוא ביטא, כשקבע ב-1955 ואמר: "אין בידינו להבטיח כל צינור מים מפיצוץ וכל עץ מעקירה. אין בידינו למנוע רצח של עובדים בפרדס ושל משפחות בשנתן" - וצריך לזכור שהיה מדובר בתקופה קשה ביותר של טרור - "אך יש בכוחנו לקבוע מחיר גבוה לדמנו". דיין הפך את צה"ל בשנות ה-50 לצבא התקפי. לא עוד פרשת הגבורה בהגנת תל-חי, ולא אווירת מצדה, אלא שהמלחמה תמיד תתנהל בשטח האויב, בכל תנאי ובכל מצב. דיין הפך להתגלמות התפיסה הזאת בעיני היהודים ובעיני העולם כולו. הישגינו בפעולות התגמול - ואני מדבר על תקופה שלפני היוולדם של חלק גדול מחברי הכנסת - וכהשלמה במבצע "קדש", ובהמשך ניצחוננו במלחמת ששת הימים, ויכולת עמידתנו במלחמת יום הכיפורים, לא היו אפשריים אילולא עיצב משה דיין כרמטכ"ל את צה"ל באותן שנות ה-50 הסוערות. הוא היה לרמטכ"ל המהפכן הגדול שהיה לצה"ל. דמיונו קלט ועודד כל תוכנית מבצעית נועזת. הוא הפיח רוח קרב בצבא, הוא קבע את נורמות הלחימה, את הסטנדרדים הגבוהים. הרמטכ"ל דיין טען בתחילת שנות ה-50, שליהודים במולדתם, שזה עתה נוסדה, יש סוף-סוף לא רק הזכות להגן על עצמם, אלא שקיום הזכות ייעלם אם לא יקומו היהודים בכל פעם מחדש לממש אותה. משה דיין האמין, שכל התנגשות מזוינת בינינו לבין הערבים חייבת להסתיים בהכרעה ברורה וחד-משמעית לטובת היהודים. אין פחות מזה. לצורך מימוש עיקרון זה תמך משה דיין, אז הרמטכ"ל, בגישה שהמבצעים הצבאיים חייבים להיות נועזים, הן בדמיונם והן בביצועים, ואין כלל במילון מושג - משימה שלא ניתן לבצע אותה. הוא היה אומר: אם יש מפקדים הטוענים שנבצר מהם לבצע - יפנו נא את מקומם למי שמסוגלים. אני עדיין זוכר את הוראתו "לתפוס שבויים בכל חזית". "בנק של שבויים", הוא אמר, כדי להביא לשחרור שבויינו שהתענו בבתי-הכלא של דמשק, קהיר ורבת-עמון. הצנחנים באותה תקופה עשו זאת. מחיר כבד שילמנו במבצעים לתפוס עשרות רבות של שבויים ערבים כבני-ערובה להחזרת שבויינו, שדרך אגב הוחזרו. אני רוצה לומר שוב: זה היה לפני שנים רבות. יכול להיות שאנחנו עומדים היום בכלל בפני מערכות אחרות. אבל העיקרון הוא שקבע: אין נוטשים חבר בשדה הקרב, אין עוזבים לוחם בשבי אויב. ואכן, החזרנו את שבויינו הביתה, ועל עקרונות אלה חינכנו דורות של לוחמים. מה נוכל ללמוד מדיין, איש שלא הותיר צוואות סדורות? נוכל ללמוד ממנו מצביאות; לאו דווקא חיילות. מחשבה מקורית. תעוזה מדינית. עמידה על כבוד ישראל וכבודם של היהודים כמרכיב חיוני לקיומה של המדינה. תחושת מולדת וקשר לאדמה ולנופיה, עם שורשים עמוקים בהיסטוריה של עם ישראל בארצנו, ארץ התנ"ך. מדיניות ביטחונית נכונה, שתגביר את תודעת ההרתעה של ישראל ותרחיק סכנת מלחמה. אומץ-לב כדי לעמוד מעטים מול רבים. כיצד להגן על עצמנו בכוחות עצמנו, תוך כדי מעורבות מזערית ככל שניתן של מדינות אחרות, חשובות ככל שיהיו. לדעת את הערבים, לנהוג בהם בכבוד ולהבין כיצד ניתן לחיות אתם ולהגיע לשלום. תודה. 
אדוני היושב-ראש, כנסת נכבדה, משפחתו של סמל מדחת יוסף, השם ייקום דמו, המקרה הנורא שקרה עם הסמל מדחת יוסף בקבר יוסף היה, לפי מיטב הכרתי, לא תקין, קשה ובלתי סביר, והוא בניגוד מוחלט לרוח צה"ל, שאין נוטשים פצוע, ואף חלל לא עוזבים בשטח, וגם שבוי יוחזר הביתה, ואין הבדל בין חייל יהודי, חייל דרוזי, חייל בדואי, חייל צ'רקסי, חייל מוסלמי-ערבי - אין הבדל. לא עוזבים בשטח. כך לימדנו וכך חינכנו. ראינו בכך עניין עקרוני ממדרגה ראשונה. תרשו לי לומר לכם, אדוני היושב-ראש ומשפחתו של החלל מדחת יוסף, השם ייקום דמו, במלחמת העצמאות הייתי מ"מ והרגשתי מה זה להיות ננטש כפצוע קשה בשדה הקרב. הרגשתי את זה. אולי זה מה שהשפיע במידה רבה על מה שחינכתי ולימדתי במשך שנים רבות. לימדנו, שלא חשוב מהו המחיר, כי העניין הוא עקרוני, ולא עוזבים. אני מוכרח לומר, אני עצמי, כשכבר הייתי מג"ד גדוד הצנחנים 890, נפצעתי קשה בפעולה שאחת המטרות שלה היתה להביא שבויים מצרים כבני-ערובה במקום השבויים שלנו, שהיו בידם. במשך השנים, המחיר ששילמנו בשביל להביא פצוע הביתה, להביא חלל הביתה, כדי לחטוף שבויים, אם היו אלה סורים או ירדנים או מצרים, עלה בהרבה על מספר האנשים שהיה צריך לחלץ, עלה בהרבה על מספר השבויים שהיו בידי אויבינו אז, ואיש לא ערער על החלטתנו זאת. זה היה עד כדי כך טבוע בנו, העניין הזה. אני חושב, שהעקרונות האלה, חרף המקרה הקשה שאסור היה שיקרה - ואני חוזר ואומר: אסור היה שיקרה, ולא היתה שום סיבה בעולם שהוא יקרה. 
הרי היתה כאן הצעה שתהיה ועדת חקירה פרלמנטרית. 
הרי זה לא התחיל בוועדת חקירה ממלכתית. רבותי, היתה הצעה שתהיה ועדת חקירה פרלמנטרית, אני חושב שוועדת החוץ והביטחון. זו ועדה שאני סומך עליה, שהיא לא גוררת את כל העם הזה מחדש עכשיו, תוך כדי הימצאותו במלחמה, להקמת עוד ועדה. חסרות ועדות כאן? זה דבר אחד, וזה לא מה שהוצע כאן היום. יכול להיות שאם זה מה שהיה מוצע כאן היום, לא הייתי עולה לכאן בכלל. צה"ל לא שינה את עקרונותיו, ומה שהיה נכון באותה שעה שהיתה לי הזכות להיות מפקד בשדה, במערכות הכי קשות, העקרונות האלה נשארו עד היום. שוחחתי גם עם מפקדים ברמות שונות בנושא הזה, והבעתי את דעתי בעניין: לא עוזבים פצוע בשטח ולא עוזבים חלל בשטח ולא עוזבים שבוי בלי לעשות כל מאמץ, ולא חשוב מה המחיר, כדי להביאו חזרה הביתה. אני רוצה לומר לכם: לו היה שינוי בעמדתו של צה"ל, או לו היה מישהו מעז להעלות בדעתו לשנות את העקרונות האלה, אז לא הייתי עומד כאן. אני משוכנע שהעניין הזה מוטמע היטב ובאופן מלא בקרב מפקדי צה"ל לרמותיהם השונות ובקרב חיילי צה"ל. ואני רוצה לומר לכם: אני חושב שזו תהיה טעות קשה - וזו הסיבה שאני עומד כאן - זו תהיה טעות קשה בעת הזאת - ואני לא עוסק במי שרוצה לשאת חן או להרוויח פה איזה רווח פוליטי מיידי, אני מציע להיות רציניים בעניין הזה, כי זה יותר מדי רציני כל העניין, זה לא בשביל עשיית רווח מיידי קטן כזה או אחר. אני פשוט חוזר ואומר, שבתקופה הזאת, עם כל הכאב הנורא על המקרה הנורא שקרה, ומתוך הכרתי שמה שקרה לא צריך היה להיות ואלה גם לא עקרונותיו של צה"ל, אני מציע שלא להקים ועדת חקירה ממלכתית. לא צריך להוביל את העם הזה מוועדה לוועדה, ומאחר שמדובר כאן בהצעה לסדר-היום, אני לא מציע לגנוז את העניין, אני מציע פשוט להעביר את הנושא לוועדת החוץ והביטחון. זה מה שלדעתי צריך לעשות. ובני משפחתו של מדחת יוסף, אני רוצה לומר לכם - אני אומר לכם את זה כמי שנדמה לי בכל מערכות ישראל, פרט למלחמת העצמאות, נלחם יחד עם חיילים דרוזים כתף אל כתף, בכל המלחמות האלה, אני פונה אליכם - אל תובילו, אל תביאו אותנו להוביל את העם הזה מחדש לוועדות חקירה. אני מציע - מאחר שזו היתה הצעה שלך אני פונה אליך, חבר כנסת קרא - אני פשוט מציע שנקבל החלטה להעביר את הנושא הזה לוועדת החוץ והביטחון. תדון בכך הוועדה, תבדוק את העניין. ואני אומר עוד הפעם - לבי אתכם. תאמינו לי, אני הרגשתי מה זה, אני הרגשתי מה זה, וכשזה קרה לי לא כי מישהו לא רצה לקחת, פשוט לא היה מי שייקח, ואני מציע שתקבלו בהבנה את ההצעה הזאת, ואני פונה לחברי הכנסת להיעתר לפנייה הזאת שלי. תודה. 
כבוד נשיא המדינה והגברת קצב, אדוני היושב-ראש, כנסת נכבדה, שרים, חברי כנסת לשעבר, טוב לראות אתכם תמיד מבקרים במשכן הכנסת - משפחות החטופים העומדים יחד אתנו מול עולם ציני מתנכר. חשבתי להתרכז בדברי היום בעיקר במתפתח בחזית העולמית נגד הטרור הרצחני, שמולו עמדנו אנחנו במשך שנים רבות, מהן שנים ארוכות לבדנו ובעצמנו. חשבתי לעשות כך, מפני שפתיחת מושב הכנסת היום נעשית בעת הרת גורל לשלום בארץ, באזור ובעולם. העולם החופשי התעורר. המלחמה באפגניסטן היא השלב הראשון במאבק היסטורי של העולם החופשי מול הטרור ומול נותני החסות לטרור. זה מאבק מול הרשע. 
זו מלחמה שלישראל, כמו לכל אומה שוחרת חופש, יש עמדה ברורה לגביה, ותקווה ותפילה לבורא עולם באשר לתוצאותיה. במאבק הזה, שהינו בעל ממד ערכי מובהק, חייבים לנצח. העולם החופשי, המונהג באומץ על-ידי ארצות-הברית ונשיאה ג'ורג' בוש, חייב לנצח. אנחנו חייבים לנצח. אמרתי שבהשלכות המלחמה בטרור העולמי רציתי להתרכז היום, אך ההתפתחויות הפוליטיות הפנימיות מחייבות אותי לפנות ראשית פנימה, אל המתרחש כאן. והנה לפניכם ההתרחשויות: המטבחון החליט בישיבתו ביום ו' האחרון לנקוט כמה צעדים. ראשית, להמשיך במלחמה בטרור הפלסטיני, במסייעים לו וביוזמי פעולותיו הרצחניות. זה בהמשך להחלטות קבינט קודמות. אנחנו עושים זאת ונעשה זאת עד שהרשות הפלסטינית תבין שהיא חייבת להדביר את הטרור הפועל מתחומה ובסיועה. במאבק זה בטרור יש לנו הצלחות רבות. טרור זה טרור, ורצח זה רצח, ואין כל הבדל היכן בעולם הוא מכה. לכן אנחנו נממש את זכותנו להגנה עצמית. 
הבהרתי זאת גם לידידינו בעולם, תוך שנעשה כל מאמץ למנוע הסלמה. החלטה שנייה שקיבלנו היתה להקל על האוכלוסייה הפלסטינית שאינה מעורבת בטרור, אותה אוכלוסייה שרוצה להביא פת לחם הביתה ולגדל את ילדיה בשקט. עמדתי זו ידועה מאז הקמת הממשלה. 
והודעתי זאת פעמים אין ספור. אין לעניין ההקלות כל קשר לטרור, אלא אם ההקלות מסכנות את הביטחון. צריך לעשות זאת, ראשית, כי צריך לנהוג כבני אנוש, ושנית, כשנעשה זאת יקל עלינו לעמוד במערכה המדינית והביטחונית הקשה שלפנינו. לצערי, הנסיבות, שלא אנחנו גרמנו אותן, הקשו עלינו לבצע את הצעדים האלה. עכשיו אני עומד לעשות זאת, כי לדעתי זאת הדרך הנכונה. אנחנו איננו נלחמים בעם הפלסטיני. אנחנו נלחמים בטרור ובמבצעיו. ושלישית, המטבחון החליט, לאחר פנייה פלסטינית והתחייבות פלסטינית, שהם אחראים שלא תיירה עוד אש בחברון, לרדת מגבעת אבו-סנינה ומשכונת חארת-אלשיח'. זו היתה החלטת המטבחון. ההתחייבות הפלסטינית תיבחן לא בדיבורים ולא בהצהרות, כמו בכל תחום אחר שבו נדון או נדבר עם הפלסטינים בעתיד. לא בדיבורים. 
יהיה רק מבחן אחד, יהיה מבחן התוצאה. הבהרנו בצורה הברורה ביותר, שאם תהיה אש, צה"ל יחזור וישתלט מייד על המקומות האלה ועל מקומות נוספים. אין כאן מאבק על עיקרון. העיקרון הוכרע, לצערי, על-ידי הממשלה שלנו. הייתי חבר בה, אף שהצבעתי נגד. המאבק הוא להשגת שקט לתושבי חברון, ואם ניתן להשיג שקט זה בלי שנצטרך לשבת שם, כפי שעשינו בגילה, על-ידי שילוב צעד צבאי עם צעד מדיני - כך צריך לנהוג. זו עמדת הרוב בממשלה וזו עמדתי, וכך עשיתי. המטרה איננה אבו-סנינה, המטרה היא חיסול הטרור, המסייעים לו והיוזמים את פעולותיו. אנחנו עושים זאת, עשינו ונעשה. "האם אתה סומך על המשטרה הפלסטינית, על הבטחת אנשי הרשות הפלסטינית?" מהדהדת השאלה מאז אתמול במסדרונות המפלגתיים ובתקשורת. אדוני היושב-ראש, חברי הכנסת, אני סומך על צה"ל ומפקדיו המצוינים, העומדים בחזית הקשה, על משטרת ישראל ומג"ב ומפקדיהם העושים ימים ולילות לאבטחת חיי אזרחי ישראל, על שירותי הביטחון המעולים שלנו. אני סומך עליהם ורק עליהם. אנחנו סומכים רק על עצמנו. גם זאת הבהרתי לידידינו בעולם, והם יודעים זאת. בעקבות ההחלטה לצאת מאבו-סנינה ומחארת-אלשיח', החליטה, לצערי, סיעת האיחוד הלאומי - ישראל ביתנו לפרוש מן הממשלה. חברי השרים זאבי וליברמן - - 
- - אני מודה, גרמתם לי עוגמת נפש. האחדות חשיבותה מכרעת ליכולת העמידה של ישראל, ולא כדי לשמר ממשלה או לעמוד בראשה. לי גרמתם עוגמת נפש. לערפאת, לעומת זאת, גרמתם היום סיפוק רב. אצלו זה היה חלום. 
לערפאת זה היה חלום. ידידי גנדי ואיווט, עשיתם לו את היום. יש אצלנו מומחים להפלת ממשלות. הפילו את ראש הממשלה יצחק שמיר וקיבלו את אוסלו. הפילו את ראש הממשלה נתניהו וקיבלו את קמפ-דייוויד. 
אדוני היושב-ראש, רבותי חברי הכנסת, ישראל - - - 
אדוני היושב-ראש, רבותי חברי הכנסת, ישראל נמצאת במלחמה קשה ומסובכת, צבאית, מדינית, כלכלית וחברתית, מאבק שמחייב אחריות, זהירות, קור רוח ושיקול דעת. אני פונה אליכם, חברי - במה אתם רוצים לעסוק עכשיו, במלחמה בטרור או במלחמת בחירות, במה? אדוני היושב-ראש, מי שחושב, שבעת כזאת, עכשיו, צריך להוביל את מדינת ישראל לבחירות, שיקום, בבקשה. (חבר הכנסת י' לפיד קם.) 
אדוני היושב-ראש, נא למנות. 
אחדות העם היום חשובה לא פחות מכל צעד טקטי או טכני שאנו עושים או מבצעים בשטח. המפתח לפתרון הוא לא רק בידינו, וכאשר אני אומר בידינו, אני מתכוון לכולנו. אחדות, ככל שתהיה גדולה יותר, תעזור ותקל בפתרונות שיבואו, והם לא יהיו פשוטים, חדים וחלקים. 
חברי הכנסת אספו כוח בזמן הפגרה, נאמני ארץ-ישראל. 
אני מצטט ממדרש תנחומא: "בזמן שישראל עושים חבורה אחת, אפילו עבודה זרה ביניהם, אין מידת הדין נוגעת בהם". בואו נזכור, גם אתם הצרחנים שם: יש ממשלה בירושלים. 
יש ממשלה בירושלים, השומרת - - - 
בואו נזכור, יש ממשלה בירושלים, השומרת על אושיות המשטר הדמוקרטי, יש מנהיגות שמקבלת החלטות בירושלים. אני מוביל את הממשלה ועושה מה שנכון בעיני, לא כתוצאה של לחץ ופשרה. אינני נתון לשום לחץ, ואינני מתכוון - - - 
אינני נתון לשום לחץ, ואינני מתכוון לעשות כל פשרה בנושא שמסכן את ביטחונה של ישראל. 
אני קורא לכם, אני פונה אליכם לשקול את צעדיכם שוב. אחד מכם לפחות חבר לדרך במשך שנים רבות, והשני גם כן לא מעט שנים, אני קורא לכם לשקול את צעדיכם שוב ולהישאר בממשלה, כי בין כולנו, בין כל המפלגות הציוניות עובר קו אחד, קו המשותף לכולנו - עתיד מדינת ישראל. תודה רבה. 
אדוני יושב-ראש הכנסת, חברי חברי הכנסת, הנה מוטלים מתינו בשורה ארוכה, נשים וילדים, צעירים וזקנים, ואנו עומדים מולם, מול החלל שהותירו בהירצחם, ללא מלים. בליל הסדר האחרון, בעודי יושב עם בני משפחתי לסדר הפסח, הגיעה אלי הידיעה המרה על הטבח הנורא שנערך ביושבי הסדר בנתניה. אין בכהונתו של ראש ממשלה רגע ארור יותר מהרגע הזה, שבו צלצול הטלפון, או הפתק המוכנס לישיבה מביא בשורת איוב. ואז עולים התמונות והקולות, מראה החורבן, זעקות הפצועים, יללת הסירנות, ואחריהן השקט הנורא של ההלוויות, הפנים והסיפורים האנושיים שניבטים אלינו מעל דפי העיתונים. פניה של רחל קורן, שבעלה ושני בניה נקברים ביום אחד, זה לצד זה, ובמרחק נגיעה ממנה, פניה של כרמית רון, שנפרדת לעולם מבעלה, מבתה בת ה-21, מבנה בן ה-17. פניה של עדי שירן, זיכרונה לברכה, שמובאת למנוחת עולם בעוד שני הוריה מחוסרי הכרה ונאבקים על חייהם בבית-החולים. פניה של זהבה וידר, גיבורה אמיתית של עם ישראל, ששכלה בליל הסדר את בעלה, את בתה ואת חתנה, ובעיצומם של ימי השבעה הסכימה לתרום את איברי בעלה להצלת אם משפחה פלסטינית משועפאט, סמל לכך שגם ברגע הנורא מכול איננו מוכנים לאבד את צלם האדם שבנו. קורבנות של דו-קיום, אלה שעולמם חרב עליהם, שישבו לאכול במסעדה ערבית בחיפה, כשדמם מתערב בדם ערבים ישראלים שישבו עמם. משפחות שלמות, יהודיות וערביות, נגדעות בלהט הטירוף הרצחני שאחז בשכנינו הפלסטינים. וכך רוצים הרוצחים ושולחיהם לגדוע את התקווה לשלום, התקווה לעתיד, התקווה לחיים נורמליים תחת השמש. אין זו יד מקרית, חברי הכנסת, אין זו יד גורל אכזר. לכנופיות הרצח יש ראש, יש מטרה, יש יד מכוונת ושולחת. השליחות היא אחת, לסלק אותנו מכאן, לסלק מכל מקום, מהבית באלון-מורה ומהסופרמרקט בירושלים, מבית-הקפה בתל-אביב ומהמסעדה בחיפה, מבית-הכנסת בנצרים, שם שחטו הרוצחים שני מתפללים בני יותר מ-70, אחד מהם היה בן 79, בהולכם עטופים בטלית לתפילת שחרית, ומשולחן הסדר בנתניה. ויש שולח אחד - ראש הרשות הפלסטינית יאסר ערפאת. זה האיש שהתחייב בשורת הסכמים לזנוח את דרך הטרור, להימנע מהרצח ולמנוע אותו בכוחותיו. הוא בגד בכל הבטחותיו. 
משום הבטחותיו הסכימה ישראל להקמת הרשות הפלסטינית. לכן הסכימה ישראל למסירת האחריות הביטחונית לשטחים שנמסרו לידיה. לכן הסכימה ישראל להקמת מנגנוני ביטחון פלסטיניים. קיווינו שהפלסטינים יבינו, כפי שהתחייבו, ששלטון אין פירושו רשיון להרוג, אלא קבלת האחריות למניעת ההרג. אבל מה שהיה בתחילה חשש והתעצם לחשד, הפך עובדה מוצקה, שאיש אינו יכול להכחיש אותה. ערפאת הקים בשטחי שלטונו משטר טרור, שבאופן ממלכתי ומאורגן מכשיר טרוריסטים, מסית - - 
- - מצייד ומחמש אותם, ושולח אותם לפעולות הרג ברחבי ישראל. העדויות על כך רבות מספור ומקובלות על כל גורם רציני ברחבי העולם. כך, למשל, במסמך מצמרר שנתפס במשרדיו של ערפאת, מוצג התעריף של הטרור, כך וכך לפעולת התאבדות - מי שלא ראה, הנה המסמכים. הנה המסמכים לנגד עיניכם, הנה המסמכים. 
אדוני היושב-ראש, אכן ביום רגיל אין להציג מסמך בפני הכנסת, אבל האימה והזדון והאכזריות והשקר שמתגלים כאן - אני מודה, עשיתי כאן דבר שלא מקובל לעשותו בכנסת - אבל מעניין מה כתוב גם בנייר הזה. עכשיו אני לא אראה אותו, אבל להקריא, אני מבין, מותר, אדוני היושב-ראש. יש כאן מכתב שחתום עליו יאסר ערפאת, על-פי חתימתו - לכבוד הנשיא הלוחם, האח אבו-עמאר, ישמרהו האל, שלום רב. אבקשך להואיל בטובך להקצות סיוע כספי בסך 2,500 דולר עבור האחים הבאים: ראאד אל-כרמי - אני מקווה שאתם עוד זוכרים אותו, כן - זיאד מוחמד דעאס, עומר קעדאן - - -- 
רבותי, יש גם מסמכים מאותם גורמי טרור רצחניים - חלקם, בזכות מערכת הביטחון שלנו, אינם מסוגלים עוד להזיק. יש גם מכתב חתום על-ידי מרואן ברגותי: לכבוד האח הנשיא אבו-עמאר, ישמרהו האל, שלום רב. אבקשך להורות על הקצבת 1,000 דולר לכל אחד מהאחים הלוחמים. זו אותה רשימה של שמות שהזכרתי קודם. 
ויש עוד מסמך מעניין המראה כמה עולה לגרום לרצח יהודי. יש לנו מסמך, דוח כספי מ"גדודי חללי אל-אקצא", ההולך אל מי שעמד מאחורי הקשר בין ערפאת לבין האירנים, פואד שובאכי. הוא מקבל דוח מ"גדודי חללי אל-אקצא", ובו יש פירוט כספי, וגם הסברים. הם מסבירים, שעלות חגורת נפץ היא 700 שקלים, ומה שהם צריכים: "...אנו זקוקים מדי שבוע לחמישה עד תשעה מטענים לחוליות באזורים השונים". יש פה פירוט מלא כמה עולה כל כלי משחית שנועד לרצוח בדם קר אזרחים חפים מפשע. 
כך וכך לפעולת התאבדות - - 
- - כך וכך למטען, כך וכך לחגורת נפץ, ועל המסמך התחשבנות דמים בכתב היד של גזברו של ערפאת, זה האיש ששילם על ניסיון ההברחה של "קטיושות" וטילים, זה שיושב היום עם ערפאת במוקטעה ברמאללה ונהנה מחסותו האישית. זה חשבון מחירם של חיי היהודים בידי ביורוקרטיית הרצח המאורגנת של יאסר ערפאת. חברי הכנסת, זה שנה וחצי מצויה ישראל תחת התקפת דמים מרה, שבה פתחו שכנינו הפלסטינים. שילמנו ואנו משלמים מחיר דמים כבד רק בגלל רצוננו הכן לחיות אתם בשלום ואמונתנו שגם הם רוצים בשלום, כמונו. 
מערכת הטרור נגד ישראל - - - 
מערכת הטרור נגד ישראל החלה עוד לפני כהונת הממשלה הנוכחית. מטרתה המרכזית של ממשלת האחדות הלאומית היתה להגיע להפסקה של האלימות וההסתה כתנאי חיוני, הכרחי, לחידוש המאמץ להגיע להסדר שלום באזור. זו מהותה של ההסכמה הלאומית שעומדת בבסיס קיומה של הממשלה. כבר ביומי הראשון בתפקיד שלחתי מכתב אישי לערפאת, תשובה על מכתב ברכה ששלח אלי. הצעתי לו הצעה מעשית להפסקת האלימות. הבהרתי לו את רצוננו בשלום. הבטחתי לו שאין בכוונתנו לפגוע באוכלוסייה הפלסטינית האזרחית, והצעתי לו דרכים להקל על סבלה. הושטתי לו יד לשלום, והיד הושבה ריקם. מאז עשינו מאמצים אין ספור להגיע להפסקת הטרור. ניסינו להקל בצעדים הביטחוניים, ובכל פעם שהסרנו סגר, פתחנו ציר והסגנו את צה"ל לאחור, נענינו מייד בפיגועים נוראיים. קיבלנו את תוכנית מיצ'ל, שבה כלולים ויתורים כואבים לישראל. קיבלנו עלינו את המתווה של טנט. 
ויתרנו אפילו על הדרישה האלמנטרית ביותר לשבעה ימי שקט, ולא קיבלנו אפילו שבע שעות ללא ניסיון לפיגוע רצחני. שיתפנו פעולה עם מאמציו של הגנרל זיני - ואני מבקש להודות לו מכאן על מאמציו הנמשכים - וערפאת דחה את כל הצעותיו והמשיך בטרור. נהגנו בסבלנות ובמתינות, גם כשזוועה רדפה זוועה, אף שידענו היטב שבכוחנו לפעול. ייחלנו לכך שלא ניאלץ להפעיל את כוחנו, ודחינו הצעות קיצוניות שניחתו עלינו מעברים שונים. נתנו את מלוא ההזדמנות למנהיגי העולם, אלה שערבו לנו שוב ושוב שביכולתם להביא להפסקת הטרור על-ידי שכנוע והפעלת לחץ מדיני על ערפאת. 
לא נואשנו מהידברות ישירה, שתביא לקץ האלימות. 
שמעון פרס לא חסך מאמצים בניסיון למצוא פרטנר להידברות. אני, אישית, אירחתי בביתי כמה מראשי הרשות הפלסטינית, ולא פעם אחת, וחזרתי על הצעותינו להפסקת הטרור ולחידוש המשא-ומתן המדיני. הצגתי בשיחות עם מנהיגים שונים בעולם את הרעיונות שלנו לדמות ההסדר המדיני שיתאפשר לאחר הפסקת הטרור. הצגנו את רצונה הכן של ישראל בשלום, שיביא כבוד, שגשוג וביטחון לשני העמים. אבל ערפאת בחר בדרך אחרת. אנו יודעים מה היא דרכו. האיש הזה חשב, ועדיין חושב, שהוא יוכל להכניע את ישראל ולשבור את רוחה. הוא רואה ברגישות שלנו לקדושת חיי האדם ובפתיחות שלנו לוויכוח פוליטי - - - 
הוא רוצה, באמצעות הדם והזוועה, להביא את ישראל לנסיגה חד-צדדית לגבולות 1967, לרבות ירושלים, ובכך להשיג את מטרותיו באמצעים אלימים, והוא אינו בוחל בשום אמצעי בדרכו זו. 
לכן החליטה ממשלת ישראל להורות לצה"ל, ואתו לשאר זרועות הביטחון, לצאת למבצע "חומת מגן", שמטרתו אחת: פירוק תשתיות הטרור שבנה ערפאת כדי להמשיך ולפגוע בנו. 
לחיילי צה"ל ולמפקדיו ניתנו הוראות ברורות: להיכנס לערים ולכפרים שהפכו מקלט לטרוריסטים; לתפוס ולעצור מחבלים, ובעיקר את שולחיהם ואת אלה המממנים אותם ונותנים להם חסות; לתפוס ולהחרים נשק ואמצעי לחימה שמיועדים לפגוע בישראל; לחשוף ולהשמיד מתקני טרור, מעבדות חבלה, מפעלי ייצור נשק ומתקני מסתור. הפקודות הן ברורות: לפגוע בכל מי שיאחז בנשק ולשתק כל מי שינסה להתנגד לפעולת הכוחות ולסכן אותם - - 
- - ולהימנע מפגיעה באוכלוסייה האזרחית. את כל אלה היתה צריכה לעשות הרשות הפלסטינית, על-פי ההסכמים עם ישראל, וכשם שדרשו ממנה כל המנהיגים האחראיים בעולם. רק כשהתברר שהרשות הזאת איננה מוכנה לקיים את התחייבויותיה, שהיא נגועה בטרור מעל לראשה ושהיא הפכה לרשות שלטונית שעוסקת בטרור באופן פעיל - רק אז, בלית בררה, נאלצנו לפעול במלוא כוחנו. 
עד היום נחל צה"ל הצלחות מזהירות, בזכות תבונת מפקדיו ובזכות אומץ לבם, נחישותם ודבקותם במטרה של לוחמיו. צה"ל תפס את השטחים על-פי התכנון. נעצרו למעלה מ-1,500 מבוקשים, ובהם למעלה מ-500 שדם אזרחים ישראלים על ידיהם - - 
- - ממובילי הטרור ומבצעי פעולות הרצח האכזריות ביותר. 
נחשפו ונהרסו עשרות רבות של מתקני טרור. מנגנוני הטרור חדלו לתפקד כרגע, ופעיליהם נסים על חייהם. כשאני אומר "כרגע", כל עוד כוחות צה"ל פעילים שם. הם עלולים עוד לחזור, אבל גם בזה נטפל. 
פעיליהם נסים על חייהם ונרדפים עד צוואר. סיכלנו תוכניות פיגוע תוך כדי התהוותן ומנענו הרוגים רבים נוספים בלב הארץ. בימים אלה עם ישראל נגלה במיטבו. עם גאה, שלא ייתן לשבור את רוחו; עם שנחוש להגן על ביתו גם בעת שהוא מושיט את ידו לשלום. בכל יום אנו נתקלים בגילויים חדשים של עוז רוח. אזרחים מגלים רוח התנדבות ועזרה הדדית. מכאן אני מבקש להביע את רגשות ההוקרה הפשוטים לחיילים ולמפקדים, אנשי הסדיר והמילואים; למשפחות בעורף, שהן הגב האמיתי של הצבא; לאנשי זרועות הביטחון עלומי השם; לשוטרי ישראל וללוחמי משמר הגבול; ליחידות החילוץ וההצלה האזרחיות - מגן-דוד-אדום, מכבי אש, אנשי זק"א - זיהוי קורבנות אסון - ואחרים; למאבטחים; למתנדבי המשמר האזרחי, ולכל אחד ואחת מאתנו, שנושכים שפתיים למרות הדאגה, למרות הפחד המובן לכולם, וממשיכים הלאה בשגרת החיים. לכולכם הלב אומר: תודה. חברי הכנסת, פעולת צה"ל תוכננה מראש כפעולה זמנית, לפרק הזמן שדרוש כדי להשלים את המשימות שתיארתי כאן. 
המשימות הללו עדיין לא הושלמו - - - 
המשימות הללו עדיין לא הושלמו, וצה"ל ימשיך לפעול במהירות האפשרית, עד שתושלם המשימה, עד שיפורקו תשתיות הטרור של ערפאת ועד שייתפסו הרוצחים המתבצרים במקומות שונים, לרבות כנסיית המולד בבית-לחם. מאחר שאין בכוונתנו לחלל את קדושת המקום, כפי שעושים הרוצחים שתפסו את המקום ולקחו את אנשי הדת כבני-ערובה - - 
- - אנו מצפים שהקהילה הבין-לאומית תדרוש מהם להניח את נשקם ולעזוב את המקום הקדוש. עד אז יישאר צה"ל בעמדותיו וימנע מהם לחמוק מידי הצדק. 
אין ולא היה בכוונתנו לכבוש מחדש את הערים הפלסטיניות כיבוש של קבע. 
לאחר שישלים צה"ל את משימותיו, הוא ייסוג על-פי הנחיית הממשלה לאזורי ביטחון מוגדרים. בשיחותי עם הנשיא בוש ובהכירי את שאיפתו הכנה לשלום באזורנו, הבטחתי שאנו עושים כל מאמץ אפשרי כדי להאיץ את מהלכינו הצבאיים ולהסיג את כוחותינו מהמקומות שפעולותינו הסתיימו בהם. באזורי הביטחון ייערכו הכוחות כדי להוות חיץ בין השטחים הפלסטיניים לשטחינו, למנוע חדירה ליישובים ישראליים ופגיעה בתושבי ישראל ולסכל איומים על ביטחוננו. במקביל יהיו הכוחות ערוכים לפגוע באופן יזום וממוקד בכל מי שינסה להמשיך את מלחמת הטרור נגדנו, ואחת היא מי הוא ומה מעמדו ותפקידו. 
צה"ל יבצע את משימותיו מתוך אזורי הביטחון, מתוך ניסיון אמיתי להפריד בין מחוללי הטרור ומבצעיו לבין האוכלוסייה האזרחית, שאין פניה למלחמה בנו. 
אין לנו מלחמה עם העם הפלסטיני - - 
- - ואנו רוצים לראות אותו חי בשלום, בביטחון ובכבוד, ממש כמונו. 
אבל, השלום הזה מותנה בכך שבאזורים שנפנה נמצא מולנו מנהיגות פלסטינית אחראית - - 
- - שתקבל על עצמה את האחריות הראשונה של כל שלטון - - - 
- - - שתקבל על עצמה את האחריות הראשונה של כל שלטון - - 
- - למנוע שימוש בשטחה למסעות רצח והרג של שכניה. המשא-ומתן לשלום יכול להתחיל ולהתקדם אך ורק לאחר שתופסק אש הטרור. 
- - ליוזמתו החשובה של נשיא ארצות-הברית ג'ורג' בוש ומקבלת אותה בברכה. מאז אירוע הדמים הנורא בספטמבר בניו-יורק, בדיוק שנה לאחר פרוץ מתקפת הטרור הפלסטיני נגד ישראל - - 
- - מנהיגה ארצות-הברית את העולם כולו במאבק הירואי לעקירת הטרור והמשטרים שתומכים בו ונותנים לו חסות. ישראל גאה בידידותה עם ארצות-הברית ובמנהיגותה של ארצות-הברית בקרב המוסרי וההיסטורי, המדיני והצבאי נגד כוחות הרשע שקמו על העמים בני התרבות. 
מאז ספטמבר השותפות של ישראל, של ישראלים - - 
- - הפכה, לצערנו, לשותפות הדמים של קורבנות הטרור. אנו שותפים לעיקרון שטבע הנשיא בוש בנאומו האחרון: "הטרור חייב להיפסק. אף אומה איננה יכולה לשאת ולתת עם טרוריסטים - - 
- - כי אי-אפשר לעשות שלום עם אלה שמטרתם היחידה היא מוות". 
אם תקום מנהיגות פלסטינית אחראית כזאת, היא תמצא בישראל יד מושטת לשלום ולהידברות. 
דווקא אני, שעברתי את כל מוראות המלחמה ואת כל אימיה - - 
- - אינני מוכן לכבות את התקווה לשלום - - 
- - ואת האמונה שהצד הפלסטיני יתפכח ממיתוס הדמים שכפו עליו מנהיגיו הנוכחיים וימצא את הדרך לשכנות טובה בשלום. השלום חשוב לישראל, אבל לא רק לה. 
השלום חשוב לפלסטינים, כי רק בשלום הם יוכלו למצוא את דרכם לקיום לאומי של כבוד ושגשוג. השלום חשוב לכל עמי המזרח התיכון, כי המשך הטרור והאלימות מעודדים חוגים קיצוניים ומשטרים קיצוניים לנסות ולהשיג את מטרותיהם בדרך אלימה. ישראל תעשה כל שביכולתה כדי להדוף איומים אלה, למנוע הסלמה ולשמור על היציבות האזורית. ברוח זו אנו מבחינים גם בניצנים ראשונים של התפכחות מהמגמה הערבית ארוכת-השנים לשלול את עצם קיומה של מדינת ישראל. 
למרות הדרישות הקיצוניות שנכללו בהחלטות כינוס מנהיגי מדינות ערב בביירות, אני מקדם בברכה את העובדה שמנהיג ערבי חשוב כמו הנסיך עבדאללה מסעודיה הכיר לראשונה בזכותה של מדינת ישראל להתקיים בגבולות בטוחים ומוכרים. 
ביוזמה הסעודית יש מרכיב חיובי, אבל הפרטים צריכים להיות נדונים בין הצדדים עצמם. 
במשא-ומתן לשלום לא ניתן לקבל תכתיבים. הוא צריך להתבסס על כבוד הדדי ועל ניסיון כן להגיע לפשרה. יוזמה זו תישאר ריקה מתוכן ממשי בלי הידברות חופשית בין הצדדים על הפרטים. אף צד אינו יכול לכפות על השני תנאים חד-צדדיים. החלטות האו"ם 242 ו-338 קובעות את זכותה של ישראל לחיות, כמו כל מדינות האזור, בשלום, בגבולות מוכרים ובטוחים, חופשייה מכל איום צבאי. על גבולות אלה ועל הדרך להבטיח את ביטחונה של ישראל מכל איום צבאי או טרוריסטי, חייב להתנהל משא-ומתן ישיר בין הצדדים. ישראל אינה יכולה לדון בחזרת פליטים ערבים לגבולותיה, פליטים שהם תוצאות מלחמה שכפו הערבים על ישראל, שכן משמעות הדבר היא חיסולה של מדינת ישראל כמדינה יהודית. לכן הצעתי לצאת לביירות, כדי להיפגש עם מנהיגי מדינות ערב. 
אין משמעות לנכונות לשלום ללא נכונות למפגש - - 
אני מחדש כאן היום את קריאתי לקיים מייד מפגש כזה ביני לבין המנהיגים המתונים והאחראיים של המזרח התיכון. אני מוכן לבוא לכל מקום, ללא שום תנאי משום צד ולדבר על שלום. 
ארצות-הברית יכולה וצריכה להיות גורם מניע ומוביל ביוזמה שכזאת, כשם שהובילה את המגעים לקראת כינוס ועידת השלום במדריד לפני כעשור. השבוע יבוא לאזור מזכיר המדינה קולין פאואל. אני מתכוון לדון עמו בדרכים להביא להפסקת הטרור ולקידום היוזמה שאני מציג כאן כיום, למפגש עם מנהיגי האזור, שיתניע מחדש תהליך של הידברות על המסגרת לשלום במזרח התיכון. 
מהו המתווה שבו אפשר להתקדם לשלום כולל במזרח התיכון? כלשעצמי, אני ספקן ביחס לסיכוי לקפוץ ישירות מהסכסוך האלים שקיים היום להסדר קבע שישים קץ סופי ומוחלט לסכסוך. גישה כזאת עלולה להחזיר אותנו במהירות למבוי סתום. ככלות הכול, הפלסטינים דחו הצעות של הממשלה הקודמת, שכללו ויתורים מופלגים, סירבו להתדיין עליהם ובחרו לנסות ולכפות על ישראל את רצונם בכוח הטרור. רק ברגע שיהיה ברור להם שניסיון זה נכשל נוכל להגיע להפסקת אש אמיתית, ומשם אני מציע להתקדם להסדר ביניים ארוך טווח, שיקבע את דמות יחסי השכנות בין ישראל ובין הפלסטינים. במצב זה יוכלו הפלסטינים לבנות חברה עצמאית מכיבוש, מסממניו, לשקם את כלכלתם ההרוסה - ואנו יכולים ומוכנים לסייע להם רבות בכך - ולהכין את עמם לחיי שלום ושכנות טובה. הסדר ביניים כזה ישים קץ לסבל הנמשך של האוכלוסייה הפלסטינית, זו שרוצה לחיות בשלום, לשגשג ולפרוח. ככל שיתקדמו היחסים בין ישראל לפלסטינים, ככל שנעמיק את הדו-קיום ונדחק הצדה את היסודות הפנאטיים, שרוצים להרוס אותו, כך נגיע מהר יותר למצב שבו נוכל לקבוע את גבולות הקבע בינינו לבינם - - 
- - ולמצוא פשרה מוסכמת בכל השאלות שעומדות פתוחות. ההיסטוריה של היחסים המדיניים בינינו לבין מדינות ערב הוכיחה את יתרונה של הגישה המדורגת. היינו במצב מלחמה קשה עם מצרים. חמש מלחמות נוראות עברנו. המלחמה הסתיימה בהפסקת אש על-פי החלטות מועצת הביטחון 338 ו-339, בהסכמת שני הצדדים. מאז הפסקת האש לא נורה כדור אחד בין צבאות ישראל ומצרים. 
משם עברנו בתוך זמן קצר להסדרי ביניים ארוכי טווח, שהובילו לתחילת משא-ומתן ישיר ולהסדרי קבע בין הצדדים. השלום עם מצרים נשמר - - 
- - משום שהוא נכון על יסודות יציבים של ביטחון, לצד ויתורים כואבים. 
המצב בינינו לבין הפלסטינים מסובך יותר, והשאלות הפתוחות הן קשות יותר, ומשקעי הדם והמרירות גדולים יותר - - 
- - אולם אנחנו יכולים יחד לבנות חזון של עתיד טוב יותר לשני עמינו. חברי הכנסת, אני פונה מכאן היום לעם הפלסטיני כולו, בכל מקום ואתר. בשם העם בישראל כולו אני אומר לכם: אין לנו מלחמה אתכם. 
אנו רוצים לחיות אתכם בשלום, צד אל צד, כשכנים טובים, מתוך כבוד ועזרה הדדית. אבל לשם כך אתם יכולים וצריכים לקחת את גורלכם בידיכם. אם רצונכם לתפוס מקום של כבוד בקהיליית העמים, מוטל עליכם להקיא מקרבכם את הטרור, את רצח הילדים והזקנים, את האלימות הנוראה, את ההסתה והשנאה הרצחניות. אל תיכנעו לקולות בתוככם שהמיטו עליכם אסון אחר אסון ב-55 השנים האחרונות. 
כי אותם כוחות, הם ולא אנחנו, ימיטו עליכם את האסון הבא. אני פונה מכאן אל מנהיגי המזרח התיכון: הטרור מאיים, לא רק עלינו אלא גם עליכם. הוא אינו מוביל לשלום. הטרור הוא אויב השלום והיציבות. אני מפציר בכם לקבל את יוזמתי למפגש בינינו בחיוב, כשם שאני מוכן לראות גם את החיוב שבהחלטתכם האחרונה, ולא רק את השלילה. אני פונה מכאן למנהיגי העולם החופשי: עליכם לזכור שסלחנות כלפי מחוללי הטרור היא מתן אור ירוק לטרוריסטים, ואלה כבר הוכיחו בעבר, שאינם מבחינים בין דם לדם, בין קורבן יהודי לקורבן אחר. אי-אפשר להילחם בטרור במקום אחד ולגנות את קורבנות הטרור במקום שני. במלחמה נגד הטרור אין גזירה שווה בין מי ששולח ילדים מתאבדים להרוג ולרצוח לבין מי שמתגונן בפניהם ומנסה לעקור את תשתית הטרור מהשורש. רק התייצבות שלכם נגד הטרור והפעלת סנקציות אמיתיות נגד מחולליו ברשות הפלסטינית, ובראשם ערפאת, תאפשרנה לכם לתרום תרומה ממשית לקידום השלום במזרח התיכון. אני רוצה לפנות מכאן לעם בישראל: המערכה שאנו עומדים בפניה לא תהיה קלה. לצערי, אינני יכול להבטיח שלא נדע עוד קורבנות, שלא נדע, כדברי השיר: מכאוב ושכול, שלכת וסתיו, אבל אנו נוכל לאתגר הזה, ואנו נעמוד בו. קודם כול, כי אנו עם עתיק יומין, יודע סבל, תלאות ומכאובים, שהתגבר על הגדולות שבטרגדיות. ושנית, כי אנו מאוחדים ועומדים יחד. עם אחד אנחנו. נכון, יש בקרבנו דעות שונות, אהבות ושנאות, אבל יש הרבה יותר שמאחד אותנו. מתוך ראיית המשבר הזה נאבקתי להקמת ממשלת אחדות לאומית, ולמענה אני מוכן למחול על כבודי לעתים, כדי לשמור על האחדות. זו אינה חולשה - זה הכוח האמיתי. אני עושה כל מאמץ כדי לשמור על האחדות הזאת ולצרף אליה גורמים ציוניים נוספים. לפיכך, אדוני היושב-ראש, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים נוספים לממשלה את מר אפרים איתם בתפקיד שר - - 
- - את הרב יצחק לוי בתפקיד שר - - 
- - ואת חבר הכנסת דוד לוי בתפקיד שר. ובהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה. 
זו תוספת חשובה לממשלה, ובפרט בעת הזאת. סיעות המפד"ל וגשר גילו אחריות לאומית, כאשר בהתחשב במערכה המתנהלת ובאתגרים הצפויים שבפתח, נעתרו לפנייתי והצטרפו לממשלה ולקואליציה. 
לשרים המצטרפים - לכל אחד מהם - יש גם משקל סגולי אישי, שיתרום, ללא ספק, לממשלה. חברי דוד לוי, שאני חש כלפיו הערכה עמוקה, הוא בעל ניסיון רב מכהונתו בממשלות ישראל במשך שנים רבות ובעל שיקול דעת בסוגיות מדיניות, שבוודאי יסייע בידינו בהכרעות המורכבות שלפנינו. הרב יצחק לוי, שכיהן כשר בכמה ממשלות בעבר, הוא איש ציבור ערכי, מנאמניה של ארץ-ישראל. מר אפי איתם, איש צבא לשעבר,יוכל לתרום תרומה חשובה מניסיונו הביטחוני. 
כמו כן, אדוני היושב-ראש, בהתאם לסעיף 37(א) לחוק-יסוד: הממשלה, הנני מתכבד להודיע לכנסת, כי מיניתי את חברת הכנסת נעמי בלומנטל לתפקיד סגנית שר במשרד התשתיות הלאומיות, וזאת במקום תפקידה כסגנית שר במשרד ראש הממשלה. 
האחדות היא הנכס הגדול ביותר שלנו במאבק שנכפה עלינו, בדרך שתוביל אותנו לביטחון ולשלום, דרך לא קלה אבל הכרחית - - 
- - ולכן, אני קורא היום לכל אחד ואחת לשמור על האחדות, לא למתוח את חבל הוויכוח - - 
- - היריבות והמדון, אלא להיפך, להגביר את תחושת היחד, לתמוך במתקשים, לגלות התנדבות ורצון טוב כלפי כל אחד. יחד יכול נוכל, ויחד, בעזרת השם, ננצח. תודה רבה. 
זו היתה בדיוק פנייתי גם לאמריקנים. 
אם אין הסכמים, ההצטרפות היא על בסיס קווי היסוד של הממשלה. 
אדוני יושב-ראש הכנסת, חברי כנסת לשעבר, כבוד הרב הראשי לישראל, הרב לאו, ברכה מיוחדת לקרן-הקיימת לישראל. אדוני היושב-ראש, אני רוצה לפתוח במשפט אחד שלא התכוונתי לומר אותו: דמוקרטיה איננה כניעה לכוחות הרשע. דמוקרטיה איננה כניעה לטרור. דמוקרטיה צריכה לדעת להגן על עצמה. 
אין זו יד המקרה שאנו חוגגים 53 שנים לכינון הכנסת, נשמתה ולבה של הדמוקרטיה הישראלית, דווקא בט"ו בשבט. חג הנטיעות מסמל יותר מכול את חידוש הקשר שלנו לאדמת הארץ ולזכויות ההיסטוריות המלאות של העם היהודי על ארץ-ישראל. ילדי ישראל, היוצאים מדי שנה לנטיעות באדמות ההר והטרשים החשופים, החופרים גומה להשקיה - ברוך השם, השנה אנחנו לא זקוקים, יש לנו גשמי ברכה - וכנה לתמוך בשתיל הרך מפני פגעי הטבע והסביבה הקשה, מבטאים רצף היסטורי בן אלפי שנים; רצף שהחל בחקלאות ההר והנטיעות בטרסות באדמות הטרשים של ארץ-ישראל, שיזמו ופיתחו יהודים כבר לפני אלפי שנים. אותן מדרגות בהר שאנו רואים היום בארץ יהודה ובשומרון, בחבל בנימין ובהרי חברון, נבנו על-ידי אבותינו. כיושבי ההר, רק היהודים בנו אז טרסות לעיבוד חקלאי, אף אחד לא בנה מאז. 
כך, לפני 53 שנים, ברוח מגילת העצמאות, נטענו באדמת הטרשים הקשה ובסביבה שבעיקרה היתה עוינת את השתיל הרך של הדמוקרטיה הישראלית - כנסת ישראל. את השתיל הרך הזה נטענו תוך מאבק לקיום ומלחמה על הבית שאליו שבנו בהמונינו, אך אותו גם לא עזבנו מעולם. כנסת ישראל נולדה במלחמה לתוך מצב חירום מתמשך, לתוך עוינות ואתגרים ביטחוניים, כלכליים וחברתיים, שיצרו מתח קבוע בין "שלטון החוק" ל"שלטון הביטחון", ותוך מאבק מתמשך, עם עליות ומורדות, לשמור ולהגן על חירויות האדם והאזרח, שלהן התחייבנו במגילת העצמאות. יום חגה של הכנסת הוא גם יום חגה של המדינה כולה. זהו יום ניצחונה של ישראל כדמוקרטיה לוחמת, לא נכנעת, לא מתרפסת, לא מרכינה ראש בפני כל רוצח; דמוקרטיה לוחמת, שמחד גיסא מתאפיינת בעמידה עיקשת ובמאבק למימוש זכויותיו ההיסטוריות של העם היהודי בארצו, ומאידך גיסא נלחמת למימוש שוויון הזדמנויות וזכויות אזרחיה כדמוקרטיה האמיתית היחידה במזרח התיכון. ישראל היא חברה פלורליסטית, עם ייצוג רחב של כל הקשת הפוליטית, ועל כך גאוותנו. הכנסת, במהלך 53 שנותיה, היא אולי המקום היחיד שבו גם מתנגדיה של ישראל וגם אוהביה, חילונים ודתיים, שמאל וימין, יהודים, דרוזים, בדואים וערבים - כל הקבוצות בפסיפס העשיר של יריבויות ומתחים - יושבים יחד, דנים ומתווכחים, גם אם לפעמים בטונים צורמים, אבל תמיד בלהט דינמי של פעלתנות ועשייה פרלמנטרית. הכנסת היא לבה הפועם של הדמוקרטיה הישראלית. הכנסת נותנת גם ביטוי לשאיפתנו המשותפת לשלום. ידנו מושטת ושערינו פתוחים למבקשי שלום אמת לדורות. אך מבקשי נפשנו ייתקלו תמיד בקיר ברזל, בחומה בצורה ובלתי חדירה, חומה שלבניה הן: אמונתנו בצדקת דרכנו; מחויבותנו לערכי הדמוקרטיה וחירויות האדם, ומעל לכול, נחישותנו ונכונותנו להילחם ולהגן על ערכים אלו, גם אם נידרש לעמוד ולהתגונן לאורך זמן, כפי שהיטיב להגדיר זאת דוד בן-גוריון: "אם הדמוקרטיה בישראל רוצה להתקיים ולהאריך ימים, היא צריכה להיות מזוינת באמצעי התגוננות ומכשירי פעולה וביצוע שימנעו בעד מיעוטים - ולא רק מיעוטים לא יהודים, אלא גם מיעוטים יהודים - להשתלט עליה בכוח פנימי או חיצוני". כנסת נכבדה, אנו נמצאים בעיצומו של מאבק מתמשך על דרך חיינו וזכויותינו כעם, במלחמת טרור שנכפתה עלינו. מאז 11 בספטמבר ניצב מאבק זה גם לפתחן של מדינות העולם החופשי והדמוקרטי. זו מלחמה על הבית, על ערכים ועל דרך חיים הנותנת כיום את התקווה היחידה למיליוני אנשים, בני לאומים שונים, שעומדים עתה לפתחו של הר הגעש של כוחות הטרור והרוע המאיימים על היציבות והשלום בעולם כולו. גם אנחנו נעמוד מול הכוחות האלה, מול המרצחים למיניהם, וננצח. ב-5 במרס 1946, לאחר סיום מלחמת העולם השנייה, נשא וינסטון צ'רצ'יל, אז כבר יושב-ראש אופוזיציה, את "נאום השלום". דבריו הם בעלי ערך ומשמעות גם לנו וגם לידידינו ובעלי בריתנו, החולקים עמנו שותפות דרך וגורל, במיוחד אחרי מתקפת הטרור בארצות-הברית. וכך הוא אמר: "ימי החושך עלולים לחזור, תקופת האבן עלולה לשוב דווקא על כנפיו הבוהקות של המדע. מה שכעת ממטיר ברכות חומריות אין-סופיות על האנושות, הוא גם זה שעלול להמיט עליה את חורבנה. אנו מזהירים, הזמן עלול להיות קצר. הבה לא ניתן לאירועים לחלוף ולהתפוגג עד שיהיה זה מאוחר מדי. אם אכן תקום מעין התאחדות אחים כפי שתיארתי, עם כל העוצמה והביטחון כדי שתוכל מדינתנו לשאוב ממנה - בואו נדאג לכך שעובדה נפלאה זו תהיה ידועה לעולם ושהיא תמלא את תפקידה בייצוב יסודות השלום". והוא מסיים את הקטע הזה ואומר: "הנה לכם דרך התבונה: מניעה עדיפה מריפוי". ברוח זו אני נושא תפילה וברכה לכנסת ביום חגה: שנדע למצוא את האיזון הנכון בין עמידה נחושה למניעת הסכנות האורבות לפתחנו, בד בבד עם יוזמות חקיקה לטיפוח ערכי הדמוקרטיה, סובלנות ואחדות ברוח נביאי ישראל ומורשת העם היהודי. ברכות לכולנו, חברי הכנסת, ביום חגה. 
הנושא הזה היה נתון לדיונים - - 
- - ועשינו דבר שלא נעשה. המשא-ומתן בעניין זה, כך נדמה לי, התחיל לפני 15 שנים, ולא הצליחו להזיז את הנושא. ישבתי בישיבה אחרי ישיבה על כל הנושאים האלה, לרבות עם נציגי החיילים המשוחררים. 
אדוני היושב-ראש, כנסת נכבדה - - - 
חברי חברי הכנסת, לא הייתי עולה לדוכן עכשיו אלמלא עסקתי בנושא הזה אישית, ונדמה לי שהשתתפתי במספר רב של ישיבות שעסקו בנושא הזה. 
אני רוצה לומר לכם - כשבאתי לעסוק בעניין הזה, באתי כמי שיודע בדיוק מי נושא על כתפיו את ביטחון המדינה, וחזרתי והתבטאתי, גם כאן, בכנסת, שמדובר בכמה רבבות של אנשי מילואים, לוחמים ביחידות קרביות, שגם אם הגיעו לגיל הפרישה, עדיין מתעקשים לשרת, והנושא הראשון הוא כמובן הבעת הערכה וכבוד למי שעומד בשורה הראשונה של ביטחון ישראל. באתי גם כמי ששירת בעצמו שנים רבות בצבא, אני מכיר את העניין הזה. אני יודע איזה חלק בציבור באמת מחזיק את ביטחון המדינה על כתפיו, והייתי אומר לכם ככה: אם זה עניין שקשור במערכות פוליטיות פנימיות - בסדר, זה עניין לגיטימי. לפעמים גם מסלפים את הדברים. אם זה הנימוק, אם זה עוזר למישהו, אדוני יושב-ראש הכנסת, שרוצה לעלות על גב הסוס הזה, שממילא מחזיק את נטל ביטחון המדינה - אני עוד יכול להבין. אם מפלגה מסוימת - - - 
אתה לא דואג לביטחון ישראל יותר ממני, והאמן לי - - - 
אני בטוח. אני לא אמרתי פחות - - - 
מכובדי, אני אמרתי, לא יותר. 
חברי יוסף לפיד, יש לך אפשרות להצטרף לממשלה, כבר הזמנו אותך מזמן, ואולי משקל דעותיך יהיה גדול יותר. אני לא חושב כמוך. 
רבותי, אפשר לצעוק עד מחר, ואני חוזר ואומר עוד הפעם: אם מישהו רוצה לעשות הון פוליטי מהעניין - יכול לשחק בעניין הזה, זה לגיטימי. אבל מי שרוצה לדעת את העובדות, ישמע בבקשה את העובדות. אני רוצה לומר לכם מה עשתה הממשלה בנושא אנשי המילואים שלא עשתה שום ממשלה, שום ממשלה מיום הקמת המדינה. אולי היו דברים, אולי היו עסוקים, אולי - לא עשתה. אני רוצה לומר לכם מה הדברים שאנחנו עשינו, ואני רוצה להודות לסגנית השר, לדליה, על זה שהיא באמת ריכזה את העבודה הזאת, גם עם שרת החינוך שעשתה בחלק שלה, והאוצר, ואני עצמי ישבתי שם במספר רב של ישיבות ונפגשתי, ואני מכיר את העניין הזה. ואני רוצה לומר לכם - אני גם לא בא בטענות למפלגה שהוזמנה הרבה פעמים להצטרף לקואליציה ותמיד מצאה סיבה ברגע האחרון לא להצטרף לקואליציה, והיא שוב מוזמנת להצטרף לקואליציה, כי אנחנו צריכים אתכם. 
אני רוצה לומר - לא היתה ממשלה שלקחה ולוקחת ברצינות את הטיפול בנושא הזה ועשתה בזמן הקצר ביותר, והייתי אומר בנושאים שממשלות לא נקפו אצבע. ואני רוצה לומר מה כבר ביצענו, אולי תשמעו מה ביצענו. 1. אנחנו חוקקנו בשלוש קריאות חוק לתגמול ליום הראשון והשני של המילואים - חד-יומי ודו-יומי - החקיקה הושלמה ב-4 ביוני. הביצוע יתחיל לפי החוק ב-1 ביולי, בעצם התחיל לפני שלושה ימים, והביטוח הלאומי כבר מבצע זאת. אף אחד מהדוברים כאן לא פעל מעולם בנושא הזה. אני כבר הזכרתי קודם ממקומי - לפני 15 שנה העלה מתן וילנאי - אני חושב שהוא היה עוד בצבא - את התביעה לטפל בסוגיה הזאת. 15 שנים חלפו ואף אחד לא הזיז את עצמו. 2. הועברו 40 מיליון ש"ח בהתאם להחלטת הממשלה לרווחת חיילי המילואים. הסכום הזה הועבר והוקצה, וועדה בראשות סגן הרמטכ"ל קובעת לאילו נושאים יוקצו הכספים. נכון להיום, הכספים מועברים בחלוקה חודשית בהתאם להוראותיה. 3. הוספנו מדרגת תגמול נוספת למשרתים מעל ל-32 יום בשנה - 150 ש"ח לכל יום נוסף מעבר למדרגה שהיתה קיימת מהיום ה-26. הדבר בביצוע - לא המצאתם את זה - והתגמול הנוסף משולם. 4. תיקון חוק חיילים משוחררים: החלטנו בממשלה שהפיצוי שישולם לעובד - זה נוסח משפטי - שפוטר בשל שירות מילואים, יוכפל פי-חמישה. הופץ תזכיר חוק בנושא על-ידי מערכת הביטחון. הצעת החוק נמצאת בהכנה, ושותפים לה משרד הביטחון, משרד המשפטים ומשרד העבודה והרווחה. הצעת החוק תגובש בתוך ימים מספר ותובא לוועדת שרים לענייני חקיקה. לא עשיתם את זה. 5. הסתיימה העבודה על אמנה הכוללת 55 מוסדות להשכלה גבוהה, כדי להביא שורת הטבות לסטודנטים המשרתים במילואים. פעלה בנושא הזה ועדה שהוקמה על-ידי שרת החינוך וסיימה את עבודתה. מחר אמורות לאשר זאת האוניברסיטאות. 6. לעניין ביטוח חיילי המילואים - אני עמדתי על הדבר הזה שאף אחד מכם לא תבע מעולם, לפני שהתעוררו אילו אינטרסים מפלגתיים פנימיים פה ושם. 
אני עמדתי על זה שיהיה חוק. לעניין ביטוח חיילי המילואים הוכנה טיוטת הצעת חוק שלפיה יהיה כיסוי ביטוחי מעוגן בחוק בכל שלושת הפרמטרים - ריסק, אובדן כושר וביטוח שאירים. בכל אופן, גם כיום מבחינה מעשית החיילים מבוטחים, אבל לא סמכתי על זה, אני רציתי כאן חוק. נושא חיילי המילואים מטופל על-ידינו באופן אינטנסיבי. סגנית שר הביטחון דליה רבין-פילוסוף מטפלת בנושא באופן אינטנסיבי, וגם משרדי מקיים מעקב צמוד בנושא. איזו ממשלה קודמת עשתה זאת בזמן כל כך קצר? אני התנגדתי - אני רוצה לומר לכם - חרף כל הקשיים, אני התנגדתי להטלת עומס נוסף על חיילי המילואים ודחיתי את הבקשות שהיו בעניין זה לשינוי החוק להעלאת הגיל לשירות המילואים ומספר ימי השירות, וזה לא היה פשוט, כי יש מצוקה קשה. ואני רוצה לומר לכם - גיל גמר המילואים הוא 41. אני עמדתי על כך, חרף טענותיו הצודקות של שר הביטחון, והודעתי שלא יהיה שום שינוי בעניין הזה ולא ייקראו אנשי מילואים מעבר ל-35 יום; והיתה מגמה להגדיל. עמדנו על זה, חרף כל המצוקות. מעולם לא עלה בדעתכם לעשות את זה; על מה אתם מדברים בכלל? 
אני אומר: יכול להיות שלא הכול מוסבר בציבור, ויש כמה תנועות בנושא שלכל אחת מהן יש סדר-יום משלה, ואנחנו מכבדים את כולן, אבל אין לנו במה להתבייש, ואסור שבנושאים האלה מישהו מחברי הקואליציה ייתן יד לאופוזיציה - פה זו כבר שיחה בינינו, בקואליציה. אני רוצה לומר לכם, הרי כל אחד מבין את הרגישות. מה, אני לא מבין למה חלק מספסלי הממשלה ריקים? מה, אני לא מבין את המשחק הזה? החוכמה היא לא לנסות לקנות תמיכה כשחברי הממשלה יודעים בדיוק. מי שרוצה לקנות סימפתיה, נעדר מן השולחן, וזה מעיד בדיוק עליו, לא על מישהו אחר, אלא אם הוא עסוק בדיון חשוב, בעבודה חשובה. 
רבותי, הרי עוד מעט נצליח סוף-סוף לשכנע אתכם לבוא לממשלה, ואז פתאום עמדתכם תשתנה מן הקצה אל הקצה. מה, אני לא מכיר את המשחקים האלה? 
אני פונה עכשיו עוד הפעם לחברי הקואליציה. 
אתה לא בקואליציה, אני פונה אל חברי הקואליציה. 
מטעמי ידידות אישית, אל תביא אותי לגלות את עמדתך בדיונים בינינו, בין הצוות שלנו ובינך. 
רבותי, אני פונה לחברי הקואליציה. 
רבותי הנכבדים, הרי לא כל אחד היה עולה לדוכן. אני, בניגוד לאחרים, מרשה לעצמי לעשות את זה, כי הייתי חייל. אני מבין את הנושא של המילואים, תאמינו לי, לא פחות טוב ממישהו אחר שיושב כאן, ולכן אני יכול לקום ולדבר על אחריות שיש לממשלה. מי שחבר בקואליציה יש לו אחריות, אם זה נראה כן פופולרי או לא פופולרי. יש אחריות, ואת האחריות הזאת אני תובע. תודה רבה. 
כבוד היושב-ראש, כנסת נכבדה, ברשותך, אדוני היושב-ראש, אני רוצה לומר כמה מלים על נושאים קשים אחרים שאנחנו מצויים בהם. ישראל עומדת במערכה קשה מול הטרור הפלסטיני, מול התנכלויות ה"חיזבאללה" בחסות סוריה. אנחנו סובלים אבדות, המאבק על צירי התנועה בעיצומו, ערפאת לא נוקט שום פעולות מניעה. ראשי הרשות הפלסטינית ומנגנוניה מסיתים לפעולה נגד ישראל. זה מצב לא קל. אך ראינו קשים ממנו. אני, כידוע, בחרתי להכריז על הפסקת אש. מובן שהגנה על אזרחי ישראל היא חובתנו, וצריך לעשות הכול כדי להבטיח את חיי אזרחי ישראל. כוחות הביטחון עושים מאמץ גדול, גדול מאוד, לבצע זאת. ואני מברך אותם על כך. אני יודע שהדם רותח, ובצדק. אני רואה את הכאב הנורא, ואני רואה בהשתאות את עמידת הגבורה של אנשי ההתיישבות ביהודה, שומרון וחבל עזה, את השליטה העצמית, את הדבקות באדמת ארץ-ישראל. כולנו חבים למתיישבים העומדים עם צה"ל בקו הקדמי, ומכאן אני שולח ברכה חמה למתיישבים. אדוני היושב-ראש, אני יודע שאני מותקף על שהחלטתי על הפסקת אש, ובכל זאת אני מודיע כאן, שהאחריות המונחת על כתפי חייבה אותי לעשות זאת מתוך ראיית התמונה כולה, ולכן החלטתי - ואף הודעתי - על קבלת תוכנית מיצ'ל. המערכה אינה רק ביטחונית. אנחנו חייבים לעמוד במערכה מדינית מורכבת ומסובכת ולהצליח בה, ודבר זה - - - 
- - - ודבר זה משפיע על החלטותי, וכך אנהג. צריך סבלנות. במערכה המדינית צריך להצליח, ואני חושב שאנחנו מנהלים אותה כראוי. צריך לזכור - אסור לשאול כל הזמן "עד מתי". לפעמים צריך לדעת לעמוד לאורך זמן, כפי שעשינו בעבר. הם לא שואלים "עד מתי". מי ששואל "עד מתי" מדי יום - יפסיד. ואני חוזר ואומר: מי ששואל יום-יום "עד מתי" - יפסיד. 
אדוני היושב-ראש, כנסת נכבדה, יש תחום אחד שבו צריך לשאול כל יום ולאורך כל היום "עד מתי". אנחנו משלמים יום-יום מחיר דמים יקר, מיותר, נורא, שהוא תוצאה של רשלנות, של התרברבות ויהירות, של שטחיות. בישראל יש כשרונות בלתי רגילים בכל תחומי החיים, שאובדים לצערי בתוך ים של חובבנות ולעתים בורות. אני יודע שאסור לעשות הכללות. יש לנו כאן גם דברים בלתי רגילים שיכולים לשמש דוגמה לעמים רבים בעולם, אבל בחיינו - אנחנו מוכרחים להודות, אדוני היושב-ראש - שוררת רשלנות בתכנון, בביצוע, במעקב וגם בדיווח. אני מאמין שזכות הציבור לדעת - זה חיוני - אבל זכותו לדעת את האמת. איך אנחנו מתנהגים במגרשי הכדורגל, איך אנחנו מתנהגים בכביש. מזעזע לשמוע דברי שחצנות ורהב בסגנון: "חוקים נועדו לעקוף אותם". והרי החוקים והתקנות נועדו לקיום ציבורי תקין. כמה פעמים שמענו - כולנו - אנשים בינינו שחזרו מטיולים בחוץ-לארץ, שלועגים לאזרחי מדינות אירופה או אמריקה שבהן ביקרו, שהם מתנהגים כמו "מרובעים": עומדים בתור, מקפידים לשלם גם כאשר אין ביקורת או פיקוח. הם לא אחת מביטים על האזרחים האלה כעל פראיירים. לא הם פראיירים, אנחנו הפראיירים. אגב, מעניין - חיפשתי ולא מצאתי, אדוני היושב-ראש, מקבילה לשונית בשפה כלשהי למושג הישראלי "פראייר". מוכרחים לעצור את הרצון להתחכם, לעתים לעשות רווחים קלים. צריך לקצר הליכים ארוכים ומסובכים, אטיים. אין כל קשר בין משיכת הזמן לקבלת אישור לבין יעילות התכנון והפיקוח. להיפך. ולמה התעוררנו רק עכשיו? אולי האסון הנורא ב"אולמי ורסאי" הוא שזעזע אותנו - אסון שיכול היה להימנע, זו אינה גזירת גורל. כך גם באסונות אחרים שפוקדים אותנו. שמירה על כבודו של הזולת, יחס מקצועי, הקפדה, דקדקנות - הם יכולים למנוע מקרים טרגיים שאנשים קיפחו בהם את חייהם. אלו אינן תאונות, זו תוצאה של דריכה ברגל גסה על כללים שהציבור יצר כדי לשמור על שלומו וביטחונו. את ההתנהגות הזאת עלינו לעקור מן השורש - בחינוך מן הצד האחד, ובענישה קשה ומרתיעה מן הצד האחר. אם ברצוננו להשתייך למשפחת העמים המתקדמים, חובה עלינו לקיים תרבות אחרת. לכן, הצעתי הקמת ועדת חקירה. ועדת החקירה הזאת, אדוני היושב-ראש, איננה עוסקת כלל בחקירת המשטרה, אינה מתערבת בנושא הזה. היא לא נועדה לטפל במישרין בנושא האסון הנורא שפקד אותנו. היא נועדה לטפל בהתנהגות של כולנו במקומות ציבוריים - אם במגרשי הספורט, אם במקומות ציבוריים, אם בביצוע הוראות, אם בשמירת החוק. אני מצפה שהוועדה הזאת תסתכל על הנושאים בצורה רחבה, תנסה להביא שינוי בחיינו, עם דגש מיוחד גם על בתי-הספר, על מערכת החינוך - אם מהצד של המבנים ואם מן הצד של החינוך. הצעת החוק בוודאי תונח על שולחן חברי הכנסת, אני לא אאריך, אני לא אצטט כרגע ממנה. אני רוצה רק לומר לכם: בואו נעצור וניקח עצמנו בידינו, אני מתכוון לעשות זאת. כאן לפנינו יושבים אנשים, ואני רואה אותם ביציע - אנשים שנזעקו למשמע האסון. נמצאים פה אנשי משטרה, נמצא פה פיקוד העורף, נמצא מי שעשה מלאכת קודש בזיהוי הקורבנות באירוע הנורא הזה. לא נמצאים פה אנשי בית-החולים, שעמלו וטרחו ועשו עבודת קודש, ומד"א. ואולי מעורר כבוד יחס הציבור שקם, הופיע, נזעק לעזרה. יושב כאן - אני מזהה את מפקד היחידה לחילוץ נפגעים. אני רוצה להודות לכולכם ולכל אלה שאינם כאן היום, אבל שעשו במלאכה הזאת. אני רוצה להודות לכולכם על מלאכת הקודש שעשיתם, ושוב הראיתם איך אנחנו מסוגלים לעמוד כולנו מאוחדים ברגע של מצוקה. בואו נהיה מאוחדים בטיפול בבעיות האלה בטרם מצוקה. אני רוצה לשלוח מכאן תנחומים למשפחות. אני יודע, אין מזור למשפחה שנהרסה. הכאב הוא עמוק. מי שאיננו בן-משפחה קשה לו מאוד להעריך, אבל אנחנו מבינים את הכאב הזה, ואני רוצה לשלוח מכאן בשם כולנו איחולי החלמה לפצועים. אני חוזר ואומר: בואו נתחיל להתנהג כפי שצריך, בואו נעשה את מה שמוטל עלינו. אפילו אם התעוררנו רק לאור המקרה הנורא המזעזע הזה שקרה, בואו נעשה זאת. תודה. 
כבוד נשיא המדינה, אדוני היושב-ראש, חברות וחברי הכנסת, עמנו כאן גם חברים וחברות מן העבר, ברוכים הבאים. לפני כשנה וחצי הצגתי לפני הבית הזה את ממשלתי, ממשלת האחדות הלאומית. רבים]92 לא האמינו אז שהממשלה הזאת תאריך ימים, וסברו שהאחדות הלאומית לא תעמוד מול לחצי הפלגנות ויצרי המריבה. הם התבדו. הסתבר, כפי שאמרתי תמיד, שעצם האחדות הלאומית, בה טמון כוח עצום. יש בה הכוח לעמוד מול אויבים ואיומים, יש בה הכוח להתגבר על משברים מבית ומחוץ. יש בה הכוח לוותר כשאפשר ולעמוד כשצריך. יש בה הכוח, כי האחדות היא מה שהעם רוצה באמת. העם מעדיף דווקא בשעה זו אחדות על פני פלגנות, הסכמה לאומית על פני מריבה, עוצמה על פני חולשה. האחדות הלאומית היא ביטוי של האחריות הלאומית; אחריות לגורל המדינה ולחיי אזרחיה. אין אחדות ללא אחריות. כל אחד מאתנו, שרי הממשלה, חברי הכנסת, נבחרי הציבור, נושא באחריות הזאת. אני נבחרתי ברוב גדול כדי לשאת בה וכך אעשה. אני מתכוון לשמור על האחדות הלאומית, מקור כוחנו, אבל אני לא אעשה זאת במחיר התנהגות חסרת אחריות לאומית. כי האחדות הלאומית אינה יכולה להיות ריקה מתוכן, היא אינה תולדה של הסדרים פוליטיים של בעלי אינטרסים בלבד. האחדות שלנו צריכה להיות, חייבת להיות, אחדות של מטרה, אחדות של דרך ואחדות של מעשה. כולנו שואפים לסיים את סכסוך הדמים הנורא עם הפלסטינים. אפשר לעשות זאת, אפשר להגיע לשלום. אבל האם המנהיגות הפלסטינית הנוכחית רוצה לנטוש את המזימה לחסל את ישראל ובמקום זאת לחיות אתה בשלום? כל ילד פלסטיני יודע בלבו את התשובה האמיתית: כנופיות הטרור והרצח, שהשתלטו על חיי הפלסטינים בעידודה, בהסכמתה וביוזמתה של הרשות הפלסטינית והעומד בראשה, לא רוצות שלום, לא לנו ולא לפלסטינים - הן המכשול לשלום. וכדי להגיע לשלום יש לעקור את שלטון הרצח ולהחליפו בשלטון של שלום. זו האמת - גם אם זו אמת מרה, זו המציאות - גם אם המציאות קשה. יותר מדי פעמים טמנו את ראשינו בחול. לא עוד. מכאן, מעל במת הכנסת, אני קורא לפלסטינים ואומר להם: הסבל הנורא שלכם מיותר הקורבנות שלכם מיותרים, הדם שנשפך, נשפך לשווא. 
החליפו אתם את משטר העריצות שמוליך אתכם ממפלה למפלה, מאסון לאסון. אני מאמין שכל פלסטיני יודע את האמת. אני מאמין שיש סיכוי אמיתי שהשנה הקרובה תהיה שנת מפנה. אני מאמין, שידנו המושטת לשלום, לא לנצח תושב ריקם. אני מאמין ששכנינו הפלסטינים יגיעו בעצמם לרגע של שינוי היסטורי ביחסם למדינת ישראל. אני מבטיח לכם שהממשלה הזאת תהיה ערה - - 
- - לכל סימן של שינוי, ותדע לנצל כל פתח, ואפילו סדק של שינוי, כדי לממש את תקוות הדורות ולעשות שלום. 
חברי הכנסת, האיום על ביטחונה של מדינת ישראל אינו נובע רק מהסכסוך עם הפלסטינים, הוא נובע גם מקיומם של משטרים אפלים באזורנו, שעושים כל מאמץ להתחמש בנשק להשמדה המונית, כדי לנסות ולהביא עלינו כליה. ישראל אינה עומדת מול האיום הזר בידיים ריקות מכלים וממעש. אני שומע את קולות הבהלה שמהדהדים מכלי התקשורת, אני רואה את כותרות האימה, אני שומע את דיווחי החרדה. מי שבא מבחוץ עוד יכול היה לחשוב שאנו הולכים כצאן לטבח. אני מבקש לפנות מכאן לכל אזרחי ישראל ולומר להם: לא לפחד. יש מקום לדאגה, אבל ישראל ערוכה ומוכנה לכל תרחיש שזוממים אויבינו. אין מקום לבהלה ולפטפטת שיוצרת אותה. צריך להישאר מאוחדים, לפעול יחד, בשקט, בנחישות ובאחריות ולעשות את מה שצריך. איומי ההשמדה ההמונית והטרור הרצחני מכוונים לא רק כלפינו. ארצות-הברית, מנהיגת העולם החופשי, נחושה בדעתה לעקור את האיום הזה ולנטרל אותו. ישראל היא חלק מהעולם החופשי, בעלת ברית לארצות-הברית, והיא מקבלת בברכה את מנהיגותה במאבק נגד כוחות הרשע. חברי הכנסת, לצד ההתמודדות עם בעיות הביטחון מצויה החברה הישראלית במשבר כלכלי קשה. המשבר הזה נובע בעיקרו מהמשבר הכלכלי העולמי שנמשך כבר למעלה משנתיים. הוא מוחרף על-ידי המציאות הביטחונית, שמקשה עלינו לפתח את הכלכלה מצד אחד, ודורשת משאבים עצומים שנלקחים מהמשק הישראלי, מכיסו של כל אזרח, מצד שני. ושוב מתגלה כאן, כמו במשבר הביטחוני, חוסנה של החברה הישראלית. אותה מסירות והקרבה שנדרשים באחד, נדרשים גם בשני. תפקידנו העליון כנבחרי הציבור הוא לגלות אחריות ורגישות. בשעה הזאת לא יכול להיות שכל אחד יבוא ויתבע: תן, תן, כי אין ממה לתת. 
לא ייתכן שכל בעל אינטרס שמגובה במעט כוח פוליטי ייאבק על נתח מהקופה הציבורית. היא ריקה. לא ייתכן שביצוע הפתרונות לצמיחה מחודשת, בין השאר פרוייקטים לאומיים לתעסוקה, ייבלם על-ידי ביורוקרטיה אטומה. אם הכנסת תפעל בחוסר אחריות ותחלק את כספי הציבור ללא גבול, ישראל תגיע לסף של אסון פיננסי. 
אם מסגרות התקציב ייפרצו, התוצאה תהיה אחת: האינפלציה והמחירים יקפצו, הדולר ירוץ, ומעט החסכונות שלנו יעלו בעשן. מי שייפגע מכך הם קודם כול החלשים - מה שקשה היום, קשה מאוד, יהפוך אז לבלתי אפשרי. אני נחוש בדעתי להגיש לכנסת, כבר החודש, תקציב של אחריות לאומית ולקיים עליו הצבעה. אני אומר לכם בגלוי: בתקציב יש ויתורים מכאיבים לכולם. 
דברים נחוצים יידחו. פעולות חשובות תקוצצנה. אבל לא ייתכן שנהיה מוכנים לעשות ויתורים כואבים לפלסטינים, למען השלום, ולא נהיה מוכנים לעשות ויתורים כואבים אחד לשני, למען הקיום והפרנסה שלנו. 
ולכן, אני אומר לכל אלו ששובתים היום: צריך לוותר. 
צריך לוותר על דרישות, גם אם הן מוצדקות, לתוספת שכר ותקציב; לוותר על הישגים שהושגו בעבר והיום אי-אפשר לעמוד בהם. ובעיקר, אני אומר לכולנו: לוותר על ההזדמנות לנגח אחד את השני, להראות מי צודק יותר, מי מיטיב יותר, מי פופוליסט יותר. מי שלא יוכל לגלות אחריות לאומית ולוותר, לא יוכל להיות חלק מההנהגה הלאומית. בתקציב הזה יש היסודות הדרושים כדי לתת מענה על המצוקות החברתיות הקשות ולהתחיל לעלות על דרך של צמיחה ויציאה מהמשבר הכלכלי. נעמוד ביעד גירעון של %3, שישדר אמינות לכל שוקי העולם; נתחיל בהורדת מס ההכנסה לאנשים העובדים - - 
- - נוסיף, גם השנה, עוד מיליארד שקל לתקציב התשתיות - דבר שיהפוך את ההשקעה בתשתיות לגדולה ביותר אי פעם - - 
- - הדבר בידינו - ונעשה זאת. חברי הכנסת - - - 
השנה הבאה עלינו תהיה שנת בחירות. כל אחד מאתנו יעמוד לדין הבוחר - ראשית בתוך המפלגות ואחר כך בפני הציבור כולו. שנת בחירות היא שנה קשה להכרעות קשות, ולמרות זאת ישראל תידרש השנה להכרעות קשות. אני אעשה כל מאמץ כדי שהבחירות תיערכנה במועדן. ישראל צריכה ביטחון, ישראל צריכה צמיחה כלכלית, ולשם שניהם ישראל צריכה יציבות. די לנו במשברים פוליטיים שכל תכליתם צבירת נקודות רגעיות בדעת הקהל. זה הזמן של כולנו, כל היושבים בבית הזה, לגלות אחריות לאומית. אני לא אסטה מדרכי. אנו נמשיך לקבל החלטות נכונות - וקשות - גם אם ריח הבחירות עולה באוויר. אני אעמוד על כך שהחלטות שהתקבלו ברוב בממשלה, תבוצענה, ולא אקבל כל סטייה מכללי הממשל התקין. האינטרס הלאומי יגבר גם השנה על פני האינטרס המפלגתי או האישי של מישהו - יהיה חשוב ופופולרי ככל שיהיה. כך התחייבתי לעשות וכך אעשה. אני יודע שרבים מכם - מהקואליציה ומהאופוזיציה - סבורים כמוני, וכך ינהגו. אדוני היושב-ראש, ברשותך, אסיים בנימה קצת שונה. בימים הקרובים יציין עם ישראל כולו - באבל, בראש מורכן מצער ומבושה - את המעשה הנתעב ביותר בתולדות מדינת ישראל, רצח ראש הממשלה יצחק רבין , זכרו לברכה. מחלוקות חינם; שנאת חינם; חוסר סובלנות; חוסר הרצון לכבד דעה אחרת; חוסר הנכונות לוותר מעט; הקנאות; הגידוף - הובילו לאלימות הנוראה. שלושה כדורי אקדח רצחו אדם - והתנקשו בנשמתנו. 
יצחק רבין היה מפקדי שנים רבות - - 
- - הוא היה ידידי שנים רבות יותר. הוא היה ראש הממשלה שלי - של בוחריו ושל אלה שלא בחרו בו. הוא היה אדם שתמיד שאף להתעלות מעל האינטרס המיידי, האישי, המפלגתי, ושירת באמונתו את האינטרס הלאומי. גם כשחלקתי עליו בעניין זה או אחר, ידעתי שהוא פועל כי כך הוא מאמין שנכון, כי כך הוא רואה את טובת העניין. יהי זכרו ברוך! אדוני היושב-ראש, חברי הכנסת, עם פתיחת מושב החורף נביט קדימה ונפעל יחד - מעבר למחלוקות הרגע - נפעל יחד באמונתנו לדאוג לביטחון, להביא שלום ולקדם את מדינתנו לרווחה ולשגשוג. תודה רבה. 
אדוני היושב-ראש, כנסת נכבדה, רציתי לומר לך, רענן, אתה תחסר לי בממשלה. למי עוד אני אוכל לפנות תמיד בתוספת התואר דוקטור? אתה היחיד שאני פונה אליו תמיד בצורה זו. זה לא שאין עוד דוקטורים אולי, אבל אתה היחיד שזוכה לתואר הזה. אני עוקב אחרי השר רענן כהן ואחרי פעולותיו במשך שנים, ואף פעלנו יחד בשורה של נושאים. תרשה לי לגלות לך, אני מסתכל, עוקב אחריך, גם פוליטיקה למדתי אצלך. 
הרי אם לא היית קם ונוטש את הזירה, היית ממשיך לכהן כמנכ"ל או כמזכ"ל מפלגת העבודה, אם היה לך רצון, עד מאה-ועשרים. בדברים האלה לימדת ותיקים ממך שיעור ולקח. גם זה היה בהחלט דבר מאלף ולא היה אפשר להתעלם מן העניין הזה כשראיתי את הדברים האלה. ועכשיו כמה מלים ברצינות. 
רענן, אני רוצה לומר לך דבר אחד, ואני חושב שזה באמת דבר אמיתי. אתה איש של אחדות. אתה הבנת את החשיבות המכרעת לקיום אחדות בעת הזאת ובכלל. לכן תרומתך להקמת ממשלת האחדות, שאני עומד בראשה, היתה חשובה כל כך, ולא רק בהקמה. אני רוצה לומר, זה לא קל להקים ממשלת אחדות, בוודאי רחבה כזאת, אבל זה ניתן. יותר קשה לקיים ממשלת אחדות, וגם על כך אני רוצה להודות לך. אני חושב שבנושא הזה באמת הבנת את החשיבות המכרעת בימים כאלה - שצריכים לעבוד ביחד, וגם על כך תודה לך. אני חושב שרענן הוא אדם שיש בו מיזוג של רגישות חברתית גבוהה מאוד לגבי כל אזרחי ישראל. אני חושב שאתה מבין והבנת את הבעיה הכל-כך מורכבת, איך נוכל כולנו, כל אזרחי ישראל, יהודים, ערבים, דרוזים ובדואים לחיות ביחד. למדת את הנושא הזה, אתה חי את הבעיה הזאת, אתה מכיר את הבעיה הזאת, לדעתי אחת הבעיות המורכבות ביותר שישנן. זו דמוקרטיה מורכבת, וצריכים לדעת לחיות ביחד. אני חושב שאת הנושא הזה הבנת. בהמשך אתה בוודאי תתחיל להופיע בכנסים כלכליים, בכנסי בנקאים בכל רחבי העולם. אני מקווה שתמצא מעט זמן להמשיך גם בנושא הזה, כי זה באמת נושא מרכזי, כי צריכים לחיות ביחד, ואנחנו הרי תמיד נמשיך לחיות ביחד. לכן תרומתך תהיה בהחלט חשובה. אמרתי שפעלתי אתך בכמה נושאים. הנושא שאולי הייתי רוצה לציין אותו הוא הטיפול בחיילים, שיכון לחיילים. גם בתחום הזה אני מקווה שנצליח להתגבר על הביורוקרטיה הקיימת, וזה בעצם בידינו, אבל לא קל להתגבר עליה. נוכל להמשיך באותם צעדים שאתה יזמת ואני עזרתי לך בביצועם. אני חושב שאי-אפשר שלא לציין את העירנות שלך ואת הדאגה שלך לנושא הביטחוני ואת הראייה הרחבה של הנושא המקומי וגם האזורי בתחום הזה. תרשה לי עוד לומר, אתה הבקעת את דרכך בכוחות עצמך. זה בוודאי לא היה פשוט. הגעת להישגים, ואני בטוח שתמשיך. הייתי מבקש שתמסור את ברכותי לבני משפחתך. ושוב, תודה על כל מה שעשית. תודה על החברות ועל הרוח הטובה שהשרית כחבר הממשלה. תודה. האם יהיה לנו רוב לזה? 
לאיזו ועדה אנחנו מעבירים את זה? 
כבוד היושב-ראש, זה במקרה כך? 
אדוני היושב-ראש, כנסת נכבדה, בהתאם לנוהג הקיים בכנסת ישראל, אני רוצה לברך את חבר הכנסת עוזי אבן על הצטרפותו לכנסת. אני שמח שיכולת לעמוד כאן ולומר את דבריך באופן ברור. אני רוצה לאחל לך פעילות מוצלחת בכנסת. אדוני היושב-ראש, כנסת נכבדה, אני מתכבד להודיע לכנסת, כי החלטתי על-פי סמכותי, לפי סעיף 33(ה) לחוק-יסוד: הממשלה, לצרף את שאול מופז כשר נוסף בממשלה בתפקיד שר הביטחון. 
רב-אלוף במילואים שאול מופז עשה רבות למען ביטחון ישראל במשך שנות שירותו הארוכות בצה"ל. הוא היה רמטכ"ל מצוין. אני משוכנע כי הוא ימלא את תפקידו על הצד הטוב ביותר ויתרום תרומה משמעותית לממשלה ולעבודתה. בהתאם לסעיף 3(ג) לחוק-יסוד: הממשלה האמור, אבקש את אישור הכנסת למינוי. 
כבוד נשיא המדינה והגברת קצב, משפחת רבין היקרה, כבוד ראש הממשלה לשעבר והגברת ברק, כבוד הרבנים הראשיים, כבוד נשיא בית-המשפט העליון, כבוד השופטים, אדוני היושב-ראש, שרי הממשלה, ראש העיר ירושלים, חברי הכנסת, מוקירי זכרו של יצחק רבין, מכובדי, שוב חלפה שנה, וככל שחולף הזמן, ובקצב האירועים הפוקדים אותנו, יותר ויותר גופים, לעתים אישים פוליטיים, מאמצים את יצחק רבין, זיכרונו לברכה, אל לבם ומנסים להפוך תורתם לתורתו, ולאט לאט, כך נראה לי, אין זה עוד יצחק רבין שיצא לי להכירו ולשרת תחת פיקודו שנים רבות, להאמין בו ולהעריכו כל כך. לפתע זה רבין אחר, שלא היה קיים כלל. יומיים לפני פטירתה של לאה רבין, זיכרונה לברכה, הייתי בניו-יורק, התקשרתי אליה ארצה לבית-החולים, דיברתי עם דליה בתה, שאלתי לשלומה של לאה, ידעתי מה מצבה וחשתי רצון להיפרד ממנה. לאה, בשארית כוחותיה, נטלה את הטלפון ואמרה לי: אריק, נכון שיצחק לא היה מוותר לעולם על ירושלים? בהכירי את יצחק רבין שנים רבות, עניתי ללאה: אני בטוח שעל ירושלים לא היה מוותר לעולם. זו היתה שיחתנו האחרונה. כעבור יומיים נפטרה. הרגשתי בדבריה מעין צוואה, וכדי שלא אתפס גם אני לטעות, עיינתי בנאומיו ומצאתי, שלאה, זיכרונה לברכה, לא לשווא נאבקה. יצחק רבין, שנולד בירושלים בשנת 1922, התחנך בבית-הספר "כדורי" שבגליל התחתון, ויחד עם רבים מחבריו התגייס לפלמ"ח ונמנה עם מפקדיו הבכירים. שימש מפקד חטיבת הראל, שנאבקה יחד עם החטיבה הירושלמית ועם חטיבות נוספות על הגנת ירושלים ושמירת ציר פתוח אליה בקרבות רוויי דם, שבהם שובצו ניצחונות גדולים עם מפלות קשות. נפלה בחלקי הזכות להשתתף כמ"מ באחד הקרבות המרים האלה. עם סיום מלחמת ששת הימים הוענק ליצחק רבין, רמטכ"ל מלחמת ששת הימים, תואר דוקטור כבוד של האוניברסיטה העברית בירושלים, וכך, בעומדו נרגש על פסגת הר-הצופים, פתח ואמר: "ביראת כבוד עומד אני לפניכם, מורי הדור, כאן, במקום הקדום ומלא ההוד הנשקף אל בירת הנצח שלנו וצופה אל פני במותיהן של קדמוניות עמנו - - -". ועוד אמר שם: "העם כולו עמד נפעם ורבים אף בכו לשמע הבשורה על כיבוש העיר העתיקה - - - תחושת הישועה והנגיעה שנגעו הלוחמים הישר לתוך לב לבה של ההיסטוריה היהודית - - - עוררו מעיינות של רגש והתעלות רוחנית. הצנחנים שכבשו את הכותל - עמדו נשענים עליו ובכו". 25 שנים מאוחר יותר, בסיום הקונגרס היהודי בירושלים, הוסיף יצחק רבין: "הכותל המערבי הוא לי מוקד געגועיו של העם היהודי, ואבני הכותל השותקות, שהיו המלט והדבק של עם ישראל לדורותיו, דיברו אלי באותם רגעים יפים ועצובים יותר מכל חלום ושיר". וביום 27 באוקטובר 1994, בעת ביקור הנשיא קלינטון בכנסת, אמר: "אדוני הנשיא, ברוך הבא בביתנו בירושלים, מוקד געגועינו ומחוז חלומותינו במשך אלפי שנים". והוסיף: "הרוב המכריע של העם בישראל רואה את ירושלים כבירת ישראל בריבונות ישראל. ירושלים אינה עניין למשא-ומתן. אין היא עניין למיקוח. נאמנים למורשתנו ולערכינו, נאפשר תמיד חופש גישה ופולחן דתי לבני כל הדתות, אך ירושלים", הוסיף יצחק רבין, "היתה ותהיה לנצח בירתה של מדינת ישראל בריבונות ישראל, לבו הפועם של העם היהודי". "אין שתי ירושלים", אמר יצחק רבין ביום ירושלים ב-29 במאי 1995; "יצאנו למלחמה כדי לחיות ולהנחיל חיים לדורות הבאים - - - רק כאשר הצטרפה ירדן למלחמה ניתן האות. רק אז ניתנה הפקודה לאלוף הפיקוד, עוזי נרקיס, ולמפקדי החטיבות, מוטה גור, אורי בן-ארי ואליעזר אמיתי, והם וחייליהם שחררו ואיחדו את ירושלים". בנאומו זה דיבר יצחק רבין על עמידת הגבורה של ירושלים במלחמת העצמאות, על קרבות הגבורה לפריצת המצור מעליה, על הנופלים ובני משפחותיהם, ואמר יצחק רבין: "לא הצלחנו לשחרר את העיר העתיקה, ובמשך שנים חיינו בתחושת כאב, כי העיר חצויה, כי שריד המקדש נשבה בידי זרים. 19 שנים היו הדרכים שלנו אל הכותל שוממות, 'כיכר השוק ריקה, ואין פוקד את הר-הבית בעיר העתיקה', כמאמר המשוררת נעמי שמר". "ירושלים אינה נושא למיקוח", אמר ראש הממשלה יצחק רבין בהודעתו בכנסת ביום 15 במאי 1995, אדוני היושב-ראש, כנסת נכבדה, כמעט שנתיים אחרי חתימת הסכם אוסלו. והוא הודיע את הדברים הבאים: "בנאום הצגת הממשלה הנוכחית בבית הזה, ביום 13 ביולי 1992, אמרתי, בין השאר: 'ממשלה זו, כמו כל קודמותיה, מאמינה כי אין חילוקי דעות בבית הזה בדבר נצחיותה של ירושלים כבירת ישראל. ירושלים השלמה והמאוחדת היתה ותהיה לעולמי עד בירתו של עם ישראל בריבונות ישראל, מוקד לגעגועיו וחלומותיו של כל יהודי'". והמשיך יצחק רבין: "'הממשלה נחושה בדעתה כי ירושלים אינה נושא למיקוח. גם השנים הבאות יעמדו בסימן הרחבת הבנייה בירושלים רבתי'". "הממשלה עומדת גם היום", אמר יצחק רבין, "מאחורי הדברים, ואין בכוונתה לסגת מהם בכל דרך או בכל צורה שהיא". ב-5 באוקטובר 1995, חודש ימים לפני הירצחו, מביא ראש הממשלה רבין לאישור בכנסת את הסכם הביניים עם הפלסטינים ואומר: "ואלה הם עיקרי השינויים - לא כולם - כפי שאנו רואים אותם ורוצים אותם בפתרון הקבע". אקח את אחד מהדברים שהוא דיבר עליהם שם: "בראש ובראשונה ירושלים המאוחדת, שתכלול גם את מעלה-אדומים וגם את גבעת-זאב, כבירת ישראל, בריבונות ישראל, תוך שמירת זכויותיהם של בני הדתות האחרות, הנצרות והאסלאם, לחופש גישה ופולחן במקומות הקדושים להם, על-פי נוהגי דתם". בפתיחת חגיגות 3,000 שנה לירושלים בוושינגטון אמר יצחק רבין, ב-25 באוקטובר 1995, ממש ימים אחדים לפני הירצחו: "ירושלים שלי היא עיר השלום, שממנה תצא הבשורה הגדולה לכל הדתות, לכל העמים: כי מציון תצא תורה ודבר ה' מירושלים, וגם - יהי שלום בחילך, שלווה בארמנותייך". "אנחנו חלוקים בדעותינו מימין ומשמאל. יש לנו ויכוחים על דרך ועל מטרה. בישראל אין לנו ויכוח בנושא אחד: שלמותה של ירושלים והמשך כינונה וביסוסה כבירתה של מדינת ישראל. אין שתי ירושלים. יש רק ירושלים אחת. מבחינתנו, ירושלים אינה נושא לפשרה, ואין שלום בלי ירושלים" - הכול דבריו של יצחק רבין, זיכרונו לברכה. "ירושלים, שנחרבה שמונה פעמים, שבמשך שנים לא היתה לנו גישה אל שריד מקדשנו, היתה שלנו, תהיה שלנו, היא שלנו, וכך תהיה לעולמי עד." מילאתי את צוואתך, לאה. אגשים את שבועתך זו, יצחק. 
כבוד נשיא המדינה והגברת קצב, אדוני יושב-ראש הכנסת, משפחת בגין, ראש הממשלה לשעבר בנימין נתניהו, לוחמי האצ"ל, ותיקי תנועת ז'בוטינסקי, חבריו של מנחם בגין, והקרוב ביותר אליו, יחיאל קדישאי, חברי הכנסת היום ובעבר, אנו מציינים היום עשר שנים לפטירתו של ראש הממשלה מנחם בגין, זיכרונו לברכה. דמותו של מנחם בגין צרובה בזיכרונו של העם הזה. דור התקומה התברך במנהיגים דגולים, אנשי חזון ומעשה, שמעטים כמותם בתולדות העמים. דומה שבין ענקי הדור הזה מיתמרת גם דמותו של ראש הממשלה השישי של ישראל: לוחם למען עמו משחר נעוריו. מפקד המחתרת הלוחמת לשחרור המולדת, פטריוט. פרלמנטר גדול ומדינאי, שהממד המוסרי, כמו גם ההיסטורי, בלטו במחשבתו המדינית. ראש הממשלה שפרץ את הדרך לשלום ובה בעת הסיר סכנות ביטחוניות אדירות מעל דרכו של עם ישראל בארצו. בפרק זמן של שש שנים תחת הנהגתו עברה המדינה מהפכה מדינית וחברתית: ממפעל שיקום השכונות לליברליזציה בכלכלה; מהסכם השלום עם מצרים ועד המאבק הנחרץ בטרור האש"פי, ששיאו בגירוש ערפאת ומחבליו מביירות; מהמבצע הנועז להשמדת הכור האטומי בבגדד ועד למפעל ההתיישבות היהודית בגליל, בשומרון, ביהודה, בחבל עזה ובחבלי ארץ אחרים. מי שעמד על עקרונותיו במשך שנות דור עד שזכה לקבל את אמונו של העם, חולל במהלך שנות שלטונו גדולות ונצורות. זכיתי לכהן בשתי הממשלות בראשותו של מנחם בגין. עד היום חרותים בזיכרוני פרקים מדבריו בישיבות הממשלה ובכנסת, דברים חדורי גאווה לאומית על זכותנו על ארץ-ישראל, על זכותנו להגנה עצמית ועל אמונתנו בנצחיותו של העם היהודי. גדולתו של מנחם בגין היתה אהבת ישראל גדולה - אהבת אמת לעם היהודי שלמאבקו התגייס מנעוריו. אהבה זו עמדה לו גם ברגעים קשים - בימים שבהם נרדף עם חבריו, בימים שבהם הותקף בשלטון ובאופוזיציה בסגנון משתלח ורווי שטנה. ואהבה זו עמדה לו גם בימים של כבוד ותהילה. בטקס הענקת פרס נובל לשלום, כשאחד מגדולי הישגיו זכה להכרה בין-לאומית, אמר מנחם בגין: "אני מודה לכם על הכבוד והיקר שחלקתם לי. עם זאת, אין הוא מגיע לי. הוא מגיע לבני עמי, העם העתיק והאומה המתחדשת שחזרה אל ארץ אבותיה מתוך אהבה ונאמנות, לאחר אלף ותשע-מאות שנה של ייאוש, השפלה וחורבן פיזי מוחלט. הכרה רבת יוקרה זו מגיעה לבני עמי משום שסבלו כה רבות, משום שאיבדו כה הרבה, משום שהם אוהבי שלום ורוצים בו בכל לבם, לעצמם ולמען שכניהם. בשמם אני מקבל בענווה את הפרס, ובשמם אני מודה לכם מעומק לבי". אני רואה את רעיון אחדות הגורל היהודי כצוואתו העיקרית של מנחם בגין. גם אחרי הטרגדיה הגדולה של "אלטלנה" ציווה בגין את אנשיו והתווה את הגבול: לא תהיה מלחמת אחים. וכך אמר כמפקד הארגון הצבאי הלאומי, לאחר אותה פרשה - מהאיומות בתולדות עמנו - בשידור לאנשיו, לאומה, באותו יום קשה, ב-22 ביוני 1948: "אנו נוסיף לאהוב את עם ישראל ואנו נוסיף להילחם למען ישראל" - - - "כי המלחמה היא למען הכול. כי העם בסכנת קיום" - - - "עזרו אתם גם לי לשכנע את אנשי, עזרו גם לי לשכנע כי אסור שאח ירים יד אל אח. שאסור כי נשק עברי יפעל נגד לוחמים עבריים" - - - "יעמוד כל אחד לימין חיילינו - כל חיילינו - עד אשר שוב יתלכדו ויהיו לעם אחד, למחנה לוחם אחד". לאחר שנים רבות, עת כבר כיהן כראש ממשלת ישראל, אמר, כי תקוותו היא שאחרי מותו ייזכר, מעל לכול, כמי שמנע מלחמת אחים, והוסיף: "זה חשוב בעיני יותר מהפיקוד על המחתרת, מראשות הממשלה, מחוזה השלום ומחוק רמת-הגולן". אנו נוסיף לזכור ולאהוב את מנחם בגין הפטריוט, המנהיג, המדינאי, הפרלמנטר, איש ההדר, איש המוסר, איש הכבוד, הלוחם הנאמן. מדבריו, מסיפור חייו, עולה אמת גדולה - אמת חיינו, תמצית מאבקנו לשלום ולביטחון בארץ הזאת. נזכור את אשר לימדנו וננחיל את האמת הזאת לדורות הבאים. יהי זכרו ברוך. 
אדוני היושב-ראש, כנסת נכבדה, אדוני ראש הממשלה, הניסיון שלך כאן היום להטיל את האחריות למה שמתרחש על האופוזיציה הוא ניסיון שאין בו אמת. מי שאחראי למצב שנוצר הוא אתה ואתה ואתה בראש ובראשונה.
לא התחלת בטעות הזאת היום, אדוני ראש הממשלה, התחלת בטעות הזאת לפני שנה וחצי.
מנהיג רציני היה רואה לפני שנה וחצי, מייד לאחר הבחירות, את התמונה האמיתית, שהיא תיקו בין הליכוד לבין העבודה. מה אני הייתי עושה לו רציתי באמת להביא להסכמים לשלום?
ראשית, הייתי הולך לממשלת אחדות, כדי להקטין את ההתנגדות של הצד מנגד, כדי להגיע להסכמה רחבה שתביא בסופו של דבר לתוצאות, כדי שהעם יהיה מאוחד ומלוכד מאחורי ממשלתו. אגב, הסברתי זאת לראש הממשלה מר ברק בפגישות ובישיבות בינינו – – –
אדוני היושב-ראש, כנסת נכבדה, יכול להיות שגם ראש הממשלה הבין זאת, אבל בסופו של דבר ה"ביילינים" למיניהם השפיעו עליו ללכת ללא הליכוד. זו היתה הצעת אחיתופל, כי בסופו של דבר הליכוד עמד בעבר מאחורי הסכמי השלום המסובכים ביותר שהיו, ואני עצמי הייתי שותף להם. זה שכל מיני אנשים מנסים, לצערי, לצייר תמונה מעוותת ושקרית, שאני כאילו מסמל את ההיפך משלום, וברק שוב קנה זאת לפני כמה שבועות, הביא אותך, אדוני ראש הממשלה, למצב שבו אתה נמצא היום. אני מצטער על כך. לדעתי זה רק עניין של חוסר ניסיון. כשאני אומר שצריך לעזוב את רעיונות קמפ-דייוויד ולחפש דרך חדשה, אני מתכוון לדרך חדשה שתביא להסכם, לא לדרך חדשה שלא תביא להסכם.
קמפ-דייוויד הוכיח שהוא הסכם לא טוב, שהוא הסכם רע. בגללו אנחנו נמצאים היכן שאנחנו נמצאים היום. הדבר דומה לטיפול רפואי. מתחילים בטיפול אחד, רואים שהוא לא הצליח, מחפשים שיטה וטיפול אחרים. אבל המטרה הסופית היא להבריא את החולה ולא לנטוש אותו. אדוני ראש הממשלה, וכי אתה חשבת לרגע, אפילו לשנייה, שאנחנו נסכים לתוכניתך המדברת על חלוקת ירושלים, על מתן מעמד? – הרעיונות. אני יודע שאתה מסתתר תמיד מאחורי המלה "הרעיונות". האם חשבת – – –
האם חשבת לרגע אחד שאנחנו ניתן יד לחלוקת ירושלים? למתן מעמד לגורם זר כלשהו בהר-הבית? האם העלית בדעתך – – –
האם העלית בדעתך שאנחנו נוותר על תוכנית אלון? על אזור הביטחון המזרחי החיוני לקיומה של ישראל? האם העלית בדעתך לרגע אחד שאנחנו נסכים להבאה של פליטים פלסטינים לתוך ישראל? האם העלית בדעתך שאנחנו נסכים לפירוק יישובים? איך הגעת למצב הזה? הגעת למצב הזה כתוצאה משורה של דברים, מוויתורים בקמפ-דייוויד, מבריחה מבוהלת. אני תמכתי בנסיגה מלבנון עוד לפני שהעליתם את זה.
לא 18 שנה. אני מכיר את הסיפור הזה. מדובר ב-25 שנים. ההססנות שלך בניהול המאבק בטרור, האולטימטומים שהגשת בזה אחר זה ולא עמדת לרגע אחד מאחוריהם, אלה הביאו למצב הנוכחי, שבו אנחנו נמצאים. כשאני אמרתי שצריך תוכנית מדינית, ידעתי מה שאני אומר. הפעילות הביטחונית נגזרת מהתוכנית המדינית. אתה אולי חשבת שצריך מועצת יועצים. ממשלה צריך שתהיה לה תוכנית מדינית ביטחונית ברורה. צריך שיהיו לה שרים בעלי כושר ביצוע וצריך שבראשה יעמוד ראש ממשלה שמסוגל לקבל החלטה ומוכן לשאת באחריות. בדברים האלה, לצערי, לא עמדת. אני רוצה לומר: אל תנסה להטיל את האחריות עלינו. מי שאחראי למצב הזה, מי שאחראי לכך שאין ממשלת חירום בשעה כזאת, זה אדם אחד בלבד, זה אתה, אדוני ראש הממשלה, מר ברק, אתה ולא אף אחד אחר. ואל תטיל בנו את ההאשמות. ואל תתפאר כאן בהישגי הממשלה. ראינו מה עשתה הממשלה הזאת במשך השנה. במקום ללכת יחד, ואפשר היה ללכת יחד, במקום זה העדפת את רעיונות ה"ביילינים" למיניהם. הרי גם עכשיו התנהל משא-ומתן מאחורי גבה של הממשלה, מאחורי גבו של הקבינט. לכן, אדוני היושב-ראש, אני רוצה לקבוע דבר אחד, ואני רוצה להביא זאת פה לידיעת הבית: האדם שאחראי למצבה של ישראל ולמצב שהיא צריכה ללכת באמת בעת לא נוחה למערכת בחירות, האדם הזה הוא רק אחד, זה ראש הממשלה מר ברק. תודה.
– – אני פשוט מסתכל על מחדלי הממשלה.
אני מוטרד מזה שמוליכים בכחש את העם.
מאוד הייתי רוצה, אם היה ניתן, שאותם כספי עמותות, שלא יודעים היכן הם נמצאים – אם אפשר לכסות באמצעותם את מה שחסר לי, אז הייתי מאוד מרוצה מהעניין.
תרשה לי להגיד לך, אתה עומד על הדוכן ואומר דברים שאין בהם שום אמת, וכל זה בא לחפות על שערורייה של עמותות ברק. זה כל העניין.
כבוד היושב-ראש, כנסת נכבדה – – –
כבוד היושב-ראש, כנסת נכבדה, אני מברך את הווטרנים ששירתו בצבא האדום בזמן מלחמת העולם השנייה ונציגותם יושבת כאן ומכבדת אותנו בדיון הזה. החיילים היהודים שלחמו השתתפו באופן פעיל בחיסול גרמניה הנאצית, ואני רוצה לברך אתכם בברכה של חייל לחיילים. מיליון וחצי יהודים שירתו בצבאות בעלות הברית – חבל שראש הממשלה לא ידע ודיבר על מאות אלפים, אבל מיליון וחצי יהודים שירתו בצבאות בעלות הברית בעת המלחמה; מתוכם כחצי מיליון בצבא האדום. ביניהם היו למעלה מ-400 גנרלים בתפקידים מרכזיים פיקודיים, ממפקדי חזיתות, מפקדי ארמיות, בתפקידים הבכירים ביותר. 25% מהלוחמים, 123,822 קיבלו אותות הצטיינות, ביניהם כ-140 שקיבלו את אות הגבורה "גיבור ברית-המועצות", אחדים מהם פעמיים. זו היתה מלחמה אכזרית וקשה, ונפלו בה בקרב כ-200,000 לוחמים יהודים. תרומת הלוחם היהודי היתה גדולה וחשובה. לכן שמחתי על כך שחברת הכנסת נעמי בלומנטל, יושבת-ראש ועדת העלייה, הקליטה והתפוצות, עמדה על כך שהצעת החוק תכלול הטבות בעין ותעשה צדק עם הנזקקים שביניהם. חברת הכנסת נעמי בלומנטל הצליחה לעשות זאת על-ידי שילוב הצעת החוק הממשלתית עם הצעותיהם של חברי הכנסת יורי שטרן, מיכאל נודלמן, אביגדור ליברמן, אליעזר כהן וסופה לנדבר. אני מברך אותך ואתכם על כך. ותודה כמובן גם לממשלה. אנחנו נמצאים במאבק על ירושלים, מסירת אבו-דיס ועזרייה לשליטה פלסטינית מלאה, לרבות ביטחון, משמעותה תחילת חזרה לגבולות 1967, והמשמעות הינה הפיכת ירושלים לעיר גבול. מה לעשות, מר ברק עסוק כל כך במאמציו לשכנע את אסד וערפאת להסכים ולקבל את ויתוריו המפליגים, שאין לו זמן לטפל בבעיות האמיתיות של ישראל: בעיות החברה והכלכלה. ראש הממשלה אינו מבין, שבלי לכידות חברתית וסגירת פערים בחברה הישראלית לא ניתן יהיה לעשות כאן מאומה. לצערי, דרכו המדינית של ראש הממשלה מרחיקה את השלום, שאני מאמין שניתן להגיע אליו. אי-פעילות נמרצת אחרי הפגיעה בצד"ל ובצה"ל – אולי אפשר להרגיע את חברי סיעתי.
אי-פעילות נמרצת אחרי הפגיעה בצד"ל ובצה"ל כמו עצימת עין והתגברות הלאומנות הערבית המלווה בהתפרעויות בין ערביי ישראל, גם אלה מרחיקות את השלום שאנו רוצים בו. ממשלת ברק, שהבטיחה לעם ישראל חברה מתוקנת יותר, גילתה אוזלת יד הגובלת כמעט בהפקרות בטיפול בכל בעיות הפנים של המדינה – שביתת המורים; שביתת הנכים שעברו מסע השפלה ובעייתם טרם נפתרה; עליית האבטלה; מפעלים בסכנת סגירה, שרק הפגנות של עובדים וצמיגים בוערים הביאו לטיפול כלשהו בהם. הכול פתרונות זמניים, ארעיים. הכול תוך גילויי אטימות לב של הממשלה. ליחס המעליב ביותר מצד הממשלה זוכים הרופאים. הציניות של הממשלה בטיפולה ברופאים מעמידה אותה באור עצוב ומביך. ולמה נוהגת כך הממשלה? מפני שהרופאים, בגלל הרגשת האחריות שלהם, נאבקים בידיים אסורות; הם ממשיכים בטיפול, והממשלה מנצלת זאת. יחס הממשלה לרופאים, ובעיקר לצעירים שבהם, יביא בהמשך לקריסת הרפואה הציבורית וליצירת לשתי מערכות נפרדות ברמות שונות – רפואה לעשירים ורפואה לציבור הרחב. ומעל לכל אלה עולה מדוח ועדת בן-בסט, לפי מה שהתפרסם עד כה, שעל כתפיו של האזרח יוטלו גזירות מס קשות, שיפגעו באופן ישיר בהכנסתו האישית: כמו המס על תוכניות החיסכון, על פיקדונות, על איגרות חוב, המס על ירושתו של אדם גם אם שילם מס כדין כל ימיו; זאת אומרת, משפחה משלמת מס פעמיים. אני רוצה כאן לומר, אנחנו ביטלנו את החוק הזה לפני שנים רבות, ואנחנו נבטל אותו מייד כשנחזור להנהיג את המדינה.
מס על אזרחים אשר יפדו את קופות הגמל וקרנות ההשתלמות לפני גיל הפרישה, משמעו, כל מי שיבקש ליהנות מפירות חסכונו, פרי עמלו במשך שנים רבות ולא הגיע לגיל הפרישה, ייענש וישלם בעבור זה מס. ביטול זיכוי המס לנשים עובדות, ועוד ועוד. במקום להיות יצירתיים וליזום שינוי מהותי בתקציב המדינה ככלל, ולהביא לשינוי מהותי בהכנסות המדינה בפרט, בכך שתוריד את נטל המס מהאזרחים ומהמגזרים העסקיים, במקביל להגדלת ההכנסות מהפרטת המשק, ממכירת קרקעות, נכסים וזיכיונות ושאר פעילות יצרניות מכניסות, במקום זה בכוונת ממשלת ברק להטיל מסים וגזירות חדשות שלא ידענו בעבר. אני מודיע כאן היום. כי במידה שברק יגדיל את שיעורי המס על האזרח במסגרת הרפורמה הצפויה, בכוונתי לפעול, לשנות ולבטל כל החלטה של ממשלת ברק אשר יהיה בה גידול בנטל המס על האזרח ככלל, ולבטל כליל כל מס על הירושה בפרט – –
– – וזאת מייד אחרי שנחליף את הממשלה הכושלת הזאת בממשלה לאומית, שתדאג בראש ובראשונה לאזרח. יסלח לי שר האוצר שאני נכנס לבעיות שהוא ודאי בקיא בהן, בעיות מקצועיות, אבל מאחר שאנחנו גמרנו אומר, בניגוד למה שאתם עושים, באמת להפנות פנינו אל האזרח, אני רוצה לומר כמה מלים גם בנושאים האלה. יש לדאוג, כי שיטת המס בישראל תהיה הוגנת ותחול אך ורק על הכנסתו הריאלית של העצמאי או השכיר, זאת לאחר שיובאו בחשבון כל הוצאותיו של האזרח לצורך הכנסתו – כמו שמקובל במדינות שיודעות לשמור על האזרח במדינותיהן – ואלו יובאו בחשבון בעת חישוב הרווח הריאלי שעליו יחול המס. למותר לציין, כי יש למנוע את התופעה הפסולה של כפל מס, או הטלת מס כלשהו על נכסים שנרכשו בכספים שעליהם שולם המס. במלים אחרות, אם וכאשר בכוונת ממשלת ברק להטיל מס על ההון, יש להקפיד כי המס יחול אך ורק על רווחי ההון, ומאידך גיסא יוכרו כל הפסדי ההון. לסיכום, יש להפסיק את מדיניות הכנסת היד הציבורית לכיסו הפרטי של האזרח במטרה לשרוד ולספק יצרים והתנהגות שלטונית חסרת אחריות ומקצועיות. כבוד היושב-ראש, כנסת נכבדה, אומנם ראש הממשלה איננו כאן, הוא עסוק, הוא כנראה לא הסתפק בהפרעה לחברי כנסת שלא תמיד זוכים לדבר כאן, ועלה והפריע להם למעלה, הצטלם שם. כנראה הוא עסוק עכשיו בצילומים נוספים.
אבל אני מקווה, שנציג הממשלה, שר האוצר, יעביר לו כמה משפטים שאני רוצה לומר עכשיו. ברצוני להשיא לראש הממשלה כמה עצות, וטוב יעשה אם יעיין בהן. הצעה ראשונה – להתרכז בחינוך, בחינוך הדור הצעיר; גם חינוך ציוני-לאומי, לא שירי דרוויש, וגם טכנולוגי מתקדם, כדי שלא יהיה דור רביעי של מצוקה. יש לטפל באבטלה דרך בנו ובתו של המובטל. זה דבר ראשון, ועוד לא עשיתם דבר בעניין זה. הצעה שנייה, כדי שתהיה צמיחה – והרי לפי שיעור העלייה הצמיחה היתה צריכה להיות צמיחה של 5%–6%, אף אחד מכם לא מדבר על צמיחה כזאת. אבל אם רוצים לעסוק בצמיחה, ובצמיחה מהירה, יש לזה שני תחומים. האחד בתחום התשתיות. יש לכם משאב שתמורתו אתם יכולים לבצע את כל תשתיות המדינה, וזה משאב הקרקע. הנושא השני הוא נושא הבינוי. אנחנו תמיד חושבים שאנחנו הכי מבריקים. החלטתי לבדוק מה עושים אחרים. אומנם, כשר הבינוי בניתי בהיקפים שגם הצילו את ממשלתכם שלכם, כפי שאמר ראש הממשלה מר רבין, זיכרונו לברכה, אבל החלטתי לראות אילו אפשרויות אחרות יש. אנחנו מדינה שתמיד רואה את עצמה מאוד חכמה, שיש בה מוחות מאוד מחודדים. לקחתי את המקרה של הולנד ומצאתי, שהריבית על משכנתאות מוכרת לצורכי מס, ריבית בין 2% ל-3%. אגב, זה מקובל ברוב מדינות העולם. דבר שני, הם מצאו פתרון מאוד מעניין, הם קבעו שבמשך 50 שנה משלמים רק ריבית המוכרת לצורכי מס. את הביטחון, את הערובה, נותנים בתור ביטוח חיים לטובת הבנק, ואז משלמים את הקרן בפעם אחת בפדיון מוקדם. היום יש בנייה מטורפת בהולנד. האבטלה היום בהולנד היא 2.5%. זה המקום היחיד באירופה שזה המצב בו. יש פתרונות. זה דבר שמאפשר לזוג צעיר לרכוש דירה, אין כל סיבה לא לעשות את זה. בזמני נתתי פתרון אחר, של התחייבויות רכישה. דבר נוסף, עשו משהו כדי לצמצם את הביורוקרטיה הנוראה שהולכת וגוברת. הייתי אתמול במצפה-רמון, ביליתי את היום במפעלים בעיר. אגב, יש שם התעוררות בעיר, אבל מכל מה שהבטיח ראש הממשלה, לא בוצע מאומה. אני אומר פה לזכותו של ראש הממשלה, שזה לא כי הוא לא רצה. עוד עצה טובה אחת, אדוני ראש הממשלה, לשרים בממשלתך אין סמכויות, ולכן לא ניתן לתבוע מהם אחריות. חלק גדול ממרצם ומזמנם מבוזבז על מאבקים באוצר. יש דרך אחרת: יקבע ראש הממשלה עדיפויות, ייתן לשרים את התקציב, והם יהיו אחראים לביצוע. יאמר ראש הממשלה לשריו את ה"מה" – מה הוא רוצה מהם – וייתן להם לבצע את ה"איך". פעם בשלושה חודשים שר מדווח לראש הממשלה מה קורה, פעם בשישה חודשים מדווח לממשלה, וכתום שנה, אם עמד, עשה את תפקידו, ואם לא עמד צריך להחליף אותו, אין ברירה. הרי מה שקורה כאן, שגם שרים שרוצים לפעול אינם יכולים לפעול, וגם יש להם תמיד מחסה: "האוצר לא נותן". תן לו את התקציב, תן לו את הסמכות, תן לו את האחריות. האמן לי, זה יהיה לגמרי שונה. כמובן, יש כאן בעיות, זה תלוי בשיטת הבחירות ובהרבה דברים. אבל כמי ששירת בממשלה קרוב ל-20 שנה אני אומר, שזה עינוי בלתי פוסק. פעם אחת לא שעיתי לעניין הזה, כשהייתי שר הבינוי, כי לא היתה ברירה, כי לעתים הייתי צריך לספק 300 דירות ביום. והדברים זזו. תגידו את ה"מה", תנו לשרים לקבוע את ה"איך", והם יבצעו. מי שלא יבצע, לא יהיה שר. ואתם יודעים שטוב להיות שר. אם הדברים האלה ייעשו, לדעתי ניתן באמת להזיז את העניינים קדימה. תודה.
גם אם אתה לוקח את העלייה הזאת, זה לא יפתור את בעיית האבטלה.
בעניין הריבית, יהיה קשה להוריד אותה, כי בארצות-הברית העלו את הריבית.
לדעתי, בעניין הזה כבר יש איחור. אנחנו היום לא יכולים להוריד את הריבית כפי שהיינו רוצים לאור מה שקורה בארצות-הברית.
מבחינת אינפלציה ויציבות, התיאוריה הזאת הוכיחה את עצמה.
לקחתי בתור דוגמה בנושא בינוי.
כבוד נשיא המדינה והגברת קצב, אדוני היושב-ראש, הוותיקים מהלוחמים בגרמניה הנאצית הנמצאים אתנו כאן היום, לכם כבוד ותודת כולנו. אורחים נכבדים, כנסת נכבדה, אנחנו מציינים היום 56 שנים ליום כניעתה של גרמניה הנאצית. יום זה הוא יותר יום ניצחון מאשר יום חג בעבורנו היהודים. כי כאשר נדמו הדי התותחים מעל אירופה, התבהרה התמונה הזוועתית, הבלתי-נתפסת של שואת העם היהודי. האסון שקרה לעם היהודי, החורבן הנורא, אובדן של מוחות מזהירים, של כשרונות בלתי נדלים – כל אלו לא הותירו בלב מקום לשמחה. אולם יום זה, יום כניעתה של גרמניה הנאצית, הוא יום סמלי. זהו יום המסמל יותר מכול את הידיעה, כי גם הרוע המוחלט, גם מה שנראה כדבר שאין שום יכולת לעמוד מולו ולהתנגד לו, גם הוא יקרוס בסופו של דבר, מול גבורתם של אלו המסרבים להיכנע לו. זאב ז'בוטינסקי נשאל פעם: מה על העם היהודי לעשות לנוכח מאמץ שנראה בלתי אפשרי, לנוכח מטרה שנראה שאין סיכוי להשיגה. את תשובתו נתן מעולם של חרשי הברזל: "רקעו את הברזל! רקעו את הברזל! אל תשמיטו מידכם את הפטיש, אל תחמיצו את הרגע". אדוני היושב-ראש, לפני 60 שנה עמד העם היהודי בפני מכונת מלחמה משוכללת ששמה לעצמה למטרה "להשמיד להרוג ולאבד את כל היהודים, מנער ועד זקן, טף ונשים"; אתם בוודאי מזהים זאת – ממגילת אסתר. כנראה מצבנו מבחינת הרצון לפגוע בנו הוא מימים ימימה. לנוכח מטרה אפלה זו התייצבו בעם היהודי חרשי ברזל, גיבורים אשר לא נכנעו, אשר רקעו את הברזל, לא השמיטו את הפטיש מידם עד אשר נשבר. חרשי ברזל גיבורים כאלו היו מיליון וחצי היהודים אשר התגייסו לצבאות בעלות הברית כדי להילחם בנאצים ובבעלי בריתם, וביניהם חצי מיליון חיילים יהודים בצבא האדום, שרבים מהם עלו לישראל והם חיים בינינו כיום. ומהם, אולי מהמצטיינים שביניהם יושבים כאן היום באולם הכנסת. הם לחמו בכל החזיתות, מול פני האויב, וביחידות פרטיזנים בעורפו, במערכות הקשות ביותר, כחיילים וכמפקדים. רבים היו המפקדים היהודים שלחמו בצבא האדום. היו קצינים רבים; למעלה מ-400 גנרלים יהודים שירתו בתפקידי מפתח בעת מלחמת העולם השנייה. בקרבות, מתוך חצי מיליון יהודים שלחמו בצבא האדום, נפלו כ-200,000. רבים זכו לעיטורים הגבוהים ביותר על גבורתם. לרבים מהם היתה הזכות הנוראה לשחרר את אחיהם ממחנות ההשמדה וממסעות המוות ולהגיע ליום שאותו אנו מציינים היום, שבו הפסיקו סופית את פעולת מכונת ההשמדה הנאצית. חרשי ברזל גיבורים כאלו היו הפרטיזנים ומורדי הגטאות ומחנות ההשמדה, דלים באמצעים, במצב הנראה מחוסר תקווה לחלוטין, כשהם נרדפים לא רק על-ידי הנאצים אלא גם על-ידי משתפי הפעולה – והיו לא מעטים כאלה – עם הנאצים בני עמים שונים. הם העזו להרים את נס המרד ולפגוע ברוצחי משפחותיהם ובמשמידי עמם. את רוחם ביטא אבא קובנר, כשכתב בתקנון ארגון הפרטיזנים היהודים בווילנה, וכך הוא אמר: "יש לנהל את הקרב בכל מספר לוחמים, בלי להתחשב בכמות התחמושת הנמצאת ביד. באין נשק חם יש לנהל את הקרב בנשק קר. יש לנהל את הקרב אף ללא נשק כלשהו". הלוחמים היהודים בכל הצבאות שלחמו בגרמניה הנאצית, ובמיוחד אלה שלחמו בצבא האדום, עשו זאת, ועשו זאת בגבורה. אדוני היושב-ראש, כנסת נכבדה, כמי שההיסטוריה היהודית קרובה ללבו וכמי שנלחם בכל מערכות ישראל מאז הקמת המדינה, אני יודע כי במהלך השנים נתקלנו פעמים רבות במחסומים אשר נראה היה כי הם אינם עבירים, באויבים אשר נראה היה כי לא נוכל להם, בתקופות שפל מוסריות ותרבותיות אשר נראה היה כי לא נתאושש מהן. צפויות לנו עוד תקופות קשות, פעמים רבות עוד ייראה לנו כי המכשול שעומד מולנו – אין שום אפשרות לעוברו, כי הפעם, את הברזל הזה לא נצליח לשבור. ביום הזה, כאשר אנו מציינים בכנסת ישראל, בירושלים בירת הנצח של העם היהודי ובירת מדינת היהודים העצמאית את יום כניעתה של גרמניה הנאצית, נשאב כוחנו מגבורתם של אלו אשר רקעו בברזל בימים האפלים ביותר ואשר זכו לשוברו. אל מול האתגרים הקשים שעוד צפויים לנו, נשאב כוחנו מהידיעה, כי הברזל, חזק ככל שייראה, אם נדע להכות בו נכון, יישבר, והאמינו לי – הוא אכן יישבר. ולכם הלוחמים, התהילה ותודת העם היהודי כולו.
אדוני היושב-ראש, כנסת נכבדה, תושבי האזור, כולנו קיבלנו בהרגשת הקלה את הצלחת צה"ל להוציא את אחרוני חיילינו מדרום-לבנון ללא נפגעים. צה"ל התעשת, והנסיגה הלילית בוצעה תוך גילוי יכולת ותושייה. גם אני הייתי בעד יציאה חד-צדדית. הצעתי זאת לראשונה כבר באוקטובר 1982, אך אני רוצה לומר, שהצורה שבה פינינו – ואני מברך מכאן את צה"ל ומפקדיו, שביצעו את הפעולה ללא אף נפגע – לצערי, לא היתה מכובדת. את הנזק מהדרך שבה בוצעה הנסיגה אנחנו עלולים לחוש בקרוב, עם כל אלה שאנחנו נמצאים אתם עדיין בקונפליקט. אני מקווה שאטעה באמירתי זו, אבל בהכירי את שכנינו החיים באזור, הצורה של הנסיגה והפינוי, מה עוד שהיא היתה מסוקרת טלוויזיונית על-ידי כל הרשתות בעולם, לא הוסיפה לנו כבוד, וגרמה להיפך מהרתעה.
איננו יודעים מה תהיינה ההשלכות באזור, וגם על ערביי ישראל. שמעתי, לצערי, והתביישתי, מראש עיריית צפת, שאוטובוסים של אנשי צד"ל הגיעו לעירו וערבים אזרחי ישראל עמדו מסביבם וחירפו אותם וגידפו אותם. וכבר שמענו קולות של חברי כנסת שדורשים להסגיר את אנשי צד"ל כדי להעמידם למשפט. בעזה היתה אתמול הפגנה של ה"פתח", לכבוד ניצחון ה"חיזבאללה", כפי שהם מכנים זאת. בעיתונות הערבית של היום – אני מתכוון לעיתונות הערבית הפלסטינית – יש מודעות המזמינות לכנסים, לחגיגת הניצחון על האויב הציוני. הביטאון הרשמי של הרשות הפלסטינית, "אל-חיאת אל-ג'דידה", מתחת לכותרות: "צה"ל ברח מפני ההתנגדות הלבנונית" ו"הניצחון" – שתי כותרות – פרסם כתבה שקוראת לפלסטינים להפיק לקחים, גם צבאיים וגם פוליטיים, מהישגיו של ארגון ה"חיזבאללה". אני מציע לכל אלה שששים למסור את אבו-דיס במהירות כזאת, ישימו נא לב לאווירה ולדברים שקורים סביבנו. אני חושש, שגם על זה נשלם בעתיד. כמי שתבע את ניתוק סוגיית פינוי לבנון מהמשא-ומתן עם סוריה, תמכתי ביציאה חד-צדדית מלבנון, אך עמדתי על כך, שעוד לפני ההיערכות על הגבול הבין-לאומי, ישראל תיצור תודעת הרתעה ותביא להשקטת דרום-לבנון.
מאחר שאנחנו נמצאים פה בקריית-שמונה, לא הייתי רוצה להגיב על – – –
קשה לי לומר את זה, אבל הבנתי את התייחסותו של ראש הממשלה. אומנם הוא היה זהיר היום בעניין 18 השנים, מאוד זהיר, אחרי מאמץ לא קטן שעשה ראש הממשלה בנושא הזה בימים האחרונים, אבל כנראה לא עמד בו כושר ההתאפקות, והוא חילק ציונים למי שהציעו פתרונות אחרים. יש לכם עוד הרבה מה ללמוד, הרבה מה ללמוד, הרבה הרבה מה ללמוד. ואני מקווה שתלמד. הרי הבעיה שלך היא לא שאתה לא מוכשר, חס וחלילה, לא שאתה לא מפקד, חס וחלילה; אין לך ניסיון – זאת הבעיה שלך. אז תלמד, אני מקווה שתלמד. ולכן, אני לא רוצה להתייחס להערה הזאת שלך, שהערת מעל הדוכן. אמרתי שעמדתי על כך, שעוד לפני ההיערכות מחדש על הגבול הבין-לאומי, ישראל תיצור תודעת הרתעה ותביא להשקטת דרום-לבנון. ואפילו בימי הנסיגה, כשכוחותינו נרדפו באש, ניתן היה לעשות זאת. לו נהגנו כך, היינו מונעים את ההשפלה שבנסיגה תחת אש, ולהערכתי, גם צד"ל לא היה מתרסק לרסיסים. צד"ל יכול היה אז להיערך אחרת. ברור לי שהוא לא יכול היה להחזיק את כל השטח, אבל הוא יכול היה להחזיק מעמד, בוודאי להגן על יישוביו, עד שיתבהר המצב, עד שיגיעו כוחות יוניפי"ל, או יגיע צבא לבנון. לו היינו נוהגים כך – אבל לא נהגנו כך. זו היתה חובתנו המוסרית, ומעבר לכך, כלפי בעלי-ברית שנלחמו יחד אתנו, כתף אל כתף, במשך 25 שנה, שנות דור, מול טרור מלבנון. אני שומע נימות פליאה, והיו אף קולות זלזול: לא האמנו שיתפוררו כל כך מהר. ומה רציתם שיקרה, כשראו שאיננו מגיבים שבועות וחודשים על פגיעות בהם ובנו, כשנשמעו דיבורים על פירוק נשקם? מה חשבתם, כשהם רואים שאנחנו לא מגינים אפילו על עצמנו, ובמשך כמה חודשים גם לא פעלנו כשפגעו בחיילינו שלנו? האם יכלו לצפות שנגן עליהם? מה גם שהממשלה, ולצערי היא לא עשתה זאת עד היום, לא הזהירה שפגיעה בצד"ל אף היא תזכה בתגובה קשה. בקרב אנשי צד"ל, והיו לי אתם פגישות ושיחות, קיימת הרגשה שישראל בגדה בהם. אין להם, דרך אגב, טענות על כך שיצאנו מן השטח. הם ידעו שאנחנו נצא מן השטח. הטענות הן על אי-תיאום, על אי-מתן אפשרות להתארגן, וחבל. וצריך לזכור שמחיר הבוגדנות כבד. מי יאמין לנו עוד כשנזדקק לבעלי-ברית בעתיד? לו נהגנו כך, לא היינו צריכים לצאת בבהילות, ולא היו נשארים בידי האויב ציוד רב וכלי מלחמה, שנבזזו ממש במרחק מטרים ספורים מחיילי צה"ל. היינו שומרים על כושר ההרתעה שלנו ועל כבודה של ישראל. גם הנזק למעמדה של ישראל ביהודה ושומרון במקרה כזה היה קטן בהרבה. עשרה חודשים עמדו לרשותה של הממשלה כדי לעשות את כל ההכנות הדרושות לפינוי מסודר מלבנון, לרבות התיאומים עם צד"ל. עשרה חודשים תמימים. זמן מספיק לכל הדעות. ובכל זאת הופתענו, והנסיגה בוצעה בבהילות. כנראה לא על הכול חשבו. יש לי יחס לא רק של הערכה רבה, אלא גם יחס עמוק של ידידות והערכה לצה"ל, כמי ששירת בצה"ל 28 שנים, מרב"ט ועד אלוף. יש לי יחס באמת של הערכה ושל כבוד. אבל אני מציע למערכת הביטחון ללמוד ולהסיק מסקנות. צריך ללמוד איך זה קרה, איך קרה דבר כזה, שבמרחק של מטרים ספורים מחיילינו לוקחים ציוד, משאיות, ציוד של צה"ל, ואין פוצה פה ומצפצף. אני אומר את זה מתוך כאב. אני אוהב את צה"ל. אני אומר למה חשוב להציג כאן את העובדות, ולהסיק מסקנות, במיוחד מפני שאנחנו עם של קיצוניות. ההשפלה והבושה של אתמול הופכות במלל שפתיים לניצחון הגדול, כביכול, של היום.
הישג טקטי חשוב, של פינוי חיילי צה"ל, שכולנו רצינו בו, ואני אמרתי זאת – חזרתי על הדבר הזה במשך שנים, שצריך להוציא משם את צה"ל, ללא נפגעים, עכשיו, כאילו – – –
– – – הישג טקטי חשוב של פינוי חיילי צה"ל, שכולנו רצינו בו, ללא נפגעים, עכשיו, כאילו יכול לחפות על בעיות אסטרטגיות קשות בעתיד. לכן, אני מציע שלא נתפעל יתר על המידה מעצמנו. זה היה דבר חשוב מאוד, אני מברך את החיילים, אני מברך את אמותיהם. אני מצר על אלה שלא זכו להגיע לבתיהם. בל נתפעל יתר על המידה מעצמנו, ונסיק מסקנות ממה שקרה. ומה יהיה עכשיו? צריך להמתין ולראות את ההתפתחויות. אולי, למרות הערכותינו, למרות חששותינו, ישרור שקט בגבול הצפון, וכולנו נשמח על כך. ואני רוצה לומר, אם זה המצב שיהיה, אני אעלה כאן על הדוכן ואומר, שחששותי, כשלא כך יהיה הדבר, התבדו. ובינתיים, צריך לחזק את יישובי גבול הצפון, ואת קריית-שמונה בעדיפות ראשונה, וללא דיחוי וסחבת. אדוני היושב-ראש, ראש הממשלה במערכת הבחירות הבטיח הכול – מחינוך חינם מגיל שלוש ועד לגמר האוניברסיטה; מפתרון בעיית החולים, ועד תעסוקה לכול. הבטחות רבות, אולי מעבר ליכולתה של המדינה. מזה לא יצא דבר. אולי ראש הממשלה רצה, אני מאמין שהוא רצה, אבל זה לא יצא. אני מציע לבצע את כל ההבטחות האלה. ואת זה אפשר לעשות – את כל ההבטחות האלה – כשמדובר במקום יותר קטן, אני מדבר על גבול הצפון, ובמיוחד קריית-שמונה. אני מציע לבצע זאת בשלמות בגבול הצפון, בלי ועדות נוספות. אין מה לבדוק. כבר היו כאן ועדות אין-ספור. לא צריך לבדוק. קח את הכרטיס שחילקת לכולנו, אני אגיד לך את האמת, לא כולנו התפתינו; אני לא התפתיתי לכרטיס. אני מודה; אני חייב להודות כאן – לא הצבעתי בשבילך, אבל את הכרטיסים קיבלנו בכל דרך אפשרית. אני מציע, במקום למנות ועדה וועדות, קח את הכרטיס הזה, קח את המקום הזה – אנחנו בקריית-שמונה, קח את המקום הזה, כמו שהוא. זו הצעה מעשית, מיידית אתה יכול לעשות אותה – קח את המקום המיוחד הזה – – –
אדוני היושב-ראש, מכובדי ראש הממשלה. מה שאני מציע כאן – – –
כן, בבקשה. זה לא על זמני, כן?
השאלה היא, אדוני היושב-ראש, האם, כשנאמר: יש יושב-ראש – וזה תפקיד מאוד מכובד ותמכנו בבחירתך – ויש באולם גם ראש ממשלה, וראש הממשלה אולי לא שמע טוב והוא מבקש לחזור, איך לנהוג? אני שואל – איך לנהוג?
נוסף על מה שהבטחת – היו הרבה דברים, הכרטיס לא היה גדול מספיק – אני מציע לעשות דברים. אני כבר עשיתי את זה כאן: תנו כאן, לכל מי שרוצה לבנות, מגרש חינם, ותנו פיתוח על חשבון המדינה. אני עשיתי את זה, דרך אגב, כאן. פה במקום.
אני אומר: אי-אפשר לתת לכל המדינה הכול. אנחנו הרי יודעים את זה, אנחנו מכירים את התקציב ואת הבעיות.
מתי נתתי להם? אני מציע, כדי לא לבזבז זמן כאן – תפנה לאנשי קריית-שמונה, תראה כאן את השכונות, תראה תעשייה שהועברה לכאן בתוך 24 שעות בזמנה, בעת מצוקה, תראה בבקשה איך בנינו כאן מקלטים, באיזו מהירות בנינו מקלטים, אז חבל על הזמן.
אני אומר, אני מציע, פשוט, הצעה מעשית. מאחר שאין אפשרות לתת לכולם, אני מציע כאן אתגר: קח את המקום הזה, אדוני ראש הממשלה, ותעשה.
צריך לדעת, אנשי גבול הצפון, ובמיוחד קריית-שמונה – עומדים עשרות שנים. זה לא מבצע, כולנו היינו במבצעים ובפעולות, וכן הלאה. זה לא מבצע של ימים. עומדים פה עשרות שנים בקו החזית. אלמלא הם, גבולנו היה דרומה מכאן. ובקשה אחרונה לי, לכולנו, אדוני היושב-ראש. בוא נעשה מאמץ להביא לאחווה בין אזרחי ישראל, כדי שנוכל כולנו לעמוד ביחד. תודה רבה.
אלא אם כן אתה רוצה שאני אמשיך.
אני רוצה לשאול משהו מאוד מעניין.
גברתי היושבת-ראש, כנסת נכבדה, שמעתי בהתרגשות את דבריו של נציג הקואליציה, שדיבר על מציאות חדשה. אכן יש מציאות חדשה – מטוסים ישראליים אינם יכולים לטוס לאפריקה. הוא מלא תקווה, הוא מתפאר, אבל הם אינם יכולים לטוס לאפריקה. אני לא חושב שאנחנו צריכים לחזור על מה שקרה בשנות ה-50 או בשנות ה-60. אז היה מצור ימי ולא נתנו להגיע לאילת. מה זו המציאות החדשה הזאת? איזו מציאות חדשה? איפה יש כאן מציאות חדשה? אינני מדבר עכשיו על אסיר חף מפשע שנמק בכלא המצרי. ואני אומר – חף מפשע. אבל באותו זמן יוצרים את האמון המחודש, מתחבקים, ידידות, מעדכנים טלפונית ובביקורים, נועצים. במי נועצים? במי שמונעים את דרכי האוויר החופשיות של ישראל? איזו מציאות חדשה, על מה אתם מדברים בכלל? מהי המציאות החדשה? המציאות החדשה היא, שישראל עומדת לשחרר מחבלים שדם על ידיהם. ואני רוצה לומר לכם משהו – – –
אני מאוד מודה לך. רבותי, שחרור מחבלים – – –
רבותי, אנשים שחוברים אל אויבי ישראל בהאשמות כזב ושקר ומטילים האשמות – – –
אני לא כל כך מזהה, מי זה הדובר בדיוק?
רבותי, מעניין שהחבירה הזאת – – –
רבותי, החבירה הזאת בין מפלגה שהיא ציונית לבין מי שהם אויבי מדינת ישראל, וכך אתם מתנהגים – אם אתה מעז כאן, מעל במת הכנסת, אתה תומך בעמדות שלא היו – – –
תרשה לי להגיד לך משהו, הוריכם – – –
אני מודה לך, גברתי, על הגנתך. אני אומנם לא זקוק בדרך כלל להגנה מפני פורעים ומתפרעים, אבל יש לי הרגשה, שמשום-מה אוכלוסייה, שלי יש אליה יחס מאוד חיובי, לא למדה מטעות הוריה וסביה. כדאי שתלמדו היטב היטב מה קרה. בסופו של דבר, את היהודים אי-אפשר לדחוק אל הקיר בלי סוף. יש רגע אחד שהיהודים קמים וגם אלה שנוטים להאמין וכן הלאה – – –
את יושבת-ראש? אני לא אמרתי דבר אחד, אפילו לא מלה אחת, אלא כתגובה על דברים שנאמרו – – –
אני אומר, שבשחרור של מחבלים עם דם על ידיהם, ולא חשוב אם הם רצחו יהודים או רצחו ערבים או רצחו דרוזים, יש בעיה מוסרית. הייתי אומר שזו פשיטת רגל מוסרית ממדרגה ראשונה. יש כאן טעות ביטחונית חמורה. אנחנו יודעים שהם חוזרים לפעילות.
אני ישבתי שם כשהתנהל הדיון הקשה הזה, כשהנושא הזה עלה, במשך עשרה ימים, במשך שעות ארוכות. וישראל לא נטלה על עצמה לשחרר 750 מחבלים. היא נטלה על עצמה לשחרר 750 אסירים בשלוש מנות בכל אחד מהשלבים. והבהרנו שם בצורה שאינה משתמעת לשתי פנים: לא אנשי "חמאס", לא אנשי "ג'יהאד אסלאמי" ולא מחבלים שדם על ידיהם.
מאוד מעניינת הברית שקיימת כאן. אני מאוד מקווה, שלאזרחי ישראל, אף שזו שעה של עבודה, היתה האפשרות לראות את הברית שנכרתה כאן בין מי שמתנגדים לקיומה ועצמאותה של ישראל לבין מי שמתיימרים להגן על עצמאותה של מדינת ישראל.
אתם הרי לא יודעים להבחין – – –
בסדר, רבותי, אתם יכולים לצעוק עד מחר. רבותי, ממילא בבחירות הבאות נחליף אתכם ותלכו הביתה. נחליף אתכם.
גברתי, אני כמובן ממלא תמיד את הנחיות היושב-ראש.
אני מאוד מכבד את הנחיות היושב-ראש. אבל אני חושב שמה שראה הבית היום, את הברית הזאת – – –
רבותי הנכבדים, שמענו היום את הגילוי המלהיב של הברית הזאת בנושא ירושלים. שמענו את ההצהרה הזאת. שמענו אותה.
אני מניח שגברתי תשמח. אני רוצה לסיים. לצערי, לא יכולתי לומר את הדברים שרציתי. אבל נראה לי, שהדיון הזה, הקצר מאוד, חשוב כדי שאזרחי ישראל יבינו את הסכנה בברית הזאת, הבלתי-קדושה, בין השמאל הישראלי, שכבר רוצה לראות את ישראל כמדינת כל אזרחיה – חשוב שהציבור הישראלי יראה את הסכנה הזאת ויבין שהמחנה הלאומי אומר שישראל היא מדינה יהודית, ובראש ובראשונה יהודית, ודמוקרטית. חשוב שהוא יראה את ההבדל ויבין את הסכנה הזאת שבשמאל בכל התחומים. בבחירות הבאות נשלח אתכם הביתה. נשלח אתכם הביתה.
יש הבדל בין דם יהודי לבין דם ערבי?
מה זה נקרא "הייתם"? מי היה? מה זה "הייתם"?
בהחלט. המחנה הלאומי מול השמאל – – – אל אויבי ישראל.
אצלכם הם משת"פים, אך הם סייעו – – –
אני הייתי רוצה להשתמש בזכותי ולומר כמה משפטים.
אני רוצה לומר לך: אין לך שום יסוד לחשוב, כי אתה לא יודע, שכשדובר ידענו מפורשות שאין 750 מחבלים. לא דובר על מחבלים. דובר על אסירים. אין 750 עם דם על הידיים. זה בורר ונשלח – – –. נכון שהפלסטינים לא אהבו זאת. אבל מעניין שאחרי ההפגנות שהיו בעזה ובמקומות אחרים, האמריקנים – דובר מחלקת המדינה הודיע שישראל ביצעה את חלקה בדיוק לפי ההסכם. חבל שלהצדקת מעשיכם צריכים היום פשוט להשתמש בתעמולת כזב. זה חבל.
לא היה ולא נברא. לא היה מדובר על ביטחוניים.
אתם ברחתם מבחינה מוסרית – לא אנחנו ברחנו.
למה אתם לא פועלים בעניין זה?
אדוני היושב-ראש, כנסת נכבדה, שמעתי אתמול את דברי היוהרה וההתנשאות של ראש הממשלה, וכאב לי. הצטערתי על כך, שמי שרצה להיות ראש הממשלה של כו-לם הפך תוך שנה אחת בלבד לראש ממשלה כמעט של אף אחד, אולי של עצמו. אדוני ראש הממשלה, אומנם נעדר, הישרת מבט אל עינינו ואמרת: אני יוצא בשמך, בשמך, בשם הילדים, למען הילדים. אדוני ראש הממשלה, אתה יוצא בשם עצמך. אמרת, שאם אתה יוצא, זה כדי שנוכל להביט בעיני ילדינו שלנו. אדוני ראש הממשלה, כולנו דואגים לילדינו. לצערי, אתה בחפזונך, בחובבנות שבה אתה מטפל בנושאים השונים ובהעדר ניסיון מספיק, אתה מסכן את ילדינו. ישראל רוצה שלום, וכולנו בישראל מחויבים לשלום ורוצים להגיע להסכם שלום, אך זה חייב להיות שלום שייתן ביטחון לדורות, ולא רק למשאל העם או לבחירות; שלום אחר, שלום טוב יותר, בטוח יותר. לצערי, אתה מוביל היום תהליך מסוכן ובלתי הפיך של מסירת כמעט כל נכסיה של ישראל באפס מחיר וללא סיום הסכסוך עם העולם הערבי, ואנחנו יכולים להגיע אליו אבל לא בדרכך ולא לשיטתך, ולכן כנראה גם לא על-ידך. ישראל זקוקה לשלום אמיתי. ישראל זקוקה לגישור בעם, לראייה ארוכה של השלום, של חיים כעם בשלום. ראש הממשלה, השלום שלך הוא שלום של רגע, שלום מוטעה, שלום גרוע. צריך שלום נכון. אתה העמקת את הפירוד. ראש ממשלה שלא יכול להביא לשלום בתוך עמו שלו, אפילו לא בתוך ממשלתו – לא יכול להביא שלום עם הערבים. השלום, אדוני ראש הממשלה, מתחיל בבית. לפני שנה, כשהרכיב מר ברק את ממשלתו, שאלתי אותו: מה הם הקווים האדומים שלך? והוא ענה לי: אתה הרי מכיר אותי כל כך הרבה שנים, אתה לא סומך עלי? עניתי לו ואמרתי: הבעיה שלפנינו היא כל כך מורכבת, שאני אינני סומך אפילו על עצמי. זו אינה יכולה להיות החלטה של אדם אחד בלבד. רצית להיות של כולם אבל אתה לבד. אתה חושב לבד, חושב שיודע הכול לבד, ולכן אתה גם נוסע לוושינגטון לבד. לכן אני גם דוחה את האמירות שלך, ואני מצטט מדבריו של ראש הממשלה אתמול: אף אחד לא ילמד אותי מה הוא ביטחון. אדוני ראש הממשלה, לאיש אין מונופול על הביטחון, לא לי וגם לא לך. מעט צניעות. כל אחד מאתנו יכול ללמוד עוד ועוד מה הוא ביטחון. אין לך בלעדיות על ביטחון והבנתו, לאף אחד אין וגם לא לך. אני מצטט את ראש הממשלה: אני מכיר כל כביש, ואף אחד מהמתלהמים לא ילמד אותי. אדוני ראש הממשלה, מעט ענווה לא תזיק לך, ומאתנו היא עשויה למנוע מצבים קשים בעתיד. גם כאן אינך ידען בלעדי. כל אחד מאתנו יכול ללמוד עוד, גם אתה, אפילו אתה. השתתפתי כמעט בכל מערכות ישראל, אני מכיר את הסוגיות הביטחוניות – זה ציטוט מדברי ראש הממשלה. אדוני ראש הממשלה, אנא במחילה, מעט כבוד. יש עוד אנשים שהשתתפו בכל מערכות ישראל, גם הם מכירים את סוגיות הביטחון, והאמן לי, לא פחות טוב ממך, וכולנו, בכלל זה אתה, חייבים תמיד להעמיק בסוגיות האלה. אדוני ראש הממשלה, אפשר היה אולי לסלוח על האמירות האלה, אך איך תישיר מבט אל בוחריך, שהפרת כמעט את כל הבטחותיך להם? הבטחת ולא קיימת. הבטחת חינוך מגיל שלוש והפרת את הבטחתך; הבטחת תעסוקה ונכשלת בהבטחתך; הבטחת בריאות ציבורית ואתה הורס אותה במו ידיך; הבטחת אחדות ירושלים וכבר ויתרת בירושלים עוד בטרם התחיל המשא-ומתן. הפלסטינים לא יודעים שהנושאים ונותנים מטעמך לא קיבלו אישור ממך. נשבעת. הם מתייחסים לממשלה כאילו היתה זו ממשלה רצינית. הם לא מעלים בדעתם שמגיע אליהם שר ומתדיין עמם, שזו איזה מין המצאה פרטית משלו. גם אני לא מאמין, אבל הפלסטינים בוודאי לא מאמינים. נשבעת לשמור על בקעת-הירדן וים-המלח, וכבר ויתרת עליהם באפס מחיר. כבר הסכמת למימוש מסווה כשיטתך של זכות השיבה הפלסטינית הן לישראל והן לבקעת-הירדן. אמרת: לא יהיה צבא זר מערבית לירדן, כבר יש שם צבא זר, 50,000 אנשי צבא פלסטיני ואלפי אנשי "תנזים" מזוינים. אתה, ראש הממשלה, אחראי לכך שנשקם לא פורק והכוחות לא צומצמו כפי שחתם והתחייב ערפאת ב"וואי". אדוני היושב-ראש, כנסת נכבדה, על חמש הנקודות הבאות יש לעמוד: 1. ירושלים מאוחדת ובלתי מחולקת, בירת הנצח של ישראל. הסכם שלום חייב לכלול הכרה והסכמה ברורה של הצדדים למשא-ומתן בזמן חתימת ההסכם ולא אחריו. אין להשאיר את נושא ירושלים פתוח לשלב מאוחר יותר, כפצצת זמן לפתחנו. 2. בקעת-הירדן במובנה הרחב תהווה את אזור הביטחון המזרחי של ישראל, אזור שיכלול שליטה ונוכחות במורדות המזרחיים של רכסי הרי יהודה ושומרון, מערבה לציר אלון, החולשים על הבקעה, ורצף של שליטה ונוכחות ישראלית בכל הבקעה עד הירדן. 3. היישובים היהודיים ביש"ע, שנבנו מראש באזורי הביטחון – יישארו בשליטת ישראל. 4. התנגדות נחרצת לזכות השיבה לפלסטינים. פתרון בעיית הפליטים על-ידי יישובם ושיקומם במקומות שבהם הם יושבים עכשיו.
5. המים השייכים לנו, לא המים שהועברו לשליטה הפלסטינית, המים השייכים לנו בשליטתנו, בין היתר זו הסיבה לצורך באזור ביטחון מערבי. כך אפשר להשיג שלום אמיתי. אדוני ראש הממשלה – –
– – אל תתחייב, אין לך ממשלה – –
– – אין לך רוב בכנסת, אין לך תמיכה בעם, אין לך תוכנית של ממש – – –
אני מסתכל על הברית הזאת הבלתי-קדושה – – –
– – – אם אינך יכול להבטיח – –
– – את חמש הנקודות שהזכרתי – לך לבחירות, אל תאיים עלינו ואל תגייס אחרים לאיים עלינו במלחמה, באלימות גוברת, שבגללן יש לוותר. מצב צ'רצ'יליאני, כינה זאת מישהו, אבל שימו לב, בלי צ'רצ'יל. מצב בן-גוריוני, הגדיר זאת סופר ידוע הבוקר, אבל בלי בן-גוריון. הכרעות הרות גורל כמו בימי מנחם בגין, החרה השלישי, אבל זכרו, בלי מנחם בגין. לך לבחירות, גרמת נזק מספיק, תן לנו להביא שלום טוב יותר. אני פונה לכל חברי הבית – – –
אני פונה לכל חברי הבית, כל מי שדואג לשלום טוב יותר, להצטרף להצעת האי-אמון.
כל זמן שדיברת על שלום ישבתי בשקט, אבל ברגע שניסית להטיח בי שאני נגד שלום – – –
אני מדבר על שלום טוב יותר.
חיים רמון, אתה אומר דבר לא נכון. התברר לי, מה שלא ידעתי לפני זה, שראש הממשלה כבר סיכם.
חיים, יש הבדל בין זה לבין 90% או למעלה מ-90%.
אדוני יושב-ראש הכנסת, כנסת נכבדה, תרשה לי לפתוח בהתנצלות. אני מתנצל. עד עכשיו חשבתי שראש הממשלה מנהל הכול לבד, מקבל החלטות בעצמו, פועל בגפו, ואף האשמתי אותו על כך. והנה לפתע למדנו שלא כך הדבר. מתברר שבנושא חשוב כל כך, הקשור באושיות החוק, ביסודות המשטר הדמוקרטי, בהבטחותיו לבוחר, ראש הממשלה לא ידע, לא שמע, לא הכיר, לא חש, אפילו לא חשד שבמערכת הבחירות שהוא עמד בראשה נעשו מעשים המחייבים היום חקירה פלילית. אינני מתכוון לעסוק כאן היום בשאלה מי עדכן אותו בבוקר, מי אמר לו בערב, מי לחש באוזניו בחשכת הליל. נשאיר זאת למשטרה בחקירתה הפלילית. תהיה לה הרבה עבודה, הרבה מאוד. לפנינו בעיה חמורה של אמינות, אמינות ראש הממשלה. השאלה היא אם ידע או לא ידע. אם ידע וחשב שהפעולה תקינה ואינה נוגדת את החוק, מדוע הדבר נעשה בסתר? מה יש כאן להסתיר? מנהיגות אמינה לא מתחמקת. מנהיגות אמינה לוקחת אחריות. אך אם ראש הממשלה לא ידע, כדבריו – – –
אך אם ראש הממשלה לא ידע, כדבריו, הדבר חמור בהרבה, כי אז מתעורר הספק מה הוא עוד לא יודע. אם היה עסוק מעל הראש במערכת הבחירות, ברור שכראש ממשלה הוא עסוק הרבה יותר, ומסביבו נשארו אותם מוחות שסייעו לו להיבחר, והם יועצי הסתר שלו היום. ואני שואל: האם ראש הממשלה יודע מה קורה בסוריה? מה כוונותיו האמיתיות של אסד? מה הן מזימותיו של ערפאת?
האם ראש הממשלה יודע שאסד מסייע ל"חיזבאללה" ודוחף אותו לפעילות? האם הוא יודע מה ששירותי המודיעין כולם יודעים – –
– – שה"חיזבאללה" לא יזנח את הטרור, ובמקרה של הסכם עם סוריה הארגון כבר נערך לפעילות בתוך ישראל ונגד יעדים ישראליים ויהודיים בעולם? האם שמע ראש הממשלה על המאמר האנטישמי שהופיע היום ב"תישרין", שבו טוענים אנשיו של "אבי סוריה המודרנית", כדברי החנופה של ראש הממשלה, שישראל גרועה מהנאצים ושהיא סותמת את הפיות למכחישי השואה? האם ראש הממשלה יודע מה קורה בלבנון? האם הוא מבין את המשמעות החמורה של כניעה ל"חיזבאללה"? האם ראש הממשלה יודע את המשמעות האמיתית של ישיבת הסורים על מקורות הירדן ובקרבת הכינרת, ושל מסירת החרמון שאין לו תחליף, כפי שאומר המודיעין שלנו? האם ראש הממשלה יודע שעירק ממשיכה במאמציה לייצר נשק להשמדה המונית והוא אינו מתנה את ויתוריו בחידוש פיקוח יעיל על עירק? האם ראש הממשלה יודע שדרכו בירושלים מביאה לחלוקתה של ירושלים? אדוני היושב-ראש, כנסת נכבדה, ברק מחלק את ירושלים. ברק מחלק את ירושלים.
ראש הממשלה חייב להחליט, הוא יודע או לא יודע. אי-ידיעה היא אטימות מוחלטת לרחשי לב הציבור ואטימות למוסר וליושר הציבורי. ואולי גם כאן, כמו בעניין העמותות, הוא יודע גם יודע, ומסתיר זאת מחברי הקבינט, הממשלה, הכנסת ומאזרחי ישראל, מפני שהוא החליט החלטה אובססיבית לסגת.
השאלה היא, האם אנחנו יכולים לסמוך על שיקוליו עוד? יש לי ספק. יש רק שתי אפשרויות: או שהוא איננו יודע, וזה חמור, כי ראש ממשלה חייב לדעת, או שהוא איננו אמין. על ראש ממשלה שאין לו אמינות וגם לא ניסיון מספיק לא ניתן לסמוך בנושאים הגורליים שלפנינו. אני אומר זאת בצער. אני הייתי זה, ואני לא מצטער על כך, שהעלה את ראש הממשלה לדרגת אלוף, ואני לא מצטער על כך, אבל כראש ממשלה אני מאוכזב ממנו קשות. חוסר אמינות או חוסר ידע – זו פגיעה בכל היבט לאומי לכלל אזרחי ישראל, ולא משנה אם בימין או בשמאל, בכל אחד מאתנו. בעייתה של ישראל היום הינה אמינותו של ראש הממשלה. ראש הממשלה הבטיח ונבחר על הנושא החברתי-הכלכלי, אך אינו עוסק בו כלל. פשוט לא מעניין אותו. הוא עוסק בתחום אחר.
הוא לא מתערב בשום דבר, לא בתקציב, לא במקרה הזקנה שבמסדרון ולא ברבות כמוה, לא בנושא הנכים, לא בעניין המורים והחינוך, לא בשביתת הנמלים המאיימת על התעשיינים ועל החקלאים. ישראל מאבדת שווקים, והוא לא מתערב. הוא עוסק רק בעניין המדיני. הוא עסוק, עסוק מאוד, אולי עסוק מדי. הוא מנסה להטעות את הציבור כאילו ויתורים וחנופה לסורים, כאילו התרפסות בפני ערפאת, הם שיביאו רווחה; כאילו ירידה לקרבת הכינרת והתחלת צעדים לחלוקת ירושלים הן שישפרו בהמשך את המצב החברתי-הכלכלי. ראש הממשלה נבחר על נושא אמינות, שקיפות ונורמות ציבוריות. אם השקיפות חשובה, למה הוסתרו העמותות? איך לא ידע וחזר וטען "אבל הכול חוקי"? דבר סותר דבר.
איך לא ידע וחזר וטען "אבל הכול חוקי"? דבר סותר דבר. אם לא ידעת, איך אתה יודע שהכול היה חוקי? זו התחכמות, תחבולנות, זו תחבולה לקנות שלטון בכסף. אני רוצה לומר לכם, הציבור שונא, ובצדק, את הרמאויות העלובות האלה. כמו שכשל אז בעניין העמותות, כושל הוא גם עכשיו. אותו חוסר ניסיון וחוסר מקצועיות, ניהול חובבני ושלומיאלי. ייתכן שבעוד זמן-מה יספר לנו שלא ידע מה קורה בתחום החברתי, בפרטי המשא-ומתן המדיני ובתחום המדיני ובתחום הביטחוני.
איש בישראל אינו יודע את פרטי המשא-ומתן עם סוריה, לא הממשלה, גם לא הקבינט. השאלה היא, האם ראש הממשלה יודע? איש בישראל אינו יודע את פרטי ההסכם המתגבש עם ערפאת. השאלה היא, האם ראש הממשלה יודע? נוכח הנטל הכבד המוטל עליו, אולי גם הוא לא יודע. אפשר להמציא תירוץ כזה או אחר, למנות בבהילות ועדה כזאת או אחרת. כל זה לא ייתן פתרון לבעיה האמיתית של ישראל. ותרשו לי לומר לכם, מעבר לכל פולמוס מפלגתי, כאן מתמוטטות המערכות. ריקבון אחז בהן. חיים בשקר. אמרתי זאת לפני כמה ימים, ואני חוזר: חיים בשקר. אני אומר לכם את זה עכשיו ללא שום פולמוס מפלגתי. זה לא התחיל היום, זה נמשך שנים רבות. עכשיו הדבר קיבל, בעזרת ראש הממשלה, תאוצה נוספת, והכרחי לעצור. וזאת מעבר לחקירה, שאני מקווה שתיעשה עד תום וכולם ייבדקו. אדוני היושב-ראש, חברי הכנסת, יכולתי לסיים כאן ולקרוא להצביע אי-אמון, אך כאזרח אני מרגיש שלא אצא ידי חובתי בכך. ואני רוצה לבוא לא רק בדברי ביקורת, אני רוצה גם להציע הצעה, אולי היא לא שייכת ישירות לנושא הזה, אבל היא קשורה. בואו נהיה רציניים. לא מספיק להלין, להטיל אשם איש ברעהו. אף שלא "כולנו אשמים" – אני כבר שמעתי את המנגינה הזאת, המוכרת לי מעמדת מפלגת העבודה אחרי האסון של מלחמת יום הכיפורים, האמירה הזאת: "כולנו אשמים" – תרשו לי לומר לכם, כאן, במקרה העמותות, אין סימטריה. לא כולנו אשמים. נכון, קשה לטפל בכל החוליים בפעם אחת. אני מציע לחברי חברי הכנסת, ואני מצביע פה על דבר אחד, להתחיל באחת הבעיות הקשות, בשינוי מיידי של חוק הבחירה הישירה, שפגע בנו, ריסק את המפלגות, עיקר את הממשלה ואת הכנסת ופגע אנושות בדמוקרטיה הישראלית. החוקרים יחקרו. לנו, חברי הכנסת, אסור לבזבז זמן. אנחנו חייבים לגשת מייד ולטפל באחד הנגעים החמורים בדמוקרטיה שלנו. ומשאמרתי זאת, אני חוזר וקורא לחברי הכנסת, לכל חברי הכנסת, כולם, להצביע אי-אמון לבלתי אמין.
אולי הוא לא יודע שהוא מחלק את ירושלים.
אתה אומר כאן הרבה דברים שאין בהם כל אמת.
אדוני יושב-ראש הכנסת, כנסת נכבדה, חשבתי הרבה על הנושא שלפנינו. לדעתי, צריך ללכת לפתרון מוסכם, אבל פתרון אחר – הכול בהסכמה רחבה ובהידברות; פתרון שיביא ליתר שוויון בחלוקת הנטל. זה יכול להיות בצורה של שירות לאומי, עבודה למען הקהילה, עזרה בבתי-חולים, סיוע לנוער, לקשישים, למשטרה ועוד – הכול בהסכמה של כולם. כך ורק כך אפשר להביא לאחדות בעם. בלי הסכמה בעם, גם שלום, שכולנו מחויבים לו, לא יהיה. חשוב שצעירים ילמדו תורה, חשוב להמשיך במסורת אבות, בפעולה גדולה שעושים אותם הלומדים תורה וממשיכים את מסורת עם ישראל הנמשכת אלפי שנים. נס קרה לנו שעולם הישיבות שחרב בשואה קם מחדש בישראל והוא פורח. חשוב שתלמידים מצטיינים בישיבות ישוחררו מכל מטלה אחרת ויוכלו להמשיך וללמוד, זה אינטרס של העם והמדינה. אני אינני נוהג כאחרים להתרברב מראש ערב בחירות, וגם לא ממנהגי להתקפל מייד לאחריהן. חשוב שלאדם, ובעיקר למנהיג, תהיה עמדה בנושאים ערכיים, ושעמידתו על דעתו תהיה עקבית ולא מושפעת מאינטרסים אישים. לדעתי, לא יכול להיות מצב שבו חוק ייצור אי-שוויון בנשיאה בנטל בתחום שבו אנשים צעירים נדרשו ונדרשים לשלם אף במחיר חייהם כדי לקיים את מדינת ישראל ואת ביטחון תושביה כולם. זה יפגע בסופו של דבר בביטחון וביכולת העמידה של ישראל.
אדוני יושב-ראש הכנסת, כנסת נכבדה, אני בראש ובראשונה יהודי, ובעיני להיות יהודי זה הדבר החשוב ביותר; יחסי למסורת ישראל הוא יחס של כבוד והערכה. הייתי רוצה שיותר ערכי מסורת יהודית יוטמעו בקרב הנוער, שילמד לכבדם. דווקא לכן אינני יכול לתמוך בחוק. לדעתי, החוק המוצע ירחיק מן היהדות וירחיב פירוד בעם. ועוד דבר, כמי ששירת שנים בצה"ל, כאב לחיילים, כחבר לכל כך הרבה חיילים, אני מרגיש הזדהות עם התחושות של אותם לוחמים השובתים רעב בירושלים, ומצפוני אינו מאפשר לי לתמוך בחוק. עם כל צערי, אני אצביע נגדו. תודה.
היא לא יכולה למצוא 50 מיליון שקל?
אדוני היושב-ראש, כנסת נכבדה, חברות הכנסת, יושבות-ראש ארגוני הנשים, מעבר לארגונים הידועים, אני רואה גם את נשות הליכוד כאן – ברוך בואכן. כנסת נכבדה, המהפכה במעמדה של האשה במאה האחרונה היא מהמוצלחות שבמהפכות, אם כי איחרה לבוא וטרם הושלמה. לנשים היה תמיד מקום מרכזי בין מובילי ומחוללי מהפכות – דמויות כמו רוזה לוקסמבורג וחברותיה. הן הובילו בראש מחנה הנאבק לזכויות העובדים, לתנאים סוציאליים ולשכר הוגן באנגליה ובארצות-הברית; הן הובילו במהפכה הקומוניסטית ברוסיה, הן היו בשורה הראשונה של אנשי מדע, כמו מדאם קירי ואחרות, שהובילו את המהפכה המדעית והטכנולוגית, ונשים מילאו תפקידי מפתח במהפכה המוצלחת של המאה, המהפכה הציונית. המהפכה הציונית והמאבק לתקומה הביאו למהפך במעמדה של האשה בקהילה היהודית. מסגרת החיים החדשה בארץ-ישראל, מאבק הקיום היומיומי, הקשיים הפיזיים שהיו כרוכים בשיבה אל עבודת האדמה והכוח לאחוז בנשק להגנה עצמית – כל אלה השפיעו על דימוי האשה החלוצית, זאת המסוגלת לבצע תפקידים גבריים המחייבים גילוי אומץ לב, נחישות, כוח ונכונות להקרבה. דמות האשה החלוצית עולה ומופיעה בכל הקבוצות החברתיות והעדתיות המרכיבות את היישוב היהודי בארץ-ישראל מאז תחילת העליות הציוניות. היום, אני רוצה להזכיר, י"א באדר, ובין שמונת חללי תל-חי היו הנשים שרה ציז'יק ודבורה דרכלר. כזאת היתה מניה שוחט, ממייסדי "השומר" וממקימי סג'רה, וכזאת היתה שרה אהרונסון מזיכרון-יעקב, מראשוני מחתרת ניל"י, ורחל ינאית בן-צבי ממייסדי "ההגנה" ומגיני ירושלים. והיו חנה סנש – – – אני חשבתי שאתם אוהבים נשים.
לפחות תיתנו לנשים האורחות, ברשותכם, להקשיב. והיו חנה סנש וחביבה רייק, הצנחניות, שקפצו ללא מורא אל תוך התופת של השואה מתוך אמונה חסרת פשרות בזכותם ובחובתם של היהודים להגן על עצמם ועל אחיהם. וגולדה מאירסון, לימים גולדה מאיר, זיכרונה לברכה, בת התקופה, מנהיגת פועלים, שרת החוץ וראש ממשלת ישראל בימים הקשים של מלחמת יום הכיפורים. דימוי זה של החלוצה מחזיר אותי תמיד לדמותה של אמי ויירה, זיכרונה לברכה. שאותה אני זוכר כילד במושב, עובדת יחפה שעות ארוכות בשדה, תחת השמש הקופחת, אך יודעת בעל-פה את יצירותיהם של פושקין ולרמונטוב. ואלפי גיבורות אלמוניות שהתנדבו לצבא הבריטי בזמן המלחמה נגד הצורר הנאצי, או לפלמ"ח, ל"הגנה", או למחתרות האצ"ל והלח"י במאבק נגד הבריטים, ומאוחר יותר נגד הפולש הערבי. ואף ששמותיהן הוזכרו ואולי נשכחו ברבות השנים, שמות שעולים בזיכרוני, כמו ברכה פולד מלוחמות הפלמ"ח, שנפלה במרס 1946, בקרב עם הבריטים ברחובות תל-אביב, בניסיון למנוע את כניסת ספינת המעפילים "וינגייט", שהגיעה לחופי תל-אביב. על שמה, דרך אגב, נקראה ספינת עולים בעלייה ב', שהגיעה ארצה באוקטובר אותה שנה, שנת 1946. וזהרה לביטוב, הטייסת הראשונה שפעלה בארץ ונפלה בתש"ח בטיסתה לירושלים הנצורה. ודמות מיוחדת במינה בחברה הדתית והחרדית, הרבנית מנוחה רחל, בתו של האדמו"ר השני של חב"ד, שעולה עם בעלה לארץ-ישראל ב-1830 ובמהרה הופכת למנהיגה של הקהילה היהודית בחברון במשך 40 שנה. ואיך לא נזכיר את הנרייטה סאלד, שייסדה את מפעל עליית הנוער, ורבקה גובר ועוד ועוד. תקצר היריעה ויקצר הזמן מלתאר את הישגי האשה הישראלית. מספיק לדפדף ברשימת זוכות פרס ישראל מכל השנים בכל התחומים: בחינוך, במדעי הרפואה, בספרות, באדריכלות, במחול, בתיאטרון, בציור, בזמר העברי, בחקר ארץ-ישראל, במדעי החקלאות, בשירה, במוזיקה, במדע. ופעילות רחבה ביותר של ארגוני מתנדבות ובנות בשירות לאומי, במשטרה ובצה"ל ובנות בתנועות הנוער, שעושות לילות כימים בחינוך ובטיפול בנוער במצוקה. ונשים בכלכלה, בתעשייה ובבנקאות בתפקידי מפתח. והן גם הטובות מבין חברי הכנסת. עד כאן הישגים מרשימים ביותר, שותפות אמיתית בהוויה הישראלית. אבל לא הכול טוב ועדיין צריך לעשות רבות. מתוך כ-60,000 עובדי מדינה, 62% הם נשים, אבל רק אשה אחת משמשת כמנכ"ל במשרד ממשלתי, במשרד החינוך. מתוך עובדי המדינה עם תואר אקדמי, 51% הם נשים. 46% מכוח העבודה הם נשים מעל גיל 15, כמיליון נשים. שכר הנשים הממוצע עדיין נמוך משכר הגברים. בישראל כיום כ-9,000 רופאות מתוך כ-24,000 רופאים ורופאות. אבל רק שתיים מנהלות בתי-חולים. ובכנסת רק 15 חברות כנסת. בקרוב תצטרף חברת הכנסת ה-16. עם כל ההתקדמות עד כאן, עדיין שכר לא שווה, ייצוג לא שווה ויחס לא שווה. אבל יש גם דברים מזעזעים. בחודש האחרון ביקרתי, בין היתר, במעון לנשים מוכות, ונפגשתי עם 14 מנהלות מעונות לנשים מוכות הנמצאות בסכנה ועם מתנדבות המטפלות בהן. יש יותר מ-200,000 נשים כאלה בישראל. זה מה שידוע. יכול להיות שיש יותר. מהן שסכנת מוות מרחפת מעל לראשן ולעתים גם מעל לראש ילדיהן. ביקרתי גם במרכז הסיוע לקורבנות תקיפה מינית בירושלים. שוחחתי עם מנהלות מרכזי הסיוע בארץ, מתנדבות, ועם נשים שהיו קורבנות לתקיפה מינית. הסיפורים קשים. אך המבט הכבוי בעיניים קורע לב יותר מכול. והכתם הזה משחיר את פניה של ישראל כולה כחברה דמוקרטית ונאורה. כולנו זקוקים לביטחון, וזה יהיה מאבק קשה וממושך, שידרוש כוחות נפש רבים מכולנו. אבל הנשים חסרות הישע זקוקות לכך יותר מכולם. אני מאמין, שמתוקף ציווי מוסרי, וכן אינטרס לאומי, על כל ממשלה בישראל לפעול ליתר ייצוגיות ושוויוניות של נשים בכל תחומי חיינו, ואני אשתדל לעשות זאת. יום האשה הבין-לאומי אינו רק יום חג לנשים בישראל ובעולם כולו. זה יום שבו הישגי העבר, מחד גיסא, והאתגרים להביא שוויון מלא, מאידך גיסא, מהווים אבן בוחן למימוש החזון של מדינה יהודית דמוקרטית ושוויונית, זאת שציווינו לעצמנו במגילת העצמאות וזאת שהיינו רוצים להוריש לבאים אחרינו. תודה.
אם תגלי בת כמה היית אולי לא ידעו.
כבוד היושב-ראש, כנסת נכבדה, יום קשה היום לישראל. מעון, יישוב יהודי במדבר יהודה, מפונה בהוראת ממשלה יהודית בירושלים ונהרס על-ידה. סוף-סוף הצלחה ראשונה לראש הממשלה. אחרי שנכשל בטיפול בנכים, אחרי שנכשל בעניין האבטלה, בעניין הבטחות השווא לסטודנטים, אחרי שנכשל בהולכת שולל בעניין החינוך ובעניין שכונות המצוקה וערי הפיתוח והרשויות המקומיות היהודיות, הדרוזיות והערביות – סוף-סוף ראש הממשלה הצליח, הצליח להחריב יישוב יהודי בארץ-ישראל.
בפריס – מפגש חברים במרכאות, ואולי בלי מרכאות, ושותפות לדרך בין ראש ממשלת ישראל לבין ערפאת, שמדווח משם לעולם שאת הפיגוע בנתניה ביצעו יהודים. בבתי-החולים בארץ עוד מתענים כמה מהפצועים מפעולת טרור פלסטינית. בפריס – חיבוקים ונשיקות, הרכנת ראש וביזוי אישי ולאומי. ובירושלים – התרופפות גוברת במעמד ישראל בבירתה ירושלים. כתוצאה מחולשת הממשלה, מוויתוריה, מכרסמת הרשות הפלסטינית יותר ויותר במעמדה של ירושלים כבירת ישראל ומפגינה בכל הזדמנות שליטה ביטחונית פלסטינית בירושלים. הפעילות השלטונית של הרשות הפלסטינית בירושלים גוברת, ללא כל תגובה מצדה של ישראל. אדוני היושב-ראש, כנסת נכבדה, מצב כזה בזמן ממשלתו של נתניהו לא היה – כדאי שתלמדו – וגם אז לא ננקטו כל הצעדים הדרושים. הרשות הפלסטינית חזרה לפעילות מדינית ב"אוריינט האוס", ומתוך התחכמות, בבתים סמוכים השייכים לה. בעת ביקורו של שר החוץ הצרפתי מר ודרין, סולק איש ביטחון ישראלי שליווה אותו כחוק בעת ביקורו בבית-החולים הצרפתי על-ידי אנשי ביטחון פלסטינים. הממשלה התקפלה ללא תגובה. שום תגובה לא היתה. לא חלפו ימים רבים, ובעת ביקורו של שר החוץ הבריטי בירושלים סולק איש ביטחון ישראלי ואף הוכה על-ידי כנופיית בריונים, כעשרה במספר, לובשי מדים אחידים מאנשי כוחות הביטחון הפלסטיניים – זה בירושלים – ונמנע ממנו למלא את תפקידו. שעה וחצי נמשכו תחינותיה של ישראל במשא-ומתן שניהלה משטרת ישראל עם פייצל חוסייני עד שזה הסכים ששניים מן הבריונים הפלסטינים יצאו אל כוחות המשטרה. שם לא פרצו כוחות הביטחון פנימה כדי ליישם את החוק, כפי שעשו בחוות-מעון. הגה לא נשמע מפי ראש הממשלה ועוזריו על הצורך למלא אחר הוראות החוק. וצריך למלא בקפידה אחר הוראות החוק. החוק חייב להיות מיושם על-ידי כולם. אף ציוץ לא הושמע על-ידי הממשלה ודובריה. ההתרפסות נמשכת. משלחת פרלמנטרית ירדנית קיימה פגישה מדינית ב"אוריינט האוס", בכנסת – לא. והממשלה שתקה. משלחת פרלמנטרית ומוניציפלית מרוקנית, אורחת רשמית של הרשות הפלסטינית, קיימה פגישה ב"אוריינט האוס", והממשלה החרישה. ומצעד ההפרות של ההסכמים שעליהם חתמה הרשות הפלסטינית – נמשך ונמשך. ורק הבוקר, נדמה לי, קיים ראש הוועדה הפלסטינית במפלגת העבודה – מוסד מעניין – –
– – ביקור ודיון ב"אוריינט האוס". תגידו, אתם לא מתביישים? הרי זה בניגוד להסכם אוסלו שאתם דבקים בו ואינכם רוצים לסטות ממנו. אתם לא מתביישים? אני פשוט שואל: אתם לא מתביישים? מה אתם עושים?
אני אומר, שנציג של מפלגת העבודה, בניגוד לעמדה שהושגה גם בהסכם אוסלו על-ידי ממשלה בראשותכם – מאפשרת ביצוע של פעילות מדינית ב"אוריינט האוס". זה שלב נוסף של התקפלות והתרפסות והרכנת ראש. זה מה שאתם עושים. הצרה היא, לו רק אתם הייתם הנפגעים, לא, אתם פוגעים בכל עם ישראל בכל מדינת ישראל, זה מה שאתם עושים. מעניין מאוד לשמוע מה אומרים מנהיגים פלסטינים. מאוד מעניין. אני לא אצטט רבים, כי אין לזה סוף, אבל אני רוצה לצטט שניים או שלושה. מה אומר המופתי של ירושלים, הנקרא "המופתי של ירושלים ופלסטין" – – –
השיח' עכרמה צברי. הוא אומר, וזה ממש לפני ימים ספורים: "ירושלים על שני חלקיה – המזרחי והמערבי – שייכת לערבים ולמוסלמים". והוא מוסיף: "האומה האסלאמית כולה צריכה לפעול לסיום הכיבוש הישראלי בעיר הקדושה ולחזק בה את נוכחותם של תופסי העמדה הקדמית, ה'מוראבטון'". אתם יודעים בדיוק מה זה. מעניין עוד – גם כן אחד מאלה שהממשלה בחולשתה נתנה לו להיכנס – מה אומר מזכ"ל החזית העממית אבו-עלי מוסטפא, אשר חזר לאחרונה לשטחי הרשות הפלסטינית בהסכמת ישראל. הוא אומר בריאיון לשבועון ערבי בנצרת, נדמה לי שעתה הוא בן טיפוחיך, אם אני לא טועה – – –
נדמה לי שזה העיתון שלך. הוא אומר: "זכותנו להיאבק היא זכות לגיטימית, ואנו נממש את כל צורות המאבק ונמשיך לדבוק בעקרונותינו ובזכויות ההיסטוריות של עמנו". בדבריו הוא הדגיש, כי החזית העממית לא ביטלה את אופציית המאבק המזוין. זה בעיתונו של חבר כנסת מן הכנסת שלנו.
והממשלה שותקת. ומה אמר פייצל אל-חוסייני?
לא. למה לכם לסגור? תמשיכו להסית. מה אתם צריכים לסגור עיתון?
מישהו ביקש מכם לסגור עיתון?
לא, אף אחד לא מבקש מכם לסגור עיתון. למה שלא יהיה לכם עיתון? אני רק חושב, שכאזרחי מדינת ישראל – אני פונה אליכם, אם אתם מרגישים את עצמכם כאזרחי מדינת ישראל – – –
אני חושב שאתם אזרחי מדינת ישראל.
אתם אזרחי מדינת ישראל; אתם אינכם מתנהגים כאזרחי מדינת ישראל, זו שאלה אחרת, אבל אתם אזרחי מדינת ישראל.
אפשר לצפות מכם, שדברי הסתה כאלה – – –
כמו שאמר למשל אבו-עלי מוסטפא, לא חייבים להתפרסם בכלי התקשורת שלכם.
התביעה שלי היא בראש ובראשונה אל הממשלה.
כדי שלא תהיה לכם טעות, ישראל היא מדינה יהודית דמוקרטית, וכל הזכויות עליה הן הזכויות של העם היהודי, ובתוכה צריכות להינתן כל הזכויות למי שחי בה, וכל החובות חייבות להיות מוטלות על כל מי שחי בה, אבל ישראל היא מדינה יהודית. ודבר נוסף, ירושלים המאוחדת היא בירת העם היהודי זה 3,000 שנה, ובירתה של ישראל זו השנה ה-52, ולעולם, לעולם, כך זה יהיה, ואת זה תזכרו.
ואני שואל את השרים בן-עמי ורמון שנפגשים עם פייצל חוסייני – הם אוהבים את זה – את דברי ההסתה שלו אתם שומעים? את הריאיון שנתן לאחרונה ל"א-שרק אל-אווסט", שבו הוא קורא לאלימות נגד ישראל ולהתנגשות בה, קראתם? הערתם לו על כך? אולי לא קראתם, ודאי שלא הערתם. מה הוא אומר? פשוט מעניין לראות מה הוא אומר. אחרי דברי הסתה קשים הוא אומר: תהליך השלום אינו אינטרס פלסטיני אלא אינטרס ישראלי ובין-לאומי. אלה השותפים שלכם.
עד כאן בתחום הדיבורים הפלסטיניים. ומכאן כמה עובדות: מה הם כוחות הביטחון הפלסטיניים הפועלים באין מפריע בירושלים. רשימה מעניינת: מנגנון הביטחון המסכל של ג'יבריל רג'וב, המודיעין הכללי של תאופיק טיראווי – זה לא מספיק, זה מעט – המודיעין הצבאי של מוסא ערפאת, "כוח 17" של פייצל אבו-שרך. כל אלה פועלים בירושלים, והם מגיחים באופן חופשי מאבו-דיס – – –
– – – וההסתה בעיתונות הערבית, והאזהרות המופיעות שם והאיומים נגד מכירת אדמה או דירה. תפתחו ותראו את מודעות האזהרה לגבי משהו בעניין בית-צפאפא. הרי אתם קוראים את העיתונות הזאת. וזאת מלבד פעילות כוחות הביטחון הפלסטיניים נגד אלה שנחשדים ברצון למכור.
איזה צרחות היו קמות כאן, לו יהודים היו נוהגים כך.
המצב בירושלים מחמיר. זה לא שלום של אמיצים. מהצד שלנו, ואני מתבייש לומר זאת, זה נראה יותר שלום של טיפשים. אני מבקש לקיים דיון במליאה על הנושא: אי-עמידה על משמר ירושלים המאוחדת כבירת ישראל.
מה זה משנה, יש עכשיו ממשלה. הרי אתם טוענים שאתם טובים יותר. אמרתי בעצמי שהטיפול לא היה נאות. זה מאפשר להכות איש ביטחון על-ידי כנופיה במדים?
תחזרו על הטעות של ההורים שלכם. הרי אתם צריכים להבין: את היהודים אי-אפשר לדחוק כל הזמן אל הקיר.
אתם תחזרו על מה שעשו ההורים שלכם.
אנחנו נמנענו מכל קשר ומנענו ביקורים של ראשי מדינות.
– – – הרע זה שדוחפים מאבטח – – –
– – וכמה בריונים פלסטינים דוחפים אותו.
אנחנו רוצים להעלות את הנושא במליאה.
אדוני היושב-ראש, כנסת נכבדה, ראשית אני רוצה לברך את הנשיא הנבחר משה קצב. אני רוצה לשלוח מכאן ברכות למי שלא זכה היום, אבל ללא ספק תרם תרומה אדירה לישראל, למועמד השני, לשמעון פרס, שאתו יש לי גם יחסי ידידות של שנים רבות. אני רוצה להודות לך, אדוני היושב-ראש, הסתכלתי היום, הייתי כאן כבר בכמה וכמה מעמדים של בחירות, אני חושב שהטקס התנהל באמת בצורה מכובדת, הן לכנסת והן למוסד הנשיאות.
אדוני היושב-ראש, כנסת נכבדה, ראש הממשלה מר ברק הצהיר אתמול בבוקר, שבתקופה הקרובה בכוונתו לתת תנופה לשורת יוזמות בנושאי חברה וכלכלה. מר ברק, את מה שנזכרת להגיד אתמול בצד החברתי והכלכלי היית צריך להתחיל, לא לדבר, אני מתכוון להתחיל – לדבר כל אחד יודע – כבר לפני שנה, כפי שהבטחת במערכת הבחירות, הבטחת והפרת. הבטחת לבוחריך לפתור את בעיית האבטלה והפרת את הבטחתך. הבטחת לתת חינוך שווה לילדי ישראל, והפרת. הבטחת לטפל במצוקה – לא נעים, ראש הממשלה, גם כאן הבטחת והפרת. הבטחת לטפל בבריאות הציבורית, והפרת. הבטחת לטפל בבעיית הדיור, כך שזוג צעיר יוכל לרכוש דירה – הבטחת והפרת. שלא לדבר על הטיפול בנכים, שלא לדבר על עשרות נושאים נוספים שבהם נגועה חברתנו. בכול – הבטחת והפרת. וכתוצאה מכך ומהעדר חינוך ערכי-ציוני הבאת אכזבה לדור הצעיר ולגל ירידה גדול מהארץ. אדוני היושב-ראש, הזדמנתי לפני שבועות מספר ללוס-אנג'לס, וראיתי גל גדול של בחורים צעירים שהשתחררו זה עתה מהצבא, מאוכזבים מהעדר יכולת לרכוש דירה, מהעדר יכולת למצוא תעסוקה, והם זורמים החוצה.
מעניין שהקבלן שבשירי מתעורר בן-רגע.
אלה לא היו ההפרות היחידות שלך. הפרת כמעט הכול. 18 פעמים בתשדירי הבחירות שלך הבטחת, שלא תחלק את ירושלים, שתישאר ירושלים מאוחדת ובלתי מחולקת לעד. הבטחת והפרת. עשרות פעמים הבטחת לשמור על בקעת-הירדן, והפרת. אמרת, אדוני ראש הממשלה, שאתה מדבר בשמם של כל אלה שתמכו בך. הם לא תומכים בך יותר, מר ברק. הם שינו את דעתם. כפי שאתה שינית את הבטחותיך, הם שינו את דעתם עליך.
בוא לבחירות. ככל שנקדים ייטב לנו, ואם נשתמש במלה שלך – לכו-לנו. עצה קטנה לי לך, ראש הממשלה, ממש עצה חברית: אל תמשיך בתרגילים הקטנים והמכוערים שבהם התחלת אתמול, שבהם אתה מנסה להעביר את האחריות להעדר ממשלת אחדות אלינו. האחריות מוטלת רק עליך. רק אתה אחראי לקרע בעם, להעדר אחדות בעם, להעדר הסכמה רחבה בישראל. ראש הממשלה ברק יצא לפסגה ללא דבר וחזר בידיים ריקות. הוא יצא ללא קווים אדומים וללא הסכמה לאומית. הוא ויתר כמעט על הכול. לעומתו – – –
לעומתו, ערפאת ראה בנכונותו של ראש הממשלה לוותר ללא תמורה, ללא הגעה לגמר הסכסוך, על נכסיה החשובים ביותר של ישראל, פתח לתביעות ולדרישות נוספות. ערפאת קבע נקודת פתיחה חדשה למשא-ומתן הבא, ובכך שיפר את מצבו לאין ערוך. הכישלון של ברק וויתוריו הביאו למצב הנראה עכשיו כך: רק כאשר ניתן להם את תל-אביב יהיה שלום אמת. אדוני ראש הממשלה, לכך הבאת. אני חוזר: כך נראה המצב – רק כאשר ניתן להם את תל-אביב יהיה שלום אמת. ברק נכשל. הוא חזר מקמפ-דייוויד ללא שלום, ולאחר שיצר תקדימים המסוכנים לעתידה של ישראל, תוך הפרת התחייבויותיו לבוחריו. אני אומר לכם, ראש הממשלה ברק יפסיד במשאל עם שבו ישראל מאבדת שליטה – – –
מכובדי חבר הכנסת, אני בדרך כלל לא נוהג, אבל מאחר ששנינו מהדרום, שכנים – – –
אני יודע. אני רוצה לומר לך, למה לך להרחיק את עדותך כל כך, היה לך היום ניסיון נהדר. הרי היום אמרתם. למה לך לדבר על מה שאמרתי לפני חודשים, בוא נדבר על מה שקרה פה לפני כמה שעות. ראיתם מה שקרה לכם? נו, מה קרה לכם? באמת.
אדוני היושב-ראש, אני לא חשבתי בכלל להיכנס לנושא הזה, אבל אני רוצה לומר – ואני רוצה לציין זאת בגאווה – שזאת הפעם הראשונה ב-52 השנה האחרונות שהצלחנו להעביר נשיא שלנו, והדבר הזה הוא הישג, ואני מאוד גאה על כך שהדבר הזה קרה בתקופה שנפלה בחלקי הזכות להיות יושב-ראש הליכוד.
כך שאני לא העליתי את זה כנושא פוליטי, אבל אם אתם רוצים – אז תקבלו גם את התשובות הנאותות. יש תשובה לכל אחד.
רבותי חברי הכנסת, אני יודע שיותר קל להיות מנצח מאשר מפסיד. אני מכיר את זה. רבותי, כבר ראיתי את הכול.
א. נדמה לי שהדבר הזה אסור לפי החוק.
אבל אתה יודע מה? יהיה לנו גם זה וגם זה.
ברק כבר מבין שהוא מוותר יותר ממה שהבוחר הישראלי יהיה מוכן לקבל. מעניין, בריאיון שנתן לפני שלושה-ארבעה ימים אחד מראשי הרשות הפלסטינית, נביל שעת', לעיתון "לה-מונד" בפריס, הוא אומר, בין היתר: ההישג הפלסטיני הוא בכך שנשברו שלושת הנושאים העיקריים שעליהם ישראל לא היתה מוכנה לדון עד שנבחר ראש הממשלה ברק, ואלה הם: ירושלים, שעליה ויתר ראש הממשלה והוא מוכן לחלקה; הגבולות והשטחים; חזרת פליטים פלסטינים. וממשיך נביל שעת', המוכר לרבים כאדם סימפתי, הפורט יפה על הפסנתר ונעים הליכות, אבל לאומי; אצלם לא קיים הנושא הזה של איבוד הלאומיות. הם יודעים לעמוד על שלהם. הם יודעים לעמוד. והוא אומר: משנפרצה הפרצה, תתחיל הרחבת הפרצה. זה עשה ראש הממשלה ברק, והפלסטינים – אם תישאר הממשלה הזאת על כנה ומדיניותה תישאר כפי שהיא, ימשיכו ויפרצו. ולסיום, אומרים שהגענו לרגע האמת. אם כך, חייבים לומר את הדברים בצורה ברורה. אזרחי ישראל כולם שואפים לשלום ומחויבים לשלום; לשלום אמת שייתן ביטחון לדורות. סיומו המלא של הסכסוך הערבי-הישראלי מחייב הסכמה ברורה על סיום מצב המלחמה עם כל המדינות במרחב, לרבות עירק, אירן וסעודיה ומדינות פריפריה אחרות. סיומו המלא של הסכסוך צריך שיכלול הכרה ברורה וחד-משמעית של הערבים וממשלותיהם בזכויותיו ההיסטוריות והלגיטימיות של העם היהודי במדינה יהודית בארצו האחת ישראל. ללא עקרונות אלה וללא חינוך אמיתי לשלום בקרב עמי ערב, אנו עלולים לקבל הסכם שתהיה בו אולי הכרה פורמלית בקיומה של מדינת ישראל, אך ללא מחויבות ברורה וארוכת טווח מצד הערבים לתהליך של השלמה עם ישראל ופיוס אמיתי, שהם אבן היסוד לשלום בר-קיימא. צריך להגיע להסכם שלום סופי ומחייב שיביא לסוף הסכסוך. אם מכורח הנסיבות – ואני לא ממליץ על הסדר כזה, אבל אם מכורח הנסיבות, כל שניתן יהיה להשיג הוא הסכם ביניים ארוך טווח עם הפלסטינים, יש להשאיר את מירב הנכסים האסטרטגיים בידינו. לא יעלה על הדעת למסור את כל הנכסים ולא לפתור את הסכסוך.
ממשלה שתתבסס על קווים אדומים נכונים, תחזק את כוח ההרתעה של ישראל, תוכל להגיע לשלום טוב יותר, בטוח יותר; שלום עם ירושלים מאוחדת ובלתי מחולקת, בירת הנצח של ישראל. הסכם כזה יבטיח את האינטרסים האסטרטגיים הלאומיים ארוכי הטווח של ישראל, ואדוני יושב-ראש, ניתן להגיע אליו.
לא בירכתי את חבר הכנסת החדש.
אני רוצה בהזדמנות זו לברך את חבר הכנסת החדש זאביק בוים.
כן, שכבר היה חבר כנסת. איש ההתיישבות, החינוך וההוראה וראש עיר. אנחנו זקוקים לך כאן. אני שמח שהגעת.
אני מודה לך, אדוני היושב-ראש. אפילו אם זה לזמן קצר, אני שמח על התואר. תודה.
אני אוכל להגיב על השקרים האלה בהודעה אישית?
אדוני היושב-ראש, כנסת נכבדה, אני מודה, אני עומד קצת נבוך בפני הכנסת, כי זה דבר לא נעים, לבוא לפני הכנסת ולומר שראש הממשלה אמר לא אמת, אבל אין לי מנוס.
ראש הממשלה בדבריו אמר, שנעשו ניסיונות להקמת ממשלת אחדות. אני מצטער להגיד, שבדברים אלה אין אמת. ראש הממשלה ברק לא פנה אלי כלל בנושא זה, לא הוא ולא מישהו בשמו. ראש הממשלה עמד כאן לפנינו – ואני אומר זאת לבושתי – ואמר לא אמת.
זהו ניסיון פתטי להציל את הממשלה המתפרקת שלו. האמת היא, שלאחר הבחירות, לפני כשנה ורבע, סברנו שיש מקום להקמת ממשלת אחדות על בסיס קווים מוסכמים, ובהם שמירה על ירושלים מאוחדת בריבונותנו, שמירה על בקעת-הירדן, התנגדות לזכות השיבה – הדבר הכל-כך טבעי – –
– – שמירה על אזורי ביטחון ועל מקורות המים. ברק, אשר לא רצה בהקמת ממשלה כזאת, ניסה להשתמש בליכוד לצורך מניפולציה על שותפיו לקואליציה, בדיוק כפי שהוא מנסה לעשות עכשיו. הליכוד לעולם לא יוכל להצטרף לממשלה שמחלקת את ירושלים. זאת לא אחדות, זאת לא הסכמה. ממשלה קמה על מנת להשיג יעדים המוסכמים על השותפים בה, ולא על מנת לחמם כיסאות. היעדים שעל בסיסם הליכוד יהיה בממשלה כלשהי הם: שלום עם ירושלים מאוחדת ובלתי מחולקת בריבונותנו הבלעדית; שלילת זכות השיבה; שמירה על בקעת-הירדן, אזורי ביטחון והיישובים היהודיים – כל אלה בידינו – שליטה על מקורות המים שלנו, וכמובן, טיפול יסודי ועמוק בבעיות החינוך, החברה והכלכלה. ברק בעצם אמר "לא" לכל הנקודות האלו. לכן, לאחר כל הטעויות והמחדלים שעשה ראש הממשלה בקמפ-דייוויד, לאחר שהפר את כל הבטחותיו לבוחר, לא נותר אלא לחזור אל העם. ברק יציג הפעם את עמדותיו האמיתיות בעניין ירושלים, הפליטים, בקעת-הירדן ושאר הוויתורים שעשה, ואנו נציג את עמדותינו – והציבור יחליט. אני רוצה לומר, אדוני ראש הממשלה – – –
אני יכול להגיש לאישורך עוד משפט?
כבר מאוחר, בסדר. לכן אני דוחה מכול וכול את ההאשמה חסרת השחר הזאת. לא היה ולא נברא.
אדוני היושב-ראש, כנסת נכבדה, טוב עשה ראש הממשלה שקיבל את תביעת המחנה הלאומי, אלה שבקואליציה ואלה שבאופוזיציה, ושל מועצת יש"ע, ובחן שוב את חיוניותם של המאחזים שאותם הורה לפנות יום-יומיים מוקדם יותר. כתוצאה מבדיקה זו החליט ראש הממשלה להשאיר כמה מן החשובים שבהם, כמו הר-חרשה, כמו זה הנישא מעל לעלי ואחרים. לו היתה זו ממשלה שקולה יותר, מראש לא היתה מסתבכת. טוב עשה ראש הממשלה שחזר בו. אחר כך, כתוצאה מלחץ ושכנוע חזר בו, לכן לא מגיע אמון לממשלה הזאת. טוב שנמנע עימות – בימים שצריך אחדות בעם, כדי לעמוד מול סכנות וכדי לקדם נושאי פנים, עימות כזה יכול היה רק להרבות פירוד ולהחליש את ישראל. על כך אני שמח. נכון, יש בממשלה אנשים שמשתוקקים לעימות, ולא יחסכו מפיהם חרפות וגידופים כדי לנסות ולגרור את המחנה הלאומי להתכתשות, אבל הם לא יצליחו. האחריות שלנו גדולה יותר משל אלה המקשטים עצמם בתארים של הישראלי היפה, ומסיתים. אלה הפועלים ללא ליאות להחלשת כוח עמידתה של ישראל, לא תצליחו. אנחנו אחראיים מכם. אבל עצם ההחלטה לפנות מאחזים, לקול תשואות הפלסטינים, כשיעור במשמעת בכיתה ג', בנוסח: תצאו, תעמדו בפינה, תגישו ניירות מסודרים ואז תחזרו, בלי לבחון פעם אחת ברצינות מה מטרת המאחזים האלה, למה נועדו וכיצד יתרמו לפחות חיכוך בעתיד וליצירת אווירה נוחה יותר בהמשך התהליך – על כך מגיע אי-אמון, ולא פחות מכך.
למה החליטה הממשלה בזמנה – הממשלה שלנו – להקים מאחזים על ראשי הגבעות? האם זה היה מקרי, קפריזה של מישהו? – –
– – רצון להתחכם? לא ולא. המאחזים בראש הגבעות נועדו לאפשר ליישובים היהודיים שהוקמו על-ידי ממשלות המערך והליכוד, מאז מלחמת ששת הימים, באזורים שנועדו להיות אזורי ביטחון בכל הסדר בשליטתנו, לחיות בביטחון, גם כשהתהליך המדיני יתקדם. וכי מעלה מישהו מכם את האפשרות שיישוב יהודי יחיה בתחתית הגבעה כשמעליו ישבו פלסטינים מזוינים בנשק בלתי חוקי, שעל מסירתו לפי הסכם-וואי כבר ויתרה הממשלה? הרי הדבר יגרום לחיכוך יומיומי. האם חשבתם לרגע, שבימים של מתיחות – וייתכן שיהיו כאלה – מהיישובים ביש"ע, שהם רצועת הביטחון החיונית של ישראל, עלולה להימנע נסיעה בכבישים הרגילים? גם היום הנסיעה בחברון, ברמאללה ובשכם איננה אפשרית, אף שלפי ההסכם הדבר אפשרי, ואנחנו יודעים בדיוק מה יקרה לאזרח ישראלי שינוע בצירים האלה. ולכן, הכרחי לחבר את היישובים האלה בדרכים לעת חירום אל צירים עורפיים שיהיו תמיד בשליטתנו, כמו חיבור אלון-מורה, איתמר, יישובי גוש שילה, לציר-אלון, הנמצא ממזרח להם, ציר שיהיה תמיד בשליטתנו. ואם לא נשב על צירים אלה בכמה נקודות שולטות, מי יגן עליהם? ערפאת, חוואתמה, אנשיו של ג'ורג' חבש, או אולי אנשי "הג'יהאד האסלאמי", שיצאו לפני כמה ימים להירשם לאוניברסיטה, ולפתע נעלמו? אולי הם יאבטחו את הצירים, אולי הם ישמרו על היישובים. על זה כמובן לא חשבתם. אף שהשלום חשוב לכולנו – כולנו רוצים שלום, ההבדל בין המחנה הלאומי לשמאל הוא בכך שהשמאל רוצה שלום בכל מחיר והמחנה הלאומי אינו מוכן לשלם בעד שלום במחיר סיכון ביטחונה של ישראל. המחנה הלאומי רוצה שלום לדורות לישראל. לישראל חשוב, לשמאל חשוב תאריך היעד, בבחינת: אמרנו – תאריך שממנו לא נזוז, ולעזאזל העובדות בשטח. אמרנו, קבענו, החלטנו – אתם מדקלמים. השאלה לא אם אמרתם, השאלה מה אמרתם. ניסיתם להציג אותנו, או חלק מאתנו, כמפירי חוק. נכשלתם. אנחנו בעד שמירת החוק, עד תום, ולגבי כולם. אתם – ואני פונה לממשלה: אתם אלה שמופקדים על החוק כיום, ואני מקווה לזמן קצר. אתם אלה שאינם עומדים על כך שהחוק ייושם לגבי כולם. ייתכן שהממשלה רוצה לעשות מחווה לערפאת, לשיטתה, ולעשות ויתור נוסף, אבל היכן החוכמה המדינית? הרי עדיין לא קיבלתם מאומה. הרי זאת ממשלה שנותנת. לפני ישראל מאבק קשה על הסדרי הקבע. מדוע לא שמרתם על הקלף הזה, לתפיסתכם – אני מתנגד לפינוי, אבל לתפיסתכם – לשלב הבא? על כל זה מגיע לכם אי-אמון, אבל לא רק על זה. את הסטודנטים הולכתם שולל, את בעיית ילדי הגן מגיל שלוש – –
– – לא פתרתם. הנכים שובתים כאן לידנו, זו שביתה שהיא חרפה לכל ממשלה, ואתם באטימותכם אינכם פותרים את בעיותיהם. כל מה שהם מבקשים זה לחיות חיים פעילים ולהשתתף ביצירה בישראל, ואתם מונעים זאת מהם. קריית-שמונה ומצפה-רמון נאנקות. אני נזעקתי לפני זמן-מה, כאיש הנגב, והתקשרתי בעניין המתפרה במצפה-רמון ללשכת ראש הממשלה ותבעתי – – –
נזעקתי כאיש הנגב והתקשרתי בעניין המתפרה במצפה-רמון ללשכת ראש הממשלה, ותבעתי לעצור את הפיטורים. היתה לי הזכות בזמני להקים את המתפרה הזאת, כשר התעשייה. הביורוקרטיה משתוללת, בעניין האבטלה לא עשיתם מאומה, הקטל בכבישים גובר, האלימות במשפחה, הפגיעות בילדים, האונס – בכל אלה הגעתם לשיאים – –
– – הגנבות מיישובי הספר נמשכות – רבבות מכוניות, טרקטורים, בעלי חיים נשדדים, בתי-מרקחת שלמים מועברים אל תחומי הרשות הפלסטינית, ואתם – הממשלה הזאת – אתם שותקים וממשיכים להעביר כספים לרשות הפלסטינית, והמתיישבים חוששים להגן על עצמם, וזה בעיניכם שמירת החוק. הקרע בין דתיים לחילונים, וביניהם לבין חרדים, גובר, והשנאה הפנימית, פרי היות הממשלה הזאת ממשלה של כולם, מפעפעת. ואתם מרוצים מעצמכם. ובעניין תוכן החינוך – נמשך הכרסום בהרגשת הזכות היהודית המלאה על ארץ-ישראל, ועולים ספקות. על כל אלה אתם ראויים לאי-אמון. ובעניין המדיני – בכך שאינכם אומרים בבירור מה ישראל רוצה, מה הם הקווים האדומים שלה, בכך שאתם מגמגמים ואינכם אומרים: עד כאן, זה הקו האדום שלנו ואליו נהיה מוכנים להגיע, ורק בתנאים כאלה ואחרים; בכך אתם מחלישים את ידידי ישראל בקונגרס ואת הארגונים היהודיים. הם במבוכה, הם מבולבלים, אינם יודעים מה ישראל רוצה. גם על כך אתם לא ראויים לאמון. אם לא נבהיר מהו הקו האחרון שלנו, שממנו לא נזוז, ושום לחץ ושום סנקציה לא יזיזונו מעמדתנו, יימשך הלחץ וישראל תאבד את נכסיה כולם. על עניין ביטחונה של ישראל אפשר להשיג תמיכה בארצות-הברית, ואז שום אדמיניסטרציה לא תוכל לכפות עלינו פתרונות מסוכנים. על זה אפשר להשיג אחדות בעם. אם נדבר מכאן בלשון אחת נוכל להצליח, אחרת הממשלה תמשיך לדלג מתאריך לתאריך, כפי שהיא אוהבת, עד שלא יישאר בידינו מאומה. אני פונה לראש הממשלה: עשה מאמץ להשגת הסכמה בינינו על הקווים האדומים. עוד לפני שנתיים אמרו לי בארצות-הברית, כשביקרתי אצל היועץ לביטחון לאומי – ואלה לא אנשים שרואים את הפתרון כפי שאנחנו רואים – מה נאמר לי שם? – ישראל לא תצליח במשא-ומתן כי אין לכם קו אדום, יש לכם רק קו ורוד. אם היינו עומדים על קווים כאלה, ישראל היתה בהחלט יכולה להצליח, ולא רק בנושאים מדיניים, אלא לא פחות מכך בנושאים חברתיים. בואו נפנה פנימה אל בעיותינו האמיתיות, אז נביא ללכידות בחברה הישראלית ולמילוי שאיפותנו הלאומיות. אני יודע, תגידו מייד: אבל גם אתם לא עשיתם. אני רוצה לתת לכם תשובה: הרי אתם כל יום חוזרים כמקהלה מדברת על כך שאתם טובים יותר. אם אתם טובים יותר – – –
בעיקר אתה. אם אתם טובים יותר, תעשו את הדברים האלה, תראו שאתם טובים יותר. בינתיים עוד לא עשיתם שום דבר. ואני רוצה לומר לכם – – –
מתנועות גסות לא יצא שום דבר – –
– – בכלל ממה שאתם עושים לא יוצא שום דבר, יוצא רק מחדל אחרי מחדל. בכל תחום, כל מה שאתם עושים זה מחדל אחרי מחדל.
אנחנו איננו ששים להגיש הצעות אי-אמון. איננו ששים. אני רוצה לומר לכם, אם תעשו כל זאת, אותם דברים שמניתי כאן בפניכם, אני רוצה לומר לכם – תזכו על כך לאמון גם מצדנו. תודה.
מאחר שעקבנו אחרי המתיחות שהיתה בלשכת ראש הממשלה – – –
לא המספר קובע, אלא המקום קובע.
אתה אומר דברים לא נכונים, חבל.
שמעת הרבה דברים, וסידרת הרבה דברים.
אדוני היושב-ראש, כנסת נכבדה, אומר תחילה: לא נעתרנו לבקשת הממשלה לדחות את הצעת האי-אמון בגלל היעדרו של ראש הממשלה מן הארץ. לא נעתרנו משתי סיבות: ראשית, לא ייתכן שלא להתייעץ עם האופוזיציה בנושאים חברתיים כמו הטיפול בנכים, בחינוך ובאבטלה, שבהם נכשל ראש הממשלה, שהטעה במערכת הבחירות את העם בהבטחות שווא. ייתכן שעשה זאת במידה רבה בגלל חוסר ניסיון, וכנראה ניסיון זה דבר חשוב, וחשוב גם להתייעץ. לדוגמה, אילו התייעץ אתנו בעניין הנכים, היה נמנע מהמצב המביך שאליו נקלע בדבריו לפני שבוע, שבהם תקף את הנכים על בכיים והשתמש בביטויים שונים נוספים, נכנע ואתמול נישק. כמו שלא נכון לנהל משא-ומתן מדיני בנושאים מכריעים בלי לעדכן את האופוזיציה, גם בעניין זה ייתכן שחוסר הניסיון הכשיל את ראש הממשלה. ניסיון כנראה חשוב, וחשוב להתייעץ. ואם אתם רוצים דוגמה נוספת לחוסר הניסיון ולנמהרות של ראש הממשלה, הנה לכם הודעתו המוזרה של ראש הממשלה ברק בעניין החלטות 242 ו-338. האם היתה זו בורות? האם נבע הדבר מבלבול, או אולי היה תכמנות לשמה? אולי השתלבות במרחב? ערפאת, כידוע, מדבר בשתי שפות – לעמו תוך ביטויי תקיפות ואלימות, והחוצה בחלקת לשון. האם ראש הממשלה אימץ את השיטה הפלסטינית? קשה לקבוע. אבל חוסר אחריות בוודאי היה כאן. וההצגה ברמאללה – זה טקס פתיחת הדיונים? מה זה הסיפור הזה? דיוני הסדר הקבע נפתחו באופן רשמי בירושלים, בירת העם היהודי ובירתה של ישראל, במשרד החוץ, ביום 18 בנובמבר 1998, כפי שסוכם בוועידת-וואי.
אחר כך הופסקו השיחות על-ידי הפלסטינים, בעידוד גורמים ישראליים וזרים. וסיבה שנייה שלא נענינו – אתם מוכרחים להבין: קצב הנסיעות של ראש הממשלה לחוץ-לארץ הוא כזה שלא נותן כמעט אפשרות להגיש שום הצעת אי-אמון. ראש הממשלה בדרכים. כמה שפכתם – ואני מציע שבאמת תחשבו על זה ביושר – כמה שפכתם את דמו של נתניהו על כך שהוא נעדר מהכנסת. היכן ראש הממשלה, מר ברק, היכן הוא? הוא איננו קיים כלל בכנסת. כבוד היושב-ראש, כנסת נכבדה – ואני פונה גם לנכים שנאבקו בשביל כולנו – כולנו צריכים להודות לנכים. לו היה מקובל בכנסת לעמוד לכבודם של לוחמים מול אטימות לב ועוולות, מול חוסר צדק, וכתודה על מאבק בתנאים כל כך קשים – פיזיים ונפשיים – היינו צריכים לכבדם בקימה. במשך שבועות, מאז החלה השביתה, התבטאתי כמה פעמים בעניין זה, אך נזהרתי מלתת לכך אופי פוליטי פנימי. ראיתי בכך תמיד אינטרס לאומי מעל לכל נושא מפלגתי. לפני כמה ימים, כשנוכחתי שמה שקורה כאן אינו יותר מאשר ניסיון לכופף יד, ללמד לקח, להעמיד בפינה, לשבור – הנחיתי להגיש הצעת אי-אמון. ביקרתי אצל השובתים וראיתי אותם בסבלם, אבל ראיתי דבר נוסף – ציבור רחב ביותר בארץ חש מיאוס כלפי התנהגות הממשלה: סטודנטים, הורים לילדים שהובטח להם ורומו, מובטלים, דרוזים וערבים – –
ואני רוצה להזכיר, שהיתה זאת דווקא הממשלה שלנו שהגדילה את תקציבי הפיתוח ואת התקציב הרגיל לרשויות המקומיות הדרוזיות והערביות, מתוך דאגה למצוקת ערביי ישראל. זה שאנחנו חולקים על עמדות פוליטיות שמביעים פה כמה מחברי הסיעות, זו שאלה אחרת, אבל כשמדובר היה ברמת החיים, כשמדובר היה בתיקון עוולות מן העבר, דווקא הממשלה שלנו היא שטיפלה בדברים האלה, ואני אישית טיפלתי בדברים האלה. ציבור רחב ביותר מרגיש עצמו מרומה לנוכח הבטחות ראש הממשלה בנושאים חברתיים, שאף אחת מהן לא בוצעה, וכפי שנראה גם לא תבוצע. ציבור רחב מרגיש שהולך שולל דווקא בנושאים המכאיבים לו ביותר: אבטלה גוברת, מצוקה גוברת, אלימות גוברת, אטימות לב גוברת. אני רוצה להודות לנכים בשם רבים רבים, ואני מאמין שגם בשם רבים מחברי הכנסת, על כך שנטלתם על עצמכם את העול הקשה מנשוא, כדי להביא לתודעת כולנו את הבעיה החברתית הנוראה של אטימות השלטון מול מצוקתכם. העובדה שגם הממשלות בעבר לא נהגו בדרך שונה אינה פוטרת את הממשלה הנוכחית מאחריותה ומהצורך לפעול. כך נבחרתם, הולכתם שולל עם, כך נבחרתם. וחוץ מזה, אתם הרי טוענים שאתם יותר טובים. אתם היום, מה זה, מה זה יותר טובים...
אדוני היושב-ראש, כנסת נכבדה, הבעיה אינה רק סבלם של הנכים ומשפחותיהם. הבעיה היא של כולנו, והבעיות לא נפתרו – לא אצל הנכים ולא אצל הגמלאים, שמצבם קשה כל כך, והנה כבר שמענו שספריית – – –
והנה כבר שמענו שספריית העיוורים נסגרה בנתניה.
אני מבין שזה קצת מכאיב לכם, שהרי בסופו של דבר ערוותכם מתגלית. שיקרתם עם בבחירות האחרונות, הולכתם שולל, ולא עשיתם שום דבר, בדיוק להיפך.
כדי שנוכל להגשים כאן בארץ-ישראל את מאוויינו ותקוותינו, חייבת להיות לכידות חברתית. כשחלק מהחברה הישראלית סובל כל כך, אין אחדות בעם. לנכים אני רוצה לומר: על שהעליתם את הנושא לסדר-היום הציבורי ונאבקתם עליו – לכם תודה. לממשלה, על אטימותה, מגיע אי-אמון. מאחר שהנכים קיבלו את ההסכם, היום לא נביע אמון בממשלה, אך לא נבקש אי-אמון, אף שמגיע לכם כל סוג של אי-אמון.
מה שאתה אומר עכשיו זה שקר, ועוד פעם שקר.
שקר, עוד פעם שקר ועוד פעם שקר.
כבוד נשיא המדינה, אדוני היושב-ראש, כנסת נכבדה, נדיה כהן, משפחת כהן – – –
מסביבנו מבוכה ובלבול שזרעה הממשלה, מסך עשן כבד. זעקות תושבי הגולן ונאמני ארץ-ישראל מחד גיסא, נפנופי תקוות השלום מאידך גיסא. מומחים ומומחים מטעם מביעים את דעתם, חגיגה לדוברים, לאנשים שלא שמענו עליהם שנים, שלפתע היתה להם עדנה ונדמה להם שלא זוכרים מה אמרו קודם וכיצד השתנו דעותיהם עם חילופי השלטון. חבורה גדולה, לצערי, של חסרי חוליות. סכנה גדולה לישראל.
ברצוני להדגיש, כי הוויכוח הוא לא על הצורך בשלום, צריך שלום, אלא על הדרך, המועד והמחיר. כדי לצאת מסבך הבלבול חשוב להבין את המתרחש, לפענח מה רוצה כל אחד מן המעורבים. מה רוצה נשיא סוריה? הוא רוצה סיוע ונשק אמריקני חדיש. בלי חתימה על הסכם עם ישראל לא יקבל זאת. ישראל נדרשת לשלם את מחיר חיזוקה הצבאי של סוריה על-ידי ויתור על נכסים אסטרטגיים הגנתיים ללא תמורה. מה רוצה נשיא ארצות-הברית, ידיד ישראל? הוא משתוקק להישג מרשים בכל מחיר לפני סיום כהונתו. את המחיר נתבעת ישראל לשלם בביטחונה. זאת ועוד, קיימים גם אינטרסים אמריקניים מסחריים, של תעשיות הנשק האמריקניות, והשפעתם גדולה. אלה רוצים בשווקים חדשים. ומה רוצה ראש הממשלה מר ברק? ממשלת ברק נכשלה בכל הבטחותיה בתחום החברתי וגילתה אטימות לב מוחלטת לצורכי השכבות החלשות חסרות האמצעים – –
– – כפי שהדבר בא לידי ביטוי בתקציב שנת 2000. ממשלת ברק נכשלה, והיא זקוקה ל"הישג" כדי להרחיק ממנה את הביקורת על אטימות לבה. לשם כך מוכנה הממשלה לוותר על הגולן, ללא תמורה, ולסכן את ישראל. במהלך זה מנסה הממשלה לחמוק מהבעיה הבוערת, שהיא איננה יודעת כיצד לטפל בה. על כפות המאזניים שתי שאלות – גורלו הפוליטי של ראש הממשלה או גורלה של מדינת ישראל. עם כל הסימפתיה שלי למר ברק, אינני מתקשה להחליט. בעיני גורלה של ישראל חשוב יותר.
יש להדגיש, כי גם הנשיא קלינטון, ידיד אומנם, וגם השליט אסד, נמצאים בסוף שלטונם, ולא הם אלו אשר יהיו בשלטון במועד מימוש ההסכם והשמירה עליו. ההנחה או הטענה, כי הסכם שלום פותר כביכול גם את בעיות הביטחון, הינה גישה נאיבית, בלתי אחראית, ואין לה על מה לסמוך. שום מדינה אחראית אינה נוהגת כך. יש לזכור, כי כבר היו דברים מעולם, ובעבר הסכמים מדיניים לא החזיקו מעמד, ובכלל זה גם הסכמי שלום או אי-לוחמה: ביוגוסלביה, בקוריאה, הודו ופקיסטן, טורקיה ויוון בעניין קפריסין, ובמקומות רבים אחרים. אנו עוסקים במדינות ערב. ההיסטוריה מלמדת, כי הסכמי שלום או אי-לוחמה בין אירן לעירק ובין ערב-הסעודית או כוויית לעירק, עם הזמן לא החזיקו מעמד, והלחימה התחדשה. לכן, שום מדינה רצינית, אחראית, לא היתה מרשה לעצמה לעשות מה שאתם עושים. כמי שפיקד ונלחם שנים רבות אני אומר לכם, טוב שמדברים, אבל אסור לגשת לשיחות עם נתינה חד-צדדית מוחלטת. השיקולים היחידים שצריכים להשפיע על הסדרים מדיניים הם שיקולים של טובת מדינת ישראל היום וגם מחר, של ישראל ואזרחיה, ולא שום שיקול נוסף.
השיקולים צריכים להיות מה נכון מעתה ואילך, ולא מה אמר, חשב או הציע מנהיג זה או אחר בעבר, וכבודם במקומו מונח. יש לזכור, סביבנו משטרים טוטליטריים. אסד עצמו הוא רודן, דיקטטור אכזרי, ויתירה מזאת, הוא בסוף דרכו.
איש אינו יודע מי ישלוט בסוריה. העדה העלווית השלטת בצבא הינה מיעוט קטן. בין היורשים מתנהל מאבק קשה. מדינאים ידועי שם בארצות-הברית אומרים לישראל ומזהירים: המתינו שנה-שנתיים, עד שהמצב יתבהר. אתם עלולים להישאר בלי שלום ובלי רמת-הגולן. אך כנראה האוזניים אטומות, לא רק הלבבות. אתם מסתתרים מאחורי אמירה: לא הבטחנו לסורים דבר. זה נכון, לא אתם באופן ישיר, האמריקנים הבטיחו בשמכם, וזאת האמת.
כבוד היושב-ראש, אני אמרתי קודם, ובאמת בצורה, לדעתי, ההוגנת ביותר, לא חשוב מי אמר מה, מה היתה דעתו. אבל מאחר שכנראה הפנייה הזאת לא התקבלה, אני רוצה, ברשותך, כבוד היושב-ראש, לצטט את דברי מר יצחק רבין ז"ל, ראש הממשלה, בעצרת לכבוד 25 שנה לגולן, בתאריך 10 ביוני 1992.
– – "לא יעלה על הדעת שגם בשלום נרד מרמת-הגולן. מי שיעלה על הדעת לרדת מרמת-הגולן, יפקיר את ביטחון ישראל".
אתם מסתתרים מאחורי אמירה: לא הבטחנו לסורים דבר. זה נכון. לא אתם באופן ישיר, האמריקנים הבטיחו בשמכם. אבל גם לא דרשתם במשא-ומתן דבר. לא דרשתם שישראל תישאר על הגולן. לא דרשתם שהצבא הסורי יפנה את לבנון; נוכחותו שם משנה לרעה את מצבנו האסטרטגי בגבול הצפון. להיפך, הובטח לסורים שמעמדם בלבנון יישמר.
לא דרשתם את צמצום כוחה הצבאי של סוריה בתמורה לוויתור על אינטרסים הגנתיים של ישראל. לא עמדתם על כך – – –
אדוני היושב-ראש, אני מוכרח לומר, אני עומד משתאה נוכח הצעקות האלה. בדרך כלל מנצחים מתנהגים בשקט. זאת אומרת, הניצחון כנראה עדיין לא בטוח.
לא עמדתם על כך שיש להפריד בין הפתרון בלבנון למשא-ומתן עם סוריה, והפכתם את חיילינו ואת יישובי הצפון לבני ערובה בידי הסורים.
לא ראיתי תשוקת כניעה כזאת מימי. לא ראיתי תשוקת כניעה כזאת. לא תבעתם את חידוש הפיקוח על עירק, המייצרת נשק להשמדה המונית, כתנאי לוויתורכם על רמת-הגולן. לא תבעתם את נעדרי צה"ל. להנהגה הסורית וגם לערפאת פרטים על מקום הימצאם.
לא דרשתם תשובות מתאימות בעניין אירן. לא דרשתם מאומה, נכנעתם ללא תנאי. תודו, לשיטתכם, החרמון, "העיניים של המדינה", לא יהיה עוד בידינו. אמרו זאת עכשיו. ישבו שם אחרים, בידינו לא יהיה עוד. אמרו זאת עכשיו, מדוע תכחשו; אמרו זאת עכשיו. ועל המצוק מעל עין-גב, תל-קציר, מעגן והאון ישבו שוב הסורים, שאחיזתם תתקרב עד כדי מרחק זעום לכינרת.
אמרו בגלוי לאזרחי ישראל: אנחנו איננו נשארים על המצוק. אמרו זאת בגלוי, אל תכחשו. וגם על חמת-גדר, שמעולם לא היתה חלק מסוריה – ויתרתם. תרשו לי לומר לכם, אני אומר את הדבר הזה, אולי זה היה למזלכם, ואני מקווה שמלחמות לא תהיינה עוד – אבל תרשו לי לומר לכם: דרישותיכם הביטחוניות מעידות הן על חוסר ניסיון בניהול מערכות צבאיות גדולות ומורכבות בזמן מלחמה – ואני מקווה שלא תהיינה עוד מלחמות – –
– – והן על טירונות בניהול משא-ומתן מדיני מורכב. טירונות. טירונות של ממש, פשוט לא ייאמן. יש פה גם ביניכם אנשים שניהלו משא-ומתן, שיודעים לנהל משא-ומתן – – –
זאת הפעם הראשונה ששני מרכיבי יסוד בתפיסת הביטחון שלנו – הרתעה והתרעה – יהיו נתונים בידיו של גורם זר כמעט באופן בלעדי. ואל תגידו לי: ומה בסיני? בסיני קיים עומק.
ואחרי כל זאת, אנחנו מולעטים בסיפור על "התרגיל המבריק" – פעם היה תרגיל אחר, היום זה התרגיל המבריק – – –
מה הוא התרגיל המבריק הזה? ניסיתי לעמוד עליו. מר ברק, ראש הממשלה, איים, שאם אסד לא יסכים לחזור לקווי ה-4 ביוני, ישראל תצא מלבנון, ואסד נבהל והסכים לחזור לקווי ה-4 ביוני. אני מוכרח לומר, קשה בכלל – – –
ואני אומר לכם – לצחוק, לבכות? אמרו אתם. כבוד היושב-ראש, ברצוני לפנות לראש הממשלה בפנייה אישית. אדוני ראש הממשלה, אני פונה אליך כבן ההתיישבות, בן מושב ששורשיו בקרקע, אליך, יוצא ההתיישבות הקיבוצית – עצור. אל תפקיר. הנפת גרזן על ההתיישבות החלוצית בגולן – ובכך כאילו באת לעקור את השורשים שלך, שלי, של כולנו, שחונכנו וחינכנו שיש מקום למדינה יהודית ציונית בטוחה בארץ-ישראל רק אם נעמיק שורשים בקרקע שלה, גם אם היא בזלת.
מי שיעקור את המתיישבים החלוצים בגולן, כאילו בא לומר שאין שום עתיד התיישבותי וביטחוני. איזו זכות בכלל יש לך, לנו, למישהו, לבוא אל המתיישבים בגולן ולומר להם: תודה רבה, עשיתם את שלכם, תפנו את בתיכם?
איזו זכות בכלל יש לך, לנו, למישהו, לבוא אל המתיישבים בגולן ולומר להם: תודה רבה, עשיתם את שלכם, תפנו את בתיכם? מה, הם שימשו בני ערובה שלנו, של כל ממשלות ישראל?
ואין דין רמת-הגולן כדין סיני. מחר תבואו ותאמרו זאת, לפי אותו עיקרון, לתושבי גוש-עציון, מעלה-אדומים או כל מקום אחר שיהפוך קורבן לציניות שלטונית ורדיפת הישג רגעי, נוחות זמנית. אני קורא לך, אדוני ראש הממשלה: עצור. חשוב להגיע לשלום אמיתי, אבל לא ככה. דרך ההתקפלות איננה מובילה אליו. ואני אומר לכם, הגולן איננו אבוד. המערכה שלנו צודקת, ולכן אנחנו ננצח. אני קורא מכאן לאזרחי ישראל כולם הדואגים לעתיד ישראל: הצטרפו למאבקנו, יחד אתכם ננצח. תודה.
אדוני היושב-ראש, כנסת נכבדה, אירוע רודף אירוע. לפני שבועיים יצאנו מלבנון, לפני שבוע היינו בליסבון. אתמול שמענו מלשכת ראש הממשלה, שחייו של ראש הממשלה בסכנה, ולכן צריך כל חבר כנסת אחראי שלא להצביע בעד חוק פיזור הכנסת. ואני שואל אותך, אדוני היושב-ראש, מה הקשר? לא הצלחתי להבין מה הקשר בין פרסום ההודעה על סכנה לחייו של ראש הממשלה לבין ההצבעה שצריכה להיות. איזה קשר? לא הבנתי את העניין.
כן, אבל הנוהג מחייב שאני אפנה תמיד בשאלה אל כבוד היושב-ראש.
מה גם שראש הממשלה איננו נמצא כאן. בדרך כלל הוא מדיר רגליו מהמליאה.
מי אמר שכל מה שקודמיו עשו צריך לאמץ? הרי ראש הממשלה התהדר בכך שהוא יהיה טוב יותר, יעיל יותר – – –
טוב שנבהיר. טוב שיצאנו מלבנון, ניתן היה לעשות זאת גם קודם. ההחלטה היתה נכונה. הדרך היתה פסולה. יש הערות לצה"ל, לא אעשה זאת כאן. אומר את דעתי לרמטכ"ל. ויש הערות רבות רבות לראש הממשלה. אדוני היושב-ראש, ברשותך, כאן מעל במת הכנסת אני מזהיר מפני כל מעשה אלימות. אין לפגוע בכללי המשחק הקיימים במשטר דמוקרטי. יש לפעול בהתאם לחוק. אני מזהיר מפני הסתה מכל צד. אך אני אומר לכם: אל תנסו לסתום את הפיות. ההכרעה שלפנינו קשה מאוד. אל תערבו בעניין זה איומים או איומים כביכול של פגיעה בראש הממשלה. אין למחנה הלאומי בישראל כל קשר למעשה הנתעב של רצח יצחק רבין. ואני פשוט פונה בבקשה: הפסיקו להסית. גם את רצח רבין ניתן היה למנוע. איש לא מנע מהשב"כ להקיפו ב-20 מאבטחים צמודים, וגם יותר. מי מנע זאת? כשרוצים לאבטח, עושים זאת בשקט, אלא אם יש מניעים נוספים זרים, וכנראה יש לממשלה כאלה. השב"כ יודע כיצד לעשות זאת: מאבטחים ושותקים, שותקים ומאבטחים. טוב שהשב"כ הבוקר כבר הבין שהוא כלי משחק בידי פוליטיקאים ציניים, והודיע את אשר הודיע. אני פונה אליך בבקשה, מכובדי השר, מאחר שאתה מייצג את ראש הממשלה כאן, צריך להפסיק לטפטף דברי הסתה. ובגדר דברי הסתה הייתי רואה גם את דבריו, לצערי – אני אומר זאת בצער רב, וגם במידה של בושה – של ראש הממשלה מאתמול, שאמר: "רצח פוליטי לא יעצור את התהליך". מה זה הדבר הזה? מה זה?
אדוני היושב-ראש, פניתי כאן בקריאה לכולם להפסיק כל דבר הסתה. זאת היתה פנייתי, אולי חבר הכנסת שנכנס עכשיו איחר, אבל פניתי לכולם. אני אומר זאת גם לממשלה שעושה זאת. אני רוצה להסביר מדוע לפי דעתי הממשלה עושה זאת. אני מבין, רוצים לשבור את רצון ההתנגדות של חלקים בעם על-ידי הטחת אשמת רצח רבין במחנה הלאומי, שלא היה לו כל קשר לדבר. אני לא אתפלא אם ההסכמים ייעשו בסמוך לתאריך רצח רבין, כדי להחליש ביקורת והתנגדות. ואני שוב מבקש, השר מלכיאור, אם תוכל להעביר את פנייתי לראש הממשלה. אדוני ראש הממשלה, במקום להביא לאחווה בין אזרחי ישראל, אתה מביא ריב ומדון; במקום הסכמה לאומית רחבה ככל שניתן במצבים של הכרעות קשות, אתה מביא פירוד מסוכן בעם. אדוני היושב-ראש, כנסת נכבדה, ראש הממשלה נמצא במירוץ של נסיגות. הוא מקווה לסגת מרמת-הגולן, אף שאינו נתון לשום לחץ. חיילינו ביישובי הצפון אינם עוד בני-ערובה בלבנון. זו היתה הסיבה לכך שתבעתי במשך כמה שנים לצאת מלבנון, ללא קשר למשא-ומתן עם סוריה. תבעתי זאת כדי שנוכל להגיע להסכם נוח יותר לישראל, וההזדמנות עכשיו בידינו, ממש נפלה בידינו. ובעניין המשא-ומתן עם הפלסטינים: ראש הממשלה, אתה תוחם את ירושלים ומכניסה למצור מחודש. ראש הממשלה אוהב להידמות לבן-גוריון. הוא לא יצליח אף פעם להידמות לבן-גוריון, אבל הוא אוהב להידמות לו, הוא אוהב לשחק בעניין הזה. אז אולי כדאי לשמוע מה אמר בן-גוריון. דוד בן-גוריון היה האיש שנתן בשעתו לטדי קולק, למשה דיין ולפנחס ספיר את ברכת הדרך מייד לאחר מלחמת ששת הימים. "בכל מחיר", אמר להם בן-גוריון, "צריך להביא יהודים למזרח-ירושלים. צריך ליישב רבבות יהודים תוך זמן קצר. יהודים יסכימו להתיישב במזרח-ירושלים גם בצריפים. אין להמתין לבנייתן של שכונות מסודרות, העיקר שיהיו שם יהודים". על תוכנית אלון, גדול מצביאי ישראל במלחמת העצמאות, שדיברה על לפחות 33% בידי ישראל, ובעיקר לאורך גבולה המזרחי של ישראל, ועל אזורי ביטחון נוספים – ויתרת. שום ממשלה בישראל לא העזה לעשות זאת. מה, כולם לא הבינו, רק מר ברק מבין? אף אחד לא הבין עד היום? רק מר ברק הבין. אתה זומם לפנות 50,000 מתיישבים יהודים. אתה ויתרת על השליטה בחלק הרלוונטי של אקוויפר ההר, המספק שליש מכמות המים של ישראל. ואולי כדאי להסיר את המסווה מעל תוכניותיו של ראש הממשלה, צריך לומר כאן: גם בגושי ההתיישבות שאתה מדבר עליהם, הקפאת את ההתיישבות. אינני יודע אם חברי הכנסת יודעים זאת, גם חברי הכנסת וגם השרים מרבים להשתמש בביטוי "גושי התיישבות". ואני אומר לכם, שבאריאל, למשל, ראש הממשלה אינו מאשר לבנות אפילו דירה אחת. אם זה לא גוש התיישבות, היכן גושי ההתיישבות? אולי תחשוף מה כוונותיך. האם בכוונתך לחנוק את ההתיישבות, לדלדל אותה? האם גם זאת הבטחת לערפאת? מר ברק, לאן אתה רץ? מי רודף אחריך? האם הבטחת המיליארדים על-ידי נשיא ארצות-הברית, כפי שאמרו מלשכתך אתמול, מסנוורת את עיניך? האם אתה מקווה שבכך תוכל למלא את הבטחותיך, שלא עמדת בהן, בתחום החינוך, התעסוקה, הרפואה, המצוקה? קיבלת הבטחה מהנשיא קלינטון, אבל הוא כבר לא יהיה בכיסאו כשיצטרכו לממש את הבטחתו. אני בעד משא-ומתן לשלום עם סוריה, אמרתי זאת פעמים רבות, אבל רציני, אחראי, תוך השארת חמת-גדר בידינו, תוך הישארותנו על החרמון ובלי לרדת אל קרבת הכינרת, כשהסורים למעלה ואנחנו למטה. שלום ללא מסירה של מטר מעוקב אחד של מים לסורים. לא מחלקים חסר, יוצרים מקורות מים חדשים על-ידי התפלה. השארתי לכם תוכנית מפורטת, ואף היתה החלטת ממשלה, בראשותו של נתניהו, בעניין זה. אני בעד משא-ומתן עם הפלסטינים, אבל בדרך אחרת. נכון שאחרי שחיקת ההרתעה של צה"ל ודרך הנסיגה מלבנון – לא בנסיגה עצמה, אלא בצורת ביצועה – זה קשה יותר. ערפאת רוצה לקבל מה ש"חיזבאללה" השיג. ערפאת דורש את יישום החלטה 242 על-פי המודל של החלטה 425 בלבנון. דהיינו, נסיגת ישראל מכל השטחים, לרבות מזרח-ירושלים. אבל מי אמר שצריך לקבל את תביעתו של ערפאת? את המשא-ומתן עם הפלסטינים צריך לנהל בדרך אחרת, וכנראה לא ניתן אלא בהסדר ביניים ארוך טווח. אין לוותר על שליטה מלאה בכל אזור הביטחון סביב ירושלים, על אזורי הביטחון הנוספים, על המים. אין לפנות יישובים, היישובים הוקמו באזורי ביטחון החיוניים להגנת ישראל. אסור לסכן את ישראל. צריך פרק זמן ארוך כדי לראות כיצד מתפתחת מערכת היחסים בינינו לבין הפלסטינים. הבעיה היא ביטחון ישראל ואזרחיה. במטוס בדרך מליסבון לישראל, כך מספרים, הסתובב אחד מעוזריו של ראש הממשלה כטווס נפוח.
כמה טווסים יכולים להיכנס למטוס אחד? בפנים נוהרות הוא לחש באוזני עיתונאים, שעכשיו כבר ברור שמר ברק יזכה בפרס נובל. לא צריך להתרגש מזה כל כך, גם ערפאת זכה בפרס נובל. זה לא כבוד כל כך גדול, אבל כך הוא הסתובב שם במטוס. אדוני היושב-ראש, כנסת נכבדה, העניין אינו בקבלת פרס נובל. הדבר העיקרי הוא הקיום העתידי של ישראל וביטחונה של ישראל. וכשרואים את צעדיו של מר ברק, אי-אפשר שלא לראותם כמעשה של חוסר ניסיון, ולצערי של טיפשות ושל חוסר אחריות. ואנחנו מביעים אי-אמון בממשלה. תודה.
סליחה שכאילו חזרתי לדוכן. אבל אני רוצה לומר, מה שלא ברור לי, כיצד הכנסת שיושבים בה אנשים רציניים לא נכנסת להלם כשהיא רואה שמר ברק – בלי שהם יודעים בכלל, בלי שהשרים יודעים בכלל – עושה דבר שלא ייעשה: מוותר על רצועת הביטחון לאורך הירדן, משאיר שם איזו רצועה צרה. זה ההלם, אדוני היושב-ראש, שהייתי מצפה שיפקוד את חברי הכנסת והם מייד יפעילו את הלחץ הנאות על ראש הממשלה ויחזירו אותו לתלם האמיתי והנכון.
השר רמון, אתה יודע טוב מאוד, שכשחותמים על הסכם בראשי תיבות, מביאים אותו לטקס שהוא חלק ממערכת הבחירות האמריקנית, ואחרי זה יוצאים ומסבירים, שאם זה לא יבוצע, יהיה כך ויהיה אחרת, יהיה טרור ומלחמה. אני מדבר ברצינות.
הדברים הם כל כך רציניים, שלא משחקים בכך שחותמים בראשי תיבות ואחרי זה מביאים אותו. צריך לעצור את הדברים האלה לפני, כי הדברים האלה מסוכנים.
השר רמון, אל תכניס את עניין רמת-הגולן. מי שעצר את עניין רמת-הגולן הייתי אני.
מה, רציתי שאתם תהיו? השר רמון עומד פה בפני האומה ומדבר ואומר דברים לא נכונים. ביום שנודע לי – – – הרבה לפני זה. ביום שנודע לי על המשא-ומתן עם הסורים ועל הפרמטרים שהם בהחלט שונים – – –
סליחה, ברגע שנודע לי, הפסקתי את העניין הזה מייד – – –
למה לא מאשרים בנייה של בית אחד באריאל?
אין באריאל אישור בנייה אפילו של דירה אחת.
חיים, נכון שהוא עשה לי שירותים גדולים בעבר – – –
למה אתה לא מונה את מלחמת יום כיפור?
כבוד היושב-ראש, כנסת נכבדה, מקובל שהאופוזיציה פותחת ותוקפת את הממשלה. הרשו לי לפתוח ולומר מה אומרת הממשלה על עצמה.
הרשו לי לפתוח ולומר מה אומרת הממשלה על עצמה, ואני מצטט: "הממשלה עדיין לא מבינה את חומרת המצב וממשיכה לפגוע בחלשים. רשימת מוקדי האבטלה מבטאת את ההתייחסות המפלה של הממשלה כלפי שתי קבוצות אוכלוסייה הרחוקות ממרכז המדינה ורחוקות מלבם של אנשי האוצר – –
– – והם תושבי ערי הפיתוח וערבים. זו תקופה ארוכה שבראש מוקדי האבטלה אנחנו מוצאים את היישובים הערביים ואת ערי הפיתוח ולאיש לא אכפת". כאמור, דברי הממשלה על עצמה.
שאלה טובה, יש גם תשובה טובה. כאמור, דברי הממשלה על עצמה. אלה הם דברי השר אלי ישי ביום 18 באוקטובר 1999; ציטוט מדויק.
בעצם, מכל ההבטחות של הממשלה, כל מה שנותר הוא כרטיסי הביקור עם הבטחות שווא; כל מה שנותר הוא זעקות השבר של מוכי גורל, של מובטלים, של מופלים לרעה בחינוך. אני שואל אתכם: את החירשים-אילמים שהופיעו אתמול באחת מוועדות מהכנסת ראיתם? כל מה שהם צריכים כדי לאפשר להם ליהנות מן המעט שהם יכולים הוא 800,000 ש"ח. הדיון התנהל בדממה – ציין הכתב בעל הנפש הפיוטית – אבל עומק הטרגדיה הדהד כסערת רעמים. ואתם מחייכים, מרוצים מעצמכם. את הורי הילדים עם תסמונת דאון, המבקשים על נפש ילדיהם ועתידם כדי שיוכלו ללמוד במערכת החינוך הרגילה, שמעתם? האם הסתכלתם – ואני הסתכלתי – בפניו של האב החרד, שיודע שעל-ידי הכשרה נוספת, מצומצמת בסך הכול, ניתן לאפשר לילדו ללמוד יחד עם ילדים אחרים ולהיות לאדם יוצר? ואתם מנעתם זאת. אתכם זה כנראה לא מעניין.
לזעקת הנכים השובתים כאן לידנו האזנתם? אתם יודעים לחבק נכה ולהוביל את עגלתה בערב שבת, כשבלבכם כבר החלטתם לפגוע בנכים והכול הצגה כדי לתמרן את מוכי הגורל. כולנו ראינו את החיבוק. דיברתם על תעסוקה למובטלים. והנה, בחודש ספטמבר האבטלה גדלה אצלכם בכ-1% והגיעה ליותר מ-160,000 מובטלים.
מספר המשפחות הזקוקות להבטחת הכנסה גדל. הממשלה כבר צריכה 320,000 מקומות עבודה. אני שואל אתכם: מה יהיה מחר? בחינוך, שהוא המפתח להתפתחותה של ישראל וללכידות החברתית שלה, אוכלוסיית התלמידים והסטודנטים בשנת 2000 צפויה להיות גדולה בהשוואה לשנה החולפת. אבל התקציב יהיה זהה במונחים ריאליים. פירוש הדבר פחות כסף לתלמידים, למערכת החינוך ולמימוש הבטחות לסטודנטים. אבל החמור ביותר הוא – – –
החמור ביותר הוא בכך, שבהצעת התקציב הזאת ימשיכו בתי-הספר העשירים לפרוח על חשבון בתי-הספר העניים שבפריפריה ובשכונות המצוקה, שימשיכו לדרוך במקום או אף להידרדר. דווקא כאן היה צריך להשקיע הרבה יותר ולתת הזדמנויות שוות. האלימות גוברת. מעשי רצח נוראיים של נשים וילדים, מעשי אלימות והתאכזרות שהולכים וגוברים – כולנו מזועזעים, כולנו מדברים, וגם טוב שמדברים. באופוזיציה זה גם תפקידנו. אבל אתם בממשלה, ואתם לא עושים מאומה. גם בנושאי תרבות קיצצתם. כבוד היושב-ראש, כנסת נכבדה, הממשלה הזאת נכשלה, כפי שמסתמן מהצעת התקציב, בחינוך, בבריאות ובטיפול באבטלה. הממשלה נכשלה בטיפול באלימות הפנים, נכשלה במתן הזדמנויות שוות. אתם מגבירים את העוני ומגדילים את הפער החברתי, והתקציב שלכם הוא ההיפך ממה שצריך להיות. צריך להביא ללכידות חברתית. אתם, במדיניותכם הכלכלית, מגבירים את הפירוד. מדינת ישראל אינה מדינה רגילה, ואי-אפשר לשקול הכול במונחים כלכליים קרים של עלות-תועלת. צריך לקלוט עלייה, ליישב, לבנות תשתיות מן היסוד, לקלוט עולים מ-102 מדינות, דוברי 82 שפות. יש גידול בעלייה. השנה יעלו 70,000-65,000 עולים. כבוד היושב-ראש, אם אני יכול בהזדמנות זו לפנות אליך בבקשה: הייתי שמח מאוד לו אחת לחודש היית מדווח לכנסת על מספר העולים שהגיעו. הרי אנחנו כנסת ציונית. אני חושב, שהיה מאוד טוב לו היינו מכניסים את הנוהג הזה. אני פונה אליך בבקשה.
בהרבה נושאים העלות היא עכשיו והתועלת מאוחרת יותר. זו דרכה של הציונות. אתם, במדיניות שלכם, בהסכם הכלכלי עם הפלסטינים, הרסתם את החקלאות הישראלית. הפכתם רבים מן החקלאים הישראלים לאריסים באריסות – – –
מאחר שאתה נמנה עם אלה שחיפו על זה, כדאי שתבכה.
הזמן כאן מוגבל. אבל אם כבר העלית את זה, תרשה לי להגיד לך דבר אחד: נושא החקלאות והזכויות – אלמלא העסקנים של החקלאים, הוא היה נפתר כבר מזמן. אני אמרתי לכם מאה פעמים – – –
– – – אלא מה הייתם עושים? מה אתם הייתם עושים, אם הבעיה היתה נפתרת? במה היית מתעסק?
את הדבר הזה היה אפשר לעשות מזמן. הפכתם רבים מן החקלאים הישראלים לאריסים באריסות הפוכה. אצלנו האריס הוא בעל הקרקע המשועבד לסוחר פלסטיני מעזה.
אני יודע שזה מכאיב לכם. אתה יודע את המאבקים שלי בנושא הזה.
אתם, עסקני המושבים, גרמתם לכך שהחקלאים קופחו.
אולי כדאי שאת זה שר האוצר – – –
אולי כדאי שכל אחד ישמע. זה יקרה השבוע – עומד פלסטיני מעזה, ואני מכיר אותו אישית והוא אדם מאוד סימפתי, לרכוש 50% ממניות "מרבק" באזור התעשייה בבאר-טוביה. נראה שזו התגשמות החלום הציוני בעיניכם.
חזון יישוב הנגב נגנז על-ידי הממשלה הנוכחית. אני יודע שלא נעים לשמוע.
חזון יישוב הנגב נגנז על-ידי הממשלה הנוכחית, פרט לשפן אחד קטן ששלפתם בקזינו. על מה יהמרו?
על מה יהמרו שם, על דמי האבטלה? על מה יהמרו שם? מצפה-רמון לא צריכה קזינו. טיפלו בה טיפול נקודתי, בשלושה-ארבעה צעדים.
תשנו שם את המצב. כך גם בקריית-שמונה, מכובדי שר האוצר. לפני כמה ימים עמדתי לידך. זה היה אחרי טקס האזכרה ליצחק רבין, זיכרונו לברכה. דיברתי אתך על הנושא הזה. שלושה-ארבעה צעדים קטנים תעשו.
שר האוצר, מכובדי שר האוצר, אתה יודע, אני דואג להתיישבות יותר מכם.
כשיש בעיה בתנועה הקיבוצית, היא באה אלי. ותרשה לי לשאול אותך שאלה: מדוע אתה כשר האוצר עושה מאמצים לפטור קיבוץ בצפון הארץ, שאני מאוד מעריך ואני תמיד עזרתי לו, ממכרז בעניין מחצבה – –
נו, באמת. אני אגיד לך את זה אחר כך, שתדע בדיוק.
– – ואינך מוכן לפטור חברה יחידה שעובדת באבן במצפה-רמון, חברה יחידה שמעסיקה אנשי מצפה-רמון? ומה קורה היום?
לא למדת, לא התכוננת. אתה כנראה לא גר הרבה שנים בנגב. אז אני אומר: אנחנו צריכים לשאול את עצמנו. אפשר לפתח תעשיית שיש במצפה-רמון, אבל מה קורה היום? רבותי, היום חוצבים שיש ערבים מחברון. הוא לא מעובד במצפה-רמון. יש רק מפעל אחד שמעבד – אחד – ועליו אתם מקשים. זה אחד מאותם שלושה-ארבעה הצעדים שאמרתי.
ולאן מעבירים את האבנים היפהפיות? לאן מעבירים אותן? למפעלי שיש יפים מאוד של נאסר נאסר, של חוסיין נאסר – כל אלה בבית-לחם – ל"שיש פטרה".
והמדיניות הכלכלית של הליכוד נתנה – – –
רבותי, אנחנו נתנו ניכוי במס הכנסה, כדי 25%, למצפה-רמון. הוא עומד להסתיים בסוף השנה. תאריך אותו. אנשים שחיים שם לא יודעים היום – להאריך, לא להאריך. מדובר באוכלוסייה בעלת הכנסה בתחום הזה. תאריך. תודיע עכשיו שאתה מאריך. זה קשור באחיות, זה קשור במורות, זה קשור בגננות.
מה שחסר לנגב אינן התופעות החברתיות הנלוות לקזינו. הנגב משווע להשקעות בתשתית. וכמובן, יש שאלה – יש פה שאלה אמיתית, ואני לא מתעלם ממנה – כיצד תשקיע מדינת ישראל, דלת המשאבים, את הסכומים הגדולים הדרושים על מנת לחולל שינויים בנגב. אני מתרכז בנושא הזה במיוחד, ואני מציע – והצעתי את זה, זה כבר מופיע בדוח-רונן שיזמתי בזמנו, שבו מצויה אולי המהפכה הגדולה ביותר בתחום משאבי הקרקע ושהממשלה שלנו אימצה אותו – – –
אני מציע לעשות זאת בעזרת המשאב היחיד המשמעותי העומד לרשותה של ישראל: הקרקע. הצעתי – להציע ליזמים זכויות בקרקע על שטחים נרחבים, וזאת בתמורה להשקעתם בפיתוח תשתיות חיוניות לפיתוח הנגב – –
– – כמו הקמת מסילת ברזל מהירה לנגב, בתמורה – – –
אני מאוד מצר שאני לוקח את הזמן, אבל כנראה – – –
אני רוצה לתת דוגמאות מה ניתן לעשות: הקמת מסילת ברזל מהירה לנגב, בתמורה לקבלת קרקע לאורך תוואי המסילה, במסגרת מכרז שהמדינה תפרסם; הקמת בית-חולים חדיש נוסף, בתמורה לזכויות בנייה מסחריות ואחרות כחלק מהמיזם. תוספת אוכלוסין משמעותית לנגב חייבת להישען על תשתית מוצקה של שירותים ברמה גבוהה – בחינוך, בתחבורה, ברמת חיים. לדוגמה: הקמת מכללה טכנולוגית, שתהווה אבן שואבת לצעירים מכל הארץ, היא צעד הכרחי על מנת לצעוד בקצב ובכיוון של התעשייה המתוחכמת במערב. מתן זכויות קרקעיות ליזם, על מנת שיפתח מכללה כזאת – פתרון ראוי מבחינה חברתית וכלכלית, שמדינת ישראל יכולה להתגאות בו כמתנה לנגב לקראת האלף הבא. ואינני רוצה להזכיר שוב את הנושא של האזור – – –
צריך צמיחה, אבל צריך צמיחה מתמשכת, ואני גם רוצה לומר, אני מאוד מקווה, מכובדי שר האוצר, שבשנה הבאה יהיו סימנים מעודדים, כי הרי יש סימנים של התאוששות, אבל הסימנים של ההתאוששות הם מצעדי הממשלה ב-1998.
– – – מצעדי הממשלה ב-1998, ואתה יודע את זה.
אמרתי: צריך צמיחה, אבל צריך צמיחה מתמשכת.
צריך צמיחה, אבל צריך צמיחה מתמשכת. צמיחה כמו שהיתה בשנים 1994, 1995, שאתם מנופפים בה כל הזמן, לא היתה בריאה, כי היא התבססה על גירעונות. ממה היא היתה הצמיחה הזאת?
לא כל צמיחה טובה. צריך צמיחה בריאה וצריך מדיניות – – –
צריך צמיחה בריאה וצריך מדיניות עקבית. צריך היה להוריד את הגירעון בתקציב הנוכחי – אתם הגדלתם. נכון, אי-אפשר לעשות הכול, לכן צריך להתרכז בעיקר ביצירת צמיכה בשני נושאים. אני יודע שאי-אפשר לעשות הכול. הראשון – תשתיות; השני – חינוך. לתשתיות אני מציע להשתמש במשאב הקרקע. אם תרצה, אדוני שר האוצר – אתם לא זקוקים לשום עצה בשום נושא, לא מדיני, לא ביטחוני, שום דבר; אבל אם תרצה בכל זאת, אני אשמח לבוא ולפרט את הנושא הזה יותר, איך משתמשים במשאב הקרקע כדי לאפשר פיתוח תשתיות בהיקף רחב. אנחנו רואים בחינוך השפעה מכרעת על רמת האבטלה. מעניין להסתכל ולראות, הדבר הזה מאוד מעניין, אני מציע שתלמדו את הנושא הזה, אולי אתם מכירים אותו – אם היום האבטלה היא 8.6%, ומסתכלים על הקשר שבין החינוך לבין האבטלה, אנחנו מוצאים שבין אפס שנות לימוד ל-13 שנות לימוד, לעשר שנות לימוד, האבטלה היא 13%. אם נרד, נגיע לקצה השני, אנחנו נראה, שלמי שיש השכלה של 16 שנים ויותר, שיעור האבטלה שם הוא 4.2%. זאת אומרת, יש קשר ישיר, בעיקר בגלל הטכנולוגיה. יש קשר ישיר בין שיעור האבטלה לבין רמת החינוך, טיב ההשכלה, טיב החינוך, רמת המורים, רמת השירותים שניתנים בבתי-הספר בפריפריה ובאותם אזורים מקופחים שהזכרתי קודם. היא זו שקובעת. לכן, צריך להבין שהדרך לטיפול במובטל היא טיפול בילדו ובילדתו. צריך לטפל באבטלה דרך המשפחה. תנו לילד של המובטל חינוך, אבל כמו שצריך, עם הזדמנויות שוות, עם כל מה שצריך בנושא הזה. תנו חינוך לילד, תנו לילדה – תאמינו לי, הוא יראה בכך גם את פתרון בעיית האבטלה, כי אנחנו נותנים לו תקווה. זה מה שצריך לעשות. אין אצלכם רמז בתקציב לדבר הזה, רמז אחד אין, כי זה לא מעניין אתכם. אני אומר, הטיפול באבטלה – –
– – הוא טיפול בילדו ובילדתו של המובטל. הטיפול באבטלה צריך להיעשות דרך המשפחה ועל-ידי מתן חינוך הולם. איננו מצפים לגדולות מהממשלה הזאת. ראינו אתכם כבר בכל הנושאים.
איננו מצפים לגדולות מהממשלה הזאת. ובכל זאת, אנחנו פונים אליכם ואומרים: עשו משהו. אני חוזר ואומר: עשו משהו. זה חשוב לכולנו. תודה.
אדוני היושב-ראש, כנסת נכבדה, בני משפחת ז'בוטינסקי, הנשיא לשעבר יצחק נבון, ראשי הממשלות לשעבר יצחק שמיר והגברת שמיר ובנימין נתניהו, היושבים-ראש לשעבר של הכנסת שלמה הלל ודב שילנסקי, ראש המועצה לשנת ז'בוטינסקי, כבוד נשיא בית-המשפט העליון לשעבר השופט מאיר שמגר, חברי מכון ז'בוטינסקי העמלים כל השנה להחדרת תורתו, חברי מסדר ז'בוטינסקי, ראשי בית"ר בעבר ובהווה, חברי כנסת לשעבר, אישי ציבור, אורחים ואורחות נכבדים, מדהים לראות כמה הספיק אדם אחד לעשות במסכת חיים קצרה כל כך. האיש שב-60 שנות חייו היה חייל, מצביא, משורר, סופר מרתק, עיתונאי מוכשר, איש חזון, מהפכן ומורד; אדם שחי על-פי אמות המידה של חזונו; ליברל אמיתי והומניסט, רומנטיקן, לוחם לזכויות אזרח ושוויון זכויות, מייסדה של התנועה הרוויזיוניסטית שהפכה ברבות הימים לתנועה הפוליטית הגדולה בישראל. אך מעל לכול מנהיג חדור אמונה בנצח ישראל ובייעודו, שהקדיש את כל חייו למימוש חזונו: הקמת מדינה יהודית דמוקרטית עצמאית וגאה. בימים אלה של מבוכה ורפיון, של התרופפות האמונה אצל חלקנו בצדקת דרך הציונות, בימים של נכונות לוויתורים מרחיקי-לכת על שטחי מולדת, ולא אחת מול היסטוריונים פוסט-ציונים המשכתבים את ההיסטוריה של העם היהודי בארצו ומתכחשים לרצף הקיום היהודי בארץ-ישראל ולזכותנו המלאה והבלעדית על הארץ, חשוב להתמקד במשנתו המדינית ובחזונו של זאב ז'בוטינסקי. תחזיותיו המדיניות של ז'בוטינסקי מיטיבות להגדיר ולהסביר את מצבנו היום. כך, למשל, ספרו "שמשון" הוא אלגוריה מדויקת, בשפה ספרותית עשירה, של מצבנו המדיני והאסטרטגי כיום. שמשון של ז'בוטינסקי הוא המנהיג שעליו הוטלה השליחות לאחד את שבטי ישראל המפורדים והמשועבדים לפלישתים ולהוליכם לניצחון ולשחרור, כשזקני העם ומנהיגיו למול שכניהם העוינים, הפלישתים המקיפים אותם סביב, נכונים לוותר על זכויות השבטים, ובלבד שיובטח השלום לשעה. ואילו שמשון מלמד את בני עמו: אם אתה מוכן לוותר על חלק מזכותך, סופך שאתה מאבד את כולה. הזכות והכוח להגן על עצמך מול אויביך הם מוטיב מרכזי במשנתו של ז'בוטינסקי. מאמרו שפורסם ב"הארץ" ב-1925 – "הלחץ הנגדי" – שנכתב כאילו היום, מדבר על היחלשות העמדות המדיניות ושחיקתן ועל הצורך להציב מולן לחץ נגדי כדי לאזן את השחיקה וכדי לחזק את העמידה. וב"קיר הברזל", שבו יוצא זאב ז'בוטינסקי נגד יריביו הפוליטיים, שהמליצו על ויתורים מרחיקי לכת לדרישות הערבים כדי להגיע עמם להסכמה, הוא טען שאפשר להגיע להסכמה אמיתית עם שכנינו הערבים רק לאחר שהערבים ישלימו באמת ובתמים עם המפעל הציוני. תנאי זה, לצערי, עדיין לא מתקיים גם היום. ב-1933 כותב ז'בוטינסקי: "כל עוד יש לערבים אפילו זיק של תקווה להיפטר מאתנו, הם לא ימכרו תקווה זו בעד שום דברי נועם ולא בעד הבטחות מפליגות". ועוד הוא כותב: "עם חי", והוא מתייחס לערביי ארץ-ישראל, "מסכים לוויתורים בשאלות מכריעות וגורליות כאלה רק כאשר אינה ניתנת בידו שום תקווה להיפטר, כאשר בקיר הברזל כבר אין פרצה כלשהי, רק אז מאבדות הקבוצות הקיצוניות שססמתן לא, בשום אופן לא, את השפעתן, רק אז יתחילו לשאת ולתת עמנו". הוא מוסיף ואומר: "ואני מאמין ומקווה שאז אומנם שני העמים יוכלו לחיות יחד בשלום כשכנים הגונים". אדוני היושב-ראש, כאילו לא חלפו 70 שנה. אילו חי ז'בוטינסקי היום, בהיותו ליברל אמיתי וקנאי בעקרון השוויון, היה תובע ללא ספק להקפיד על מתן שוויון אזרחי לערביי ישראל, לדאוג לכל צורכיהם האישיים והקיבוציים, וכפי שכתב – אף לשתפם באופן פעיל בכל ההיבטים של חיי המדינה ובהנהגתה. אך בכל הנוגע למאבק הפעיל ולהסתה המתנהלת נגד ישראל בעולם הערבי היה מייעץ, אני משוכנע, להציב במקביל קיר ברזל, קווים אדומים, בשפתנו, נגד כל מהלך שעלול לסכן את המפעל הציוני. ניתוחיו האסטרטגיים ותחזיותיו היו חובקי עולם ונגעו כמעט לכל היבט מחייה החברתיים-הכלכליים-התרבותיים של מדינה יהודית דמוקרטית ושוויונית, שהוא לא זכה לראות בהקמתה. משנתו הסוציאלית והצעותיו בתחום בוררות חובה לאומית, בפתרון סכסוכי עבודה, או משנתו אפילו לגבי המאבק העדתי והתארגנות העדה הספרדית במסגרות פוליטיות למאבק על זכיותיהם ומעמדם בחברה – אלמלא היינו באירוע חגיגי כל כך הייתי אומר לש"ס: שובו הביתה.
כשקוראים את ז'בוטינסקי, הדבר הזה הוא פשוט מדהים. משנתו הסדורה בנושאי כלכלה במשק היתה בוודאי מוצאת אוזן קשבת בקרב אלו התומכים במשק חופשי ובהפרטה, תוך הקפדה על יצירת תנאים שוויוניים לשכבות החלשות בחברה. חלק בלתי-נפרד מתקומת העם היהודי הוא ראה בתחיית השפה העברית, בכתיבתו העיתונאית והספרותית העשירה. הוא היה בשורה הראשונה של חלוצי לידתה מחדש של השפה העברית. הוא פעל ועשה להקמת בתי-ספר ברוסיה, ששפת ההוראה בהם בכל המקצועות היתה עברית. כמחדש הלשון העברית הוא טבע גם את המלה ומטבע הלשון תעוזה, שהפכה למלת המפתח במשנתו המדינית, כמו גם בדרכו הצבאית ובפועלו להקמת כוח המגן העברי ומימוש זכותם של היהודים להגן על עצמם בכוחם שלהם. תעוזה הפכה גם לסמלה של מדינת ישראל בשנותיה הטובות ביותר והיפות ביותר. אדוני היושב-ראש, כנסת נכבדה, לא גדלתי על ברכי תורתו של ז'בוטינסקי, ואולי לכן, ככל שאני מעמיק בה ומוצא בה עוד ועוד אוצר בלתי נדלה של מחשבות ורעיונות, רעיונות מעשיים ההולמים את ימינו אנו, שמהם הבאתי רק אפס קצהו, אני יודע כמה נפגע עם ישראל כולו כתוצאה מרדיפת האיש ומורשתו במשך שנים כה רבות, ואין לנו אלא להודות לכל מי שעמלים ללא ליאות להעמקת הידע במשנתו. 60 שנה חלפו מאז נפטר זאב ז'בוטינסקי, ותורתו חיה ואמיתותה רק מתעצמת מיום ליום, ואין זיכרון טוב מזה. תודה.
אדוני היושב-ראש, כנסת נכבדה, בעידן המהפכות של מאה השנים האחרונות, המהפכה במעמדה של האשה תיזכר קרוב לוודאי על-ידי היסטוריונים כמהפכה שאיחרה לבוא. במהלכה של המאה ה-20 היה לנשים תמיד מקום מרכזי בין מובילי ומחוללי המהפכות: הן הובילו בראש המחנה במאבק לזכויות עובדים, תנאים סוציאליים ושכר הוגן, באנגליה ובארצות-הברית. הן הובילו גם במהפכה הקומוניסטית ברוסיה. הן היו בשורה הראשונה של אנשי המדע שהובילו את המהפכה המדעית והטכנולוגית. נשים מילאו תפקיד מפתח גם במהפכה המוצלחת של המאה – המהפכה הציונית. המהפכה הזאת אכן בוששה לבוא, וכשבאה דמתה לקרב התשה ארוך, שהישגיו באו בייסורים וטיפין טיפין. כדאי להזכיר לכולנו, שעד תחילת המאה ה-20, לא רק שלא היו נשים חברות פרלמנט, אלא שגם בנאורות שבדמוקרטיות, בארצות-הברית ובאנגליה, לא היתה לנשים זכות בחירה. אם לכף החובה יש לדון את העובדה שזו מהפכה שהתעכבה, הרי לכף הזכות במשפט ההיסטוריה תיזכר העובדה, שבניגוד למהפכות אחרות שפרחו וגוועו – זוהי מהפכה מתמדת, שרישומה ניכר היום בכל היבט של חיינו: בכלכלה, בחברה, במדע, במשפט, בחקר החלל, בביטחון לאומי, בהנהגה לאומית ובפוליטיקה. מה שהיה בעבר מעוזם של גברים בלבד, מאכלס היום יותר נשים המפלסות את דרכן לעמדות מפתח בזכות כישוריהן. חשוב מכך, שכבר גדל דור חדש, משוחרר מהסטריאוטיפים של העבר. איפה עומדת ישראל? לאן פנינו אנו מועדות? שלא כמו בארצות אחרות, מעמדה של האשה בישראל כיום ובעתיד הנראה לעין הוא תולדה של כמה תהליכים: המהפכה במעמד האשה בעולם המערבי הדמוקרטי, שישראל היא חלק ממנו ומושפעת ממנו; המהפכה הציונית והמאבק לתקומה, שיצר דימוי חדש של אשה חלוצית, עצמאית ולוחמת; היעדים והחזון הציוני של ישראל, כמדינה יהודית דמוקרטית ושוויונית. בפנתיאון של המהפכה המתמדת במעמד האשה עומדות נשים שהיו לתמרורים ואבני דרך במאבק להשגת הכרה ביכולתן של נשים ליצור עולם טוב יותר וצודק יותר. די אם נזכיר את מאדאם קירי, מחלוצות המחקר הגרעיני ומגלת הרדיום; את אמיליה ארהרדט, הטייסת, חלוצת הטיסה הטרנס-אטלנטית; את אלינור רוזוולט, הגברת הראשונה, אשתו של פרנקלין רוזוולט נשיא ארצות-הברית, מובילת המאבק להצהרת זכויות האדם של האו"ם. אליהן מצטרפות מרגרט תאצ'ר, שנבחרה לשלוש תקופות כהונה רצופות כראש ממשלת בריטניה, יותר מכל ראש ממשלה מאז 1827, ואחרות. גם במדינות שאינן בדיוק ערש הדמוקרטיה, כמו הודו ופקיסטן, נשים כמו אינדירה גנדי ובנאזיר בוטו, מצביעות על האוניברסליות של המהפכה הזאת. המהפכה הציונית והמאבק לתקומה עיצבו את דימוי החלוץ, ובתוך כך הביאו גם למהפך במעמדה המסורתי של האשה בקהילה היהודית. מסגרת החיים החדשה בארץ-ישראל, מאבק הקיום היומיומי, הקשיים הפיזיים שהיו כרוכים בשיבה אל עבודת האדמה והכורח לאחוז בנשק להגנה עצמית – כל אלה השפיעו על דימוי האשה החלוצית, זו המסוגלת לבצע תפקידים גבריים המחייבים גילוי אומץ לב, נחישות, כוח ונכונות להקרבה. דמות האשה החלוצית עולה ומופיעה בכל הקבוצות החברתיות והעדתיות המרכיבות את היישוב היהודי בארץ-ישראל. כזאת היתה שרה אהרונסון מזיכרון-יעקב, מראשי ניל"י, בפעולתה נגד הטורקים. וכזאת היתה מניה שוחט, מראשוני תנועת "השומר" וממקימי סג'רה, ורחל ינאית בן-צבי, ממייסדי "ההגנה". בחברה הדתית והחרדית בולטת דמותה של הרבנית מנוחה רוח'ל, בתו של האדמו"ר השני של חב"ד, שעולה עם בעלה לארץ-ישראל בתחילת המאה הקודמת, ב-1830, ובמהרה הופכת לדמות המרכזית ולמנהיגה הרוחנית של הקהילה היהודית בחברון במשך 40 שנה. בתחום העלייה והקליטה – מפעל עליית הנוער שייסדה הנרייטה סאלד. והזכרתי רק מעט. חנה סנש וחביבה רייך, הצנחניות שקפצו ללא מורא אל תוך התופת של השואה, מתוך אמונה חסרת פשרות בזכותם ובחובתם של היהודים להגן על עצמם ועל אחיהם. וגולדה מאירסון, לימים גולדה מאיר, בת התקופה, שרת החוץ וראש ממשלת ישראל בימים הקשים של מלחמת יום הכיפורים. ועוד אלפי גיבורות אלמוניות שהתנדבו לפלמ"ח, ל"הגנה" ולמחתרות האצ"ל והלח"י במאבק לתקומה ומאוחר יותר כנגד הפולש הערבי. בלהט הקרבות, באש המלחמה ובמאבק לתקומ, נשברו המוסכמות ונוצרה שוויוניות בפועל, שבה נשים וגברים כאחד נמדדו על-פי אמות מידה של עשייה, דבקות במטרה, כוח רצון ואמונה. דימוי זה של החלוצה מחזיר אותי תמיד לדמותה של אמי ורה, זיכרונה לברכה, אותה אני זוכר כילד במושב, עובדת שעות ארוכות בשדה, יחפה ותחת השמש הקופחת. אך בעודה עוסקת בעבודת הכפיים המפרכת יכולה היתה לדקלם בעל-פה מיצירותיהם של פושקין ולרמונטוב ברוסית. המהפכה המתמדת הזאת לא הושלמה, והיום היא עדיין בעיצומה. אל דימוי החלוצה הלוחמת נוספו היום בישראל נשים הנושאות ומובילות את המאבק נגד אלימות במשפחה, אלימות נגד נשים, נושאים שפשו בחברתנו וגוברים מיום ליום, השוואת תנאי עבודה ושכר לנשים, לחינוך שוויוני ולסובלנות וליצירת חברה שונה עם איכות חיים טובה יותר. 15 חברות כנסת מכהנות בכנסת הנוכחית. בכנסת החמש-עשרה מכהנות חברות כנסת במספר גדול מאשר בכל אחת מהכנסות ב-50 השנים האחרונות, אבל זה לא מספיק. ללא קשר להשתייכותן המפלגתית, עבודתן הפרלמנטרית, חריצותן ומקצועיותן הן דוגמה ומופת לכל חברי הבית. זאת בין שמדובר בנושא פערים חברתיים, בנושאי כלכלה או בנושאי חוץ וביטחון. אליהן מצטרפים כמובן ארגונים חוץ-פרלמנטריים, שנציגים של חלק מהם נמצאים כאן, ואני מברך אותם, כמו ויצ"ו, "נעמת", "נשות חרות", "נשים בירוק" או "ארבע אמהות". כל אחד מהם בתחומו תורם לעיצוב מחדש של התרבות הפוליטית והמרקם החברתי של ישראל. יש להדגיש, כי נשים בישראל הצליחו להשתלב גם בתפקידי מפתח ובמשרות בכירות בתחום האקדמי, בקונצרנים כלכליים גדולים, וכן הטביעו חותם בולט על התרבות המתהווה של ישראל בספרות, במחול ובשירה. אדוני יושב-ראש הכנסת, כנסת נכבדה, מה שהשגנו עד הלום – לא די בו.
כיושב-ראש הליכוד וגם כאזרח במדינת ישראל אני מאמין, שמתוקף ציווי מוסרי, כמו גם אינטרס לאומי, על כל ממשלה בישראל לפעול ליתר ייצוגיות ושוויוניות של נשים בכל תחומי חיינו. כמי שנשאו ונושאות בכל החובות ואף מעבר לכך, מגיעות לנשים גם כל הזכויות ולא פחות מכך. אני מאמין, שמי שאלוהים והטבע העניקו לו את העוצמה והכוח להתגבר על תחושת הכאב של "בצער תלדי בנים" והבאת חיים חדשים לעולם – חזקה עליו שטבועות בו גם אותן תעצומות נפש, נחישות ומחויבות להגן על החיים לא פחות טוב, אם לא יותר, מהמין השני. יום האשה הבין-לאומי אינו רק יום חג לנשים בישראל ובעולם כולו. זהו יום שבו הישגי העבר, מחד גיסא, והאתגרים להביא לשוויון מלא, מאידך גיסא, מהווים אבן בוחן למימוש החזון של מדינה יהודית דמוקרטית ושוויונית – זאת שציווינו לעצמנו וזאת שהיינו רוצים להוריש לבאים אחרינו. תודה רבה.
כבוד היושב-ראש, כנסת נכבדה, עם הקמת הממשלה אמרתי מעל הדוכן הזה, שאם תעשה הממשלה צעדים חיוביים, צעדים שיתרמו להתפתחותה של ישראל, לרווחתה של ישראל, לביטחונה, צעדים שיקדמו את השלום – נתמוך בצעדים אלה. לצערי, עד היום מהצעדים האלה עוד לא ראינו מאומה. לעומת זאת, אמרתי אז, כי אם ייעשו פעולות שליליות, ניאבק בהן מאבק אופוזיציוני תקיף, ואני רוצה לציין לשבח את סיעת הליכוד על מאבקה התקיף בהצעה הפסולה שלפנינו. אני רוצה לומר מראש, אינני רוצה לפגוע בדברי בהרגשתם, אולי בלבותיהם הפועמים של המועמדים להיות שרים, כאן לא מדובר בעניין אישי, יש לי הערכה לאנשים; כאן לא עוסקים בכלל בבעיה אישית, וזאת אכן הצעה פסולה מיסודה. מדיניות השקיפות שעליה הכריז ראש הממשלה הפכה, לצערי, למדיניות של אטימות. ההבטחה לכבד את שלטון החוק ולשקיפות מלאה בניהול הממשלה הפכה לאטימות. שמעתי את ראש הממשלה קורא, כאן, מעל דוכן הכנסת, את נוסח ההצעה – כאילו לאור השינוי או לפי חוקת היסוד הוא מביא את הגדלת הממשלה. הרי כולנו יודעים שלא כך היו הדברים; הרי הדברים סוכמו מראש, וגם כאן נאמרו מעל דוכן הכנסת בעניין זה דברים בלתי נכונים. אטימות לשלטון החוק, אטימות לצורך באמירת האמת, אטימות לכך שמדובר בבזבוז כספי ציבור, אטימות לרחשי לב הקהל, אטימות לצרכים של שכבות שנמצאות במצוקה, וכל זאת כדי להבטיח כיסאות לשותפים קואליציונים. רבותי, לא חשוב איזה מספר תביאו הנה. המספר שנקבתם, של 10 מיליוני שקלים, או המספר האמיתי שאנחנו יודעים לפחות מקיומו של משרד אחד שבוטל, בעת שבוטל, ועלותו היתה 20 מיליון שקלים, או ההערכות הקודמות של האוצר לגבי ההוצאות. אני מניח שראש הממשלה איננו מצפה שאנשים שהוא צירף לממשלתו, והוא הרבה לציין את מעלותיהם ואת ניסיונם, ישבו בחיבוק ידיים. הרי הם צריכים גם כן לעשות משהו. אבל אפילו אם זה יהיה רק התקציב הזעום והבלתי-נכון שהצגתם, רק אם זה יהיה, יש כאן בעיה, יש כאן סמל, יש כאן בעיה מוסרית ממדרגה ראשונה, ולא חשוב מה גודל הסכום.
אדוני היושב-ראש, אדוני ראש הממשלה, על ממשלתך עוד ייכתב: קנית שלטון בכורסאות מעור של צבי. השמאל אומר: בשביל השלום אנחנו מוכנים לכול. אנחנו מוכנים לכל סבל פיזי ונפשי, אפילו להתכווץ מעט סביב שולחן הממשלה. זאת אומרת, השמאל, שאתה, אדוני ראש הממשלה, הינך נציגו, אני אומר בכאב, הופך לנציגו הנאמן לאור הדברים האחרים המתרחשים מיום ליום כדי להביא למדינה מצומקת עם סכנות לביטחונה ולקיומה. אדוני ראש הממשלה, הקמת ממשלה מנופחת. לאן אתה מוביל? אני אומר את זה באמת בהערכה. אני שואל: לאן אתה מוביל? הכול נמהר. לעינינו מתרחש דבר מוזר: הבטחת לתגמל את אלה שעזרו לך להיבחר, אלה שחזונם הלאומי הרקיע עד ליעד העליון של הפלת ראש ממשלה, ואלה שסייעו לך בדרכים אחרות, ואינני רוצה להרחיב על כך. אבל הבטחת, אדוני ראש הממשלה, גם לקשישה השוכבת בפרוזדור בית-החולים, השוכבת שם מבוישת. לחולה הזאת ולחולים נוספים, אפילו בהוצאות המאוד-מופחתות ובלתי ריאליות שאתם מציגים ניתן היה להשכיבם בחדר, לא חשופים במסדרונות לעיני מאות מבקרים. אדוני ראש הממשלה, הבטחת לקשישה הזאת, הבטחת. הבטחת גם לילדי הגן. הבטחת סיוע לשכבות מצוקה. ותרשה לי בהזדמנות זאת להגיד לך, אדוני ראש הממשלה, עוד דבר אחד: אתה מרבה לדבר על כך שזו הממשלה של כולם. זאת אתה אומר כל הזמן. אתה הבטחת גם לדאוג לעובדים כולם כראש ממשלה של כולם, ואני שואל אתכם, אתם דואגים לעובדים? תרשה לי בהזדמנות זאת לומר לך: כבר התחלתם שוב בדרככם הנלוזה, הידועה. אתם מפטרים עובדים חברי ליכוד, לא רק צמרת מינהלית. צמרת מינהלית, אנשים רוצים לעבוד בה עם אנשים שהם רוצים. לא רק צמרת מינהלית אלא עובדים בעלי דרגות שכר נמוכות, פועלים, מגישות תה. אני פונה אליך: תבדוק, תבקש מהשרים לדווח לך, תראה את הזעקה שכבר עולה מהשטח. אתה אומר: זו ממשלה של כולם. בבקשה, תהיו ממשלה של כולם גם בדאגות. אני כבר קיוויתי ואני כבר חשבתי שהדברים האלה נפסקו, ואני אומר את זה, דרך אגב, לכל שרי הממשלה; זה לא בפלג כזה או בפלג אחר. אתם ממשלה של כולם – תדאגו לכולם. אני רוצה לומר לכם, אני כבר נאלצתי להקים בליכוד קבוצת עורכי-דין מתנדבים, יש כבר למעלה מ-20 עורכי-דין, כדי שייאבקו משפטית, ולא נרפה מן העניין. אני האמנתי שמדינת ישראל כבר השתחררה מהדבר הזה. עוד לא חיממתם כיסאות – כבר פיטרתם, סילקתם, עובדי כפיים, מנקי מבנה, מגישות תה וקפה, ואני פונה אליך אישית ומבקש ממך לבדוק את הנושא. אנחנו, משפטית, נקטנו צעדים, ואנחנו ניאבק משפטית בכל מקרה של שרירות מפלגתית וקיפוח על-ידי חברי ממשלתך. יכולתם לפעול בקהילה בעזרה – אני רואה שיש ויכוח ביניכם, כנראה, מי פיטר יותר – – –
הנה דוגמה של אטימות לב – – –
הייתי אומר, שזו דוגמה אמיתית של אטימות לב. אנחנו לא פיטרנו עובדים בגלל השתייכות מפלגתית. לא עשינו את זה.
אני מקווה ושמח על כל אדם שאפשר למנות ולתת לו פרנסה.
רבותי, כדאי לדעת: הימים שבהם חשבו כאן שרק אנשי צד מסוים של המפה הפוליטית יכולים לקבל עבודה בכבוד, חלפו. לצערי, אנחנו רואים סימנים, ולכן אני פונה לראש הממשלה. אנחנו נעקוב אחרי הדברים האלה. כמו בחרב ששלפתם מייד – את הראשים של מי אתם מורידים? – של נשים קשישות שעובדות בניקיון. יכולתם לפעול בקהילה בעזרה לתלמידים בלימודים, בשכונות, בערי פיתוח, בחוגים במחירים מוזלים, בלימוד עברית ובמתן אפשרות למידע, וככל שהציבור הוא במצוקה והוא דל יותר, נגישותו למקורות מידע קטנה יותר. גם את זה אפשר היה לעשות. אני אומר לכם, שאם אקח רק את המחיר שלכם – מאחר שאנחנו עוסקים עכשיו בפעולה הזאת ופתחנו בפעולה כזאת – אני רוצה לומר לכם, שבמחיר 70 הסנטימטרים האלה, כאן משני הצדדים, יכולתם לתת טיפול בקהילה בעזרה בלימודים, בחוגים ובלימוד עברית בשלוש ערי פיתוח. הרי כביכול פניכם לערי הפיתוח. פניכם לא לערי הפיתוח. פניכם פה ל-70 הסנטימטרים מכל צד. יכולתם, במקום התוספת המיותרת – ואני רוצה להעמיד כאן דברים על דיוקם – שצוות המשא-ומתן שלנו התנגד לה בתוקף, לתת מלגות מכובדות ל-2,000 סטודנטים בני שכונות וערי פיתוח שלא יכולים להגיע ללימודים. רק בסכום שאתם נקבתם אפשר לתת מלגות מכובדות, אבל העדפתם משהו אחר. אני שואל אתכם ופונה לחברי – – –
רבותי, אני מתנצל ואומר, שברמה הזאת, שבאים ומציגים מצב קשה שאתם לקחתם על עצמכם לטפל בו, ובמקום זה עשיתם משהו אחר שמבחינה מוסרית הוא פסול – אם זאת הטענה, רבותי, רחוק לא תגיעו. אני שואל אתכם, ויושבים פה באמת אנשים שהם חברי ואנשים שאני מעריך אותם: אינכם משפילים מעט עיניים? אינכם מתביישים קצת? אני לא תובע הרבה. אינכם מתביישים מעט? שלא לדבר על כך שכבר לא נוח כל כך להיות שר. צפוף, צפוף. אמרתי בפתיחה, שטוב להיות שר, וזה נכון, אבל, רבותי, כבר לא נוח כל כך; תראו איך אתם נדחקים פה.
בכל זאת, יש גם גבול לנוחות. אני מבין שתתחככו יותר זה בזה. אולי יש כמה יתרונות גם לדברים האלה. צפוף, צפוף. אדוני ראש הממשלה, תרשה לי לומר לך: טעית קשות, מוסרית, כלכלית, מעשית. זו עוד טעות, וחבל. אני רוצה לומר לכם: כשאנחנו, בבחירות הבאות, נחליף אתכם, ואנחנו נחליף אתכם, אני מתנצל בפני הנגרים שיצטרכו שוב לעבוד כאן והשולחן הזה יצומצם ונחזור לממשלה של 18 שרים. את זה נעשה כשנחליף אתכם, ונחליף אתכם. תודה.
אדוני היושב-ראש, כנסת נכבדה, באתי להביע אי-אמון לממשלה ולעומד בראשה בנושא חלוקת ירושלים הנעשית ממש לנגד עינינו. ברק כבר מחלק את ירושלים; הוא לא ממתין. אצה לו הדרך. כשהודעתי שיש להגיש הצעת אי-אמון בעניין ירושלים, כמה מחברי אפילו זקפו גבה: "שקט עכשיו", "למה לעורר את הבעיה?", "לא קרה שום דבר מיוחד", "ברק לא יעז", "ברק הבטיח". האמירה "ברק הבטיח" עצמה נותנת הצדקה להגשת אי-אמון. ראש הממשלה הבטיח לטפל באבטלה ונכשל. האבטלה גוברת. ראש הממשלה הבטיח לטפל במצב בבתי-החולים וכשל. המצב בבתי-החולים מחמיר. ראש הממשלה הבטיח לטפל בחינוך, לתת אפשרויות שוות לכל ילד, ומעד. כישלונו של ראש הממשלה בקידום החינוך מנציח דור נוסף של מובטלים. ראש הממשלה הבטיח לפתח תשתיות, והתוצאה – כלום. אני רוצה לקוות שלפחות אותם פרויקטים שהתחילה הממשלה שלנו יושלמו. לראש הממשלה היו חלומות להיאבק בביורוקרטיה המכלה כל חלקה טובה, והתוצאה – אפס אחד גדול. הביורוקרטיה החמירה. כדי להיאבק באבטלה כבר היו צריכות להיות תוכניות לביצוע על המדף, ואין. אבל ראש הממשלה עסוק; עסוק רק בדבר אחד. ראש הממשלה הוא אדם למשימה אחת. משימתו עכשיו – הסדר בכל מחיר, תוך ויתור בכל מחיר, תוך התרפסות בכל מחיר. התגובה הכנועה על גל ההסתות הנורא נגד ישראל שפוקד את העולם הערבי היא תגובת לשכת ראש הממשלה: "השוואת ישראל לנאציזם מעידה על בורות ואי-הבנה של מה שקורה"; ואת ההסתה הפרועה משופרות התעמולה הערבית הם פוטרים כחלק מ"משחק טקטי של הערבים בתהליך השלום". למה יש לצפות עוד מהממשלה הזאת? ממשלת ישראל משדרת חולשה ומסכנת בזה גם את השלום שהושג עד כה. השלום בין ישראל למצרים או עם כל גורם ערבי אחר יתקיים כל עוד תהיה ישראל מוכנה ומסוגלת להגן עליו, במיוחד כשכולם יודעים שזה שלום קר. התנהגות הממשלה פוגעת בחוסנה ובביטחונה של מדינת ישראל. זו פגיעה בכל אחד מאתנו. בוויתוריו, ברק יוצר הקצנה של מדינות ערב. הממשלה שלנו הצליחה להביא לפירוד, לפיצול ביניהן, וברק הביא לתיאום ביניהן במאבקן בישראל. לכן אין להמתין עם המאבק גם בעניין ירושלים. פעולות הממשלה נעשות בכחש, בעורמה, לא מול אויביה, חס וחלילה, אלא מול אזרחיה הנאמנים של ישראל. הממשלה יודעת, אם בכלל הממשלה יודעת משהו, שלא תוכל, לא תצליח להעביר החלטה, תוכנית, למסירת השליטה בשכונות ערביות בירושלים לידי הרשות הפלסטינית, לכן היא מתחכמת, מתכמנת. במקום תוכנית כתובה – יצירת עובדות בשטח לאט לאט, בהדרגה, וכשיבוא היום והממשלה הזאת, ממשלת ברק, תרצה למסור את מזרח-ירושלים לידיו של ערפאת, זו תהיה כבר עובדה מוגמרת, מצב קיים. לכן הממשלה מתעלמת מחידוש הפעילות המדינית הפלסטינית בירושלים ב"אוריינט האוס" ובמקומות נוספים, ואל תבואו ותגידו: זה היה גם אצלכם. כן, זה היה גם אצלנו, לא כפי שזה עכשיו, ואני מציע לכל אחד לעיין בדברים שאמרתי במשך כל שנות היותי חבר בממשלה. זה היה, אבל לא כפי שזה עכשיו. לא רק ב"אוריינט האוס", גם במקומות נוספים. לכן, פעילות כל ארגוני הביטחון הפלסטיניים בירושלים – אני מתבייש שאני משתמש בביטוי "ארגוני הביטחון" – גם במערב העיר, גוברת; ולא רק שם – גם לכפר-סבא, לשוק בפתח-תקווה, ואפילו לשדה התעופה בן-גוריון מגיעים אותם כוחות ביטחון כדי לבצע מאסרים שהם רוצים לעשות. לכן הממשלה לא מגיבה נחרצות על חטיפת פלסטינים נושאי תעודות זהות ישראליות מירושלים, שמעונים לא אחת במשך שבועות במתקני חקירה פלסטיניים ברמאללה וביריחו. לכן "מושל ירושלים" מטעמו של ערפאת מרים ראש. לכן התגובה על הסכם האפיפיור-ערפאת נשמעת רפה כל כך. לכן ממשיכה הממשלה במזימתה להעביר את אבו-דיס ועזרייה לשליטה פלסטינית מלאה. לכן הדיבורים – בינתיים דיבורים – על מסירת א-ראם ואזורים בוואלג'ה לשליטה מלאה של הפלסטינים. לכן הממשלה לא פועלת נגד הלחץ הפלסטיני על הנוצרים בעיר העתיקה, שנועד לסלקם מהעיר, כפי שכבר עשו בבית-לחם. לכן הממשלה החטאה הזאת מאפשרת פגיעה בקודשי הר-הבית. 150 משאיות עבדו במשך לילה שלם ב"אורוות שלמה", והממשלה הזאת עצמה עין וממשיכה במחדליה בהר-הבית עד עצם הרגע הזה. העובדות שנוצרות בשטח בעידוד הממשלה הזאת יביאו, לכשיתגשמו, לניתוק שכונות וערים יהודיות, שמתגוררים בהן רבבות רבות של יהודים, ממרכז העיר. תושביהן יצטרכו לעשות דרכם דרך שכונות ערביות וכוחות מזוינים פלסטיניים. האם נחזור לתקופת השיירות להר-הצופים, כשמזרח העיר היה תחת כיבוש ירדני? אם זו לא חלוקת העיר – חלוקה מה היא? וזאת, מעבר לעובדה שכל מ"כ טירון יודע: קיים עיקרון ברור, שהוכח גם היסטורית, שלא ניתן להעביר קו גבול שיאפשר חיים בביטחון ובשלום בתוך אזור עירוני המאוכלס בצפיפות, באוכלוסיות הנמצאות בקונפליקט היסטורי, עדתי, פוליטי או אחר. ראש הממשלה אוהב לדמות עצמו לדמויות היסטוריות גדולות – – –
לא, אני לא הולך כל כך רחוק.
ראש הממשלה אוהב לדמות עצמו לדמויות היסטוריות גדולות, לכן טוב אולי שישמע מה אומר דוד בן-גוריון על ירושלים. אני מצטט: "גם לנו, כמו לאנגלים, יש משהו שהוא יקר לנו גם מהחיים. אנו מוכנים להיהרג ולמות ולא נוותר עליו. ישראלים ימסרו נפשם על ירושלים לא פחות מהאנגלים על לונדון, רוסים על מוסקבה ואמריקנים על וושינגטון". פה לא נדרש, דרך אגב, למסור את הנפש. פה נדרש רק לעמוד עם טיפת גאווה, לא להתרפס, לא לכרוע ברך – לא נדרש כאן יותר. מעניין מה אומר זאב ז'בוטינסקי ב-1937. הוא אומר: "מבחינה רוחנית יהפוך הבית הלאומי, כשהוא נטול קריית האומה (ירושלים), סמל הנבואה השגיאה" – מהמלה שגיא – "את כל הרעיון הציוני ללעג ולשנינה. עם זה ילמדו כל העמים לדעת, כי שום הבטחה חגיגית וקדושה לא תעמוד בפני מעשי אלימות, ושערמומיות זמנית היא שתירש את מקומן של ההתחייבויות". תראו כמה זה הולם, כאילו הדברים האלה נכתבו היום.
אדוני היושב-ראש, כנסת נכבדה, מהסיבות הנ"ל ובשל חוסר האמינות הבוטה של ראש הממשלה, מר ברק, אני מגיש בשם הליכוד אי-אמון בממשלה – אני מניח שיש גם חברים אחרים, אבל הם לא הצטרפו מראש, לכן פורמלית לא נוכל לעשות זאת. הממשלה הזאת צריכה ללכת בטרם תביא עלינו עוד סכנות. תודה.
כבוד יושב-ראש הכנסת, כנסת נכבדה, ראשית, ברכה חמה לאזרחי ישראל ולעם היהודי ברחבי העולם כולו לקראת השנה החדשה. אפשר ומותר לשנות הסכמים. ניתן לתקן הסכמים. ראוי לשפר הסכמים. כך נהגה הממשלה שלנו כשבהסכם-וואי הפחתנו במעט את הסיכונים שבהסכם אוסלו. אבל אסור להוליך עם שלם בכחש, וזה גם לא יצלח. הממשלה נתנה לעצמה ציון: הסכם משופר. מעניין, רוב התקשורת החרתה החזיקה אחריה. דרך אגב, איך אתם מצליחים, שתמיד רוב התקשורת אתכם, לא חשוב מה אתם עושים? זה דבר שהיינו מאוד רוצים ללמוד מכם.
התלמיד שנכשל, במקרה זה הממשלה, העניקה לעצמה ציון שלא מגיע לה. אני מכיר היטב את הסכם-וואי. המשלחת שלנו שהתה שם עשרה ימים ולילות במשא-ומתן מתיש, ולא ויתרנו. עיינתי היטב בהסכם-שארם – הסכם חמור, רשלני; אחיזת עיניים. אתמול פניתי לראש הממשלה, ואני מודה שהוא נענה בתוך זמן קצר מאוד והביא לידיעתי את המפה. עיינתי במפה, חשבתי על הדברים. הבוקר ראש הממשלה היה עסוק. ניסיתי לדבר אתו, להסב את תשומת לבו לכמה רשלנויות לא קטנות שיש שם, שאת כולן ניתן למנוע, ואני עדיין מקווה שגם את זה עדיין תהיו מוכנים לשנות. אם הסכם-וואי טוב יותר לפלסטינים מההסכם שלכם, הרי זה מה שטענתם – מדוע איימתם עליהם, שאם הם לא יקבלו את התוכנית "המהפכנית" שלכם, תחזרו להסכם-וואי המקורי? הרי לא מאיימים בדבר שטוב יותר לצד השני. ואם כבר איימתם, מדוע התקפלתם? היתה מחשבה מאחורי תוכניתכם לקשור את הנסיגה השלישית בהסדר הקבע, בהחלט, ובכלל לזרז את דיוני הסדר הקבע. גם כאן לא המצאתם שום דבר חדש. זה מופיע בהסכם-וואי. סיכמנו זאת וגם נכנסנו למשא-ומתן על הסדר הקבע, שאני עצמי התחלתי בשם הממשלה. אילולא השמאל, אולי חלקים מהשמאל הישראלי, יחד עם מצרים, חלק ממדינות אירופה וכמה נציגים אמריקנים, שהמליצו לפלסטינים להשהות את המשא-ומתן, ייתכן שכבר היום היתה לפנינו תוכנית להסדר. אולי לא שלום, אולי הסדר הדומה לאי-לוחמה לתקופה ממושכת כדי לעקוף משברים עתידיים; דבר שמאפשר לעקוב אחרי התפתחות היחסים ושיתוף הפעולה בין ישראל לפלסטינים בנושאים של ביטחון, כלכלה, עם לעם, מניעת הסתה וכדומה. תמיד צריך לזכור, במזרח התיכון מרכיב הזמן הוא מרכיב מכריע בחשיבותו. גם בעניין זה לא המצאתם שום דבר חדש. זו תוכנית שדנתי עליה עם הפלסטינים, עם ארצות-הברית, עם מדינות האיחוד האירופי. אבל ההישג הזה שדיברתם עליו כהישג העיקרי – כריכת הדיונים על הסדר הקבע עם הנסיגה השלישית, זה היה הדבר שהצגתם כהישג העיקרי, נדחה בבוז על-ידי הפלסטינים, והוא נעלם לפתע כלא היה. מה השגתם? שלושה חודשים נוספים וטפיחות על שכם בעולם. ואני רוצה לומר לממשלה הזאת: מנהיגות אחראית לא משלמת בשטחי מולדת ולא בנושאים ביטחוניים ובנכסים אסטרטגיים כדי לשפר את מעמדה אצל המצרים, אצל האירופים או אצל אחרים.
תרשו לי להגיד לכם, הרכש האחרון של מפלגת העבודה, אני לא יודע מה הוא תורם מחשבתית, אבל מבחינת קולו רכשתם נכס בלתי רגיל.
אתה מהנגב, אבל אתה נוהג באופן תרבותי אפילו אם אתה חולק על הדברים. אני מוכרח לומר, שרכשתם רכש שקולו חזק כמעט מקולו של כל חבר כנסת אחר, רכש רציני.
אני אומר, כי שיפור זה הוא שיפור זמני עד שישראל תידרש לוויתורים נוספים. אם תמשיכו לוותר בכול, מעמדנו יהיה מצוין בעולם עד שיופיעו דרישות נוספות. ואני מוכרח לומר, מאשימים אותי לעתים כאילו ביחס לא הולם לפלסטינים. אני רוצה לומר לפלסטינים: אני מלא הערכה לעמדה הפלסטינית, שלא היתה בה תזוזה של מילימטר אחד מעמדותיה עד היום, מול החולשה היהודית; אני מודה – גם בממשלות שלנו. כך ינסו לדחוק אותנו עד הסוף, אלא אם נדע לעמוד באופן תקיף על זכותנו המלאה והבלעדית על ארץ-ישראל. אני שמעתי את דברי ראש הממשלה בעניין. אומר ראש הממשלה: לא באנו אל ארץ ריקה. הרי זאת אחת הבעיות. זה אחד מכישלונות מערכת החינוך, שלא מלמדת על רצף החיים היהודיים בארץ. יהודים מעולם לא נטשו את ארץ-ישראל. כשהערבים הגיעו הנה הם מצאו כאן יהודים. יהודים לא נטשו מעולם. לעתים מספרם היה מאות אלפים, לעתים ירד לעשרות אלפים. יהודים לא נטשו את ארץ-ישראל מעולם. כך שלא באנו אל ארץ מיושבת, באנו אל ארץ שחיו בה ערבים. כשהם הגיעו הנה, הם מצאו כאן יהודים.
ונדע לעמוד על זכותנו לחיות בביטחון ובשלום. ועוד דבר חשוב מאוד, והייתי מאוד מציע לממשלה לאמץ את הגישה הזאת. אם נבין שהשלום חשוב לנו מאוד – לנו השלום מאוד חשוב, אך לא פחות חשוב השלום לערבים, לא פחות מכך, רק בגישה סימטרית לשלום ניתן יהיה להשיג אותו. כל עוד אחד הצדדים מדבר על חשיבות השלום לעצמו ומקל ראש בחשיבות השלום לצד השני – בגישה האסימטרית הזאת לא ניתן להגיע לשלום. השלום חשוב לכולנו. אני רוצה לומר כמה מלים באשר לפיגועי הטרור שביצעו ערבים אזרחי ישראל. אני רוצה לומר לכם את אמונתי. אפשר לחיות עם ערבים, אני מאמין בכך.
רבותי, מאחר שהכנסת נתברכה בכוחות חדשים, ואני יודע שכולכם עסוקים, יש לכם רעיונות פוריים וכן הלאה, אני מאוד ממליץ, מאחר שכולם קפצו כשאמרתי שאפשר לחיות עם ערבים, אנא תעיינו בדברי, אם אתם רוצים, כדי שלא תצטרכו לקפוץ לחינם; אנא תעיינו בדברי ותשמעו שאת הדבר הזה אמרתי כאן פעמים רבות, ולא רק כאן. ואני באמת מאמין שאפשר לחיות עם ערבים. אני רוצה לומר לכם, שכילד במושב, למשל, לא חשבתי לרגע שנחיה ללא ערבים; זה היה בעיני דבר טבעי, אבל זה מחייב כמה דברים: שמירת החוק על-ידי כולם – זה דבר אחד, עד תום, גם על-ידי ערבים. על-ידי יהודים ועל-ידי ערבים, על-ידי כולם. רבותי, אני מציע להסתכל על דברים, ודאי שמעתם וזה לא התחיל היום, שיהודים בנגב משלמים דמי חסות. שמעתם על זה פעם? אתם רוצים לחיות ככה? אני לא רוצה לחיות ככה. זה דבר אחד, שמירת החוק על-ידי כולם. עשיית צדק ושמירה על כבוד הדדי, והפסקת רעיונות ההתבדלות שמתעוררים אצל המנהיגות הערבית הישראלית. טוב שרוב אזרחיה הערבים של ישראל, עמדתם מנוגדת לזו של מנהיגותם. ישראל היא המדינה הדמוקרטית היחידה באזור. דמוקרטיה אמיתית, שכולנו גאים בה, אבל הדמוקרטיה נועדה להגן על החיים. דמוקרטיה היא דבר חשוב ביותר, ועלינו לעמול ולחזקה, אבל שמירת החיים חשובה יותר. גם חוק כבוד האדם וחירותו נועד בראש ובראשונה להגן על החיים ולא על הרוצחים, ואת זה צריך לזכור תמיד. דיברתי על מה קיבלתם. לא קיבלתם שום דבר, אבל בואו נראה על מה ויתרתם. בהסכם-וואי נאמר, שיש סדר בביצוע התחייבויות. בכל שלב הפלסטינים מבצעים את חלקם, העניין נבדק, ורק אחר כך ישראל מבצעת את חלקה שלה. זו ההדדיות שמדברים עליה, ובדרך כלל אנשים לא כל כך יודעים מה זה. זו משמעות ההדדיות. בהסכם-וואי מה שקובע זה התוצאות. יבצעו את חלקם – יקבלו שטח. בהסכם-שארם נדרשים הפלסטינים למאמצים ולדיווח. יש ויתור על לוח הזמנים, זהו אותו ה"טיים ליין" החשוב שהסדיר את כל העניין. הם, הפלסטינים, צריכים להתאמץ. אנחנו מחויבים לבצע, לעמוד בתאריכי יעד. אין דבר כזה לגבי הפלסטינים. אין התחייבויות פלסטיניות ברורות בהסכם-שארם. בהסכם-וואי מודגשת שוב ושוב חובת הרשות הפלסטינית להילחם בתשתית הטרור. כדאי שתפתחו את הסכם-וואי ותקראו אותו, כמה פעמים זה מופיע. בהסכם-שארם זה לא קיים עוד. כיום, אתם יודעים, אין פעולה של ממש על-ידי הרשות הפלסטינית נגד התשתית, וכולם יודעים זאת ואתם שותקים. מנסים להעביר את האחריות לאירן. הולכים רחוק קצת. בהסכם-וואי ובנספחיו הסודיים – ואני אומר את זה כי אלה דברים שכבר פורסמו – סוכם על תוכנית מקפת למלחמה בטרור תוך הגשת תוכניות. זה נעשה באמצעות ה- מראש. בדיקה אמריקנית על-ידי ה-CIA לרבות בדיקת בתי-הסוהר. כל זה לא מופיע בהסכם-שארם המשופר שלכם. להיפך, אתם מתפארים שאתם רוצים להוציא את האמריקנים. מי יבדוק? אתם תסיירו בבתי-הסוהר? הכול הבל. ושחרור המרצחים והמסייעים להם. פשיטת רגל מוסרית וביטחונית – ואל תקראו לי פה את הקריאה: שיח' יאסין.
רבותי, אני הייתי זה שפעל להחזרת אנשי המוסד. היו לנו כמה אנשי מוסד שהיו כלואים ומוקפים בבניין השגרירות, והיו לנו אנשי מוסד בכלא הירדני. זה בכלל מצב אחר. וכשצריך לשחרר אנשים שכלואים בכלא, לעתים מקבלים גם החלטות כאלה.
הרי מה שאתה אומר, תרשה לי להגיד לך – – –
קשה לי להתמודד עם בעל הקול המיוחד, הרכש האחרון של מפלגת העבודה. בהסכם-וואי דובר על צמצום הכוחות הפלסטיניים. בהסכם-שארם אין מלה על כך. ב"וואי" דובר וסוכם על הנשק הבלתי-חוקי המצוי בתחומי הרשות, איסופו, מסירתו לנציגים אמריקנים, הוצאתו מתחומי הרשות והשמדתו. הממשלה הטירונית הזאת, בהסכם-שארם, מסתפקת בדיווח. דיווח של מי? דיווח של ערפאת. אתם מסתפקים בדיווח. שם סוכם על הוצאת הנשק; אתם מקבלים דיווח. מעצר מרצחים אינכם תובעים עוד. הם ממשיכים בתפקידיהם בכוחות הביטחון הפלסטיניים, וההסתה שאינה פוסקת לרגע מביאה גם ערבים ישראלים ליטול חלק בטרור. בהסכם-וואי דובר על הפסקת ההסתה. הנה דוגמה קטנה למה שקרה לפני יומיים-שלושה. אתם ודאי עוקבים אחרי העיתונות הפלסטינית. העיתון הרשמי הפלסטיני, "אל-חיאת אל-ג'דידה", פרסם השבוע, וזה מה שהוא אמר – שישראל יוזמת את פעולות הטרור. ואתם שתקתם והמשכתם להתחבק ולהתרפק. הדבר מזכיר לי שיחה שהתנהלה בין אחד משרי הממשלה הנוכחית עם ערפאת אחרי הפיצוץ בשוק מחנה-יהודה. אמר לו אז היושב-ראש ערפאת: השב"כ עומד מאחורי הפיגוע. אותו ילד טוב ירושלים, במקום לקום ולעזוב את המקום תוך נזיפה חמורה ביושב-ראש, תלה בו את עיניו החולמות כתלמיד בפני רבו, וכולנו ראינו זאת בטלוויזיה. הכול נמשך, בדיוק אותו דבר. עשיתם דבר חמור בעניין המעבר הבטוח. ויתרתם על אזכור בכתב של זכותה של ישראל לבדוק ולעצור, ובכך סללתם את הדרך להכרה בהחלטה 181. דרך אגב, איפה המחסום שלכם במעבר הצפוני? למה את זה אי-אפשר לדעת? אני הרי יודע בדיוק. המחסום הזה נקבע על-ידינו בפתחה של ביתוניה, אבל אתם הרי עומדים להזיז אותו לאמצע הדרך, כך שהציר החדש לירושלים, ציר 45, יהיה מעבר למחסום הזה. מה אתם עושים? רק עכשיו התפוצצו שתי מכוניות תופת. מה שעשיתם מאפשר העברת עשרות מכוניות ומחבלים. ובעניין הנמל – לפני סיכום העניין הביטחוני תרשו לי להגיד לכם, יש לכם רוב וכל אחד יטפח על כתפי רעהו או על בטנו שלו, מתוך סיפוק עצמי רב. תרשו לי להגיד לכם, זו הפקרות ביטחונית. בשעתי הצעתי הצעה בעת הדיונים שמאפשרת נקיטת צעדי ביטחון דרושים. היתה הצעה, הצעה מצוינת. ומי יפקח על הבאת החומרים לבניית הנמל? מאיפה הם יגיעו? הרי אפשר להעביר את הכול תוך כדי בניית הנמל. קבעתם משהו בעניין הזה? דיברתם משהו על העניין הזה? חשבתם על הנושא הזה? חוץ מזה, אני רוצה לראות איזו ממשלה גיבורה בישראל, לא רק שלכם, שלנו, כשיבואו אוניות נושאות דגלים זרים לנמל – כי הרי אתם אומרים שלא יופעל הנמל אלא לאחר שייחתם הפרוטוקול הביטחוני. רבותי, אני רוצה לראות את הגבורה של כולם, שלכם, שלנו, ובצדק, כשתבוא אונייה זרה, נושאת דגל רוסי, אמריקני, צרפתי – אני רוצה לראות את הגבורה פה של כולם: איך עוצרים את האונייה הזאת. רבותי, הפקרות ביטחונית, דבר מיותר. יש לזה פתרון. חבל שלא התייעצתם. רציתם להמציא הכול בעצמכם ונכשלתם.
ועוד דבר חמור עשיתם בחידוש ועדת העקורים. מאוד מעניין. השבוע אמר ב"רדיו פלסטין" אסעד עבד-אלרחמן, האחראי לנושא הפליטים והעקורים ברשות הפלסטינית, שעכשיו יהיה ניתן להחזירם, ונקב במספר של 750,000 עד מיליון. ואני אומר לכם, אני פונה אליכם – זה לא אופוזיציה וקואליציה; אני פונה אליכם כאל אזרחי ישראל, אני אומר לכם שזה פתח לשפך דם בלתי פוסק, וכל זאת בלי שהפלסטינים מילאו את התחייבויותיהם. אני רוצה לומר לממשלה: הממשלה מלכדה עצמה בהסכמה להפעלת הוועדה הזאת. צריך להבין, זה פשוט מלכוד עצמי. לסיכום, הסכם-שארם הוא כישלון מדיני מביש לממשלה הנוכחית. אני קורא לכל מי שמאמין בביטחון ובשלום, לאזרחי ישראל, להצביע נגד ההסכם הגרוע הזה. תודה.
מאחר שנשאר כאילו ספק בסוגיה זו, אני רוצה לומר: אני חושב שזו היתה טעות קשה. מכובדי היושב-ראש, אני מודה על שנתת לי את האפשרות להגיד עוד משפט. אני חושב שזו טעות חמורה. היו אתנו אנשים שישבו בממשלה, ואני לפחות אומר להם, הרי אתם נאבקתם על הדברים האלה. כל אחד צריך לשקול, אם הוא רוצה ביטחון, התפתחות ושלום, או שהוא רוצה הישג של רגע. אני בעד ראייה ארוכת טווח. כך צריכה לנהוג מנהיגות אחראית. תודה.
אדוני יושב-ראש הכנסת, כנסת נכבדה, ראשית, אני רוצה לברך אותך ואת חברי הכנסת עם פתיחת המושב. מדינת ישראל נמצאת בשעת מבחן מהגורליות והחשובות בתולדותיה, שעת מבחן לכוח הרצון הלאומי, שעת מבחן לנכונותנו להגן על עצמנו במערכה אלימה שנכפתה עלינו, שעת מבחן לנחישותנו להגן על כל מה שבנינו כאן, שעת מבחן לעוצמת זיקתנו לארץ הזאת, שעליה חלמנו אלפיים שנה בגלות, שבמהלכן לא פסק היישוב היהודי בארץ-ישראל מלהתקיים אפילו ליום אחד, ועליה לחמנו בכל מערכות ישראל.
מכאן, מכנסת ישראל בירושלים, בירת העם היהודי זה שלושת-אלפים שנה ובירתה המאוחדת של ישראל, אני מבקש לשלוח היום ברכות מיוחדות לצה"ל, למשטרת ישראל ולכוחות הביטחון, העומדים במסירות על משמר ביטחון ישראל ואזרחיה תמיד, ובימים אלה – ביתר שאת.
המערכה שלפנינו היא מערכה מורכבת, ביטחונית ומדינית. שלושה הם התנאים להצלחה במערכה: נחישות ועקביות במאבק בטרור; שמירה על התמיכה והתיאום עם בעלי בריתנו בעולם בכלל ובעולם החופשי בפרט; שמירה על האחדות הלאומית. גבירותי ורבותי, חברי וחברות הכנסת, בשנים האחרונות עשו כל ממשלות ישראל, מימין ומשמאל, דרך ארוכה המלווה בוויתורים כואבים על מנת להביא שלום. הרחיק לכת מכולם קודמי, ראש הממשלה אהוד ברק, שהעז והציע לפלסטינים ויתורים מרחיקי לכת. לצערנו, נכונותנו לשלום ולוויתורים נענתה בטרור ובאלימות.
מי שפגעה בעיקרון שביסוד תהליך השלום, העיקרון של יישוב סכסוכים סביב שולחן המשא-ומתן, היא הרשות הפלסטינית. גל הטרור האחרון תוכנן כתוצאה מהחלטה אסטרטגית של הרשות הפלסטינית מייד לאחר ועידת קמפ-דייוויד, ובמהלכו הפכו מנגנוני הביטחון של הרשות, שהוקמו על מנת לסכל טרור, למעורבים בטרור באופן פעיל.
חזינו במעשי לינץ' ובהוצאות להורג שבהם השתתפו כוחות הביטחון של הרשות הפלסטינית. תנועתו של ראש הרשות הפלסטינית, ה"פתח", חזרה לדרך הטרור. השימוש בנשק אסור לפי ההסכמים, כמו מרגמות, הפך לתופעה יומיומית.
מאמצי הרשות הפלסטינית להבריח כלי נשק קטלניים יותר, בניגוד להסכמים שעליהם חתמה, הם מטרתה המרכזית בימים אלה. אני רוצה להבהיר בצורה הברורה ביותר: אין פשרות במאבק בטרור. המאבק בטרור יהיה נחוש ועקבי. לא ננקוט מדיניות של תגובה, אלא מדיניות המשלבת יוזמה ותכנון. אין לישראל כל רצון לכבוש שטחים שנמסרו לרשות הפלסטינית. המדיניות שלנו היא להימנע, ככל שהדבר תלוי בנו, מהסלמה. אבל אני חושב שכולנו צריכים לזכור, אני בטוח שכולנו גם מסכימים, שהמחויבות העליונה שלנו תמיד תהיה לביטחון ישראל ואזרחיה. המאבק לא יהיה קל ולא יהיה קצר, אבל אנו נחושים לנצח במאבק הזה. אנו נחושים לא לאפשר לטרוריסטים כל הישג. לא יהיה משא-ומתן להסדרים מדיניים תחת אש. במאבק הזה נזדקק לאורך רוח, לשיקול דעת ולכושר עמידה. מי שאומר שיש פתרונות קלים או מהירים למצב המורכב שנוצר, פשוט מטעה את הציבור.
מדיניותנו ברורה: לפני שמדברים שלום, מפסיקים לירות. כשיורים, לא מוותרים. כשיורים, לא מוותרים. כשמדברים, אני מודע לכך שיהיו ויתורים. במאבק בטרור אין ימין ואין שמאל. מול הטרור עומדת ישראל מאוחדת ונחושה העומדת על זכותם של אזרחיה לחיות בשלום ובביטחון.
חברי הכנסת, לפני חודשיים בדיוק הצגתי בפני הכנסת את ממשלת האחדות בראשותי. ממשלת האחדות היא נכס אסטרטגי במאבק המדיני-הביטחוני המורכב שאנו מצויים בו. כשכל הארץ חזית, כל העם מאוחד. עלינו לעשות כל מאמץ כדי לשמור על האחדות הלאומית בממשלה, בכנסת ובציבור, כי בלעדיה יקשה עלינו להתמודד עם האתגרים הכבירים שלפנינו. חשוב גם להקרין לציבור אחדות מהבית הזה. הוא מצפה לזאת מכולנו.
חברי הכנסת, הממשלה מכהנת רק חודשיים ימים, אבל יש לה כבר הישגים בשורה של תחומים.
הבאנו רוח חדשה של אחדות ומנענו את המשך הפיצול במערכת הפוליטית גם באמצעות החזרה לשיטת הבחירות בפתק אחד. אישרנו את תקציב המדינה בזמן קצר ביותר.
התחלנו בטיפול כולל במשבר המים. יצאנו לדרך עם תוכנית התפלה. קיבלנו החלטות משמעותיות על מנת לבסס את מעמד שירות המילואים בצה"ל ולתקן עיוותים של שנים. חיזקנו את יחסינו עם ארצות-הברית. הקמתי את הקבינט החברתי-הכלכלי על מנת לטפל בבעיות חברה חשובות ולקדם פרויקטים לאומיים בעיקר בתחום התשתיות והבינוי. נעשה את המירב להשקיע בחינוך טכנולוגי מתקדם, בחינוך ערכי-ציוני ובחיזוק רגש הכבוד הלאומי, שנחלש בשנים האחרונות.
נפעל לצמצום הפערים בחברה ולחתירה לשוויון הזדמנויות לכל אזרחי המדינה באמצעות חינוך.
עם ישראל הוא עם שוחר שלום.
גם בימים קשים איננו שוכחים מי אנחנו. אנו גאים במשטרנו הדמוקרטי. אנו גאים על היותנו מדינת חוק המכבדת כל אדם באשר הוא אדם. אנו גאים במורשתנו המפוארת ובזיקתנו העמוקה וארוכת הימים לארץ הזאת. גם בימים קשים מחויבותנו לשלום נותרה בעינה. המפתח לשלום נותר בשטח, בידי הצדדים עצמם, ולמעשה בנכונות הפלסטינית לחזור לעקרונות שביסוד תהליך השלום. הדרך להמשך התהליך היא משא-ומתן ישיר בין הצדדים על בסיס ההסכמים החתומים שאושרו על-ידי הכנסת ובתנאי שיבוצעו בהדדיות.
אני פונה לשכנינו הפלסטינים: נגזר על עמינו לחיות ביחד בארץ הזאת. כל ההישגים שהיו לכם הושגו במשא-ומתן. כל הטרגדיות נבעו מאלימות וטרור. נתיב הדמים הזה לא יוביל אתכם לדבר. כולנו יכולים ליהנות משכנות טובה, המבוססת על שיתוף פעולה וכבוד הדדי, והיא תביא שגשוג ורווחה לשני העמים.
הממשלה תפעל לשמור ולבסס את יחסיה עם ירדן ועם מצרים, שעמן יש לנו חוזי שלום.
בשבוע שעבר הזמנתי את הנשיא מובארק ואת המלך עבדאללה השני לבקר בישראל. נשמח לארח אותם כאן בהקדם. קיימים אומנם חילוקי דעות בינינו, אבל לדעתי לכולנו רצון ביציבות ובשלום.
המאבק המתחולל בימים אלה אינו רק בין ישראל לבין הטרוריסטים. זהו מאבק בעל השלכות משמעותיות על הזירה האזורית והבין-לאומית. תוצאותיו יקבעו איזה מזרח תיכון יהיה כאן: מזרח תיכון קיצוני, טרוריסטי, או מזרח תיכון הנע לעבר יציבות ושלום. הכוחות הרדיקליים באזור, בראשות עירק ואירן, מנסים לחזק את כוחם בשתי זרועות: זרוע אחת חותרת להשיג נשק להשמדה המונית. הזרוע האחרת תומכת בכסף, בנשק ובאמצעים אחרים בטרור ובטרוריסטים בלבנון, בשטחי הרשות הפלסטינית ובמקומות אחרים באזור ובעולם. היחסים המיוחדים שלנו עם ארצות-הברית מבוססים על אינטרסים משותפים ועל ערכים משותפים. בביקורי ובביקור שר החוץ בארצות-הברית ובמגעים השוטפים המתקיימים הידקנו יחסים אלה. לעם ישראל, עם עתיק יומין ואדיר ברוח ובכוח רצון, אני אומר: אנו נעמוד גם בימים אלה. ידענו תקופות קשות בהרבה. יש לנו ארץ אחת קטנה. בנינו אותה לתפארת והגענו כאן – –
– – להישגים אדירים. אני משוכנע, כי אם נעמוד כולנו יחד, נוכל לכל האתגרים שלפנינו. אני מאמין בעתיד גדול לארץ הזאת וליושביה. התקדמנו כאן בצעדי ענק, ואנחנו יכולים להביט אחורה בסיפוק ובגאווה.
כל דבר שהשגנו וכל דבר שאנו עתידים להשיג כרוך במאמץ גדול ובקשיים, אבל בסופו של דבר יחיו כאן ילדינו בביטחון ובשלום, בחברה צודקת – –
– – – בחברה צודקת, עם משק משגשג ועם חיי רוח ותרבות מפותחים. אני מביט קדימה באופטימיות רבה.
אני מביט קדימה באופטימיות. אני אופטימי, ואני חושב שכל – – –
יש לי קצת בעיה, כל צעקה שאתם צועקים, האופטימיות שלי, של החיים של כולנו קצת מתערערת. אני אופטימי, ואני חושב שכולנו יכולים לחיות כאן בביטחון ובשלום ובאמת להגשים את כל מאוויינו. תודה רבה.
אדוני היושב-ראש, כנסת נכבדה, 55 שנה חלפו מאז הוכרעה גרמניה הנאצית על-ידי בעלות הברית. הניצחון הושג במחיר כבד של מיליוני חללים, אנשי צבא, ויותר מכך אזרחים שנהרגו או מתו במצוקת הנדודים וברעב. ומעל לכולם שילם העם היהודי את המחיר הנורא ביותר – שישה מיליוני יהודים, ביניהם מיליון וחצי ילדים, הושמדו על-ידי הנאצים ומשתפי הפעולה עמם, שבלטו ביניהם האוקראינים, הפולנים, הקרואטים, הליטאים, ההונגרים, מוסלמים מבוסניה וקוסובו שגויסו לחטיבות אס.אס. על-ידי המופתי הירושלמי חאג' אמין אל-חוסייני, מנהיגם של ערביי ארץ-ישראל אז. ובעצם כמעט ולא היה עם באירופה שלא נמצאו בתוכו משתפי פעולה עם הנאצים. האסון שקרה לעם היהודי, החורבן הנורא, אובדן של מוחות מזהירים, של כשרונות בלתי נדלים, לא ניתן יהיה כנראה להתגבר עליו לעולם. לאסון מלחמת העולם השנייה קדמה כניעת הדמוקרטיות המערביות באירופה, שהאמינו שאם הן יוותרו לגרמניה הנאצית, ייענו לתביעותיו של הדיקטטור הנאצי וימסרו לידיו שטחים, שטחיה של צ'כוסלובקיה אז, סכנת המלחמה תיעלם וישרור שלום. והתוצאה הנוראה ידועה. הדמוקרטיות, רובן, למדו את הלקח, והסכם מינכן היה האחרון שבו הסכימו המדינות הדמוקרטיות לראות בהסכם שלום, ובעיקר עם משטרים טוטליטריים שבראשם דיקטטורים, ביטחון מפני מלחמה. העם היהודי השתתף במלחמה בכל חזיתותיה ותרם את חלקו. כמיליון וחצי חיילים יהודים השתתפו במערכה, וכאן לפנינו בין הווטרנים רבים מאלה שראו את מלחמת הגבורה ההיא. היהודים השתתפו במערכה בהיקף שהיה מעבר לחלקם של היהודים באוכלוסייה. מהם כחצי מיליון חיילים וחיילות בצבא האדום וכמספר הזה ומעלה בצבא ארצות-הברית, והשאר בצבאות בריטניה, צרפת, דרום-אפריקה ומדינות אחרות של בעלות הברית. כ-30,000 חיילים יהודים מארץ-ישראל השתתפו במלחמה במסגרת הצבא הבריטי, מהם 5,000 בבריגדה היהודית שלחמה תחת דגלנו שלנו. הלוחמים היהודים שילמו מחיר יקר, בעיקר הלוחמים היהודים בצבא האדום, ששירתו בו רבבות קצינים, ששירתו בו למעלה מ-400 גנרלים יהודים. כ-200,000 לוחמים יהודים נפלו בקרבות. 25% מהלוחמים היהודים קיבלו אותות הצטיינות, 140 מהם קיבלו את אותות הגבורה "גיבור ברית-המועצות", אחדים מהם פעמיים. מעבר ללחימה במסגרות הצבאיות פעלו אלפי יהודים בתנאים קשים ביותר ביחידות פרטיזנים יהודיות שנלחמו בגרמנים במשך שנים, ולעתים קרובות בסביבה עוינת. מאות בפולניה, אלפים בביילורוסיה, רבים מאוד בליטא, וגם במחנות המוות, היהודים שמרדו, ובעיקר בסוביבור, בטרבלינקה ובבירקנאו. ומעל לכול מרד גטו ורשה, שהחל ב-19 באפריל 1943, שהשתתפו בו 750 לוחמים יהודים, ובסיומו, ב-16 במאי, דיווח הגנרל הגרמני שמספר היהודים שנתפסו והושמדו הוא 56,000. לוחמים מעטים הצליחו לצאת מהגטו והמשיכו את המאבק בנאצים עד יום השחרור. אולי שורה אחת ממכתבו של מפקד המרד, מרדכי אנילביץ, אומרת את הכול: חלום חיי קם, והנה זכיתי לראות הגנה יהודית בגטו בכל גדולתה. לוחמים יהודים ישראלים קבורים מקרן שבאריתריאה, שם לחמו במסגרת הקומנדו ה-51 הבריטי בשחרור אתיופיה, ועד ליהודים שנפלו במרד בטרבלינקה ובמרד גטו ורשה ומקומות נוספים, שאת מקום קבורתם לא נדע לעולם; מהקרבות על הסניו באיטליה, שם לחמו חיילי הבריגדה היהודית, ועד לנחיתת בעלות הברית בצרפת ב-D-DAY; מהמדבר המערבי בקרב אל-עלמיין ועד לקרבות באוקיינוס השקט ובדרום-מזרח אסיה; מהגנת לנינגרד ועד לקרבות הנוראים של סטלינגרד; בקרבות הנסיגה הנוראים ובקרבות ההתקדמות עד לכיבוש ברלין וחיסול החיה הנאצית. בכל מקום לחמו בגבורה יהודים, ורבים רבים מהם גם נפלו. את תרומתם של אלה נזכור תמיד. ברשותך, משפט אחד, אדוני היושב-ראש. מדינת ישראל היא המקום היחיד בעולם שליהודים יש בו הזכות והכוח להגן על עצמם בכוחות עצמם, וזה דבר שאין חשוב ממנו. שומה על כולנו להמשיך ולשמור את הדבר היקר מכול שיש לנו. אדוני הנשיא, אני מתנצל שלא הזכרתי אותך קודם. תודה.
אדוני היושב-ראש, כנסת נכבדה, אחרי ששמענו את עניין ההפרדה בהתלהבות כזאת מפיו של ראש הממשלה, אולי אפתח בדבר ששודר רק עכשיו ב"גלי צה"ל". "גלי צה"ל" מוסרים – זה היה בשעה 16:20 – שהפלסטינים יורים מגגות רמאללה אל אוגדת איו"ש. הייתי אומר, אדוני ראש הממשלה, כאשר ייתנו להם את אבו-דיס, הם יוכלו לירות מגגות הבתים גם לשכונות בירושלים. זה מה שנקרא אצלך הפרדה. חודש קשה היה חודש מאי 1948.
אנחנו נמצאים בחודש מאי. חודש קשה היה חודש מאי 48'. ב-13 במאי נפל גוש-עציון, העיר העתיקה נפלה סופית ב-28 במאי, ירושלים במצור קשה. לפני 52 שנים נלחמנו כדי לפרוץ את המצור מעל ירושלים. קברות הנופלים מעטרים את הרי ירושלים: נופלי העיר העתיקה ושיח'-ג'ראח והר-ציון, מנזר סן-סימון ורמת-רחל.
הייתי מציע לאיש צעיר – – –
בכל מקרה טוב שראש הממשלה רואה מי הם שותפיו הנאמנים.
מישהו התבטא לגבי איש צעיר.
אני מציע לאיש צעיר ללמוד מניסיון המבוגרים שבבני עמו, שחשבו גם כן שאפשר להתחיל בדרך הזאת ומצאו את עצמם איפה שמצאו.
– – איש צעיר שעליו בונה ראש הממשלה את החלטותיו בנושאים לאומיים מרכזיים חיוניים של העם היהודי. לפני 52 שנים נלחמנו כדי לפרוץ את המצור על ירושלים. קברי הנופלים מעטרים את הרי ירושלים: נופלי העיר העתיקה, שיח'-ג'ראח והר-ציון, מנזר סן-סימון, רמת-רחל, הקסטל, שער-הגיא, נבי-סמואל וקרבות לטרון המרים. היתה לי זכות להשתתף בקרבות לפריצת הדרך לירושלים. מדברים פה על דברים שכאשר אני מדבר עליהם, האמן לי, יש דמעות בעיני. אני יכול לדבר, אבל עומדת שם חבורה ליד הדלת – לפחות כשמדברים בנושאים האלה אם אפשר לבקש רק מסיבות חינוכיות – – –
היתה לי זכות להשתתף בקרבות לפריצת הדרך לירושלים. רבים מחיילי נפלו, אני עצמי נפצעתי. אז, אדוני היושב-ראש, לא העלינו על הדעת, שאחרי 50 שנה שוב ניאלץ להיאבק לפריצת המצור מעל ירושלים, והפעם מצור שמוטל עליה על-ידי ממשלה יהודית בירושלים; זה מה שאתה עושה.
זאת הפעם הראשונה מאז מלחמת ששת הימים ששלטון זר מגיע אל שערי ירושלים ומכתר אותה. הרי זה לא יסתיים בסוואחרה, באבו-דיס, באל-עזרייה. יש אל-זעים, יש ענאתא ויש עוד. הרי זאת רק התחלה.
אני מאוד אשמח לשוחח אתך ולהסביר לך. אני רוצה לומר לך עכשיו, שהמפה הזאת היא אחת ממפות רבות, ובמקרה היא נועדה למטרה אחרת לחלוטין.
הרי רצית לדעת, הרי אני לא חייב להסביר לך, אני יכול לקבוע אתך פגישה במשרדי אם תרצה. מאחר שאתה כל כך רוצה לדעת, תרשה לי לומר לך, שהמפה הזאת, שלא במקרה הראו רק קטע קטן ממנה, זאת מפה למטרה אחרת לחלוטין, זו מפה שנועדה להראות אפשרות יצירת דרכי תנועה לפלסטינים מג'נין בצפון ועד חברון ודהרייה בדרום בלי לעבור בתוך אזורים שנתונים לשליטה שלנו או בלי מחסומים – – –
אתה תייעץ לערפאת, הרי כל דבר אתה יונק ממנו ומעביר אליו כל דבר, חבל על הזמן. אצלי אתה יודע בדיוק מה תקבל. במפה הזאת, שהיא אחת ממפות רבות – דרך אגב, ראש הממשלה יודע שזה כך, הוא לא עצר את פרסום השקר הזה כי בידיו המפה בשלמותה, אבל הוא הודה זאת גם באוזני כששוחחנו – במפה הזאת יש תוכנית האומרת, שבידי הפלסטינים יהיו 38% מהקטע הזה. אתה מוכן לקבל את זה? אם אתה מוכן לקבל את זה, אני מוכן לבדוק את כל הדברים האחרים. היא בכלל לא עוסקת בהסדרי ביניים, היא עוסקת בענייני קבע, אחת מן האפשרויות שיש.
אני אסביר לך. אתה הרי רוצה לדעת. אחד הדברים שמדהימים אותי זה התשוקה לוותר, לוותר, לוותר.
אדוני היושב-ראש, מאחר שאני רואה שהחברים לא מבינים מספיק, אני רוצה להזמין את כולם להפגנת הענק שתהיה היום ב-20:00 בכיכר-ציון, אולי שם תוכלו לשמוע קצת יותר הסברים. בהזדמנות זאת אני גם קורא לכל אזרחי ישראל שישתתפו בהפגנה הזאת לנהוג באיפוק, לא להשמיע דברי הסתה, לא ללכת שולל אחרי פרובוקטורים שיכולים להיות, לנהוג בכבוד, להביע את דאגתם בכבוד. אני מזמין את כולכם לאירוע שיהיה בכיכר-ציון, אני בטוח שלכולכם יהיה מקום על הבמה. אמרתי שאז לא העלינו על הדעת, שאחרי 50 שנה שוב ניאלץ להיאבק על פריצת המצור מעל ירושלים, והפעם מצור שמוטל עליה על-ידי ממשלה יהודית בירושלים.
זו הפעם הראשונה מאז מלחמת ששת הימים ששלטון זר מגיע אל שערי ירושלים ומכתר אותה, והפעם הוא מובא לשם על שטיח אדום שנפרס לרגליו על-ידי ממשלה יהודית בירושלים, שלצערי, אני אומר לבושתי, לכלימת כולנו, נכנעת וכופפת ראשה בפני מתפרעים פלסטינים ומפני הכתבה לישראל: אל תבוא לראות פנינו בשבוע הבא בוושינגטון מבלי שתעלה את אבו-דיס מנחה לערפאת.
אני כבר מזהה עכשיו, סוף סוף, את חבר הכנסת; תמיד אני שואל אותך "מי זה", עכשיו אני כבר מזהה אותו, אז תרשה לי לענות: אומנם ראש הממשלה שנוהג בדרך כלל, תמיד, להסתתר מאחורי כולם – הוא מסתתר מאחורי מר בגין, זיכרונו לברכה, הוא מסתתר מאחורי הליכוד, הוא הסתתר בעניין רמת-הגולן מאחורי יצחק רבין, זיכרונו לברכה, מאחורי שמעון פרס, מאחורי נתניהו – הוא תמיד פועל מאחור. מסתתר. יש את מי להאשים. כך במקרה הזה גם שמענו היום, אני מודה, בפעם הראשונה, שהליכוד אחראי לתוכנית אוסלו. התחלתי רגע לחשוב, אני שומע היטב?
כאן אני מגיע לנושא של הסכם-וואי. מה שעשינו בהסכם-וואי זה שתיקנו חלק מהדברים החמורים שנעשו בהסכם-אוסלו. בהסכם-וואי נקבע דבר אחד מפורשות – נקבע עקרון ההדדיות. העיקרון הזה לא קיים בשום דבר, והדברים ניתנים היום ומכניסים – – –
– – – ומכניסים את הפלסטינים לנושא הכי פרובלמטי. זה אותו דבר שראש הממשלה מדבר עליו – עניין ההפרדה. איזו הפרדה? לדעתי, ראש הממשלה נכשל בדברים כי אין לו ניסיון. חבל. אין לו ניסיון. אין לו עדיין ניסיון. אולי יהיה לו פעם בעתיד. אבל בנושא הצבאי, ברור לי שיש לו בו ניסיון, נו, איך רואה ראש הממשלה לבצע הפרדה בתוך שטח בנוי, בבוסתנים וכו'?
רבותי, אפשר להטעות ולחזור על השקר יום-יום. ההחלטה על הבנייה נעשתה בימי ממשלה של השמאל. הבנייה אכן נעשתה גם בזמננו.
רבותי הנכבדים, כדאי שתלמדו, באזור B יכולים הפלסטינים בתוך התחום לבנות מה שהם רוצים. כך אומר ההסכם.
נראה לי שחבל פשוט כרגע לבזבז זמן – –
– – כי הרצון הוא לא ללמוד. הרי לו היה לכם רצון ללמוד הייתם מבינים בדיוק את העניין ואז הייתם עושים פחות טעויות. אבל מאחר שמה שאתם רוצים זה רק לצעוק, אני את פרק הלימוד, מי שירצה באופן פרטי – – –
מי שירצה יקבל הסבר באופן פרטי.
לא התפללנו לאבו-דיס, אומרים אנשי השמאל. ואני שואל אתכם: תגידו לי, בבקשה, לגבעה היפה הזאת שעליה ניצב בניין הכנסת כן התפללנו?
לשיח'-באדר כן התפללנו? לעתים אין מנוס כשמפסידים במלחמה, כשיש איומים שיש להתייחס אליהם ברצינות. כל זה לא קיים כאן. הבאת כוחות מזוינים לשערי ירושלים נעשית בכחש. ראש הממשלה הבטיח לערפאת ללא צורך.
לפעמים אין מנוס, ואז צריך לבוא ולומר את הדברים כפי שהם. אבל כשראש הממשלה הולך לרבנים, הרבנים אנשים חכמים, והוא מספר להם את שתי המעשיות הבאות: אחת – הוא אומר: שטח A עדיף על שטח B, כי בשטח B אנחנו לא נכנסים. אנחנו לא יכולים לטפל. החלטתי לבדוק את העניין. זה נאמר לרבנים, לרבנים מהשורה הראשונה. בדקתי את העניין, בדקתי בנפת בית-לחם, והתברר לי, שצה"ל נכנס לשם ועושה שם סיורים פעמיים ביום, מבצע מעצרים שם. הכול קיים. אבל מסבירים שצה"ל חושש להיכנס לאזור B, לכן טוב שיהיה בידי הפלסטינים. אבל שמעתי עוד סיפור מעניין. לפעמים אין ברירה, אבל מעניין לשמוע את הסיפור. אומר ראש הממשלה לרבנים כך: תארו לעצמכם שאנחנו לא נאשר את העניין. ערפאת יבוא לאבו-דיס עם 500 – לאחד הוא אמר 500 ולאחד הוא אמר 1,000 שוטרים – ויביא אתו את ה-CNN, אנחנו נצטרך לטפל בבעיה הזאת וכל העולם כולו יראה את העניין. אני אומר עוד פעם, לדעתי, היה צריך לנהוג ברבנים יותר מידה של כבוד, מפני שהרבנים מבינים. הרבנים, דרך אגב, צחקו ולגלגו. דרך אגב, מאין הם יבואו? הם בתוך ירושלים? לא, הם לא יכולים לבוא. מצפון הרי אנחנו יושבים. ממזרח, אדוני ראש הממשלה, אנחנו עוד יושבים. אולי מכיוון בית-לחם. בין בית-לחם לסוואחרה יש שטח שהוא בשליטתנו. אם אתה לא מסוגל להגן על הדבר הזה, על מה אתה מסוגל להגן? אדוני ראש הממשלה, לפעמים יש מצב של אין ברירה, קמים ואומרים את הדברים. זה המצב?
נראה לי תמוה שראש הממשלה מעלה בדעתו שניתן לקנות את קולותיהם של אנשי מפלגת ש"ס בנושאים לאומיים, זה נראה לי תמוה, בעד בצע כסף.
נראה בעיני תמוה מאוד, שראש ממשלה חושב, מעלה בכלל בדעתו, שדבר כזה יכול לקרות. והייתי אומר, שהדבר הזה, בעיני, הוא מעליב, ואפילו משפיל, זה שאתה, אדוני ראש הממשלה, חושב שאפשר לקנות מפלגה לאומית בכסף.
אני רוצה עוד פעם לבוא ולפנות אליכם ולומר לכם, שתדעו: מי שיצביע היום בעד הצעתו של ראש הממשלה ומי שיימנע, כי במקרה זה זה אותו הדבר, לדעתי, הוא לוקח על עצמו אחריות מאוד מאוד גדולה להביא את נקודות החיכוך, את אותם קנים שראינו היום בג'נין וברמאללה, אל ירושלים בירת ישראל.
אדוני היושב-ראש, כנסת נכבדה, זה שבועות ארוכים אנחנו עדים למתקפת אחדות מצד ראש הממשלה. הערכות, ניחושים, ניתוחים, שליחים כביכול בחשכת הליל, נושאים ונותנים עלומים. קשקושים. אני חוזר ומצהיר: מאז המשא-ומתן להקמת הממשלה לא פנה אלי ראש הממשלה אפילו פעם אחת בעניין זה. ראש הממשלה יודע היטב שבליכוד יש רק כתובת אחת לניהול משא-ומתן, וזה אני. הפרסומים מטרתם להרדים, להפעיל לחץ על מפלגות, בעוד הוא ממשיך בוויתוריו במשא-ומתן שלא נפסק לרגע. אני חוזר ומודיע, שבשל הוויתורים הרבים של ראש הממשלה ברק, במיוחד בירושלים, וכישלונותיו הצורבים בנושאי הפנים, אין מקום להצטרף לממשלה זו, אלא להקדים את הבחירות למועד מוסכם ולהחליף את הממשלה הכושלת הזאת. גם אם יציע ראש הממשלה שניכנס לממשלה על בסיס מה שהסכים כבר בקמפ-דייוויד, לא נסכים להצטרף לממשלתו. לא נסכים מפני שהליכוד ואני לא נסכים לעולם לחלוקת ירושלים, לפינוי בקעת-הירדן, אזורי הביטחון והיישובים ביש"ע, להחזרת פלסטינים לישראל, לא נסכים לוותר על השליטה במקורות המים שלנו ולא נסכים לוויתור על רמת-הגולן. לממשלה נכנסים על מנת להשיג יעדים לאומיים, ולא כדי לפתור למר ברק בעיות בממשלתו המתפרקת. חלפו 16 חודשים של הפרת הבטחות. זה מספיק, עד כאן, ככה לא מנהיגים מדינה. הפרת הבטחות אינה דרך לנהל ממשלה ומדינה. ישראל עייפה מפוליטיקאים ומאישי ציבור שאינם עומדים בהבטחותיהם. לעם בישראל ראוי ראש ממשלה שניתן לסמוך עליו. ובנושא הרפורמות החברתיות של ברק, צריך להדגיש שראש הממשלה שוב מפר את הבטחותיו. במסע הבחירות לראשות הממשלה הוא הבטיח ישראל אחת, אבל עתה, באמצעות חקיקה, הוא מוביל לפיצול – ישראל שתיים. הליכוד הוא בעד חוקה, הוא מוביל מהלך כזה, חוקה שצריך להגיע אליה בהסכמה ולא בכפייה. ראש הממשלה ברק מפלג את העם במאמץ נואש לשרוד בשלטון. זאת שגיאה מרכזית של ראש הממשלה, וכדאי שתאמרו לו זאת. במקום להביא ליתר אחדות בקרב העם, מר ברק קורע את החברה הישראלית ומעמיק את הפירוד כדי להישאר בשלטון. ברצוני להדגיש – הליכוד לא שם לו למטרה להרוס את הממשלה. זאת לא המטרה שלנו. הליכוד רוצה למנוע קרע בעם. אדוני היושב-ראש, כנסת נכבדה, לפני עשרה ימים ביקרתי במפעל "עוף קור" בשדרות. 250 עובדים מוצאים את פרנסתם שם, בהם כאלה העובדים שם עשרות שנים. רוב העובדים, ובהם ראשי משפחות חד-הוריות, משתכרים פחות מ-3,000 ש"ח בחודש. כשדיברתי בפניהם אמרה לי אחת העובדות: הורדת מסי הקנייה לא נוגעת לנו כלל. מה משנה לי, אמרה היא, אם מחיר המקררים ירד? אין לי מה להכניס למקרר. אני אישית בעד הורדת מסים. מאז פעלתי כאיש האזור, כחבר כנסת, כשכן, כדי שמשקי הנגב יספקו עופות למשחטה. הצעתי את עזרתי לכונס המפעיל, למזכיר ההסתדרות, לשר העבודה והרווחה ד"ר רענן כהן, והמשחטה עדיין סגורה. ניתן להציל את מקום התעסוקה הזה. מדובר בנגב שבו קורסים מפעלים בזה אחר זה. כדי שהנגב יישאר בידינו חייבת להתקיים התיישבות בנגב, חייבים לקיים שם מפעלים וחקלאות. הצהרות על הנגב אינן תורמות מאומה. אדוני היושב-ראש, כאן ביציע לפנינו, אני מציע שתישירו מבט אליהם, יושבים כמה מעובדי המתפרה במצפה-רמון. אני מכיר אותם ואני מקדמם בברכה – בשם כולנו, אני מאמין. המפעל מוכר לי היטב. כשר התעשייה השתתפתי בפתיחת המפעל. 58 עובדות נאמנות, שעובדות בתנאים לא קלים ובמשכורות זעומות, מתבצרות שם. בעלי המפעל החליטו לפטר אותן ועוד שני גברים המועסקים שם. סך הכול 60 עובדים מפוטרים עקב הפסדים כבדים, שנובעים ממיעוט הזמנות ממערכת הביטחון. קשה גם לעמוד בתחרות עם תוצרת ממרכז הארץ, עקב המרחק הגיאוגרפי. מצפה-רמון מוכרת לי היטב, הקמתי שם מפעלים, בניתי שם הרבה. 10% אבטלה, וזאת בלי לספור את האזרחים הרבים שאינם נרשמים כלל בלשכת התעסוקה עקב אי-זכאותם לדמי אבטלה. ואני שואל אתכם: האם הממשלה לא מסוגלת לסייע למפעל בהר-הנגב? היכן הבטחות ראש הממשלה? היכן הקזינו? אני אינני מתלהב ממנו, אבל היכן הוא? נעלם באיזה מקום בדרך.
אני אינני מתלהב ממנו, אתה יודע מה דעתי בעניין זה. אני בעד יצירת מקורות פרנסה אמיתיים. אני בעד להתייחס לנגב.
לא שמעתי, התכוונת פין תקשורתי? לא שמעתי אותך היטב.
אה, "ספין", פשוט קולך לא נשמע.
אני בטוח שראש הממשלה רצה אבל לא יצא. הוא עסוק, הוא עסוק בוויתוריו לערפאת. אדוני היושב-ראש, מדובר בנגב, מדובר בהר-הנגב, אפשר ליצור שם תעסוקה לו זה היה מעניין את הממשלה. אני מודיע, אדוני היושב-ראש, אנחנו נעשה זאת. הסתכלתי – חלק מן ההבטחות שנתן ראש הממשלה – והנה רשימה קצרה של הבטחות ברק שאת כולן נשא הרוח. ברק הצהיר: ירושלים השלמה היא בירתה הנצחית של מדינת ישראל, לא נתפשר ולא נוותר על עיקרון זה. בפועל הוא התפשר ואף מוכן לחלוקתה של העיר. אם אתם שואלים אותי מה קורה כרגע, מה הוא המחסום העומד בפני ברק כרגע – רק מחסום אחד: הוא מחכה להסכמת ערפאת. אין לו; הוא הסכים לכך. ברק הבטיח חינוך חובה חינם לגילאי שלוש-ארבע, יום לימודים ארוך לכל ילדי ישראל, מתן תמריצים לקידום מערכת החינוך ביישובי עדיפות לאומית ובשכונות שיקום. הבטיח ולא קיים. מעניין, ברק הבטיח שייזום שינוי בחוק לגיוס חרדים בצה"ל, ביטול הפטור לבני ישיבות, גיוסם לצה"ל ושילובם ביחידותיו. התפאר ערב הבחירות, אדוני היושב-ראש, ונסוג נסיגה מבוהלת. אני לא מביע פה את דעתי בנושא הזה, אני רק בא ואומר מה הן הבטחות ברק. ברק הבטיח תוכנית חלוקת משאבים ממלכתיים על-פי קריטריונים ויעדים לאומיים, ולא על-פי מפתח סקטוריאלי ולחצים פוליטיים. בפועל נכנע ללחצים פוליטיים בחלוקת המשאבים. ואיפה ההבטחה למתן פטור מלא ממס הכנסה ומביטוח לאומי לעובדים המשתכרים שכר מינימום? פה בעיקר הנושא של ביטוח לאומי. ברק הצהיר, כי "נעודד מפעלים היוצרים מקומות עבודה במוקדי אבטלה". בפועל האבטלה העמיקה והחריפה דווקא במוקדי האבטלה בעיירות הפיתוח מצפה-רמון, אופקים, קריית-שמונה. מה עם ההבטחות להקלות ולתיקוני חקיקה שיקלו על זוגות צעירים ברכישת דירה ובהחזר המשכנתה? יש פתרונות, גם הצעתי כאלה. ברק לא עשה מאומה. ברק גם הבטיח שירותי בריאות נאותים ושוויוניים לכל אזרח ורפורמה מקפת במערכת המיסוי להקלת הנטל על שכבות הביניים. כל זה, אני חושב, העתקים מתוך האינטרנט של מפלגת העבודה, אם אינני טועה, או מקור דומה לזה. בפועל מערכת הבריאות היא בעיקר לעשירים ומערכת הבריאות הציבורית מתמוטטת. ראש הממשלה ברק אמר ולא עשה, הבטיח והפר. אמינות, מסתבר, איננה הצד החזק שלו. ועוד סכנה. מעבר לדרך ניהול המשא-ומתן המדיני, הקורע את העם בישראל לגזרים, קיימת סכנה גדולה לדמוקרטיה הישראלית. אין ממשלה, אין לראש הממשלה רוב בכנסת, ראש הממשלה מנסה להתעלם מהכנסת, נעשים פיטורים המוניים על רקע פוליטי בצורה גסה. הממשלה מנסה להשתלט על רשות השידור, כמו במדינות טוטליטריות. הממשלה מתכוונת לעקוף את ערוץ התקשורת הממלכתי ברוסית – ערוץ תקשורת ממלכתי, אדוני היושב-ראש – ולהקים ערוץ ברוסית של הממשלה לניהול תעמולה בין עולים מרוסיה שנרתעים ממדיניותו של מר ברק. אני שואל את מר ברק: לאן אתה מוביל? תעלולים לא יצלחו, משחקים קואליציוניים שמטרתם אינה להביא לממשלה רצינית שמתפקדת לא יעזרו. ומעבר לכך, ברק הרים יד על ירושלים, ומי שמרים יד על ירושלים יוחלף. כולנו מחויבים לשלום, כולנו רוצים בו, אבל אנחנו רוצים שלום טוב יותר, בטוח יותר, שלום לדורות, שלום עם ירושלים המאוחדת והבלתי-מחולקת, בירת מדינת ישראל לנצח נצחים. תודה.
כבוד נשיא המדינה והגברת ויצמן, אדוני היושב-ראש, כנסת נכבדה, ברכות מיוחדות לחברי הכנסת החדשים ולוותיקים שהגיעו, מהם מוותיקי הוותיקים. אפתח בברכה ליושב-ראש הכנסת שנבחר היום, חבר הכנסת אברהם בורג. אני מאחל לו הצלחה במילוי תפקידו האחראי. אני מבקש בשם האופוזיציה לברך את ראש הממשלה החדש שייבחר היום, מר ברק, ואת חברי הממשלה החדשה. לא פעם אמרתי לכם שטוב להיות שר. אני מקווה שתיהנו מזה. אנחנו מספסלי האופוזיציה נעקוב אחרי צעדיכם. אם פעולות הממשלה יתרמו לחיזוקה, להתפתחותה ולקידומה של המדינה היהודית בארץ-ישראל, כאמור במגילת העצמאות, נתמוך בהן; אם לאו – אם תהיה התנכרות לכל תוכן לאומי, ציוני, יהודי ודמוקרטי, נבקר אותה וניאבק בה בכל כוחנו, כמקובל במדינה דמוקרטית. לראש הממשלה הנבחר הייתה הזדמנות נדירה ליצור אחדות מלאה בעם לקראת האתגרים הגדולים, התקוות הרבות מחד גיסא והסכנות הגדולות מאידך גיסא שבפניהן עומדת מדינת ישראל. לצערי, ראש הממשלה ברק העדיף שיקולים מפלגתיים צרים מיידיים על פני אינטרסים לאומיים ארוכי טווח. אנחנו, אנשי הליכוד, היינו מוכנים להיות שותפים אמיתיים.
אנחנו ניהלנו משא-ומתן בידיים נקיות. במהלך המשא-ומתן חזרתי ואמרתי פעמים רבות, שאנחנו ניכנס לממשלה אם תהיה שותפות אמיתית בקבלת ההחלטות ובביצוען הן בתחום הכלכלי-החברתי והן בתחום המדיני-הביטחוני. לצערי, עלי לומר, כי השותפות שהוצעה לנו לא הייתה שותפות של אמת. אף שהצלחנו להכניס כמה תיקונים בקווי היסוד של הממשלה, בעיקר באמצעות שותפינו לממשלה היוצאת; חלקנו על הרבה נקודות אחרות. התנגדנו נחרצות לירידה מרמת-הגולן ולחזרת הסורים לשפת הכינרת. עמדנו על הצורך להפריד בין פתרון סוגיית לבנון ובין המשא-ומתן עם סוריה, וזה אפשרי. חזרנו ותבענו את קיומם של אזורי ביטחון רחבים דיים ביהודה ובשומרון, ולא הסתרנו, אמרתי זאת גם מעל הבמה הזאת: ישראל זקוקה לרצועת ביטחון של 20–17 קילומטר מנהר הירדן ומערבה, ולרצועה צרה יותר, של 7–5, לפעמים פחות, קילומטרים מזרחית למה שהיה הקו הירוק פעם, וכמובן לצירים אסטרטגיים בעלי חשיבות. את הדברים האלה הבהרנו. וכמובן, שליטת ישראל על מקורות המים שלה. עמדנו על כך שאין לפגוע, לא היום ולא בעתיד, במפעל החלוצי הציוני האדיר: ההתיישבות ביש"ע, חומת המגן של ישראל.
ובירושלים תבענו, שהממשלה שתקום לא תסתפק בהצהרות. הצהרות בעניין ירושלים יש לנו מספיק. כמעט כולן דומות. תבענו מעשים: המשך הבנייה בהר-חומה ובראס-אל-עמוד, כדי שלא ייווצר מסדרון פלסטיני רצוף אל ירושלים המאוחדת, בירת העם היהודי זה 3,000 שנה ובירת מדינת ישראל זה 51 שנים ולעולם. תבענו את המשך פיתוחה של מעלה-אדומים וחיבורה אל ירושלים. עמדנו על כך שיהודים יוכלו לחזור ולהתיישב בין החומות ובכל מקום בירושלים. רק חיים יהודיים בכל חלקי העיר, לצד האוכלוסייה הערבית שחיה שם, הם הערובה לכך שירושלים המאוחדת תישאר לנצח בירת העם היהודי ומדינת ישראל. עמדנו במשא-ומתן על כך שתימשך הפעילות שבה התחלנו נגד השתלטות הרשות הפלסטינית על ירושלים. חזון המחנה הלאומי בישראל הוא דגל ישראל מתנוסס בגאון בירושלים, ולא דגל אש"ף על הר-הבית. דגל אש"ף שם, לצערי, זה חזונו החדש של השמאל הישראלי. עמדנו על כך שמקומות מקודשים ליהדות יישארו לנצח בידינו: מערת-המכפלה, קבר רחל, שילה ובית-אל ועוד ועוד – ערש היוולדו של העם היהודי. ידענו שמר ברק ניצח בבחירות, ולא חשבנו לרגע שאנחנו יכולים להטיל וטו על החלטות הממשלה, אבל עמדנו על כך שייווצר מנגנון מסוים שיאפשר לנו, כמו למפלגות אחרות, מעקב מלא אחרי ניהול המשא-ומתן. לא וטו תבענו, לא הכתבה אף לא הכרעה בנושאים גורליים על-ידי אדם אחד, מוכשר ככל שיהיה. אם יש אי-הסכמות בצוות מצומצם או בוועדה ממשלתית, מכריעים בממשלה. כך נוהגים בממשל דמוקרטי תקין. אין בינינו מוכשרים יותר לניהול משא-ומתן קואליציוני ומוכשרים פחות, אין בינינו נאיביים, ואיש לא דהר אל הממשלה. לדעתי, בתחילה, כוונתו של מר ברק הייתה כנה. בסופו של דבר, זה היה לפני כעשרה ימים, נפסקה מצדו הכנות מסיבות השמורות עמו. אני אומר מה שאני אומר עכשיו בצער, כי הייתה כאן פגיעה חמורה במערכת האמון המיוחדת ורבת-השנים בינינו, על כל המשתמע מכך. לכן החלטתי להפסיק ביוזמתי ומייד את המשא-ומתן, וכך עשיתי. מר ברק נבחר אישית ברוב גדול, ויש לממשלה רוב בכנסת, שכולל 33 חברי כנסת שכיהנו בממשלת נתניהו, שתמכו ועמדו על קבלת החלטות, ובהן החלטות בעלות חשיבות לאומית מכרעת. אני מקווה שבשרתם בממשלה החדשה הם יזכרו זאת. אבל אף שיש לממשלה רוב ברור בכנסת, אין לממשלה רוב בעם. העם חצוי. אל העם אנחנו נדבר, ונזהיר אותו מפני כל צעד שיסכן את הדורות הבאים. ניאבק בכנסת. שום שיקול מפלגתי צר לא יעמוד בדרכנו. ניאבק כפי שנאבקים בדמוקרטיות אמיתיות. ניצחונו האישי של מר ברק היה ברור, אבל הוא עוד צריך להוכיח מה יעשה כראש ממשלה. הוא הבטיח הרבה: ממשלה של כל העם, חינוך חינם מגיל שלוש ועד לאוניברסיטה, מניעת גזל הקופה הציבורית וגם תוספת של שישה שרים ועוד כמה סגני שרים, וגם הבטיח הבטחות לאשה במסדרון בית-החולים, וגם הבטיח גיוס בחורי ישיבות וגם ההיפך, ועוד ועוד. חבל שהישגי הממשלה היוצאת בראשותו של נתניהו, והיו רבים כאלה, טבעו בהשמצות ובהפצת שנאה מכוונות, שהפכו לנהר גועש שלא ניתן היה לעוצרו עוד. מי ייתן ואתם, אחרי דברי הרהב שהשמעתם, ועוד תשמיעו פה בוודאי במשך היום, תוכלו להמשיך באותם נושאים שבהם טיפלנו. ואינני אומר שבכל דבר הצלחנו, היו גם דברים שהצלחנו בהם פחות. אמרתי: אנחנו נשפוט את הממשלה החדשה על-פי מעשיה. ומה צריכה, לדעתנו, לעשות ממשלה ציונית בישראל? מה צריך להיות חזונה? אני מתחיל ביעד העיקרי של ממשלה ציונית יהודית בירושלים, ולא שמענו על זה מלה אחת היום – עלייה. ובשלב הראשון העלאת מיליון יהודים ארצה בתוך שנים ספורות. בעלייה תלוי הכול: השלום, הביטחון, השגשוג הכלכלי. היכן זה אצלכם? איפה? זה טמון שם באיזה מקום. העמקת החינוך הציוני העברי והרחבתו; טיפוח תודעה יהודית בתפוצות ובארץ עם חינוך יהודי שיינתן יחד עם חינוך כללי. גם עלייה תהיה, גם שורשינו כאן יעמיקו וגם גאוותנו הלאומית תזקוף ראש; ואנחנו נהיה מדינה יהודית, ולא מדינה של כל אזרחיה כדרך השמאל. ובמדינה היהודית – וכך נקבע בהכרזת העצמאות: מדינה יהודית בארץ-ישראל – יישמרו כל הזכויות של כל תושביה. אחדות בעם – השמאל והמחנה הלאומי, דתיים וחילונים, יהודי ישראל ויהדות העולם על כל חלקיה. קידום תהליך השלום באזור ומניעת מלחמה תוך שמירה ועמידה על האינטרסים הביטחוניים והאסטרטגיים ארוכי הטווח של ישראל ושמירה על עקרון ההדדיות וכיבוד ההסכמים שנחתמו עם הממשלה שלנו בראשותו של נתניהו. הרשו לי לתת לכם עצה ידידותית: יש לכם הרבה מאוד ללמוד ממנו בעניין זה על שמירת הסכמים גם על-ידי ערבים. כיבוד ההסכמים חייב להיעשות גם על-ידי הערבים. מאבק ולחימה ללא פשרות בטרור. במזרח התיכון הטרור מהווה בעיה אסטרטגית – והביא לרוב המלחמות כאן – ולא בעיה טקטית. תלמדו גם בעניין זה מהממשלה בראשותו של נתניהו. מדיניות ארוכת טווח לפיזור מאוזן של האוכלוסייה וחיזוק והרחבת ההתיישבות באזורים בעלי חשיבות אסטרטגית לאומית. אל תחזרו למדיניות של הממשלה האחרונה שלכם, שדיברה על אזורים מבוקשים או מועדפים, וזנחתם את הנגב ואת הגליל. שם אני בניתי. אזורים מועדפים אלה הם כאלה שהממשלה חושבת שצריך וחשוב לשבת שם.
וכמובן – שמירה וטיפוח של היתרון האיכותי של ישראל בכל התחומים: בחינוך, בבריאות, בכלכלה, במתן הזדמנויות שוות, בתרבות, במדע, בטכנולוגיה, בצבא, בחיזוק יכולת הפעולה והתגובה של ישראל בטווחים רחוקים כדי להגביר את כושר ההרתעה וההתרעה מול איומים הצפויים בשנים הבאות, ונקווה שלא נזדקק לכך.
אם תאפשר לי – אני מוכן לסיים.
מדיניות לניצול אופטימלי מאוזן – – –
מדיניות לניצול אופטימלי מאוזן של משאבי הקרקע והמים של ישראל על-פי יעדיה הלאומיים ותוך יצירת מקורות מים חדשים, מים מושבים והתפלה. אני פונה אליכם: אל תפסיקו את התהליך שבו התחלנו. קיבלתם מן המוכן הרבה מחשבה ותכנון. יש בכך גם תרומה לשלום באזור על-ידי מפעלים כלכליים משותפים עם ירדן ועם הפלסטינים, ובעיקר בתחום התפלת מי ים לרווחת האזור כולו. כלכלה ומשק חופשיים – הפרטה. ביצענו רפורמה אדירה במינהל מקרקעי ישראל, שלא היה כדוגמתה מאז הקמת המדינה. אם רק תמשיכו בדרכה של ממשלת נתניהו, יהיה בכך הישג גדול. חיזוק והרחבת שיתוף הפעולה האסטרטגי והיחסים המיוחדים עם ארצות-הברית. כאן הייתה התפתחות גדולה מאוד, חיובית, בשנים האחרונות. ובמקביל, יש לעשות לפיתוח מערכת יחסים אחרת עם רוסיה ומדינות נוספות, תוך הקפדה על האינטרסים הביטחוניים של ישראל. וכל זאת צריך להיעשות תוך יצירת הסכמה לאומית-ציונית רחבה ככל שניתן בארץ ובתפוצות, שתביא לחיזוקה, לביסוסה ולצמיחתה של מדינה יהודית דמוקרטית בארץ-ישראל. כך צריכה לנהוג ממשלה לאומית ציונית בישראל. זה יהיה מבחנכם. אני מאחל לכם הצלחה במילוי משימות אלה. תודה.
כבוד נשיא מדינת ישראל והגברת ויצמן, כבוד נשיא גרמניה והגברת ראו, אדוני יושב-ראש הכנסת, כנסת נכבדה, כבוד נשיא גרמניה, בשם הליכוד שבאופוזיציה אני מקדם אותך ואת משלחתך הנכבדה בברכה בירושלים, בירת העם היהודי זה למעלה מ-3,000 שנה ובירתה המאוחדת של מדינת ישראל לעולם. אדוני הנשיא, אני מדבר אליך כיהודי – ואני בראש ובראשונה יהודי – אל ידיד העם היהודי. תקומתה וקיומה של מדינה לעם היהודי במולדתו ההיסטורית הם אירוע שאין לו אח ורע בתולדות האומות בתקופה המודרנית. קיומה והתפתחותה של ישראל כמדינה יהודית ציונית, דמוקרטית מבוססים על שלושה מעגלים השלובים זה בזה: מעגל השואה והזיכרון. ישראל מולדת ומשגב לשארית הפליטה שהשואה עיצבה את ייעודה. קיומה מתמצה בנדר לשישה מיליונים שלא זכו לראות בתקומתה ובהבטחה לדורות שעדיין לא נולדו, שהמדינה היהודית תהיה מקלט לא רק ליהודים באשר הם, אלא אף תפעל ותעשה כל שביכולתה למניעת הישנות השואה והתופעות שהובילו אליה – אנטישמיות, גזענות, הסתה – תופעות שגואות עתה. מעגל התקומה וההתחדשות של העם היהודי בארצו. קיים רצף היסטורי וקשר בן 4,000 שנה בין העם היהודי לאדמתו ולבירתו ירושלים, רצף שלא פסק לאורך כל ההיסטוריה שלנו. גם מאז איבד העם היהודי את עצמאותו המדינית לפני כ-1,900 שנה לא פסק, אפילו ליום אחד, מלהתקיים יישוב יהודי בארץ-ישראל – לעתים מאות אלפים, לעתים רבבות, ולעתים אלפים בודדים. העם היהודי נאחז בציפורניו בתורתו, באדמת מולדתו, והאמין בחידוש עצמאותו, נאבק עליה, והיא הגיעה. ב-120 השנים האחרונות עשה העם היהודי את הבלתי-ייאמן: מיליוני עולים הגיעו לארץ-ישראל מ-102 ארצות, דוברים 82 שפות, וכולנו הפכנו לעם אחד דובר שפת התנ"ך – עברית. התחדשה השפה העברית, הוקם כוח המגן העברי, השתחררנו מהשלטון הבריטי, הקמנו 1,400 יישובים, ערים וכפרים, הוקם מחדש עולם הישיבות שחרב באירופה. בישראל – מהתעשייה המתוחכמת ביותר ועד למוזיקה מצוינת; מחקלאות מיוחדת במינה ועד למכוני מדע ומחקר משגשגים. ארץ ברוכת כשרונות. והצלחנו לבנות כאן דמוקרטיה יציבה, אמיתית. כל זאת עשינו כשידנו האחת עושה במלאכה והשנייה אוחזת בשלח. וכל זאת עשינו חרף האסון הנורא שקרה לעם היהודי, כששליש מעמנו הושמד על-ידי גרמניה הנאצית ובעלי בריתם של הנאצים ושונאי יהודים מבין עמי אירופה. האבדה של העם היהודי היא כל כך גדולה, שנראה לי שלעולם לא נצליח להתגבר על כך. כמות החוכמה היהודית, הכשרונות שאבדו, התרומה האדירה שהיתה יכולה להיות למדינת ישראל ולעולם כולו, אין לה תמורה. והמעגל השלישי – השלמת החזון הציוני לעתיד. ישראל דמוקרטית, עם חוסן כלכלי וחברתי, עם עוצמה צבאית להרתיע, שבונה חברה צודקת וחיה מתוך הכרה בצדקת דרכה וזכותה המלאה על מולדתה, שקולטת מיליוני יהודים מכל רחבי העולם. ישראל חזקה, גאה ובוטחת יכולה להביא שלום עם ביטחון לעם היהודי כמו גם לשכניה. ואנחנו נביא את השלום. הרפובליקה הפדרלית של גרמניה מחויבת לעצמה, ולא רק לנו, מתוקף העבר שאותו לא ניתן לשכוח – זו התחייבות מוסרית; ההווה, שבו גרמניה מהמדינות הדמוקרטיות המובילות באירופה ובעולם – זו מחויבות מדינית אידיאולוגית; והעתיד – מחויבות לבנות עולם בטוח יותר, שבו על גרמניה להיות הבלם המרכזי של תופעות וגילויים שעלולים להחזיר אחורה את גלגל ההיסטוריה. כבוד היושב-ראש, אדוני הנשיא, הרפובליקה הפדרלית של גרמניה, ואתה בראשה, הינכם מהבולטים בידידי ישראל באירופה. מדינת ישראל והעם בישראל מעריכים זאת מאוד. אתה עצמך, אדוני הנשיא, היית בישראל פעמים כה רבות. יש לך ידידים רבים כאן שיודעים להעריך ולכבד את פועלך רב השנים. אנו מוקירים את מאמציך למציאת כפרה על השואה ולפיוס בין העמים. ועל כך תבורך. תודה.
גברתי היושבת-ראש, כנסת נכבדה, בטרם אומר את דברי אני רוצה לברך את הממשלה על הפחתה וביטול מסי הקנייה לפי הצעתו של חבר הכנסת גפני וועדת הכספים כולה ורוב חברי הכנסת, אפילו אם זה אקט של בחירות. אפשר לקבל את תשומת לבו של ממלא-מקום שר הבריאות?
אנחנו מצפים מממלא-מקום שר הבריאות שידאג לכך ששר האוצר יבטל את המס המוטל על ביקור אצל רופאים. הכסף הנגבה כיום מגיע ל-150 מיליון שקל. זה מס רגרסיבי, וראוי לבטלו. אנא תפעל. תהיה תועלת בוודאי ממינויך. גברתי היושבת-ראש, כנסת נכבדה, מה שאומר עכשיו בוודאי יפתיע אותך מאוד. הגעתי סופית למסקנה, שבראש מדינת ישראל עומד, לצערי, אדם שהאמינות ממנו והלאה, המכחש לעמו. בראשות הממשלה עומד אדם שהבטיח חינוך שימנע דור רביעי של מצוקה, הבטיח תעסוקה, טיפול בעוני ובפער החברתי הגואה, הבטיח דיור לזוגות צעירים, ואף שהיה ניתן לטפל בבעיות אלה הפר את כל הבטחותיו, כמו שהפר את כל שבועותיו והתחייבויותיו בעניין ירושלים, אחדותה ושלמותה, בעניין בקעת-הירדן, החיונית כל כך כאזור הביטחון המזרחי של ישראל, ואזורי ביטחון נוספים, מניעת זכות השיבה במסווה כזה או אחר ושמירה על מקורות המים שלנו בידינו. ראש הממשלה הפר התחייבויותיו להביא לאחדות בעם והעמיק את הקרע והוא ממשיך ומעמיקו.
ראש הממשלה קורע את העם לגזרים דווקא בעת שצריך הסכמה לאומית רחבה ככל שרק ניתן. מר ברק פיצל את העם והרס את הממשלה שלו, בעוד אנחנו, ואני מתכוון כרגע למפלגות במחנה הלאומי הנמצאות באופוזיציה, מנסים לאחד את העם ומתכוננים לבנות ממשלה שתעבוד ותפעל ביעילות.
ראש הממשלה ברק פיצל את ישראל. אנחנו נפעל לאחדותה של ישראל. חברי הכנסת, האמינו לי, אני מודאג, ואם אני מודאג, כדאי – – –
ואם אני מודאג, כדאי לכולם להיות מודאגים. המאבק עכשיו הוא לא על ניצחון בבחירות, אלא על עתיד ישראל; לא על ניצחון, אלא על עשיית הדברים הנכונים. דיברתי על העדר אמינות. אופי המנהיגים ותכונותיהם חשובים בעיקר כשאנחנו רואים מה קורה עכשיו. לאזרחי ישראל הזכות המלאה לצפות שמנהיגיהם הפוליטיים יאמרו למה הם מתכוונים ולהתכוון באמת למה שהם אומרים. אנחנו לא צריכים ועדות שילמדו אותנו איך להתאחד, אנחנו צריכים מנהיגים שיש להם התכונות, שכל אזרחי ישראל יכולים לסמוך עליהם ולהאמין להם ובהם, וזאת הבעיה הקשה הנוכחית של ישראל. גברתי היושבת-ראש, חברי הכנסת, מהו המצב היום במשא-ומתן? וקל לי יותר לדבר על כך היום, מפני שבעבר בכל פעם שחברי אנשי המחנה הלאומי ואני עצמי היינו מוסרים פרטים על המתרחש מאחורי גבה של הממשלה, הכנסת, העם, מייד היינו מותקפים: זה לא נכון, מהיכן אתם יודעים – ובמלים חריפות יותר. פשוט בגלל החומרה של המצב לא הייתי רוצה להשתמש היום במלים חריפות, אפילו לא באלה שאנשי מפלגת העבודה או המערך השתמשו נגדנו. היום כבר ברור, מה שאמרנו היה נכון, היום כבר הכול ידוע, על מה מוכן ברק לוותר. "הסכמות או רעיונות קמפ-דייוויד בטלות ומבוטלות אם ערפאת לא יקבלן", הכריז מר ברק. אמר בגלוי והמשיך בוויתוריו בסתר. המשא-ומתן נמשך, ירושלים מחולקת. בניגוד לדברי ראש הממשלה, שהוא אמר לי עצמי, ש"אין מפה", ברק או אנשיו הציגו מפה, שבה ישראל תובעת להשאיר בידה – זאת המפה שהציגו בקמפ-דייוויד – 14% משטח יהודה ושומרון, ומסכימה למסור 1% משטחה לערפאת. אני רוצה להזכיר לחברי הכנסת, שתוכנית אלון בלבד היוותה 27% משטח יהודה ושומרון. עוד שם בקמפ-דייוויד ויתר ברק והשאיר בידי האמריקנים להחליט על בין 8% ל-10%. האמריקנים כבר אמרו מזמן איך ישראל מנהלת משא-ומתן – זה כבר היה לפני כמעט 30 שנה – היא מוסרת שתי עמדות: את העמדה שלה ואת ה-fall-back position, עמדת הנסיגה שלה. האמריקנים היו באים מייד לצד השני ומתחילים ב-כך הם היו מתחילים. הייתי אומר, שלא למדו מאומה מהדברים. גם הפעם עשו אותו דבר. האמריקנים, בהבינם את החובבנות הזאת שבצד הישראלי, התחילו ב-8% ומקווים לסכם – עדיין אין סיכום על זה, ערפאת עדיין לא מסכים, אבל קלינטון מאמין שזה מה שאפשר להשיג – על 2% משטח יהודה ושומרון שיינתן לפלסטינים בתחומי מדינת ישראל. בעצם מחזירים את החלטה 181. ברק ויתר ואין יותר אזורי ביטחון ראויים לישראל. לא אפרט את כל המחדלים והחובבנות של ניהול המשא-ומתן. רצוני להתרכז הפעם בירושלים, וגם כאן – בלב הבעיה, בלב לבו של העם היהודי, בהר-הבית ובעיר שבין החומות; לא משום שאין חשיבות לשכונות האחרות. יש להן. אנחנו פשוט קצרים בזמן. אילולא היינו קצרים בזמן, הייתי גורם היום סומק של בושה על לחייהם של כל אלה שדיברו פה ואמרו: לא התפללנו לאבו-דיס. אדוני, חיפשתי במקורות ומצאתי, שהתפללנו גם התפללנו; לא רק זה, אלא גם להר-הזיתים, ואולי זה היה אפילו מעניין, בהחלט מעניין, אבל אין זמן לזה.
וגם כאן אני אומר: לא כי אין חשיבות לשכונות. יש להן. ברק נתן את הסכמתו לביתור לבו של העם היהודי: העיר העתיקה בירושלים. אומנם אמר: שייתן ערפאת קודם את הסכמתו, אבל ערפאת, ביודעו מי עומד מולו, המשיך ללחוץ, ומנהלי המשא-ומתן היום – והם לא מכחישים, אנחנו שומעים את קולותיהם בכלי התקשורת – כבר מוכנים לתת יותר. ברק הסכים לוותר על רוב העיר העתיקה ומוכן לוותר בהר-הבית. הוא מנסה לרכך על-ידי תביעה להכרת ערפאת בזכות היהודים להתפלל. עצם הפנייה הזאת, שערפאת יכיר בזכותנו להתפלל במקום שהוא קודש הקודשים לעם היהודי, היא עצמה הרי מעוררת תמיהה – עד לאיזה שפל ירדנו. דרך אגב, איך יפריד מר ברק? יבנה חומה בתוך חומה? איך בכלל תפעל הססמה הריקה מתוכן "אנחנו כאן והם שם"? חומה תחצה את העיר כולה? הרי הכול דברי הבל. ומלה בעניין קדושת ירושלים. קדושת ירושלים לעם היהודי רבה כמה מונים מאשר לנוצרים ולמוסלמים מהטעמים הבאים: העם היהודי היה החלוץ היחיד בתולדות הארץ וירושלים שעיצב את נופם הסלעי והמיוער והפך אותם מטרשים שוממים לטרסות חקלאיות ומוריקות, שנוצרו בעמל כפיים וביזע, ושום עם אחר לא יצר כמותו. עם ישראל היה הראשון והמיוחד שבנה בית-מקדש מפואר בירושלים, שהיה מקודש לכל עם ישראל ולכל חבלי הארץ.
אני יכול לעזוב, אם את רוצה.
אני בדרך כלל מכבד את ההחלטות.
לעם היהודי אין ארץ אחרת ולא בירה אחרת שהוא תכנן, יצר ובנה, וודאי שאין לו מקדש אחר, כאשר לנוצרים ולמוסלמים יש בירות משלהם ואתרי פולחן מקודשים להם בלבד. אני זוכר את דברי האפיפיור באוזני כאשר באתי כשר החוץ להזמין אותו לביקור בישראל. הוא אמר את הדברים הבאים: ארץ-ישראל קדושה ליהודים. היא גם קדושה לנוצרים ולמוסלמים, אבל מובטחת היא רק ליהודים. את זה אמר האפיפיור. ברק, כנראה, איננו חושב כך. אני כבר מסיים. נפלה בחלקנו הזכות להגן על ירושלים ולשחררה. אין לאיש מאתנו זכות לוותר עליה. ירושלים אינה שייכת לנו. היא שייכת לעם היהודי כולו זה 3,000 שנה. היא למשמורת בידינו לדורות הבאים. ייתכן שיבואו פרשנים משפטיים ויצביעו על כך שלאחר שחוקק חוק הבחירה הישירה ראש הממשלה יכול, אך מה עומד כאן מול מה, חוק שהתקבל ברוב של קול אחד, או היסטוריה בת אלפי שנים של העם היהודי? תנו אתם את התשובה. אני פונה אליכם, אני פונה אל ראש הממשלה. אין לראש הממשלה ממשלה – יש לו ממלאי-מקום – ובעיקר אין לו רוב בכנסת ואין לו סמכות מוסרית ציבורית, ובשטחים שהם חלק מישראל, גברתי היושבת-ראש, אין לו גם סמכות חוקית. הוא לא יכול לוותר על חלק מארץ-ישראל, ממדינת ישראל. אין לו זכות להמשיך בוויתוריו. אני פונה אליכם, שנקבל כולנו החלטה, שבמצב כזה ראש הממשלה אינו יכול להמשיך במשא-ומתן – שהרי הוא יכול גם להתחכם. הוא יכול לנהל את המשא-ומתן מכאן. הוא לא חייב לנסוע. זה מה שאני פונה ומבקש מהכנסת – ואני מודה לך על אורך הרוח.
כולם מחויבים לשלום. אין פריווילגיה לאף אחד על השלום.
אני ראיתי את כל אימי המלחמות.
גברתי היושבת-ראש, השרה יולי תמיר אמרה היום דבר שקר מהדוכן. הממשלה היא שקיבלה, ב-6 ביוני 1982, החלטה לחצות את קו 40 הקילומטר, וחזרה על החלטתה זו ב-7 ביוני 1982. מצערת העובדה שנציגת הממשלה מרשה לעצמה לחזור על דבר שקר. אנא, תעיין בסטנוגרמות של ישיבות הממשלה – כשרה היא רשאית לעשות זאת – ותלמד את האמת. תודה.
מה עם דברים נוספים? הרי יש הרבה דברים אחרים שלא נענו - לא שלכם במישרין. 
אדוני היושב-ראש, כנסת נכבדה, ראש הממשלה מתלונן על כאבים בלתי פוסקים; משחרר מחבלים רוצחים, לרבות אנשי "חמאס" שנידונו למאסר עולם - - 
- - וזועק: כואב לי. מחבק נכה, ונאנח: אוי, כואב לי. בינתיים ממשלתו מפירה בציניות את הבטחתה לנכים, אומרת להם בקריצה של פיתוי: נדון בענייניכם אחרי התקציב. ומעניין לראות מה אמרה אותה אשה מיוחדת, עילית שמואלי, שהתפרצה בוועדת הכנסת בעניין הנכים: "לא רק אני לא קיבלתי את התוספת שהובטחה, אף אחד מהנכים לא קיבל אגורה; ייתכן שנחזור לאותה גבעה, רק שהפעם לא נסכים לקבל רק הבטחות". והקטע האחרון, קשה לי לקרוא, אף שאני מצטט מדבריה כפי שהופיעו: "נראה לי שהם פשוט ישמחו אם הילדה שלי תמות ותפתור את הבעיות". אני חושב שזה לא נכון, אבל שומעים פה את נהמת לבה מול האדישות והאטימות של הממשלה הזאת. ראש הממשלה מדבר על האבטלה הגואה תחת שלטונו ובוכה: אוי, כמה כואב לי; מאמץ אל לבו מתיישבים בגולן, מזיל דמעת תנין ואומר: אוי, כמה נורא כואב לי. אדוני ראש הממשלה, שבוודאי עסוק עכשיו ולא בנושאים העיקריים שממשלה צריכה לטפל בהם, אדוני ראש הממשלה, הבעיה אינה הכאב הפרטי שלך, אלא הכאב שאתה גורם לעם. לא הקרע בנפשו של ראש הממשלה, אם קיים כזה, חשוב, אלא הקרע בעם שהוא גורם. אדוני ראש הממשלה, אתה כנראה איש של משימה אחת. היום, משימתך, וכנראה אינך מסוגל להתרכז ביותר ממשימה אחת, היום לפניך משימה אחת, לסגת, לברוח מהגולן לקירבת הכינרת, ושום הכחשה לא תעזור, זאת ההבטחה שניתנה על-ידי האמריקנים בהסכמתו של ראש הממשלה ברק לסורים. 
מאחר שאתה הרי לא תירגע, כי אתה צריך לצעוק קצת, כן, מוכרח, מה תעשה, איך תמלא את תפקידך? 
הרשה לי להגיד לך, יש הבדל אחד מכריע בין הדיון, אני לא הייתי באותו מעמד שאתה מדבר עליו, אבל היה הבדל אחד מכריע, ברק עומד לבצע, נתניהו לא הצליח לבצע, העניין הזה נעצר, ויש איזה הבדל בין השניים, וכדאי שתחשוב על זה לפני שאתה מרעים בקולך מדי פעם. 
אני מקווה שההפרעות לא נזקפות. 
ראש הממשלה, אתה כנראה איש של משימה אחת, היום, לסגת, לברוח מהגולן לקירבת הכינרת. לעם יש משימות רבות ובעיות רבות. כולם אוהבים להאשים ממשלות קודמות, בצדק או לא בצדק, בכישלונותיהם שלהם. יש לכם שנה לעשות את זה, בדרך כלל במשך שנה מאשימים תמיד ממשלה קודמת, לכן אני שואל, מה אתם עושים כדי לשנות את המצב? עיון בתקציב 2000 אינו מראה שום שינוי, רק הכבדה על השכבות החלשות, על ערי הפיתוח ועל שכונות המצוקה, על קשישים וחולים ועל עולים. וכשבודקים את סעיפי ההסכם, אולי תשמעו מה אומרים עליכם מומחים, אתם בוודאי קוראים בעיון מה אומרים, אני מדבר על אנשי כלכלה, ודאי לא מתומכי או תומכי תנועתי: תקציב 2000 של ממשלת ברק יגרום לגידול באי-שוויון הכלכלי והחברתי; התקציב המוצע יעמיק את הפערים ויחנוק את ההתאוששות הכלכלית - אלה אמירות שונות של כלכלנים שונים - זהו תקציב של נסיגה בהוצאה החברתית הריאלית לנפש, ויש בו ירידה בהקצאת משאבים לשירותי בריאות ותעסוקה וקיפאון בתחומים האחרים. שלא לדבר על הפזרנות, תשעה שרים בחודש אחד מבלים בפריס. אבל אלה רק, הייתי אומר, מהדברים הקטנים. ההערמה הזאת של הכנסת החוק הנורבגי בדלת האחורית, גם לה יש מחיר קטן, תגידו מחיר קטן, אבל כבר ראינו, הרי פה עמד נציג הממשלה על הדוכן הזה ואמר שתוספת השרים תסתכם ב-10 מיליוני שקל - אם אינני טועה זה היה המספר שהוא אמר. 
רבותי, רק לפני זמן קצר, לפני שכבר מופיע 25 מיליון ש"ח. 
זאת אחת הבעיות, הכול נעשה בכחש, הכול בכחש, בערמומיות, שום דבר לא בצורה ישרה, שום דבר. רבותי, אם נרצה לסכם בנושא הזה, התקציב פוגע בשכבות החלשות, ברווחה ובבריאות, אין בתקציב כל פתרון או תשובה למיתון. אין בתקציב כל פתרון או תשובה להשקעות בתשתית. אין בתקציב כל פתרון למקורות תעסוקה ולבעיית האבטלה. אין בתקציב כל פתרון לנטל המס על המגזר הפרטי והעסקי ולחוסר האיזון בין הגידול בשכר הריאלי במגזר הציבורי, ביחס לשחיקה הריאלית במגזר העסקי והפרטי. תראו מה קורה לעצמאים. אין בתקציב תשובה וסיוע ליצואנים. אין בתקציב תשובה הולמת לבעיות החינוך, הפשיעה והאלימות בחברה. רבותי, המלאכה גרועה, ואם נסתכל בעניין חוק ההסדרים, הממשלה מציעה להגדיל את הגירעון משנת 2000 - מ=%1.75 כפי שהחוק קובע ל=%2.5, דהיינו, גירעון נוסף של 3 מיליארדי שקלים. האבטלה אצלכם עלתה מ=%8.2 ל=%9. בבריאות - החמרה בבריאות. בתמ"ס - קיצוץ דרסטי בתוכניות עידוד; קיצוץ דרסטי בתקציב לעסקים קטנים; קיצוץ דרסטי בתקציב לפיתוח אזור תעשייה, ואתם מנסים לשכנע אותנו כי אתם דואגים לתעסוקה. ביטחון - הממשלה הזילה פה דמעה על כך שהיא צריכה לקצץ מיליארד ש"ח בתקציב הביטחון. מה זה מיליארד ש"ח בתקציב הביטחון? אני רוצה שיהיה ברור כי פירושו של הקיצוץ הוא סגירת מפעלים בערי פיתוח כמו מצפה-רמון, קריית-שמונה וקריית-מלאכי. המשמעות היא, הגדלת האבטלה דווקא באזורי הפריפריה, שבהם האבטלה גדולה ממילא. עשיתם דבר חמור מאוד בחוק ההסדרים בעניין חולים סיעודיים, אין כרגע לא זמן ולא טעם לפרט, אתם עשיתם דבר חמור מאין כמותו. חבל שלא המשכתם במה שאנחנו התחלנו. הממשלה הזאת קיבלה משק שעבר תהליך הבראה קשה, נכון, אבל רציני. אדוני היושב-ראש, השאלה אינה אם התקציב יעבור. רבותי, כמי שנמצא בבית הזה הרבה שנים, דינם של תקציבים שיעברו בסופו של דבר. לכן, השאלה היא לא אם התקציב יעבור, אלא מה אומר התקציב. דרך אגב, אני לא הופתעתי, ידעתי שיהיה הסדר, לכן גם אמרתי לחברי, תהיו רגועים. ואני רוצה לומר לכם איך ידעתי שהתקציב יעבור, כיצד ידעתי זאת? כי ב-24 השעות האחרונות חדלו לפתע ההדלפות על כך שראש הממשלה מזמין אותי לשיחת עדכון, ומחוגיו הקרובים מסבירים שתוך כדי שיחת העדכון גם ידונו בנושאים אולי קואליציוניים. רבותי, כדי להעמיד את הדברים בצורה ברורה, ברגע שהשידורים האלה נפסקו, הבנתי שהעניין גמור, ולכן אמרתי לחברי, תהיו זהירים בנושא הזה, העניין הזה ייגמר, ואין לי טענה לאף אחד בקשר לזה, אבל אני רוצה בהזדמנות זאת לומר לכם, אדוני היושב הראש - - - 
נקווה שבהקדם נוכל להחליף גם מקומות. 
לא אתה ואני חס וחלילה, אלא אנחנו לגבי הצדדים. 
אנחנו בכל מקרה נתמוך בכך. 
דרך אגב, פעם ביקשתי ממך, שיהיה כאן דיווח בעניין - - - 
אני מאוד מודה לך על כך. רבותי, אם כבר אני מדבר על הדברים האלה, רבותי, לא עודכנתי, לא הוזמנתי, גם בפגישה הקודמת לפני כמה שבועות, לא עודכנתי, לא על מה שמתרחש, לא עודכנתי גם עכשיו. כדי לדעת מה מתרחש, הצינור הכי טוב זה מה שמדווח סאיב עריקאת. סאיב עריקאת יודע, אני דרך הצינור הזה, בדרך כזאת או אחרת גם כן לומד מה בדיוק מתרחש. לכן, כל הסיפורים על עדכון ועל הדברים האלה, לא היו ולא נבראו, כולם חלק ממשחק פוליטי מכוער. אנחנו יודעים, יש תרגילים, אבל יש גם גבול לכל דבר. אתם תטענו שהוספתם, אחרי שגרעתם, לתקציב הרווחה, החינוך וסעיפים חברתיים והתישבותיים אחרים. אולי החזרתם מעט, אבל איך עשיתם זאת? מרצונכם - לא. ביוזמתכם - לא ולא. עשיתם זאת בלחץ של מפלגות בקואליציה שהנושאים המעניינים אותם, ביניהם נושאים חברתיים והתיישבותיים, קרובים ללבם ובלחץ האופוזיציה. ואני רוצה לשבח כאן את חברינו בוועדת הכספים, שלא חסכו עמל ועבדו, ולא הפסיקו את הלחץ, והלחץ הזה חשף את מערומי התקציב שהנחתם לפני הכנסת. אני רוצה לקרוא למפלגות, אין לי טענה לשום מפלגה שניהלה מאבק, אז אני רוצה לפנות אליכם בקריאה אחת, אל תסתפקו במה שקיבלתן במישרין, יש צרכים רבים שעדיין זועקים לפתרון, אבל מעניינים הנימוקים המלומדים שלכן, ההצטדקות. שמעתי חבר נכבד בממשלה, אני מעריך אותו, מסביר: אין מנוס, אין מנוס, נוסיף קצת לחינוך, נחזיר מעט לרווחה, כי אנחנו מוכרחים לרדת מהגולן. עזרו לנו לרדת, לסגת, לברוח, כי הרי אין כל נימוק הגיוני לבריחת הממשלה ולהפקרת הגולן. אפשר להשיג שלום גם בדרך אחרת. כל עניין ציוני, לאומי, התיישבותי, אידיאולוגי, נדחק הצדה מתוך תשוקה שאינה בת-כיבוש, לספק רצונו הציני של שליט דמשק הנמצא בסוף דרכו, הרוצה כסף ונשק אמריקניים, ולהבדיל אלף הבדלות, תשוקתו של נשיא אמריקני, הפעם להיחרט בזיכרון העולם כמביא שלום, ולא חשוב המחיר שישראל תשלם. תרשו לי לומר לכם, ממשלת ישראל נוהגת כתינוק מדיני, כבובה בתיאטרון בובות המופעלת על-ידי אינטרסים זרים. הממשלה מתנהגת כתלמיד נאיבי מתחיל המנסה להשביע רצון מפעיליו המושכים בחוטי הבובה. קשה היום לקבל החלטה בשום תחום, כי הכול נעשה בכחש, ואני רוצה לתת לכם דוגמה. השבוע יצא מכון-יפה בהודעה על מצבה של סוריה, ובין היתר נאמר: סוריה חלשה ואין סכנת מלחמה, לכן צריך לעשות שלום, חלון ההזדמנויות נפתח. סיכום מכון-יפה לא תאם את איומי ראש הממשלה, מר ברק, על עמו שלו במלחמה, אם לא ניכנע לדרישות הסורים. לכן, למחרת היום, גורמים ביטחוניים הודיעו, שסוריה דווקא חזקה ומתחמשת ויש סכנת מלחמה ולכן צריך לעשות שלום. דבר והיפוכו. תחליטו כבר, סוריה חלשה ולכן צריך לעשות שלום או סוריה חזקה ולכן צריך לעשות שלום? כל זה מראה לנו את רמת הרצינות של הממשלה הזאת. תרשו לי לומר לכם, אתם אולי לא מתביישים, אני מתבייש. תרשו לי לסיים בפנייה לראש הממשלה, אולי פנייה אישית. ראש הממשלה מר ברק, אני פונה אליך כפוליטיקאי מנוסה אל פוליטיקאי בתחילת דרכו, ומבמה זו אני קורא בשם כל העם המצפה ממך כי תכבד את התחייבויותיך טרם הבחירות. ואני קורא למר ברק, לא להתייחס לתקציב כאל מכשול פוליטי שצריך לעבור, אלא כאל הלב של מדינת ישראל, ולב מצריך טיפול חכם ומעמיק, לב המאזין, המתייחס לשעה הקשה שבה נמצאים בה רבים מאזרחי המדינה, המצפים לשינוי, לצמיחה ולתחושה כי יש מי שמאזין להם ואכפת לו מהם. 
הייתי רוצה להגיד, אני נגד לפגוע באוכלוסייה הערבית. 
ההבדל ביני וביניכם - אני מאמין שאפשר לחיות עם ערבים. 
לגבי הפרט הזה - הוא לא נכון. מדוע? כי הוקמה ועדה שצריכה לבדוק את העניין. 
כבוד נשיא המדינה והגברת קצב, אדוני היושב-ראש, חברי הכנסת, מוקירי זכרו הרבים של רבין, בני משפחת רבין, ובמיוחד הגברת לאה רבין, ואני לה שולח בשם כולנו איחולי החלמה וחזרה מהירה לפעילות. כשמתקרב יום הזיכרון ליצחק רבין, זיכרונו לברכה, מתרבים האירועים. בחלקם יש הבעת כאב אמיתי, ולכאב של משפחה על אובדן יקירם אין מזור, אין. גם חברים חשים את הכאב ההופך אומנם עמום יותר עם השנים, אבל כאב שאינו חולף. בחלקם יש געגועים לדמות של יציבות, של הבנת המתרחש, של משענת, של יכולת ניתוח והסקת מסקנות, ובעיקר של לקיחת אחריות. וככל שהמבוכה גוברת גובר גם הצורך להישען על מישהו שניתן לסמוך עליו. ולחלקם, לצערי, הפוליטיקה השתרבבה לכאב עד שכמעט וגברה עליו. ההתנצחות, הטלת הדופי, חיפוש אשמים – כל זה בניסיון לרווח פוליטי קטן וקטנוני – קיימים. השנאות המפעפעות עדיין להבותיהן לא כבו והן מלחכות סביבנו. אנחנו אוהבים להתרפק על העבר, אבל אלה ימים שבהם צריך להביט קדימה, להישיר מבט אל העתיד. כאן חסר לי יצחק רבין, חסרה לי מנהיגותו, שהיה בה מיזוג מיוחד של צניעות, ביישנות, עם הרבה מאוד סמכותיות טבעית. חסר לכולנו אותו רצף של זיכרון לאומי שהוא נשא עמו ואי-אפשר כאן בלעדיו. וזאת כדי להחליט לאן אנחנו הולכים, כיצד נביא לכך שרוב רובו של העם היהודי יחיה בישראל, כיצד נקיים כאן מדינה יהודית דמוקרטית, כיצד נצמצם את הפער ונחזק את הלכידות החברתית בתוכנו. עלינו להחליט כיצד נגיע לשלום שכולנו מחויבים לו, כשאנחנו יודעים שהשלום מכאיב כמעט כמו מלחמה. כי בשלום, כפי שיצחק רבין, זיכרונו לברכה, הבין, יש גם ויתורים מכאיבים, יש פשרות קשות, ועלינו להחליט איך נביא ביטחון לחיי אזרחי ישראל במקום היחיד בעולם שבו יש ליהודים הזכות והכוח להגן על עצמם בכוחות עצמם; איך לא נאבד את עצמאותנו; איך לא נתרגל ונקבל את המצב הנוכחי כגזירה משמים; ואיך נבנה משק חופשי ומשגשג ועוד. כאן חסר לי יצחק רבין, חסרה לי האפשרות להתייעץ גם אם יש חילוקי דעות, והיו. לדבר עניינית, בפשטות, לא בססמאות. בהיעדרו של יצחק, האחריות על כתפי כולנו גדולה יותר, כבדה יותר. כך אני חש. לפני ישראל תקוות גדולות, והיא עומדת גם בפני סכנות חמורות. למראה המתרחש עינינו נפקחו. לא מספיק, ועדיין לא אצל כולנו. אלה ימים שמחייבים הידברות והסכמות בין אזרחי ישראל. עלינו להגיע להסכמות איך לעמוד יחד מול הסכנות ואיך לקדם את התקוות. בזה צריכים כולם לעסוק. בימים שלכל אחד הרבין שלו, וכל אחד בדרכו מנסה לאמץ את יצחק רבין אל אמונתו שלו, ויש השואלים מה הוא היה עושה – לדעתי, אי-אפשר לדעת מה היה עושה רבין היום. רבים מנסים לנחש. גם אני מהרהר בזה לפעמים, ואני מרשה לעצמי לחשוב שהוא היה עושה את זה אחרת, לגמרי אחרת. בזיכרוני תמונות, כמו בזיכרונו של כל אחד: מפגש תחת אש, לחיצת יד חמה, חיוך מעודד, ציפייה מאתנו כפקודיו, גם ויכוח ונזיפה לעתים, וגם יד על כתף במערכות גורליות, והרבה הערכה הדדית. אני זוכר נופי מדבר בסיני, פלגי מים בגליל. עץ זית בן אלף שנים ומדרגות בסלע בחבל בנימין, וחומות העיר העתיקה. אלו היו נופי חיינו אז, נופי חייו של יצחק, כפי שאני זוכר אותם. את הזיכרונות האישיים אשא תמיד בלבי. את היעדים הלאומיים על כולנו לשאת יחד, כדי להגשימם. יהי זכרו ברוך.
אדוני יושב-ראש הכנסת, כנסת נכבדה, בני משפחת הד"ר יצחק רפאל, זיכרונו לברכה, אני רוצה לומר כמה מלים בשם האופוזיציה וכמי שהיתה לו הזכות דווקא בימים לא קלים לפגוש את השר יצחק רפאל. בימים אלה של מבוכה והעמקת הקרע בין דתיים לחילונים, כשצו השעה הוא פיוס לאומי וגישור על פערים, דמותו ופועלו של ד"ר יצחק רפאל, זיכרונו לברכה, הם עבור כולנו סמל לפני המחנה כולו, גם הדתי וגם החילוני. בחייו ובפועלו כמורה, כמחנך, כאיש ציבור וכמנהיג בתנועה הדתית הציונית ידע לשלב את ערכי היהדות המסורתית עם משנת הציונות המתחדשת בארץ-ישראל. ציוני הדרך במסכת חייו, של שילוב אמונה ודת עם עשייה ציונית, הם עדות מאלפת לאדם שנאה דורש ואף נאה מקיים. עוד משחר נעוריו בגליציה היה חבר תנועת "תורה ועבודה" ועמד בראש מחלקת ההכשרה של "החלוץ המזרחי" בפולין. מורה ומחנך בישראל ומנהל "מוסד הרב קוק" בירושלים, ומייסדה של תנועת "בני עקיבא". היה פעיל ב"הגנה" וחבר בוועד הלאומי שלפני קום המדינה, חבר ועדת ירושלים בימי מלחמת העצמאות, בשנים 1948-1947, וראש מחלקת העלייה של הסוכנות היהודית בשנים 1953-1948, שנים גדולות וקשות של עלייה. הוא כיהן כחבר הכנסת וחבר ועדת החוץ והביטחון מן הכנסת השנייה ועד השמינית. הוא כיהן כשר בממשלת ישראל בשנים 1977-1974. בתקופה הקשה של ערב מלחמת ששת הימים היתה לי הזכות להכירו. היה איש סייפא וספרא ובשניהם גילה בקיאות רבה ותרם רבות מחוכמתו. לא מניתי את פעולותיו ומפעליו כולם. מכל פעילותו הענפה והברוכה בתחום החינוך והכשרת הלבבות נראה לי היום, בראייה לאחור, שהמפעל החשוב ביותר שיזם, הקים וטיפח היה ייסודה של תנועת "בני עקיבא", תנועה שמראשית דרכה שילבה תורה ועבודה עם חלוציות, התיישבות וקידום המפעל הציוני בארץ-ישראל. בימינו אנו, כשנראה שיש חולשה ורפיון בקרב הקבוצות השונות שהובילו את המפעל הציוני בתחילת דרכו, כשנושאי הדגל המסורתיים של מפעל ההתיישבות בארץ-ישראל עייפו או טעו בדרך, באו חניכי "בני עקיבא" והרימו את הדגל שנשמט והלפיד שכמעט וכבה. היום אנו יכולים למצוא את חניכי התנועה מובילים את מפעל ההתיישבות ביהודה, שומרון וחבל-עזה, בגליל, בבקעה, בנגב ובהיאחזויות הנח"ל הפרוסות בכל רחבי הארץ, כמובן ברמת-הגולן. הם משרתים ביחידות העילית של צה"ל, ובקורסי הקצינים אי-אפשר שלא להבחין במספרם הגדל והולך של חובשי הכיפות הסרוגות. לצערנו, גדל מספרם גם ברשימות הנופלים, כי מי שמוביל גם משלם את המחיר. השילוב של אמונה בערכי היהדות והגשמה ציונית עם שורשים עמוקים בקרקע המולדת הביא לכך, שתנועת "בני עקיבא", שאותה הקים יצחק רפאל, זיכרונו לברכה, נטלה על עצמה באופן הטבעי ביותר את תפקיד ההנהגה והחלוץ שלפני המחנה בחידוש תנופת ההתיישבות וההגשמה הציונית בארץ-ישראל. אדוני יושב-ראש הכנסת, כנסת נכבדה, זכויות רבות עומדות לו לד"ר יצחק רפאל כאיש הגות שפרסם ספרים רבים על החסידות והציונות הדתית, כבעל פרס ביאליק לחוכמת ישראל לשנת 1979 וכאיש ציבור ומדינאי רב-פעלים. אך יותר מכול אזכור אותו כמורה, כמחנך וכמייסד תנועת "בני עקיבא", שבהדרכתו ובהכוונתו נטלו חניכיה את הובלת העשייה הציונית והניפו מחדש את דגל החלוציות כשאחרים עייפו או כשלו. על מפעלו זה נתונה התודה וההערכה של כל יושבי הבית הזה שהרעיון הציוני וחיזוקה של ישראל כמדינה יהודית דמוקרטית יקרים ללבם. יהי זכרו ברוך.
אדוני היושב-ראש, כנסת נכבדה, ראשית, ברצוני לשלוח – ואני מאמין שאני יכול לעשות זאת בשם כולנו – ברכות לשובתי הרעב זה שבועיים הנאבקים על שלומה וביטחונה של ישראל.
כל אזרחי ישראל מאוחדים בשאיפה אחת, כולנו רוצים שלום ומחויבים לשלום, אבל שלום אמיתי, טוב יותר מההסכם הגרוע של ברק, שלום נכון, שלום בטוח, שלום לדורות.
שלום עם ירושלים מאוחדת ובלתי מחולקת כבירת הנצח של ישראל. אדוני היושב-ראש, כנסת נכבדה, מחובתי למסור לכנסת, שהבוקר התכנסו ראשי מפלגות האופוזיציה וסיכמו כדלקמן: 1. המפלגות רואות בדאגה ובחומרה רבה את נכונותו של ראש הממשלה אהוד ברק לפגוע בשלמות ירושלים ולוותר לרשות הפלסטינית בכל התחומים, ויפעלו יחד לסכל סכנות אלה. 2. הפורום מאוחד בדרישתו ובתמיכתו בחוק לפיזור הכנסת ובהקדמת הבחירות. אדוני היושב-ראש, לשום ראש ממשלה אין זכות לוותר בירושלים. ירושלים היא נחלתו של העם היהודי כולו. בחלקנו, בזכותנו, הדור שלנו, נפלה הזכות הגדולה לשחרר את ירושלים ולאחדה, והיא למשמורת בידינו לדורות יבואו. לנו יש אחריות גם לדור הזה וגם לדורות הבאים. ערפאת אומר, ואני מעריך זאת, אני מוכרח לומר, אני ממש מתייחס אליו בכבוד בעניין זה – –
– – – שבעניין ירושלים הוא צריך לקבל את אישורו של העולם הערבי והמוסלמי. ברק לעומתו אינו מבין, שלפני שהוא חותם אפילו בראשי תיבות, אפילו לפני שמביע את הסכמתו בעל-פה, הוא חייב לקבל את אישורו והסכמתו של העם היהודי כולו בישראל ובתפוצות.
בהבעת הסכמתו שכבר ניתנה, מלכד ברק את ישראל והכניסה למצב בלתי נסבל. וכך ניתן כבר לשמוע תביעות גם מגורמים אחרים. התביעה לבינאומה של ירושלים היא תוצאה ישירה של ויתורי ברק והמלכודת שהכניס את כולנו לתוכה. נכון, ארץ-ישראל וירושלים בראשה קדושה ליהודים, לנוצרים ולמוסלמים, וישראל תמיד כיבדה ושמרה על קדושה זו לכולם. אבל מובטחת היא רק ליהודים. וזה ההבדל בין הארץ הקדושה לארץ המובטחת. היא מובטחת רק ליהודים.
אדוני היושב-ראש, היתה לי הזכות להיות זה שהביא את ההזמנה להוד קדושתו האפיפיור לבקר בישראל. והוא עצמו, בדבריו, אמר: ארץ-ישראל קדושה גם לאחרים, מובטחת רק ליהודים, היא הארץ המובטחת.
אני קורא לראש הממשלה להפסיק לאיים על עמו. עוד לא נשמע כדבר הזה. מה אתה עושה? מר ברק, תנקוט את הצעדים הדרושים, והכול בהשקט ובבטחה. אני קורא לראש הממשלה להפסיק לדבר על הכרעה גורלית. הכרעה גורלית קיבל דוד בן-גוריון כשהחליט על הקמת המדינה היהודית-הדמוקרטית בארץ-ישראל.
אתה, מר ברק, עוסק בוויתור גורלי, שימנע שלום אמיתי ומביא לפירוק המדינה ולקרע עמוק בעם, אפילו בלי להגיע לגמר הסכסוך. בקמפ-דייוויד, ששמו שונה לפי דרישת ערפאת למחנה מס' 3 – אינני יודע מדוע – ממתין ברק בהתרגשות בעוד עוזריו מפיצים: הכול תלוי בתשובת ערפאת, הכול תלוי בתשובת ערפאת, יסכים או לא יסכים? אני קורא לראש הממשלה ושואל: לאן אתה מוביל אותנו? גורלנו, מר ברק, אינו תלוי בערפאת, גורלנו בידינו. אני קורא לך, אל תשים את גורלנו בידי ערפאת, לא הוא יקבע את עתידנו. למרות ויתוריך חסרי הפשר, הכול עדיין בידינו.
אני קורא לראש הממשלה, נוכח המשא-ומתן המרתוני שאתה מנהל תחת לחץ כבד, לשמור על אחדותה וריבונותה המלאה של ישראל בירושלים ועל האינטרסים החיוניים האחרים של ישראל. אל תיכנע. אם תעשה זאת, תדע, אינך נכנע בשמנו. גלה את אומץ הלב שגילית בשדות הקרב. חזור להתייצב בפני העם לפני שאתה מוותר.
צריך לבלום את ברק עכשיו, עוד בטרם חתם. הוא צריך להבין שאין לו זכות לעשות זאת. הוא הבטיח והתחייב, אחרת לא היה נבחר, והוא מפר את הבטחתו. הוא צריך להבין שלא יוכל לממש את הסכם הכניעה. הכנסת לא תאשר, ממשלה ממילא אין לו, רוב בעם אין לו. הוא צריך להבין שהוא צריך לעצור בטרם חתם. צריך לעצור אותו עכשיו. אנא, ראש הממשלה, תנהג ביושר, אל תבלבל את הציבור. מה זאת אומרת שאתה מגדיל את ירושלים? אתה "מקבל" מה שממילא בידינו ונותן לערפאת מה שמעולם לא היה בידיו ומה שהבטחת והתחייבת שלעולם לא יהיה בידיו.
אתה הפרת את התחייבותך לבוחר. אני גם רוצה לתת לך עצה: אם אתה רוצה להגדיל את ירושלים, בשיטה הזאת אתה יכול גם לספח את תל-אביב לירושלים.
במי הוא משטה? אני הרי שומע את הדברים: מה, התפללנו לשועפאט? אגב, לשיח'-באדר התפללנו? זה המקום הזה כאן. למקום הזה התפללנו?
אבל מסתירים מפני הציבור – – –
אדוני היושב-ראש, אין ספק, שאדם העומד על הדוכן, קריאות כאלה עלולות להטריד אותו. אני מוכרח לומר: טוב שהעם בארץ רואה את הדברים, רואה ומבין, מבין ורואה. לכן, כל זמן שאתם רוצים תצעקו כמה שאתם רוצים עד שאסיים את דברי בשקט, ואני אסיים אותם.
ושועפאט, עוברים, אומרים: רגע אחד, היית פעם בשועפאט? מה, אתה מכיר את שועפאט? היית פה פעם?
– – – אותם אנשים שהתפארו – –
– – שבזמנם שלטו בירושלים, פתאום טוענים ואומרים: אין מי ששולט בכלל במקום הזה. אבל כדאי שהציבור בארץ ידע, ששועפאט והשכונות לידה מבודדות אוכלוסייה יהודית של למעלה מ-100,000 נפש, וזה, כמובן, לא יקרה – – –
אני יודע, אומרים, רגע אחד, זה רק עניין מוניציפלי. רבותי, שליטה מוניציפלית זו טכניקה להשיג ריבונות. כשרצו למסור את אבו-דיס ואל-עזרייה, מה אמרו שם? אנחנו ממילא לא שולטים שם. נו, אז כאן, בסטטוס של אזור B פתאום כן נשלוט? מספיק לשחק. אני אומר למר ברק: מספיק, ואני רוצה לחזור ולהבהיר – –
– – ירושלים וזכות השיבה אינן למשא-ומתן לעולם ולא נסכים בשום אופן להורדת יישובים – – –
המעניין הוא, אדוני היושב-ראש, שהמפריעים דווקא מפריעים למי שמאמין וחזר גם באוזניהם פעמים רבות, שאני מאמין, וכך האמנתי מימי ילדותי – לא חשבתי יום אחד עוד במושב, בכפר, שאנחנו נחיה ללא ערבים. היה ברור לי. ולמי הם מפריעים, אדוני היושב-ראש? זה לא – – –
סליחה, זה רק שיחה ביני לבין היושב-ראש. אדוני היושב-ראש, למי הם מפריעים? למי שמאמין שאפשר לחיות אתם ביחד.
ולסיכום, אדוני היושב-ראש, כנסת נכבדה, כולנו רוצים שלום, שלום נכון יותר מההסכם הגרוע של ברק, טוב יותר, שלום לדורות, שלום עם ירושלים המאוחדת והבלתי-מחולקת, ואנחנו, אני מבטיח לכם, נשיג אותו. תודה.
אדוני יושב-ראש הכנסת, חברי הכנסת, זה שבועות מספר מנסים להחדיר בכוח לציבור בישראל ובעולם, שהממשלה הנוכחית מגלה עמידה איתנה יותר בעניין הסכמי-וואי מהממשלה שלנו. לרגע ניתן היה גם לחשוב, שהנה, קמה ממשלה רצינית, אמיצה, שתפתור את בעיות החברה. לרגע ניתן היה לשער שלפנינו עמידה תקיפה על זכויותיה של ישראל. לרגע ניתן היה להאמין שלנגד עינינו שמירה אמיתית על ביטחון ישראל. הנה לפנינו, באמת, דרך חדשה להגיע לשלום, והנה ממשלה שתעמוד בראש מורם ובגאווה מול ידידים, יריבים או אויבים. אבל כל זה היה רק לרגע, ומשחלף הרגע ונעלם חזיון השווא נשארו ססמאות ריקות, מלים נבובות. בתחום הכלכלי-החברתי גזרה הממשלה גזירות חמורות. התקציב פוגע באופן קשה ביותר בשכבות החלשות בישראל; תקציב שפוגע בהורי ילדים, בחינוך, ובעצם פוגע בכל תחומי החיים החיוניים ביותר שלנו. הליכוד בראשותי ינהל מאבק פרלמנטרי וציבורי תקיף נגד הגזירות החמורות האלה.
השאלה שלי, אתם משתתפים בהצבעה מחר?
מאחר שאנחנו פותחים את השורות – – –
אנחנו פותחים את השורות, אז כל אחד שרק ירצה ויתאים להשקפתנו, מוזמן להצטרף.
אל תבואו אלינו ותאמרו בקול בוכים: קיבלנו גירעון של 6 מיליארדי ש"ח. עליכם לזכור, ואנחנו נזכיר לכם: אנחנו קיבלנו מכם גירעון של 12 מיליארד ש"ח. אתם חייבים תודה לממשלת נתניהו על כך כמו על נושאים נוספים, ואנחנו נזכיר לכם זאת. בעניין הסכם-וואי, לא רק שאינכם מגלים עמידה תקיפה יותר, אלא שוויתרתם ללא תמורה גם על אותם הישגים שהיו שם. הסכם-וואי בא כדי להפחית את סכנות הסכם אוסלו, והצלחנו בכך. והנה, באתם אתם, ובנמהרות, בחיפזון, אני אומר ככף זכות, אולי כתוצאה מחוסר ניסיון, ויתרתם ללא תמורה. אתם מדברים על מילוי הסכם-וואי על-ידי ישראל, אבל מדוע ויתרתם על ההתחייבויות מצד הפלסטינים, ועל מה ויתרתם? ההדדיות ולוח הזמנים אינם קיימים עוד, ולא רק זה. הרי אתם הצטרפתם לעמדת יריבי ישראל והודעתם שהפלסטינים מילאו את חלקם אבל ישראל לא מילאה את חלקה. זה נושא בפני עצמו.
בעניין צמצום הכוח הפלסטיני, הסתפקתם בתרגיל עורמה פלסטיני של רשימות פיקטיביות, בניגוד להסכם. והנה, כבר התבשרנו על הקמת יחידת קומנדו ימי בעזה, ואני אומר לכם: לא אתפלא אם מישהו מכם, במסגרת החגיגה הגדולה שאתם חוגגים עכשיו, יהיה נוכח גם בטקס.
מסירת נשק בלתי חוקי שבידי אזרחים ובידי הרשות הפלסטינית – על כך ויתרתם. ואתם כבר אמרתם לפלסטינים, שאתם תסתפקו בדיווח לא לפי ההסכם, אתם תסתפקו בדיווח. ההסתה נמשכת. רק לפני יומיים נרצח זוג ישראלי באכזריות נוראה. איננו יודעים עדיין אם זה פח"ע או גורמים לאומניים, אין הבדל ביניהם.
גם אלה וגם אלה מושפעים מההסתה הפלסטינית, ואתם שותקים.
מרצחים ממלאים תפקידים בשירותי הביטחון – אני קצת בוש במונח, בביטוי – אף-על-פי שהם התחייבו לעוצרם, ועיניכם טחו מראות. ועל הכול ומעבר לכול, אין מלחמה של הרשות הפלסטינית בתשתית הטרור, ואתם ממלאים פיכם מים, ועמדת הממשלה היא, שיש להמשיך במשא-ומתן גם כשהטרור נמשך. עמדה זו מסוכנת מאוד; כבר ניסיתם זאת וקיבלנו את האוטובוסים המתפוצצים. ומהי תמונת המצב במירוץ לקראת חתימת – – –
ומהי תמונת המצב במירוץ לקראת חתימת – – –
אני מודה מאוד ליושב-ראש, שמאפשר לחבר כנסת להתבטא חרף ההתפרעויות – הייתי מגדיר את זה רק כהתפרעויות – אבל טוב שאזרחי ישראל רואים זאת.
כן, אבל דווקא האחרון כאן הוא חשוב.
ומהי תמונת המצב במירוץ לקראת חתימת הסכם חגיגי באלכסנדריה? הבה נעקוב אחרי נפלאות הממשלה הזאת בעניין זה. ישראל הציעה רשמית לשחרר 350 אסירים ביטחוניים, והפלסטינים דחו בינתיים את ההצעה.
מכובדי היושב-ראש, חברי הכנסת, אני חושב שפשוט חשוב לשמוע קצת את העובדות, קצת מנפלאות הממשלה בנושא שחרור המרצחים. ישראל, כפי שאמרתי, הציעה לשחרר 350 אסירים ביטחוניים. מדובר ברוצחים, ואני רוצה לומר: אין להפריד בין רוצחי ישראלים לרוצחי פלסטינים, הכול אחיזת עיניים. מי שרצח פלסטיני הוא רוצח בדיוק כמו מי שרצח ישראלי.
ומעניין עד כמה אתם יעילים. לאורך הדרך בשבועות האחרונים היו הבדלים בנתונים של השב"ס, של השב"כ וצוות המשא-ומתן בראשותו של עורך-הדין גלעד שר. בתחילת המשא-ומתן, לפני כמה שבועות, הודיע השב"ס, שנמצא באחריותו של השר לביטחון פנים, שאין אפשרות לשחרר יותר מ-80 מחבלים, כי לשאר יש דם על הידיים, במלים אחרות – רוצחים. ופתאום, באורח פלא צמח המספר ל-250, ואתמול, שוב באורח פלא, לפתע, גדל המספר ל-350. מה קרה, טעיתם בחשבון? התבלבלתם?
אסירים, לא מרצחים, תאמין לי, אני ישבתי שם.
תיכף תראו את הסכנה שצומחת כאן. אני רוצה לסיים אבל פשוט אני לא יכול.
לא ברור אם טעיתם או התבלבלתם. לעומתם, הפלסטינים אומרים שהם מוכנים כבר ל-400 בשני סיבובים, בספטמבר ובאוקטובר, אבל הם דורשים מחווה נוספת בחודש הרמדאן של עוד מרצחים מספר, וזה כרגע מה שמעכב. ואני שואל אתכם, אני שואל את הממשלה, למה אתם מצפים שנתייחס אליכם ברצינות? הרי הכול אחיזת עיניים. ומה עוד עשיתם כדי לרוץ לאלכסנדריה? אישרתם תחילת בניית הנמל בלי לסכם את הפרוטוקול הביטחוני. היום חותם ערפאת על הסכם עם ממשלת הולנד, ואתם הסכמתם שסידורי הביטחון ייקבעו אחר כך. רבותי, כשהנמל הזה יהיה בנוי, כבר לא יהיה שום כוח שיוכל לעמוד על סידורי הביטחון.
לא רק רשלנות, הפקרות. המעבר הבטוח הדרומי והצפוני – דרך אגב, ב"וואי" הסכימו רק על דרומי. פה עשתה הממשלה טעות חמורה מאין כמותה. מהי הטעות? הפלסטינים התנגדו להסכמה בכתב שלישראל זכות המעצר, והממשלה, בנדיבות לבה ובחוסר הבנתה הסכימה לעניין הזה, ובכך מה שקרה – הכנסתם את החלטה 181. עוד שאלה יש לי אליכם – איפה יהיה מחסום המעבר הצפוני, אולי אתם מוכנים לגלות זאת?
אני בעד שלום, אתם בעד מלחמה.
בסך הכול אנחנו מקבלים נייר, ועל-ידי שחרור הרוצחים אנחנו מגיעים לפשיטת רגל מוסרית ולפגיעה ביטחונית, על-ידי ויתור על הדרישות ואישור לבניית נמל ללא סיכום נושא הביטחון. על-ידי הכנסת החלטה 181 בדלת האחורית של המעבר הבטוח, אתם פוגעים מדינית בישראל, ואתם פוגעים בכבודה של ישראל ובמעמדה, וגם זה מרכיב בעוצמתה של מדינה שאתם משרכים דרככם למצרים בעוד זו מחזיקה אזרח ישראלי חף מפשע, עזאם עזאם, שנמק כבר שנים בבית-כלא מצרי בקהיר. האם תבעתם את החזרתו כתנאי לריקודי ה"מה יפית" שלכם? ואני שואל אתכם, מה קרה לכם? ועוד נקודה למרכיבי הקואליציה: באחד מעיתוני היום מתפרסמת ידיעה, שבה כאילו ראש הממשלה מר ברק מאיים על שותפים בקואליציה, שאם הם יגרמו בעיות הוא יצרף את הליכוד לממשלה. אדוני היושב-ראש, כנסת נכבדה, אין לכם מה לדאוג, הליכוד אינו עומד להצטרף לממשלה. תהיו רגועים. אני אומר לכם, תהיו רגועים ותפעלו בהתאם לאמונתכם. הליכוד בראשותי לא יצטרף לממשלה.
אני פונה אל כמה משותפי הקואליציה שמנסים להלך עליהם אימים. אני אומר לכם, תהיו רגועים, תפעלו לפי אמונתכם, תעשו את מה שאתם מאמינים שצריכים לעשות – – –
אדוני היושב-ראש, חברי חברי הכנסת, אני רוצה לומר לכם בצורה הברורה ביותר, חברי ואני, כולנו ביחד נכין את הליכוד לניצחון בבחירות הבאות, ואנחנו ננצח, ואנחנו ננצח.
כבוד נשיא המדינה והגברת קצב, אדוני היושב-ראש, כנסת נכבדה, אדוני ראש הממשלה, חשבתי שהיום, נוכח המצב הקשה, תגלה – – –
אדוני ראש הממשלה, חשבתי, אולי גם קיוויתי, שנוכח המצב הקשה תגלה היום התאפקות ולא תתקוף את הממשלה שקדמה לממשלתך. לו היית הולך בדרכה, לא היית נכנס ומכניס את כולנו למלכודת. חבל שנהגת כך. היום, נוכח המצב, אני מתכוון לנהוג אחרת. בעת הזאת חשובה אחדות בעם. אנחנו בעת חירום. מעשי רצח ולינץ' מתרחשים כמעט כל יום, מטעני נפץ מתפוצצים, אש נורית אל שכונות ירושלים ואל יישובים יהודיים. בזמן הזה ממשלת חירום חשובה, היא חשובה לחיזוק רוחו של העם והיא חיונית כדי להציג את ישראל כמאוחדת וחזקה כלפי חוץ.
איומים נשמעים מכל עבר ישראל נראית חלשה למרות עוצמתה הצבאית והכלכלית, ובכך יש סכנה גדולה. גם גל האנטישמיות הסוחף את העולם הוא תוצאה של חולשה, של החולשה הנשקפת מעמדת ישראל. לכן חשובה האחדות בעם וחשובה ממשלת חירום, לכן אני תומך בהקמת ממשלת חירום לאומית.
עם כל זאת, אני אינני מוכן לתמוך בחלוקת ירושלים, בוויתור על בקעת-הירדן ובהבאת פליטים לשטחי ישראל. רוב העם מתנגד לכך, וגם אנחנו בליכוד מתנגדים לכך ולא נקבל זאת ולא נוכל לתת ידנו לכך. אני לא רואה ברעיונות קמפ-דייוויד אפילו בסיס לדו-שיח מדיני. אדוני היושב-ראש – –
– – לא המלים חשובות, לא הניסוחים, אלא המהות. למה בעצם מתכוון ראש הממשלה מר ברק? בשיחותי עם ראש הממשלה התברר לי, כי הוא אינו מוכן לזנוח את רעיונות קמפ-דייוויד, ולזה אינני יכול לתת יד. תארו לעצמכם עד כמה חמור יותר היה מצבנו לו היתה העיר העתיקה נמסרת ברובה לפלסטינים לפי רעיונות קמפ-דייוויד.
לא רק מבית-ג'אלה היו יורים, אלא מעל חומת העיר העתיקה, משיח'-ג'ראח ומשועפאט. מה היה מצבנו אם, כרעיונות קמפ-דייוויד, הפליטים היו מובאים לישראל, ולנוכח ההתגודדות הערבית ותנועות הצבא העירקי, בקעת-הירדן, לפי רעיונות קמפ-דייוויד, לא היתה בידינו, מה היה אז? יש להתאחד סביב תוכנית ריאלית, שיכולה באמת להשיב את השקט ולהביא ביטחון לאזרחי ישראל, ובהמשך גם לשלום שכולנו מחויבים לו. מה קורה פה? אזרחי ישראל, במדינה היחידה בעולם שבה יש ליהודים הזכות והכוח להגן על עצמם בכוחות עצמם, חוששים לצאת לרחוב, מדירים רגליהם ממקומות ציבוריים. מה קורה פה? ניתן לשנות זאת וחובה לשנות זאת. עד כה, לצערי, הממשלה נכשלה בכך. אדוני היושב-ראש, כנסת נכבדה, התוכנית הריאלית היחידה הקיימת כדי להגיע ביום מן הימים לשלום היא דרך הסדר ביניים ארוך טווח, משהו הדומה לאי-לוחמה – – –
– – שיהיה ללא לוח זמנים אבל עם לוח ציפיות. אנחנו נצטרך לבחון את התפתחות מערכת היחסים בינינו לבין הפלסטינים בתחום הביטחוני, ופה אני רוצה להדגיש, חיסול תשתית ה"חמאס" ו"הג'יהאד האסלאמי" על-ידי ערפאת – –
– – בעיקר נוכח ההתארגנות של ה"חיזבאללה" – – –
– – – חיסול תשתית ה"חמאס" ו"הג'יהאד האסלאמי" על-ידי ערפאת, בעיקר נוכח ההתארגנות של ה"חיזבאללה" לפעולה משותפת עם ארגונים אלה בתוככי ישראל וברחבי העולם. אנחנו נצטרך לבחון את שיתוף הפעולה בתחום הכלכלי. אני הצעתי בזמני, כשאני ניהלתי את המשא-ומתן, את פרויקט התפלת מי הים; אני מאמין בפרויקטים שיש בהם תלות הדדית. ובעיקר נצטרך לעקוב אחרי התפתחות היחסים בין עם לעם – חינוך לשלום, הפסקת ההסתה. כולם צריכים חינוך לשלום, אבל הפלסטינים בראש ובראשונה. אדוני היושב-ראש, כנסת נכבדה, אנחנו מכירים את המחזה – – –
– – – את המחזה "קשה להיות יהודי". האמינו לי, קשה גם להיות פלסטיני. לכן צריך למצוא גם פתרון לבעיות האלה, ויש להן פתרון, וכבר הצעתי זאת כשאני ניהלתי את המשא-והמתן על הסדר הקבע. מבין הבעיות שהועלו, אחת יכולה להיות מיידית והיא אולי הסכנה הגדולה ביותר שלפתחנו, והיא הכרזה פלסטינית חד-צדדית על הקמת מדינה פלסטינית והצורך של ישראל להחזיק באזורים החיוניים לביטחונה ולעצם קיומה. זה מסוג הדברים, אדוני היושב-ראש, אדוני ראש הממשלה, שאינם סובלים דיחוי. זה יכול לקרות כל יום. אני יודע שראש הממשלה נוסע לחוץ-לארץ, ראש הממשלה נוסע הנה, הזמן חולף, זה דבר שיכול להיות כל רגע, ואותם אזורים שאנחנו נחזיק או חייבים להחזיק, אלה ישפיעו על ביטחוננו ואולי על עצם קיומנו. לכן בישיבת ראשי מפלגות האופוזיציה קיבלנו היום את ההחלטה הבאה, ואני מצטט: האופוזיציה מוכנה – – –
לכן בישיבת ראשי מפלגות האופוזיציה קיבלנו היום את ההחלטה הבאה: האופוזיציה, אדוני ראש הממשלה, מוכנה להצטרף לממשלת חירום היום – –
– – אם תיקבע על-ידי ראש הממשלה ועל-ידי, כמייצג האופוזיציה, מראש ומייד, תגובת ישראל על הכרזה פלסטינית חד-צדדית על הקמת מדינה פלסטינית, אם תהיה כזאת. וזאת בנוסף לסיכומים האחרים שהוסכמו או אלה שעדיין צריך לסכמם. אדוני היושב-ראש, כנסת נכבדה – – –
אדוני ראש הממשלה, אם אתה שואל אותי, זה המבחן לרצינות. זה המבחן שיש לפניך, המבחן לרצינות. אמרתי בצורה ברורה, מאחר שזאת הסכנה המיידית – – –
בבקשה, אנחנו מוכנים לשבת היום, לקבוע מהם האזורים שישראל תחזיק בהם, ולהצטרף מייד היום לממשלת חירום. בבקשה. אני, בכל מקרה, נמצא כאן כל היום, אדוני ראש הממשלה, אשמח לראות את תגובתך.
אדוני היושב-ראש, כנסת נכבדה, בידינו לשנות את המצב מיסודו, להוציא את האויב משיווי משקלו, בתנאי שנעמוד מלוכדים, הן בעם והן בממשלה. ככל שנמהר להתלכד נצמצם את המחיר הכבד שנתבע מאתנו ונגיע לשלום שכולנו רוצים בו ומחויבים לו. אני רוצה לומר לכולם, לעם ישראל, הכול עדיין בידינו.
אדוני היושב-ראש, כנסת נכבדה, חברי מיישובי הצפון, תושבי מעלה-יוסף, אני מכיר אתכם שנים רבות. היתה לי הזכות לפעול יחד אתכם בכל תפקידי: הן בצבא לפני שנים רבות והן בממשלה. אני רוצה להודות לכם בשם כולנו על שעמדתם בקו החזית במשך 50 שנה. בזכותכם – בזכותכם, ותמיד תזכרו זאת – בזכותכם אנחנו שם. לא פונקתם – לא בקרקע, לא בתנאים; לא נהניתם ממה שקיבלו מושבים ותיקים. תמיד הייתם חדשים. אני מביט בכם ומרכין ראשי בפניכם. דבקותכם בסלע, בהר, מעוררת כבוד. אני מקווה, שהממשלה תבין שצריך לאפשר לכם, יישובי הגבול, יישובי הספר, להתפתח, לגדול, כפי שמגיע לעומדים בקו הראשון. אני יודע שזה היה קשה מאוד, ועוד נכונו ימים קשים. אתם יכולים להביט בעיני כולנו בגאווה על כך שעמדתם, נאחזתם, ואני רוצה לאחל לכם שתמשיכו להתפתח ותמשיכו להצליח. ושוב – תודה לכם בשם כולנו.
כבוד נשיא המדינה משה קצב והגברת קצב, כבוד נשיא המדינה לשעבר עזר ויצמן, אדוני היושב-ראש אברהם בורג, כבוד ראש הממשלה אהוד ברק והגברת ברק, כבוד ראש הממשלה לשעבר בנימין נתניהו, חברות וחברי הכנסת, ברכה מיוחדת לחברי הכנסת לשעבר, אני שמח לבואכם, נשיא בית-המשפט העליון השופט ברק ושופטי בית-המשפט העליון, הגברת הרצוג, מבקר המדינה השופט גולדברג, ומבקרת המדינה לשעבר הגברת מרים פורת, זקן הסגל הדיפלומטי, קהל נכבד, אצא מן השגרה ואומר: ידידים רבים, ברשותך. בראשית דברי אני מבקש לשוב ולהודות להמוני בית ישראל שנתנו בי את אמונם בבחירות שהתקיימו לפני חודש. אעשה הכול כדי להצדיק אמון זה ולהתמודד בהצלחה, יחד עם חברי בממשלה, עם האתגרים האדירים שלפנינו. אני מבקש גם להודות לשרי הממשלה היוצאת, ובמיוחד לראש הממשלה אהוד ברק, לוחם ומפקד אמיץ לב, ואפילו צר לי – מצד אחד, אדם עומד פה והוא מרגיש שמחה, מצד שני, אני חש בהחלט צער. אבל תרומתך בשדות הקרב של ישראל תמיד תהיה זכורה עמנו. חלקנו בתקיפות על הקו המדיני של הממשלה היוצאת, אבל מעולם לא על רצונה הכן לפעול למען עתיד טוב יותר לכולנו. במהלך מערכת הבחירות ואחריה הבטחתי, ושבתי והבטחתי, להקים ממשלת אחדות שתכהן עד חודש נובמבר שנת 2003. את זאת אנו עושים היום. הבטחתי גם שנעביר את תיקון חוק הבחירה הישירה, ואני שמח שגם את זה הצלחנו להעביר היום. המצב הביטחוני הקשה, האתגרים בזירה הבין-לאומית, השסעים העמוקים בעם, שנאת החינם – כל אלה מחייבים אותנו לאחדות לאומית. לא רק אחדות במלל, לא רק חבירה של כוחות פוליטים שונים, בעלי אמונות שונות. נחוצה לנו אחדות אמיתית, אחדות הלבבות, פיוס לאומי. לכולנו גורל אחד. לילדינו עתיד משותף. בנינו כאן כולנו מדינה יהודית ודמוקרטית לאחר אלפיים שנות גלות ורדיפות. זהו המקום היחיד בעולם, שבו היהודים יכולים להגן על עצמם בכוחות עצמם. יש לנו מדינה מהמתקדמות בעולם במדע, בטכנולוגיה, בחינוך, במשפט, בתרבות. אם לא נשכיל להתאחד, כל הדברים היפים שבנינו פה יעמדו בסכנה. בל נטעה, המשותף לנו, היקר לנו, רב לאין-שיעור מהמפריד בינינו. בשנים האחרונות הלכנו ושקענו במאבקים פנימיים מיותרים. זהו הרגע לשנות כיוון. זו השעה לגלות בגרות ואחריות לאומית. אחריות כזאת גילו שמעון פרס, מנהיג רב זכויות ועתיר ניסיון – ועוד זכינו כשהיינו יותר צעירים לעבוד במחיצתו של בן-גוריון, אתה בעיקר ואני כמפקד בצבא. עם שמעון פרס אני רוצה לציין את מפלגת העבודה, שביחד השכילו, לנוכח האתגרים, להתעלות מעל לחילוקי דעות ולשלב ידיים במאבק הלאומי לביטחון ולשלום. האחדות שהושגה היא נכס לאומי, ועל כולנו לעשות מאמץ כדי לשמור עליה מכל משמר. הממשלה שאציג כאן הערב תזכה לאמון רחב של חברי הכנסת ושל הציבור. המצב הביטחוני חייב את החשת הקמת הממשלה. בכוונתי להמשיך בניסיונות לצרף סיעות נוספות לקואליציה. אני רואה חשיבות עליונה בכך שתוקם הממשלה הרחבה ביותר שניתן, כדי לקבץ יחד את כל הכוחות מול סכנות ואתגרים, מול סיכויים והזדמנויות. במהלך המשא-ומתן הקואליציוני לא הסכמתי לשום פסילה של אדם, או של סיעה. כל מי שמוכן להירתם למאבקים המכריעים שלפנינו, להשגת ביטחון ושלום לישראל ולצמצום הפערים בחברה, מוזמן להצטרף. בכוונתי לקיים קשר שוטף וערוצי מידע והיוועצות פתוחים גם עם סיעות שלא הצטרפו לקואליציה, וכמובן, עם ראש האופוזיציה, חבר הכנסת יוסי שריד, כקבוע בחוק. אני מאמין בדיאלוג מתמיד בין ציבורים בניסיון להגיע להסכמות כאשר זה ניתן, במקום לנסות להכריע איש את רעהו בכל עניין. צריך לדעת גם איך להתווכח, לשנות את תרבות השיח הציבורי, להוריד את הטונים, לנהוג זה עם זה בכבוד הדדי. אני קורא גם לחברי הבית הזה: בואו נוכיח לעם, שאפשר לנהוג גם אחרת, בדרך ארץ, ברוח טובה, בכבוד הדדי, בנימוס. אני משוכנע, כי אם נשמש דוגמה לציבור, תהיה גם בעם רוח אחרת של פיוס ואהבת אחים. חברי הכנסת, קווי היסוד של הממשלה וההסכמים הקואליציוניים מונחים בפניכם. קווי היסוד נוסחו מתוך ניסיון לגבש הסכמה לאומית רחבה, על אף המודעות לחילוקי הדעות הקיימים בין מרכיבי הקואליציה. משימתה העליונה של הממשלה החדשה היא ביסוס ביטחונה של ישראל והקניית ביטחון לאזרחי ישראל, תוך כדי מאבק נחרץ באלימות ובטרור וחתירה ליציבות. אני רוצה לפנות מכאן לשכנינו הפלסטינים. הסכסוך הממושך בינינו הסב סבל רב, סבל כבד לשני העמים. העתיד יכול וצריך להיות שונה. נגזר עלינו, על שני העמים, לחיות יחד, זה לצד זה, על אותה כברת ארץ קטנה. מציאות זאת אין ביכולתנו לשנות. אבל אני מאמין, שביכולתנו, אם יהיה רצון בכך בשני הצדדים, לסטות מנתיב הדמים המר שבו אנו צועדים. ידנו מושטת לשלום. העם שלנו הוא עם שוחר שלום. אנו יודעים שהשלום כרוך בפשרות מכאיבות לשני הצדדים. למרבה הצער, על אף ויתורים משמעותיים בדרך לשלום שעשינו, כל ממשלות ישראל, בשנים האחרונות, עדיין לא גילינו נכונות לפיוס ולשלום אמת מצד שכנינו. בימים אלה חשוב להזכיר, ביסוד תהליך השלום עומד העיקרון של פתרון מחלוקות בדרכי שלום, תוך הימנעות משימוש באלימות. על קיום עיקרון בסיסי זה נעמוד בכל תוקף. אנו נתבע מן הפלסטינים לנטוש את דרך האלימות, הטרור וההסתה, ומהרשות הפלסטינית – לעמוד בהתחייבויותיה ולהיאבק נגד הטרור המכוון נגד ישראל, אזרחיה וחייליה.
אנו ננהל עם הפלסטינים משא-ומתן להשגת הסדרים מדיניים, אך לא תחת לחץ של טרור ואלימות. אני מכיר את המצוקות והסבל של העם הפלסטיני. אני מאמין שניתן להתקדם לשלום בהדרגה, מתוך גישה של כבוד הדדי ובניית יחסי אמון בין הצדדים. אנו מוכנים לבחון רעיונות שונים לקידום ההידברות והשלום ולהקלת המצוקה של העם הפלסטיני. אולם לא ניתן לעשות זאת תחת לחץ של טרור ואלימות. אם שכנינו הפלסטינים יבחרו בדרך השלום, הפיוס והשכנות הטובה, הם ימצאו בי ובממשלה בראשותי שותף כן ואמיתי. שבענו קרבות ומלחמות שנכפו עלינו, וכולנו יודעים להעריך את השלום. הממשלה החדשה, על כל גווניה, נועדה לבטא כמיהה זאת לשלום ולפעול להתקדמות לעברו באמצעות הסדרים מדיניים ריאליים. ברצוננו גם לבסס את השלום והשכנות הטובה ויחסי הנורמליזציה עם מצרים וירדן, ולחתור לשלום אמת עם מדינות ערביות נוספות, ובראשן סוריה ולבנון. הממשלה בראשותי תהיה מחויבת לעשות כל אשר ניתן על מנת להחזיר את הביטחון והיציבות, אולם אין אנו משלים את עצמנו או את הציבור באשר לימים לא קלים שבוודאי עוד נדע. נזדקק כולנו לכוח עמידה ולגיוס כוח הרצון הלאומי שעמנו ניחן בו. אני זכיתי לכהן בממשלותיו של מנחם בגין, זיכרונו לברכה, שמנהיגותו היתה מופת של כבוד לאומי, עמידה איתנה וחתירה לשלום. יום לאחר הקמת המדינה, בשנת התש"ח כמובן, בשעה שקמו עליה להשמידה, אמר מר בגין את הדברים הבאים: "קשה היה להקים את מדינתנו, אבל בוודאי יהיה עוד יותר קשה לקיים את מדינתנו. דרוש לנו, לכל אחד ואחת מאתנו, נשק נפשי, נשק העמידה ללא רתיעה, נשק העמידה ללא היסוס מול פני אבדות קשות, נשק העמידה ללא זעזוע מול פני מפלות מקומיות וכישלונות ארעיים, נשק העמידה ללא נסיגה מול פני איומים ומול פני פיתויים"; דברים שנאמרו לפני למעלה מ-52 שנים. גם בימים הבאים נידרש לנחישות, ליכולת עמידה ולתעצומות נפש. גם בימים הבאים נוסיף להאמין כי אנו עתידים לחיות כאן בשלום עם שכנינו ולפעול למען עתיד טוב יותר לילדינו. הממשלה בראשותי תניף את דגל הציונות בחינוך, בקליטת העלייה ובהתיישבות. אני מאמין בכל לבי, כי אין למדינת ישראל משאב יקר יותר מבני העם היהודי. נחזק את הקשר והזיקה ליהדות התפוצות, את החינוך הציוני במערכת החינוך שלנו. נפעל להבאת המוני עולים לישראל ולקליטתם בה. עלינו לחנך את הנוער שלנו לערכים, לכבוד האדם, לשוויון בין בני האדם, לכבוד לאומי ולאהבת המולדת. זמן קצר לאחר הקמת המדינה אמר ראש הממשלה הראשון של מדינת ישראל, דוד בן-גוריון, זיכרונו לברכה – זה היה, נדמה לי, ב-22 ביולי שנת 1948 – שהיתה לי הזכות לעבוד במחיצתו למען ביטחון המדינה, את הדברים הבאים: "מדינת ישראל לא הוקמה לשם עריכת קרבות וכיבושים צבאיים. היא לא נועדה אפילו להבטיח את השלום והרווחה של אזרחיה בלבד. על מדינת ישראל הוטלה תעודה יחידה במינה, על כל פנים בתולדות ימינו אלה, אשר בלעדיה אין לה זכות קיום: בניין נשמות הארץ וקיבוץ גלויות ישראל, התיישבות ועלייה בקנה-מידה גדול – אלה הם תפקידיה הראשיים של מדינתנו". לא אצא ידי חובה בלי להזכיר את דור ההורים והסבים שלנו, שחזון הציונות הביאם אל אדמת המולדת. כאן ניטעו רגליהם וכאן הם הקימו בעשר אצבעותיהם מפעל התיישבות אדיר. נולדתי וגדלתי בהתיישבות הזאת, במושב כפר-מל"ל, ואני חלק בלתי נפרד ממנה. היא חשובה למדינת ישראל ויקרה לי אישית. אעשה כל מאמץ לשומרה ולחזקה. נפעל להעמקת היחסים המיוחדים עם ידידתנו הגדולה, ארצות-הברית, ונשקוד על טיפוח וחיזוק הקשרים שבין מדינת ישראל לבין מדינות העולם. מדינת ישראל היא מדינת חוק, ודבר זה הוא ממקורות עוצמתה. ביצור שלטון החוק ושמירה על עצמאות המערכת השיפוטית הם הערובות לקיום המשטר הדמוקרטי בישראל. על כולנו, כל חברי הממשלה, מוטלת החובה לשקוד על קיומו של ממשל תקין ומינהל ציבורי הפועל לרווחת האזרחים ולהקפיד שפעילותנו תהיה תמיד בגדרי החוק. לצד החתירה לשלום, לביטחון וליציבות, תפעל הממשלה בענייני החברה והכלכלה, במצוקות של השכבות החלשות ובחיזוק הלכידות החברתית. מאמץ מיוחד יוקדש לטיפול בשכונות ובערי הפיתוח. אני רואה בחינוך כלי ראשון במעלה לצמצום הפערים בחברה וליצירת חברה שוויונית יותר. הממשלה בראשותי תפתח דף חדש ביחסים עם אזרחי ישראל שאינם יהודים, במטרה ליצור שותפות אמיתית ותחושת שוויון בין כל אזרחי המדינה.
הבעיה שלך, תסלח לי, אני אומר את זה גם כשכן מהנגב – – –
הבעיה שלך, ובתור שכנים אולי תלמד את זה ממני, שאתה צריך לגלות מעט יותר סבלנות. אם היית ממתין עוד משפט, היית שומע את זה. אבל בתור שכן אני מוכן תמיד לסייע לך, גם בדבר הזה. בהזדמנות זאת ברצוני לברך את ערביי ישראל לרגל חגם – עיד אל-אדחה.
כן ברצוני לברך בברכה מיוחדת את חברנו, השר סאלח טריף, השר הראשון בתולדות המדינה מקרב בני המיעוטים, ובהמשך, אני בטוח, הרי זו לא הפעם האחרונה שאני מקים ממשלה, אני מקווה, ודאי שיהיה גם שר ערבי. צמצום הפערים בחברה הישראלית תלוי, בין היתר, ביכולתנו להשיג צמיחה כלכלית לאורך זמן. במשק הישראלי מצויים הכוחות והכשרונות שביכולתם להבטיח את שגשוגה של החברה בישראל. תפקידה של הממשלה יהיה לאפשר להם להוביל את החברה בישראל לשגשוג כלכלי. שגשוג זה יושג רק אם ננהל תקציב מדינה אחראי, נפנה מקורות להשקעות בתשתיות ובחינוך, נפעל להקלת נטל המס המוטל על אזרחי המדינה ולהרחבת בסיסו, נקדם הפרטה ושינויים מבניים. כך נבסס משק מודרני ופתוח, שיוכל להשתלב ולהתחרות באופן מיטבי בכלכלה העולמית. לצורך הגשמת מטרות אלה בכוונתי להקים ולהפעיל קבינט כלכלי, כפי שהבטחתי. חברי הכנסת, לכל ממשלה יש תוכניות בתחום המדיני, הביטחוני, הכלכלי והחברתי. אבל על כל ממשלה מוטלת לפני הכול אחריות עליונה לשמירה על נכסי הנצח של האומה, המהווים את החוט המקשר של קיומנו הלאומי. ירושלים היא החלום הגדול שאליו ייחלו והתפללו היהודים בכל הדורות. אם נפנה עורף לעברנו, לסמלינו ולקודשינו, נציב במו-ידינו סימן שאלה על עתידנו וייעודנו. על כך אמר יגאל אלון, זכרו לברכה, מפקד הפלמ"ח והמבריק שבמפקדי מלחמת העצמאות: "עם שאינו מכבד את עברו, ההווה שלו דל ועתידו לוט בערפל". ירושלים היתה ותהיה בירת הנצח של העם היהודי. על מחויבות זאת חזרו תמיד ראשי ממשלות ישראל בנאומי השבעתם, ובהם ראש הממשלה המנוח יצחק רבין, זכרו לברכה, וכך גם השבועה "אם אשכחך ירושלים, תשכח ימיני, תדבק לשוני לחכי אם לא אזכרכי, אם לא אעלה את ירושלים על ראש שמחתי". עמדותי בעניין חשיבות רמת-הגולן, בקעת-הירדן ואזורי ביטחון נוספים שבהם הוקמו יישובים יהודיים בימי ממשלות ישראל השונות ידועות. עמדותי ידועות. עם זאת, אני מודע לכך, שבממשלה החדשה קיימות גם עמדות אחרות. בקווי היסוד של הממשלה נכתב, כי במהלך כהונת הממשלה לא יוקמו התנחלויות חדשות. גם ברגעים אלה, שיש להם ממד חגיגי, אנו זוכרים את הנופלים בכל מערכות ישראל ואת קורבנות הטרור ובני משפחותיהם. אני מבקש גם במעמד זה לבטא את מחויבות הממשלה לעשות כל שביכולתה להביא לשחרורם של השבויים והנעדרים וכל מי שפעלו למען ביטחון המדינה ולהחזרתם לבתיהם; כפי שאני זוכר את חברי ואלה שהלכתי אתם יחד, תמיד בכאב. מעבר לתנחומים, אני רוצה לאחל החלמה לפצועים שנמצאים היום בבתי-החולים השונים. אדוני היושב-ראש, אני מבקש להציג עתה בפני הכנסת את הרכב הממשלה: אריאל שרון – ראש הממשלה והשר לקליטת עלייה; שמעון פרס – סגן ראש הממשלה ושר החוץ; אליהו ישי – סגן ראש הממשלה ושר הפנים; נתן שרנסקי – סגן ראש הממשלה ושר הבינוי והשיכון; סילבן שלום – סגן ראש הממשלה ושר האוצר; שמואל אביטל – שר בלי תיק, אחראי לתיאום עניינים חברתיים; אשר אוחנה – השר לענייני דתות; דליה איציק – שרת התעשייה והמסחר. אני מבקש להביע את תנחומי לשרה איציק על מות אביה, זכרו לברכה. אני דיברתי אתה בבוקר ומסרתי לה את תנחומי. בנימין בן-אליעזר – שר הביטחון; שלמה בניזרי – שר העבודה והרווחה; נסים דהן – שר הבריאות; צחי הנגבי – השר לאיכות הסביבה; מתן וילנאי – שר המדע, התרבות והספורט; רחבעם זאבי – שר התיירות; סאלח טריף – שר בלי תיק; רענן כהן – שר בלי תיק; ציפי לבני – שרה לשיתוף פעולה אזורי. התיק יוחזק לפי שעה בידי השרה לבני ולפיקדון בידיה. כמו כן יימסרו לטיפולה תחומי פעילות נוספים. לימור לבנת – שרת החינוך; אביגדור ליברמן – שר התשתיות הלאומיות; עוזי לנדאו – השר לביטחון פנים; דני נוה – שר בלי תיק, אחראי לתיאום בין הממשלה לבין הכנסת; אליהו סויסה – שר בלי תיק, אחראי לענייני ירושלים; אפרים סנה – שר התחבורה; ראובן ריבלין – שר התקשורת; מאיר שטרית – שר המשפטים; שלום שמחון – שר החקלאות ופיתוח הכפר. הרשימה – לפי סדר האל"ף-בי"ת. חברי הכנסת, הממשלה שהצגתי בפניכם זה עתה היא ממשלה מגוונת ביותר ומייצגת זרמים ומגזרים שונים בחברה הישראלית. ממשלה קטנה והומוגנית יותר ניתן לנהל ביתר קלות. אבל אני חושש, שהמחירים שהיה עלינו לשלם כדי לקיימה בתחומים רבים הם כבדים ביותר. אני יודע שיהיו קשיים, שיהיו מחלוקות. אני מקווה שנמצא בתוכנו את הכוחות ואת הסבלנות לחתור להסכמות ולשמור על האחדות הזאת. ואני רוצה לומר בצורה הכי ברורה, נעבוד כשותפים. אם נעמוד ביחד, כאיש אחד בלב אחד, נוכל לכל האתגרים שבפנינו. אלה רגעים רבי משמעות בעבורי. חיי הוקדשו לשירות המדינה וביטחונה. אני נכנס לתפקידי בחרדת קודש ורואה את עצמי כחוליה בשרשרת היסטורית של עם גדול. היום עיינתי בנאום ההשבעה השני של הנשיא האמריקני אברהם לינקולן; דברים שנאמרו אומנם בנסיבות היסטוריות שונות, ביום 4 במרס 1865, אחרי המלחמה. הדברים מבטאים במידה רבה את תחושותי וכוונותי עם כניסתי לתפקידי כראש ממשלה: "בלא נטירת איבה לשום אדם, ברגש נדיבות כלפי הכול, באמונה תקיפה בדרך הצדק, כפי שהנחיל לנו האל את היכולת להכיר את הצדק, הבה נתאמץ להשלים את המלאכה שבידינו, לעשות כל מה שעתיד להצמיח ולטפח שלום אמת בר-קיימא בינינו לבין עצמנו ובינינו לבין כל העמים".
אינני יכול לסיים את דברי בלי שאזכיר את רעייתי לילי, זיכרונה לברכה, שיום הולדתה חל היום. לילי ליוותה אותי ותמכה בי בכל הרגעים הקשים והמאושרים ובכל המאבקים. ברגע זה לילי חסרה לי ולבני משפחתי מאוד. תודה לכם.
אני אריאל שרון, בן שמואל ודבורה, זיכרונם לברכה, מתחייב כראש הממשלה לשמור אמונים למדינת ישראל ולחוקיה, למלא באמונה את תפקידי כראש הממשלה ולקיים את החלטות הכנסת. (חותם על ההצהרה) (מחיאות כפיים)
כבוד נשיא המדינה והגברת ויצמן, כבוד נשיא איטליה, קרלו אדזליו צ'אמפי, כבוד היושב-ראש, כמובן, כנסת נכבדה, אורחים יקרים, בשם האופוזיציה ותנועת הליכוד אני מקדם בברכה את אורחנו, כבוד נשיא איטליה מר קרלו צ'אמפי בירושלים, בירת העם היהודי זה יותר מ-3,000 שנה והבירה הריבונית המאוחדת של מדינת ישראל ועם ישראל זה 51 שנים ולנצח.
כבוד לנו לארח ולקדם בברכה את האזרח הראשון של הרפובליקה האיטלקית, המדינה הדמוקרטית הגדולה במרכז הים התיכון, החיה בשלום עם שכניה זה 55 שנים. כבוד הנשיא, גם אנחנו כולנו בישראל שואפים להגיע לשלום עם שכנינו. אני רוצה להדגיש, שאינני מכיר עוד עם בהיסטוריה המודרנית, שאף שניצח בכל המלחמות שנכפו עליו הסכים מרצונו החופשי לוותר על שטחי מולדת, ארץ היוולדו, למען השגת שלום אמת עם שכניו. ישראל, הוד מעלת הנשיא, עשתה זאת. במזרח התיכון עדיין אין שלום מלא כי אין בו דמוקרטיה פרט לישראל. שלום בר-קיימא ייכון במזרח התיכון כאשר רוב המדינות שבו תהיינה דמוקרטיות. אנחנו, כמובן, נמשיך ונחתור בכל מאודנו להביא את השלום. אבל צריך לזכור, שאפשר לקרב את הקץ, אי-אפשר לדחוק את הקץ. דבר זה חל, כנראה, על כל גאולה, וגם על אותה גאולה ששמה שלום. אפשר לדבר הרבה על השלום המיוחל, אבל ניתן גם לעשות צעדים קונקרטיים ליישומו. עוד בכהונתי בממשלה הקודמת כשר החוץ, ובפגישותי עם ראש הממשלה ושר החוץ של איטליה, שבתי והדגשתי בפניהם, שאיטליה ומדינות האיחוד האירופי יכולות לתרום רבות לתהליך השלום באזורנו על-ידי קידום יוזמות להקמת מפעלי פיתוח רחבי היקף לרווחת כל תושבי האזור. הצעתי אז לממשלה האיטלקית, ואני חוזר על ההצעה במעמד נכבד זה, שאיטליה עם הידע הטכנולוגי העשיר שלה, הניסיון המקצועי המוכח ועוצמתה הכלכלית, יכולה להיות המובילה בתוכנית מקפת להקמת מתקני התפלה אזוריים של מי ים, וזאת כפתרון למשבר המים המחריף באזורנו. יש דוגמאות נוספות ליכולתה של איטליה לתרום לשלום, לביטחון ולרווחה הכלכלית של כל עמי האזור. בפרוס האלף השלישי, לישראל תקוות גדולות ורבות להמשך פיתוח המפעל הציוני שהקמנו ב-120 השנים האחרונות בהמשך לקשר בלתי פוסק בן 4,000 שנה עם אדמת המולדת. אבל בפני ישראל עומדות גם סכנות רבות: טרור, נשק להשמדה המונית והתעצמות צבאית חסרת תקדים של מדינות שונות באזורנו. ההיסטוריה הארוכה והעקובה מדם של העם היהודי לימדה אותנו, שבנושאי ביטחון והגנה על חיי היהודים בארצם, ישראל, כדוגמת עמים אחרים, יכולה לסמוך רק על עצמה. מול איומים אלה עלינו להציב קווים אדומים ולעמוד בנחישות ובנחרצות על האינטרסים הלאומיים שלנו. אם בתחום האיומים המענה הוא באחריותנו הבלעדית, הרי בתחום התקוות והחזון לשלום לכל עמי המזרח התיכון, כאן, כבוד הנשיא, אני פונה בקריאה אליך ואל העם באיטליה להצטרף ולהיות שותפים פעילים למימוש השלום. כבוד נשיא איטליה, העם בישראל ניחן בזיכרון טוב. אנו זוכרים את התנהגותם של מאות ואלפי איטלקים בזמן מלחמת העולם השנייה, שהצילו את בני עמנו ביוון, ביוגוסלביה, בדרום-צרפת ובאיטליה גופה. ברשותך, כבוד הנשיא, תרשה לי להזכיר שם אחד, ואזכיר כאן היום שם אחד, את מר ג'ובאני פלאטוצ'י, ראש מחלקת הזרים במשטרה של פיומה, שהציל הרבה מיהודי עירו בעזרת דודו הבישוף, ושילם על כך בחייו. הנאצים השליכו אותו לדכאו, ושם הוא מת בשנת 1945. על שמו ועל שם דודו יש בישראל זה שנים רבות רחוב, הוא רחוב הפודים ברמת-גן. אנו זוכרים גם את העבר האחר, וממנו אנו מפיקים לקחים לעתיד, ויודעים שאין להקל ראש בטיבם של משטרים טוטליטריים, בין מצפון לאלפים, בין מדרום לים התיכון וממזרח לים התיכון. במבט לשנים רבות ולאורך זמן האינטרס של מדינה דמוקרטית שוחרת שלום הוא בידידות ובברית עם מדינה דמוקרטית ושוחרת שלום כמותה. ואנחנו, כבוד הנשיא, מאמינים בידידות הזאת בין ישראל ובין איטליה. תודה.
כבוד נשיא המדינה, כבוד היושב-ראש, לאה, משפחת רבין כולה, כנסת נכבדה, רצח יצחק רבין היה מעשה מתועב של אדם נתעב, מעשה שיש לגנותו בכל לשון של גינוי. על כולנו מוטלת החובה לפעול לבל יהין עוד אדם בישראל להרים יד על אדם אחר, או נבחר ציבור, בשל עמדותיו הפוליטיות ודרכו המדינית, ובכלל. ניתן לחיות, ניתן להתבטא, ניתן למחות, ניתן להביע דעה גם אם אינה תואמת את דעתנו, וניתן את האפשרות להיאבק עליה כמקובל בדמוקרטיה מתוקנת. אבל נשמור על החוק ולא נסטה ממנו, חוק שייושם באופן אחיד ושווה על כל אזרחי ישראל. אנחנו מתפארים, ובצדק, בדמוקרטיה בישראלית. לכן על כולנו לנהוג כמקובל בדמוקרטיות. ישראל היא מדינה נפלאה, יפה, ברוכת כשרונות גדולים בכל התחומים, והיא שלנו, אבל ישראל היא מדינה לא קלה. כדי שנוכל לחיות כאן כולנו יחד, צדק חייב להיעשות לכולם והחוק חייב להישמר על-ידי כולם, ללא פשרות. וצריך לומר ברורות, וזאת כדי לתקן, יש להשתחרר מן ההתחסדות והצביעות. הסתה ושנאת חינם קיימות בימין ובשמאל, בין חילונים ובין דתיים, בין יושבי כפר ובין שוכני כרך. היהודים הם מהמוכשרים בעולם, אבל, לצערנו, הם יודעים גם לשנוא, ולא מהיום. זה היה בעברנו הרחוק וזה היה בתקופתנו אנו. בארגון "השומר" ובניל"י בתחילת המאה, ב"הגנה", באצ"ל ובלח"י, בפילוג בקיבוצים לפני כמעט 50 שנה, ועל מה? ובמרד המושבים לפני 40 שנה, ובשנות ה-30 ובשנים השחורות של ה"סזון". ואי-אפשר לשכוח את קריאות הגיל של חלק מהאנשים היורים אל אחיהם, בהם ניצולי שואה רבים, הנמלטים מאונייה אחוזת להבות בחוף תל-אביב. כבוד הנשיא, כבוד היושב-ראש, כנסת נכבדה, לא באתי כדי לנהל חשבונות מי הסית, מי התחיל, מי הרבה ומי המעיט. באתי לדבר על אדם גדול, מפקד דגול, ידיד, אדם שאהבתי והערכתי – יצחק רבין. אבל אעשה שקר בנפשי אם לא אומר שעל כולנו להפסיק. ההסתה ושנאת החינם קיימות לכל רוחב הקשת הפוליטית בישראל. ופגיעה אינה רק רצח פיזי. רצח כזה הוא, כמובן, הנורא ביותר, אך גם רצח אופי הוא רצח. ואינני יכול לשכוח את השלטים והכתובות שכיסו את הארץ וכינו ראש ממשלה גדול אחר, מנחם בגין, ולא אותו בלבד, בתארים "רוצח" ו"פושע מלחמה". ואני אומר וקורא לכולנו: הרף, להפסיק, ולעמוד יחד כדי לקדם תקוות ולעצור סכנות. רצח ראש הממשלה יצחק רבין היה מכה נוראה למשפחתו האוהבת וכאב עמוק לרבים רבים, כמעט, הייתי אומר, לכל אזרחי ישראל. כאב שאין לו מזור. לי ולבני דורי, שהלכנו עוד כנערים בשבילי מדבר יהודה והעפלנו אל צוק מצדה כשלבותינו פועמים; שהכרנו את משעולי הנגב שהיו לנו לבית והרווינו צימאוננו במי בורות השומרון במסעות מפרכים; לנו, שהכרנו כל הר וגיא בגליל, שעלינו אל ראש התבור ולהר-מירון וחיכינו נרגשים לזריחה, וטיפסנו על מצוקי הארבל בחשכת הליל; לדור שלנו, שראה בכל יישוב שהוקם בארץ-ישראל ובהקמת כוח המגן העברי, התגשמות חלומו של העם היהודי, הבונה מחדש את עצמאותו – לנו היה יצחק רבין אחד מאתנו. אדם שהכיר כל ואדי, כל הר וגבעה. שיכולת לדבר אתו על שטח ללא מפה. המפה היתה בראשו ואהבת הארץ בלבו. לנו, פקודיו בצה"ל, שעמדנו יחד אתו במערכת הכבדות והמרות להקמת ולשמירת עצמאות ישראל, הוא היה מורה ומדריך, מכוון ומנחה. מגדולי בוני צה"ל ומפתח תורת הלחימה שלו. דוגמה של רמטכ"ל בונה, שהכין את צה"ל והעבירו לדפוסים של צבא מודרני ומתקדם. יש אירועים, מלים, לעתים מבט של יצחק רבין ברגעים קשים, גורליים, שאני זוכר ולא אשכח לעולם. כשהיה חי, גם אם לא בכול הסכמנו, ובנושאים לא מעטים אף חלקנו איש על רעהו, הרגשתי ביטחון רב יותר. היה עם מי להתייעץ, להעריך מצבים משתנים. עם לכתו מאתנו הרגשתי לפתע את כובד האחריות הנוספת על כתפי, על כתפי כולנו. יצחק רבין, כמו מנחם בגין לפניו, האמין בשלום ופעל לקידומו. מי ייתן ונראה בהתגשמות חזונו-חזונם. התכנסנו כאן היום כדי להזכיר ולזכור מנהיג גדול וכדי להתריע מפני סכנת האלימות הפושה בכל תחומי חיינו. נכון, יש בינינו חילוקי דעות, אבל למען כולנו ולמען עתידה של ישראל, בואו נושיט יד איש לאחיו ונביא אל חיינו במקום שנאת חינם – יותר אחווה וריעות. ואת יצחק נזכור תמיד.
גברתי היושבת-ראש, כנסת נכבדה, דבר נורא קורה כאן. יהודים נרצחים במדינה היחידה שליהודים יש בה הזכות והכוח להגן על עצמם בכוחות עצמם, והממשלה אינה מיישמת את זכותה של ישראל.
כפר-דרום, יישוב שעלה על הקרקע במוצאי יום הכיפורים התש"ז–1946, עמד במערכת גבורה במלחמת העצמאות ועיכב את הפולש המצרי בימים קריטיים, שילם שוב את מחיר הדמים.
ולאלה שנמצאים גם בבית הזה – –
– – וממליצים כמעט מדי יום לפנות את כפר-דרום, צריך להזכיר שכפר-דרום עמד במערכה ופונה רק ב-8 ביולי 1948.
אני מודה לך, גברתי. כדי שלא תהיה טעות, כפי שאני יודע היכן נגבה נמצאת ואיך עמדה במלחמת הגבורה, אני יודע בדיוק היכן כפר-דרום היה, והמקום שבו נרצח חייל בשבת בבוקר, והשני, לצערי, מת מפצעיו, אותו פצוע אנוש, היה בדיוק המקום שהיישוב כפר-דרום היה ממוקם בו. בדיוק אותו מקום.
אני לא כל כך מבין את הצריחות האלה, צורחות ככרוכיה. אחת מהצורחות כאן, עוד ביום ראשון, אתמול, ביקשה אפשרות להיפגש עם דחלאן.
גברתי היושבת-ראש, כנסת נכבדה – –
– – בימים מרים כמו היום קשה לדבר. לא הייתי מדבר אלמלא שמעתי את הניתוחים החכמים, את החישובים הסטטיסטיים המבריקים: כמה אירועים היו אתמול מול שלשום ושלשום מול לפני שלשום ואלה מול מה שהיה לפני שבוע, ואיך ירדה האלימות כתוצאה ממדיניות מבריקה. לא הייתי מדבר אלמלא שמעתי בימים האחרונים נימת שבח על ערפאת וכיצד הוא הורה שלא לירות מאזורי A, אבל התיר דמם של אזרחי ישראל באזורי ו-C, דבר שהממשלה התאמצה להסוות. וכיצד בנדיבות לב נענתה ממשלתנו לבקשת ערפאת שלא לפעול נגד מחבל אחר, ידידם של כמה מחברי וחברות הכנסת שעוד רצו לבקרו אתמול, מוחמד דחלאן, שעומד בראש פעולות הטרור ברצועת-עזה, זה שהעניק דרגת סרן באותו היום לקצין הפלסטיני שרצח בכפר-דרום בשבת עם שחר. אלמלא זאת הייתי שותק. עוד הבוקר, לפני שנודע דבר הפיגוע, שרי ממשלה התרוננו ושמחו שהנה חוזרים אל ערגתם, אל רעיונות קמפ-דייוויד, לאור צעדיו של ערפאת. אלמלא זאת, היום הייתי נאלם דום. גברתי היושבת-ראש, לפני כשישה חודשים עמדתי כאן, בירכתי על הנסיגה מלבנון, אבל הזהרתי, שעל הצורה שבה עשינו זאת, על הבריחה הזאת ועל נטישת צד"ל נשלם בעתיד. חלק מהיושבים כאן גיחכו, העירו הערות ציניות, והיום כולם יודעים, שהבריחה החפוזה הזאת והבלתי-אחראית היא אחת הטעויות הגדולות ביותר שעשה ראש הממשלה.
היום אני אומר לך, אדוני ראש הממשלה, עזוב את חלומות קמפ-דייוויד, לך לדרך מדינית אחרת, נכונה יותר. עשית טעות היסטורית בוויתורים שלך שם, שהם יחד עם הבריחה הזאת מלבנון – ואני בירכתי על היציאה, אבל הם ודרך היציאה הביאו עלינו את המצב הקשה הנוכחי, את האירועים האחרונים. לצערי, נכשלת. אכזבת אותם מיליון ו-700,000 שתמכו בך בבחירות 1999. פעם נוספת הוכח, שוויתורים וחולשה מזמינים אלימות.
מעולם לא התווכחתי עם יושב-ראש.
יכול להיות. גברתי היושבת-ראש, אלה הם דברים שלא נעים לשמוע, מאוד לא נעים לשמוע. אבל מאחר שהיושבת-ראש היא היושבת-ראש, לפי מה שתנחי כך אנהג.
תודה רבה. אני מצטער, אבל חבל שלא הבאת בחשבון את הצריחות שעלו כאן, כי אחרת הייתי יכול לגמור את דברי. בכל מקרה, אני מודה לך.
אדוני היושב-ראש, נשיא האוניברסיטה פרופסור מנחם מגידור, הרקטור פרופסור מנחם בן-ששון, סגן הנשיא, שגריר ישראל בארצות-הברית בעבר, משה ארד, יושב-ראש חבר הנאמנים, עורך-הדין יגאל ארנון, אנשי האוניברסיטה, כנסת נכבדה, בטקס הפתיחה שנערך ב-1 באפריל 1925 על פסגת הר-הצופים, אמר פרופסור חיים ויצמן – מי שעתיד היה להיות נשיאה הראשון של האוניברסיטה העברית, ומאוחר יותר נשיאה של מדינת ישראל – בין היתר, את הדברים הבאים: "בין חומות המוסד הזה יחדל כל ריב מדיני וכל מחלוקת תיפסק, ואני מקווה כי פה יעשו כל הגזעים ובני האמונות השונות אגודה אחת בשאיפתם הגדולה והמשותפת לחקירת האמת". אחרי 75 השנים מעניין לראות כיצד התגשם חזונם של אישים כמו פרופסור חיים ויצמן, פרופסור מרטין בובר, פרופסור אלברט איינשטיין ופרופסור י"ל מגנס, מהאבות המייסדים של האוניברסיטה, להקים את "האוניברסיטה של העם היהודי", כך כינוה. הם ראו בהקמתה של האוניברסיטה העברית, ששפת הלימוד בה עברית, חלק בלתי נפרד מעצם הגשמת החזון, החלום הציוני. אין ספק, דרכה של האוניברסיטה העברית מאז טקס פתיחתה, צמיחתה, התפתחותה, הן אולי העדות המוחשית ביותר לניצחונה של המהפכה הציונית ולמימושו של החזון הציוני בארץ-ישראל. טוב לזכור, כדאי לזכור, שהיו אחדים מהמייסדים ומראשי היישוב אז שביקשו לכנותה "מכון מחקר". היה זה דווקא זאב ז'בוטינסקי, שתבע חד-משמעית לקבוע את הכינוי "האוניברסיטה העברית בירושלים". חוקריה ומדעניה של האוניברסיטה העברית תרמו לתקומתה של מדינת ישראל ולעוצמתה הרוחנית והפיזית של ישראל בדרכים רבות ובכל התחומים. תרומתם לביטחונה של ישראל היתה מכרעת. כך גם בנושאי הביוטכנולוגיה, הבריאות והרפואה. רציתי מכאן לפנות לראש הממשלה – אני מקווה שהוא יחלים במהירות – מכובדי ראש הממשלה, ולומר, כשאנו מעלים היום על נס את הישגיה האדירים של האוניברסיטה בתחום הרפואה, כמו גם בתחומים אחרים, אנא טפל וסיים את הבעיה הכואבת של רופאי ישראל; אנא שים קץ לשביתת הרופאים, כדי שיוכלו להמשיך ולקיים שירותי בריאות ברמה ובאיכות שווים לכולם. תרומתה של האוניברסיטה לפיתוח חקלאית מודרנית ומשגשגת מן המתקדמות בעולם ולהתאמתה לארץ דלת מים ומשאבי קרקע ידועה ברחבי העולם כולו. האוניברסיטה העברית ממשיכה להיות חוד החנית בעולם משתנה של כלכלה, של טכנולוגיה מתקדמת, של מדעי המחשב – שבהם האוניברסיטה העברית הינה כיום המובילה בתחומה בארץ – של התפוצצות המידע, ובתחומי הכימיה, המתמטיקה והפיזיקה, תרומתה לתעשייה גדולה ביותר. קשה ובלתי אפשרי במילות ברכה לכסות את יריעת הישגי האוניברסיטה העברית, אבל אי-אפשר שלא לציין את תחומי החינוך, העבודה הסוציאלית והישגי הפקולטה למשפטים, הידועה בהקפדתה על רמתו ועל טיבו של החינוך המשפטי שהיא מקנה לתלמידיה, חינוך הקובע אמות-מידה לכל העוסק בתחומי המשפט בישראל. אדוני היושב-ראש, אינני יכול כיהודי, ואני בראש ובראשונה יהודי, שלא לציין את אחד ההישגים הגדולים ביותר בעיני: האוניברסיטה העברית הפכה למרכז עולמי למדעי היהדות; המחלקות למקרא, תלמוד, לשון עברית, ספרות עברית, מחשבת ישראל, קבלה, היסטוריה של ארץ-ישראל ועוד. בידיה של האוניברסיטה העברית בירושלים נפלה הזכות לשמור את הפיקדון היקר ביותר של העם היהודי: הזיכרון, המקורות, השורשים והתיעוד המקיף ביותר לגבי זכותנו הבלתי-ניתנת לערעור על הארץ המובטחת. הארץ קדושה לא רק ליהודים, היא קדושה גם למוסלמים, היא קדושה גם לנוצרים, אבל מובטחת היא רק ליהודים. כנראה, אדוני היושב-ראש, שגם הרב קוק הצליח. אין ספק, האוניברסיטה העברית תרמה תרומה מכרעת להכנת התשתית האינטלקלטואלית, המדעית והרוחנית למדינה היהודית העתידה, כפי שראו זאת מייסדיה, ומאז המשיכה ופעלה לחיזוקה ולהתפתחותה של ישראל. האם חזונם של המייסדים, כפי שהתבטא בדבריו פרופסור חיים ויצמן בעת טקס הפתיחה התגשם אף הוא? השלום עם שכנינו התפתח בקצב אטי מזה שחשבו המייסדים, אבל גם בו כבר היו לנו הישגים גדולים, ואני מאמין שעוד יהיו. ובתחום שיתוף הפעולה המדעי, אין ספק שהמחקר המדעי חוצה גבולות. בשנים האחרונות הורחב שיתוף הפעולה ואף הואץ, בנושאים הקשורים במזרח התיכון – עם מדענים מצרים בתחומי הרפואה, הביולוגיה הימית והחקלאות, בתמיכת ארצות-הברית; בנושאי מחלות טרופיות – עם חוקרים מתוניס, ממרוקו ומלבנון. לאחרונה נערך גם מחקר משותף לחוקרים ישראלים, פלסטינים, מצרים וירדנים בתמיכת הקהילה האירופית. אדוני היושב-ראש, ברצוני לומר לסיום משהו אישי. היתה לי הזכות, כבוגר האוניברסיטה העברית, להיות אחד מבין למעלה מ-120,000 מקבלי תארים עד היום, ורבבות רבות אולי יותר של תלמידי תעודה. ואני רוצה להודות לאוניברסיטה על כך. כשבאתי להירשם לאוניברסיטה, אז לפקולטה לחקלאות, ערב מלחמת העצמאות, והר-הבית נתגלה לעיני מרהיב במלוא הדרו, התנגנו בפי המלים: "מעל פסגת הר-הצופים, שלום לך ירושלים". כך הרגשתי גם אחר כך, אחרי המלחמה, כשהייתי סטודנט בתחילת שנות ה-50 ומג"ד בחטיבה הירושלמית, כשהיינו עולים להר-הצופים, אם בשיירה מלווה באנשי או"ם אם בדרך לא-דרך בחשכת הליל. 19 שנים היו הר-הצופים והאוניברסיטה בתוכו במצור ירדני. ולעם היהודי במדינתו היה אז עוז רוח להיאבק בעקשנות להגן על ההר, לא לוותר, עד שהבאנו לאיחודה של ירושלים, וכך נשמור עליה לעולם; ונגיע בעזרת השם ל"שלום בחילינו ושלווה בארמונותינו". ושוב, תודה לכם, אנשי האוניברסיטה. תודה.
כבוד נשיא המדינה לשעבר עזר ויצמן, ראש הממשלה לשעבר בנימין נתניהו, הגברת נתניהו, אדוני היושב-ראש, כנסת נכבדה, חבריו של גנדי, הבוקר נרצח בירושלים על-ידי טרוריסטים פלסטינים חברנו לממשלה ולכנסת, השר רחבעם זאבי, גנדי, השם ייקום דמו. משחר נעוריו ועד ליום מותו נטל השר זאבי חלק פעיל במערכה לתקומת ישראל ולקיומה, ובמערכה זו נפל. רחבעם, דור שישי לבני ירושלים מצד אמו, נפל על משמרתו בבירת הנצח שלנו, בירושלים. זכויותיו של השר זאבי למען מדינת ישראל כבירות: מימיו בפלמ"ח שאליו הצטרף בנעוריו, דרך שירותו בצבא-הגנה לישראל, שבו שירת למעלה מ-25 שנים עד לדרגת אלוף, ועד לכהונתו כחבר בכנסת ישראל ובממשלתה, ראש תנועת מולדת, אוהב מולדת. דרכו מסמלת את אבני הדרך של תקומת ישראל ומאבקיה. זאבי היה מגדולי קציני המטה והמפקדים של צה"ל. לאחר מכן המשיך לתרום לביטחון ישראל גם כיועץ ראש הממשלה יצחק רבין, זיכרונו לברכה, למלחמה בטרור ולמודיעין. בראש ובראשונה הוא היה ציוני בכל רמ"ח איבריו. לא הכרתי ידען גדול כמוהו בנושא ארץ-ישראל ותולדותיה. תרומתו להתיישבות בארץ-ישראל היתה אדירה. רחבעם זאבי היה פרלמנטר מצטיין בכנסת ישראל במשך 13 שנה ושר בממשלתו של יצחק שמיר, כמו גם בממשלת האחדות בראשותי. בכל תפקידיו הציבוריים הוא נאבק באופן עקבי ומעורר הערכה על עמדותיו ואמונותיו. זוהי אבדה קשה לעם ישראל ולמדינת ישראל. בשבילי זוהי גם אבדה אישית. גנדי היה קודם כול חבר; חבר לנשק וגם חבר לאמונה בדבר זכותו הבלתי-מעורערת של עם ישראל על מולדתו ההיסטורית. רק טרוריסטים נפשעים יכולים להעלות על דעתם רצח של נבחרי ציבור במדינה דמוקרטית. רק משטר החותר לחורבנה של מדינת ישראל ומתנגד באופן העמוק ביותר לשלום, יכול לתת חסות למרצחים מסוג זה. האחריות כולה מוטלת על ערפאת כמי שהפעיל ומפעיל טרור וכמי שלא נקט שום צעד רציני, עד היום, כדי לסכל טרור, אף שידע שאי-נקיטת צעדים נגד ארגונים כמו "החזית העממית" תגרום למעשי רצח נוראים. האחריות כולה עליו. אנחנו רוצים שלום עם העם הפלסטיני, אבל פשרה עם הטרור לא תהיה. לא תהיה. צוואתו של השר זאבי היא היאחזות באדמת המולדת ההיסטורית והמלחמה הנחושה חסרת הפשרות לביטחון ישראל ולקיומה של ישראל. ואנחנו ננהל מלחמת חורמה במחבלים, במסייעים להם ובשולחיהם. את צוואתו של השר זאבי, השם ייקום דמו, נקיים. גנדי יחסר לי. הוא יחסר לכולנו. אני רוצה להביע את השתתפותנו כולנו באבלה של המשפחה הגדולה והמיוחדת של גנדי. יהי זכרו ברוך.
גברתי היושבת-ראש, כנסת נכבדה, אני מודיע, שסגנית שר התשתיות, חברת הכנסת נעמי בלומנטל, מתמנית לסגנית שר במשרד ראש הממשלה. אני מקווה שחברי הכנסת יקבלו זאת בשמחה. תוקף המינוי הוא מהיום. תודה.
הפעילות הזאת, לא רק שלא דעכה, היא נעשית בכל צינור, בכל דרך, ואני לא אפרט כאן את הצעדים. אין שיחה אחת שמתנהלת בין מישהו מראשי הממשלות שהנושא הזה לא עולה.
מכובדי, נשיא המדינה והגברת קצב, יעל היקרה, בני משפחת זאבי, משפחה כה מיוחדת, יושב-ראש הכנסת, חברי כנסת לשעבר, כבוד הרב הראשי לישראל, אדוני היושב-ראש, כנסת נכבדה, כבר עברה למעלה משנה מאז הותירו אותנו כדורי המרצחים בלי גנדי. ואנו נותרנו עם פסיפס תמונות של נופי הארץ, מהערבה ועד הגולן, וגנדי במרכזן. לאלה בינינו הזוכרים, עוד תמונות מפסגת הר סיני. נותרנו עם רסיסי זיכרונות של מי שהוגדר כ"אלוף נעוריה של המולדת". זה למעלה משנה – ואנו עדיין נתונים בתוך מלחמת הטרור האכזרית שנכפתה עלינו; מלחמה שגנדי עמד בה בקו הראשון – בירושלים, בירת הנצח המאוחדת שלנו, העיר שעליה נלחם ובמאבק עליה נפל. גנדי שהכרתי, מעבר להיותו חבר, מפקד, פרלמנטר מצוין, מנהיג ציבור וחוקר צפונות ישראל, היווה באישיותו רבת הפנים השתקפות אנושית של הארצישראליות. הוא היה נציגה האמיתי של ארץ-ישראל, וגילם בחייו ובמותו את תמצית מאבקנו על הארץ; "אסיר ציון" אמיתי, הכבול בעבותות אהבה לירושלים עירו ולארץ-ישראל מולדתו. באזכרה במלאות שנה להירצחו, דימיתי אותו במכנסי חאקי קצרים ובסנדלים תנ"כיים לרגליו, עומס על גבו את המורשת והרצף ההיסטורי של העם היהודי בארץ-ישראל; פוסע בנחישות ובהתמדה בשביל הצר והפתלתל במעלה ההר התלול, מתוך הכרה ואמונה שלעם היהודי אין חלופה, שאנו מוכרחים להגיע לפסגה. לו היה גנדי כאן אתנו היום, מאחר שהיה ער ואוהב את השפה העברית, ודאי היה מעיר לי, שלא אומרים פתלתל אלא פתלתול. אבל מאחר שהמלה פתלתול לא כל כך מובנת היום, לצערנו, הרשתה האקדמיה וקבעה שאפשר להשתמש במונח "פתלתל". אבל אני בטוח שאילו היה גנדי כאן הוא היה מתקן אותי במקום. משפחת זאבי, חברי הכנסת, היום, כשמכולנו בבית הזה נדרשות אחריות לאומית והתעלות מעל לשיקולים מפלגתיים צרים, היום, אל מול האתגרים העצומים הרובצים לפתחנו, חסר לי גנדי עם תפיסתו הציונית הערכית ועם ניסיונו רב-השנים; חסר לי, ואני בטוח שחסר לכולנו. נפעל כולנו להגשים את צוואתו של גנדי, נמגר את הטרור הרצחני המאיים עלינו, ששוב פגע בנו קשה היום, וגם רוצחיו – לא יינקו. רוצחים לא יינקו.
נלך יחד, מאוחדים, באותה רוח שהנחיל, הרוח שביטא נתן אלתרמן בשירו "זמר הפלוגות": "לשווא לשווא אמרו רק הימים הם לנו,/ לשווא אמרו לאש ושוד נידון הליל./ הלילה והיום רק לחיים ניתנו./ הלילה והיום הם ארץ-ישראל/ מן השפלה בחוף ועד גדרות התיל./ ומנקרות הרים ומבקעות וגיא/ נשיב לך את היום ארצי ואת הליל./ נשיבה לך אותם למען כל החי". אנחנו לא ניסוג, אנחנו נמשיך לפסוע במשעול הצר, עד לניצחון, עד לביטחון ולשלום, עד לפסגה שעליה חלם גנדי ואליה לא זכה להגיע. כמילות הסיום בשירו של אלתרמן: "כי לא נשוב אחור ודרך אין אחרת, אין עם אשר ייסוג מחפירות חייו". יהי זכרו ברוך.
אדוני היושב-ראש, ברשותך, אני רוצה להתייחס לנושא הקודם, הכאוב, שעלה לפני כן. אין ספק שפרשת עזאם עזאם וכליאתו על לא עוול בכפו הן מעשה קשה מאוד. אנחנו יודעים את סבלו. אני רוצה להודות למשפחה. זו משפחה מאוד מיוחדת, ויצא לי לפגוש אותה פעמים רבות. עם כל הכאב שלכם, אני רוצה להודות על מידת הסבלנות וההבנה והאיפוק שאתם מגלים. אנחנו איננו מרבים לעסוק בסוגיה זו בפומבי רק מסיבה אחת: שלא ייגרם נזק נוסף ושלא ייתוסף סבל על סבלו. אני רוצה לומר לכם, שנעשים כל המאמצים, בכל הדרגים, להתגבר. אני רוצה להודות כאן לשר דני נוה, שפועל בנושא זה ללא הפסקה. אני רוצה להודות לחבר הכנסת יוסי שריד, דיברנו לא אחת בסוגיה הזאת, והפרטים בהחלט ידועים. אני רוצה להודות לחברי הכנסת שפעילים. איננו מתכוונים להניח לפרשה הזאת. אני רוצה לשלוח מכאן ברכות על עמידתו של עזאם עזאם, ונקווה שבעזרת השם נזכה לראותו במהרה בינינו. ושוב, תודה לכם על האיפוק. אנחנו מעדיפים בסוגיה הזאת שלא להרבות לדבר, אבל פעולתנו לא נפסקה ולו לרגע. תודה. אדוני היושב-ראש, כנסת נכבדה, אני מתכבד להודיע לכנסת, כי החלטתי, על-פי סמכותי לפי סעיף 33(ה) לחוק-יסוד: הממשלה, לצרף את מר בנימין נתניהו לשר נוסף בממשלה, בתפקיד שר החוץ. אני משוכנע, כי כישוריו של מר נתניהו יהוו תרומה משמעותית לממשלה ולעבודתה, וכי הוא יבצע את תפקידו ואת מדיניות הממשלה, שיעדיה ביטחון ושלום, על הצד הטוב ביותר. בהתאם לסעיף 3(ג) לחוק-יסוד: הממשלה האמור, אבקש את אישור הכנסת למינוי. תודה.
אדוני היושב-ראש, כנסת נכבדה, בלילה שעבר נרצחו שתי נערות ואשה אחת על-ידי מרצח פלסטיני. מובן שכולנו שולחים תנחומים למשפחות שאיבדו את יקירותיהן ואין מזור לכאב הזה. אבל כאב לי מאוד היום, ביום כזה, כל היום, מבוקר עד לילה, עסקו – תאמינו לי – בדברי הבל. דברי הבל. אני הרגשתי בושה עמוקה. כולכם יודעים איזו חשיבות אני מייחס לממשלת האחדות. כולכם יודעים כמה חשוב לנהוג באחריות בכל עת, והיום בפרט. כולכם יודעים כמה חשוב שילובן של שתי המלים הללו יחד: אחדות ואחריות. כך אנו צריכים לנהוג היום, כולנו. כך היינו צריכים לנהוג היום כולנו. כולכם מודעים להתנהלות בימים האחרונים. ראשי המשק, שרים וחברי כנסת, לרבות שרים ממפלגת העבודה, כולם עבדו כדי לשכנע את מפלגת העבודה להצביע בעד התקציב ולהפריד בין הפוליטיקה למצב המשק. אני מבקש לקרוא מעל בימת הכנסת את מה שהוצע למפלגת העבודה במגעים בין צוותים של שתי המפלגות עד הדקות האחרונות ובמשך כל היומיים האחרונים. ברשותך, אדוני היושב-ראש, אני רוצה לקרוא דבר שסוכם בין הצוותים, כשבעצם הוזמנתי לאקט של לחיצת יד עם שר הביטחון, הוא יושב-ראש מפלגת העבודה. זאת ההודעה: שוחחתי עם שר הביטחון וסיכמתי עמו, כי סיעת העבודה בכנסת תצביע בעד התקציב בקריאה הראשונה. עוד סוכם, כי במסגרת התקציב המוצע, ללא פריצתו, תוך שמירת יעד הגירעון וללא שינוי משמעותי, תוסדרנה סוגיות הגמלאים והסטודנטים. לשם כך מיניתי ועדה בראשותי שבה יהיו חברים גם שר הביטחון, שר החוץ ושר האוצר. הוועדה תסיים את עבודתה עד ליום 10 בנובמבר שנת 2002. הממשלה חוזרת על מחויבותה, כי חלוקת המשאבים הממלכתיים תיעשה אך ורק על-פי קריטריונים המבוססים על שיקולים ענייניים ושוויוניים על-פי יעדי המדינה וצורכי אזרחיה, ולא על-פי מפתח מגזרי. אדוני היושב-ראש, חברי הכנסת, הקטע האחרון זה בדיוק קטע מקווי היסוד של הממשלה, פרט למלה אחת, בסוף, לפי בקשתו של שמעון פרס, שבאמת עשה מאמץ אדיר. בקווי היסוד כתוב: לא על-פי מפתח מפלגתי. שמעון הציע, וההצעה נראתה לי מאוד נכונה. זה הקטע שמופיע, ידידי שר הביטחון, בקווי היסוד של הממשלה. משם לקחנו את הקטע הזה.
אדוני היושב-ראש, חברי הכנסת, זה מה שהצענו. לא הסכמנו להסיט את הדיון לנושאים שהיה בהם גוון של פגיעה בציבור שלם, שהועלו ברגע האחרון משיקולים פוליטיים. אני רוצה לפנות מכאן למפלגת העבודה וליושב-ראש המפלגה ושר הביטחון, ידידי בן-אליעזר: על זה אתה מפרק את ממשלת האחדות? אני שואל אותך, על זה אתה מפרק את ממשלת האחדות? בשעה גורלית זו למשק הישראלי, כשעיני העולם כולו נשואות אלינו, מה שנדרש מכולנו – קואליציה ואופוזיציה – זה להצביע בעד התקציב. די, יש גבול לביזיון. די, יש גבול לביזיון.
לכל האנשים שעבדו בימים האחרונים, ובמיוחד לשר החוץ שמעון פרס, שעשה מאמץ מיוחד ביודעו שהממשלה הזאת, ממשלת האחדות הלאומית, היא הממשלה שיכולה להוביל לתהליך מדיני בדרך המהירה ביותר – – –
אני מודה לכל האנשים שעשו מאמץ גדול כדי להסביר למפלגת העבודה את חשיבות התמיכה בתקציב המדינה והשמירה על ממשלת האחדות. עשינו הכול, ניסינו הכול. צר לי כי לא הצלחנו במאמצינו. נמשיך וננהיג את המדינה באחריות ובשיקול דעת. תודה רבה.
אדוני היושב-ראש, חברי חברי הכנסת, נמצאים אנו יומיים לפני ערבו של חג השבועות: וחג שבועות תעשה לך, ביכורי קציר חיטים. בימי קדם היו אבותינו עולים בחג הזה לרגל להר-הבית, כאן, בירושלים, מביאים את ביכורי תבואתם ואת תוצרתם החקלאית, ובכך מקיימים את המצווה המופיעה בספר דברים: ולקחת מראשית כל פרי האדמה אשר תביא מארצך אשר ה' אלוהיך נותן לך ושמת בטנא והלכת אל המקום אשר יבחר ה' אלוהיך לשכן שמו שם, ובאת אל הכוהן אשר יהיה בימים ההם ואמרת אליו, והגדת היום לה' אלוהיך כי באתי אל הארץ אשר נשבע ה' לאבותינו לתת לנו. הקשר הזה, העמוק כל כך, שבין עם ישראל לארצו ממשיך גם היום, אלפי שנים מאוחר יותר. "אם טובה ואם רעה, אם קלה ואם קשה, אם זולה ואם יקרה – זוהי ארצי", אמר זאב ז'בוטינסקי בתחילת המאה הקודמת, והוסיף: "ישראל וארץ-ישראל – חד הם". אין כוח בעולם שיכול להפריד את עם ישראל מארצו. אין דבר מוסרי יותר, מוצדק יותר מהצלחתו של עם ישראל מקץ אלפיים שנות גלות לחזור ולהקים במולדתו מדינה ריבונית משלו. לפני בחירתי לראש הממשלה הבטחתי לעם בישראל להביא ביטחון ושלום. זאת מטרתי, ואני עושה כל מאמץ, יחד עם חברי לממשלה, כדי להשיגה. הבהרתי כבר בעבר מעל במה זו, כי על מנת להגיע לשלום אמת, שלום לדורות, נהיה מוכנים לוותר ויתורים כואבים. אולם לא נעשה שום ויתור, שום ויתור – – –
תודה. מטרתה הראשונה של ממשלת האחדות בראשותי היא להגן על המדינה ולהבטיח את עצם קיומה, לשמור על ביטחונם של אזרחי ישראל ולהבטיח עתיד טוב ובטוח יותר לילדינו. ביטחונם של אזרחי ישראל עמד לנגד עינינו כשהחליטה הממשלה, בעיצומו של חג הפסח, לצאת למבצע "חומת מגן". אני רוצה לשלוח מכאן תנחומים למשפחות חללי הטרור, חיילים ואזרחים, אלה שנפלו ביד מרצחים לפני המבצע ואלה שנהרגו במהלך המבצע ואחריו, ולאחל החלמה מהירה לפצועים בבתי-החולים, אותם נפגעים של כל יחידות הביטחון ומערכות הביטחון, צה"ל והמשטרה שלנו. מבצע "חומת מגן" היה שלב חשוב וחיוני במאבק למיגור תשתיות הטרור, מלחמת חורמה למיגור הטרור בכל מקום שבו הוא נמצא. במהלך המבצע נעצרו למעלה מ-2,000 מבוקשים, חלקם מהבכירים ביותר בארגוני הטרור. נהרסו חלקים רבים מתשתיות הטרור בערים השונות, פוצצו מעבדות חבלה ונתפסו מצבורי נשק, אמצעי לחימה וחומרי חבלה. הישגי המבצע מאפשרים המשך עשייה שקטה על בסיס המודיעין שהינו תוצאת המבצע, שתוצאותיו מדברות בעד עצמן. עשייה מדויקת, קצובה בזמן, שאותה האויב לא שומע, אבל מרגיש היטב על בשרו בעריו, בריכוזי הטרור שבהם הוא מתבצר, במרכזיו. לא סיימנו את המלאכה. מאבקנו בטרור נמשך ויימשך. עקרונות הפעולה שהותוו מייד עם תום מבצע "חומת מגן" מאפשרים לנו להמשיך ולטפל בתשתיות הטרור, תוך כניסה לשטחי הרשות הפלסטינית – כשצריך, כמובן; אין לנו שום כוונה להישאר בשטחים אלה, שום כוונה – איתור מחבלים מתאבדים וסיכול פיגועים בשלביהם הראשונים. אין ולא יהיה מקום מסתור לטרוריסטים, לעוזריהם, לשולחיהם ולכל מי שמטרתו טרור. במהלך כל הפעולות הללו אנו שומרים על העיקרון החשוב, המנחה אותי כל העת – מניעת הידרדרות ומניעת מלחמה אזורית. אמרתי זאת בתחילת כהונתה של הממשלה, וכך אני נוהג. ניתנו, כמובן, הנחיות ברורות לעשות כל מאמץ שלא לפגוע באוכלוסייה אזרחית. גם בחזית הצפון אנו פועלים על-פי אותו עיקרון של מניעת הידרדרות והסלמה. ביקורו של מזכיר המדינה האמריקני קולין פאואל בדמשק הביא לרגיעה במצב לשבועיים, אבל מאז אנו עדים לניסיונות הסלמה חוזרים של ה"חיזבאללה", בעידודה של סוריה. אדוני היושב-ראש, חברי הכנסת, אנחנו עדים למעורבות גוברת והולכת של אירן, בשותפות מלאה של סוריה, בהגברת מערך "קטיושות" ורקטות לסוגיהן, מהן בטווחים שלא פקדו אותנו עד היום אפילו פעם אחת, כמו שאנחנו עדים למעורבות גוברת של הפעילות האירנית בקרב ערביי ישראל. אני אומר מעטים מהם, כי אני בטוח ומאמין שרוב אזרחי ישראל הערבים הפלסטינים – אני יכול לקרוא להם בצורה הזאת, כי הם ערבים פלסטינים – רוצה לחיות ולהשתלב בחברה הישראלית.
אבל, לצערנו, הפעילות הזאת והמעורבות הזאת הולכות וגוברות, כמו שנמשכת הפעילות של הברחת נשק וניסיונות הברחת נשק מאירן בדרכים שונות, גם מעירק, לרשות הפלסטינית. המצב הזה בגבול הצפון הוא בהחלט מצב מעורר דאגה נוכח הברית האירנית-הסורית ושל ארגוני הטרור, כמו ה"חיזבאללה" וארגונים אחרים. למרות ניסיונות ה"חיזבאללה" ישראל ממשיכה למצות את המהלכים המדיניים בניסיון להרגיע את המצב בגבול הצפון. אולם ברור לכולם, כי ישראל לא תוכל לשבת בחיבוק ידיים אם יימשכו הפרובוקציות והתקפות הטרור על אזרחינו ועל חיילינו בגבול הצפון. אני רוצה שוב להדגיש, שאני עושה כל מאמץ שלא להיגרר לפרובוקציות האלה. בשבוע שעבר, בביקורי האחרון בארצות-הברית, החמישי במספר מאז תחילת כהונתי כראש הממשלה, העליתי את הנושא בשיחתי עם נשיא ארצות-הברית ג'ורג' בוש. חברי הכנסת, הממשלה בראשותי, ממשלת אחדות לאומית, יודעת איך לעמוד בשיקול דעת, באחריות ובתקיפות במערכות חיינו – הן המערכה הביטחונית והן המערכה המדינית. הממשלה בראשותי מבינה, שכדי לשמור על עוצמתה של ישראל צריך לשמור על מערכת יחסינו עם ידידינו בעולם, ובראשם הגדולה בידידותינו, ארצות-הברית. מערכת היחסים שלנו היום עם הממשל האמריקני היא אולי הטובה ביותר שהיתה אי-פעם, מערכת יחסים המושתתת ובנויה על אמינות ועל שותפות ערכים, עקרונות ואינטרסים. הביקור האחרון בארצות-הברית, שבמהלכו נפגשתי עם מזכיר ההגנה רמספלד, עם מזכיר המדינה פאואל, עם היועצת לביטחון לאומי הד"ר רייס, עם סגן הנשיא צ'ייני וכמובן עם הנשיא בוש, היה מאמץ משולב של גורמים רבים: עבודת מטה של כל הגופים העוסקים בהיבטים המדיניים השונים; מסמכים מפורטים שהכין השר דני נוה, המציגים את קשרי הטרור של ערפאת ואת מעורבותו הישירה בעידוד, שילוח ומימון טרור; חומרי הסברה שהכינה שרת החינוך לימור לבנת, שאף נלוותה אלי במסעי, בנושא טרור פלסטיני נגד ילדים ישראלים.
השרה ציפי לבני, ששהתה בוושינגטון, הצטרפה למסע ההסברה; דוחות בנושא הכספים שמעבירה ערב-הסעודית למשפחות המחבלים המתאבדים, שהוצגו בארצות-הברית על-ידי נציגי צה"ל; מפכ"ל המשטרה שלמה אהרונישקי יחד עם קציני משטרה בכירים נועדו עם קבוצות רבות ועם אנשי מפתח בוושינגטון; ושר הפנים וסגן ראש הממשלה אלי ישי, שהתלווה אלי לפגישותי וסייע רבות – כל אלה תרמו להצלחתו של הביקור. בפגישותי בוושינגטון דנו במגוון רחב של נושאים המשותפים לשתי המדינות ונובעים בעיקר מערכים המשותפים לשתי המדינות – החירות, החופש, הדמוקרטיה, והאינטרסים המשותפים – החתירה לשלום, ביטחון ויציבות במזרח התיכון. דנו בהצעה לקיים ועידה אזורית בהשתתפות המדינות הערביות המתונות במזרח התיכון, שמטרתה ליצור אווירה של הידברות בין המדינות ויידונו בה נושאים כלכליים אזוריים והדרכים לפיתוח אזורי לטובת כל מדינות אגן הים התיכון. דנו בשאיפה, המשותפת לכולנו, להשיג שלום אמיתי, שלום לדורות. חברי הכנסת, עם ישראל הוא עם שוחר שלום. שאיפתנו לשלום נובעת מרצוננו לחיות לבטח בארצנו ולפתח אותה למעננו ולתועלת האזור כולו. בשיחותי בארצות-הברית הודעתי, כי ישראל רוצה להיכנס למשא-ומתן לשלום, והיא תעשה כן מייד עם התקיימותם של שני תנאים בסיסיים, החיוניים לכינונו של תהליך שלום אמיתי: האחד, הפסקה מוחלטת של הטרור, האלימות וההסתה; והשני, הרשות הפלסטינית חייבת לעבור רפורמות מבניות בסיסיות בכל התחומים – ביטחוניים, כלכליים, משפטיים וחברתיים, תוך שקיפות מלאה ואחריות ארגונית. כל מי שרוצה בשלום חייב להבין: אין ברירה, לא יוכל להיות שלום עם שלטון טרור מושחת, רקוב ודיקטטורי. זאת חייבת להיות רשות אחרת. זאת צריכה להיות רשות אחרת.
כשיתקיימו שני התנאים הבסיסיים הללו נוכל להיכנס להסדר בשלבים, הכולל שלב ביניים ארוך טווח, שבו ייקבעו מערכות היחסים בינינו לבין הפלסטינים. לאחר מכן, אחרי שנראה כיצד בונים הפלסטינים את החברה ואת הממשל העצמי שלהם, אחרי שנשתכנע שפניהם באמת לשלום – ואני מקווה שכך יהיה – נוכל להתקדם לקראת דיונים לקביעת האופי של ההסדרים הקבועים בינינו לבינם. רק אז נוכל לדעת מה הן הערבויות הנחוצות כדי להבטיח את כיבוד ההסכמים. רק אז נוכל לחתום על הסכם של שלום, שלום קבע, שכולנו מייחלים לו.
חברי הכנסת, למערכה הביטחונית יש השפעה ישירה על המצב הכלכלי. מדובר לא רק בעלויות הישירות של הפעולות הביטחוניות המורכבות שאנו מבצעים, אלא גם בהשפעות העקיפות על הכנסות המדינה ממסים. על מנת למנוע קריסה של כל המערכת הכלכלית, עלינו לגלות אחריות לאומית גם בתחום הכלכלי. אתמול הנחנו על שולחן הכנסת תוכנית כלכלית, שמטרתה התמודדות עם המצב הקשה שאנו נמצאים בו ומניעת הידרדרות המשק למצב מסוכן. אני יודע כי אין זו תוכנית קלה. זאת לא תוכנית קלה, זאת תוכנית קשה, קשה מאוד. גורמים רבים עלולים לראות עצמם נפגעים – לא רק לראות עצמם, הם יהיו נפגעים, הם נפגעים – כתוצאה ממנה, אבל זו חובתנו לנוכח המצב. על כל אחד מאתנו לתרום את חלקו, לגלות את האחריות הציבורית הנדרשת ממנו כחבר הכנסת ולתמוך בתוכנית. חברי הכנסת, בחודשים האחרונים התגלה עם ישראל בגדולתו. אל מול המערכות הקשות, שרבים סברו בטעות שיביאו להתפוררותה של החברה הישראלית, ידעו אזרחי ישראל להתאחד ולתת כתף ולעמוד ביחד במאבק. איש איש בתפקידו, איש איש בחלקתו. גם לנו, חברי הכנסת, נבחרי הציבור, צריך להיות חלק בכך. עלינו לזכור כי עיניים רבות נשואות לבית הזה ולנהוג בהתאם לכך. עלינו להמשיך בוויכוח הציבורי, שהוא נשמת אפה של הדמוקרטיה הישראלית, אבל להימנע מצעדים שיערערו את אמון הציבור בה. ומעל לכול, עלינו לזכור ולהזכיר, כי על אף חילוקי הדעות השוררים בינינו, כולנו מאוחדים בשאיפה לזכות לחיות כאן בארצנו בביטחון ובשלום. אני מאמין, שאם ננהג כולנו באחריות, בשיקול דעת ובסובלנות, תוך שמירת האחדות בינינו, שאני מייחס לה חשיבות עליונה, גם נזכה לכך. הרשו לי לשלוח מכאן, בשמי ובשמכם, ברכת חג שבועות שמח לעם בישראל. חג שמח.
– – – יכול לעצור, לא צריך בשביל זה חוק. עוצרים את זה עד שעושים את הבדיקה.
– – – היו לא מעט מקרים כאלה, אז היינו עוצרים ומטילים את ההיטל עד שהיינו בודקים את הדבר הזה.
– – – היא יכולה לעשות כל מה שהיא רוצה.
סליחה שאני גוזל מזמנך, אבל מאחר שהנושא הזה העסיק אותי במשך שנים אני קבעתי, שכפי שכל מדינה נוהגת בנו, כך אנחנו נוהגים בה. אם מדינה אמרה שצריך שיהיה כתוב בשפתה על כל מזלג – – – בדיוק מה שעושים לנו. לגבי מדינות שאין לנו אתן בכלל הסכמי סחר – – – שיהיו עליהן היטלים בגובה כזה שייתן הגנה על התעשייה המקומית.
אני חושב – – – הקלות – – –
אני חושב שהנושא צריך לבוא לדיון במליאה. אני חושב שהנושא הזה הוא כבד משקל, והייתי שמח להביע את דעתי. אני עצמי, אני אומר את זה כבר עכשיו, נגד שינוי בחוק השבות. אני חושב שצריך לפתוח את שערי ישראל. זאת היתה אחת ההחלטות הגדולות ההיסטוריות בימי הממשלה בראשותו של דוד בן-גוריון. גם היום צריך לאסוף את פזורי עם ישראל הנה. הנושא מאוד רציני, ואני תומך מאוד בהצעתו של חבר הכנסת אברהם רביץ לקיים בעניין זה דיון במליאה. אשמח מאוד להשתתף בדיון הזה.
כבוד נשיא המדינה והגברת קצב, כבוד נשיא המדינה החמישי יצחק נבון, כבוד הרבנים הראשיים, נשיא בית-המשפט העליון ושופטיו, אדוני יושב-ראש הכנסת, חברי הכנסת, מוקירי זכרו של השר זאבי, כנסת נכבדה, חלף שבוע מאז נרצח השר רחבעם זאבי בידי מרצחים פלסטינים. בשבוע זה דיברנו הרבה על משנתו המדינית, שהיא בעצם משנתם של אבות תנועת העבודה, ברל כצנלסון, יצחק טבנקין, ישראל גלילי, יגאל אלון. במשנה זו נשאר דבק עד יומו האחרון. יש המתיימרים להיות ממשיכים; הוא היה ממשיך אמיתי. זאת תורתם, ועל כך הוא גדל. בהכשרת מעוז-חיים לא חשבו אחרת. בשבוע זה, מתוך העובדה שיש כאן אזרחים רבים שהתקופה ההיא איננה מוכרת להם, למדו אזרחי ישראל להכירו כחבר, כסייר, אוהב נופי מולדתנו, אוהב ספר וכותב ספרים, אוהב תנ"ך והיסטוריה של ארץ-ישראל, חוקר עברו של עמנו כאן במשך אלפי שנים של חיים יהודיים רצופים. אני עצמי, בוודאי כמו חברים אחרים, שביקרו ביקורי תנחומים בבית המשפחה והשתתפו בצערם של יעל, של הבנים, הבנות, הנכדים, הנינות, לא יכלו שלא להשתאות מהאוסף של ספרי חקר תורת ארץ-ישראל. אני עצמי, באופן אישי, גם לאומי, מודאג מה יהיה עם הדבר הזה. זאת אומרת, נעשתה כאן עבודה ענקית. לא הספרים הם החשובים. ספרים יש בכל ספרייה, וודאי שבספריות מיוחדות אפשר למצוא ספרים כמו שנמצאו בידיו של גנדי. מי יעשה את העבודה הזאת? מי ימשיך להעמיק את השורשים האלה, שלצערי הפכו – לא אצל כולנו, אבל אצל חלק מאתנו – רדודים יותר במשך השנים? אך גנדי היה, לפני הכול, חייל של מדינת ישראל ושל הרעיון הציוני. הוא נותר חייל גם לאחר שפשט את מדיו הצבאיים לאחר יותר מ-25 שנות שירות בצה"ל. הוא לא היה אלמוני, אבל על שכמותו כאילו נאמרו דברי שירתו של מפקד הלח"י בזמנו, "יאיר", שטרן, בשיר "חיילים אלמונים": "משורה ישחרר רק המוות". רק המוות שחרר את השר זאבי משורת המאבק למען ארץ-ישראל ומדינת ישראל. גנדי נקטף מאתנו בירושלים המאוחדת, שתהיה מאוחדת לנצח נצחים, בירת הנצח של ישראל, כלוחם שנפל על משמרתו. אבל המאבק שגנדי הקדיש לו את חייו ובגינו נרצח עדיין בעיצומו. לנו, אדוני היושב-ראש, חברי הכנסת, לנו אין אופציה של רפיון או ייאוש. אנו, שזכינו להשתתף ולראות בהקמת המדינה ובשגשוגה, בהתגשמות חלום הדורות, חייבים להתמיד במערכה מתוך נחישות. עלינו לגייס את רוח העמידה של עמנו. חברי הכנסת, לפני כשנה פתחו הפלסטינים באלימות, בעיצומן של שיחות השלום על הסדר הקבע בינינו – נכון, לא עם ממשלתנו, אבל עם ממשלה בירושלים. הם חשבו, כי באמצעות טרור ואלימות יכניעו את ישראל. הם הניחו, שלאחר שהממשלה – אותה ממשלה שדנה וכוונותיה בוודאי היו לפי אמונתה – כבר הציעה להם ויתורים חסרי תקדים, יצליחו להשיג ויתורים נוספים באמצעים אלימים. הם הניחו, כי יצליחו לבודד את ישראל בזירה הבין-לאומית, וכך לתמרן אותה להסכם שעיקריו יעמדו בניגוד גמור לאינטרסים הלאומיים של ישראל. הם האמינו כי יצליחו לפורר את החברה הישראלית. את איכות החיים, המשטר הדמוקרטי וריבוי הדעות בישראל הם פירשו כחולשות. אדוני היושב-ראש, חברי חברי הכנסת, הם טעו. מקץ שנה הם לא השיגו כל הישג. העם בישראל רוצה שלום, אך הוא מאוחד בהתנגדותו לוויתורים לטרור. קמה בישראל ממשלת אחדות לאומית, שלא תנהל משא-ומתן תחת אש. הניסיונות לבודד את ישראל בזירה הבין-לאומית נכשלו. המהלכים במועצת הביטחון של האו"ם, עד כה, סוכלו. אני מקווה שכך יהיה גם בעתיד. כוחות הביטחון שלנו נחלו הישגים יוצאים דופן במאבק בטרור. הידידות העמוקה עם ארצות-הברית שרירה וקיימת, חרף – אני אומר את זה בכאב – גילויי פניקה מקומית בלתי מכובדת. אלה ידידות ושותפות אמת, גם אם לא תמיד מסכימים בכול. זה בדיוק כוחה של ידידות אמת. אמרתי שלפלסטינים לא היה כל הישג, ואין זה מפתיע. את כל הישגיהם המדיניים השיגו הערבים במשא-ומתן. באלימות הם המיטו על עצמם רק טרגדיות. גם היום לא הסתלקו תקוותנו ורצוננו בשלום, אבל היום ברור מהם התנאים שעליהם ניתן יהיה לייסד תהליך אמיתי של שלום, והראשון ביניהם – פירוקם של ארגוני הטרור הפלסטיניים כולם מנשקם. ללא פירוק תשתית הטרור, ללא סילוק האופציה הטרוריסטית, לא תוכל להיות כל התקדמות של ממש לשלום, כי אנחנו לא נתפשר עם הטרור. ואינני מדבר על הצהרות והבטחות, מהן שבענו. לא הצהרות – מעשים. לא מלים – עובדות. היהודים הם עם של מאמינים, ואולי טוב שכך, אך בואו נדע ונזכור, מולנו טרור אכזרי, בוגדני ונחוש. אמרתי גם מעל הבמה הזאת, כי אני מוכן לוויתורים כואבים למען שלום אמת, שלום לדורות, אבל שלום אמת לא ייתכן בצל הטרור, עם השנאה היוקדת, עם ההסתה הבלתי-פוסקת, עם החתירה להשמדת ישראל. חברי הכנסת, ישראל מחויבת לשלום ורוצה שלום. ישראל מעוניינת לחזור לשולחן המשא-ומתן המדיני והודיעה על הסכמתה לתוכנית מיצ'ל. זאת עמדתנו. אין אפשרות להטיף לעם היהודי על שלום. אנחנו מחויבים לשלום, כי ראינו את כל אימי המלחמות. תכלית פעילות צה"ל ביהודה ושומרון בימים האחרונים היא מניעת טרור ומעצר טרוריסטים. ערפאת לא עוצר – אנחנו עוצרים. וגם הלילה נעשו מעצרים מאוד חשובים, שבוודאי ישפיעו על יכולת ארגוני הטרור להמשיך ולפגוע בנו. ערפאת לא מונע – אנחנו מונעים. חובתה העליונה של ישראל, ככל מדינה, היא להגן על אזרחיה, והיא תמשיך לממש את זכותה להגנה עצמית. הבהרנו את עמדתנו – לא בעקבות פרסומים מפרסומים שונים שהיו כאן, לא בעקבות פרסומים, אמירות או שיחות שהתנהלו אתמול, ובהזדמנות זאת אני רוצה להודות לשר החוץ שמעון פרס על עמידתו התקיפה על ההכרח להפסיק את הטרור ועל כך שאנחנו נמשיך ונפעל עד שנשיג את הישגינו. הבהרנו, כי אין לנו כל כוונה להישאר בשטחי A, וכשנסיים את משימותינו נצא. אם נצטרך לממש שוב את זכותנו להגנה עצמית, לא נהסס ונעשה זאת. הבהרנו כי ישראל תעשה כל מה שבידה על מנת למנוע הסלמה. אני יודע, אנחנו פה ביום זיכרון, אדוני היושב-ראש, אבל גם ביום זיכרון – ואני לא זקוק להציג כאן לא את עמדתי, לא את יחסי, לא את חברותי, אף שהיו גם עתות אחרות, ואמרתי את זה, ולא את הדרך הארוכה והמשותפת בשדות הקרב של ישראל – מן הדין ולבוא ולומר את הדברים כפי שהם נראים. אני מוכרח לומר, אני ראיתי דברים מדאיגים, ואני מקווה שמשפחתו שיושבת כאן לא תכעס שלא חזרתי ועסקתי כאן בדברי השבח והקילוסין והחברות שנאמרו גם על-ידי וגם על-ידי אחרים. המשפחה יודעת בדיוק את יחסי ואת עמדתי ואת הכאב שאני נושא בלבי, אבל אני חושב שצריך בכל זאת לומר כמה דברים. אני שומע מטיחים: אין תוכניות, אין תוכניות מדיניות, אין תוכניות צבאיות. תרשו לי להגיד: ססמאות ריקות מתוכן אינן תוכנית מדינית; דברי בהלה וזריעת פניקה אינן תוכנית צבאית. אי-אפשר להציג עכשיו תוכנית מדינית. כבר ניסינו את זה. ברגע שאתה מציג תוכנית – מייד היא הופכת קו התחלה במשא-ומתן עתידי שיום אחד נגיע אליו. גם בתוכנית הצבאית אין לעסוק בפומבי. יש תוכנית, והיא מתבצעת בהצלחה. כנסת נכבדה, המצב שישראל מתמודדת עמו אינו מצב פשוט או קל. הוא מחייב כוח עמידה, סבלנות, נחישות, התמדה; הוא מחייב את גיוס כוח הרצון של עמנו. אין כאן פתרונות קסם, אין פתרונות קלים. אנחנו נשלם מחיר יקר אם נתפתה להיכנע לטרור. הממשלה שאני עומד בראשה לא תתפתה ולא תיכנע לטרור. מנגד, אסור גם להתפתות ולשכוח כי בסופו של העימות הזה עדיין יהיו כאן שני העמים שנגזר עליהם לחיות יחד בכברת ארץ קטנה זאת, ואפשר לחיות יחד. אנחנו, נבחרי הציבור, צריכים לחזק את כוח העמידה של הציבור אולי יותר מאשר בכל מצב אחר. עלינו לשמש דוגמה באחדותנו. גבירותי ורבותי, חברי הכנסת, עם ישראל הוא עם שוחר שלום. המאבק שלנו בטרור הוא בפשטות מאבק על קיומנו. במערכה כבדה זו נפל חברנו ועמיתנו לכנסת ולממשלה, השר רחבעם זאבי. על מותו כאילו נכתבו על-ידי "יאיר", שטרן, בזמנו, המלים הבאות: "אני יודע: יום יבוא או ערב,/ אפול חלל בודד בשדה הקרב./ וסביבי תרבוצנה חיתו טרף:/ הישימון, המות, השרב.// אך מה ימתק לי, בישימון המוות,/ מה יערב שרב הישימון/ על כי עיני תוהות בתהום צלמוות –/ תראנה משואות הניצחון.//" גנדי, אני מבטיח לך, אנחנו ננצח. תודה.
אין לנו שום הסכמים, לא שיניתי דבר, הנחתי עכשיו, מתחילה ועד הסוף, מה שהובא לאישור הממשלה – – –
הנושא הזה יובא לדיון בקבינט באחת הישיבות הקרובות. היום סוכם על כך בישיבת הקבינט. זה לא נתון לשיקולו של אדם אחד, בוודאי לא בתחום המצומצם. מדובר בשורה שלמה של נושאים שקשורים בנושא הזה. עלתה הצעה כזאת, והיא תובא לדיון בישיבת הקבינט.
אדוני היושב-ראש, כנסת נכבדה, אני מבין שהיתה לך הזדמנות נאותה, חבר הכנסת הרב מאיר פרוש, ולא לכל חבר כנסת יש תמיד אפשרות לעלות על הדוכן. אין אמת בידיעה הזאת. לו היה לי זמן ואלמלא הייתי מוטרד ללא הרף על-ידי הנחת קשיים בפני הממשלה ומשיכת זמן מיותרת, שעולה לנו יום-יום הון עתק ומכשילה את מדינת ישראל ואת כלכלתה, אני מניח שהייתי שומע את ההודעה הזאת והייתי מגיב עליה. לא היה סיכום כזה ואין סיכום כזה. אגב, במפלגות החרדיות תמיד ראיתי שותפות נאמנות, אבל יש כללים בעבודת ממשלה, בעיקר בעתות חירום. לכן הבהרתי ואלה גם הצעדים שנקטתי. בימי חירום כאלה, כשהמשק נמצא במצוקה קשה – יש לי אמונה בכלכלה של ישראל ויש לי אמונה בשקל – אבל ברגע שמנסים להתנגד, לא לתמוך ולמשוך, לא היה לי מנוס מהצעד הזה. כך נהגתי, כך צריך לנהוג וכך אנהג. ידידי חבר הכנסת מאיר פרוש, השימוש בנושא הזה היה לא במקומו, ולכן מצאתי לנחוץ לעלות הנה ולהסביר את הדברים. ישראל יש לה כלכלה בריאה, אבל אנחנו נמצאים כרגע במצוקות. לכן, כשבאנו בתוכנית – – –
יש כאלה שככל שהם רואים שישראל במצוקה גדולה יותר שמחתם גוברת יותר. אבל, ברוך השם, מדינת ישראל היא מדינה יהודית – –
– – כך היא תהיה תמיד, והאינטרסים הם לא לפי כאלה שרוצים לחבל בה.
אני מודה לך. אני גם מקווה שלאט-לאט חברי הכנסת כולם ילמדו לנהוג בכבוד בכנסת. בסופו של דבר, אי-אפשר שקבוצה קטנה, שמטרתה בעניין מדינת ישראל ברורה, תעסוק בהפרעות בלתי פוסקות. אני סומך על היושב-ראש ועל יושבי-ראש אחרים שידעו להפסיק זאת.
אני רוצה לחזור ולומר שוב: מכובדי וידידי מאיר פרוש, אמרת כאן דברים לא נכונים. זה דבר אחד.
אני בעד קואליציה רחבה. הבהרתי זאת תמיד.
בכל ממשלות ישראל פעלתי – – – סליחה.
אני, בכל ממשלות ישראל, פעלתי למען ממשלות אחדות. אני מאמין בממשלות אחדות. אבל, בממשלות אחדות חייבת להיות אחריות. לכן, משנפרצה האחדות הזאת, מאותו רגע שיש החלטת ממשלה וגופים או סיעות מצביעים נגד החלטת ממשלה, זה לא יוכל להיות. עומדים במצב קשה.
כבר שמענו את הסיפורים האלה.
רבותי, אני רוצה להדגיש שוב: אני סומך על כלכלת ישראל ובוטח בה. יש לישראל כלכלה טובה עם מצוקות זמניות, לאו דווקא בעטיינו. אני סומך על השקל. אני מאמין בו.
מה שצריך לעשות היום, ואני פונה שוב לכל המפלגות, זה החלטה קשה. קיבלנו החלטות קשות. אין לנו מנוס. אני קורא שוב לתמוך, כדי שנוכל לפעול. אני אומר שזה יהיה רק במידה שתהיה תמיכה. זה לא יהיה דבר אחר, ולא יהיה פה שום ויתור בעניין הזה. שום ויתור. בין קריאה ראשונה לקריאה שנייה תמיד כל סיעה יכולה לבוא עם הבנותיה.
לא. אני מתכוון, בצורה מאוד ברורה, ואני בדרך כלל סומך על החריפות שלך, כי אתה תמיד – – –
אני עליתי בעקבות הערה שהיתה כאן.
אני באתי הנה והבהרתי, שחברות בקואליציה, כשמדובר בהחלטה ממשלתית – –
– – צריכות לבוא הנה ולתמוך בהצעה.
כבוד נשיא המדינה, אדוני היושב-ראש, שגריר ארצות-הברית והגברת קרצר, חברי הסגל הדיפלומטי, חברי חברי הכנסת, האימפריה של הטרור פגעה בשבוע שעבר בלבה של ידידתנו האמיצה, הדמוקרטיה הגדולה מכולן, ארצות-הברית של אמריקה. התכנסנו כאן היום בירושלים בירת ישראל, בירתה של הדמוקרטיה היחידה במזרח התיכון, כדי להרכין ראש בצער ובאבל כבד על מותם של האזרחים החפים מפשע בניו-יורק, ליד פיטסבורג ובוושינגטון; הנוסעים התמימים, שחייהם קופדו על לא עוול בכפם בידי פושעי טרור מהסוג הגרוע ביותר שידע העולם מאז מלחמת העולם השנייה ואולי מעודו. ממשלת ישראל הכריזה על יום אבל לאות הזדהות עם העם האמריקני. דגלי המדינה הורדו לחצי התורן בכל המוסדות הממלכתיים לאות אבל על הטרגדיה הנוראה שפקדה את ארצות-הברית. היד ששלחה את החוטפים והמתאבדים במטוסי הנוסעים, כדי להופכם לפצצות חיות מוטסות, כיוונה לפגוע בלב הפועם של הכלכלה האמריקנית, במגדלי מרכז הסחר העולמי בניו-יורק ובמשרד ההגנה האמריקני בבירה בוושינגטון, כדי לנסות ולערער את הדמורקרטיה הגדולה, שהיא היסוד והבסיס לביטחון ולשלום הגלובלי. יותר מכל מדינה אחרת בתולדות העולם, הטבח באזרחים החפים מפשע מיועד לגרום לדמורליזציה ולאובדן הביטחון של החברה האמריקנית, במדינה שהיא דוגמה לשלטון החוק והסדר. התנהגותם של אזרחי ארצות-הברית בשעת משבר זו, היחלצותם של צוותי ההצלה והמתנדבים לסיוע בהצלת הפצועים, מנהיגותם של הנשיא ג'ורג' בוש, סגנו דיק צ'ייני, שר ההגנה ראמספלד, שר החוץ קולין פאואל ועוזריהם, רוחו האמיצה של ראש עיריית ניו-יורק ג'וליאני, כל אלה מוכיחים שארצות-הברית תנצח שוב במלחמה שנכפתה עליה על-ידי דיקטטורת הטרור. נושא הטרור, לצערי, אינו חדש לנו. מדינת ישראל נלחמת בטרור הערבי, בטרור הפלסטיני, בטרור המוסלמי, הפונדמנטליסטי כבר למעלה מ-120 שנה. אלפי יהודים נרצחו בפיגועי טרור. אלפי אלמנות ורבבות יתומים הותיר אחריו הטרור הערבי. כאב השכול של העם האמריקני מוכר לנו טוב מדי.
המלחמה בטרור חייבת להיות מלחמה בין-לאומית, מלחמה של קואליציית העולם החופשי נגד כוחות הטרור – –
– – ונגד כל מי שחושב שיוכל לאיים על החירות ועל הערכים שלנו. זו מלחמה בין הטוב לרע, בין האנושיים לבין צמאי הדם. דרכו של הרשע תינגף, דרכו של שוחר הרע לא תצלח. דרכם של הצודקים, האנושיים, החופשיים, היא הדרך שתנצח. אנחנו יודעים זאת. אנחנו עומדים במערכה הזאת שנים רבות. אנחנו לא הופתענו מרשעות הטרור הערבי הפלסטיני, האסלאמי, הרדיקלי. ערפאת בחר באסטרטגיית טרור והקים קואליציית טרור. פעולות הטרור נגד אזרחי ישראל אינן שונות מהטרור של בן-לאדן נגד אזרחי ארצות-הברית. טרור זה טרור ורצח זה רצח, ויש גם לזכור – – –
מי שנתן את הלגיטימציה לפני עשרות שנים לחטיפת מטוסים היה ערפאת. ומי שהחלו בשליחת מתאבדים היו ארגוני טרור פלסטיניים. כל התנועות הקיצוניות קיבלו לגיטימציה מחוזקת מערפאת, מאז רצח הספורטאים במינכן, רצח ילדי אביבים ורצח הילדים במעלות. אין טרור טוב וטרור רע; זו אותה זוועה, אותה רשעות, אותו חוסר אנושיות. אין מחילה לטרור, אין פשרה עם הטרור. אין טרוריסטים שהם בחורים טובים וטרוריסטים אחרים שהם בחורים רעים. כולם רעים. מדינות ערביות תובעות, כדי שתתמוכנה בקואליציה, מחיר מדיני-ביטחוני מישראל. וזאת אסור לקבל. המלחמה בטרור היא גם מלחמה בהסתה; ההסתה הנוראה היומיומית בכלי התקשורת הרשמיים, ולצערי גם במסגדים. ההסתה היא זו שמביאה לפיגועים, היא זו ששולחת מתאבדים, היא זו שמפעילה את האצבע הלוחצת על הדק ההפעלה. במלחמה הזאת כל מדינה שתומכת בטרור אשמה, כל גוף שמעודד טרור אשם. כל מי שמסית אחת דינו. חייבים להבחין בין העולם הנאור המקדש את החיים לבין קולות החושך המקדשים את המוות. אדוני היושב-ראש, חברי הכנסת, כולנו מחויבים לשלום. כולנו רוצים להגיע להסדר מדיני, אבל אסור לנו – אני מדגיש, אסור לנו – לאפשר להעביר קו מבדיל בין טרור נגדנו לטרור נגד אחרים, ויהיה נורא כפי שהיה. והטרור בארצות-הברית היה נורא מאין כמותו. אני מברך את הנשיא ג'ורג' בוש על החלטתו להקים קואליציה נגד טרור. הקואליציה הזאת חייבת להיאבק נגד כל ארגוני הטרור, לרבות אלה של ערפאת, המשמר הנשיאותי וכוח-17, חלק מארגוני הביטחון של ערפאת המשתתפים בטרור, ה"תנזים" ו"פתח", הגורמים לחלק גדול מאבדותינו, כמו גם שותפיהם לקואליציית הטרור – "הג'יהאד האסלאמי", ה"חמאס", ה"חיזבאללה" ו"החזית העממית". אם נוזמן לקואליציה – נצטרף. ובינתיים הודה לנו נשיא ארצות-הברית בחום רב על העזרה שכבר הגשנו. אני אומר, אם נוזמן – נצטרף, כי אנחנו ממילא נלחמים בטרור. תמכתי במפגש פרס-ערפאת, כדי לעסוק בהקלות לאוכלוסייה שאינה מעורבת בטרור וכדי לסייע בהגעה להפסקת אש. אך לדעתי מפגש עם ערפאת עכשיו, כשהוא מפעיל את הטרור במלוא עוצמתו ואינו נוקט שום צעדי מניעה, ולאור המגמות המסתמנות על-ידי דרג מדיני בכיר, ייתן לגיטימציה לערפאת כ"בחור הטוב", ה-GOOD GUY. ואולי גם יהיה שותף בקואליציה, כמו שייתכן אולי שגם סוריה תהיה שותפה בקואליציה. זה דבר מסוכן מאוד, וזה ייתן אפשרות לערפאת להמשיך בטרור בלי שנוכל לפעול נגדו. לאור המחויבות שארצות-הברית – – –
– – שארצות-הברית לקחה על עצמה, לעקור את כל רשתות ארגוני הטרור, ומתוך רצון למנוע את שפיכות הדמים באזורנו, אני פונה מכאן ליושב-ראש הרשות הפלסטינית, לערפאת, וקורא לו להפסיק לאלתר את פעולות הטרור. אם יכריז ערפאת על הפסקת אש, אני אכריז על הפסקת הפעולות היזומות של צה"ל. אני כמובן אביא את זה לקבינט, אבל ברור לי שהקבינט יאשר זאת. ואני מודיע בזאת, שהיה וישרור שקט מוחלט במשך 48 שעות רצופות, ייפגש שר החוץ עם ערפאת, על מנת לקדם את תהליך הפסקת האש, להביא לשבעת ימי השקט שהם תנאי הכרחי לתחילת תוכנית מיצ'ל ולהקלה על האוכלוסייה הפלסטינית בשטחים. אדוני היושב-ראש, כנסת נכבדה, אני עומד כאן, ראש ממשלת ישראל, מדינת חופשית ודמוקרטית, ובשם כל האנשים ההגונים והחופשיים בעולם אני עומד כאן ויוצא נגד כוחות הרשע שהביאו לעליית גל הטרור המאיים על יסודות חברת האדם האנושית; נגד כל אלו המתייחסים אל אזרחים חפים מפשע, נשים וילדים, תינוקות בזרועות אמם, כמטרות לגיטימיות – –
– – ונגד המדינות והארגונים – –
– – שבכוונה תחילה מממנים, תומכים ומעודדים את המחבלים צמאי הדם. אני רוצה להגיד לכל אלה היום, ואני מקווה: זמנכם עבר. אני רוצה לשלוח את תנחומי והשתתפותי לעם האמריקני, לנשיא ג'ורג' בוש ולכל אזרחי ארצות-הברית; בשעה קשה זו לבנו עמכם. מי ייתן והשנה הבאה עלינו לטובה תביא לעולם ביטחון ושלום. מי ייתן.
אדוני יושב-ראש הכנסת, ראש הממשלה לשעבר יצחק שמיר והגברת שמיר, יושב-ראש הכנסת לשעבר דב שילנסקי, אלמנתו של "יאיר", רוני זמיר-שטרן, הבן יאיר שטרן, האח דוד שטרן ובני משפחותיהם, לוחמי ולוחמות ה"לח"י" ונציגים מ"ההגנה" ומהאצ"ל, כנסת נכבדה, חברי כנסת היום, חברי כנסת לשעבר, ברכה לאלי כהן על היבחרך. 60 שנים אחרי נפילתו של "יאיר", גם היום אנחנו באותה מלחמה גדולה על הבית שלנו. מלחמה כדי לחיות כאן, בארץ הזאת, ולחיות בשקט. גם "יאיר" נלחם למען אותן מטרות: מדינה משלנו, מקום לחיות בו בשלווה, לגדל את הילדים. אנחנו במלחמה קשה מול אויב אכזר וצמא דם. אסור לנו להישבר, אסור לנו להתייאש, גם כשהכאב נורא, והכאב הוא נורא. אנחנו במלחמה על הבית, ואנחנו ננצח. זה לא קל. זה מצריך סבלנות ונחישות וכנראה גם לא מעט זמן. אבל אני מאמין שזה אפשרי. אני בטוח שבסופו של דבר ננצח ויבוא שלום לבית הזה. ימי חייו של אברהם "יאיר" שטרן היו קצרים. מפקד לוחמי חירות ישראל נרצח בדמי ימיו, בגיל 34, על-ידי השלטון הזר. בתקופת חיים קצרה, אך רוויית מאבק וחזון, התווה "יאיר" את הדרך לחירות ישראל. השפעתו על המשך המערכה לחירות ישראל ולעצמאותו היתה מכרעת. משנתו האידיאולוגית הכתה שורשים עמוקים לשנים ולדורות. "יאיר" הותיר אחריו לא רק את מעשיו: הקמת הלח"י, המרד נגד השלטון הזר, הגנה על יהודים, פעילות למען עלייה – נשקו היה גם העט, בשיריו הביע באופן מזוקק ונוקב את המאבק הלאומי ואת השאיפה לגאולה. י"ח עיקרי התחייה שכתב, מבטאים, בלשון נשגבת, את עומקה ההיסטורי ואת רוחב יריעתה של תפיסת עולמו. במוקד תפיסתו – אהבה גדולה לעם היהודי ואמונה בייחודו ובייעודו. ברוח זו נפתחים "עיקרי התחייה", ואני מצטט: "העם: עם ישראל הוא עם סגולה; יוצר דת הייחוד; מחוקק מוסר הנביאים; נושא תרבות עולם; גדול במסורת ובמסירות הנפש; ברצון החיים וכוח הסבל; באור רוחו, בביטחונו בגאולה". אישיותו המיוחדת של "יאיר" מגלמת את השילוב בין המלה למעשה, בין הרעיון לפעולה. הוא הצליח לקבץ סביבו חבורה נועזת של אנשים איכותיים במיוחד, בשל אישיותו זאת, ומהם נמצאים אתנו. דמותו היתה דמות רבת-השראה ורבת-ממדים: אינטלקטואל, בעל נפש רומנטית הספוגה בתרבות וספרות, אינדיבידואליסט, משורר, בעל חוש אסתטי מפותח והשכלה רחבה. אבל מעל לכול הצטיינה אישיותו בנכונות מוחלטת למסירות נפש, להקרבה למען המאבק הלאומי. יאיר שטרן ויתר למעשה על חייו הפרטיים למען הרעיון הלאומי. בימי חייו, בעת מאבקו, הוא היה מבודד. בימיו האחרונים נרדף עד צוואר, נע ונד בין מקומות מסתור, נפגש עם מקורביו ברחובות העיר ושוחח עמם תוך שוטטות מרחוב אל רחוב. למקומות המחבוא היה מגיע ב-02:00 או ב-03:00, מחזיק עמו בחבילה עטופה את ספר התנ"ך. לפנות בוקר היה מסתלק. גם כשהתהדק המצור של השלטון הבריטי סביבו במהירות, סירב מפקד הלח"י להצעות שהופנו אליו להפסיק את המלחמה בשלטון הזר תמורת מקלט. על ימים אחרונים אלה של חייו כתב מי שלאחר מותו הפך לאחד ממנהיגי הלח"י, נתן ילין-מור: "תל-אביב הגדולה, עיר ואם בישראל, נהפכה למחנה אויב. לא היה בית אחד בכרך שעל דלתו יוכל 'יאיר' להקיש ולבקש מחסה מרודפיו. לא היה איש בתל-אביב ובנותיה שייאות להלין אותו אפילו ללילה אחד, שיציע לו כוס מים ופת-לחם... הרוב הגדול הוסת... אחרים רעדו כעלה נידף". ההכרה הרחבה בחלקו ההיסטורי ובחלקו של הלח"י במאבק לעצמאות ישראל הגיעה באיחור ניכר. ראש הממשלה לשעבר דוד בן-גוריון, ששלל בתוקף את משנתו המדינית של "יאיר", כתב במכתב לגאולה כהן – שנמצאת אתנו כאן היום, צעירה, אבל מוותיקות הלוחמים – 20 שנה לאחר הירצחו, את הדברים הבאים: "אני מכבד ומוקיר בכל לבי גם את השירה וגם את הפלדה של נפשו הסוערת ומסירותו ללא קץ לגאולת ישראל". אברהם "יאיר" שטרן נרצח בתל-אביב בכ"ה בשבט, 12 בפברואר 1942. חשובה לא פחות מן הירייה שקיפדה את חייו, היתה הירייה שירה הוא ללבה של האימפריה הבריטית כאשר הכריז על המרד בשלטון הזר. לא החלטת האומות המאוחדות היא שהקימה את מדינת ישראל – מדינת ישראל קמה, בסופו של דבר, בשל מאבקם של "ההגנה", האצ"ל והלח"י, ולפני כן "השומר" וניל"י; בזכות העלייה וההתיישבות; בזכות צה"ל, שהדף את המתקפה הערבית לאחר הכרזת המדינה. מותו של "יאיר" שטרן העניק תנופה למרד בשלטון הזר. בחייו ובמותו יצר "יאיר" אתוס של מאבק ושל מסירות נפש. במרכז משנתו היו ההכרה והמסר, שאין להתייאש לעולם, גם לא בתנאים הקשים ביותר, גם לא "בימים אדומים של פרעות ודמים", תמיד להמשיך ולהאמין, להמשיך ולהיאבק. שנים ספורות לאחר מותו קמה מדינת ישראל. זו היתה הגשמת חלומו, הגשמת חלום הדורות. וכך כתב "יאיר", בסגנונו הפיוטי, על התגשמות חלום זה: "הוא יבוא... בוא יבוא הגדול בימים, ארגמן – מלוכה – כתפיו, לראשו אפריון – שמי ציון הכחולים והשמש – עטרת-זהב./ הוא יבוא, בוא יבוא, הגדול בימים, הפורק את העול, הגואל. הזוקף כפופים ומתיר אסורים, יום חרות במלכות-ישראל./ הוא יבוא והשלח – שרביט בידיו, כמכלול המלכות ישע-יה. ועצמות לוחמי החרות עבדיו תכסה כעפר נשייה". חלומו של "יאיר" הוגשם. בכוח אישיותו ודרכו להעניק לנו תעצומות נפש במאבקים הקשים שאנו עומדים בהם ונעמוד בהם עד שנגיע, ונגיע, לביטחון ולשלום בארץ-ישראל. תודה.
כבוד נשיא קרואטיה סטפן מסיץ' והגברת מסיץ', כבוד נשיא מדינת ישראל והגברת קצב, אדוני היושב-ראש, חברי הכנסת, בשם ממשלת ישראל ובשמי, הרשה לי לברך אותך על ביקורך בירושלים, בירתו של העם היהודי זה למעלה מ-3,000 שנה ובירתה המאוחדת והבלתי-מחולקת של מדינת ישראל לנצח נצחים. כבוד הוא לנו לארח אותך כאן, בעיר הזאת, שידעה במשך השנים והדורות מבקרים רבים – מנהיגי עולם, עולי רגל, אנשי צבא, אנשי כלכלה, ציירים ואנשי מדע, משוררים ואנשי רוח; העיר אשר למבקרים בה כבר נאמר בספר הספרים: סובו ציון והקיפוה, ספרו מגדליה, שיתו לבכם לחילה, פסגו ארמנותיה למען תספרו לדור אחרון. מכובדי הנשיא, הרשה נא לי לפנות אליך כיהודי – אני בראש ובראשונה יהודי, וזה הדבר החשוב ביותר בעיני – ולומר, שהעם היהודי ינצור לנצח את זכרם של 30,000 יהודי קרואטיה שנרצחו באכזריות נוראה בשואה, על-ידי קרואטים משתפי פעולה עם הנאצים. אנחנו יודעים שהיו גם אחרים. מדינת ישראל, כמדינתו של העם היהודי, היא הערובה שלעולם לא יקרה עוד לעם היהודי מה שקרה ליהודים תחת שלטון האוסטאשי בקרואטיה, על-ידי גרמניה הנאצית ומשתפי הפעולה אתה; לעולם לא יישנה. מול התעוררות מחודשת של גלי אנטישמיות במקומות שונים באירופה, ראויה לציון מדיניותך, הנשיא מסיץ', נגד כל גילוי של גזענות, אנטישמיות ופאשיזם והחלטתך ללמד את זוועות השואה לדור הצעיר בקרואטיה. מדיניות זו סוללת את הדרך לפרק חדש ביחסים בין שני עמינו. ישראל מקווה לפיתוח ולהידוק הקשרים עם קרואטיה לא רק בתחום המדיני, אלא במגוון רחב של תחומי כלכלה, בתחום התיירות, הטכנולוגיה הגבוהה, החקלאות, הבריאות והתקשורת. אני מאמין גדול בשיתוף פעולה. אנחנו מוכנים לסייע ורוצים להסתייע. יחסים צריכים להיות בנויים על הדדיות הן במישורים הבילטרליים והן במישורים ובגופים הבין-לאומיים. אנחנו, בישראל, עוקבים באהדה אחרי שיפור מעמדה של קרואטיה בקהילה הבין-לאומית והשתלבותה במסגרות האירופיות. קרואטיה ליברלית ודמוקרטית תשתלב בהצלחה במדיניות האירופית ותתרום את תרומתה ליציבות באירופה בכלל ובבלקן בפרט. מכובדי הנשיא, מדינת ישראל היא מדינה דמוקרטית ושוחרת שלום. אני עצמי, כמי שהשתתף בכל מלחמות ישראל וחווה את מוראות המלחמה, רואה בשלום יעד מרכזי. משחר ימיה מושיטה ישראל את ידה לשלום לכל שכנותיה. ואכן חתמנו הסכמי שלום עם מצרים על-ידי ראש הממשלה המנוח מנחם בגין, ועם ירדן על-ידי ראש הממשלה המנוח יצחק רבין. רצינו להמשיך, וגם היום אנחנו רוצים להמשיך, אך לצערנו אנחנו נאלצים להתמודד עם מציאות קשה של איבה, עוינות וגילויי שטנה אלימים. אנו מתמודדים מדי יום עם טרור פלסטיני, כמו גם טרור ה"חיזבאללה" בלבנון הנתמך על-ידי הסורים, טרור זדוני, טרור חסר רחמים, שאויבינו מבקשים להשתמש בו לא רק להכחיד את ישראל כמדינה, אלא גם להביא לחיסול ערכי החברה, הדמוקרטיה, הציוויליזציה וקדושת החיים שהיא ביסוד קיומנו. לצערי, הטרור מונע מאתנו להתקדם לשלום. הממשלה בראשותי תנהל משא-ומתן לשלום כשתהיה הפסקה מוחלטת של הטרור, האלימות וההסתה. אנחנו מוכנים לפשרות מכאיבות למען שלום אמיתי. אך לא נעשה כל פשרה, ולו הקטנה ביותר, שעלולה לסכן את ביטחון ישראל. אומות העולם כולן התפכחו ביום ה-11 בספטמבר מן האשליה כי הטרור הוא עניין מקומי ולפיכך חסר חשיבות בין-לאומית וסכנתו מוגבלת. ביום ה-11 בספטמבר למד העולם כולו, כי לטרור אין גבולות ואין סייגים וכי הוא אינו ניתן לחלוקה. ביום ה-11 בספטמבר נקבע "קו פרשת המים" המבדיל בין תומכי הטרור ומתנגדיו, מפעילי הטרור וקורבנותיו, בין בני אור שוחרי החיים ובני חושך מבקשי המוות. אני מקווה, כי עתה, לאחר האירועים הכואבים בארצות-הברית, ברור לכל העולם כי הטרור אינו צומח בחלל הריק. הטרור מסתייע ומתקיים בזכות המדינות האוהדות אותו, המעניקות לו תמיכה לסוגיה, ובעיקר חסות. אחרי ה-11 בספטמבר אין עוד "תחום אפור". על הקהילה הבין-לאומית להבהיר למדינות נותנות החסות ומפעילות הטרור, אשר ביניהן נמצאות אירן, עירק וסוריה, החברה לבושתנו במועצת הביטחון, והרשות הפלסטינית, כי כל עוד הן תומכות בטרור ומפעילות טרור באורח עקיף וישיר, אין להן מקום בקרב משפחת העמים. וזאת על העמים שוחרי השלום לדעת: רק פעילות חסרת רתע, עקבית ונחושה כנגד הטרור ותומכיו, נגד המעניקים לו חסות, יכולה להבטיח את המשך קיומה של החברה החופשית, הדמוקרטית, ולהביא לשלום יציב באזורנו ובאזורים אחרים בעולם. אני רוצה לאחל לך, מכובדי הנשיא, ולרעייתך, שתיהנו מביקורכם בישראל. תודה רבה.
גברתי היושבת-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף את חבר הכנסת בנימין אלון לממשלה בתפקיד שר התיירות. חבר הכנסת בני אלון נכנס היום לתפקידו כשר בממשלת ישראל בנסיבות טרגיות – בעקבות רצח מנהיג תנועתו השר רחבעם זאבי, השם ייקום דמו. לכן, עבורו ועבור כולנו, הצטרפותו לממשלה כרוכה גם בכאב ובעצב. אני משוכנע, שחבר הכנסת הרב בני אלון – בנו של שופט בית-המשפט העליון מנחם אלון, ראש ישיבה, איש ספר ופרלמנטר מצטיין, מסור לעניין הציוני ולאהבת ארץ-ישראל – יוכל לתרום תרומה של ממש לממשלה ולעבודתה, ולעמידתנו באתגרים הקשים שלפנינו. בהתאם לסעיף 3(ג) לחוק-יסוד: הממשלה, אני מבקש את אישור הכנסת לכך.
אדוני היושב-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים לממשלה את חבר הכנסת אליהו ישי, בתפקיד סגן ראש הממשלה ושר הפנים; את חבר הכנסת שלמה בניזרי – בתפקיד שר העבודה והרווחה; את חבר הכנסת נסים דהן – בתפקיד שר הבריאות; ואת חבר הכנסת אליהו סויסה – בתפקיד שר, אחראי לענייני ירושלים.
בהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה.
אני מניח שהמידע הזה ודאי מצוי בידך יותר מאשר אצלי, יושב-ראש הכנסת.
כבוד נשיא המדינה והגברת קצב, אדוני היושב-ראש, כבוד הרב הראשי הרב לאו, יושב-ראש הסוכנות סלי מרידור, שגריר רוסיה ד"ר בוגדנוב, אחינו עולי חבר המדינות, שבשנה האחרונה פקדו אתכם אסונות כבדים, אחינו שאינם עולים, שבני משפחתם נפגעו וכאבם אותו כאב – לא כל בני המשפחות הצליחו להגיע; רק אתמול חזרו ארצה, אבל לבנו אתם – כנסת נכבדה, זה למעלה משנה אנחנו עומדים במערכה קשה מול הטרור הפלסטיני, הלבנוני וארגוני הטרור הקיצוניים ביותר בסוריה, שזה עתה זכתה להיבחר כחברה במועצת הביטחון ברוב ללא תקדים. ארגונים אלה ואחרים שמו להם למטרה להביא לחיסולה של מדינת ישראל, מטרה שלא ישיגו אותה לעולם. במערכה הזאת אנו עומדים על זכותנו המלאה לחיות בביטחון במולדתנו ההיסטורית. זכות זו, שלגבי כל עם הינה זכות טבעית מוכרת ומובנת, לגבינו אנו – הישראלים, היהודים – מחייבת בעולם שבו אנו חיים הוכחה, צידוק, שכנוע. במהלך השנה הזאת פקדו את אחינו יוצאי ברית-המועצות לשעבר ימים שחורים של כאב ודמים. נפגעים רבים מבין העולים היו אף קודם לכן. מאז 1990 ועד תחילת האירועים לפני למעלה משנה נהרגו 46 עולים, ונוספו להם חיילים עולים. חיילים עולים רבים משרתים ביחידות לוחמות בצה"ל ובמג"ב, והם מהמצטיינים ומהאמיצים שבחיילינו. מאז תחילת האירועים נהרגו 48 עולים, מהם 37 יוצאי חבר המדינות. ולא די בכאבים האלה, והנה ניחת עלינו אסון המטוס שהופל ובו 78 נוסעים, לרבות 12 אנשי צוות. אני יודע שאין מזור לנפילת בן או בת, אם או אב, אח או אחות. זה כאב שאינו מרפה, שחוזר ומכה בנו יום-יום, שוב ושוב, ואף עם חלוף השנים אינו נחלש. זה נכון למי שנולד כאן וחי בסביבתו הטבעית, וזה נכון למי שמקרוב בא. נכון, אבדות וכאב קיימים בכל שדרות הציבור. הנופלים כולם שווים. אך היום בחרנו להתרכז בכאבה המיוחד של העלייה מחבר המדינות, זו שמכה אחרי מכה ניחתו עליה. יש ששואלים: מהיכן יימצא הכוח? לעם היהודי יש כוח לעמוד, ומי שמכיר את ההיסטוריה שלנו מימים עברו, עוד ברוסיה ובברית-המועצות לשעבר, יודע שלאחינו שם, שמיליון מהם כבר הגיעו לישראל, ואנו מצפים למיליון השני שיגיע, יש כוח רב יותר. מי ששרד אחרי מכונת המוות הנאצית ומי שעמד מול עריצותו של סטלין, יעמוד גם בכאבים הנוראיים כאן. מי שהמשיך ונלחם אחרי גיא ההריגה בבאבי-יאר – עליו כתב המשורר הרוסי יבטושנקו: "על באבי-יאר עשבי-בר מאוושים,/ אילן צופה נזעם,/ כבא לדרוש משפט./ פה כל צועק דומם,/ ובגלותי ראשי./ אחוש כיצד אני הופך שיבה אט-אט./ ואני עצמי,/ כזעקת אין-הגה,/ על אלפי האלפים שכאן מצאו קברם./ ואני הוא – / כל זקן/ שכאן הוצא להרג./ אני הוא/ כל תינוק/ למוות כאן נורה./ בכל נימים שבי/ אזכור את זאת תמיד!" והיו באבי-יארים רבים. למעלה מ-2 מיליוני יהודים, פאר המוחות, נרצחו באכזריות נוראה על-ידי הנאצים ועוזריהם, ועוד 200,000 נפלו בקרבות בשורות הצבא האדום וביחידות הפרטיזנים. אנשים חזקים אתם, המזכירים לי את הורינו ואת סבינו, שבאו לארץ-ישראל מרוסיה, מגדות הדנייפר ומהרי הקווקז לפני שנים רבות, ונעצו ציפורניהם בקרקע המולדת. אנשים עשויים ללא חת. אנשים שלא נכנעו ולא ייכנעו לעולם. יש קשיים, יש סכנות, אבל יש גם תקוות, הרבה תקוות. ואתם עלייה שתרמה תרומה אדירה למדע, לרפואה, לחרושת, למוזיקה, לתיאטרון, לתקשורת. אתם חלק גדול מן התקוות. אנחנו זקוקים לכם, ואתם צריכים אותנו. למרות הרגשת הבדידות, אינכם לבדכם כאן. כל עלייה וייחודה, כל עלייה ותרומתה, כל עלייה ובדידותה בשנים הראשונות, עד שמתערה בינינו. הנחיתי לפעול ולטפל מייד בבעיות החומריות ולסייע מול תחושת הבדידות. סגן השר יורי שטרן יצא עם המשפחות למקום האסון, והוא מסייע בכל דבר. סגן השר יולי אדלשטיין מרכז את עזרת משרד הקליטה, והשרים נתן שרנסקי ואביגדור ליברמן, עם חברי ואתי, יתרמו מניסיונם שלהם. לפני כמה ימים אירחתי בסוכה קבוצה גדולה של חיילים וחיילות שעלו בודדים לישראל; חיילים וחיילות מלאי מוטיבציה, רצון לתרום, להתנדב, חדורים בגאווה לאומית. תמונה מרגשת. אחד מן החיילים שאל אותי, מאין אני שואב כוחות בימים הקשים האלה. העברתי מבטי על הקבוצה הזאת ועניתי: מכם; ומבני נוער יהודים רבים בעולם, ורבים רבים מהם בחבר המדינות, מלאי רוח לאומית-יהודית ההולכת ומתחזקת. אני מאמין שכולם יגיעו ארצה, ויחד נגשים כאן את כל חלומותינו ותקוותינו, ויחד כולנו נעשה זאת. תודה לך.
אדוני היושב-ראש, חברי הכנסת, מכובדי ראשי חברות ונציגי ארגונים המייצגים את התוצרת הנפלאה שישראל מייצרת, שלום לכולכם. אני רוצה לברך את משרד התעשייה והמסחר, את שרת התעשייה והמסחר דליה איציק, ואת התאחדות התעשיינים ונשיא התאחדות התעשיינים עודד טירה, על המבצע החשוב של עידוד רכישת תוצרת הארץ, "כחול-לבן", בידי אזרחי ישראל. לשרה דליה איציק אני מאחל עוד שנים של פעילות פורייה כזאת במשרדה הנוכחי. אני רואה בכינוס המליאה המיוחד הזה הצדעה לתעשייה הישראלית, שהיא אחת התופעות המופלאות שקמו במדינת ישראל. סיפור של עולים המגיעים מארצות שונות, מהם שלא עסקו מעולם בתעשייה, לארץ יפהפייה, אבל נטולת מחצבי טבע שבהם ניתן להקים תעשייה ראויה, כפי שהיה מקובל. חבורת החלוצים הזאת הקימה, יש מאין, את אחת התעשיות המפוארות והמתוחכמות ביותר בעולם, תעשייה אשר ניצבת בשורה הראשונה בעולם ברבים מענפי התעשייה ובראשם ענף ההיי-טק, אבל אינני מקל ראש בכל התעשיות האחרות הקיימות. זהו סיפורם של התעשיינים הישראלים אשר משכילים להמשיך, לבנות ולכבוש שווקים חדשים בארץ ובחוץ-לארץ, וזאת במדינה שמלחמות כה רבות פקדו אותה, שאוכלוסייתה הוכפלה ושולשה מדי עשור בעקבות העלייה הגדולה ואשר עברה משברים כלכליים לא מעטים. זהו גם סיפורו של המוח הישראלי המשכיל להפיק את מיטב המוצרים בתחומי האלקטרוניקה, המתכת, העץ, החקלאות, המזון – ואתם ודאי רואים שאני יודע להעריך אותו – ועוד; תוצרת השוכנת בכבוד על מדפי החנויות המובחרות ביותר בכל רחבי העולם: ניו-יורק, לונדון, פריס והיכן לא; מוצרים שהם פרי חשיבה טכנולוגית מתוחכמת, פרי תכנון קפדני ושקדני ומקור לגאווה לאומית לכולנו. הקריאה לאזרחי ישראל להעדיף את תוצרת הארץ איננה קריאה לוויתור על איכות או להורדת רמה. להיפך, זו קריאה לרכישת תוצרת מובחרת מן המעלה הראשונה, שמתחרה במיטב התוצרת בעולם, אינה נופלת ואף עולה עליה במרבית התחומים. בראש היוצאים למען קניית תוצרת ישראל צריך לעמוד הסקטור הציבורי בישראל, משרדי הממשלה והחברות הממשלתיות והציבוריות. אין להעלות על הדעת, שחברות, שברובן מסתמכות על כספי המדינה, יגרמו באותה עת לסגירה של מפעלים ישראליים ולגידול האבטלה. מכאן אני קורא לציבור בישראל היוצא לקניות בחנויות להעדיף מוצרים ישראליים ולחפש את הססמה שמפיצה התאחדות התעשייינים: "מיוצר בישראל". היום כולנו מאמצים את הססמה: "בשבילי רק ישראלי". תודה רבה.
אדוני היושב-ראש, כנסת נכבדה, לפני שנתיים, בדיון על הצעת הוועדה בראשות השופט בדימוס צבי טל, עמדתי על במה זו והשמעתי את הדברים הבאים, אני מצטט: "אני בראש ובראשונה יהודי, ובעיני להיות יהודי זה הדבר החשוב ביותר – –
– – היחס שלי למסורת ישראל הוא יחס של כבוד והערכה. הייתי רוצה שיותר ערכי מסורת יהודית יוטמעו בקרב הנוער שילמד לכבדם".
הסברתי שהחוק שהוצע איננו עושה זאת. הצעתי אז לחתור לפתרון אחר, פתרון מוסכם שיושג בהסכמה רחבה – – –
– – – פתרון שיביא ליתר שוויון בחלוקת הנטל. אמרתי כי זה יכול להיות בצורה של שירות לאומי, עבודה למען הקהילה, עזרה בבתי-חולים, סיוע לנוער, לקשישים, למשטרה ועוד. הכול בהסכמה. הוספתי ואמרתי, ואני מצטט: "חשוב שצעירים ילמדו תורה, חשוב להמשיך במסורת אבות, בפעולה הגדולה שעושים אותם הלומדים תורה וממשיכים את מסורת עם ישראל הנמשכת אלפי שנים". אני ממשיך בציטוט: "נס קרה לנו שעולם הישיבות למרות השואה קם מחדש בישראל והוא פורח. חשוב" – אמרתי אז – "שתלמידים מצטיינים בישיבות ישוחררו מכל מטלה אחרת ויוכלו להמשיך וללמוד".
עם זאת הדגשתי, ואני מצטט: "לא יכול להיות מצב שבו חוק ייצור אי-שוויון בנשיאה בנטל בתחום שבו אנשים צעירים נדרשו ונדרשים לשלם אף במחיר חייהם כדי לקיים את מדינת ישראל ואת ביטחון תושביה כולם". בעמדתי העקרונית לא חל שינוי. כל אזרח ללא הבדל חייב לשרת את המדינה ולשאת בנטל. כבר לפני 20 שנה לא היססתי – – –
כבר לפני 20 שנה לא היססתי להביע את עמדתי. בכינוס של אגודת ישראל העולמית הצעתי לרבנים לבחור את הישיבות הטובות ביותר, החזקות ביותר, ולאפשר לתלמידיהן הכשרה צבאית בסיסית בישיבות באמצעות קציני צה"ל. זה ברוח דבריו של דוד המלך בקינתו על שאול ועל יהונתן: "ללמד בני יהודה קשת הנה כתובה על ספר הישר".
ציטטתי משמואל ב' פרק א' פסוק י"ח. אדוני היושב-ראש, חברי הכנסת, בלב כבד אצביע היום בעד הצעת החוק שגיבשה הוועדה בראשות חבר הכנסת יוסי כץ על יסוד הצעת ועדת-טל. אני עושה זאת אף שאירועי השנתיים שחלפו מאז אמרתי את דברי על במת הכנסת לא שינו את דעתי על הצורך החיוני בחלוקה צודקת יותר של הנטל אלא אף חיזקו אותה. תמיכתי היום בחוק, למרות כל מה שאמרתי, נובעת מכך שהכנסת מחויבת, במצוות בית-המשפט העליון, להסדיר בחוק את הסוגיה של דחיית השירות הצבאי לתלמידי הישיבות.
אסור לנו להחזיר את ההכרעה לפתחו של בית-המשפט. אי-הכרעה שלנו עלולה להוביל לגיוס בכפייה, ואני שולל עקרונית, כפי שתמיד שללתי, את הסדרת הבעיה בלי הסכמה ובאמצעי כפייה. אני לא רוצה לראות את המשטרה הצבאית פושטת בישיבות. אינני חושב שזה הפתרון הנכון.
מדובר בעיגון חקיקתי של המצב שכבר קיים מאז קום המדינה, ויש בכך אף שיפור מסוים לעומת המצב שהיה. ההצעה תיצור מצב שבו יוכלו בני הישיבות להשתלב בכוח העבודה, ובכך יש תרומה למשק הישראלי. והחשוב מכול, זה הוא חוק זמני, חוק קצוב לחמש שנים, ולאחר מכן נבחן את המצב – האם דברים משתנים לטובה.
במקביל אנחנו גם פועלים לעידוד המגמות שכבר קיימות בציבור החרדי – מהגיוס לנח"ל החרדי ועד להתנדבות לארגוני המתנדבים השונים: זק"א, מד"א ועוד, והתנדבות למשמר האזרחי שקיימת. יש שורה של צעדים מקיפים שבכוונתי לעשות לעידוד מגמות אלו ולהגברת השירות הלאומי של הציבור החרדי.
בשבועות הקרובים אביא לאישור הממשלה הצעה שגובשה בחודשים האחרונים במועצה לביטחון לאומי בדבר הגברת ההתנדבות של בחורי ישיבות למשמר האזרחי, עידודה והסדרתה. חברי הכנסת, טוב היה, כמובן, אילו יכולנו להצביע היום על חוק שיש בו גם הסכמה מלאה וגם שוויון אמיתי. אולם, לצערי, אין היום אפשרות כזאת.
המצב היום הוא, שעלינו לבחור לא בין תמיכה בהצעת החוק לבין התנגדות להצעת החוק, אלא בין תמיכה בחוק לבין גלגול העניין לפתחו של בית-המשפט, דבר שיוביל כנראה לגיוס בכפייה.
אני רואה כטעות חמורה לעשות דברים בנושאים כאלה שלא בהסכמה, אלא בכפייה. במצב זה של העניינים, אדוני היושב-ראש, אין לי אלא לתמוך בחוק המוצע.
אדוני היושב-ראש, כנסת נכבדה, שמעתי את הדברים בעניין הגליל, גם את הטפת המוסר. אף שלא תכננתי לדבר כאן, הגעתי למסקנה שמן הדין לעלות הנה ופעם אחת להגיד את הדברים, להגיד בפני מה אנחנו עומדים, ופה צריך לגלות אחריות. אני לא זקוק לשום תיאור או סיפור מה עשיתי למען הגליל. במשך עשרות שנים פעלתי, בכל תפקידי, אם בשירותי הצבאי ואם כשר בממשלות, החל משנת 1977, בכל אחד מן התחומים עשיתי בגליל, ופרט למתיישבים של הגליל – – –
אי-אפשר, בכל זאת צריך לתת גם לנו לדבר בכנסת, לאחרים יש גם מקומות אחרים שמדברים, אז לפחות שפה תינתן לנו אפשרות לדבר, בכנסת, במדינה היהודית הדמוקרטית.
תתווכחו ביניכם, תעוררו שמחה אצל כמה מהחברים. תראו, אף אחד לא יכול להסביר לי את חשיבות הגליל. אין תפקיד מתפקידי בממשלה שלא פעלתי בגליל. אני לא מזלזל, חס וחלילה – – –
אמרתי, בכל תפקידי; אינני מזלזל במה שעשו אחרים, אני גם לא מזלזל במה שדיברו אחרים, אני יודע מה עשיתי בכל אחד מתפקידי, ואף אחד לא יבוא ויטיף לי, אני חושב גם לרבים אחרים כאן, על חשיבות קריית-שמונה ועל עמידתה מול ה"קטיושות" ועל חשיבות הגליל. אין פה מישהו שהוא נגד קריית-שמונה, אין כאן אף אחד שהוא נגד הגליל. דרך אגב, לדעתי, החוק הזה הוא חוק טוב, לא אמרתי אף פעם שהחוק הזה לא טוב, גם בביקורי בגליל אמרתי שצריך לקדם את החוק הזה. אבל בינתיים קרו פה כמה דברים, והיום אנחנו נמצאים במערכה קשה כתוצאה מהטרור הפלסטיני. מערכה מאוד קשה, והמערכה הזאת, לצערי, לא הסתיימה ויש לנו הרבה משימות לעשות. כדי להחזיר את השליטה בירושלים, בירת העם היהודי זה שלושת אלפים שנה, ובירתה המאוחדת של ישראל לנצח נצחים, וגם במקומות אחרים, אנחנו צריכים להגדיל את כוחות המשטרה באלפי אנשים כדי שאפשר יהיה להגן מפני מתאבדים, מפני מכוניות תופת, מפני כל הטרור הזה.
אני רוצה לומר לכם, דיברתי היום עם ראשי הסיעות ואמרתי להם את הדבר הבא: תראו, אנחנו לקחנו על עצמנו הרבה התחייבויות בכל מיני חוקים. יש כאלה שלא תמכו בחוקים. אני, למשל, בחוק משפחות מרובות ילדים תמכתי עקרונית, זה לא היה אילוץ קואליציוני, ויש גם דברים אחרים. חוקקנו את חוק הנגב, ואף אחד לא יסביר לי את חשיבות הנגב, שזו הרזרבה האחרונה שנשארה להתיישבות יהודית שתבוא, כי אני מאמין שבשנים הקרובות יבואו לכאן עוד מיליון יהודים, ואולי יותר. ישבנו בשיחת רעים ואמרתי להם, שלפי דעתי, מה שהיינו צריכים לעשות היום – אמרתי שאני מוכן לבוא לפה, לעמוד ליד הדוכן ולהביט לכולם בעיניהם ולומר: תשמעו, אנחנו נמצאים כרגע בעת חירום. בואו ניקח את כל הדברים האלה ונדחה אותם לשנה הבאה. אני יודע שזה לא טוב, כי כאילו כבר נתנו את זה, ואנחנו צריכים ליטול מאנשים. כל המגבלות קיימות כאן, אבל אנחנו לא נמצאים במצב רגיל.
רבותי, גם לילדים בהתיישבות היהודית מגיע לנסוע באוטו משוריין. השתתפתי היום בלוויה של התינוק בן חמשת החודשים, על מה אתה מדבר, תגיד לי?
מגיע להם בדיוק כמו לכל אדם אחר.
אדוני היושב-ראש, עוד יש לנו מלאכה רבה היום – – –
רבותי, עליתי הנה לא כדי להטיף למישהו. באתי הנה כדי להסביר בכמה מלים. היה קשה, כנראה לא כולם מבינים שיש גם אחריות, אבל גם אנושיות צריכה להיות. אבל אני עוזב את זה כרגע. פשוט עליתי הנה להסביר – – –
עליתי הנה להסביר את המצב שבו אנחנו נמצאים, את זה שלפי דעתי צריך לעצור את הכול למשך כמה חודשים, לדחות לשנה הבאה גם דברים שנעשו, דרך אגב – –
– – ולאפשר לנו להמשיך ולטפל באמת בנושאים ההכרחיים ביותר ובנושאי הביטחון בראש ובראשונה, כדי שנהיה מסוגלים לעמוד כאן ובאמת לעשות את כל מה שצריך לעשות. אני פונה רק לחוש האחריות, לא לשום דבר אחר. אני יודע את החשיבות של הגליל ואני יודע את החשיבות של הנגב. אני יודע את המצוקות שם. אני פונה לגלות חוש אחריות, וזאת הסיבה מדוע לא נצביע. אני אומר לכם, אני מתכונן לבוא ואני מוכן לעמוד כאן עוד פעם ולומר לכולם: בואו נדחה את כל הדברים שהם לא חיוניים עכשיו לשנה הבאה. תודה רבה.
ההצעה היא לדעתי הצעה – – – שאלתי את חברת הכנסת – – –
אני חושב שההצעה הזאת היא הצעה טובה. נכון שהיא באה – – – אנחנו לא יודעים באיזו הוצאה כספית היא כרוכה, אבל ההצעה עצמה היא הצעה שמוסיפה הגנה לנשים מוכות, גם אם – – – והיינו עדים למקרים. לכן אני פונה מכאן לדחות את ההצבעה. אני רוצה להבין – – –
אתה חושב ששר החוץ לא מקיים אתי שיח – – –?
אני רוצה לענות לך: כדי לא להתבלבל, אני יכול להגיד לך מה אמרו לי ההורים שלי בהיותי ילד. הם אמרו, כדי לא לבלבל אותך, תדע את הדבר הבא: כל הזכויות על ארץ-ישראל הן זכויות יהודיות. בארץ-ישראל, כל הזכויות צריכות להינתן לכל מי שחי כאן. זה ההבדל בין הזכויות על הארץ לבין הזכויות בארץ.
מי אמר את זה? כל הזכויות בארץ וגם כל החובות.
כל הזכויות בארץ לכל האזרחים. כל הזכויות על הארץ, כולן זכויות יהודיות.
אולי אני אחזור עוד הפעם על מה שנאמר לי בהיותי ילד: כל הזכויות על הארץ הזאת הן זכויות יהודיות; בארץ הזאת, כל הזכויות ניתנות וצריכות להינתן לכל מי שגר בה, גם זכות הקניין, בהחלט.
אדוני היושב-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים נוספים לממשלה את חבר הכנסת רוני מילוא בתפקיד השר לפיתוח אזורי, במקום השרה ציפי לבני, שתוסיף כמובן לכהן כשרה בממשלה, ואת חבר הכנסת דן מרידור כשר בלי תיק. בהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה. אדוני היושב-ראש, רבותי חברי הכנסת, אני משוכנע שהשרים המצטרפים היום לממשלה יביאו לה תועלת וירימו תרומה משמעותית לעבודתה ולהצלחתה. הם מביאים עמם ניסיון חיים, גם ניסיון מיניסטריאלי קודם וגם שיקול דעת. שניהם פרלמנטרים ותיקים. דן מרידור, בנו של אליהו מרידור, זיכרונו לברכה, מפקד האצ"ל בירושלים וחבר הכנסת בעבר, היה שר המשפטים ושר האוצר בממשלות ישראל. הוא שירת כבר בצעירותו כמזכיר הממשלה בימי כהונתו של ראש הממשלה מנחם בגין, זיכרונו לברכה. רוני מילוא, בנו של נחום מיליקובסקי, זיכרונו לברכה, מראשוני התעשיינים בארץ ואיש התנועה הלאומית, שימש אף הוא בשורה רחבה של תפקידים מיניסטריאליים – שר לביטחון פנים, שר לאיכות הסביבה ושר הבריאות. רבותי חברי הכנסת, צירוף השרים מרידור ומילוא נעשה במסגרת ההסכם עם סיעת המרכז המצטרפת לקואליציה ולממשלה. ערב מערכת הבחירות האחרונה הבטחתי כי אקים ממשלת אחדות. כך עשיתי לאחריה. עם כינון הממשלה לא תמו המאמצים להרחבתה, צורפה גם סיעת יהדות התורה ועתה גם סיעת המרכז, ואני לא נואשתי מניסיונותי לצרף גם את המפד"ל ומפלגות אחרות.
אני מניח, שאם נתאמץ מאוד, נמצא עוד כמה מקומות מתאימים ואף מכובדים. סברתי אז, ואני סבור כך גם היום, כי יש משמעויות מדיניות, פוליטיות וחברתיות להשתתפות סיעות רבות ככל האפשר בקואליציה, וכפועל יוצא מכך גם בממשלה, וזאת על מנת להביא לייצוג המשקף זרמי חברה מגוונים בישראל, על מנת להגביר את הלכידות החברתית ועל מנת להיטיב ולעמוד באתגרים המורכבים העומדים בפני הממשלה. חיזוק הממשלה לעת הזאת משדר שדר לאויבינו, המייחלים לפילוג בין יהודים, כי על אף קיום הבדלי השקפות בינינו, מתחזקת האחדות בתוכנו, וכך גם הנחישות של העם בישראל לעמוד ביחד מול המתקפה האלימה שנכפתה עלינו ולצאת ממנה כשידנו על העליונה. אנחנו עומדים במערכה קשה שנכפתה עלינו על-ידי הרשות הפלסטינית שהקימה קואליציה של טרור נגדנו. האחדות בינינו, אורך הנשימה, הנחישות והדבקות באדמת המולדת ההיסטורית של עם ישראל יביאונו לניצחון על אויבינו – –
– – ולהגעה לשלום המיוחל שכולנו רוצים בו.
אדוני היושב-ראש, משפחת דיין, מוקירי זכרו, חבריו, כנסת נכבדה, 20 שנה חלפו מאז נפרדנו לעולמים ממשה דיין. לכל אחד הדיין שלו והוא מנסה להצדיק עמדותיו ומנסה להסתמך על דיין. היום זה עולם אחר. ייתכן שהיינו רואים היום דיין שונה – אינני יודע. לי אין חזקה על משה דיין. אני מדבר על דיין כפי שאני זוכר אותו בימים ההם, בנסיבות ההן. שנים רבות חלפו מאז הלך משה דיין לעולמו, והוא עדיין אגדה. הכרתי אותו טוב מרבים אחרים. במשך כמעט 30 שנה נצטלבו דרכינו. היו אלה היכרות וידידות והערכה של שדות הקרב, ולעתים – מאבקים קשים בין המערכות. אני זוכר אותו היטב. אני חוזר פה על כמה מלים שאמרתי עליו בעבר: תמיד ריח של אדמה, זיכרון של נופי מולדת, ליטוף שיבולת חיטה בשדה, סוסה "חמה" ומשתוללת והוא משתלט עליה לעיניהם המשתאות של דרוזים בגליל העליון. אוהל בדואי בלילה בגליל התחתון, גחלים לוחשות, עיניים בוערות. מטע תאנים בהרי צפת, שסק בוואדי-מילק. עומד זקוף מול אש כשארשת לגלוג קלה על פניו. יכול היה להיסמך על סלע, לרבוץ על הקרקע ולהתמזג עמם לחלוטין, ובאותה קלות להלך בטרקליני רוזנים ושועי ארץ. לדבר עם פלאח ערבי ורועה צאן בדואי, ובאותה נוחות לדון עם שליט זר. אגדות לא נוצרות סתם. מעטים הם המנהיגים כמו דיין שנטלו את הזכות הגדולה להשתתף בהגנת מדינתם, במדים ולא במדים, כאשר בכל שלב ובכל תפקיד, במשך עשרות שנים, הם יוצאי דופן בתרומתם, באי-שקט היוצר שלהם, הנובע מחששם הבלתי-פוסק לגורל עמם; לא רק במלחמה, אלא גם בשלום ולקראתו. אין מנהיגים שעושים ולא שוגים. הקנאה האישית והטינה הפוליטית עיוורו לא אחת את עיני מבקריו של האיש שמעולם לא כבדו שערי ישראל על כתפיו. רום קומתו של משה דיין כמנהיג טבעי שצמח מן העם, מן השדה, ממערכות הקרב, הזכיר ליריביו ללא הרף את ממדיהם הטבעיים. גם על כך לא יכלו לסלוח לו. "רק אם נשכיל לעמוד תמיד על המשמר נוכל לארץ הקשה הזאת", אמר לי לא אחת; והיה מוסיף: "אם נשקע בשאננות, בנוחות, בשביעות רצון עצמית, אם נאבד את כוננותנו לרגע, את נכונותנו לשלם את המחיר היקר של קיומנו כאן – נאבד". אתייחס לתמצית תפיסתו הביטחונית. ואני, כפי שאמרתי, מדבר על מה שהיה אז, היום יכול להיות שהיינו נתקלים בדיין אחר, אינני יודע, איש לא יכול לדעת. לצערי, הוא איננו אתנו היום. לכן, אני מתייחס לתמצית תפיסתו הביטחונית, שאותה הוא ביטא, כשקבע ב-1955 ואמר: "אין בידינו להבטיח כל צינור מים מפיצוץ וכל עץ מעקירה. אין בידינו למנוע רצח של עובדים בפרדס ושל משפחות בשנתן" – וצריך לזכור שהיה מדובר בתקופה קשה ביותר של טרור – "אך יש בכוחנו לקבוע מחיר גבוה לדמנו". דיין הפך את צה"ל בשנות ה-50 לצבא התקפי. לא עוד פרשת הגבורה בהגנת תל-חי, ולא אווירת מצדה, אלא שהמלחמה תמיד תתנהל בשטח האויב, בכל תנאי ובכל מצב. דיין הפך להתגלמות התפיסה הזאת בעיני היהודים ובעיני העולם כולו. הישגינו בפעולות התגמול – ואני מדבר על תקופה שלפני היוולדם של חלק גדול מחברי הכנסת – וכהשלמה במבצע "קדש", ובהמשך ניצחוננו במלחמת ששת הימים, ויכולת עמידתנו במלחמת יום הכיפורים, לא היו אפשריים אילולא עיצב משה דיין כרמטכ"ל את צה"ל באותן שנות ה-50 הסוערות. הוא היה לרמטכ"ל המהפכן הגדול שהיה לצה"ל. דמיונו קלט ועודד כל תוכנית מבצעית נועזת. הוא הפיח רוח קרב בצבא, הוא קבע את נורמות הלחימה, את הסטנדרדים הגבוהים. הרמטכ"ל דיין טען בתחילת שנות ה-50, שליהודים במולדתם, שזה עתה נוסדה, יש סוף-סוף לא רק הזכות להגן על עצמם, אלא שקיום הזכות ייעלם אם לא יקומו היהודים בכל פעם מחדש לממש אותה. משה דיין האמין, שכל התנגשות מזוינת בינינו לבין הערבים חייבת להסתיים בהכרעה ברורה וחד-משמעית לטובת היהודים. אין פחות מזה. לצורך מימוש עיקרון זה תמך משה דיין, אז הרמטכ"ל, בגישה שהמבצעים הצבאיים חייבים להיות נועזים, הן בדמיונם והן בביצועים, ואין כלל במילון מושג – משימה שלא ניתן לבצע אותה. הוא היה אומר: אם יש מפקדים הטוענים שנבצר מהם לבצע – יפנו נא את מקומם למי שמסוגלים. אני עדיין זוכר את הוראתו "לתפוס שבויים בכל חזית". "בנק של שבויים", הוא אמר, כדי להביא לשחרור שבויינו שהתענו בבתי-הכלא של דמשק, קהיר ורבת-עמון. הצנחנים באותה תקופה עשו זאת. מחיר כבד שילמנו במבצעים לתפוס עשרות רבות של שבויים ערבים כבני-ערובה להחזרת שבויינו, שדרך אגב הוחזרו. אני רוצה לומר שוב: זה היה לפני שנים רבות. יכול להיות שאנחנו עומדים היום בכלל בפני מערכות אחרות. אבל העיקרון הוא שקבע: אין נוטשים חבר בשדה הקרב, אין עוזבים לוחם בשבי אויב. ואכן, החזרנו את שבויינו הביתה, ועל עקרונות אלה חינכנו דורות של לוחמים. מה נוכל ללמוד מדיין, איש שלא הותיר צוואות סדורות? נוכל ללמוד ממנו מצביאות; לאו דווקא חיילות. מחשבה מקורית. תעוזה מדינית. עמידה על כבוד ישראל וכבודם של היהודים כמרכיב חיוני לקיומה של המדינה. תחושת מולדת וקשר לאדמה ולנופיה, עם שורשים עמוקים בהיסטוריה של עם ישראל בארצנו, ארץ התנ"ך. מדיניות ביטחונית נכונה, שתגביר את תודעת ההרתעה של ישראל ותרחיק סכנת מלחמה. אומץ-לב כדי לעמוד מעטים מול רבים. כיצד להגן על עצמנו בכוחות עצמנו, תוך כדי מעורבות מזערית ככל שניתן של מדינות אחרות, חשובות ככל שיהיו. לדעת את הערבים, לנהוג בהם בכבוד ולהבין כיצד ניתן לחיות אתם ולהגיע לשלום. תודה.
אדוני היושב-ראש, כנסת נכבדה, משפחתו של סמל מדחת יוסף, השם ייקום דמו, המקרה הנורא שקרה עם הסמל מדחת יוסף בקבר יוסף היה, לפי מיטב הכרתי, לא תקין, קשה ובלתי סביר, והוא בניגוד מוחלט לרוח צה"ל, שאין נוטשים פצוע, ואף חלל לא עוזבים בשטח, וגם שבוי יוחזר הביתה, ואין הבדל בין חייל יהודי, חייל דרוזי, חייל בדואי, חייל צ'רקסי, חייל מוסלמי-ערבי – אין הבדל. לא עוזבים בשטח. כך לימדנו וכך חינכנו. ראינו בכך עניין עקרוני ממדרגה ראשונה. תרשו לי לומר לכם, אדוני היושב-ראש ומשפחתו של החלל מדחת יוסף, השם ייקום דמו, במלחמת העצמאות הייתי מ"מ והרגשתי מה זה להיות ננטש כפצוע קשה בשדה הקרב. הרגשתי את זה. אולי זה מה שהשפיע במידה רבה על מה שחינכתי ולימדתי במשך שנים רבות. לימדנו, שלא חשוב מהו המחיר, כי העניין הוא עקרוני, ולא עוזבים. אני מוכרח לומר, אני עצמי, כשכבר הייתי מג"ד גדוד הצנחנים 890, נפצעתי קשה בפעולה שאחת המטרות שלה היתה להביא שבויים מצרים כבני-ערובה במקום השבויים שלנו, שהיו בידם. במשך השנים, המחיר ששילמנו בשביל להביא פצוע הביתה, להביא חלל הביתה, כדי לחטוף שבויים, אם היו אלה סורים או ירדנים או מצרים, עלה בהרבה על מספר האנשים שהיה צריך לחלץ, עלה בהרבה על מספר השבויים שהיו בידי אויבינו אז, ואיש לא ערער על החלטתנו זאת. זה היה עד כדי כך טבוע בנו, העניין הזה. אני חושב, שהעקרונות האלה, חרף המקרה הקשה שאסור היה שיקרה – ואני חוזר ואומר: אסור היה שיקרה, ולא היתה שום סיבה בעולם שהוא יקרה.
הרי היתה כאן הצעה שתהיה ועדת חקירה פרלמנטרית.
הרי זה לא התחיל בוועדת חקירה ממלכתית. רבותי, היתה הצעה שתהיה ועדת חקירה פרלמנטרית, אני חושב שוועדת החוץ והביטחון. זו ועדה שאני סומך עליה, שהיא לא גוררת את כל העם הזה מחדש עכשיו, תוך כדי הימצאותו במלחמה, להקמת עוד ועדה. חסרות ועדות כאן? זה דבר אחד, וזה לא מה שהוצע כאן היום. יכול להיות שאם זה מה שהיה מוצע כאן היום, לא הייתי עולה לכאן בכלל. צה"ל לא שינה את עקרונותיו, ומה שהיה נכון באותה שעה שהיתה לי הזכות להיות מפקד בשדה, במערכות הכי קשות, העקרונות האלה נשארו עד היום. שוחחתי גם עם מפקדים ברמות שונות בנושא הזה, והבעתי את דעתי בעניין: לא עוזבים פצוע בשטח ולא עוזבים חלל בשטח ולא עוזבים שבוי בלי לעשות כל מאמץ, ולא חשוב מה המחיר, כדי להביאו חזרה הביתה. אני רוצה לומר לכם: לו היה שינוי בעמדתו של צה"ל, או לו היה מישהו מעז להעלות בדעתו לשנות את העקרונות האלה, אז לא הייתי עומד כאן. אני משוכנע שהעניין הזה מוטמע היטב ובאופן מלא בקרב מפקדי צה"ל לרמותיהם השונות ובקרב חיילי צה"ל. ואני רוצה לומר לכם: אני חושב שזו תהיה טעות קשה – וזו הסיבה שאני עומד כאן – זו תהיה טעות קשה בעת הזאת – ואני לא עוסק במי שרוצה לשאת חן או להרוויח פה איזה רווח פוליטי מיידי, אני מציע להיות רציניים בעניין הזה, כי זה יותר מדי רציני כל העניין, זה לא בשביל עשיית רווח מיידי קטן כזה או אחר. אני פשוט חוזר ואומר, שבתקופה הזאת, עם כל הכאב הנורא על המקרה הנורא שקרה, ומתוך הכרתי שמה שקרה לא צריך היה להיות ואלה גם לא עקרונותיו של צה"ל, אני מציע שלא להקים ועדת חקירה ממלכתית. לא צריך להוביל את העם הזה מוועדה לוועדה, ומאחר שמדובר כאן בהצעה לסדר-היום, אני לא מציע לגנוז את העניין, אני מציע פשוט להעביר את הנושא לוועדת החוץ והביטחון. זה מה שלדעתי צריך לעשות. ובני משפחתו של מדחת יוסף, אני רוצה לומר לכם – אני אומר לכם את זה כמי שנדמה לי בכל מערכות ישראל, פרט למלחמת העצמאות, נלחם יחד עם חיילים דרוזים כתף אל כתף, בכל המלחמות האלה, אני פונה אליכם – אל תובילו, אל תביאו אותנו להוביל את העם הזה מחדש לוועדות חקירה. אני מציע – מאחר שזו היתה הצעה שלך אני פונה אליך, חבר כנסת קרא – אני פשוט מציע שנקבל החלטה להעביר את הנושא הזה לוועדת החוץ והביטחון. תדון בכך הוועדה, תבדוק את העניין. ואני אומר עוד הפעם – לבי אתכם. תאמינו לי, אני הרגשתי מה זה, אני הרגשתי מה זה, וכשזה קרה לי לא כי מישהו לא רצה לקחת, פשוט לא היה מי שייקח, ואני מציע שתקבלו בהבנה את ההצעה הזאת, ואני פונה לחברי הכנסת להיעתר לפנייה הזאת שלי. תודה.
כבוד נשיא המדינה והגברת קצב, אדוני היושב-ראש, כנסת נכבדה, שרים, חברי כנסת לשעבר, טוב לראות אתכם תמיד מבקרים במשכן הכנסת – משפחות החטופים העומדים יחד אתנו מול עולם ציני מתנכר. חשבתי להתרכז בדברי היום בעיקר במתפתח בחזית העולמית נגד הטרור הרצחני, שמולו עמדנו אנחנו במשך שנים רבות, מהן שנים ארוכות לבדנו ובעצמנו. חשבתי לעשות כך, מפני שפתיחת מושב הכנסת היום נעשית בעת הרת גורל לשלום בארץ, באזור ובעולם. העולם החופשי התעורר. המלחמה באפגניסטן היא השלב הראשון במאבק היסטורי של העולם החופשי מול הטרור ומול נותני החסות לטרור. זה מאבק מול הרשע.
זו מלחמה שלישראל, כמו לכל אומה שוחרת חופש, יש עמדה ברורה לגביה, ותקווה ותפילה לבורא עולם באשר לתוצאותיה. במאבק הזה, שהינו בעל ממד ערכי מובהק, חייבים לנצח. העולם החופשי, המונהג באומץ על-ידי ארצות-הברית ונשיאה ג'ורג' בוש, חייב לנצח. אנחנו חייבים לנצח. אמרתי שבהשלכות המלחמה בטרור העולמי רציתי להתרכז היום, אך ההתפתחויות הפוליטיות הפנימיות מחייבות אותי לפנות ראשית פנימה, אל המתרחש כאן. והנה לפניכם ההתרחשויות: המטבחון החליט בישיבתו ביום ו' האחרון לנקוט כמה צעדים. ראשית, להמשיך במלחמה בטרור הפלסטיני, במסייעים לו וביוזמי פעולותיו הרצחניות. זה בהמשך להחלטות קבינט קודמות. אנחנו עושים זאת ונעשה זאת עד שהרשות הפלסטינית תבין שהיא חייבת להדביר את הטרור הפועל מתחומה ובסיועה. במאבק זה בטרור יש לנו הצלחות רבות. טרור זה טרור, ורצח זה רצח, ואין כל הבדל היכן בעולם הוא מכה. לכן אנחנו נממש את זכותנו להגנה עצמית.
הבהרתי זאת גם לידידינו בעולם, תוך שנעשה כל מאמץ למנוע הסלמה. החלטה שנייה שקיבלנו היתה להקל על האוכלוסייה הפלסטינית שאינה מעורבת בטרור, אותה אוכלוסייה שרוצה להביא פת לחם הביתה ולגדל את ילדיה בשקט. עמדתי זו ידועה מאז הקמת הממשלה.
והודעתי זאת פעמים אין ספור. אין לעניין ההקלות כל קשר לטרור, אלא אם ההקלות מסכנות את הביטחון. צריך לעשות זאת, ראשית, כי צריך לנהוג כבני אנוש, ושנית, כשנעשה זאת יקל עלינו לעמוד במערכה המדינית והביטחונית הקשה שלפנינו. לצערי, הנסיבות, שלא אנחנו גרמנו אותן, הקשו עלינו לבצע את הצעדים האלה. עכשיו אני עומד לעשות זאת, כי לדעתי זאת הדרך הנכונה. אנחנו איננו נלחמים בעם הפלסטיני. אנחנו נלחמים בטרור ובמבצעיו. ושלישית, המטבחון החליט, לאחר פנייה פלסטינית והתחייבות פלסטינית, שהם אחראים שלא תיירה עוד אש בחברון, לרדת מגבעת אבו-סנינה ומשכונת חארת-אלשיח'. זו היתה החלטת המטבחון. ההתחייבות הפלסטינית תיבחן לא בדיבורים ולא בהצהרות, כמו בכל תחום אחר שבו נדון או נדבר עם הפלסטינים בעתיד. לא בדיבורים.
יהיה רק מבחן אחד, יהיה מבחן התוצאה. הבהרנו בצורה הברורה ביותר, שאם תהיה אש, צה"ל יחזור וישתלט מייד על המקומות האלה ועל מקומות נוספים. אין כאן מאבק על עיקרון. העיקרון הוכרע, לצערי, על-ידי הממשלה שלנו. הייתי חבר בה, אף שהצבעתי נגד. המאבק הוא להשגת שקט לתושבי חברון, ואם ניתן להשיג שקט זה בלי שנצטרך לשבת שם, כפי שעשינו בגילה, על-ידי שילוב צעד צבאי עם צעד מדיני – כך צריך לנהוג. זו עמדת הרוב בממשלה וזו עמדתי, וכך עשיתי. המטרה איננה אבו-סנינה, המטרה היא חיסול הטרור, המסייעים לו והיוזמים את פעולותיו. אנחנו עושים זאת, עשינו ונעשה. "האם אתה סומך על המשטרה הפלסטינית, על הבטחת אנשי הרשות הפלסטינית?" מהדהדת השאלה מאז אתמול במסדרונות המפלגתיים ובתקשורת. אדוני היושב-ראש, חברי הכנסת, אני סומך על צה"ל ומפקדיו המצוינים, העומדים בחזית הקשה, על משטרת ישראל ומג"ב ומפקדיהם העושים ימים ולילות לאבטחת חיי אזרחי ישראל, על שירותי הביטחון המעולים שלנו. אני סומך עליהם ורק עליהם. אנחנו סומכים רק על עצמנו. גם זאת הבהרתי לידידינו בעולם, והם יודעים זאת. בעקבות ההחלטה לצאת מאבו-סנינה ומחארת-אלשיח', החליטה, לצערי, סיעת האיחוד הלאומי – ישראל ביתנו לפרוש מן הממשלה. חברי השרים זאבי וליברמן – –
– – אני מודה, גרמתם לי עוגמת נפש. האחדות חשיבותה מכרעת ליכולת העמידה של ישראל, ולא כדי לשמר ממשלה או לעמוד בראשה. לי גרמתם עוגמת נפש. לערפאת, לעומת זאת, גרמתם היום סיפוק רב. אצלו זה היה חלום.
לערפאת זה היה חלום. ידידי גנדי ואיווט, עשיתם לו את היום. יש אצלנו מומחים להפלת ממשלות. הפילו את ראש הממשלה יצחק שמיר וקיבלו את אוסלו. הפילו את ראש הממשלה נתניהו וקיבלו את קמפ-דייוויד.
אדוני היושב-ראש, רבותי חברי הכנסת, ישראל – – –
אדוני היושב-ראש, רבותי חברי הכנסת, ישראל נמצאת במלחמה קשה ומסובכת, צבאית, מדינית, כלכלית וחברתית, מאבק שמחייב אחריות, זהירות, קור רוח ושיקול דעת. אני פונה אליכם, חברי – במה אתם רוצים לעסוק עכשיו, במלחמה בטרור או במלחמת בחירות, במה? אדוני היושב-ראש, מי שחושב, שבעת כזאת, עכשיו, צריך להוביל את מדינת ישראל לבחירות, שיקום, בבקשה. (חבר הכנסת י' לפיד קם.)
אדוני היושב-ראש, נא למנות.
אחדות העם היום חשובה לא פחות מכל צעד טקטי או טכני שאנו עושים או מבצעים בשטח. המפתח לפתרון הוא לא רק בידינו, וכאשר אני אומר בידינו, אני מתכוון לכולנו. אחדות, ככל שתהיה גדולה יותר, תעזור ותקל בפתרונות שיבואו, והם לא יהיו פשוטים, חדים וחלקים.
חברי הכנסת אספו כוח בזמן הפגרה, נאמני ארץ-ישראל.
אני מצטט ממדרש תנחומא: "בזמן שישראל עושים חבורה אחת, אפילו עבודה זרה ביניהם, אין מידת הדין נוגעת בהם". בואו נזכור, גם אתם הצרחנים שם: יש ממשלה בירושלים.
יש ממשלה בירושלים, השומרת – – –
בואו נזכור, יש ממשלה בירושלים, השומרת על אושיות המשטר הדמוקרטי, יש מנהיגות שמקבלת החלטות בירושלים. אני מוביל את הממשלה ועושה מה שנכון בעיני, לא כתוצאה של לחץ ופשרה. אינני נתון לשום לחץ, ואינני מתכוון – – –
אינני נתון לשום לחץ, ואינני מתכוון לעשות כל פשרה בנושא שמסכן את ביטחונה של ישראל.
אני קורא לכם, אני פונה אליכם לשקול את צעדיכם שוב. אחד מכם לפחות חבר לדרך במשך שנים רבות, והשני גם כן לא מעט שנים, אני קורא לכם לשקול את צעדיכם שוב ולהישאר בממשלה, כי בין כולנו, בין כל המפלגות הציוניות עובר קו אחד, קו המשותף לכולנו – עתיד מדינת ישראל. תודה רבה.
אדוני יושב-ראש הכנסת, חברי חברי הכנסת, הנה מוטלים מתינו בשורה ארוכה, נשים וילדים, צעירים וזקנים, ואנו עומדים מולם, מול החלל שהותירו בהירצחם, ללא מלים. בליל הסדר האחרון, בעודי יושב עם בני משפחתי לסדר הפסח, הגיעה אלי הידיעה המרה על הטבח הנורא שנערך ביושבי הסדר בנתניה. אין בכהונתו של ראש ממשלה רגע ארור יותר מהרגע הזה, שבו צלצול הטלפון, או הפתק המוכנס לישיבה מביא בשורת איוב. ואז עולים התמונות והקולות, מראה החורבן, זעקות הפצועים, יללת הסירנות, ואחריהן השקט הנורא של ההלוויות, הפנים והסיפורים האנושיים שניבטים אלינו מעל דפי העיתונים. פניה של רחל קורן, שבעלה ושני בניה נקברים ביום אחד, זה לצד זה, ובמרחק נגיעה ממנה, פניה של כרמית רון, שנפרדת לעולם מבעלה, מבתה בת ה-21, מבנה בן ה-17. פניה של עדי שירן, זיכרונה לברכה, שמובאת למנוחת עולם בעוד שני הוריה מחוסרי הכרה ונאבקים על חייהם בבית-החולים. פניה של זהבה וידר, גיבורה אמיתית של עם ישראל, ששכלה בליל הסדר את בעלה, את בתה ואת חתנה, ובעיצומם של ימי השבעה הסכימה לתרום את איברי בעלה להצלת אם משפחה פלסטינית משועפאט, סמל לכך שגם ברגע הנורא מכול איננו מוכנים לאבד את צלם האדם שבנו. קורבנות של דו-קיום, אלה שעולמם חרב עליהם, שישבו לאכול במסעדה ערבית בחיפה, כשדמם מתערב בדם ערבים ישראלים שישבו עמם. משפחות שלמות, יהודיות וערביות, נגדעות בלהט הטירוף הרצחני שאחז בשכנינו הפלסטינים. וכך רוצים הרוצחים ושולחיהם לגדוע את התקווה לשלום, התקווה לעתיד, התקווה לחיים נורמליים תחת השמש. אין זו יד מקרית, חברי הכנסת, אין זו יד גורל אכזר. לכנופיות הרצח יש ראש, יש מטרה, יש יד מכוונת ושולחת. השליחות היא אחת, לסלק אותנו מכאן, לסלק מכל מקום, מהבית באלון-מורה ומהסופרמרקט בירושלים, מבית-הקפה בתל-אביב ומהמסעדה בחיפה, מבית-הכנסת בנצרים, שם שחטו הרוצחים שני מתפללים בני יותר מ-70, אחד מהם היה בן 79, בהולכם עטופים בטלית לתפילת שחרית, ומשולחן הסדר בנתניה. ויש שולח אחד – ראש הרשות הפלסטינית יאסר ערפאת. זה האיש שהתחייב בשורת הסכמים לזנוח את דרך הטרור, להימנע מהרצח ולמנוע אותו בכוחותיו. הוא בגד בכל הבטחותיו.
משום הבטחותיו הסכימה ישראל להקמת הרשות הפלסטינית. לכן הסכימה ישראל למסירת האחריות הביטחונית לשטחים שנמסרו לידיה. לכן הסכימה ישראל להקמת מנגנוני ביטחון פלסטיניים. קיווינו שהפלסטינים יבינו, כפי שהתחייבו, ששלטון אין פירושו רשיון להרוג, אלא קבלת האחריות למניעת ההרג. אבל מה שהיה בתחילה חשש והתעצם לחשד, הפך עובדה מוצקה, שאיש אינו יכול להכחיש אותה. ערפאת הקים בשטחי שלטונו משטר טרור, שבאופן ממלכתי ומאורגן מכשיר טרוריסטים, מסית – –
– – מצייד ומחמש אותם, ושולח אותם לפעולות הרג ברחבי ישראל. העדויות על כך רבות מספור ומקובלות על כל גורם רציני ברחבי העולם. כך, למשל, במסמך מצמרר שנתפס במשרדיו של ערפאת, מוצג התעריף של הטרור, כך וכך לפעולת התאבדות – מי שלא ראה, הנה המסמכים. הנה המסמכים לנגד עיניכם, הנה המסמכים.
אדוני היושב-ראש, אכן ביום רגיל אין להציג מסמך בפני הכנסת, אבל האימה והזדון והאכזריות והשקר שמתגלים כאן – אני מודה, עשיתי כאן דבר שלא מקובל לעשותו בכנסת – אבל מעניין מה כתוב גם בנייר הזה. עכשיו אני לא אראה אותו, אבל להקריא, אני מבין, מותר, אדוני היושב-ראש. יש כאן מכתב שחתום עליו יאסר ערפאת, על-פי חתימתו – לכבוד הנשיא הלוחם, האח אבו-עמאר, ישמרהו האל, שלום רב. אבקשך להואיל בטובך להקצות סיוע כספי בסך 2,500 דולר עבור האחים הבאים: ראאד אל-כרמי – אני מקווה שאתם עוד זוכרים אותו, כן – זיאד מוחמד דעאס, עומר קעדאן – – ––
רבותי, יש גם מסמכים מאותם גורמי טרור רצחניים – חלקם, בזכות מערכת הביטחון שלנו, אינם מסוגלים עוד להזיק. יש גם מכתב חתום על-ידי מרואן ברגותי: לכבוד האח הנשיא אבו-עמאר, ישמרהו האל, שלום רב. אבקשך להורות על הקצבת 1,000 דולר לכל אחד מהאחים הלוחמים. זו אותה רשימה של שמות שהזכרתי קודם.
ויש עוד מסמך מעניין המראה כמה עולה לגרום לרצח יהודי. יש לנו מסמך, דוח כספי מ"גדודי חללי אל-אקצא", ההולך אל מי שעמד מאחורי הקשר בין ערפאת לבין האירנים, פואד שובאכי. הוא מקבל דוח מ"גדודי חללי אל-אקצא", ובו יש פירוט כספי, וגם הסברים. הם מסבירים, שעלות חגורת נפץ היא 700 שקלים, ומה שהם צריכים: "...אנו זקוקים מדי שבוע לחמישה עד תשעה מטענים לחוליות באזורים השונים". יש פה פירוט מלא כמה עולה כל כלי משחית שנועד לרצוח בדם קר אזרחים חפים מפשע.
– – כך וכך למטען, כך וכך לחגורת נפץ, ועל המסמך התחשבנות דמים בכתב היד של גזברו של ערפאת, זה האיש ששילם על ניסיון ההברחה של "קטיושות" וטילים, זה שיושב היום עם ערפאת במוקטעה ברמאללה ונהנה מחסותו האישית. זה חשבון מחירם של חיי היהודים בידי ביורוקרטיית הרצח המאורגנת של יאסר ערפאת. חברי הכנסת, זה שנה וחצי מצויה ישראל תחת התקפת דמים מרה, שבה פתחו שכנינו הפלסטינים. שילמנו ואנו משלמים מחיר דמים כבד רק בגלל רצוננו הכן לחיות אתם בשלום ואמונתנו שגם הם רוצים בשלום, כמונו.
מערכת הטרור נגד ישראל – – –
מערכת הטרור נגד ישראל החלה עוד לפני כהונת הממשלה הנוכחית. מטרתה המרכזית של ממשלת האחדות הלאומית היתה להגיע להפסקה של האלימות וההסתה כתנאי חיוני, הכרחי, לחידוש המאמץ להגיע להסדר שלום באזור. זו מהותה של ההסכמה הלאומית שעומדת בבסיס קיומה של הממשלה. כבר ביומי הראשון בתפקיד שלחתי מכתב אישי לערפאת, תשובה על מכתב ברכה ששלח אלי. הצעתי לו הצעה מעשית להפסקת האלימות. הבהרתי לו את רצוננו בשלום. הבטחתי לו שאין בכוונתנו לפגוע באוכלוסייה הפלסטינית האזרחית, והצעתי לו דרכים להקל על סבלה. הושטתי לו יד לשלום, והיד הושבה ריקם. מאז עשינו מאמצים אין ספור להגיע להפסקת הטרור. ניסינו להקל בצעדים הביטחוניים, ובכל פעם שהסרנו סגר, פתחנו ציר והסגנו את צה"ל לאחור, נענינו מייד בפיגועים נוראיים. קיבלנו את תוכנית מיצ'ל, שבה כלולים ויתורים כואבים לישראל. קיבלנו עלינו את המתווה של טנט.
ויתרנו אפילו על הדרישה האלמנטרית ביותר לשבעה ימי שקט, ולא קיבלנו אפילו שבע שעות ללא ניסיון לפיגוע רצחני. שיתפנו פעולה עם מאמציו של הגנרל זיני – ואני מבקש להודות לו מכאן על מאמציו הנמשכים – וערפאת דחה את כל הצעותיו והמשיך בטרור. נהגנו בסבלנות ובמתינות, גם כשזוועה רדפה זוועה, אף שידענו היטב שבכוחנו לפעול. ייחלנו לכך שלא ניאלץ להפעיל את כוחנו, ודחינו הצעות קיצוניות שניחתו עלינו מעברים שונים. נתנו את מלוא ההזדמנות למנהיגי העולם, אלה שערבו לנו שוב ושוב שביכולתם להביא להפסקת הטרור על-ידי שכנוע והפעלת לחץ מדיני על ערפאת.
לא נואשנו מהידברות ישירה, שתביא לקץ האלימות.
שמעון פרס לא חסך מאמצים בניסיון למצוא פרטנר להידברות. אני, אישית, אירחתי בביתי כמה מראשי הרשות הפלסטינית, ולא פעם אחת, וחזרתי על הצעותינו להפסקת הטרור ולחידוש המשא-ומתן המדיני. הצגתי בשיחות עם מנהיגים שונים בעולם את הרעיונות שלנו לדמות ההסדר המדיני שיתאפשר לאחר הפסקת הטרור. הצגנו את רצונה הכן של ישראל בשלום, שיביא כבוד, שגשוג וביטחון לשני העמים. אבל ערפאת בחר בדרך אחרת. אנו יודעים מה היא דרכו. האיש הזה חשב, ועדיין חושב, שהוא יוכל להכניע את ישראל ולשבור את רוחה. הוא רואה ברגישות שלנו לקדושת חיי האדם ובפתיחות שלנו לוויכוח פוליטי – – –
הוא רוצה, באמצעות הדם והזוועה, להביא את ישראל לנסיגה חד-צדדית לגבולות 1967, לרבות ירושלים, ובכך להשיג את מטרותיו באמצעים אלימים, והוא אינו בוחל בשום אמצעי בדרכו זו.
לכן החליטה ממשלת ישראל להורות לצה"ל, ואתו לשאר זרועות הביטחון, לצאת למבצע "חומת מגן", שמטרתו אחת: פירוק תשתיות הטרור שבנה ערפאת כדי להמשיך ולפגוע בנו.
לחיילי צה"ל ולמפקדיו ניתנו הוראות ברורות: להיכנס לערים ולכפרים שהפכו מקלט לטרוריסטים; לתפוס ולעצור מחבלים, ובעיקר את שולחיהם ואת אלה המממנים אותם ונותנים להם חסות; לתפוס ולהחרים נשק ואמצעי לחימה שמיועדים לפגוע בישראל; לחשוף ולהשמיד מתקני טרור, מעבדות חבלה, מפעלי ייצור נשק ומתקני מסתור. הפקודות הן ברורות: לפגוע בכל מי שיאחז בנשק ולשתק כל מי שינסה להתנגד לפעולת הכוחות ולסכן אותם – –
– – ולהימנע מפגיעה באוכלוסייה האזרחית. את כל אלה היתה צריכה לעשות הרשות הפלסטינית, על-פי ההסכמים עם ישראל, וכשם שדרשו ממנה כל המנהיגים האחראיים בעולם. רק כשהתברר שהרשות הזאת איננה מוכנה לקיים את התחייבויותיה, שהיא נגועה בטרור מעל לראשה ושהיא הפכה לרשות שלטונית שעוסקת בטרור באופן פעיל – רק אז, בלית בררה, נאלצנו לפעול במלוא כוחנו.
עד היום נחל צה"ל הצלחות מזהירות, בזכות תבונת מפקדיו ובזכות אומץ לבם, נחישותם ודבקותם במטרה של לוחמיו. צה"ל תפס את השטחים על-פי התכנון. נעצרו למעלה מ-1,500 מבוקשים, ובהם למעלה מ-500 שדם אזרחים ישראלים על ידיהם – –
– – ממובילי הטרור ומבצעי פעולות הרצח האכזריות ביותר.
נחשפו ונהרסו עשרות רבות של מתקני טרור. מנגנוני הטרור חדלו לתפקד כרגע, ופעיליהם נסים על חייהם. כשאני אומר "כרגע", כל עוד כוחות צה"ל פעילים שם. הם עלולים עוד לחזור, אבל גם בזה נטפל.
פעיליהם נסים על חייהם ונרדפים עד צוואר. סיכלנו תוכניות פיגוע תוך כדי התהוותן ומנענו הרוגים רבים נוספים בלב הארץ. בימים אלה עם ישראל נגלה במיטבו. עם גאה, שלא ייתן לשבור את רוחו; עם שנחוש להגן על ביתו גם בעת שהוא מושיט את ידו לשלום. בכל יום אנו נתקלים בגילויים חדשים של עוז רוח. אזרחים מגלים רוח התנדבות ועזרה הדדית. מכאן אני מבקש להביע את רגשות ההוקרה הפשוטים לחיילים ולמפקדים, אנשי הסדיר והמילואים; למשפחות בעורף, שהן הגב האמיתי של הצבא; לאנשי זרועות הביטחון עלומי השם; לשוטרי ישראל וללוחמי משמר הגבול; ליחידות החילוץ וההצלה האזרחיות – מגן-דוד-אדום, מכבי אש, אנשי זק"א – זיהוי קורבנות אסון – ואחרים; למאבטחים; למתנדבי המשמר האזרחי, ולכל אחד ואחת מאתנו, שנושכים שפתיים למרות הדאגה, למרות הפחד המובן לכולם, וממשיכים הלאה בשגרת החיים. לכולכם הלב אומר: תודה. חברי הכנסת, פעולת צה"ל תוכננה מראש כפעולה זמנית, לפרק הזמן שדרוש כדי להשלים את המשימות שתיארתי כאן.
המשימות הללו עדיין לא הושלמו – – –
המשימות הללו עדיין לא הושלמו, וצה"ל ימשיך לפעול במהירות האפשרית, עד שתושלם המשימה, עד שיפורקו תשתיות הטרור של ערפאת ועד שייתפסו הרוצחים המתבצרים במקומות שונים, לרבות כנסיית המולד בבית-לחם. מאחר שאין בכוונתנו לחלל את קדושת המקום, כפי שעושים הרוצחים שתפסו את המקום ולקחו את אנשי הדת כבני-ערובה – –
– – אנו מצפים שהקהילה הבין-לאומית תדרוש מהם להניח את נשקם ולעזוב את המקום הקדוש. עד אז יישאר צה"ל בעמדותיו וימנע מהם לחמוק מידי הצדק.
אין ולא היה בכוונתנו לכבוש מחדש את הערים הפלסטיניות כיבוש של קבע.
לאחר שישלים צה"ל את משימותיו, הוא ייסוג על-פי הנחיית הממשלה לאזורי ביטחון מוגדרים. בשיחותי עם הנשיא בוש ובהכירי את שאיפתו הכנה לשלום באזורנו, הבטחתי שאנו עושים כל מאמץ אפשרי כדי להאיץ את מהלכינו הצבאיים ולהסיג את כוחותינו מהמקומות שפעולותינו הסתיימו בהם. באזורי הביטחון ייערכו הכוחות כדי להוות חיץ בין השטחים הפלסטיניים לשטחינו, למנוע חדירה ליישובים ישראליים ופגיעה בתושבי ישראל ולסכל איומים על ביטחוננו. במקביל יהיו הכוחות ערוכים לפגוע באופן יזום וממוקד בכל מי שינסה להמשיך את מלחמת הטרור נגדנו, ואחת היא מי הוא ומה מעמדו ותפקידו.
צה"ל יבצע את משימותיו מתוך אזורי הביטחון, מתוך ניסיון אמיתי להפריד בין מחוללי הטרור ומבצעיו לבין האוכלוסייה האזרחית, שאין פניה למלחמה בנו.
אין לנו מלחמה עם העם הפלסטיני – –
– – ואנו רוצים לראות אותו חי בשלום, בביטחון ובכבוד, ממש כמונו.
אבל, השלום הזה מותנה בכך שבאזורים שנפנה נמצא מולנו מנהיגות פלסטינית אחראית – –
– – שתקבל על עצמה את האחריות הראשונה של כל שלטון – – –
– – – שתקבל על עצמה את האחריות הראשונה של כל שלטון – –
– – למנוע שימוש בשטחה למסעות רצח והרג של שכניה. המשא-ומתן לשלום יכול להתחיל ולהתקדם אך ורק לאחר שתופסק אש הטרור.
– – ליוזמתו החשובה של נשיא ארצות-הברית ג'ורג' בוש ומקבלת אותה בברכה. מאז אירוע הדמים הנורא בספטמבר בניו-יורק, בדיוק שנה לאחר פרוץ מתקפת הטרור הפלסטיני נגד ישראל – –
– – מנהיגה ארצות-הברית את העולם כולו במאבק הירואי לעקירת הטרור והמשטרים שתומכים בו ונותנים לו חסות. ישראל גאה בידידותה עם ארצות-הברית ובמנהיגותה של ארצות-הברית בקרב המוסרי וההיסטורי, המדיני והצבאי נגד כוחות הרשע שקמו על העמים בני התרבות.
מאז ספטמבר השותפות של ישראל, של ישראלים – –
– – הפכה, לצערנו, לשותפות הדמים של קורבנות הטרור. אנו שותפים לעיקרון שטבע הנשיא בוש בנאומו האחרון: "הטרור חייב להיפסק. אף אומה איננה יכולה לשאת ולתת עם טרוריסטים – –
– – כי אי-אפשר לעשות שלום עם אלה שמטרתם היחידה היא מוות".
אם תקום מנהיגות פלסטינית אחראית כזאת, היא תמצא בישראל יד מושטת לשלום ולהידברות.
דווקא אני, שעברתי את כל מוראות המלחמה ואת כל אימיה – –
– – אינני מוכן לכבות את התקווה לשלום – –
– – ואת האמונה שהצד הפלסטיני יתפכח ממיתוס הדמים שכפו עליו מנהיגיו הנוכחיים וימצא את הדרך לשכנות טובה בשלום. השלום חשוב לישראל, אבל לא רק לה.
השלום חשוב לפלסטינים, כי רק בשלום הם יוכלו למצוא את דרכם לקיום לאומי של כבוד ושגשוג. השלום חשוב לכל עמי המזרח התיכון, כי המשך הטרור והאלימות מעודדים חוגים קיצוניים ומשטרים קיצוניים לנסות ולהשיג את מטרותיהם בדרך אלימה. ישראל תעשה כל שביכולתה כדי להדוף איומים אלה, למנוע הסלמה ולשמור על היציבות האזורית. ברוח זו אנו מבחינים גם בניצנים ראשונים של התפכחות מהמגמה הערבית ארוכת-השנים לשלול את עצם קיומה של מדינת ישראל.
למרות הדרישות הקיצוניות שנכללו בהחלטות כינוס מנהיגי מדינות ערב בביירות, אני מקדם בברכה את העובדה שמנהיג ערבי חשוב כמו הנסיך עבדאללה מסעודיה הכיר לראשונה בזכותה של מדינת ישראל להתקיים בגבולות בטוחים ומוכרים.
ביוזמה הסעודית יש מרכיב חיובי, אבל הפרטים צריכים להיות נדונים בין הצדדים עצמם.
במשא-ומתן לשלום לא ניתן לקבל תכתיבים. הוא צריך להתבסס על כבוד הדדי ועל ניסיון כן להגיע לפשרה. יוזמה זו תישאר ריקה מתוכן ממשי בלי הידברות חופשית בין הצדדים על הפרטים. אף צד אינו יכול לכפות על השני תנאים חד-צדדיים. החלטות האו"ם 242 ו-338 קובעות את זכותה של ישראל לחיות, כמו כל מדינות האזור, בשלום, בגבולות מוכרים ובטוחים, חופשייה מכל איום צבאי. על גבולות אלה ועל הדרך להבטיח את ביטחונה של ישראל מכל איום צבאי או טרוריסטי, חייב להתנהל משא-ומתן ישיר בין הצדדים. ישראל אינה יכולה לדון בחזרת פליטים ערבים לגבולותיה, פליטים שהם תוצאות מלחמה שכפו הערבים על ישראל, שכן משמעות הדבר היא חיסולה של מדינת ישראל כמדינה יהודית. לכן הצעתי לצאת לביירות, כדי להיפגש עם מנהיגי מדינות ערב.
אין משמעות לנכונות לשלום ללא נכונות למפגש – –
אני מחדש כאן היום את קריאתי לקיים מייד מפגש כזה ביני לבין המנהיגים המתונים והאחראיים של המזרח התיכון. אני מוכן לבוא לכל מקום, ללא שום תנאי משום צד ולדבר על שלום.
ארצות-הברית יכולה וצריכה להיות גורם מניע ומוביל ביוזמה שכזאת, כשם שהובילה את המגעים לקראת כינוס ועידת השלום במדריד לפני כעשור. השבוע יבוא לאזור מזכיר המדינה קולין פאואל. אני מתכוון לדון עמו בדרכים להביא להפסקת הטרור ולקידום היוזמה שאני מציג כאן כיום, למפגש עם מנהיגי האזור, שיתניע מחדש תהליך של הידברות על המסגרת לשלום במזרח התיכון.
מהו המתווה שבו אפשר להתקדם לשלום כולל במזרח התיכון? כלשעצמי, אני ספקן ביחס לסיכוי לקפוץ ישירות מהסכסוך האלים שקיים היום להסדר קבע שישים קץ סופי ומוחלט לסכסוך. גישה כזאת עלולה להחזיר אותנו במהירות למבוי סתום. ככלות הכול, הפלסטינים דחו הצעות של הממשלה הקודמת, שכללו ויתורים מופלגים, סירבו להתדיין עליהם ובחרו לנסות ולכפות על ישראל את רצונם בכוח הטרור. רק ברגע שיהיה ברור להם שניסיון זה נכשל נוכל להגיע להפסקת אש אמיתית, ומשם אני מציע להתקדם להסדר ביניים ארוך טווח, שיקבע את דמות יחסי השכנות בין ישראל ובין הפלסטינים. במצב זה יוכלו הפלסטינים לבנות חברה עצמאית מכיבוש, מסממניו, לשקם את כלכלתם ההרוסה – ואנו יכולים ומוכנים לסייע להם רבות בכך – ולהכין את עמם לחיי שלום ושכנות טובה. הסדר ביניים כזה ישים קץ לסבל הנמשך של האוכלוסייה הפלסטינית, זו שרוצה לחיות בשלום, לשגשג ולפרוח. ככל שיתקדמו היחסים בין ישראל לפלסטינים, ככל שנעמיק את הדו-קיום ונדחק הצדה את היסודות הפנאטיים, שרוצים להרוס אותו, כך נגיע מהר יותר למצב שבו נוכל לקבוע את גבולות הקבע בינינו לבינם – –
– – ולמצוא פשרה מוסכמת בכל השאלות שעומדות פתוחות. ההיסטוריה של היחסים המדיניים בינינו לבין מדינות ערב הוכיחה את יתרונה של הגישה המדורגת. היינו במצב מלחמה קשה עם מצרים. חמש מלחמות נוראות עברנו. המלחמה הסתיימה בהפסקת אש על-פי החלטות מועצת הביטחון 338 ו-339, בהסכמת שני הצדדים. מאז הפסקת האש לא נורה כדור אחד בין צבאות ישראל ומצרים.
משם עברנו בתוך זמן קצר להסדרי ביניים ארוכי טווח, שהובילו לתחילת משא-ומתן ישיר ולהסדרי קבע בין הצדדים. השלום עם מצרים נשמר – –
– – משום שהוא נכון על יסודות יציבים של ביטחון, לצד ויתורים כואבים.
המצב בינינו לבין הפלסטינים מסובך יותר, והשאלות הפתוחות הן קשות יותר, ומשקעי הדם והמרירות גדולים יותר – –
– – אולם אנחנו יכולים יחד לבנות חזון של עתיד טוב יותר לשני עמינו. חברי הכנסת, אני פונה מכאן היום לעם הפלסטיני כולו, בכל מקום ואתר. בשם העם בישראל כולו אני אומר לכם: אין לנו מלחמה אתכם.
איננו רוצים לשלוט בכם ולהכתיב את גורלכם.
אנו רוצים לחיות אתכם בשלום, צד אל צד, כשכנים טובים, מתוך כבוד ועזרה הדדית. אבל לשם כך אתם יכולים וצריכים לקחת את גורלכם בידיכם. אם רצונכם לתפוס מקום של כבוד בקהיליית העמים, מוטל עליכם להקיא מקרבכם את הטרור, את רצח הילדים והזקנים, את האלימות הנוראה, את ההסתה והשנאה הרצחניות. אל תיכנעו לקולות בתוככם שהמיטו עליכם אסון אחר אסון ב-55 השנים האחרונות.
כי אותם כוחות, הם ולא אנחנו, ימיטו עליכם את האסון הבא. אני פונה מכאן אל מנהיגי המזרח התיכון: הטרור מאיים, לא רק עלינו אלא גם עליכם. הוא אינו מוביל לשלום. הטרור הוא אויב השלום והיציבות. אני מפציר בכם לקבל את יוזמתי למפגש בינינו בחיוב, כשם שאני מוכן לראות גם את החיוב שבהחלטתכם האחרונה, ולא רק את השלילה. אני פונה מכאן למנהיגי העולם החופשי: עליכם לזכור שסלחנות כלפי מחוללי הטרור היא מתן אור ירוק לטרוריסטים, ואלה כבר הוכיחו בעבר, שאינם מבחינים בין דם לדם, בין קורבן יהודי לקורבן אחר. אי-אפשר להילחם בטרור במקום אחד ולגנות את קורבנות הטרור במקום שני. במלחמה נגד הטרור אין גזירה שווה בין מי ששולח ילדים מתאבדים להרוג ולרצוח לבין מי שמתגונן בפניהם ומנסה לעקור את תשתית הטרור מהשורש. רק התייצבות שלכם נגד הטרור והפעלת סנקציות אמיתיות נגד מחולליו ברשות הפלסטינית, ובראשם ערפאת, תאפשרנה לכם לתרום תרומה ממשית לקידום השלום במזרח התיכון. אני רוצה לפנות מכאן לעם בישראל: המערכה שאנו עומדים בפניה לא תהיה קלה. לצערי, אינני יכול להבטיח שלא נדע עוד קורבנות, שלא נדע, כדברי השיר: מכאוב ושכול, שלכת וסתיו, אבל אנו נוכל לאתגר הזה, ואנו נעמוד בו. קודם כול, כי אנו עם עתיק יומין, יודע סבל, תלאות ומכאובים, שהתגבר על הגדולות שבטרגדיות. ושנית, כי אנו מאוחדים ועומדים יחד. עם אחד אנחנו. נכון, יש בקרבנו דעות שונות, אהבות ושנאות, אבל יש הרבה יותר שמאחד אותנו. מתוך ראיית המשבר הזה נאבקתי להקמת ממשלת אחדות לאומית, ולמענה אני מוכן למחול על כבודי לעתים, כדי לשמור על האחדות. זו אינה חולשה – זה הכוח האמיתי. אני עושה כל מאמץ כדי לשמור על האחדות הזאת ולצרף אליה גורמים ציוניים נוספים. לפיכך, אדוני היושב-ראש, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים נוספים לממשלה את מר אפרים איתם בתפקיד שר – –
– – את הרב יצחק לוי בתפקיד שר – –
– – ואת חבר הכנסת דוד לוי בתפקיד שר. ובהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה.
זו תוספת חשובה לממשלה, ובפרט בעת הזאת. סיעות המפד"ל וגשר גילו אחריות לאומית, כאשר בהתחשב במערכה המתנהלת ובאתגרים הצפויים שבפתח, נעתרו לפנייתי והצטרפו לממשלה ולקואליציה.
לשרים המצטרפים – לכל אחד מהם – יש גם משקל סגולי אישי, שיתרום, ללא ספק, לממשלה. חברי דוד לוי, שאני חש כלפיו הערכה עמוקה, הוא בעל ניסיון רב מכהונתו בממשלות ישראל במשך שנים רבות ובעל שיקול דעת בסוגיות מדיניות, שבוודאי יסייע בידינו בהכרעות המורכבות שלפנינו. הרב יצחק לוי, שכיהן כשר בכמה ממשלות בעבר, הוא איש ציבור ערכי, מנאמניה של ארץ-ישראל. מר אפי איתם, איש צבא לשעבר,יוכל לתרום תרומה חשובה מניסיונו הביטחוני.
כמו כן, אדוני היושב-ראש, בהתאם לסעיף 37(א) לחוק-יסוד: הממשלה, הנני מתכבד להודיע לכנסת, כי מיניתי את חברת הכנסת נעמי בלומנטל לתפקיד סגנית שר במשרד התשתיות הלאומיות, וזאת במקום תפקידה כסגנית שר במשרד ראש הממשלה.
האחדות היא הנכס הגדול ביותר שלנו במאבק שנכפה עלינו, בדרך שתוביל אותנו לביטחון ולשלום, דרך לא קלה אבל הכרחית – –
– – ולכן, אני קורא היום לכל אחד ואחת לשמור על האחדות, לא למתוח את חבל הוויכוח – –
– – היריבות והמדון, אלא להיפך, להגביר את תחושת היחד, לתמוך במתקשים, לגלות התנדבות ורצון טוב כלפי כל אחד. יחד יכול נוכל, ויחד, בעזרת השם, ננצח. תודה רבה.
זו היתה בדיוק פנייתי גם לאמריקנים.
אם אין הסכמים, ההצטרפות היא על בסיס קווי היסוד של הממשלה.
אדוני יושב-ראש הכנסת, חברי כנסת לשעבר, כבוד הרב הראשי לישראל, הרב לאו, ברכה מיוחדת לקרן-הקיימת לישראל. אדוני היושב-ראש, אני רוצה לפתוח במשפט אחד שלא התכוונתי לומר אותו: דמוקרטיה איננה כניעה לכוחות הרשע. דמוקרטיה איננה כניעה לטרור. דמוקרטיה צריכה לדעת להגן על עצמה.
אין זו יד המקרה שאנו חוגגים 53 שנים לכינון הכנסת, נשמתה ולבה של הדמוקרטיה הישראלית, דווקא בט"ו בשבט. חג הנטיעות מסמל יותר מכול את חידוש הקשר שלנו לאדמת הארץ ולזכויות ההיסטוריות המלאות של העם היהודי על ארץ-ישראל. ילדי ישראל, היוצאים מדי שנה לנטיעות באדמות ההר והטרשים החשופים, החופרים גומה להשקיה – ברוך השם, השנה אנחנו לא זקוקים, יש לנו גשמי ברכה – וכנה לתמוך בשתיל הרך מפני פגעי הטבע והסביבה הקשה, מבטאים רצף היסטורי בן אלפי שנים; רצף שהחל בחקלאות ההר והנטיעות בטרסות באדמות הטרשים של ארץ-ישראל, שיזמו ופיתחו יהודים כבר לפני אלפי שנים. אותן מדרגות בהר שאנו רואים היום בארץ יהודה ובשומרון, בחבל בנימין ובהרי חברון, נבנו על-ידי אבותינו. כיושבי ההר, רק היהודים בנו אז טרסות לעיבוד חקלאי, אף אחד לא בנה מאז.
כך, לפני 53 שנים, ברוח מגילת העצמאות, נטענו באדמת הטרשים הקשה ובסביבה שבעיקרה היתה עוינת את השתיל הרך של הדמוקרטיה הישראלית – כנסת ישראל. את השתיל הרך הזה נטענו תוך מאבק לקיום ומלחמה על הבית שאליו שבנו בהמונינו, אך אותו גם לא עזבנו מעולם. כנסת ישראל נולדה במלחמה לתוך מצב חירום מתמשך, לתוך עוינות ואתגרים ביטחוניים, כלכליים וחברתיים, שיצרו מתח קבוע בין "שלטון החוק" ל"שלטון הביטחון", ותוך מאבק מתמשך, עם עליות ומורדות, לשמור ולהגן על חירויות האדם והאזרח, שלהן התחייבנו במגילת העצמאות. יום חגה של הכנסת הוא גם יום חגה של המדינה כולה. זהו יום ניצחונה של ישראל כדמוקרטיה לוחמת, לא נכנעת, לא מתרפסת, לא מרכינה ראש בפני כל רוצח; דמוקרטיה לוחמת, שמחד גיסא מתאפיינת בעמידה עיקשת ובמאבק למימוש זכויותיו ההיסטוריות של העם היהודי בארצו, ומאידך גיסא נלחמת למימוש שוויון הזדמנויות וזכויות אזרחיה כדמוקרטיה האמיתית היחידה במזרח התיכון. ישראל היא חברה פלורליסטית, עם ייצוג רחב של כל הקשת הפוליטית, ועל כך גאוותנו. הכנסת, במהלך 53 שנותיה, היא אולי המקום היחיד שבו גם מתנגדיה של ישראל וגם אוהביה, חילונים ודתיים, שמאל וימין, יהודים, דרוזים, בדואים וערבים – כל הקבוצות בפסיפס העשיר של יריבויות ומתחים – יושבים יחד, דנים ומתווכחים, גם אם לפעמים בטונים צורמים, אבל תמיד בלהט דינמי של פעלתנות ועשייה פרלמנטרית. הכנסת היא לבה הפועם של הדמוקרטיה הישראלית. הכנסת נותנת גם ביטוי לשאיפתנו המשותפת לשלום. ידנו מושטת ושערינו פתוחים למבקשי שלום אמת לדורות. אך מבקשי נפשנו ייתקלו תמיד בקיר ברזל, בחומה בצורה ובלתי חדירה, חומה שלבניה הן: אמונתנו בצדקת דרכנו; מחויבותנו לערכי הדמוקרטיה וחירויות האדם, ומעל לכול, נחישותנו ונכונותנו להילחם ולהגן על ערכים אלו, גם אם נידרש לעמוד ולהתגונן לאורך זמן, כפי שהיטיב להגדיר זאת דוד בן-גוריון: "אם הדמוקרטיה בישראל רוצה להתקיים ולהאריך ימים, היא צריכה להיות מזוינת באמצעי התגוננות ומכשירי פעולה וביצוע שימנעו בעד מיעוטים – ולא רק מיעוטים לא יהודים, אלא גם מיעוטים יהודים – להשתלט עליה בכוח פנימי או חיצוני". כנסת נכבדה, אנו נמצאים בעיצומו של מאבק מתמשך על דרך חיינו וזכויותינו כעם, במלחמת טרור שנכפתה עלינו. מאז 11 בספטמבר ניצב מאבק זה גם לפתחן של מדינות העולם החופשי והדמוקרטי. זו מלחמה על הבית, על ערכים ועל דרך חיים הנותנת כיום את התקווה היחידה למיליוני אנשים, בני לאומים שונים, שעומדים עתה לפתחו של הר הגעש של כוחות הטרור והרוע המאיימים על היציבות והשלום בעולם כולו. גם אנחנו נעמוד מול הכוחות האלה, מול המרצחים למיניהם, וננצח. ב-5 במרס 1946, לאחר סיום מלחמת העולם השנייה, נשא וינסטון צ'רצ'יל, אז כבר יושב-ראש אופוזיציה, את "נאום השלום". דבריו הם בעלי ערך ומשמעות גם לנו וגם לידידינו ובעלי בריתנו, החולקים עמנו שותפות דרך וגורל, במיוחד אחרי מתקפת הטרור בארצות-הברית. וכך הוא אמר: "ימי החושך עלולים לחזור, תקופת האבן עלולה לשוב דווקא על כנפיו הבוהקות של המדע. מה שכעת ממטיר ברכות חומריות אין-סופיות על האנושות, הוא גם זה שעלול להמיט עליה את חורבנה. אנו מזהירים, הזמן עלול להיות קצר. הבה לא ניתן לאירועים לחלוף ולהתפוגג עד שיהיה זה מאוחר מדי. אם אכן תקום מעין התאחדות אחים כפי שתיארתי, עם כל העוצמה והביטחון כדי שתוכל מדינתנו לשאוב ממנה – בואו נדאג לכך שעובדה נפלאה זו תהיה ידועה לעולם ושהיא תמלא את תפקידה בייצוב יסודות השלום". והוא מסיים את הקטע הזה ואומר: "הנה לכם דרך התבונה: מניעה עדיפה מריפוי". ברוח זו אני נושא תפילה וברכה לכנסת ביום חגה: שנדע למצוא את האיזון הנכון בין עמידה נחושה למניעת הסכנות האורבות לפתחנו, בד בבד עם יוזמות חקיקה לטיפוח ערכי הדמוקרטיה, סובלנות ואחדות ברוח נביאי ישראל ומורשת העם היהודי. ברכות לכולנו, חברי הכנסת, ביום חגה.
הנושא הזה היה נתון לדיונים – –
– – ועשינו דבר שלא נעשה. המשא-ומתן בעניין זה, כך נדמה לי, התחיל לפני 15 שנים, ולא הצליחו להזיז את הנושא. ישבתי בישיבה אחרי ישיבה על כל הנושאים האלה, לרבות עם נציגי החיילים המשוחררים.
אדוני היושב-ראש, כנסת נכבדה – – –
חברי חברי הכנסת, לא הייתי עולה לדוכן עכשיו אלמלא עסקתי בנושא הזה אישית, ונדמה לי שהשתתפתי במספר רב של ישיבות שעסקו בנושא הזה.
אני רוצה לומר לכם – כשבאתי לעסוק בעניין הזה, באתי כמי שיודע בדיוק מי נושא על כתפיו את ביטחון המדינה, וחזרתי והתבטאתי, גם כאן, בכנסת, שמדובר בכמה רבבות של אנשי מילואים, לוחמים ביחידות קרביות, שגם אם הגיעו לגיל הפרישה, עדיין מתעקשים לשרת, והנושא הראשון הוא כמובן הבעת הערכה וכבוד למי שעומד בשורה הראשונה של ביטחון ישראל. באתי גם כמי ששירת בעצמו שנים רבות בצבא, אני מכיר את העניין הזה. אני יודע איזה חלק בציבור באמת מחזיק את ביטחון המדינה על כתפיו, והייתי אומר לכם ככה: אם זה עניין שקשור במערכות פוליטיות פנימיות – בסדר, זה עניין לגיטימי. לפעמים גם מסלפים את הדברים. אם זה הנימוק, אם זה עוזר למישהו, אדוני יושב-ראש הכנסת, שרוצה לעלות על גב הסוס הזה, שממילא מחזיק את נטל ביטחון המדינה – אני עוד יכול להבין. אם מפלגה מסוימת – – –
אתה לא דואג לביטחון ישראל יותר ממני, והאמן לי – – –
אני בטוח. אני לא אמרתי פחות – – –
מכובדי, אני אמרתי, לא יותר.
חברי יוסף לפיד, יש לך אפשרות להצטרף לממשלה, כבר הזמנו אותך מזמן, ואולי משקל דעותיך יהיה גדול יותר. אני לא חושב כמוך.
רבותי, אפשר לצעוק עד מחר, ואני חוזר ואומר עוד הפעם: אם מישהו רוצה לעשות הון פוליטי מהעניין – יכול לשחק בעניין הזה, זה לגיטימי. אבל מי שרוצה לדעת את העובדות, ישמע בבקשה את העובדות. אני רוצה לומר לכם מה עשתה הממשלה בנושא אנשי המילואים שלא עשתה שום ממשלה, שום ממשלה מיום הקמת המדינה. אולי היו דברים, אולי היו עסוקים, אולי – לא עשתה. אני רוצה לומר לכם מה הדברים שאנחנו עשינו, ואני רוצה להודות לסגנית השר, לדליה, על זה שהיא באמת ריכזה את העבודה הזאת, גם עם שרת החינוך שעשתה בחלק שלה, והאוצר, ואני עצמי ישבתי שם במספר רב של ישיבות ונפגשתי, ואני מכיר את העניין הזה. ואני רוצה לומר לכם – אני גם לא בא בטענות למפלגה שהוזמנה הרבה פעמים להצטרף לקואליציה ותמיד מצאה סיבה ברגע האחרון לא להצטרף לקואליציה, והיא שוב מוזמנת להצטרף לקואליציה, כי אנחנו צריכים אתכם.
אני רוצה לומר – לא היתה ממשלה שלקחה ולוקחת ברצינות את הטיפול בנושא הזה ועשתה בזמן הקצר ביותר, והייתי אומר בנושאים שממשלות לא נקפו אצבע. ואני רוצה לומר מה כבר ביצענו, אולי תשמעו מה ביצענו. 1. אנחנו חוקקנו בשלוש קריאות חוק לתגמול ליום הראשון והשני של המילואים – חד-יומי ודו-יומי – החקיקה הושלמה ב-4 ביוני. הביצוע יתחיל לפי החוק ב-1 ביולי, בעצם התחיל לפני שלושה ימים, והביטוח הלאומי כבר מבצע זאת. אף אחד מהדוברים כאן לא פעל מעולם בנושא הזה. אני כבר הזכרתי קודם ממקומי – לפני 15 שנה העלה מתן וילנאי – אני חושב שהוא היה עוד בצבא – את התביעה לטפל בסוגיה הזאת. 15 שנים חלפו ואף אחד לא הזיז את עצמו. 2. הועברו 40 מיליון ש"ח בהתאם להחלטת הממשלה לרווחת חיילי המילואים. הסכום הזה הועבר והוקצה, וועדה בראשות סגן הרמטכ"ל קובעת לאילו נושאים יוקצו הכספים. נכון להיום, הכספים מועברים בחלוקה חודשית בהתאם להוראותיה. 3. הוספנו מדרגת תגמול נוספת למשרתים מעל ל-32 יום בשנה – 150 ש"ח לכל יום נוסף מעבר למדרגה שהיתה קיימת מהיום ה-26. הדבר בביצוע – לא המצאתם את זה – והתגמול הנוסף משולם. 4. תיקון חוק חיילים משוחררים: החלטנו בממשלה שהפיצוי שישולם לעובד – זה נוסח משפטי – שפוטר בשל שירות מילואים, יוכפל פי-חמישה. הופץ תזכיר חוק בנושא על-ידי מערכת הביטחון. הצעת החוק נמצאת בהכנה, ושותפים לה משרד הביטחון, משרד המשפטים ומשרד העבודה והרווחה. הצעת החוק תגובש בתוך ימים מספר ותובא לוועדת שרים לענייני חקיקה. לא עשיתם את זה. 5. הסתיימה העבודה על אמנה הכוללת 55 מוסדות להשכלה גבוהה, כדי להביא שורת הטבות לסטודנטים המשרתים במילואים. פעלה בנושא הזה ועדה שהוקמה על-ידי שרת החינוך וסיימה את עבודתה. מחר אמורות לאשר זאת האוניברסיטאות. 6. לעניין ביטוח חיילי המילואים – אני עמדתי על הדבר הזה שאף אחד מכם לא תבע מעולם, לפני שהתעוררו אילו אינטרסים מפלגתיים פנימיים פה ושם.
אני עמדתי על זה שיהיה חוק. לעניין ביטוח חיילי המילואים הוכנה טיוטת הצעת חוק שלפיה יהיה כיסוי ביטוחי מעוגן בחוק בכל שלושת הפרמטרים – ריסק, אובדן כושר וביטוח שאירים. בכל אופן, גם כיום מבחינה מעשית החיילים מבוטחים, אבל לא סמכתי על זה, אני רציתי כאן חוק. נושא חיילי המילואים מטופל על-ידינו באופן אינטנסיבי. סגנית שר הביטחון דליה רבין-פילוסוף מטפלת בנושא באופן אינטנסיבי, וגם משרדי מקיים מעקב צמוד בנושא. איזו ממשלה קודמת עשתה זאת בזמן כל כך קצר? אני התנגדתי – אני רוצה לומר לכם – חרף כל הקשיים, אני התנגדתי להטלת עומס נוסף על חיילי המילואים ודחיתי את הבקשות שהיו בעניין זה לשינוי החוק להעלאת הגיל לשירות המילואים ומספר ימי השירות, וזה לא היה פשוט, כי יש מצוקה קשה. ואני רוצה לומר לכם – גיל גמר המילואים הוא 41. אני עמדתי על כך, חרף טענותיו הצודקות של שר הביטחון, והודעתי שלא יהיה שום שינוי בעניין הזה ולא ייקראו אנשי מילואים מעבר ל-35 יום; והיתה מגמה להגדיל. עמדנו על זה, חרף כל המצוקות. מעולם לא עלה בדעתכם לעשות את זה; על מה אתם מדברים בכלל?
אני אומר: יכול להיות שלא הכול מוסבר בציבור, ויש כמה תנועות בנושא שלכל אחת מהן יש סדר-יום משלה, ואנחנו מכבדים את כולן, אבל אין לנו במה להתבייש, ואסור שבנושאים האלה מישהו מחברי הקואליציה ייתן יד לאופוזיציה – פה זו כבר שיחה בינינו, בקואליציה. אני רוצה לומר לכם, הרי כל אחד מבין את הרגישות. מה, אני לא מבין למה חלק מספסלי הממשלה ריקים? מה, אני לא מבין את המשחק הזה? החוכמה היא לא לנסות לקנות תמיכה כשחברי הממשלה יודעים בדיוק. מי שרוצה לקנות סימפתיה, נעדר מן השולחן, וזה מעיד בדיוק עליו, לא על מישהו אחר, אלא אם הוא עסוק בדיון חשוב, בעבודה חשובה.
רבותי, הרי עוד מעט נצליח סוף-סוף לשכנע אתכם לבוא לממשלה, ואז פתאום עמדתכם תשתנה מן הקצה אל הקצה. מה, אני לא מכיר את המשחקים האלה?
אני פונה עכשיו עוד הפעם לחברי הקואליציה.
אתה לא בקואליציה, אני פונה אל חברי הקואליציה.
מטעמי ידידות אישית, אל תביא אותי לגלות את עמדתך בדיונים בינינו, בין הצוות שלנו ובינך.
רבותי, אני פונה לחברי הקואליציה.
רבותי הנכבדים, הרי לא כל אחד היה עולה לדוכן. אני, בניגוד לאחרים, מרשה לעצמי לעשות את זה, כי הייתי חייל. אני מבין את הנושא של המילואים, תאמינו לי, לא פחות טוב ממישהו אחר שיושב כאן, ולכן אני יכול לקום ולדבר על אחריות שיש לממשלה. מי שחבר בקואליציה יש לו אחריות, אם זה נראה כן פופולרי או לא פופולרי. יש אחריות, ואת האחריות הזאת אני תובע. תודה רבה.
כבוד היושב-ראש, כנסת נכבדה, ברשותך, אדוני היושב-ראש, אני רוצה לומר כמה מלים על נושאים קשים אחרים שאנחנו מצויים בהם. ישראל עומדת במערכה קשה מול הטרור הפלסטיני, מול התנכלויות ה"חיזבאללה" בחסות סוריה. אנחנו סובלים אבדות, המאבק על צירי התנועה בעיצומו, ערפאת לא נוקט שום פעולות מניעה. ראשי הרשות הפלסטינית ומנגנוניה מסיתים לפעולה נגד ישראל. זה מצב לא קל. אך ראינו קשים ממנו. אני, כידוע, בחרתי להכריז על הפסקת אש. מובן שהגנה על אזרחי ישראל היא חובתנו, וצריך לעשות הכול כדי להבטיח את חיי אזרחי ישראל. כוחות הביטחון עושים מאמץ גדול, גדול מאוד, לבצע זאת. ואני מברך אותם על כך. אני יודע שהדם רותח, ובצדק. אני רואה את הכאב הנורא, ואני רואה בהשתאות את עמידת הגבורה של אנשי ההתיישבות ביהודה, שומרון וחבל עזה, את השליטה העצמית, את הדבקות באדמת ארץ-ישראל. כולנו חבים למתיישבים העומדים עם צה"ל בקו הקדמי, ומכאן אני שולח ברכה חמה למתיישבים. אדוני היושב-ראש, אני יודע שאני מותקף על שהחלטתי על הפסקת אש, ובכל זאת אני מודיע כאן, שהאחריות המונחת על כתפי חייבה אותי לעשות זאת מתוך ראיית התמונה כולה, ולכן החלטתי – ואף הודעתי – על קבלת תוכנית מיצ'ל. המערכה אינה רק ביטחונית. אנחנו חייבים לעמוד במערכה מדינית מורכבת ומסובכת ולהצליח בה, ודבר זה – – –
– – – ודבר זה משפיע על החלטותי, וכך אנהג. צריך סבלנות. במערכה המדינית צריך להצליח, ואני חושב שאנחנו מנהלים אותה כראוי. צריך לזכור – אסור לשאול כל הזמן "עד מתי". לפעמים צריך לדעת לעמוד לאורך זמן, כפי שעשינו בעבר. הם לא שואלים "עד מתי". מי ששואל "עד מתי" מדי יום – יפסיד. ואני חוזר ואומר: מי ששואל יום-יום "עד מתי" – יפסיד.
אדוני היושב-ראש, כנסת נכבדה, יש תחום אחד שבו צריך לשאול כל יום ולאורך כל היום "עד מתי". אנחנו משלמים יום-יום מחיר דמים יקר, מיותר, נורא, שהוא תוצאה של רשלנות, של התרברבות ויהירות, של שטחיות. בישראל יש כשרונות בלתי רגילים בכל תחומי החיים, שאובדים לצערי בתוך ים של חובבנות ולעתים בורות. אני יודע שאסור לעשות הכללות. יש לנו כאן גם דברים בלתי רגילים שיכולים לשמש דוגמה לעמים רבים בעולם, אבל בחיינו – אנחנו מוכרחים להודות, אדוני היושב-ראש – שוררת רשלנות בתכנון, בביצוע, במעקב וגם בדיווח. אני מאמין שזכות הציבור לדעת – זה חיוני – אבל זכותו לדעת את האמת. איך אנחנו מתנהגים במגרשי הכדורגל, איך אנחנו מתנהגים בכביש. מזעזע לשמוע דברי שחצנות ורהב בסגנון: "חוקים נועדו לעקוף אותם". והרי החוקים והתקנות נועדו לקיום ציבורי תקין. כמה פעמים שמענו – כולנו – אנשים בינינו שחזרו מטיולים בחוץ-לארץ, שלועגים לאזרחי מדינות אירופה או אמריקה שבהן ביקרו, שהם מתנהגים כמו "מרובעים": עומדים בתור, מקפידים לשלם גם כאשר אין ביקורת או פיקוח. הם לא אחת מביטים על האזרחים האלה כעל פראיירים. לא הם פראיירים, אנחנו הפראיירים. אגב, מעניין – חיפשתי ולא מצאתי, אדוני היושב-ראש, מקבילה לשונית בשפה כלשהי למושג הישראלי "פראייר". מוכרחים לעצור את הרצון להתחכם, לעתים לעשות רווחים קלים. צריך לקצר הליכים ארוכים ומסובכים, אטיים. אין כל קשר בין משיכת הזמן לקבלת אישור לבין יעילות התכנון והפיקוח. להיפך. ולמה התעוררנו רק עכשיו? אולי האסון הנורא ב"אולמי ורסאי" הוא שזעזע אותנו – אסון שיכול היה להימנע, זו אינה גזירת גורל. כך גם באסונות אחרים שפוקדים אותנו. שמירה על כבודו של הזולת, יחס מקצועי, הקפדה, דקדקנות – הם יכולים למנוע מקרים טרגיים שאנשים קיפחו בהם את חייהם. אלו אינן תאונות, זו תוצאה של דריכה ברגל גסה על כללים שהציבור יצר כדי לשמור על שלומו וביטחונו. את ההתנהגות הזאת עלינו לעקור מן השורש – בחינוך מן הצד האחד, ובענישה קשה ומרתיעה מן הצד האחר. אם ברצוננו להשתייך למשפחת העמים המתקדמים, חובה עלינו לקיים תרבות אחרת. לכן, הצעתי הקמת ועדת חקירה. ועדת החקירה הזאת, אדוני היושב-ראש, איננה עוסקת כלל בחקירת המשטרה, אינה מתערבת בנושא הזה. היא לא נועדה לטפל במישרין בנושא האסון הנורא שפקד אותנו. היא נועדה לטפל בהתנהגות של כולנו במקומות ציבוריים – אם במגרשי הספורט, אם במקומות ציבוריים, אם בביצוע הוראות, אם בשמירת החוק. אני מצפה שהוועדה הזאת תסתכל על הנושאים בצורה רחבה, תנסה להביא שינוי בחיינו, עם דגש מיוחד גם על בתי-הספר, על מערכת החינוך – אם מהצד של המבנים ואם מן הצד של החינוך. הצעת החוק בוודאי תונח על שולחן חברי הכנסת, אני לא אאריך, אני לא אצטט כרגע ממנה. אני רוצה רק לומר לכם: בואו נעצור וניקח עצמנו בידינו, אני מתכוון לעשות זאת. כאן לפנינו יושבים אנשים, ואני רואה אותם ביציע – אנשים שנזעקו למשמע האסון. נמצאים פה אנשי משטרה, נמצא פה פיקוד העורף, נמצא מי שעשה מלאכת קודש בזיהוי הקורבנות באירוע הנורא הזה. לא נמצאים פה אנשי בית-החולים, שעמלו וטרחו ועשו עבודת קודש, ומד"א. ואולי מעורר כבוד יחס הציבור שקם, הופיע, נזעק לעזרה. יושב כאן – אני מזהה את מפקד היחידה לחילוץ נפגעים. אני רוצה להודות לכולכם ולכל אלה שאינם כאן היום, אבל שעשו במלאכה הזאת. אני רוצה להודות לכולכם על מלאכת הקודש שעשיתם, ושוב הראיתם איך אנחנו מסוגלים לעמוד כולנו מאוחדים ברגע של מצוקה. בואו נהיה מאוחדים בטיפול בבעיות האלה בטרם מצוקה. אני רוצה לשלוח מכאן תנחומים למשפחות. אני יודע, אין מזור למשפחה שנהרסה. הכאב הוא עמוק. מי שאיננו בן-משפחה קשה לו מאוד להעריך, אבל אנחנו מבינים את הכאב הזה, ואני רוצה לשלוח מכאן בשם כולנו איחולי החלמה לפצועים. אני חוזר ואומר: בואו נתחיל להתנהג כפי שצריך, בואו נעשה את מה שמוטל עלינו. אפילו אם התעוררנו רק לאור המקרה הנורא המזעזע הזה שקרה, בואו נעשה זאת. תודה.
כבוד נשיא המדינה, אדוני היושב-ראש, חברות וחברי הכנסת, עמנו כאן גם חברים וחברות מן העבר, ברוכים הבאים. לפני כשנה וחצי הצגתי לפני הבית הזה את ממשלתי, ממשלת האחדות הלאומית. רבים]92 לא האמינו אז שהממשלה הזאת תאריך ימים, וסברו שהאחדות הלאומית לא תעמוד מול לחצי הפלגנות ויצרי המריבה. הם התבדו. הסתבר, כפי שאמרתי תמיד, שעצם האחדות הלאומית, בה טמון כוח עצום. יש בה הכוח לעמוד מול אויבים ואיומים, יש בה הכוח להתגבר על משברים מבית ומחוץ. יש בה הכוח לוותר כשאפשר ולעמוד כשצריך. יש בה הכוח, כי האחדות היא מה שהעם רוצה באמת. העם מעדיף דווקא בשעה זו אחדות על פני פלגנות, הסכמה לאומית על פני מריבה, עוצמה על פני חולשה. האחדות הלאומית היא ביטוי של האחריות הלאומית; אחריות לגורל המדינה ולחיי אזרחיה. אין אחדות ללא אחריות. כל אחד מאתנו, שרי הממשלה, חברי הכנסת, נבחרי הציבור, נושא באחריות הזאת. אני נבחרתי ברוב גדול כדי לשאת בה וכך אעשה. אני מתכוון לשמור על האחדות הלאומית, מקור כוחנו, אבל אני לא אעשה זאת במחיר התנהגות חסרת אחריות לאומית. כי האחדות הלאומית אינה יכולה להיות ריקה מתוכן, היא אינה תולדה של הסדרים פוליטיים של בעלי אינטרסים בלבד. האחדות שלנו צריכה להיות, חייבת להיות, אחדות של מטרה, אחדות של דרך ואחדות של מעשה. כולנו שואפים לסיים את סכסוך הדמים הנורא עם הפלסטינים. אפשר לעשות זאת, אפשר להגיע לשלום. אבל האם המנהיגות הפלסטינית הנוכחית רוצה לנטוש את המזימה לחסל את ישראל ובמקום זאת לחיות אתה בשלום? כל ילד פלסטיני יודע בלבו את התשובה האמיתית: כנופיות הטרור והרצח, שהשתלטו על חיי הפלסטינים בעידודה, בהסכמתה וביוזמתה של הרשות הפלסטינית והעומד בראשה, לא רוצות שלום, לא לנו ולא לפלסטינים – הן המכשול לשלום. וכדי להגיע לשלום יש לעקור את שלטון הרצח ולהחליפו בשלטון של שלום. זו האמת – גם אם זו אמת מרה, זו המציאות – גם אם המציאות קשה. יותר מדי פעמים טמנו את ראשינו בחול. לא עוד. מכאן, מעל במת הכנסת, אני קורא לפלסטינים ואומר להם: הסבל הנורא שלכם מיותר הקורבנות שלכם מיותרים, הדם שנשפך, נשפך לשווא.
החליפו אתם את משטר העריצות שמוליך אתכם ממפלה למפלה, מאסון לאסון. אני מאמין שכל פלסטיני יודע את האמת. אני מאמין שיש סיכוי אמיתי שהשנה הקרובה תהיה שנת מפנה. אני מאמין, שידנו המושטת לשלום, לא לנצח תושב ריקם. אני מאמין ששכנינו הפלסטינים יגיעו בעצמם לרגע של שינוי היסטורי ביחסם למדינת ישראל. אני מבטיח לכם שהממשלה הזאת תהיה ערה – –
– – לכל סימן של שינוי, ותדע לנצל כל פתח, ואפילו סדק של שינוי, כדי לממש את תקוות הדורות ולעשות שלום.
חברי הכנסת, האיום על ביטחונה של מדינת ישראל אינו נובע רק מהסכסוך עם הפלסטינים, הוא נובע גם מקיומם של משטרים אפלים באזורנו, שעושים כל מאמץ להתחמש בנשק להשמדה המונית, כדי לנסות ולהביא עלינו כליה. ישראל אינה עומדת מול האיום הזר בידיים ריקות מכלים וממעש. אני שומע את קולות הבהלה שמהדהדים מכלי התקשורת, אני רואה את כותרות האימה, אני שומע את דיווחי החרדה. מי שבא מבחוץ עוד יכול היה לחשוב שאנו הולכים כצאן לטבח. אני מבקש לפנות מכאן לכל אזרחי ישראל ולומר להם: לא לפחד. יש מקום לדאגה, אבל ישראל ערוכה ומוכנה לכל תרחיש שזוממים אויבינו. אין מקום לבהלה ולפטפטת שיוצרת אותה. צריך להישאר מאוחדים, לפעול יחד, בשקט, בנחישות ובאחריות ולעשות את מה שצריך. איומי ההשמדה ההמונית והטרור הרצחני מכוונים לא רק כלפינו. ארצות-הברית, מנהיגת העולם החופשי, נחושה בדעתה לעקור את האיום הזה ולנטרל אותו. ישראל היא חלק מהעולם החופשי, בעלת ברית לארצות-הברית, והיא מקבלת בברכה את מנהיגותה במאבק נגד כוחות הרשע. חברי הכנסת, לצד ההתמודדות עם בעיות הביטחון מצויה החברה הישראלית במשבר כלכלי קשה. המשבר הזה נובע בעיקרו מהמשבר הכלכלי העולמי שנמשך כבר למעלה משנתיים. הוא מוחרף על-ידי המציאות הביטחונית, שמקשה עלינו לפתח את הכלכלה מצד אחד, ודורשת משאבים עצומים שנלקחים מהמשק הישראלי, מכיסו של כל אזרח, מצד שני. ושוב מתגלה כאן, כמו במשבר הביטחוני, חוסנה של החברה הישראלית. אותה מסירות והקרבה שנדרשים באחד, נדרשים גם בשני. תפקידנו העליון כנבחרי הציבור הוא לגלות אחריות ורגישות. בשעה הזאת לא יכול להיות שכל אחד יבוא ויתבע: תן, תן, כי אין ממה לתת.
לא ייתכן שכל בעל אינטרס שמגובה במעט כוח פוליטי ייאבק על נתח מהקופה הציבורית. היא ריקה. לא ייתכן שביצוע הפתרונות לצמיחה מחודשת, בין השאר פרוייקטים לאומיים לתעסוקה, ייבלם על-ידי ביורוקרטיה אטומה. אם הכנסת תפעל בחוסר אחריות ותחלק את כספי הציבור ללא גבול, ישראל תגיע לסף של אסון פיננסי.
אם מסגרות התקציב ייפרצו, התוצאה תהיה אחת: האינפלציה והמחירים יקפצו, הדולר ירוץ, ומעט החסכונות שלנו יעלו בעשן. מי שייפגע מכך הם קודם כול החלשים – מה שקשה היום, קשה מאוד, יהפוך אז לבלתי אפשרי. אני נחוש בדעתי להגיש לכנסת, כבר החודש, תקציב של אחריות לאומית ולקיים עליו הצבעה. אני אומר לכם בגלוי: בתקציב יש ויתורים מכאיבים לכולם.
דברים נחוצים יידחו. פעולות חשובות תקוצצנה. אבל לא ייתכן שנהיה מוכנים לעשות ויתורים כואבים לפלסטינים, למען השלום, ולא נהיה מוכנים לעשות ויתורים כואבים אחד לשני, למען הקיום והפרנסה שלנו.
ולכן, אני אומר לכל אלו ששובתים היום: צריך לוותר.
צריך לוותר על דרישות, גם אם הן מוצדקות, לתוספת שכר ותקציב; לוותר על הישגים שהושגו בעבר והיום אי-אפשר לעמוד בהם. ובעיקר, אני אומר לכולנו: לוותר על ההזדמנות לנגח אחד את השני, להראות מי צודק יותר, מי מיטיב יותר, מי פופוליסט יותר. מי שלא יוכל לגלות אחריות לאומית ולוותר, לא יוכל להיות חלק מההנהגה הלאומית. בתקציב הזה יש היסודות הדרושים כדי לתת מענה על המצוקות החברתיות הקשות ולהתחיל לעלות על דרך של צמיחה ויציאה מהמשבר הכלכלי. נעמוד ביעד גירעון של 3%, שישדר אמינות לכל שוקי העולם; נתחיל בהורדת מס ההכנסה לאנשים העובדים – –
– – נוסיף, גם השנה, עוד מיליארד שקל לתקציב התשתיות – דבר שיהפוך את ההשקעה בתשתיות לגדולה ביותר אי פעם – –
– – הדבר בידינו – ונעשה זאת. חברי הכנסת – – –
השנה הבאה עלינו תהיה שנת בחירות. כל אחד מאתנו יעמוד לדין הבוחר – ראשית בתוך המפלגות ואחר כך בפני הציבור כולו. שנת בחירות היא שנה קשה להכרעות קשות, ולמרות זאת ישראל תידרש השנה להכרעות קשות. אני אעשה כל מאמץ כדי שהבחירות תיערכנה במועדן. ישראל צריכה ביטחון, ישראל צריכה צמיחה כלכלית, ולשם שניהם ישראל צריכה יציבות. די לנו במשברים פוליטיים שכל תכליתם צבירת נקודות רגעיות בדעת הקהל. זה הזמן של כולנו, כל היושבים בבית הזה, לגלות אחריות לאומית. אני לא אסטה מדרכי. אנו נמשיך לקבל החלטות נכונות – וקשות – גם אם ריח הבחירות עולה באוויר. אני אעמוד על כך שהחלטות שהתקבלו ברוב בממשלה, תבוצענה, ולא אקבל כל סטייה מכללי הממשל התקין. האינטרס הלאומי יגבר גם השנה על פני האינטרס המפלגתי או האישי של מישהו – יהיה חשוב ופופולרי ככל שיהיה. כך התחייבתי לעשות וכך אעשה. אני יודע שרבים מכם – מהקואליציה ומהאופוזיציה – סבורים כמוני, וכך ינהגו. אדוני היושב-ראש, ברשותך, אסיים בנימה קצת שונה. בימים הקרובים יציין עם ישראל כולו – באבל, בראש מורכן מצער ומבושה – את המעשה הנתעב ביותר בתולדות מדינת ישראל, רצח ראש הממשלה יצחק רבין , זכרו לברכה. מחלוקות חינם; שנאת חינם; חוסר סובלנות; חוסר הרצון לכבד דעה אחרת; חוסר הנכונות לוותר מעט; הקנאות; הגידוף – הובילו לאלימות הנוראה. שלושה כדורי אקדח רצחו אדם – והתנקשו בנשמתנו.
יצחק רבין היה מפקדי שנים רבות – –
– – הוא היה ידידי שנים רבות יותר. הוא היה ראש הממשלה שלי – של בוחריו ושל אלה שלא בחרו בו. הוא היה אדם שתמיד שאף להתעלות מעל האינטרס המיידי, האישי, המפלגתי, ושירת באמונתו את האינטרס הלאומי. גם כשחלקתי עליו בעניין זה או אחר, ידעתי שהוא פועל כי כך הוא מאמין שנכון, כי כך הוא רואה את טובת העניין. יהי זכרו ברוך! אדוני היושב-ראש, חברי הכנסת, עם פתיחת מושב החורף נביט קדימה ונפעל יחד – מעבר למחלוקות הרגע – נפעל יחד באמונתנו לדאוג לביטחון, להביא שלום ולקדם את מדינתנו לרווחה ולשגשוג. תודה רבה.
אדוני היושב-ראש, כנסת נכבדה, רציתי לומר לך, רענן, אתה תחסר לי בממשלה. למי עוד אני אוכל לפנות תמיד בתוספת התואר דוקטור? אתה היחיד שאני פונה אליו תמיד בצורה זו. זה לא שאין עוד דוקטורים אולי, אבל אתה היחיד שזוכה לתואר הזה. אני עוקב אחרי השר רענן כהן ואחרי פעולותיו במשך שנים, ואף פעלנו יחד בשורה של נושאים. תרשה לי לגלות לך, אני מסתכל, עוקב אחריך, גם פוליטיקה למדתי אצלך.
הרי אם לא היית קם ונוטש את הזירה, היית ממשיך לכהן כמנכ"ל או כמזכ"ל מפלגת העבודה, אם היה לך רצון, עד מאה-ועשרים. בדברים האלה לימדת ותיקים ממך שיעור ולקח. גם זה היה בהחלט דבר מאלף ולא היה אפשר להתעלם מן העניין הזה כשראיתי את הדברים האלה. ועכשיו כמה מלים ברצינות.
רענן, אני רוצה לומר לך דבר אחד, ואני חושב שזה באמת דבר אמיתי. אתה איש של אחדות. אתה הבנת את החשיבות המכרעת לקיום אחדות בעת הזאת ובכלל. לכן תרומתך להקמת ממשלת האחדות, שאני עומד בראשה, היתה חשובה כל כך, ולא רק בהקמה. אני רוצה לומר, זה לא קל להקים ממשלת אחדות, בוודאי רחבה כזאת, אבל זה ניתן. יותר קשה לקיים ממשלת אחדות, וגם על כך אני רוצה להודות לך. אני חושב שבנושא הזה באמת הבנת את החשיבות המכרעת בימים כאלה – שצריכים לעבוד ביחד, וגם על כך תודה לך. אני חושב שרענן הוא אדם שיש בו מיזוג של רגישות חברתית גבוהה מאוד לגבי כל אזרחי ישראל. אני חושב שאתה מבין והבנת את הבעיה הכל-כך מורכבת, איך נוכל כולנו, כל אזרחי ישראל, יהודים, ערבים, דרוזים ובדואים לחיות ביחד. למדת את הנושא הזה, אתה חי את הבעיה הזאת, אתה מכיר את הבעיה הזאת, לדעתי אחת הבעיות המורכבות ביותר שישנן. זו דמוקרטיה מורכבת, וצריכים לדעת לחיות ביחד. אני חושב שאת הנושא הזה הבנת. בהמשך אתה בוודאי תתחיל להופיע בכנסים כלכליים, בכנסי בנקאים בכל רחבי העולם. אני מקווה שתמצא מעט זמן להמשיך גם בנושא הזה, כי זה באמת נושא מרכזי, כי צריכים לחיות ביחד, ואנחנו הרי תמיד נמשיך לחיות ביחד. לכן תרומתך תהיה בהחלט חשובה. אמרתי שפעלתי אתך בכמה נושאים. הנושא שאולי הייתי רוצה לציין אותו הוא הטיפול בחיילים, שיכון לחיילים. גם בתחום הזה אני מקווה שנצליח להתגבר על הביורוקרטיה הקיימת, וזה בעצם בידינו, אבל לא קל להתגבר עליה. נוכל להמשיך באותם צעדים שאתה יזמת ואני עזרתי לך בביצועם. אני חושב שאי-אפשר שלא לציין את העירנות שלך ואת הדאגה שלך לנושא הביטחוני ואת הראייה הרחבה של הנושא המקומי וגם האזורי בתחום הזה. תרשה לי עוד לומר, אתה הבקעת את דרכך בכוחות עצמך. זה בוודאי לא היה פשוט. הגעת להישגים, ואני בטוח שתמשיך. הייתי מבקש שתמסור את ברכותי לבני משפחתך. ושוב, תודה על כל מה שעשית. תודה על החברות ועל הרוח הטובה שהשרית כחבר הממשלה. תודה. האם יהיה לנו רוב לזה?
לאיזו ועדה אנחנו מעבירים את זה?
כבוד היושב-ראש, זה במקרה כך?
אדוני היושב-ראש, כנסת נכבדה, בהתאם לנוהג הקיים בכנסת ישראל, אני רוצה לברך את חבר הכנסת עוזי אבן על הצטרפותו לכנסת. אני שמח שיכולת לעמוד כאן ולומר את דבריך באופן ברור. אני רוצה לאחל לך פעילות מוצלחת בכנסת. אדוני היושב-ראש, כנסת נכבדה, אני מתכבד להודיע לכנסת, כי החלטתי על-פי סמכותי, לפי סעיף 33(ה) לחוק-יסוד: הממשלה, לצרף את שאול מופז כשר נוסף בממשלה בתפקיד שר הביטחון.
רב-אלוף במילואים שאול מופז עשה רבות למען ביטחון ישראל במשך שנות שירותו הארוכות בצה"ל. הוא היה רמטכ"ל מצוין. אני משוכנע כי הוא ימלא את תפקידו על הצד הטוב ביותר ויתרום תרומה משמעותית לממשלה ולעבודתה. בהתאם לסעיף 3(ג) לחוק-יסוד: הממשלה האמור, אבקש את אישור הכנסת למינוי.
כבוד נשיא המדינה והגברת קצב, משפחת רבין היקרה, כבוד ראש הממשלה לשעבר והגברת ברק, כבוד הרבנים הראשיים, כבוד נשיא בית-המשפט העליון, כבוד השופטים, אדוני היושב-ראש, שרי הממשלה, ראש העיר ירושלים, חברי הכנסת, מוקירי זכרו של יצחק רבין, מכובדי, שוב חלפה שנה, וככל שחולף הזמן, ובקצב האירועים הפוקדים אותנו, יותר ויותר גופים, לעתים אישים פוליטיים, מאמצים את יצחק רבין, זיכרונו לברכה, אל לבם ומנסים להפוך תורתם לתורתו, ולאט לאט, כך נראה לי, אין זה עוד יצחק רבין שיצא לי להכירו ולשרת תחת פיקודו שנים רבות, להאמין בו ולהעריכו כל כך. לפתע זה רבין אחר, שלא היה קיים כלל. יומיים לפני פטירתה של לאה רבין, זיכרונה לברכה, הייתי בניו-יורק, התקשרתי אליה ארצה לבית-החולים, דיברתי עם דליה בתה, שאלתי לשלומה של לאה, ידעתי מה מצבה וחשתי רצון להיפרד ממנה. לאה, בשארית כוחותיה, נטלה את הטלפון ואמרה לי: אריק, נכון שיצחק לא היה מוותר לעולם על ירושלים? בהכירי את יצחק רבין שנים רבות, עניתי ללאה: אני בטוח שעל ירושלים לא היה מוותר לעולם. זו היתה שיחתנו האחרונה. כעבור יומיים נפטרה. הרגשתי בדבריה מעין צוואה, וכדי שלא אתפס גם אני לטעות, עיינתי בנאומיו ומצאתי, שלאה, זיכרונה לברכה, לא לשווא נאבקה. יצחק רבין, שנולד בירושלים בשנת 1922, התחנך בבית-הספר "כדורי" שבגליל התחתון, ויחד עם רבים מחבריו התגייס לפלמ"ח ונמנה עם מפקדיו הבכירים. שימש מפקד חטיבת הראל, שנאבקה יחד עם החטיבה הירושלמית ועם חטיבות נוספות על הגנת ירושלים ושמירת ציר פתוח אליה בקרבות רוויי דם, שבהם שובצו ניצחונות גדולים עם מפלות קשות. נפלה בחלקי הזכות להשתתף כמ"מ באחד הקרבות המרים האלה. עם סיום מלחמת ששת הימים הוענק ליצחק רבין, רמטכ"ל מלחמת ששת הימים, תואר דוקטור כבוד של האוניברסיטה העברית בירושלים, וכך, בעומדו נרגש על פסגת הר-הצופים, פתח ואמר: "ביראת כבוד עומד אני לפניכם, מורי הדור, כאן, במקום הקדום ומלא ההוד הנשקף אל בירת הנצח שלנו וצופה אל פני במותיהן של קדמוניות עמנו – – –". ועוד אמר שם: "העם כולו עמד נפעם ורבים אף בכו לשמע הבשורה על כיבוש העיר העתיקה – – – תחושת הישועה והנגיעה שנגעו הלוחמים הישר לתוך לב לבה של ההיסטוריה היהודית – – – עוררו מעיינות של רגש והתעלות רוחנית. הצנחנים שכבשו את הכותל – עמדו נשענים עליו ובכו". 25 שנים מאוחר יותר, בסיום הקונגרס היהודי בירושלים, הוסיף יצחק רבין: "הכותל המערבי הוא לי מוקד געגועיו של העם היהודי, ואבני הכותל השותקות, שהיו המלט והדבק של עם ישראל לדורותיו, דיברו אלי באותם רגעים יפים ועצובים יותר מכל חלום ושיר". וביום 27 באוקטובר 1994, בעת ביקור הנשיא קלינטון בכנסת, אמר: "אדוני הנשיא, ברוך הבא בביתנו בירושלים, מוקד געגועינו ומחוז חלומותינו במשך אלפי שנים". והוסיף: "הרוב המכריע של העם בישראל רואה את ירושלים כבירת ישראל בריבונות ישראל. ירושלים אינה עניין למשא-ומתן. אין היא עניין למיקוח. נאמנים למורשתנו ולערכינו, נאפשר תמיד חופש גישה ופולחן דתי לבני כל הדתות, אך ירושלים", הוסיף יצחק רבין, "היתה ותהיה לנצח בירתה של מדינת ישראל בריבונות ישראל, לבו הפועם של העם היהודי". "אין שתי ירושלים", אמר יצחק רבין ביום ירושלים ב-29 במאי 1995; "יצאנו למלחמה כדי לחיות ולהנחיל חיים לדורות הבאים – – – רק כאשר הצטרפה ירדן למלחמה ניתן האות. רק אז ניתנה הפקודה לאלוף הפיקוד, עוזי נרקיס, ולמפקדי החטיבות, מוטה גור, אורי בן-ארי ואליעזר אמיתי, והם וחייליהם שחררו ואיחדו את ירושלים". בנאומו זה דיבר יצחק רבין על עמידת הגבורה של ירושלים במלחמת העצמאות, על קרבות הגבורה לפריצת המצור מעליה, על הנופלים ובני משפחותיהם, ואמר יצחק רבין: "לא הצלחנו לשחרר את העיר העתיקה, ובמשך שנים חיינו בתחושת כאב, כי העיר חצויה, כי שריד המקדש נשבה בידי זרים. 19 שנים היו הדרכים שלנו אל הכותל שוממות, 'כיכר השוק ריקה, ואין פוקד את הר-הבית בעיר העתיקה', כמאמר המשוררת נעמי שמר". "ירושלים אינה נושא למיקוח", אמר ראש הממשלה יצחק רבין בהודעתו בכנסת ביום 15 במאי 1995, אדוני היושב-ראש, כנסת נכבדה, כמעט שנתיים אחרי חתימת הסכם אוסלו. והוא הודיע את הדברים הבאים: "בנאום הצגת הממשלה הנוכחית בבית הזה, ביום 13 ביולי 1992, אמרתי, בין השאר: 'ממשלה זו, כמו כל קודמותיה, מאמינה כי אין חילוקי דעות בבית הזה בדבר נצחיותה של ירושלים כבירת ישראל. ירושלים השלמה והמאוחדת היתה ותהיה לעולמי עד בירתו של עם ישראל בריבונות ישראל, מוקד לגעגועיו וחלומותיו של כל יהודי'". והמשיך יצחק רבין: "'הממשלה נחושה בדעתה כי ירושלים אינה נושא למיקוח. גם השנים הבאות יעמדו בסימן הרחבת הבנייה בירושלים רבתי'". "הממשלה עומדת גם היום", אמר יצחק רבין, "מאחורי הדברים, ואין בכוונתה לסגת מהם בכל דרך או בכל צורה שהיא". ב-5 באוקטובר 1995, חודש ימים לפני הירצחו, מביא ראש הממשלה רבין לאישור בכנסת את הסכם הביניים עם הפלסטינים ואומר: "ואלה הם עיקרי השינויים – לא כולם – כפי שאנו רואים אותם ורוצים אותם בפתרון הקבע". אקח את אחד מהדברים שהוא דיבר עליהם שם: "בראש ובראשונה ירושלים המאוחדת, שתכלול גם את מעלה-אדומים וגם את גבעת-זאב, כבירת ישראל, בריבונות ישראל, תוך שמירת זכויותיהם של בני הדתות האחרות, הנצרות והאסלאם, לחופש גישה ופולחן במקומות הקדושים להם, על-פי נוהגי דתם". בפתיחת חגיגות 3,000 שנה לירושלים בוושינגטון אמר יצחק רבין, ב-25 באוקטובר 1995, ממש ימים אחדים לפני הירצחו: "ירושלים שלי היא עיר השלום, שממנה תצא הבשורה הגדולה לכל הדתות, לכל העמים: כי מציון תצא תורה ודבר ה' מירושלים, וגם – יהי שלום בחילך, שלווה בארמנותייך". "אנחנו חלוקים בדעותינו מימין ומשמאל. יש לנו ויכוחים על דרך ועל מטרה. בישראל אין לנו ויכוח בנושא אחד: שלמותה של ירושלים והמשך כינונה וביסוסה כבירתה של מדינת ישראל. אין שתי ירושלים. יש רק ירושלים אחת. מבחינתנו, ירושלים אינה נושא לפשרה, ואין שלום בלי ירושלים" – הכול דבריו של יצחק רבין, זיכרונו לברכה. "ירושלים, שנחרבה שמונה פעמים, שבמשך שנים לא היתה לנו גישה אל שריד מקדשנו, היתה שלנו, תהיה שלנו, היא שלנו, וכך תהיה לעולמי עד." מילאתי את צוואתך, לאה. אגשים את שבועתך זו, יצחק.
כבוד נשיא המדינה והגברת קצב, אדוני יושב-ראש הכנסת, משפחת בגין, ראש הממשלה לשעבר בנימין נתניהו, לוחמי האצ"ל, ותיקי תנועת ז'בוטינסקי, חבריו של מנחם בגין, והקרוב ביותר אליו, יחיאל קדישאי, חברי הכנסת היום ובעבר, אנו מציינים היום עשר שנים לפטירתו של ראש הממשלה מנחם בגין, זיכרונו לברכה. דמותו של מנחם בגין צרובה בזיכרונו של העם הזה. דור התקומה התברך במנהיגים דגולים, אנשי חזון ומעשה, שמעטים כמותם בתולדות העמים. דומה שבין ענקי הדור הזה מיתמרת גם דמותו של ראש הממשלה השישי של ישראל: לוחם למען עמו משחר נעוריו. מפקד המחתרת הלוחמת לשחרור המולדת, פטריוט. פרלמנטר גדול ומדינאי, שהממד המוסרי, כמו גם ההיסטורי, בלטו במחשבתו המדינית. ראש הממשלה שפרץ את הדרך לשלום ובה בעת הסיר סכנות ביטחוניות אדירות מעל דרכו של עם ישראל בארצו. בפרק זמן של שש שנים תחת הנהגתו עברה המדינה מהפכה מדינית וחברתית: ממפעל שיקום השכונות לליברליזציה בכלכלה; מהסכם השלום עם מצרים ועד המאבק הנחרץ בטרור האש"פי, ששיאו בגירוש ערפאת ומחבליו מביירות; מהמבצע הנועז להשמדת הכור האטומי בבגדד ועד למפעל ההתיישבות היהודית בגליל, בשומרון, ביהודה, בחבל עזה ובחבלי ארץ אחרים. מי שעמד על עקרונותיו במשך שנות דור עד שזכה לקבל את אמונו של העם, חולל במהלך שנות שלטונו גדולות ונצורות. זכיתי לכהן בשתי הממשלות בראשותו של מנחם בגין. עד היום חרותים בזיכרוני פרקים מדבריו בישיבות הממשלה ובכנסת, דברים חדורי גאווה לאומית על זכותנו על ארץ-ישראל, על זכותנו להגנה עצמית ועל אמונתנו בנצחיותו של העם היהודי. גדולתו של מנחם בגין היתה אהבת ישראל גדולה – אהבת אמת לעם היהודי שלמאבקו התגייס מנעוריו. אהבה זו עמדה לו גם ברגעים קשים – בימים שבהם נרדף עם חבריו, בימים שבהם הותקף בשלטון ובאופוזיציה בסגנון משתלח ורווי שטנה. ואהבה זו עמדה לו גם בימים של כבוד ותהילה. בטקס הענקת פרס נובל לשלום, כשאחד מגדולי הישגיו זכה להכרה בין-לאומית, אמר מנחם בגין: "אני מודה לכם על הכבוד והיקר שחלקתם לי. עם זאת, אין הוא מגיע לי. הוא מגיע לבני עמי, העם העתיק והאומה המתחדשת שחזרה אל ארץ אבותיה מתוך אהבה ונאמנות, לאחר אלף ותשע-מאות שנה של ייאוש, השפלה וחורבן פיזי מוחלט. הכרה רבת יוקרה זו מגיעה לבני עמי משום שסבלו כה רבות, משום שאיבדו כה הרבה, משום שהם אוהבי שלום ורוצים בו בכל לבם, לעצמם ולמען שכניהם. בשמם אני מקבל בענווה את הפרס, ובשמם אני מודה לכם מעומק לבי". אני רואה את רעיון אחדות הגורל היהודי כצוואתו העיקרית של מנחם בגין. גם אחרי הטרגדיה הגדולה של "אלטלנה" ציווה בגין את אנשיו והתווה את הגבול: לא תהיה מלחמת אחים. וכך אמר כמפקד הארגון הצבאי הלאומי, לאחר אותה פרשה – מהאיומות בתולדות עמנו – בשידור לאנשיו, לאומה, באותו יום קשה, ב-22 ביוני 1948: "אנו נוסיף לאהוב את עם ישראל ואנו נוסיף להילחם למען ישראל" – – – "כי המלחמה היא למען הכול. כי העם בסכנת קיום" – – – "עזרו אתם גם לי לשכנע את אנשי, עזרו גם לי לשכנע כי אסור שאח ירים יד אל אח. שאסור כי נשק עברי יפעל נגד לוחמים עבריים" – – – "יעמוד כל אחד לימין חיילינו – כל חיילינו – עד אשר שוב יתלכדו ויהיו לעם אחד, למחנה לוחם אחד". לאחר שנים רבות, עת כבר כיהן כראש ממשלת ישראל, אמר, כי תקוותו היא שאחרי מותו ייזכר, מעל לכול, כמי שמנע מלחמת אחים, והוסיף: "זה חשוב בעיני יותר מהפיקוד על המחתרת, מראשות הממשלה, מחוזה השלום ומחוק רמת-הגולן". אנו נוסיף לזכור ולאהוב את מנחם בגין הפטריוט, המנהיג, המדינאי, הפרלמנטר, איש ההדר, איש המוסר, איש הכבוד, הלוחם הנאמן. מדבריו, מסיפור חייו, עולה אמת גדולה – אמת חיינו, תמצית מאבקנו לשלום ולביטחון בארץ הזאת. נזכור את אשר לימדנו וננחיל את האמת הזאת לדורות הבאים. יהי זכרו ברוך.
אדוני היושב-ראש, כנסת נכבדה, אדוני ראש הממשלה, הניסיון שלך כאן היום להטיל את האחריות למה שמתרחש על האופוזיציה הוא ניסיון שאין בו אמת. מי שאחראי למצב שנוצר הוא אתה ואתה ואתה בראש ובראשונה.
לא התחלת בטעות הזאת היום, אדוני ראש הממשלה, התחלת בטעות הזאת לפני שנה וחצי.
מנהיג רציני היה רואה לפני שנה וחצי, מייד לאחר הבחירות, את התמונה האמיתית, שהיא תיקו בין הליכוד לבין העבודה. מה אני הייתי עושה לו רציתי באמת להביא להסכמים לשלום?
ראשית, הייתי הולך לממשלת אחדות, כדי להקטין את ההתנגדות של הצד מנגד, כדי להגיע להסכמה רחבה שתביא בסופו של דבר לתוצאות, כדי שהעם יהיה מאוחד ומלוכד מאחורי ממשלתו. אגב, הסברתי זאת לראש הממשלה מר ברק בפגישות ובישיבות בינינו – – –
אדוני היושב-ראש, כנסת נכבדה, יכול להיות שגם ראש הממשלה הבין זאת, אבל בסופו של דבר ה"ביילינים" למיניהם השפיעו עליו ללכת ללא הליכוד. זו היתה הצעת אחיתופל, כי בסופו של דבר הליכוד עמד בעבר מאחורי הסכמי השלום המסובכים ביותר שהיו, ואני עצמי הייתי שותף להם. זה שכל מיני אנשים מנסים, לצערי, לצייר תמונה מעוותת ושקרית, שאני כאילו מסמל את ההיפך משלום, וברק שוב קנה זאת לפני כמה שבועות, הביא אותך, אדוני ראש הממשלה, למצב שבו אתה נמצא היום. אני מצטער על כך. לדעתי זה רק עניין של חוסר ניסיון. כשאני אומר שצריך לעזוב את רעיונות קמפ-דייוויד ולחפש דרך חדשה, אני מתכוון לדרך חדשה שתביא להסכם, לא לדרך חדשה שלא תביא להסכם.
קמפ-דייוויד הוכיח שהוא הסכם לא טוב, שהוא הסכם רע. בגללו אנחנו נמצאים היכן שאנחנו נמצאים היום. הדבר דומה לטיפול רפואי. מתחילים בטיפול אחד, רואים שהוא לא הצליח, מחפשים שיטה וטיפול אחרים. אבל המטרה הסופית היא להבריא את החולה ולא לנטוש אותו. אדוני ראש הממשלה, וכי אתה חשבת לרגע, אפילו לשנייה, שאנחנו נסכים לתוכניתך המדברת על חלוקת ירושלים, על מתן מעמד? – הרעיונות. אני יודע שאתה מסתתר תמיד מאחורי המלה "הרעיונות". האם חשבת – – –
האם חשבת לרגע אחד שאנחנו ניתן יד לחלוקת ירושלים? למתן מעמד לגורם זר כלשהו בהר-הבית? האם העלית בדעתך – – –
האם העלית בדעתך שאנחנו נוותר על תוכנית אלון? על אזור הביטחון המזרחי החיוני לקיומה של ישראל? האם העלית בדעתך לרגע אחד שאנחנו נסכים להבאה של פליטים פלסטינים לתוך ישראל? האם העלית בדעתך שאנחנו נסכים לפירוק יישובים? איך הגעת למצב הזה? הגעת למצב הזה כתוצאה משורה של דברים, מוויתורים בקמפ-דייוויד, מבריחה מבוהלת. אני תמכתי בנסיגה מלבנון עוד לפני שהעליתם את זה.
לא 18 שנה. אני מכיר את הסיפור הזה. מדובר ב-25 שנים. ההססנות שלך בניהול המאבק בטרור, האולטימטומים שהגשת בזה אחר זה ולא עמדת לרגע אחד מאחוריהם, אלה הביאו למצב הנוכחי, שבו אנחנו נמצאים. כשאני אמרתי שצריך תוכנית מדינית, ידעתי מה שאני אומר. הפעילות הביטחונית נגזרת מהתוכנית המדינית. אתה אולי חשבת שצריך מועצת יועצים. ממשלה צריך שתהיה לה תוכנית מדינית ביטחונית ברורה. צריך שיהיו לה שרים בעלי כושר ביצוע וצריך שבראשה יעמוד ראש ממשלה שמסוגל לקבל החלטה ומוכן לשאת באחריות. בדברים האלה, לצערי, לא עמדת. אני רוצה לומר: אל תנסה להטיל את האחריות עלינו. מי שאחראי למצב הזה, מי שאחראי לכך שאין ממשלת חירום בשעה כזאת, זה אדם אחד בלבד, זה אתה, אדוני ראש הממשלה, מר ברק, אתה ולא אף אחד אחר. ואל תטיל בנו את ההאשמות. ואל תתפאר כאן בהישגי הממשלה. ראינו מה עשתה הממשלה הזאת במשך השנה. במקום ללכת יחד, ואפשר היה ללכת יחד, במקום זה העדפת את רעיונות ה"ביילינים" למיניהם. הרי גם עכשיו התנהל משא-ומתן מאחורי גבה של הממשלה, מאחורי גבו של הקבינט. לכן, אדוני היושב-ראש, אני רוצה לקבוע דבר אחד, ואני רוצה להביא זאת פה לידיעת הבית: האדם שאחראי למצבה של ישראל ולמצב שהיא צריכה ללכת באמת בעת לא נוחה למערכת בחירות, האדם הזה הוא רק אחד, זה ראש הממשלה מר ברק. תודה.
– – אני פשוט מסתכל על מחדלי הממשלה.
אני מוטרד מזה שמוליכים בכחש את העם.
מאוד הייתי רוצה, אם היה ניתן, שאותם כספי עמותות, שלא יודעים היכן הם נמצאים – אם אפשר לכסות באמצעותם את מה שחסר לי, אז הייתי מאוד מרוצה מהעניין.
תרשה לי להגיד לך, אתה עומד על הדוכן ואומר דברים שאין בהם שום אמת, וכל זה בא לחפות על שערורייה של עמותות ברק. זה כל העניין.
כבוד היושב-ראש, כנסת נכבדה – – –
כבוד היושב-ראש, כנסת נכבדה, אני מברך את הווטרנים ששירתו בצבא האדום בזמן מלחמת העולם השנייה ונציגותם יושבת כאן ומכבדת אותנו בדיון הזה. החיילים היהודים שלחמו השתתפו באופן פעיל בחיסול גרמניה הנאצית, ואני רוצה לברך אתכם בברכה של חייל לחיילים. מיליון וחצי יהודים שירתו בצבאות בעלות הברית – חבל שראש הממשלה לא ידע ודיבר על מאות אלפים, אבל מיליון וחצי יהודים שירתו בצבאות בעלות הברית בעת המלחמה; מתוכם כחצי מיליון בצבא האדום. ביניהם היו למעלה מ-400 גנרלים בתפקידים מרכזיים פיקודיים, ממפקדי חזיתות, מפקדי ארמיות, בתפקידים הבכירים ביותר. 25% מהלוחמים, 123,822 קיבלו אותות הצטיינות, ביניהם כ-140 שקיבלו את אות הגבורה "גיבור ברית-המועצות", אחדים מהם פעמיים. זו היתה מלחמה אכזרית וקשה, ונפלו בה בקרב כ-200,000 לוחמים יהודים. תרומת הלוחם היהודי היתה גדולה וחשובה. לכן שמחתי על כך שחברת הכנסת נעמי בלומנטל, יושבת-ראש ועדת העלייה, הקליטה והתפוצות, עמדה על כך שהצעת החוק תכלול הטבות בעין ותעשה צדק עם הנזקקים שביניהם. חברת הכנסת נעמי בלומנטל הצליחה לעשות זאת על-ידי שילוב הצעת החוק הממשלתית עם הצעותיהם של חברי הכנסת יורי שטרן, מיכאל נודלמן, אביגדור ליברמן, אליעזר כהן וסופה לנדבר. אני מברך אותך ואתכם על כך. ותודה כמובן גם לממשלה. אנחנו נמצאים במאבק על ירושלים, מסירת אבו-דיס ועזרייה לשליטה פלסטינית מלאה, לרבות ביטחון, משמעותה תחילת חזרה לגבולות 1967, והמשמעות הינה הפיכת ירושלים לעיר גבול. מה לעשות, מר ברק עסוק כל כך במאמציו לשכנע את אסד וערפאת להסכים ולקבל את ויתוריו המפליגים, שאין לו זמן לטפל בבעיות האמיתיות של ישראל: בעיות החברה והכלכלה. ראש הממשלה אינו מבין, שבלי לכידות חברתית וסגירת פערים בחברה הישראלית לא ניתן יהיה לעשות כאן מאומה. לצערי, דרכו המדינית של ראש הממשלה מרחיקה את השלום, שאני מאמין שניתן להגיע אליו. אי-פעילות נמרצת אחרי הפגיעה בצד"ל ובצה"ל – אולי אפשר להרגיע את חברי סיעתי.
אי-פעילות נמרצת אחרי הפגיעה בצד"ל ובצה"ל כמו עצימת עין והתגברות הלאומנות הערבית המלווה בהתפרעויות בין ערביי ישראל, גם אלה מרחיקות את השלום שאנו רוצים בו. ממשלת ברק, שהבטיחה לעם ישראל חברה מתוקנת יותר, גילתה אוזלת יד הגובלת כמעט בהפקרות בטיפול בכל בעיות הפנים של המדינה – שביתת המורים; שביתת הנכים שעברו מסע השפלה ובעייתם טרם נפתרה; עליית האבטלה; מפעלים בסכנת סגירה, שרק הפגנות של עובדים וצמיגים בוערים הביאו לטיפול כלשהו בהם. הכול פתרונות זמניים, ארעיים. הכול תוך גילויי אטימות לב של הממשלה. ליחס המעליב ביותר מצד הממשלה זוכים הרופאים. הציניות של הממשלה בטיפולה ברופאים מעמידה אותה באור עצוב ומביך. ולמה נוהגת כך הממשלה? מפני שהרופאים, בגלל הרגשת האחריות שלהם, נאבקים בידיים אסורות; הם ממשיכים בטיפול, והממשלה מנצלת זאת. יחס הממשלה לרופאים, ובעיקר לצעירים שבהם, יביא בהמשך לקריסת הרפואה הציבורית וליצירת לשתי מערכות נפרדות ברמות שונות – רפואה לעשירים ורפואה לציבור הרחב. ומעל לכל אלה עולה מדוח ועדת בן-בסט, לפי מה שהתפרסם עד כה, שעל כתפיו של האזרח יוטלו גזירות מס קשות, שיפגעו באופן ישיר בהכנסתו האישית: כמו המס על תוכניות החיסכון, על פיקדונות, על איגרות חוב, המס על ירושתו של אדם גם אם שילם מס כדין כל ימיו; זאת אומרת, משפחה משלמת מס פעמיים. אני רוצה כאן לומר, אנחנו ביטלנו את החוק הזה לפני שנים רבות, ואנחנו נבטל אותו מייד כשנחזור להנהיג את המדינה.
מס על אזרחים אשר יפדו את קופות הגמל וקרנות ההשתלמות לפני גיל הפרישה, משמעו, כל מי שיבקש ליהנות מפירות חסכונו, פרי עמלו במשך שנים רבות ולא הגיע לגיל הפרישה, ייענש וישלם בעבור זה מס. ביטול זיכוי המס לנשים עובדות, ועוד ועוד. במקום להיות יצירתיים וליזום שינוי מהותי בתקציב המדינה ככלל, ולהביא לשינוי מהותי בהכנסות המדינה בפרט, בכך שתוריד את נטל המס מהאזרחים ומהמגזרים העסקיים, במקביל להגדלת ההכנסות מהפרטת המשק, ממכירת קרקעות, נכסים וזיכיונות ושאר פעילות יצרניות מכניסות, במקום זה בכוונת ממשלת ברק להטיל מסים וגזירות חדשות שלא ידענו בעבר. אני מודיע כאן היום. כי במידה שברק יגדיל את שיעורי המס על האזרח במסגרת הרפורמה הצפויה, בכוונתי לפעול, לשנות ולבטל כל החלטה של ממשלת ברק אשר יהיה בה גידול בנטל המס על האזרח ככלל, ולבטל כליל כל מס על הירושה בפרט – –
– – וזאת מייד אחרי שנחליף את הממשלה הכושלת הזאת בממשלה לאומית, שתדאג בראש ובראשונה לאזרח. יסלח לי שר האוצר שאני נכנס לבעיות שהוא ודאי בקיא בהן, בעיות מקצועיות, אבל מאחר שאנחנו גמרנו אומר, בניגוד למה שאתם עושים, באמת להפנות פנינו אל האזרח, אני רוצה לומר כמה מלים גם בנושאים האלה. יש לדאוג, כי שיטת המס בישראל תהיה הוגנת ותחול אך ורק על הכנסתו הריאלית של העצמאי או השכיר, זאת לאחר שיובאו בחשבון כל הוצאותיו של האזרח לצורך הכנסתו – כמו שמקובל במדינות שיודעות לשמור על האזרח במדינותיהן – ואלו יובאו בחשבון בעת חישוב הרווח הריאלי שעליו יחול המס. למותר לציין, כי יש למנוע את התופעה הפסולה של כפל מס, או הטלת מס כלשהו על נכסים שנרכשו בכספים שעליהם שולם המס. במלים אחרות, אם וכאשר בכוונת ממשלת ברק להטיל מס על ההון, יש להקפיד כי המס יחול אך ורק על רווחי ההון, ומאידך גיסא יוכרו כל הפסדי ההון. לסיכום, יש להפסיק את מדיניות הכנסת היד הציבורית לכיסו הפרטי של האזרח במטרה לשרוד ולספק יצרים והתנהגות שלטונית חסרת אחריות ומקצועיות. כבוד היושב-ראש, כנסת נכבדה, אומנם ראש הממשלה איננו כאן, הוא עסוק, הוא כנראה לא הסתפק בהפרעה לחברי כנסת שלא תמיד זוכים לדבר כאן, ועלה והפריע להם למעלה, הצטלם שם. כנראה הוא עסוק עכשיו בצילומים נוספים.
אבל אני מקווה, שנציג הממשלה, שר האוצר, יעביר לו כמה משפטים שאני רוצה לומר עכשיו. ברצוני להשיא לראש הממשלה כמה עצות, וטוב יעשה אם יעיין בהן. הצעה ראשונה – להתרכז בחינוך, בחינוך הדור הצעיר; גם חינוך ציוני-לאומי, לא שירי דרוויש, וגם טכנולוגי מתקדם, כדי שלא יהיה דור רביעי של מצוקה. יש לטפל באבטלה דרך בנו ובתו של המובטל. זה דבר ראשון, ועוד לא עשיתם דבר בעניין זה. הצעה שנייה, כדי שתהיה צמיחה – והרי לפי שיעור העלייה הצמיחה היתה צריכה להיות צמיחה של 5%–6%, אף אחד מכם לא מדבר על צמיחה כזאת. אבל אם רוצים לעסוק בצמיחה, ובצמיחה מהירה, יש לזה שני תחומים. האחד בתחום התשתיות. יש לכם משאב שתמורתו אתם יכולים לבצע את כל תשתיות המדינה, וזה משאב הקרקע. הנושא השני הוא נושא הבינוי. אנחנו תמיד חושבים שאנחנו הכי מבריקים. החלטתי לבדוק מה עושים אחרים. אומנם, כשר הבינוי בניתי בהיקפים שגם הצילו את ממשלתכם שלכם, כפי שאמר ראש הממשלה מר רבין, זיכרונו לברכה, אבל החלטתי לראות אילו אפשרויות אחרות יש. אנחנו מדינה שתמיד רואה את עצמה מאוד חכמה, שיש בה מוחות מאוד מחודדים. לקחתי את המקרה של הולנד ומצאתי, שהריבית על משכנתאות מוכרת לצורכי מס, ריבית בין 2% ל-3%. אגב, זה מקובל ברוב מדינות העולם. דבר שני, הם מצאו פתרון מאוד מעניין, הם קבעו שבמשך 50 שנה משלמים רק ריבית המוכרת לצורכי מס. את הביטחון, את הערובה, נותנים בתור ביטוח חיים לטובת הבנק, ואז משלמים את הקרן בפעם אחת בפדיון מוקדם. היום יש בנייה מטורפת בהולנד. האבטלה היום בהולנד היא 2.5%. זה המקום היחיד באירופה שזה המצב בו. יש פתרונות. זה דבר שמאפשר לזוג צעיר לרכוש דירה, אין כל סיבה לא לעשות את זה. בזמני נתתי פתרון אחר, של התחייבויות רכישה. דבר נוסף, עשו משהו כדי לצמצם את הביורוקרטיה הנוראה שהולכת וגוברת. הייתי אתמול במצפה-רמון, ביליתי את היום במפעלים בעיר. אגב, יש שם התעוררות בעיר, אבל מכל מה שהבטיח ראש הממשלה, לא בוצע מאומה. אני אומר פה לזכותו של ראש הממשלה, שזה לא כי הוא לא רצה. עוד עצה טובה אחת, אדוני ראש הממשלה, לשרים בממשלתך אין סמכויות, ולכן לא ניתן לתבוע מהם אחריות. חלק גדול ממרצם ומזמנם מבוזבז על מאבקים באוצר. יש דרך אחרת: יקבע ראש הממשלה עדיפויות, ייתן לשרים את התקציב, והם יהיו אחראים לביצוע. יאמר ראש הממשלה לשריו את ה"מה" – מה הוא רוצה מהם – וייתן להם לבצע את ה"איך". פעם בשלושה חודשים שר מדווח לראש הממשלה מה קורה, פעם בשישה חודשים מדווח לממשלה, וכתום שנה, אם עמד, עשה את תפקידו, ואם לא עמד צריך להחליף אותו, אין ברירה. הרי מה שקורה כאן, שגם שרים שרוצים לפעול אינם יכולים לפעול, וגם יש להם תמיד מחסה: "האוצר לא נותן". תן לו את התקציב, תן לו את הסמכות, תן לו את האחריות. האמן לי, זה יהיה לגמרי שונה. כמובן, יש כאן בעיות, זה תלוי בשיטת הבחירות ובהרבה דברים. אבל כמי ששירת בממשלה קרוב ל-20 שנה אני אומר, שזה עינוי בלתי פוסק. פעם אחת לא שעיתי לעניין הזה, כשהייתי שר הבינוי, כי לא היתה ברירה, כי לעתים הייתי צריך לספק 300 דירות ביום. והדברים זזו. תגידו את ה"מה", תנו לשרים לקבוע את ה"איך", והם יבצעו. מי שלא יבצע, לא יהיה שר. ואתם יודעים שטוב להיות שר. אם הדברים האלה ייעשו, לדעתי ניתן באמת להזיז את העניינים קדימה. תודה.
גם אם אתה לוקח את העלייה הזאת, זה לא יפתור את בעיית האבטלה.
בעניין הריבית, יהיה קשה להוריד אותה, כי בארצות-הברית העלו את הריבית.
לדעתי, בעניין הזה כבר יש איחור. אנחנו היום לא יכולים להוריד את הריבית כפי שהיינו רוצים לאור מה שקורה בארצות-הברית.
מבחינת אינפלציה ויציבות, התיאוריה הזאת הוכיחה את עצמה.
לקחתי בתור דוגמה בנושא בינוי.
כבוד נשיא המדינה והגברת קצב, אדוני היושב-ראש, הוותיקים מהלוחמים בגרמניה הנאצית הנמצאים אתנו כאן היום, לכם כבוד ותודת כולנו. אורחים נכבדים, כנסת נכבדה, אנחנו מציינים היום 56 שנים ליום כניעתה של גרמניה הנאצית. יום זה הוא יותר יום ניצחון מאשר יום חג בעבורנו היהודים. כי כאשר נדמו הדי התותחים מעל אירופה, התבהרה התמונה הזוועתית, הבלתי-נתפסת של שואת העם היהודי. האסון שקרה לעם היהודי, החורבן הנורא, אובדן של מוחות מזהירים, של כשרונות בלתי נדלים – כל אלו לא הותירו בלב מקום לשמחה. אולם יום זה, יום כניעתה של גרמניה הנאצית, הוא יום סמלי. זהו יום המסמל יותר מכול את הידיעה, כי גם הרוע המוחלט, גם מה שנראה כדבר שאין שום יכולת לעמוד מולו ולהתנגד לו, גם הוא יקרוס בסופו של דבר, מול גבורתם של אלו המסרבים להיכנע לו. זאב ז'בוטינסקי נשאל פעם: מה על העם היהודי לעשות לנוכח מאמץ שנראה בלתי אפשרי, לנוכח מטרה שנראה שאין סיכוי להשיגה. את תשובתו נתן מעולם של חרשי הברזל: "רקעו את הברזל! רקעו את הברזל! אל תשמיטו מידכם את הפטיש, אל תחמיצו את הרגע". אדוני היושב-ראש, לפני 60 שנה עמד העם היהודי בפני מכונת מלחמה משוכללת ששמה לעצמה למטרה "להשמיד להרוג ולאבד את כל היהודים, מנער ועד זקן, טף ונשים"; אתם בוודאי מזהים זאת – ממגילת אסתר. כנראה מצבנו מבחינת הרצון לפגוע בנו הוא מימים ימימה. לנוכח מטרה אפלה זו התייצבו בעם היהודי חרשי ברזל, גיבורים אשר לא נכנעו, אשר רקעו את הברזל, לא השמיטו את הפטיש מידם עד אשר נשבר. חרשי ברזל גיבורים כאלו היו מיליון וחצי היהודים אשר התגייסו לצבאות בעלות הברית כדי להילחם בנאצים ובבעלי בריתם, וביניהם חצי מיליון חיילים יהודים בצבא האדום, שרבים מהם עלו לישראל והם חיים בינינו כיום. ומהם, אולי מהמצטיינים שביניהם יושבים כאן היום באולם הכנסת. הם לחמו בכל החזיתות, מול פני האויב, וביחידות פרטיזנים בעורפו, במערכות הקשות ביותר, כחיילים וכמפקדים. רבים היו המפקדים היהודים שלחמו בצבא האדום. היו קצינים רבים; למעלה מ-400 גנרלים יהודים שירתו בתפקידי מפתח בעת מלחמת העולם השנייה. בקרבות, מתוך חצי מיליון יהודים שלחמו בצבא האדום, נפלו כ-200,000. רבים זכו לעיטורים הגבוהים ביותר על גבורתם. לרבים מהם היתה הזכות הנוראה לשחרר את אחיהם ממחנות ההשמדה וממסעות המוות ולהגיע ליום שאותו אנו מציינים היום, שבו הפסיקו סופית את פעולת מכונת ההשמדה הנאצית. חרשי ברזל גיבורים כאלו היו הפרטיזנים ומורדי הגטאות ומחנות ההשמדה, דלים באמצעים, במצב הנראה מחוסר תקווה לחלוטין, כשהם נרדפים לא רק על-ידי הנאצים אלא גם על-ידי משתפי הפעולה – והיו לא מעטים כאלה – עם הנאצים בני עמים שונים. הם העזו להרים את נס המרד ולפגוע ברוצחי משפחותיהם ובמשמידי עמם. את רוחם ביטא אבא קובנר, כשכתב בתקנון ארגון הפרטיזנים היהודים בווילנה, וכך הוא אמר: "יש לנהל את הקרב בכל מספר לוחמים, בלי להתחשב בכמות התחמושת הנמצאת ביד. באין נשק חם יש לנהל את הקרב בנשק קר. יש לנהל את הקרב אף ללא נשק כלשהו". הלוחמים היהודים בכל הצבאות שלחמו בגרמניה הנאצית, ובמיוחד אלה שלחמו בצבא האדום, עשו זאת, ועשו זאת בגבורה. אדוני היושב-ראש, כנסת נכבדה, כמי שההיסטוריה היהודית קרובה ללבו וכמי שנלחם בכל מערכות ישראל מאז הקמת המדינה, אני יודע כי במהלך השנים נתקלנו פעמים רבות במחסומים אשר נראה היה כי הם אינם עבירים, באויבים אשר נראה היה כי לא נוכל להם, בתקופות שפל מוסריות ותרבותיות אשר נראה היה כי לא נתאושש מהן. צפויות לנו עוד תקופות קשות, פעמים רבות עוד ייראה לנו כי המכשול שעומד מולנו – אין שום אפשרות לעוברו, כי הפעם, את הברזל הזה לא נצליח לשבור. ביום הזה, כאשר אנו מציינים בכנסת ישראל, בירושלים בירת הנצח של העם היהודי ובירת מדינת היהודים העצמאית את יום כניעתה של גרמניה הנאצית, נשאב כוחנו מגבורתם של אלו אשר רקעו בברזל בימים האפלים ביותר ואשר זכו לשוברו. אל מול האתגרים הקשים שעוד צפויים לנו, נשאב כוחנו מהידיעה, כי הברזל, חזק ככל שייראה, אם נדע להכות בו נכון, יישבר, והאמינו לי – הוא אכן יישבר. ולכם הלוחמים, התהילה ותודת העם היהודי כולו.
אדוני היושב-ראש, כנסת נכבדה, תושבי האזור, כולנו קיבלנו בהרגשת הקלה את הצלחת צה"ל להוציא את אחרוני חיילינו מדרום-לבנון ללא נפגעים. צה"ל התעשת, והנסיגה הלילית בוצעה תוך גילוי יכולת ותושייה. גם אני הייתי בעד יציאה חד-צדדית. הצעתי זאת לראשונה כבר באוקטובר 1982, אך אני רוצה לומר, שהצורה שבה פינינו – ואני מברך מכאן את צה"ל ומפקדיו, שביצעו את הפעולה ללא אף נפגע – לצערי, לא היתה מכובדת. את הנזק מהדרך שבה בוצעה הנסיגה אנחנו עלולים לחוש בקרוב, עם כל אלה שאנחנו נמצאים אתם עדיין בקונפליקט. אני מקווה שאטעה באמירתי זו, אבל בהכירי את שכנינו החיים באזור, הצורה של הנסיגה והפינוי, מה עוד שהיא היתה מסוקרת טלוויזיונית על-ידי כל הרשתות בעולם, לא הוסיפה לנו כבוד, וגרמה להיפך מהרתעה.
איננו יודעים מה תהיינה ההשלכות באזור, וגם על ערביי ישראל. שמעתי, לצערי, והתביישתי, מראש עיריית צפת, שאוטובוסים של אנשי צד"ל הגיעו לעירו וערבים אזרחי ישראל עמדו מסביבם וחירפו אותם וגידפו אותם. וכבר שמענו קולות של חברי כנסת שדורשים להסגיר את אנשי צד"ל כדי להעמידם למשפט. בעזה היתה אתמול הפגנה של ה"פתח", לכבוד ניצחון ה"חיזבאללה", כפי שהם מכנים זאת. בעיתונות הערבית של היום – אני מתכוון לעיתונות הערבית הפלסטינית – יש מודעות המזמינות לכנסים, לחגיגת הניצחון על האויב הציוני. הביטאון הרשמי של הרשות הפלסטינית, "אל-חיאת אל-ג'דידה", מתחת לכותרות: "צה"ל ברח מפני ההתנגדות הלבנונית" ו"הניצחון" – שתי כותרות – פרסם כתבה שקוראת לפלסטינים להפיק לקחים, גם צבאיים וגם פוליטיים, מהישגיו של ארגון ה"חיזבאללה". אני מציע לכל אלה שששים למסור את אבו-דיס במהירות כזאת, ישימו נא לב לאווירה ולדברים שקורים סביבנו. אני חושש, שגם על זה נשלם בעתיד. כמי שתבע את ניתוק סוגיית פינוי לבנון מהמשא-ומתן עם סוריה, תמכתי ביציאה חד-צדדית מלבנון, אך עמדתי על כך, שעוד לפני ההיערכות על הגבול הבין-לאומי, ישראל תיצור תודעת הרתעה ותביא להשקטת דרום-לבנון.
מאחר שאנחנו נמצאים פה בקריית-שמונה, לא הייתי רוצה להגיב על – – –
קשה לי לומר את זה, אבל הבנתי את התייחסותו של ראש הממשלה. אומנם הוא היה זהיר היום בעניין 18 השנים, מאוד זהיר, אחרי מאמץ לא קטן שעשה ראש הממשלה בנושא הזה בימים האחרונים, אבל כנראה לא עמד בו כושר ההתאפקות, והוא חילק ציונים למי שהציעו פתרונות אחרים. יש לכם עוד הרבה מה ללמוד, הרבה מה ללמוד, הרבה הרבה מה ללמוד. ואני מקווה שתלמד. הרי הבעיה שלך היא לא שאתה לא מוכשר, חס וחלילה, לא שאתה לא מפקד, חס וחלילה; אין לך ניסיון – זאת הבעיה שלך. אז תלמד, אני מקווה שתלמד. ולכן, אני לא רוצה להתייחס להערה הזאת שלך, שהערת מעל הדוכן. אמרתי שעמדתי על כך, שעוד לפני ההיערכות מחדש על הגבול הבין-לאומי, ישראל תיצור תודעת הרתעה ותביא להשקטת דרום-לבנון. ואפילו בימי הנסיגה, כשכוחותינו נרדפו באש, ניתן היה לעשות זאת. לו נהגנו כך, היינו מונעים את ההשפלה שבנסיגה תחת אש, ולהערכתי, גם צד"ל לא היה מתרסק לרסיסים. צד"ל יכול היה אז להיערך אחרת. ברור לי שהוא לא יכול היה להחזיק את כל השטח, אבל הוא יכול היה להחזיק מעמד, בוודאי להגן על יישוביו, עד שיתבהר המצב, עד שיגיעו כוחות יוניפי"ל, או יגיע צבא לבנון. לו היינו נוהגים כך – אבל לא נהגנו כך. זו היתה חובתנו המוסרית, ומעבר לכך, כלפי בעלי-ברית שנלחמו יחד אתנו, כתף אל כתף, במשך 25 שנה, שנות דור, מול טרור מלבנון. אני שומע נימות פליאה, והיו אף קולות זלזול: לא האמנו שיתפוררו כל כך מהר. ומה רציתם שיקרה, כשראו שאיננו מגיבים שבועות וחודשים על פגיעות בהם ובנו, כשנשמעו דיבורים על פירוק נשקם? מה חשבתם, כשהם רואים שאנחנו לא מגינים אפילו על עצמנו, ובמשך כמה חודשים גם לא פעלנו כשפגעו בחיילינו שלנו? האם יכלו לצפות שנגן עליהם? מה גם שהממשלה, ולצערי היא לא עשתה זאת עד היום, לא הזהירה שפגיעה בצד"ל אף היא תזכה בתגובה קשה. בקרב אנשי צד"ל, והיו לי אתם פגישות ושיחות, קיימת הרגשה שישראל בגדה בהם. אין להם, דרך אגב, טענות על כך שיצאנו מן השטח. הם ידעו שאנחנו נצא מן השטח. הטענות הן על אי-תיאום, על אי-מתן אפשרות להתארגן, וחבל. וצריך לזכור שמחיר הבוגדנות כבד. מי יאמין לנו עוד כשנזדקק לבעלי-ברית בעתיד? לו נהגנו כך, לא היינו צריכים לצאת בבהילות, ולא היו נשארים בידי האויב ציוד רב וכלי מלחמה, שנבזזו ממש במרחק מטרים ספורים מחיילי צה"ל. היינו שומרים על כושר ההרתעה שלנו ועל כבודה של ישראל. גם הנזק למעמדה של ישראל ביהודה ושומרון במקרה כזה היה קטן בהרבה. עשרה חודשים עמדו לרשותה של הממשלה כדי לעשות את כל ההכנות הדרושות לפינוי מסודר מלבנון, לרבות התיאומים עם צד"ל. עשרה חודשים תמימים. זמן מספיק לכל הדעות. ובכל זאת הופתענו, והנסיגה בוצעה בבהילות. כנראה לא על הכול חשבו. יש לי יחס לא רק של הערכה רבה, אלא גם יחס עמוק של ידידות והערכה לצה"ל, כמי ששירת בצה"ל 28 שנים, מרב"ט ועד אלוף. יש לי יחס באמת של הערכה ושל כבוד. אבל אני מציע למערכת הביטחון ללמוד ולהסיק מסקנות. צריך ללמוד איך זה קרה, איך קרה דבר כזה, שבמרחק של מטרים ספורים מחיילינו לוקחים ציוד, משאיות, ציוד של צה"ל, ואין פוצה פה ומצפצף. אני אומר את זה מתוך כאב. אני אוהב את צה"ל. אני אומר למה חשוב להציג כאן את העובדות, ולהסיק מסקנות, במיוחד מפני שאנחנו עם של קיצוניות. ההשפלה והבושה של אתמול הופכות במלל שפתיים לניצחון הגדול, כביכול, של היום.
הישג טקטי חשוב, של פינוי חיילי צה"ל, שכולנו רצינו בו, ואני אמרתי זאת – חזרתי על הדבר הזה במשך שנים, שצריך להוציא משם את צה"ל, ללא נפגעים, עכשיו, כאילו – – –
– – – הישג טקטי חשוב של פינוי חיילי צה"ל, שכולנו רצינו בו, ללא נפגעים, עכשיו, כאילו יכול לחפות על בעיות אסטרטגיות קשות בעתיד. לכן, אני מציע שלא נתפעל יתר על המידה מעצמנו. זה היה דבר חשוב מאוד, אני מברך את החיילים, אני מברך את אמותיהם. אני מצר על אלה שלא זכו להגיע לבתיהם. בל נתפעל יתר על המידה מעצמנו, ונסיק מסקנות ממה שקרה. ומה יהיה עכשיו? צריך להמתין ולראות את ההתפתחויות. אולי, למרות הערכותינו, למרות חששותינו, ישרור שקט בגבול הצפון, וכולנו נשמח על כך. ואני רוצה לומר, אם זה המצב שיהיה, אני אעלה כאן על הדוכן ואומר, שחששותי, כשלא כך יהיה הדבר, התבדו. ובינתיים, צריך לחזק את יישובי גבול הצפון, ואת קריית-שמונה בעדיפות ראשונה, וללא דיחוי וסחבת. אדוני היושב-ראש, ראש הממשלה במערכת הבחירות הבטיח הכול – מחינוך חינם מגיל שלוש ועד לגמר האוניברסיטה; מפתרון בעיית החולים, ועד תעסוקה לכול. הבטחות רבות, אולי מעבר ליכולתה של המדינה. מזה לא יצא דבר. אולי ראש הממשלה רצה, אני מאמין שהוא רצה, אבל זה לא יצא. אני מציע לבצע את כל ההבטחות האלה. ואת זה אפשר לעשות – את כל ההבטחות האלה – כשמדובר במקום יותר קטן, אני מדבר על גבול הצפון, ובמיוחד קריית-שמונה. אני מציע לבצע זאת בשלמות בגבול הצפון, בלי ועדות נוספות. אין מה לבדוק. כבר היו כאן ועדות אין-ספור. לא צריך לבדוק. קח את הכרטיס שחילקת לכולנו, אני אגיד לך את האמת, לא כולנו התפתינו; אני לא התפתיתי לכרטיס. אני מודה; אני חייב להודות כאן – לא הצבעתי בשבילך, אבל את הכרטיסים קיבלנו בכל דרך אפשרית. אני מציע, במקום למנות ועדה וועדות, קח את הכרטיס הזה, קח את המקום הזה – אנחנו בקריית-שמונה, קח את המקום הזה, כמו שהוא. זו הצעה מעשית, מיידית אתה יכול לעשות אותה – קח את המקום המיוחד הזה – – –
אדוני היושב-ראש, מכובדי ראש הממשלה. מה שאני מציע כאן – – –
כן, בבקשה. זה לא על זמני, כן?
השאלה היא, אדוני היושב-ראש, האם, כשנאמר: יש יושב-ראש – וזה תפקיד מאוד מכובד ותמכנו בבחירתך – ויש באולם גם ראש ממשלה, וראש הממשלה אולי לא שמע טוב והוא מבקש לחזור, איך לנהוג? אני שואל – איך לנהוג?
נוסף על מה שהבטחת – היו הרבה דברים, הכרטיס לא היה גדול מספיק – אני מציע לעשות דברים. אני כבר עשיתי את זה כאן: תנו כאן, לכל מי שרוצה לבנות, מגרש חינם, ותנו פיתוח על חשבון המדינה. אני עשיתי את זה, דרך אגב, כאן. פה במקום.
אני אומר: אי-אפשר לתת לכל המדינה הכול. אנחנו הרי יודעים את זה, אנחנו מכירים את התקציב ואת הבעיות.
מתי נתתי להם? אני מציע, כדי לא לבזבז זמן כאן – תפנה לאנשי קריית-שמונה, תראה כאן את השכונות, תראה תעשייה שהועברה לכאן בתוך 24 שעות בזמנה, בעת מצוקה, תראה בבקשה איך בנינו כאן מקלטים, באיזו מהירות בנינו מקלטים, אז חבל על הזמן.
אני אומר, אני מציע, פשוט, הצעה מעשית. מאחר שאין אפשרות לתת לכולם, אני מציע כאן אתגר: קח את המקום הזה, אדוני ראש הממשלה, ותעשה.
צריך לדעת, אנשי גבול הצפון, ובמיוחד קריית-שמונה – עומדים עשרות שנים. זה לא מבצע, כולנו היינו במבצעים ובפעולות, וכן הלאה. זה לא מבצע של ימים. עומדים פה עשרות שנים בקו החזית. אלמלא הם, גבולנו היה דרומה מכאן. ובקשה אחרונה לי, לכולנו, אדוני היושב-ראש. בוא נעשה מאמץ להביא לאחווה בין אזרחי ישראל, כדי שנוכל כולנו לעמוד ביחד. תודה רבה.
אלא אם כן אתה רוצה שאני אמשיך.
אני רוצה לשאול משהו מאוד מעניין.
גברתי היושבת-ראש, כנסת נכבדה, שמעתי בהתרגשות את דבריו של נציג הקואליציה, שדיבר על מציאות חדשה. אכן יש מציאות חדשה – מטוסים ישראליים אינם יכולים לטוס לאפריקה. הוא מלא תקווה, הוא מתפאר, אבל הם אינם יכולים לטוס לאפריקה. אני לא חושב שאנחנו צריכים לחזור על מה שקרה בשנות ה-50 או בשנות ה-60. אז היה מצור ימי ולא נתנו להגיע לאילת. מה זו המציאות החדשה הזאת? איזו מציאות חדשה? איפה יש כאן מציאות חדשה? אינני מדבר עכשיו על אסיר חף מפשע שנמק בכלא המצרי. ואני אומר – חף מפשע. אבל באותו זמן יוצרים את האמון המחודש, מתחבקים, ידידות, מעדכנים טלפונית ובביקורים, נועצים. במי נועצים? במי שמונעים את דרכי האוויר החופשיות של ישראל? איזו מציאות חדשה, על מה אתם מדברים בכלל? מהי המציאות החדשה? המציאות החדשה היא, שישראל עומדת לשחרר מחבלים שדם על ידיהם. ואני רוצה לומר לכם משהו – – –
אני מאוד מודה לך. רבותי, שחרור מחבלים – – –
רבותי, אנשים שחוברים אל אויבי ישראל בהאשמות כזב ושקר ומטילים האשמות – – –
אני לא כל כך מזהה, מי זה הדובר בדיוק?
רבותי, מעניין שהחבירה הזאת – – –
רבותי, החבירה הזאת בין מפלגה שהיא ציונית לבין מי שהם אויבי מדינת ישראל, וכך אתם מתנהגים – אם אתה מעז כאן, מעל במת הכנסת, אתה תומך בעמדות שלא היו – – –
תרשה לי להגיד לך משהו, הוריכם – – –
אני מודה לך, גברתי, על הגנתך. אני אומנם לא זקוק בדרך כלל להגנה מפני פורעים ומתפרעים, אבל יש לי הרגשה, שמשום-מה אוכלוסייה, שלי יש אליה יחס מאוד חיובי, לא למדה מטעות הוריה וסביה. כדאי שתלמדו היטב היטב מה קרה. בסופו של דבר, את היהודים אי-אפשר לדחוק אל הקיר בלי סוף. יש רגע אחד שהיהודים קמים וגם אלה שנוטים להאמין וכן הלאה – – –
את יושבת-ראש? אני לא אמרתי דבר אחד, אפילו לא מלה אחת, אלא כתגובה על דברים שנאמרו – – –
אני אומר, שבשחרור של מחבלים עם דם על ידיהם, ולא חשוב אם הם רצחו יהודים או רצחו ערבים או רצחו דרוזים, יש בעיה מוסרית. הייתי אומר שזו פשיטת רגל מוסרית ממדרגה ראשונה. יש כאן טעות ביטחונית חמורה. אנחנו יודעים שהם חוזרים לפעילות.
אני ישבתי שם כשהתנהל הדיון הקשה הזה, כשהנושא הזה עלה, במשך עשרה ימים, במשך שעות ארוכות. וישראל לא נטלה על עצמה לשחרר 750 מחבלים. היא נטלה על עצמה לשחרר 750 אסירים בשלוש מנות בכל אחד מהשלבים. והבהרנו שם בצורה שאינה משתמעת לשתי פנים: לא אנשי "חמאס", לא אנשי "ג'יהאד אסלאמי" ולא מחבלים שדם על ידיהם.
מאוד מעניינת הברית שקיימת כאן. אני מאוד מקווה, שלאזרחי ישראל, אף שזו שעה של עבודה, היתה האפשרות לראות את הברית שנכרתה כאן בין מי שמתנגדים לקיומה ועצמאותה של ישראל לבין מי שמתיימרים להגן על עצמאותה של מדינת ישראל.
אתם הרי לא יודעים להבחין – – –
בסדר, רבותי, אתם יכולים לצעוק עד מחר. רבותי, ממילא בבחירות הבאות נחליף אתכם ותלכו הביתה. נחליף אתכם.
גברתי, אני כמובן ממלא תמיד את הנחיות היושב-ראש.
אני מאוד מכבד את הנחיות היושב-ראש. אבל אני חושב שמה שראה הבית היום, את הברית הזאת – – –
רבותי הנכבדים, שמענו היום את הגילוי המלהיב של הברית הזאת בנושא ירושלים. שמענו את ההצהרה הזאת. שמענו אותה.
אני מניח שגברתי תשמח. אני רוצה לסיים. לצערי, לא יכולתי לומר את הדברים שרציתי. אבל נראה לי, שהדיון הזה, הקצר מאוד, חשוב כדי שאזרחי ישראל יבינו את הסכנה בברית הזאת, הבלתי-קדושה, בין השמאל הישראלי, שכבר רוצה לראות את ישראל כמדינת כל אזרחיה – חשוב שהציבור הישראלי יראה את הסכנה הזאת ויבין שהמחנה הלאומי אומר שישראל היא מדינה יהודית, ובראש ובראשונה יהודית, ודמוקרטית. חשוב שהוא יראה את ההבדל ויבין את הסכנה הזאת שבשמאל בכל התחומים. בבחירות הבאות נשלח אתכם הביתה. נשלח אתכם הביתה.
יש הבדל בין דם יהודי לבין דם ערבי?
מה זה נקרא "הייתם"? מי היה? מה זה "הייתם"?
בהחלט. המחנה הלאומי מול השמאל – – – אל אויבי ישראל.
אצלכם הם משת"פים, אך הם סייעו – – –
אני הייתי רוצה להשתמש בזכותי ולומר כמה משפטים.
אני רוצה לומר לך: אין לך שום יסוד לחשוב, כי אתה לא יודע, שכשדובר ידענו מפורשות שאין 750 מחבלים. לא דובר על מחבלים. דובר על אסירים. אין 750 עם דם על הידיים. זה בורר ונשלח – – –. נכון שהפלסטינים לא אהבו זאת. אבל מעניין שאחרי ההפגנות שהיו בעזה ובמקומות אחרים, האמריקנים – דובר מחלקת המדינה הודיע שישראל ביצעה את חלקה בדיוק לפי ההסכם. חבל שלהצדקת מעשיכם צריכים היום פשוט להשתמש בתעמולת כזב. זה חבל.
לא היה ולא נברא. לא היה מדובר על ביטחוניים.
אתם ברחתם מבחינה מוסרית – לא אנחנו ברחנו.
למה אתם לא פועלים בעניין זה?
אדוני היושב-ראש, כנסת נכבדה, שמעתי אתמול את דברי היוהרה וההתנשאות של ראש הממשלה, וכאב לי. הצטערתי על כך, שמי שרצה להיות ראש הממשלה של כו-לם הפך תוך שנה אחת בלבד לראש ממשלה כמעט של אף אחד, אולי של עצמו. אדוני ראש הממשלה, אומנם נעדר, הישרת מבט אל עינינו ואמרת: אני יוצא בשמך, בשמך, בשם הילדים, למען הילדים. אדוני ראש הממשלה, אתה יוצא בשם עצמך. אמרת, שאם אתה יוצא, זה כדי שנוכל להביט בעיני ילדינו שלנו. אדוני ראש הממשלה, כולנו דואגים לילדינו. לצערי, אתה בחפזונך, בחובבנות שבה אתה מטפל בנושאים השונים ובהעדר ניסיון מספיק, אתה מסכן את ילדינו. ישראל רוצה שלום, וכולנו בישראל מחויבים לשלום ורוצים להגיע להסכם שלום, אך זה חייב להיות שלום שייתן ביטחון לדורות, ולא רק למשאל העם או לבחירות; שלום אחר, שלום טוב יותר, בטוח יותר. לצערי, אתה מוביל היום תהליך מסוכן ובלתי הפיך של מסירת כמעט כל נכסיה של ישראל באפס מחיר וללא סיום הסכסוך עם העולם הערבי, ואנחנו יכולים להגיע אליו אבל לא בדרכך ולא לשיטתך, ולכן כנראה גם לא על-ידך. ישראל זקוקה לשלום אמיתי. ישראל זקוקה לגישור בעם, לראייה ארוכה של השלום, של חיים כעם בשלום. ראש הממשלה, השלום שלך הוא שלום של רגע, שלום מוטעה, שלום גרוע. צריך שלום נכון. אתה העמקת את הפירוד. ראש ממשלה שלא יכול להביא לשלום בתוך עמו שלו, אפילו לא בתוך ממשלתו – לא יכול להביא שלום עם הערבים. השלום, אדוני ראש הממשלה, מתחיל בבית. לפני שנה, כשהרכיב מר ברק את ממשלתו, שאלתי אותו: מה הם הקווים האדומים שלך? והוא ענה לי: אתה הרי מכיר אותי כל כך הרבה שנים, אתה לא סומך עלי? עניתי לו ואמרתי: הבעיה שלפנינו היא כל כך מורכבת, שאני אינני סומך אפילו על עצמי. זו אינה יכולה להיות החלטה של אדם אחד בלבד. רצית להיות של כולם אבל אתה לבד. אתה חושב לבד, חושב שיודע הכול לבד, ולכן אתה גם נוסע לוושינגטון לבד. לכן אני גם דוחה את האמירות שלך, ואני מצטט מדבריו של ראש הממשלה אתמול: אף אחד לא ילמד אותי מה הוא ביטחון. אדוני ראש הממשלה, לאיש אין מונופול על הביטחון, לא לי וגם לא לך. מעט צניעות. כל אחד מאתנו יכול ללמוד עוד ועוד מה הוא ביטחון. אין לך בלעדיות על ביטחון והבנתו, לאף אחד אין וגם לא לך. אני מצטט את ראש הממשלה: אני מכיר כל כביש, ואף אחד מהמתלהמים לא ילמד אותי. אדוני ראש הממשלה, מעט ענווה לא תזיק לך, ומאתנו היא עשויה למנוע מצבים קשים בעתיד. גם כאן אינך ידען בלעדי. כל אחד מאתנו יכול ללמוד עוד, גם אתה, אפילו אתה. השתתפתי כמעט בכל מערכות ישראל, אני מכיר את הסוגיות הביטחוניות – זה ציטוט מדברי ראש הממשלה. אדוני ראש הממשלה, אנא במחילה, מעט כבוד. יש עוד אנשים שהשתתפו בכל מערכות ישראל, גם הם מכירים את סוגיות הביטחון, והאמן לי, לא פחות טוב ממך, וכולנו, בכלל זה אתה, חייבים תמיד להעמיק בסוגיות האלה. אדוני ראש הממשלה, אפשר היה אולי לסלוח על האמירות האלה, אך איך תישיר מבט אל בוחריך, שהפרת כמעט את כל הבטחותיך להם? הבטחת ולא קיימת. הבטחת חינוך מגיל שלוש והפרת את הבטחתך; הבטחת תעסוקה ונכשלת בהבטחתך; הבטחת בריאות ציבורית ואתה הורס אותה במו ידיך; הבטחת אחדות ירושלים וכבר ויתרת בירושלים עוד בטרם התחיל המשא-ומתן. הפלסטינים לא יודעים שהנושאים ונותנים מטעמך לא קיבלו אישור ממך. נשבעת. הם מתייחסים לממשלה כאילו היתה זו ממשלה רצינית. הם לא מעלים בדעתם שמגיע אליהם שר ומתדיין עמם, שזו איזה מין המצאה פרטית משלו. גם אני לא מאמין, אבל הפלסטינים בוודאי לא מאמינים. נשבעת לשמור על בקעת-הירדן וים-המלח, וכבר ויתרת עליהם באפס מחיר. כבר הסכמת למימוש מסווה כשיטתך של זכות השיבה הפלסטינית הן לישראל והן לבקעת-הירדן. אמרת: לא יהיה צבא זר מערבית לירדן, כבר יש שם צבא זר, 50,000 אנשי צבא פלסטיני ואלפי אנשי "תנזים" מזוינים. אתה, ראש הממשלה, אחראי לכך שנשקם לא פורק והכוחות לא צומצמו כפי שחתם והתחייב ערפאת ב"וואי". אדוני היושב-ראש, כנסת נכבדה, על חמש הנקודות הבאות יש לעמוד: 1. ירושלים מאוחדת ובלתי מחולקת, בירת הנצח של ישראל. הסכם שלום חייב לכלול הכרה והסכמה ברורה של הצדדים למשא-ומתן בזמן חתימת ההסכם ולא אחריו. אין להשאיר את נושא ירושלים פתוח לשלב מאוחר יותר, כפצצת זמן לפתחנו. 2. בקעת-הירדן במובנה הרחב תהווה את אזור הביטחון המזרחי של ישראל, אזור שיכלול שליטה ונוכחות במורדות המזרחיים של רכסי הרי יהודה ושומרון, מערבה לציר אלון, החולשים על הבקעה, ורצף של שליטה ונוכחות ישראלית בכל הבקעה עד הירדן. 3. היישובים היהודיים ביש"ע, שנבנו מראש באזורי הביטחון – יישארו בשליטת ישראל. 4. התנגדות נחרצת לזכות השיבה לפלסטינים. פתרון בעיית הפליטים על-ידי יישובם ושיקומם במקומות שבהם הם יושבים עכשיו.
5. המים השייכים לנו, לא המים שהועברו לשליטה הפלסטינית, המים השייכים לנו בשליטתנו, בין היתר זו הסיבה לצורך באזור ביטחון מערבי. כך אפשר להשיג שלום אמיתי. אדוני ראש הממשלה – –
– – אל תתחייב, אין לך ממשלה – –
– – אין לך רוב בכנסת, אין לך תמיכה בעם, אין לך תוכנית של ממש – – –
אני מסתכל על הברית הזאת הבלתי-קדושה – – –
– – – אם אינך יכול להבטיח – –
– – את חמש הנקודות שהזכרתי – לך לבחירות, אל תאיים עלינו ואל תגייס אחרים לאיים עלינו במלחמה, באלימות גוברת, שבגללן יש לוותר. מצב צ'רצ'יליאני, כינה זאת מישהו, אבל שימו לב, בלי צ'רצ'יל. מצב בן-גוריוני, הגדיר זאת סופר ידוע הבוקר, אבל בלי בן-גוריון. הכרעות הרות גורל כמו בימי מנחם בגין, החרה השלישי, אבל זכרו, בלי מנחם בגין. לך לבחירות, גרמת נזק מספיק, תן לנו להביא שלום טוב יותר. אני פונה לכל חברי הבית – – –
אני פונה לכל חברי הבית, כל מי שדואג לשלום טוב יותר, להצטרף להצעת האי-אמון.
כל זמן שדיברת על שלום ישבתי בשקט, אבל ברגע שניסית להטיח בי שאני נגד שלום – – –
אני מדבר על שלום טוב יותר.
חיים רמון, אתה אומר דבר לא נכון. התברר לי, מה שלא ידעתי לפני זה, שראש הממשלה כבר סיכם.
חיים, יש הבדל בין זה לבין 90% או למעלה מ-90%.
אדוני יושב-ראש הכנסת, כנסת נכבדה, תרשה לי לפתוח בהתנצלות. אני מתנצל. עד עכשיו חשבתי שראש הממשלה מנהל הכול לבד, מקבל החלטות בעצמו, פועל בגפו, ואף האשמתי אותו על כך. והנה לפתע למדנו שלא כך הדבר. מתברר שבנושא חשוב כל כך, הקשור באושיות החוק, ביסודות המשטר הדמוקרטי, בהבטחותיו לבוחר, ראש הממשלה לא ידע, לא שמע, לא הכיר, לא חש, אפילו לא חשד שבמערכת הבחירות שהוא עמד בראשה נעשו מעשים המחייבים היום חקירה פלילית. אינני מתכוון לעסוק כאן היום בשאלה מי עדכן אותו בבוקר, מי אמר לו בערב, מי לחש באוזניו בחשכת הליל. נשאיר זאת למשטרה בחקירתה הפלילית. תהיה לה הרבה עבודה, הרבה מאוד. לפנינו בעיה חמורה של אמינות, אמינות ראש הממשלה. השאלה היא אם ידע או לא ידע. אם ידע וחשב שהפעולה תקינה ואינה נוגדת את החוק, מדוע הדבר נעשה בסתר? מה יש כאן להסתיר? מנהיגות אמינה לא מתחמקת. מנהיגות אמינה לוקחת אחריות. אך אם ראש הממשלה לא ידע, כדבריו – – –
אך אם ראש הממשלה לא ידע, כדבריו, הדבר חמור בהרבה, כי אז מתעורר הספק מה הוא עוד לא יודע. אם היה עסוק מעל הראש במערכת הבחירות, ברור שכראש ממשלה הוא עסוק הרבה יותר, ומסביבו נשארו אותם מוחות שסייעו לו להיבחר, והם יועצי הסתר שלו היום. ואני שואל: האם ראש הממשלה יודע מה קורה בסוריה? מה כוונותיו האמיתיות של אסד? מה הן מזימותיו של ערפאת?
האם ראש הממשלה יודע שאסד מסייע ל"חיזבאללה" ודוחף אותו לפעילות? האם הוא יודע מה ששירותי המודיעין כולם יודעים – –
– – שה"חיזבאללה" לא יזנח את הטרור, ובמקרה של הסכם עם סוריה הארגון כבר נערך לפעילות בתוך ישראל ונגד יעדים ישראליים ויהודיים בעולם? האם שמע ראש הממשלה על המאמר האנטישמי שהופיע היום ב"תישרין", שבו טוענים אנשיו של "אבי סוריה המודרנית", כדברי החנופה של ראש הממשלה, שישראל גרועה מהנאצים ושהיא סותמת את הפיות למכחישי השואה? האם ראש הממשלה יודע מה קורה בלבנון? האם הוא מבין את המשמעות החמורה של כניעה ל"חיזבאללה"? האם ראש הממשלה יודע את המשמעות האמיתית של ישיבת הסורים על מקורות הירדן ובקרבת הכינרת, ושל מסירת החרמון שאין לו תחליף, כפי שאומר המודיעין שלנו? האם ראש הממשלה יודע שעירק ממשיכה במאמציה לייצר נשק להשמדה המונית והוא אינו מתנה את ויתוריו בחידוש פיקוח יעיל על עירק? האם ראש הממשלה יודע שדרכו בירושלים מביאה לחלוקתה של ירושלים? אדוני היושב-ראש, כנסת נכבדה, ברק מחלק את ירושלים. ברק מחלק את ירושלים.
ראש הממשלה חייב להחליט, הוא יודע או לא יודע. אי-ידיעה היא אטימות מוחלטת לרחשי לב הציבור ואטימות למוסר וליושר הציבורי. ואולי גם כאן, כמו בעניין העמותות, הוא יודע גם יודע, ומסתיר זאת מחברי הקבינט, הממשלה, הכנסת ומאזרחי ישראל, מפני שהוא החליט החלטה אובססיבית לסגת.
השאלה היא, האם אנחנו יכולים לסמוך על שיקוליו עוד? יש לי ספק. יש רק שתי אפשרויות: או שהוא איננו יודע, וזה חמור, כי ראש ממשלה חייב לדעת, או שהוא איננו אמין. על ראש ממשלה שאין לו אמינות וגם לא ניסיון מספיק לא ניתן לסמוך בנושאים הגורליים שלפנינו. אני אומר זאת בצער. אני הייתי זה, ואני לא מצטער על כך, שהעלה את ראש הממשלה לדרגת אלוף, ואני לא מצטער על כך, אבל כראש ממשלה אני מאוכזב ממנו קשות. חוסר אמינות או חוסר ידע – זו פגיעה בכל היבט לאומי לכלל אזרחי ישראל, ולא משנה אם בימין או בשמאל, בכל אחד מאתנו. בעייתה של ישראל היום הינה אמינותו של ראש הממשלה. ראש הממשלה הבטיח ונבחר על הנושא החברתי-הכלכלי, אך אינו עוסק בו כלל. פשוט לא מעניין אותו. הוא עוסק בתחום אחר.
הוא לא מתערב בשום דבר, לא בתקציב, לא במקרה הזקנה שבמסדרון ולא ברבות כמוה, לא בנושא הנכים, לא בעניין המורים והחינוך, לא בשביתת הנמלים המאיימת על התעשיינים ועל החקלאים. ישראל מאבדת שווקים, והוא לא מתערב. הוא עוסק רק בעניין המדיני. הוא עסוק, עסוק מאוד, אולי עסוק מדי. הוא מנסה להטעות את הציבור כאילו ויתורים וחנופה לסורים, כאילו התרפסות בפני ערפאת, הם שיביאו רווחה; כאילו ירידה לקרבת הכינרת והתחלת צעדים לחלוקת ירושלים הן שישפרו בהמשך את המצב החברתי-הכלכלי. ראש הממשלה נבחר על נושא אמינות, שקיפות ונורמות ציבוריות. אם השקיפות חשובה, למה הוסתרו העמותות? איך לא ידע וחזר וטען "אבל הכול חוקי"? דבר סותר דבר.
איך לא ידע וחזר וטען "אבל הכול חוקי"? דבר סותר דבר. אם לא ידעת, איך אתה יודע שהכול היה חוקי? זו התחכמות, תחבולנות, זו תחבולה לקנות שלטון בכסף. אני רוצה לומר לכם, הציבור שונא, ובצדק, את הרמאויות העלובות האלה. כמו שכשל אז בעניין העמותות, כושל הוא גם עכשיו. אותו חוסר ניסיון וחוסר מקצועיות, ניהול חובבני ושלומיאלי. ייתכן שבעוד זמן-מה יספר לנו שלא ידע מה קורה בתחום החברתי, בפרטי המשא-ומתן המדיני ובתחום המדיני ובתחום הביטחוני.
איש בישראל אינו יודע את פרטי המשא-ומתן עם סוריה, לא הממשלה, גם לא הקבינט. השאלה היא, האם ראש הממשלה יודע? איש בישראל אינו יודע את פרטי ההסכם המתגבש עם ערפאת. השאלה היא, האם ראש הממשלה יודע? נוכח הנטל הכבד המוטל עליו, אולי גם הוא לא יודע. אפשר להמציא תירוץ כזה או אחר, למנות בבהילות ועדה כזאת או אחרת. כל זה לא ייתן פתרון לבעיה האמיתית של ישראל. ותרשו לי לומר לכם, מעבר לכל פולמוס מפלגתי, כאן מתמוטטות המערכות. ריקבון אחז בהן. חיים בשקר. אמרתי זאת לפני כמה ימים, ואני חוזר: חיים בשקר. אני אומר לכם את זה עכשיו ללא שום פולמוס מפלגתי. זה לא התחיל היום, זה נמשך שנים רבות. עכשיו הדבר קיבל, בעזרת ראש הממשלה, תאוצה נוספת, והכרחי לעצור. וזאת מעבר לחקירה, שאני מקווה שתיעשה עד תום וכולם ייבדקו. אדוני היושב-ראש, חברי הכנסת, יכולתי לסיים כאן ולקרוא להצביע אי-אמון, אך כאזרח אני מרגיש שלא אצא ידי חובתי בכך. ואני רוצה לבוא לא רק בדברי ביקורת, אני רוצה גם להציע הצעה, אולי היא לא שייכת ישירות לנושא הזה, אבל היא קשורה. בואו נהיה רציניים. לא מספיק להלין, להטיל אשם איש ברעהו. אף שלא "כולנו אשמים" – אני כבר שמעתי את המנגינה הזאת, המוכרת לי מעמדת מפלגת העבודה אחרי האסון של מלחמת יום הכיפורים, האמירה הזאת: "כולנו אשמים" – תרשו לי לומר לכם, כאן, במקרה העמותות, אין סימטריה. לא כולנו אשמים. נכון, קשה לטפל בכל החוליים בפעם אחת. אני מציע לחברי חברי הכנסת, ואני מצביע פה על דבר אחד, להתחיל באחת הבעיות הקשות, בשינוי מיידי של חוק הבחירה הישירה, שפגע בנו, ריסק את המפלגות, עיקר את הממשלה ואת הכנסת ופגע אנושות בדמוקרטיה הישראלית. החוקרים יחקרו. לנו, חברי הכנסת, אסור לבזבז זמן. אנחנו חייבים לגשת מייד ולטפל באחד הנגעים החמורים בדמוקרטיה שלנו. ומשאמרתי זאת, אני חוזר וקורא לחברי הכנסת, לכל חברי הכנסת, כולם, להצביע אי-אמון לבלתי אמין.
אולי הוא לא יודע שהוא מחלק את ירושלים.
אתה אומר כאן הרבה דברים שאין בהם כל אמת.
אדוני יושב-ראש הכנסת, כנסת נכבדה, חשבתי הרבה על הנושא שלפנינו. לדעתי, צריך ללכת לפתרון מוסכם, אבל פתרון אחר – הכול בהסכמה רחבה ובהידברות; פתרון שיביא ליתר שוויון בחלוקת הנטל. זה יכול להיות בצורה של שירות לאומי, עבודה למען הקהילה, עזרה בבתי-חולים, סיוע לנוער, לקשישים, למשטרה ועוד – הכול בהסכמה של כולם. כך ורק כך אפשר להביא לאחדות בעם. בלי הסכמה בעם, גם שלום, שכולנו מחויבים לו, לא יהיה. חשוב שצעירים ילמדו תורה, חשוב להמשיך במסורת אבות, בפעולה גדולה שעושים אותם הלומדים תורה וממשיכים את מסורת עם ישראל הנמשכת אלפי שנים. נס קרה לנו שעולם הישיבות שחרב בשואה קם מחדש בישראל והוא פורח. חשוב שתלמידים מצטיינים בישיבות ישוחררו מכל מטלה אחרת ויוכלו להמשיך וללמוד, זה אינטרס של העם והמדינה. אני אינני נוהג כאחרים להתרברב מראש ערב בחירות, וגם לא ממנהגי להתקפל מייד לאחריהן. חשוב שלאדם, ובעיקר למנהיג, תהיה עמדה בנושאים ערכיים, ושעמידתו על דעתו תהיה עקבית ולא מושפעת מאינטרסים אישים. לדעתי, לא יכול להיות מצב שבו חוק ייצור אי-שוויון בנשיאה בנטל בתחום שבו אנשים צעירים נדרשו ונדרשים לשלם אף במחיר חייהם כדי לקיים את מדינת ישראל ואת ביטחון תושביה כולם. זה יפגע בסופו של דבר בביטחון וביכולת העמידה של ישראל.
אדוני יושב-ראש הכנסת, כנסת נכבדה, אני בראש ובראשונה יהודי, ובעיני להיות יהודי זה הדבר החשוב ביותר; יחסי למסורת ישראל הוא יחס של כבוד והערכה. הייתי רוצה שיותר ערכי מסורת יהודית יוטמעו בקרב הנוער, שילמד לכבדם. דווקא לכן אינני יכול לתמוך בחוק. לדעתי, החוק המוצע ירחיק מן היהדות וירחיב פירוד בעם. ועוד דבר, כמי ששירת שנים בצה"ל, כאב לחיילים, כחבר לכל כך הרבה חיילים, אני מרגיש הזדהות עם התחושות של אותם לוחמים השובתים רעב בירושלים, ומצפוני אינו מאפשר לי לתמוך בחוק. עם כל צערי, אני אצביע נגדו. תודה.
היא לא יכולה למצוא 50 מיליון שקל?
אדוני היושב-ראש, כנסת נכבדה, חברות הכנסת, יושבות-ראש ארגוני הנשים, מעבר לארגונים הידועים, אני רואה גם את נשות הליכוד כאן – ברוך בואכן. כנסת נכבדה, המהפכה במעמדה של האשה במאה האחרונה היא מהמוצלחות שבמהפכות, אם כי איחרה לבוא וטרם הושלמה. לנשים היה תמיד מקום מרכזי בין מובילי ומחוללי מהפכות – דמויות כמו רוזה לוקסמבורג וחברותיה. הן הובילו בראש מחנה הנאבק לזכויות העובדים, לתנאים סוציאליים ולשכר הוגן באנגליה ובארצות-הברית; הן הובילו במהפכה הקומוניסטית ברוסיה, הן היו בשורה הראשונה של אנשי מדע, כמו מדאם קירי ואחרות, שהובילו את המהפכה המדעית והטכנולוגית, ונשים מילאו תפקידי מפתח במהפכה המוצלחת של המאה, המהפכה הציונית. המהפכה הציונית והמאבק לתקומה הביאו למהפך במעמדה של האשה בקהילה היהודית. מסגרת החיים החדשה בארץ-ישראל, מאבק הקיום היומיומי, הקשיים הפיזיים שהיו כרוכים בשיבה אל עבודת האדמה והכוח לאחוז בנשק להגנה עצמית – כל אלה השפיעו על דימוי האשה החלוצית, זאת המסוגלת לבצע תפקידים גבריים המחייבים גילוי אומץ לב, נחישות, כוח ונכונות להקרבה. דמות האשה החלוצית עולה ומופיעה בכל הקבוצות החברתיות והעדתיות המרכיבות את היישוב היהודי בארץ-ישראל מאז תחילת העליות הציוניות. היום, אני רוצה להזכיר, י"א באדר, ובין שמונת חללי תל-חי היו הנשים שרה ציז'יק ודבורה דרכלר. כזאת היתה מניה שוחט, ממייסדי "השומר" וממקימי סג'רה, וכזאת היתה שרה אהרונסון מזיכרון-יעקב, מראשוני מחתרת ניל"י, ורחל ינאית בן-צבי ממייסדי "ההגנה" ומגיני ירושלים. והיו חנה סנש – – – אני חשבתי שאתם אוהבים נשים.
לפחות תיתנו לנשים האורחות, ברשותכם, להקשיב. והיו חנה סנש וחביבה רייק, הצנחניות, שקפצו ללא מורא אל תוך התופת של השואה מתוך אמונה חסרת פשרות בזכותם ובחובתם של היהודים להגן על עצמם ועל אחיהם. וגולדה מאירסון, לימים גולדה מאיר, זיכרונה לברכה, בת התקופה, מנהיגת פועלים, שרת החוץ וראש ממשלת ישראל בימים הקשים של מלחמת יום הכיפורים. דימוי זה של החלוצה מחזיר אותי תמיד לדמותה של אמי ויירה, זיכרונה לברכה. שאותה אני זוכר כילד במושב, עובדת יחפה שעות ארוכות בשדה, תחת השמש הקופחת, אך יודעת בעל-פה את יצירותיהם של פושקין ולרמונטוב. ואלפי גיבורות אלמוניות שהתנדבו לצבא הבריטי בזמן המלחמה נגד הצורר הנאצי, או לפלמ"ח, ל"הגנה", או למחתרות האצ"ל והלח"י במאבק נגד הבריטים, ומאוחר יותר נגד הפולש הערבי. ואף ששמותיהן הוזכרו ואולי נשכחו ברבות השנים, שמות שעולים בזיכרוני, כמו ברכה פולד מלוחמות הפלמ"ח, שנפלה במרס 1946, בקרב עם הבריטים ברחובות תל-אביב, בניסיון למנוע את כניסת ספינת המעפילים "וינגייט", שהגיעה לחופי תל-אביב. על שמה, דרך אגב, נקראה ספינת עולים בעלייה ב', שהגיעה ארצה באוקטובר אותה שנה, שנת 1946. וזהרה לביטוב, הטייסת הראשונה שפעלה בארץ ונפלה בתש"ח בטיסתה לירושלים הנצורה. ודמות מיוחדת במינה בחברה הדתית והחרדית, הרבנית מנוחה רחל, בתו של האדמו"ר השני של חב"ד, שעולה עם בעלה לארץ-ישראל ב-1830 ובמהרה הופכת למנהיגה של הקהילה היהודית בחברון במשך 40 שנה. ואיך לא נזכיר את הנרייטה סאלד, שייסדה את מפעל עליית הנוער, ורבקה גובר ועוד ועוד. תקצר היריעה ויקצר הזמן מלתאר את הישגי האשה הישראלית. מספיק לדפדף ברשימת זוכות פרס ישראל מכל השנים בכל התחומים: בחינוך, במדעי הרפואה, בספרות, באדריכלות, במחול, בתיאטרון, בציור, בזמר העברי, בחקר ארץ-ישראל, במדעי החקלאות, בשירה, במוזיקה, במדע. ופעילות רחבה ביותר של ארגוני מתנדבות ובנות בשירות לאומי, במשטרה ובצה"ל ובנות בתנועות הנוער, שעושות לילות כימים בחינוך ובטיפול בנוער במצוקה. ונשים בכלכלה, בתעשייה ובבנקאות בתפקידי מפתח. והן גם הטובות מבין חברי הכנסת. עד כאן הישגים מרשימים ביותר, שותפות אמיתית בהוויה הישראלית. אבל לא הכול טוב ועדיין צריך לעשות רבות. מתוך כ-60,000 עובדי מדינה, 62% הם נשים, אבל רק אשה אחת משמשת כמנכ"ל במשרד ממשלתי, במשרד החינוך. מתוך עובדי המדינה עם תואר אקדמי, 51% הם נשים. 46% מכוח העבודה הם נשים מעל גיל 15, כמיליון נשים. שכר הנשים הממוצע עדיין נמוך משכר הגברים. בישראל כיום כ-9,000 רופאות מתוך כ-24,000 רופאים ורופאות. אבל רק שתיים מנהלות בתי-חולים. ובכנסת רק 15 חברות כנסת. בקרוב תצטרף חברת הכנסת ה-16. עם כל ההתקדמות עד כאן, עדיין שכר לא שווה, ייצוג לא שווה ויחס לא שווה. אבל יש גם דברים מזעזעים. בחודש האחרון ביקרתי, בין היתר, במעון לנשים מוכות, ונפגשתי עם 14 מנהלות מעונות לנשים מוכות הנמצאות בסכנה ועם מתנדבות המטפלות בהן. יש יותר מ-200,000 נשים כאלה בישראל. זה מה שידוע. יכול להיות שיש יותר. מהן שסכנת מוות מרחפת מעל לראשן ולעתים גם מעל לראש ילדיהן. ביקרתי גם במרכז הסיוע לקורבנות תקיפה מינית בירושלים. שוחחתי עם מנהלות מרכזי הסיוע בארץ, מתנדבות, ועם נשים שהיו קורבנות לתקיפה מינית. הסיפורים קשים. אך המבט הכבוי בעיניים קורע לב יותר מכול. והכתם הזה משחיר את פניה של ישראל כולה כחברה דמוקרטית ונאורה. כולנו זקוקים לביטחון, וזה יהיה מאבק קשה וממושך, שידרוש כוחות נפש רבים מכולנו. אבל הנשים חסרות הישע זקוקות לכך יותר מכולם. אני מאמין, שמתוקף ציווי מוסרי, וכן אינטרס לאומי, על כל ממשלה בישראל לפעול ליתר ייצוגיות ושוויוניות של נשים בכל תחומי חיינו, ואני אשתדל לעשות זאת. יום האשה הבין-לאומי אינו רק יום חג לנשים בישראל ובעולם כולו. זה יום שבו הישגי העבר, מחד גיסא, והאתגרים להביא שוויון מלא, מאידך גיסא, מהווים אבן בוחן למימוש החזון של מדינה יהודית דמוקרטית ושוויונית, זאת שציווינו לעצמנו במגילת העצמאות וזאת שהיינו רוצים להוריש לבאים אחרינו. תודה.
אם תגלי בת כמה היית אולי לא ידעו.
כבוד היושב-ראש, כנסת נכבדה, יום קשה היום לישראל. מעון, יישוב יהודי במדבר יהודה, מפונה בהוראת ממשלה יהודית בירושלים ונהרס על-ידה. סוף-סוף הצלחה ראשונה לראש הממשלה. אחרי שנכשל בטיפול בנכים, אחרי שנכשל בעניין האבטלה, בעניין הבטחות השווא לסטודנטים, אחרי שנכשל בהולכת שולל בעניין החינוך ובעניין שכונות המצוקה וערי הפיתוח והרשויות המקומיות היהודיות, הדרוזיות והערביות – סוף-סוף ראש הממשלה הצליח, הצליח להחריב יישוב יהודי בארץ-ישראל.
בפריס – מפגש חברים במרכאות, ואולי בלי מרכאות, ושותפות לדרך בין ראש ממשלת ישראל לבין ערפאת, שמדווח משם לעולם שאת הפיגוע בנתניה ביצעו יהודים. בבתי-החולים בארץ עוד מתענים כמה מהפצועים מפעולת טרור פלסטינית. בפריס – חיבוקים ונשיקות, הרכנת ראש וביזוי אישי ולאומי. ובירושלים – התרופפות גוברת במעמד ישראל בבירתה ירושלים. כתוצאה מחולשת הממשלה, מוויתוריה, מכרסמת הרשות הפלסטינית יותר ויותר במעמדה של ירושלים כבירת ישראל ומפגינה בכל הזדמנות שליטה ביטחונית פלסטינית בירושלים. הפעילות השלטונית של הרשות הפלסטינית בירושלים גוברת, ללא כל תגובה מצדה של ישראל. אדוני היושב-ראש, כנסת נכבדה, מצב כזה בזמן ממשלתו של נתניהו לא היה – כדאי שתלמדו – וגם אז לא ננקטו כל הצעדים הדרושים. הרשות הפלסטינית חזרה לפעילות מדינית ב"אוריינט האוס", ומתוך התחכמות, בבתים סמוכים השייכים לה. בעת ביקורו של שר החוץ הצרפתי מר ודרין, סולק איש ביטחון ישראלי שליווה אותו כחוק בעת ביקורו בבית-החולים הצרפתי על-ידי אנשי ביטחון פלסטינים. הממשלה התקפלה ללא תגובה. שום תגובה לא היתה. לא חלפו ימים רבים, ובעת ביקורו של שר החוץ הבריטי בירושלים סולק איש ביטחון ישראלי ואף הוכה על-ידי כנופיית בריונים, כעשרה במספר, לובשי מדים אחידים מאנשי כוחות הביטחון הפלסטיניים – זה בירושלים – ונמנע ממנו למלא את תפקידו. שעה וחצי נמשכו תחינותיה של ישראל במשא-ומתן שניהלה משטרת ישראל עם פייצל חוסייני עד שזה הסכים ששניים מן הבריונים הפלסטינים יצאו אל כוחות המשטרה. שם לא פרצו כוחות הביטחון פנימה כדי ליישם את החוק, כפי שעשו בחוות-מעון. הגה לא נשמע מפי ראש הממשלה ועוזריו על הצורך למלא אחר הוראות החוק. וצריך למלא בקפידה אחר הוראות החוק. החוק חייב להיות מיושם על-ידי כולם. אף ציוץ לא הושמע על-ידי הממשלה ודובריה. ההתרפסות נמשכת. משלחת פרלמנטרית ירדנית קיימה פגישה מדינית ב"אוריינט האוס", בכנסת – לא. והממשלה שתקה. משלחת פרלמנטרית ומוניציפלית מרוקנית, אורחת רשמית של הרשות הפלסטינית, קיימה פגישה ב"אוריינט האוס", והממשלה החרישה. ומצעד ההפרות של ההסכמים שעליהם חתמה הרשות הפלסטינית – נמשך ונמשך. ורק הבוקר, נדמה לי, קיים ראש הוועדה הפלסטינית במפלגת העבודה – מוסד מעניין – –
– – ביקור ודיון ב"אוריינט האוס". תגידו, אתם לא מתביישים? הרי זה בניגוד להסכם אוסלו שאתם דבקים בו ואינכם רוצים לסטות ממנו. אתם לא מתביישים? אני פשוט שואל: אתם לא מתביישים? מה אתם עושים?
אני אומר, שנציג של מפלגת העבודה, בניגוד לעמדה שהושגה גם בהסכם אוסלו על-ידי ממשלה בראשותכם – מאפשרת ביצוע של פעילות מדינית ב"אוריינט האוס". זה שלב נוסף של התקפלות והתרפסות והרכנת ראש. זה מה שאתם עושים. הצרה היא, לו רק אתם הייתם הנפגעים, לא, אתם פוגעים בכל עם ישראל בכל מדינת ישראל, זה מה שאתם עושים. מעניין מאוד לשמוע מה אומרים מנהיגים פלסטינים. מאוד מעניין. אני לא אצטט רבים, כי אין לזה סוף, אבל אני רוצה לצטט שניים או שלושה. מה אומר המופתי של ירושלים, הנקרא "המופתי של ירושלים ופלסטין" – – –
השיח' עכרמה צברי. הוא אומר, וזה ממש לפני ימים ספורים: "ירושלים על שני חלקיה – המזרחי והמערבי – שייכת לערבים ולמוסלמים". והוא מוסיף: "האומה האסלאמית כולה צריכה לפעול לסיום הכיבוש הישראלי בעיר הקדושה ולחזק בה את נוכחותם של תופסי העמדה הקדמית, ה'מוראבטון'". אתם יודעים בדיוק מה זה. מעניין עוד – גם כן אחד מאלה שהממשלה בחולשתה נתנה לו להיכנס – מה אומר מזכ"ל החזית העממית אבו-עלי מוסטפא, אשר חזר לאחרונה לשטחי הרשות הפלסטינית בהסכמת ישראל. הוא אומר בריאיון לשבועון ערבי בנצרת, נדמה לי שעתה הוא בן טיפוחיך, אם אני לא טועה – – –
נדמה לי שזה העיתון שלך. הוא אומר: "זכותנו להיאבק היא זכות לגיטימית, ואנו נממש את כל צורות המאבק ונמשיך לדבוק בעקרונותינו ובזכויות ההיסטוריות של עמנו". בדבריו הוא הדגיש, כי החזית העממית לא ביטלה את אופציית המאבק המזוין. זה בעיתונו של חבר כנסת מן הכנסת שלנו.
והממשלה שותקת. ומה אמר פייצל אל-חוסייני?
לא. למה לכם לסגור? תמשיכו להסית. מה אתם צריכים לסגור עיתון?
מישהו ביקש מכם לסגור עיתון?
לא, אף אחד לא מבקש מכם לסגור עיתון. למה שלא יהיה לכם עיתון? אני רק חושב, שכאזרחי מדינת ישראל – אני פונה אליכם, אם אתם מרגישים את עצמכם כאזרחי מדינת ישראל – – –
אני חושב שאתם אזרחי מדינת ישראל.
אתם אזרחי מדינת ישראל; אתם אינכם מתנהגים כאזרחי מדינת ישראל, זו שאלה אחרת, אבל אתם אזרחי מדינת ישראל.
אפשר לצפות מכם, שדברי הסתה כאלה – – –
כמו שאמר למשל אבו-עלי מוסטפא, לא חייבים להתפרסם בכלי התקשורת שלכם.
התביעה שלי היא בראש ובראשונה אל הממשלה.
כדי שלא תהיה לכם טעות, ישראל היא מדינה יהודית דמוקרטית, וכל הזכויות עליה הן הזכויות של העם היהודי, ובתוכה צריכות להינתן כל הזכויות למי שחי בה, וכל החובות חייבות להיות מוטלות על כל מי שחי בה, אבל ישראל היא מדינה יהודית. ודבר נוסף, ירושלים המאוחדת היא בירת העם היהודי זה 3,000 שנה, ובירתה של ישראל זו השנה ה-52, ולעולם, לעולם, כך זה יהיה, ואת זה תזכרו.
ואני שואל את השרים בן-עמי ורמון שנפגשים עם פייצל חוסייני – הם אוהבים את זה – את דברי ההסתה שלו אתם שומעים? את הריאיון שנתן לאחרונה ל"א-שרק אל-אווסט", שבו הוא קורא לאלימות נגד ישראל ולהתנגשות בה, קראתם? הערתם לו על כך? אולי לא קראתם, ודאי שלא הערתם. מה הוא אומר? פשוט מעניין לראות מה הוא אומר. אחרי דברי הסתה קשים הוא אומר: תהליך השלום אינו אינטרס פלסטיני אלא אינטרס ישראלי ובין-לאומי. אלה השותפים שלכם.
עד כאן בתחום הדיבורים הפלסטיניים. ומכאן כמה עובדות: מה הם כוחות הביטחון הפלסטיניים הפועלים באין מפריע בירושלים. רשימה מעניינת: מנגנון הביטחון המסכל של ג'יבריל רג'וב, המודיעין הכללי של תאופיק טיראווי – זה לא מספיק, זה מעט – המודיעין הצבאי של מוסא ערפאת, "כוח 17" של פייצל אבו-שרך. כל אלה פועלים בירושלים, והם מגיחים באופן חופשי מאבו-דיס – – –
– – – וההסתה בעיתונות הערבית, והאזהרות המופיעות שם והאיומים נגד מכירת אדמה או דירה. תפתחו ותראו את מודעות האזהרה לגבי משהו בעניין בית-צפאפא. הרי אתם קוראים את העיתונות הזאת. וזאת מלבד פעילות כוחות הביטחון הפלסטיניים נגד אלה שנחשדים ברצון למכור.
איזה צרחות היו קמות כאן, לו יהודים היו נוהגים כך.
המצב בירושלים מחמיר. זה לא שלום של אמיצים. מהצד שלנו, ואני מתבייש לומר זאת, זה נראה יותר שלום של טיפשים. אני מבקש לקיים דיון במליאה על הנושא: אי-עמידה על משמר ירושלים המאוחדת כבירת ישראל.
מה זה משנה, יש עכשיו ממשלה. הרי אתם טוענים שאתם טובים יותר. אמרתי בעצמי שהטיפול לא היה נאות. זה מאפשר להכות איש ביטחון על-ידי כנופיה במדים?
תחזרו על הטעות של ההורים שלכם. הרי אתם צריכים להבין: את היהודים אי-אפשר לדחוק כל הזמן אל הקיר.
אתם תחזרו על מה שעשו ההורים שלכם.
אנחנו נמנענו מכל קשר ומנענו ביקורים של ראשי מדינות.
– – – הרע זה שדוחפים מאבטח – – –
– – וכמה בריונים פלסטינים דוחפים אותו.
אנחנו רוצים להעלות את הנושא במליאה.
אדוני היושב-ראש, כנסת נכבדה, ראשית אני רוצה לברך את הנשיא הנבחר משה קצב. אני רוצה לשלוח מכאן ברכות למי שלא זכה היום, אבל ללא ספק תרם תרומה אדירה לישראל, למועמד השני, לשמעון פרס, שאתו יש לי גם יחסי ידידות של שנים רבות. אני רוצה להודות לך, אדוני היושב-ראש, הסתכלתי היום, הייתי כאן כבר בכמה וכמה מעמדים של בחירות, אני חושב שהטקס התנהל באמת בצורה מכובדת, הן לכנסת והן למוסד הנשיאות.
אדוני היושב-ראש, כנסת נכבדה, ראש הממשלה מר ברק הצהיר אתמול בבוקר, שבתקופה הקרובה בכוונתו לתת תנופה לשורת יוזמות בנושאי חברה וכלכלה. מר ברק, את מה שנזכרת להגיד אתמול בצד החברתי והכלכלי היית צריך להתחיל, לא לדבר, אני מתכוון להתחיל – לדבר כל אחד יודע – כבר לפני שנה, כפי שהבטחת במערכת הבחירות, הבטחת והפרת. הבטחת לבוחריך לפתור את בעיית האבטלה והפרת את הבטחתך. הבטחת לתת חינוך שווה לילדי ישראל, והפרת. הבטחת לטפל במצוקה – לא נעים, ראש הממשלה, גם כאן הבטחת והפרת. הבטחת לטפל בבריאות הציבורית, והפרת. הבטחת לטפל בבעיית הדיור, כך שזוג צעיר יוכל לרכוש דירה – הבטחת והפרת. שלא לדבר על הטיפול בנכים, שלא לדבר על עשרות נושאים נוספים שבהם נגועה חברתנו. בכול – הבטחת והפרת. וכתוצאה מכך ומהעדר חינוך ערכי-ציוני הבאת אכזבה לדור הצעיר ולגל ירידה גדול מהארץ. אדוני היושב-ראש, הזדמנתי לפני שבועות מספר ללוס-אנג'לס, וראיתי גל גדול של בחורים צעירים שהשתחררו זה עתה מהצבא, מאוכזבים מהעדר יכולת לרכוש דירה, מהעדר יכולת למצוא תעסוקה, והם זורמים החוצה.
מעניין שהקבלן שבשירי מתעורר בן-רגע.
אלה לא היו ההפרות היחידות שלך. הפרת כמעט הכול. 18 פעמים בתשדירי הבחירות שלך הבטחת, שלא תחלק את ירושלים, שתישאר ירושלים מאוחדת ובלתי מחולקת לעד. הבטחת והפרת. עשרות פעמים הבטחת לשמור על בקעת-הירדן, והפרת. אמרת, אדוני ראש הממשלה, שאתה מדבר בשמם של כל אלה שתמכו בך. הם לא תומכים בך יותר, מר ברק. הם שינו את דעתם. כפי שאתה שינית את הבטחותיך, הם שינו את דעתם עליך.
בוא לבחירות. ככל שנקדים ייטב לנו, ואם נשתמש במלה שלך – לכו-לנו. עצה קטנה לי לך, ראש הממשלה, ממש עצה חברית: אל תמשיך בתרגילים הקטנים והמכוערים שבהם התחלת אתמול, שבהם אתה מנסה להעביר את האחריות להעדר ממשלת אחדות אלינו. האחריות מוטלת רק עליך. רק אתה אחראי לקרע בעם, להעדר אחדות בעם, להעדר הסכמה רחבה בישראל. ראש הממשלה ברק יצא לפסגה ללא דבר וחזר בידיים ריקות. הוא יצא ללא קווים אדומים וללא הסכמה לאומית. הוא ויתר כמעט על הכול. לעומתו – – –
לעומתו, ערפאת ראה בנכונותו של ראש הממשלה לוותר ללא תמורה, ללא הגעה לגמר הסכסוך, על נכסיה החשובים ביותר של ישראל, פתח לתביעות ולדרישות נוספות. ערפאת קבע נקודת פתיחה חדשה למשא-ומתן הבא, ובכך שיפר את מצבו לאין ערוך. הכישלון של ברק וויתוריו הביאו למצב הנראה עכשיו כך: רק כאשר ניתן להם את תל-אביב יהיה שלום אמת. אדוני ראש הממשלה, לכך הבאת. אני חוזר: כך נראה המצב – רק כאשר ניתן להם את תל-אביב יהיה שלום אמת. ברק נכשל. הוא חזר מקמפ-דייוויד ללא שלום, ולאחר שיצר תקדימים המסוכנים לעתידה של ישראל, תוך הפרת התחייבויותיו לבוחריו. אני אומר לכם, ראש הממשלה ברק יפסיד במשאל עם שבו ישראל מאבדת שליטה – – –
מכובדי חבר הכנסת, אני בדרך כלל לא נוהג, אבל מאחר ששנינו מהדרום, שכנים – – –
אני יודע. אני רוצה לומר לך, למה לך להרחיק את עדותך כל כך, היה לך היום ניסיון נהדר. הרי היום אמרתם. למה לך לדבר על מה שאמרתי לפני חודשים, בוא נדבר על מה שקרה פה לפני כמה שעות. ראיתם מה שקרה לכם? נו, מה קרה לכם? באמת.
אדוני היושב-ראש, אני לא חשבתי בכלל להיכנס לנושא הזה, אבל אני רוצה לומר – ואני רוצה לציין זאת בגאווה – שזאת הפעם הראשונה ב-52 השנה האחרונות שהצלחנו להעביר נשיא שלנו, והדבר הזה הוא הישג, ואני מאוד גאה על כך שהדבר הזה קרה בתקופה שנפלה בחלקי הזכות להיות יושב-ראש הליכוד.
כך שאני לא העליתי את זה כנושא פוליטי, אבל אם אתם רוצים – אז תקבלו גם את התשובות הנאותות. יש תשובה לכל אחד.
רבותי חברי הכנסת, אני יודע שיותר קל להיות מנצח מאשר מפסיד. אני מכיר את זה. רבותי, כבר ראיתי את הכול.
א. נדמה לי שהדבר הזה אסור לפי החוק.
אבל אתה יודע מה? יהיה לנו גם זה וגם זה.
ברק כבר מבין שהוא מוותר יותר ממה שהבוחר הישראלי יהיה מוכן לקבל. מעניין, בריאיון שנתן לפני שלושה-ארבעה ימים אחד מראשי הרשות הפלסטינית, נביל שעת', לעיתון "לה-מונד" בפריס, הוא אומר, בין היתר: ההישג הפלסטיני הוא בכך שנשברו שלושת הנושאים העיקריים שעליהם ישראל לא היתה מוכנה לדון עד שנבחר ראש הממשלה ברק, ואלה הם: ירושלים, שעליה ויתר ראש הממשלה והוא מוכן לחלקה; הגבולות והשטחים; חזרת פליטים פלסטינים. וממשיך נביל שעת', המוכר לרבים כאדם סימפתי, הפורט יפה על הפסנתר ונעים הליכות, אבל לאומי; אצלם לא קיים הנושא הזה של איבוד הלאומיות. הם יודעים לעמוד על שלהם. הם יודעים לעמוד. והוא אומר: משנפרצה הפרצה, תתחיל הרחבת הפרצה. זה עשה ראש הממשלה ברק, והפלסטינים – אם תישאר הממשלה הזאת על כנה ומדיניותה תישאר כפי שהיא, ימשיכו ויפרצו. ולסיום, אומרים שהגענו לרגע האמת. אם כך, חייבים לומר את הדברים בצורה ברורה. אזרחי ישראל כולם שואפים לשלום ומחויבים לשלום; לשלום אמת שייתן ביטחון לדורות. סיומו המלא של הסכסוך הערבי-הישראלי מחייב הסכמה ברורה על סיום מצב המלחמה עם כל המדינות במרחב, לרבות עירק, אירן וסעודיה ומדינות פריפריה אחרות. סיומו המלא של הסכסוך צריך שיכלול הכרה ברורה וחד-משמעית של הערבים וממשלותיהם בזכויותיו ההיסטוריות והלגיטימיות של העם היהודי במדינה יהודית בארצו האחת ישראל. ללא עקרונות אלה וללא חינוך אמיתי לשלום בקרב עמי ערב, אנו עלולים לקבל הסכם שתהיה בו אולי הכרה פורמלית בקיומה של מדינת ישראל, אך ללא מחויבות ברורה וארוכת טווח מצד הערבים לתהליך של השלמה עם ישראל ופיוס אמיתי, שהם אבן היסוד לשלום בר-קיימא. צריך להגיע להסכם שלום סופי ומחייב שיביא לסוף הסכסוך. אם מכורח הנסיבות – ואני לא ממליץ על הסדר כזה, אבל אם מכורח הנסיבות, כל שניתן יהיה להשיג הוא הסכם ביניים ארוך טווח עם הפלסטינים, יש להשאיר את מירב הנכסים האסטרטגיים בידינו. לא יעלה על הדעת למסור את כל הנכסים ולא לפתור את הסכסוך.
ממשלה שתתבסס על קווים אדומים נכונים, תחזק את כוח ההרתעה של ישראל, תוכל להגיע לשלום טוב יותר, בטוח יותר; שלום עם ירושלים מאוחדת ובלתי מחולקת, בירת הנצח של ישראל. הסכם כזה יבטיח את האינטרסים האסטרטגיים הלאומיים ארוכי הטווח של ישראל, ואדוני יושב-ראש, ניתן להגיע אליו.
לא בירכתי את חבר הכנסת החדש.
אני רוצה בהזדמנות זו לברך את חבר הכנסת החדש זאביק בוים.
כן, שכבר היה חבר כנסת. איש ההתיישבות, החינוך וההוראה וראש עיר. אנחנו זקוקים לך כאן. אני שמח שהגעת.
אני מודה לך, אדוני היושב-ראש. אפילו אם זה לזמן קצר, אני שמח על התואר. תודה.
אני אוכל להגיב על השקרים האלה בהודעה אישית?
אדוני היושב-ראש, כנסת נכבדה, אני מודה, אני עומד קצת נבוך בפני הכנסת, כי זה דבר לא נעים, לבוא לפני הכנסת ולומר שראש הממשלה אמר לא אמת, אבל אין לי מנוס.
ראש הממשלה בדבריו אמר, שנעשו ניסיונות להקמת ממשלת אחדות. אני מצטער להגיד, שבדברים אלה אין אמת. ראש הממשלה ברק לא פנה אלי כלל בנושא זה, לא הוא ולא מישהו בשמו. ראש הממשלה עמד כאן לפנינו – ואני אומר זאת לבושתי – ואמר לא אמת.
זהו ניסיון פתטי להציל את הממשלה המתפרקת שלו. האמת היא, שלאחר הבחירות, לפני כשנה ורבע, סברנו שיש מקום להקמת ממשלת אחדות על בסיס קווים מוסכמים, ובהם שמירה על ירושלים מאוחדת בריבונותנו, שמירה על בקעת-הירדן, התנגדות לזכות השיבה – הדבר הכל-כך טבעי – –
– – שמירה על אזורי ביטחון ועל מקורות המים. ברק, אשר לא רצה בהקמת ממשלה כזאת, ניסה להשתמש בליכוד לצורך מניפולציה על שותפיו לקואליציה, בדיוק כפי שהוא מנסה לעשות עכשיו. הליכוד לעולם לא יוכל להצטרף לממשלה שמחלקת את ירושלים. זאת לא אחדות, זאת לא הסכמה. ממשלה קמה על מנת להשיג יעדים המוסכמים על השותפים בה, ולא על מנת לחמם כיסאות. היעדים שעל בסיסם הליכוד יהיה בממשלה כלשהי הם: שלום עם ירושלים מאוחדת ובלתי מחולקת בריבונותנו הבלעדית; שלילת זכות השיבה; שמירה על בקעת-הירדן, אזורי ביטחון והיישובים היהודיים – כל אלה בידינו – שליטה על מקורות המים שלנו, וכמובן, טיפול יסודי ועמוק בבעיות החינוך, החברה והכלכלה. ברק בעצם אמר "לא" לכל הנקודות האלו. לכן, לאחר כל הטעויות והמחדלים שעשה ראש הממשלה בקמפ-דייוויד, לאחר שהפר את כל הבטחותיו לבוחר, לא נותר אלא לחזור אל העם. ברק יציג הפעם את עמדותיו האמיתיות בעניין ירושלים, הפליטים, בקעת-הירדן ושאר הוויתורים שעשה, ואנו נציג את עמדותינו – והציבור יחליט. אני רוצה לומר, אדוני ראש הממשלה – – –
אני יכול להגיש לאישורך עוד משפט?
כבר מאוחר, בסדר. לכן אני דוחה מכול וכול את ההאשמה חסרת השחר הזאת. לא היה ולא נברא.
אדוני היושב-ראש, כנסת נכבדה, טוב עשה ראש הממשלה שקיבל את תביעת המחנה הלאומי, אלה שבקואליציה ואלה שבאופוזיציה, ושל מועצת יש"ע, ובחן שוב את חיוניותם של המאחזים שאותם הורה לפנות יום-יומיים מוקדם יותר. כתוצאה מבדיקה זו החליט ראש הממשלה להשאיר כמה מן החשובים שבהם, כמו הר-חרשה, כמו זה הנישא מעל לעלי ואחרים. לו היתה זו ממשלה שקולה יותר, מראש לא היתה מסתבכת. טוב עשה ראש הממשלה שחזר בו. אחר כך, כתוצאה מלחץ ושכנוע חזר בו, לכן לא מגיע אמון לממשלה הזאת. טוב שנמנע עימות – בימים שצריך אחדות בעם, כדי לעמוד מול סכנות וכדי לקדם נושאי פנים, עימות כזה יכול היה רק להרבות פירוד ולהחליש את ישראל. על כך אני שמח. נכון, יש בממשלה אנשים שמשתוקקים לעימות, ולא יחסכו מפיהם חרפות וגידופים כדי לנסות ולגרור את המחנה הלאומי להתכתשות, אבל הם לא יצליחו. האחריות שלנו גדולה יותר משל אלה המקשטים עצמם בתארים של הישראלי היפה, ומסיתים. אלה הפועלים ללא ליאות להחלשת כוח עמידתה של ישראל, לא תצליחו. אנחנו אחראיים מכם. אבל עצם ההחלטה לפנות מאחזים, לקול תשואות הפלסטינים, כשיעור במשמעת בכיתה ג', בנוסח: תצאו, תעמדו בפינה, תגישו ניירות מסודרים ואז תחזרו, בלי לבחון פעם אחת ברצינות מה מטרת המאחזים האלה, למה נועדו וכיצד יתרמו לפחות חיכוך בעתיד וליצירת אווירה נוחה יותר בהמשך התהליך – על כך מגיע אי-אמון, ולא פחות מכך.
למה החליטה הממשלה בזמנה – הממשלה שלנו – להקים מאחזים על ראשי הגבעות? האם זה היה מקרי, קפריזה של מישהו? – –
– – רצון להתחכם? לא ולא. המאחזים בראש הגבעות נועדו לאפשר ליישובים היהודיים שהוקמו על-ידי ממשלות המערך והליכוד, מאז מלחמת ששת הימים, באזורים שנועדו להיות אזורי ביטחון בכל הסדר בשליטתנו, לחיות בביטחון, גם כשהתהליך המדיני יתקדם. וכי מעלה מישהו מכם את האפשרות שיישוב יהודי יחיה בתחתית הגבעה כשמעליו ישבו פלסטינים מזוינים בנשק בלתי חוקי, שעל מסירתו לפי הסכם-וואי כבר ויתרה הממשלה? הרי הדבר יגרום לחיכוך יומיומי. האם חשבתם לרגע, שבימים של מתיחות – וייתכן שיהיו כאלה – מהיישובים ביש"ע, שהם רצועת הביטחון החיונית של ישראל, עלולה להימנע נסיעה בכבישים הרגילים? גם היום הנסיעה בחברון, ברמאללה ובשכם איננה אפשרית, אף שלפי ההסכם הדבר אפשרי, ואנחנו יודעים בדיוק מה יקרה לאזרח ישראלי שינוע בצירים האלה. ולכן, הכרחי לחבר את היישובים האלה בדרכים לעת חירום אל צירים עורפיים שיהיו תמיד בשליטתנו, כמו חיבור אלון-מורה, איתמר, יישובי גוש שילה, לציר-אלון, הנמצא ממזרח להם, ציר שיהיה תמיד בשליטתנו. ואם לא נשב על צירים אלה בכמה נקודות שולטות, מי יגן עליהם? ערפאת, חוואתמה, אנשיו של ג'ורג' חבש, או אולי אנשי "הג'יהאד האסלאמי", שיצאו לפני כמה ימים להירשם לאוניברסיטה, ולפתע נעלמו? אולי הם יאבטחו את הצירים, אולי הם ישמרו על היישובים. על זה כמובן לא חשבתם. אף שהשלום חשוב לכולנו – כולנו רוצים שלום, ההבדל בין המחנה הלאומי לשמאל הוא בכך שהשמאל רוצה שלום בכל מחיר והמחנה הלאומי אינו מוכן לשלם בעד שלום במחיר סיכון ביטחונה של ישראל. המחנה הלאומי רוצה שלום לדורות לישראל. לישראל חשוב, לשמאל חשוב תאריך היעד, בבחינת: אמרנו – תאריך שממנו לא נזוז, ולעזאזל העובדות בשטח. אמרנו, קבענו, החלטנו – אתם מדקלמים. השאלה לא אם אמרתם, השאלה מה אמרתם. ניסיתם להציג אותנו, או חלק מאתנו, כמפירי חוק. נכשלתם. אנחנו בעד שמירת החוק, עד תום, ולגבי כולם. אתם – ואני פונה לממשלה: אתם אלה שמופקדים על החוק כיום, ואני מקווה לזמן קצר. אתם אלה שאינם עומדים על כך שהחוק ייושם לגבי כולם. ייתכן שהממשלה רוצה לעשות מחווה לערפאת, לשיטתה, ולעשות ויתור נוסף, אבל היכן החוכמה המדינית? הרי עדיין לא קיבלתם מאומה. הרי זאת ממשלה שנותנת. לפני ישראל מאבק קשה על הסדרי הקבע. מדוע לא שמרתם על הקלף הזה, לתפיסתכם – אני מתנגד לפינוי, אבל לתפיסתכם – לשלב הבא? על כל זה מגיע לכם אי-אמון, אבל לא רק על זה. את הסטודנטים הולכתם שולל, את בעיית ילדי הגן מגיל שלוש – –
– – לא פתרתם. הנכים שובתים כאן לידנו, זו שביתה שהיא חרפה לכל ממשלה, ואתם באטימותכם אינכם פותרים את בעיותיהם. כל מה שהם מבקשים זה לחיות חיים פעילים ולהשתתף ביצירה בישראל, ואתם מונעים זאת מהם. קריית-שמונה ומצפה-רמון נאנקות. אני נזעקתי לפני זמן-מה, כאיש הנגב, והתקשרתי בעניין המתפרה במצפה-רמון ללשכת ראש הממשלה ותבעתי – – –
נזעקתי כאיש הנגב והתקשרתי בעניין המתפרה במצפה-רמון ללשכת ראש הממשלה, ותבעתי לעצור את הפיטורים. היתה לי הזכות בזמני להקים את המתפרה הזאת, כשר התעשייה. הביורוקרטיה משתוללת, בעניין האבטלה לא עשיתם מאומה, הקטל בכבישים גובר, האלימות במשפחה, הפגיעות בילדים, האונס – בכל אלה הגעתם לשיאים – –
– – הגנבות מיישובי הספר נמשכות – רבבות מכוניות, טרקטורים, בעלי חיים נשדדים, בתי-מרקחת שלמים מועברים אל תחומי הרשות הפלסטינית, ואתם – הממשלה הזאת – אתם שותקים וממשיכים להעביר כספים לרשות הפלסטינית, והמתיישבים חוששים להגן על עצמם, וזה בעיניכם שמירת החוק. הקרע בין דתיים לחילונים, וביניהם לבין חרדים, גובר, והשנאה הפנימית, פרי היות הממשלה הזאת ממשלה של כולם, מפעפעת. ואתם מרוצים מעצמכם. ובעניין תוכן החינוך – נמשך הכרסום בהרגשת הזכות היהודית המלאה על ארץ-ישראל, ועולים ספקות. על כל אלה אתם ראויים לאי-אמון. ובעניין המדיני – בכך שאינכם אומרים בבירור מה ישראל רוצה, מה הם הקווים האדומים שלה, בכך שאתם מגמגמים ואינכם אומרים: עד כאן, זה הקו האדום שלנו ואליו נהיה מוכנים להגיע, ורק בתנאים כאלה ואחרים; בכך אתם מחלישים את ידידי ישראל בקונגרס ואת הארגונים היהודיים. הם במבוכה, הם מבולבלים, אינם יודעים מה ישראל רוצה. גם על כך אתם לא ראויים לאמון. אם לא נבהיר מהו הקו האחרון שלנו, שממנו לא נזוז, ושום לחץ ושום סנקציה לא יזיזונו מעמדתנו, יימשך הלחץ וישראל תאבד את נכסיה כולם. על עניין ביטחונה של ישראל אפשר להשיג תמיכה בארצות-הברית, ואז שום אדמיניסטרציה לא תוכל לכפות עלינו פתרונות מסוכנים. על זה אפשר להשיג אחדות בעם. אם נדבר מכאן בלשון אחת נוכל להצליח, אחרת הממשלה תמשיך לדלג מתאריך לתאריך, כפי שהיא אוהבת, עד שלא יישאר בידינו מאומה. אני פונה לראש הממשלה: עשה מאמץ להשגת הסכמה בינינו על הקווים האדומים. עוד לפני שנתיים אמרו לי בארצות-הברית, כשביקרתי אצל היועץ לביטחון לאומי – ואלה לא אנשים שרואים את הפתרון כפי שאנחנו רואים – מה נאמר לי שם? – ישראל לא תצליח במשא-ומתן כי אין לכם קו אדום, יש לכם רק קו ורוד. אם היינו עומדים על קווים כאלה, ישראל היתה בהחלט יכולה להצליח, ולא רק בנושאים מדיניים, אלא לא פחות מכך בנושאים חברתיים. בואו נפנה פנימה אל בעיותינו האמיתיות, אז נביא ללכידות בחברה הישראלית ולמילוי שאיפותנו הלאומיות. אני יודע, תגידו מייד: אבל גם אתם לא עשיתם. אני רוצה לתת לכם תשובה: הרי אתם כל יום חוזרים כמקהלה מדברת על כך שאתם טובים יותר. אם אתם טובים יותר – – –
בעיקר אתה. אם אתם טובים יותר, תעשו את הדברים האלה, תראו שאתם טובים יותר. בינתיים עוד לא עשיתם שום דבר. ואני רוצה לומר לכם – – –
מתנועות גסות לא יצא שום דבר – –
– – בכלל ממה שאתם עושים לא יוצא שום דבר, יוצא רק מחדל אחרי מחדל. בכל תחום, כל מה שאתם עושים זה מחדל אחרי מחדל.
אנחנו איננו ששים להגיש הצעות אי-אמון. איננו ששים. אני רוצה לומר לכם, אם תעשו כל זאת, אותם דברים שמניתי כאן בפניכם, אני רוצה לומר לכם – תזכו על כך לאמון גם מצדנו. תודה.
מאחר שעקבנו אחרי המתיחות שהיתה בלשכת ראש הממשלה – – –
לא המספר קובע, אלא המקום קובע.
אתה אומר דברים לא נכונים, חבל.
שמעת הרבה דברים, וסידרת הרבה דברים.
אדוני היושב-ראש, כנסת נכבדה, אומר תחילה: לא נעתרנו לבקשת הממשלה לדחות את הצעת האי-אמון בגלל היעדרו של ראש הממשלה מן הארץ. לא נעתרנו משתי סיבות: ראשית, לא ייתכן שלא להתייעץ עם האופוזיציה בנושאים חברתיים כמו הטיפול בנכים, בחינוך ובאבטלה, שבהם נכשל ראש הממשלה, שהטעה במערכת הבחירות את העם בהבטחות שווא. ייתכן שעשה זאת במידה רבה בגלל חוסר ניסיון, וכנראה ניסיון זה דבר חשוב, וחשוב גם להתייעץ. לדוגמה, אילו התייעץ אתנו בעניין הנכים, היה נמנע מהמצב המביך שאליו נקלע בדבריו לפני שבוע, שבהם תקף את הנכים על בכיים והשתמש בביטויים שונים נוספים, נכנע ואתמול נישק. כמו שלא נכון לנהל משא-ומתן מדיני בנושאים מכריעים בלי לעדכן את האופוזיציה, גם בעניין זה ייתכן שחוסר הניסיון הכשיל את ראש הממשלה. ניסיון כנראה חשוב, וחשוב להתייעץ. ואם אתם רוצים דוגמה נוספת לחוסר הניסיון ולנמהרות של ראש הממשלה, הנה לכם הודעתו המוזרה של ראש הממשלה ברק בעניין החלטות 242 ו-338. האם היתה זו בורות? האם נבע הדבר מבלבול, או אולי היה תכמנות לשמה? אולי השתלבות במרחב? ערפאת, כידוע, מדבר בשתי שפות – לעמו תוך ביטויי תקיפות ואלימות, והחוצה בחלקת לשון. האם ראש הממשלה אימץ את השיטה הפלסטינית? קשה לקבוע. אבל חוסר אחריות בוודאי היה כאן. וההצגה ברמאללה – זה טקס פתיחת הדיונים? מה זה הסיפור הזה? דיוני הסדר הקבע נפתחו באופן רשמי בירושלים, בירת העם היהודי ובירתה של ישראל, במשרד החוץ, ביום 18 בנובמבר 1998, כפי שסוכם בוועידת-וואי.
אחר כך הופסקו השיחות על-ידי הפלסטינים, בעידוד גורמים ישראליים וזרים. וסיבה שנייה שלא נענינו – אתם מוכרחים להבין: קצב הנסיעות של ראש הממשלה לחוץ-לארץ הוא כזה שלא נותן כמעט אפשרות להגיש שום הצעת אי-אמון. ראש הממשלה בדרכים. כמה שפכתם – ואני מציע שבאמת תחשבו על זה ביושר – כמה שפכתם את דמו של נתניהו על כך שהוא נעדר מהכנסת. היכן ראש הממשלה, מר ברק, היכן הוא? הוא איננו קיים כלל בכנסת. כבוד היושב-ראש, כנסת נכבדה – ואני פונה גם לנכים שנאבקו בשביל כולנו – כולנו צריכים להודות לנכים. לו היה מקובל בכנסת לעמוד לכבודם של לוחמים מול אטימות לב ועוולות, מול חוסר צדק, וכתודה על מאבק בתנאים כל כך קשים – פיזיים ונפשיים – היינו צריכים לכבדם בקימה. במשך שבועות, מאז החלה השביתה, התבטאתי כמה פעמים בעניין זה, אך נזהרתי מלתת לכך אופי פוליטי פנימי. ראיתי בכך תמיד אינטרס לאומי מעל לכל נושא מפלגתי. לפני כמה ימים, כשנוכחתי שמה שקורה כאן אינו יותר מאשר ניסיון לכופף יד, ללמד לקח, להעמיד בפינה, לשבור – הנחיתי להגיש הצעת אי-אמון. ביקרתי אצל השובתים וראיתי אותם בסבלם, אבל ראיתי דבר נוסף – ציבור רחב ביותר בארץ חש מיאוס כלפי התנהגות הממשלה: סטודנטים, הורים לילדים שהובטח להם ורומו, מובטלים, דרוזים וערבים – –
ואני רוצה להזכיר, שהיתה זאת דווקא הממשלה שלנו שהגדילה את תקציבי הפיתוח ואת התקציב הרגיל לרשויות המקומיות הדרוזיות והערביות, מתוך דאגה למצוקת ערביי ישראל. זה שאנחנו חולקים על עמדות פוליטיות שמביעים פה כמה מחברי הסיעות, זו שאלה אחרת, אבל כשמדובר היה ברמת החיים, כשמדובר היה בתיקון עוולות מן העבר, דווקא הממשלה שלנו היא שטיפלה בדברים האלה, ואני אישית טיפלתי בדברים האלה. ציבור רחב ביותר מרגיש עצמו מרומה לנוכח הבטחות ראש הממשלה בנושאים חברתיים, שאף אחת מהן לא בוצעה, וכפי שנראה גם לא תבוצע. ציבור רחב מרגיש שהולך שולל דווקא בנושאים המכאיבים לו ביותר: אבטלה גוברת, מצוקה גוברת, אלימות גוברת, אטימות לב גוברת. אני רוצה להודות לנכים בשם רבים רבים, ואני מאמין שגם בשם רבים מחברי הכנסת, על כך שנטלתם על עצמכם את העול הקשה מנשוא, כדי להביא לתודעת כולנו את הבעיה החברתית הנוראה של אטימות השלטון מול מצוקתכם. העובדה שגם הממשלות בעבר לא נהגו בדרך שונה אינה פוטרת את הממשלה הנוכחית מאחריותה ומהצורך לפעול. כך נבחרתם, הולכתם שולל עם, כך נבחרתם. וחוץ מזה, אתם הרי טוענים שאתם יותר טובים. אתם היום, מה זה, מה זה יותר טובים...
אדוני היושב-ראש, כנסת נכבדה, הבעיה אינה רק סבלם של הנכים ומשפחותיהם. הבעיה היא של כולנו, והבעיות לא נפתרו – לא אצל הנכים ולא אצל הגמלאים, שמצבם קשה כל כך, והנה כבר שמענו שספריית – – –
והנה כבר שמענו שספריית העיוורים נסגרה בנתניה.
אני מבין שזה קצת מכאיב לכם, שהרי בסופו של דבר ערוותכם מתגלית. שיקרתם עם בבחירות האחרונות, הולכתם שולל, ולא עשיתם שום דבר, בדיוק להיפך.
כדי שנוכל להגשים כאן בארץ-ישראל את מאוויינו ותקוותינו, חייבת להיות לכידות חברתית. כשחלק מהחברה הישראלית סובל כל כך, אין אחדות בעם. לנכים אני רוצה לומר: על שהעליתם את הנושא לסדר-היום הציבורי ונאבקתם עליו – לכם תודה. לממשלה, על אטימותה, מגיע אי-אמון. מאחר שהנכים קיבלו את ההסכם, היום לא נביע אמון בממשלה, אך לא נבקש אי-אמון, אף שמגיע לכם כל סוג של אי-אמון.
מה שאתה אומר עכשיו זה שקר, ועוד פעם שקר.
שקר, עוד פעם שקר ועוד פעם שקר.
כבוד נשיא המדינה, אדוני היושב-ראש, כנסת נכבדה, נדיה כהן, משפחת כהן – – –
מסביבנו מבוכה ובלבול שזרעה הממשלה, מסך עשן כבד. זעקות תושבי הגולן ונאמני ארץ-ישראל מחד גיסא, נפנופי תקוות השלום מאידך גיסא. מומחים ומומחים מטעם מביעים את דעתם, חגיגה לדוברים, לאנשים שלא שמענו עליהם שנים, שלפתע היתה להם עדנה ונדמה להם שלא זוכרים מה אמרו קודם וכיצד השתנו דעותיהם עם חילופי השלטון. חבורה גדולה, לצערי, של חסרי חוליות. סכנה גדולה לישראל.
ברצוני להדגיש, כי הוויכוח הוא לא על הצורך בשלום, צריך שלום, אלא על הדרך, המועד והמחיר. כדי לצאת מסבך הבלבול חשוב להבין את המתרחש, לפענח מה רוצה כל אחד מן המעורבים. מה רוצה נשיא סוריה? הוא רוצה סיוע ונשק אמריקני חדיש. בלי חתימה על הסכם עם ישראל לא יקבל זאת. ישראל נדרשת לשלם את מחיר חיזוקה הצבאי של סוריה על-ידי ויתור על נכסים אסטרטגיים הגנתיים ללא תמורה. מה רוצה נשיא ארצות-הברית, ידיד ישראל? הוא משתוקק להישג מרשים בכל מחיר לפני סיום כהונתו. את המחיר נתבעת ישראל לשלם בביטחונה. זאת ועוד, קיימים גם אינטרסים אמריקניים מסחריים, של תעשיות הנשק האמריקניות, והשפעתם גדולה. אלה רוצים בשווקים חדשים. ומה רוצה ראש הממשלה מר ברק? ממשלת ברק נכשלה בכל הבטחותיה בתחום החברתי וגילתה אטימות לב מוחלטת לצורכי השכבות החלשות חסרות האמצעים – –
– – כפי שהדבר בא לידי ביטוי בתקציב שנת 2000. ממשלת ברק נכשלה, והיא זקוקה ל"הישג" כדי להרחיק ממנה את הביקורת על אטימות לבה. לשם כך מוכנה הממשלה לוותר על הגולן, ללא תמורה, ולסכן את ישראל. במהלך זה מנסה הממשלה לחמוק מהבעיה הבוערת, שהיא איננה יודעת כיצד לטפל בה. על כפות המאזניים שתי שאלות – גורלו הפוליטי של ראש הממשלה או גורלה של מדינת ישראל. עם כל הסימפתיה שלי למר ברק, אינני מתקשה להחליט. בעיני גורלה של ישראל חשוב יותר.
יש להדגיש, כי גם הנשיא קלינטון, ידיד אומנם, וגם השליט אסד, נמצאים בסוף שלטונם, ולא הם אלו אשר יהיו בשלטון במועד מימוש ההסכם והשמירה עליו. ההנחה או הטענה, כי הסכם שלום פותר כביכול גם את בעיות הביטחון, הינה גישה נאיבית, בלתי אחראית, ואין לה על מה לסמוך. שום מדינה אחראית אינה נוהגת כך. יש לזכור, כי כבר היו דברים מעולם, ובעבר הסכמים מדיניים לא החזיקו מעמד, ובכלל זה גם הסכמי שלום או אי-לוחמה: ביוגוסלביה, בקוריאה, הודו ופקיסטן, טורקיה ויוון בעניין קפריסין, ובמקומות רבים אחרים. אנו עוסקים במדינות ערב. ההיסטוריה מלמדת, כי הסכמי שלום או אי-לוחמה בין אירן לעירק ובין ערב-הסעודית או כוויית לעירק, עם הזמן לא החזיקו מעמד, והלחימה התחדשה. לכן, שום מדינה רצינית, אחראית, לא היתה מרשה לעצמה לעשות מה שאתם עושים. כמי שפיקד ונלחם שנים רבות אני אומר לכם, טוב שמדברים, אבל אסור לגשת לשיחות עם נתינה חד-צדדית מוחלטת. השיקולים היחידים שצריכים להשפיע על הסדרים מדיניים הם שיקולים של טובת מדינת ישראל היום וגם מחר, של ישראל ואזרחיה, ולא שום שיקול נוסף.
השיקולים צריכים להיות מה נכון מעתה ואילך, ולא מה אמר, חשב או הציע מנהיג זה או אחר בעבר, וכבודם במקומו מונח. יש לזכור, סביבנו משטרים טוטליטריים. אסד עצמו הוא רודן, דיקטטור אכזרי, ויתירה מזאת, הוא בסוף דרכו.
איש אינו יודע מי ישלוט בסוריה. העדה העלווית השלטת בצבא הינה מיעוט קטן. בין היורשים מתנהל מאבק קשה. מדינאים ידועי שם בארצות-הברית אומרים לישראל ומזהירים: המתינו שנה-שנתיים, עד שהמצב יתבהר. אתם עלולים להישאר בלי שלום ובלי רמת-הגולן. אך כנראה האוזניים אטומות, לא רק הלבבות. אתם מסתתרים מאחורי אמירה: לא הבטחנו לסורים דבר. זה נכון, לא אתם באופן ישיר, האמריקנים הבטיחו בשמכם, וזאת האמת.
כבוד היושב-ראש, אני אמרתי קודם, ובאמת בצורה, לדעתי, ההוגנת ביותר, לא חשוב מי אמר מה, מה היתה דעתו. אבל מאחר שכנראה הפנייה הזאת לא התקבלה, אני רוצה, ברשותך, כבוד היושב-ראש, לצטט את דברי מר יצחק רבין ז"ל, ראש הממשלה, בעצרת לכבוד 25 שנה לגולן, בתאריך 10 ביוני 1992.
– – "לא יעלה על הדעת שגם בשלום נרד מרמת-הגולן. מי שיעלה על הדעת לרדת מרמת-הגולן, יפקיר את ביטחון ישראל".
אתם מסתתרים מאחורי אמירה: לא הבטחנו לסורים דבר. זה נכון. לא אתם באופן ישיר, האמריקנים הבטיחו בשמכם. אבל גם לא דרשתם במשא-ומתן דבר. לא דרשתם שישראל תישאר על הגולן. לא דרשתם שהצבא הסורי יפנה את לבנון; נוכחותו שם משנה לרעה את מצבנו האסטרטגי בגבול הצפון. להיפך, הובטח לסורים שמעמדם בלבנון יישמר.
לא דרשתם את צמצום כוחה הצבאי של סוריה בתמורה לוויתור על אינטרסים הגנתיים של ישראל. לא עמדתם על כך – – –
אדוני היושב-ראש, אני מוכרח לומר, אני עומד משתאה נוכח הצעקות האלה. בדרך כלל מנצחים מתנהגים בשקט. זאת אומרת, הניצחון כנראה עדיין לא בטוח.
לא עמדתם על כך שיש להפריד בין הפתרון בלבנון למשא-ומתן עם סוריה, והפכתם את חיילינו ואת יישובי הצפון לבני ערובה בידי הסורים.
לא ראיתי תשוקת כניעה כזאת מימי. לא ראיתי תשוקת כניעה כזאת. לא תבעתם את חידוש הפיקוח על עירק, המייצרת נשק להשמדה המונית, כתנאי לוויתורכם על רמת-הגולן. לא תבעתם את נעדרי צה"ל. להנהגה הסורית וגם לערפאת פרטים על מקום הימצאם.
לא דרשתם תשובות מתאימות בעניין אירן. לא דרשתם מאומה, נכנעתם ללא תנאי. תודו, לשיטתכם, החרמון, "העיניים של המדינה", לא יהיה עוד בידינו. אמרו זאת עכשיו. ישבו שם אחרים, בידינו לא יהיה עוד. אמרו זאת עכשיו, מדוע תכחשו; אמרו זאת עכשיו. ועל המצוק מעל עין-גב, תל-קציר, מעגן והאון ישבו שוב הסורים, שאחיזתם תתקרב עד כדי מרחק זעום לכינרת.
אמרו בגלוי לאזרחי ישראל: אנחנו איננו נשארים על המצוק. אמרו זאת בגלוי, אל תכחשו. וגם על חמת-גדר, שמעולם לא היתה חלק מסוריה – ויתרתם. תרשו לי לומר לכם, אני אומר את הדבר הזה, אולי זה היה למזלכם, ואני מקווה שמלחמות לא תהיינה עוד – אבל תרשו לי לומר לכם: דרישותיכם הביטחוניות מעידות הן על חוסר ניסיון בניהול מערכות צבאיות גדולות ומורכבות בזמן מלחמה – ואני מקווה שלא תהיינה עוד מלחמות – –
– – והן על טירונות בניהול משא-ומתן מדיני מורכב. טירונות. טירונות של ממש, פשוט לא ייאמן. יש פה גם ביניכם אנשים שניהלו משא-ומתן, שיודעים לנהל משא-ומתן – – –
זאת הפעם הראשונה ששני מרכיבי יסוד בתפיסת הביטחון שלנו – הרתעה והתרעה – יהיו נתונים בידיו של גורם זר כמעט באופן בלעדי. ואל תגידו לי: ומה בסיני? בסיני קיים עומק.
ואחרי כל זאת, אנחנו מולעטים בסיפור על "התרגיל המבריק" – פעם היה תרגיל אחר, היום זה התרגיל המבריק – – –
מה הוא התרגיל המבריק הזה? ניסיתי לעמוד עליו. מר ברק, ראש הממשלה, איים, שאם אסד לא יסכים לחזור לקווי ה-4 ביוני, ישראל תצא מלבנון, ואסד נבהל והסכים לחזור לקווי ה-4 ביוני. אני מוכרח לומר, קשה בכלל – – –
ואני אומר לכם – לצחוק, לבכות? אמרו אתם. כבוד היושב-ראש, ברצוני לפנות לראש הממשלה בפנייה אישית. אדוני ראש הממשלה, אני פונה אליך כבן ההתיישבות, בן מושב ששורשיו בקרקע, אליך, יוצא ההתיישבות הקיבוצית – עצור. אל תפקיר. הנפת גרזן על ההתיישבות החלוצית בגולן – ובכך כאילו באת לעקור את השורשים שלך, שלי, של כולנו, שחונכנו וחינכנו שיש מקום למדינה יהודית ציונית בטוחה בארץ-ישראל רק אם נעמיק שורשים בקרקע שלה, גם אם היא בזלת.
מי שיעקור את המתיישבים החלוצים בגולן, כאילו בא לומר שאין שום עתיד התיישבותי וביטחוני. איזו זכות בכלל יש לך, לנו, למישהו, לבוא אל המתיישבים בגולן ולומר להם: תודה רבה, עשיתם את שלכם, תפנו את בתיכם?
איזו זכות בכלל יש לך, לנו, למישהו, לבוא אל המתיישבים בגולן ולומר להם: תודה רבה, עשיתם את שלכם, תפנו את בתיכם? מה, הם שימשו בני ערובה שלנו, של כל ממשלות ישראל?
ואין דין רמת-הגולן כדין סיני. מחר תבואו ותאמרו זאת, לפי אותו עיקרון, לתושבי גוש-עציון, מעלה-אדומים או כל מקום אחר שיהפוך קורבן לציניות שלטונית ורדיפת הישג רגעי, נוחות זמנית. אני קורא לך, אדוני ראש הממשלה: עצור. חשוב להגיע לשלום אמיתי, אבל לא ככה. דרך ההתקפלות איננה מובילה אליו. ואני אומר לכם, הגולן איננו אבוד. המערכה שלנו צודקת, ולכן אנחנו ננצח. אני קורא מכאן לאזרחי ישראל כולם הדואגים לעתיד ישראל: הצטרפו למאבקנו, יחד אתכם ננצח. תודה.
אדוני היושב-ראש, כנסת נכבדה, אירוע רודף אירוע. לפני שבועיים יצאנו מלבנון, לפני שבוע היינו בליסבון. אתמול שמענו מלשכת ראש הממשלה, שחייו של ראש הממשלה בסכנה, ולכן צריך כל חבר כנסת אחראי שלא להצביע בעד חוק פיזור הכנסת. ואני שואל אותך, אדוני היושב-ראש, מה הקשר? לא הצלחתי להבין מה הקשר בין פרסום ההודעה על סכנה לחייו של ראש הממשלה לבין ההצבעה שצריכה להיות. איזה קשר? לא הבנתי את העניין.
כן, אבל הנוהג מחייב שאני אפנה תמיד בשאלה אל כבוד היושב-ראש.
מה גם שראש הממשלה איננו נמצא כאן. בדרך כלל הוא מדיר רגליו מהמליאה.
מי אמר שכל מה שקודמיו עשו צריך לאמץ? הרי ראש הממשלה התהדר בכך שהוא יהיה טוב יותר, יעיל יותר – – –
טוב שנבהיר. טוב שיצאנו מלבנון, ניתן היה לעשות זאת גם קודם. ההחלטה היתה נכונה. הדרך היתה פסולה. יש הערות לצה"ל, לא אעשה זאת כאן. אומר את דעתי לרמטכ"ל. ויש הערות רבות רבות לראש הממשלה. אדוני היושב-ראש, ברשותך, כאן מעל במת הכנסת אני מזהיר מפני כל מעשה אלימות. אין לפגוע בכללי המשחק הקיימים במשטר דמוקרטי. יש לפעול בהתאם לחוק. אני מזהיר מפני הסתה מכל צד. אך אני אומר לכם: אל תנסו לסתום את הפיות. ההכרעה שלפנינו קשה מאוד. אל תערבו בעניין זה איומים או איומים כביכול של פגיעה בראש הממשלה. אין למחנה הלאומי בישראל כל קשר למעשה הנתעב של רצח יצחק רבין. ואני פשוט פונה בבקשה: הפסיקו להסית. גם את רצח רבין ניתן היה למנוע. איש לא מנע מהשב"כ להקיפו ב-20 מאבטחים צמודים, וגם יותר. מי מנע זאת? כשרוצים לאבטח, עושים זאת בשקט, אלא אם יש מניעים נוספים זרים, וכנראה יש לממשלה כאלה. השב"כ יודע כיצד לעשות זאת: מאבטחים ושותקים, שותקים ומאבטחים. טוב שהשב"כ הבוקר כבר הבין שהוא כלי משחק בידי פוליטיקאים ציניים, והודיע את אשר הודיע. אני פונה אליך בבקשה, מכובדי השר, מאחר שאתה מייצג את ראש הממשלה כאן, צריך להפסיק לטפטף דברי הסתה. ובגדר דברי הסתה הייתי רואה גם את דבריו, לצערי – אני אומר זאת בצער רב, וגם במידה של בושה – של ראש הממשלה מאתמול, שאמר: "רצח פוליטי לא יעצור את התהליך". מה זה הדבר הזה? מה זה?
אדוני היושב-ראש, פניתי כאן בקריאה לכולם להפסיק כל דבר הסתה. זאת היתה פנייתי, אולי חבר הכנסת שנכנס עכשיו איחר, אבל פניתי לכולם. אני אומר זאת גם לממשלה שעושה זאת. אני רוצה להסביר מדוע לפי דעתי הממשלה עושה זאת. אני מבין, רוצים לשבור את רצון ההתנגדות של חלקים בעם על-ידי הטחת אשמת רצח רבין במחנה הלאומי, שלא היה לו כל קשר לדבר. אני לא אתפלא אם ההסכמים ייעשו בסמוך לתאריך רצח רבין, כדי להחליש ביקורת והתנגדות. ואני שוב מבקש, השר מלכיאור, אם תוכל להעביר את פנייתי לראש הממשלה. אדוני ראש הממשלה, במקום להביא לאחווה בין אזרחי ישראל, אתה מביא ריב ומדון; במקום הסכמה לאומית רחבה ככל שניתן במצבים של הכרעות קשות, אתה מביא פירוד מסוכן בעם. אדוני היושב-ראש, כנסת נכבדה, ראש הממשלה נמצא במירוץ של נסיגות. הוא מקווה לסגת מרמת-הגולן, אף שאינו נתון לשום לחץ. חיילינו ביישובי הצפון אינם עוד בני-ערובה בלבנון. זו היתה הסיבה לכך שתבעתי במשך כמה שנים לצאת מלבנון, ללא קשר למשא-ומתן עם סוריה. תבעתי זאת כדי שנוכל להגיע להסכם נוח יותר לישראל, וההזדמנות עכשיו בידינו, ממש נפלה בידינו. ובעניין המשא-ומתן עם הפלסטינים: ראש הממשלה, אתה תוחם את ירושלים ומכניסה למצור מחודש. ראש הממשלה אוהב להידמות לבן-גוריון. הוא לא יצליח אף פעם להידמות לבן-גוריון, אבל הוא אוהב להידמות לו, הוא אוהב לשחק בעניין הזה. אז אולי כדאי לשמוע מה אמר בן-גוריון. דוד בן-גוריון היה האיש שנתן בשעתו לטדי קולק, למשה דיין ולפנחס ספיר את ברכת הדרך מייד לאחר מלחמת ששת הימים. "בכל מחיר", אמר להם בן-גוריון, "צריך להביא יהודים למזרח-ירושלים. צריך ליישב רבבות יהודים תוך זמן קצר. יהודים יסכימו להתיישב במזרח-ירושלים גם בצריפים. אין להמתין לבנייתן של שכונות מסודרות, העיקר שיהיו שם יהודים". על תוכנית אלון, גדול מצביאי ישראל במלחמת העצמאות, שדיברה על לפחות 33% בידי ישראל, ובעיקר לאורך גבולה המזרחי של ישראל, ועל אזורי ביטחון נוספים – ויתרת. שום ממשלה בישראל לא העזה לעשות זאת. מה, כולם לא הבינו, רק מר ברק מבין? אף אחד לא הבין עד היום? רק מר ברק הבין. אתה זומם לפנות 50,000 מתיישבים יהודים. אתה ויתרת על השליטה בחלק הרלוונטי של אקוויפר ההר, המספק שליש מכמות המים של ישראל. ואולי כדאי להסיר את המסווה מעל תוכניותיו של ראש הממשלה, צריך לומר כאן: גם בגושי ההתיישבות שאתה מדבר עליהם, הקפאת את ההתיישבות. אינני יודע אם חברי הכנסת יודעים זאת, גם חברי הכנסת וגם השרים מרבים להשתמש בביטוי "גושי התיישבות". ואני אומר לכם, שבאריאל, למשל, ראש הממשלה אינו מאשר לבנות אפילו דירה אחת. אם זה לא גוש התיישבות, היכן גושי ההתיישבות? אולי תחשוף מה כוונותיך. האם בכוונתך לחנוק את ההתיישבות, לדלדל אותה? האם גם זאת הבטחת לערפאת? מר ברק, לאן אתה רץ? מי רודף אחריך? האם הבטחת המיליארדים על-ידי נשיא ארצות-הברית, כפי שאמרו מלשכתך אתמול, מסנוורת את עיניך? האם אתה מקווה שבכך תוכל למלא את הבטחותיך, שלא עמדת בהן, בתחום החינוך, התעסוקה, הרפואה, המצוקה? קיבלת הבטחה מהנשיא קלינטון, אבל הוא כבר לא יהיה בכיסאו כשיצטרכו לממש את הבטחתו. אני בעד משא-ומתן לשלום עם סוריה, אמרתי זאת פעמים רבות, אבל רציני, אחראי, תוך השארת חמת-גדר בידינו, תוך הישארותנו על החרמון ובלי לרדת אל קרבת הכינרת, כשהסורים למעלה ואנחנו למטה. שלום ללא מסירה של מטר מעוקב אחד של מים לסורים. לא מחלקים חסר, יוצרים מקורות מים חדשים על-ידי התפלה. השארתי לכם תוכנית מפורטת, ואף היתה החלטת ממשלה, בראשותו של נתניהו, בעניין זה. אני בעד משא-ומתן עם הפלסטינים, אבל בדרך אחרת. נכון שאחרי שחיקת ההרתעה של צה"ל ודרך הנסיגה מלבנון – לא בנסיגה עצמה, אלא בצורת ביצועה – זה קשה יותר. ערפאת רוצה לקבל מה ש"חיזבאללה" השיג. ערפאת דורש את יישום החלטה 242 על-פי המודל של החלטה 425 בלבנון. דהיינו, נסיגת ישראל מכל השטחים, לרבות מזרח-ירושלים. אבל מי אמר שצריך לקבל את תביעתו של ערפאת? את המשא-ומתן עם הפלסטינים צריך לנהל בדרך אחרת, וכנראה לא ניתן אלא בהסדר ביניים ארוך טווח. אין לוותר על שליטה מלאה בכל אזור הביטחון סביב ירושלים, על אזורי הביטחון הנוספים, על המים. אין לפנות יישובים, היישובים הוקמו באזורי ביטחון החיוניים להגנת ישראל. אסור לסכן את ישראל. צריך פרק זמן ארוך כדי לראות כיצד מתפתחת מערכת היחסים בינינו לבין הפלסטינים. הבעיה היא ביטחון ישראל ואזרחיה. במטוס בדרך מליסבון לישראל, כך מספרים, הסתובב אחד מעוזריו של ראש הממשלה כטווס נפוח.
כמה טווסים יכולים להיכנס למטוס אחד? בפנים נוהרות הוא לחש באוזני עיתונאים, שעכשיו כבר ברור שמר ברק יזכה בפרס נובל. לא צריך להתרגש מזה כל כך, גם ערפאת זכה בפרס נובל. זה לא כבוד כל כך גדול, אבל כך הוא הסתובב שם במטוס. אדוני היושב-ראש, כנסת נכבדה, העניין אינו בקבלת פרס נובל. הדבר העיקרי הוא הקיום העתידי של ישראל וביטחונה של ישראל. וכשרואים את צעדיו של מר ברק, אי-אפשר שלא לראותם כמעשה של חוסר ניסיון, ולצערי של טיפשות ושל חוסר אחריות. ואנחנו מביעים אי-אמון בממשלה. תודה.
סליחה שכאילו חזרתי לדוכן. אבל אני רוצה לומר, מה שלא ברור לי, כיצד הכנסת שיושבים בה אנשים רציניים לא נכנסת להלם כשהיא רואה שמר ברק – בלי שהם יודעים בכלל, בלי שהשרים יודעים בכלל – עושה דבר שלא ייעשה: מוותר על רצועת הביטחון לאורך הירדן, משאיר שם איזו רצועה צרה. זה ההלם, אדוני היושב-ראש, שהייתי מצפה שיפקוד את חברי הכנסת והם מייד יפעילו את הלחץ הנאות על ראש הממשלה ויחזירו אותו לתלם האמיתי והנכון.
השר רמון, אתה יודע טוב מאוד, שכשחותמים על הסכם בראשי תיבות, מביאים אותו לטקס שהוא חלק ממערכת הבחירות האמריקנית, ואחרי זה יוצאים ומסבירים, שאם זה לא יבוצע, יהיה כך ויהיה אחרת, יהיה טרור ומלחמה. אני מדבר ברצינות.
הדברים הם כל כך רציניים, שלא משחקים בכך שחותמים בראשי תיבות ואחרי זה מביאים אותו. צריך לעצור את הדברים האלה לפני, כי הדברים האלה מסוכנים.
השר רמון, אל תכניס את עניין רמת-הגולן. מי שעצר את עניין רמת-הגולן הייתי אני.
מה, רציתי שאתם תהיו? השר רמון עומד פה בפני האומה ומדבר ואומר דברים לא נכונים. ביום שנודע לי – – – הרבה לפני זה. ביום שנודע לי על המשא-ומתן עם הסורים ועל הפרמטרים שהם בהחלט שונים – – –
סליחה, ברגע שנודע לי, הפסקתי את העניין הזה מייד – – –
למה לא מאשרים בנייה של בית אחד באריאל?
אין באריאל אישור בנייה אפילו של דירה אחת.
חיים, נכון שהוא עשה לי שירותים גדולים בעבר – – –
למה אתה לא מונה את מלחמת יום כיפור?
כבוד היושב-ראש, כנסת נכבדה, מקובל שהאופוזיציה פותחת ותוקפת את הממשלה. הרשו לי לפתוח ולומר מה אומרת הממשלה על עצמה.
הרשו לי לפתוח ולומר מה אומרת הממשלה על עצמה, ואני מצטט: "הממשלה עדיין לא מבינה את חומרת המצב וממשיכה לפגוע בחלשים. רשימת מוקדי האבטלה מבטאת את ההתייחסות המפלה של הממשלה כלפי שתי קבוצות אוכלוסייה הרחוקות ממרכז המדינה ורחוקות מלבם של אנשי האוצר – –
– – והם תושבי ערי הפיתוח וערבים. זו תקופה ארוכה שבראש מוקדי האבטלה אנחנו מוצאים את היישובים הערביים ואת ערי הפיתוח ולאיש לא אכפת". כאמור, דברי הממשלה על עצמה.
שאלה טובה, יש גם תשובה טובה. כאמור, דברי הממשלה על עצמה. אלה הם דברי השר אלי ישי ביום 18 באוקטובר 1999; ציטוט מדויק.
בעצם, מכל ההבטחות של הממשלה, כל מה שנותר הוא כרטיסי הביקור עם הבטחות שווא; כל מה שנותר הוא זעקות השבר של מוכי גורל, של מובטלים, של מופלים לרעה בחינוך. אני שואל אתכם: את החירשים-אילמים שהופיעו אתמול באחת מוועדות מהכנסת ראיתם? כל מה שהם צריכים כדי לאפשר להם ליהנות מן המעט שהם יכולים הוא 800,000 ש"ח. הדיון התנהל בדממה – ציין הכתב בעל הנפש הפיוטית – אבל עומק הטרגדיה הדהד כסערת רעמים. ואתם מחייכים, מרוצים מעצמכם. את הורי הילדים עם תסמונת דאון, המבקשים על נפש ילדיהם ועתידם כדי שיוכלו ללמוד במערכת החינוך הרגילה, שמעתם? האם הסתכלתם – ואני הסתכלתי – בפניו של האב החרד, שיודע שעל-ידי הכשרה נוספת, מצומצמת בסך הכול, ניתן לאפשר לילדו ללמוד יחד עם ילדים אחרים ולהיות לאדם יוצר? ואתם מנעתם זאת. אתכם זה כנראה לא מעניין.
לזעקת הנכים השובתים כאן לידנו האזנתם? אתם יודעים לחבק נכה ולהוביל את עגלתה בערב שבת, כשבלבכם כבר החלטתם לפגוע בנכים והכול הצגה כדי לתמרן את מוכי הגורל. כולנו ראינו את החיבוק. דיברתם על תעסוקה למובטלים. והנה, בחודש ספטמבר האבטלה גדלה אצלכם בכ-1% והגיעה ליותר מ-160,000 מובטלים.
מספר המשפחות הזקוקות להבטחת הכנסה גדל. הממשלה כבר צריכה 320,000 מקומות עבודה. אני שואל אתכם: מה יהיה מחר? בחינוך, שהוא המפתח להתפתחותה של ישראל וללכידות החברתית שלה, אוכלוסיית התלמידים והסטודנטים בשנת 2000 צפויה להיות גדולה בהשוואה לשנה החולפת. אבל התקציב יהיה זהה במונחים ריאליים. פירוש הדבר פחות כסף לתלמידים, למערכת החינוך ולמימוש הבטחות לסטודנטים. אבל החמור ביותר הוא – – –
החמור ביותר הוא בכך, שבהצעת התקציב הזאת ימשיכו בתי-הספר העשירים לפרוח על חשבון בתי-הספר העניים שבפריפריה ובשכונות המצוקה, שימשיכו לדרוך במקום או אף להידרדר. דווקא כאן היה צריך להשקיע הרבה יותר ולתת הזדמנויות שוות. האלימות גוברת. מעשי רצח נוראיים של נשים וילדים, מעשי אלימות והתאכזרות שהולכים וגוברים – כולנו מזועזעים, כולנו מדברים, וגם טוב שמדברים. באופוזיציה זה גם תפקידנו. אבל אתם בממשלה, ואתם לא עושים מאומה. גם בנושאי תרבות קיצצתם. כבוד היושב-ראש, כנסת נכבדה, הממשלה הזאת נכשלה, כפי שמסתמן מהצעת התקציב, בחינוך, בבריאות ובטיפול באבטלה. הממשלה נכשלה בטיפול באלימות הפנים, נכשלה במתן הזדמנויות שוות. אתם מגבירים את העוני ומגדילים את הפער החברתי, והתקציב שלכם הוא ההיפך ממה שצריך להיות. צריך להביא ללכידות חברתית. אתם, במדיניותכם הכלכלית, מגבירים את הפירוד. מדינת ישראל אינה מדינה רגילה, ואי-אפשר לשקול הכול במונחים כלכליים קרים של עלות-תועלת. צריך לקלוט עלייה, ליישב, לבנות תשתיות מן היסוד, לקלוט עולים מ-102 מדינות, דוברי 82 שפות. יש גידול בעלייה. השנה יעלו 70,000-65,000 עולים. כבוד היושב-ראש, אם אני יכול בהזדמנות זו לפנות אליך בבקשה: הייתי שמח מאוד לו אחת לחודש היית מדווח לכנסת על מספר העולים שהגיעו. הרי אנחנו כנסת ציונית. אני חושב, שהיה מאוד טוב לו היינו מכניסים את הנוהג הזה. אני פונה אליך בבקשה.
בהרבה נושאים העלות היא עכשיו והתועלת מאוחרת יותר. זו דרכה של הציונות. אתם, במדיניות שלכם, בהסכם הכלכלי עם הפלסטינים, הרסתם את החקלאות הישראלית. הפכתם רבים מן החקלאים הישראלים לאריסים באריסות – – –
מאחר שאתה נמנה עם אלה שחיפו על זה, כדאי שתבכה.
הזמן כאן מוגבל. אבל אם כבר העלית את זה, תרשה לי להגיד לך דבר אחד: נושא החקלאות והזכויות – אלמלא העסקנים של החקלאים, הוא היה נפתר כבר מזמן. אני אמרתי לכם מאה פעמים – – –
– – – אלא מה הייתם עושים? מה אתם הייתם עושים, אם הבעיה היתה נפתרת? במה היית מתעסק?
את הדבר הזה היה אפשר לעשות מזמן. הפכתם רבים מן החקלאים הישראלים לאריסים באריסות הפוכה. אצלנו האריס הוא בעל הקרקע המשועבד לסוחר פלסטיני מעזה.
אני יודע שזה מכאיב לכם. אתה יודע את המאבקים שלי בנושא הזה.
אתם, עסקני המושבים, גרמתם לכך שהחקלאים קופחו.
אולי כדאי שאת זה שר האוצר – – –
אולי כדאי שכל אחד ישמע. זה יקרה השבוע – עומד פלסטיני מעזה, ואני מכיר אותו אישית והוא אדם מאוד סימפתי, לרכוש 50% ממניות "מרבק" באזור התעשייה בבאר-טוביה. נראה שזו התגשמות החלום הציוני בעיניכם.
חזון יישוב הנגב נגנז על-ידי הממשלה הנוכחית. אני יודע שלא נעים לשמוע.
חזון יישוב הנגב נגנז על-ידי הממשלה הנוכחית, פרט לשפן אחד קטן ששלפתם בקזינו. על מה יהמרו?
על מה יהמרו שם, על דמי האבטלה? על מה יהמרו שם? מצפה-רמון לא צריכה קזינו. טיפלו בה טיפול נקודתי, בשלושה-ארבעה צעדים.
תשנו שם את המצב. כך גם בקריית-שמונה, מכובדי שר האוצר. לפני כמה ימים עמדתי לידך. זה היה אחרי טקס האזכרה ליצחק רבין, זיכרונו לברכה. דיברתי אתך על הנושא הזה. שלושה-ארבעה צעדים קטנים תעשו.
שר האוצר, מכובדי שר האוצר, אתה יודע, אני דואג להתיישבות יותר מכם.
כשיש בעיה בתנועה הקיבוצית, היא באה אלי. ותרשה לי לשאול אותך שאלה: מדוע אתה כשר האוצר עושה מאמצים לפטור קיבוץ בצפון הארץ, שאני מאוד מעריך ואני תמיד עזרתי לו, ממכרז בעניין מחצבה – –
נו, באמת. אני אגיד לך את זה אחר כך, שתדע בדיוק.
– – ואינך מוכן לפטור חברה יחידה שעובדת באבן במצפה-רמון, חברה יחידה שמעסיקה אנשי מצפה-רמון? ומה קורה היום?
לא למדת, לא התכוננת. אתה כנראה לא גר הרבה שנים בנגב. אז אני אומר: אנחנו צריכים לשאול את עצמנו. אפשר לפתח תעשיית שיש במצפה-רמון, אבל מה קורה היום? רבותי, היום חוצבים שיש ערבים מחברון. הוא לא מעובד במצפה-רמון. יש רק מפעל אחד שמעבד – אחד – ועליו אתם מקשים. זה אחד מאותם שלושה-ארבעה הצעדים שאמרתי.
ולאן מעבירים את האבנים היפהפיות? לאן מעבירים אותן? למפעלי שיש יפים מאוד של נאסר נאסר, של חוסיין נאסר – כל אלה בבית-לחם – ל"שיש פטרה".
והמדיניות הכלכלית של הליכוד נתנה – – –
רבותי, אנחנו נתנו ניכוי במס הכנסה, כדי 25%, למצפה-רמון. הוא עומד להסתיים בסוף השנה. תאריך אותו. אנשים שחיים שם לא יודעים היום – להאריך, לא להאריך. מדובר באוכלוסייה בעלת הכנסה בתחום הזה. תאריך. תודיע עכשיו שאתה מאריך. זה קשור באחיות, זה קשור במורות, זה קשור בגננות.
מה שחסר לנגב אינן התופעות החברתיות הנלוות לקזינו. הנגב משווע להשקעות בתשתית. וכמובן, יש שאלה – יש פה שאלה אמיתית, ואני לא מתעלם ממנה – כיצד תשקיע מדינת ישראל, דלת המשאבים, את הסכומים הגדולים הדרושים על מנת לחולל שינויים בנגב. אני מתרכז בנושא הזה במיוחד, ואני מציע – והצעתי את זה, זה כבר מופיע בדוח-רונן שיזמתי בזמנו, שבו מצויה אולי המהפכה הגדולה ביותר בתחום משאבי הקרקע ושהממשלה שלנו אימצה אותו – – –
אני מציע לעשות זאת בעזרת המשאב היחיד המשמעותי העומד לרשותה של ישראל: הקרקע. הצעתי – להציע ליזמים זכויות בקרקע על שטחים נרחבים, וזאת בתמורה להשקעתם בפיתוח תשתיות חיוניות לפיתוח הנגב – –
– – כמו הקמת מסילת ברזל מהירה לנגב, בתמורה – – –
אני מאוד מצר שאני לוקח את הזמן, אבל כנראה – – –
אני רוצה לתת דוגמאות מה ניתן לעשות: הקמת מסילת ברזל מהירה לנגב, בתמורה לקבלת קרקע לאורך תוואי המסילה, במסגרת מכרז שהמדינה תפרסם; הקמת בית-חולים חדיש נוסף, בתמורה לזכויות בנייה מסחריות ואחרות כחלק מהמיזם. תוספת אוכלוסין משמעותית לנגב חייבת להישען על תשתית מוצקה של שירותים ברמה גבוהה – בחינוך, בתחבורה, ברמת חיים. לדוגמה: הקמת מכללה טכנולוגית, שתהווה אבן שואבת לצעירים מכל הארץ, היא צעד הכרחי על מנת לצעוד בקצב ובכיוון של התעשייה המתוחכמת במערב. מתן זכויות קרקעיות ליזם, על מנת שיפתח מכללה כזאת – פתרון ראוי מבחינה חברתית וכלכלית, שמדינת ישראל יכולה להתגאות בו כמתנה לנגב לקראת האלף הבא. ואינני רוצה להזכיר שוב את הנושא של האזור – – –
צריך צמיחה, אבל צריך צמיחה מתמשכת, ואני גם רוצה לומר, אני מאוד מקווה, מכובדי שר האוצר, שבשנה הבאה יהיו סימנים מעודדים, כי הרי יש סימנים של התאוששות, אבל הסימנים של ההתאוששות הם מצעדי הממשלה ב-1998.
– – – מצעדי הממשלה ב-1998, ואתה יודע את זה.
אמרתי: צריך צמיחה, אבל צריך צמיחה מתמשכת.
צריך צמיחה, אבל צריך צמיחה מתמשכת. צמיחה כמו שהיתה בשנים 1994, 1995, שאתם מנופפים בה כל הזמן, לא היתה בריאה, כי היא התבססה על גירעונות. ממה היא היתה הצמיחה הזאת?
לא כל צמיחה טובה. צריך צמיחה בריאה וצריך מדיניות – – –
צריך צמיחה בריאה וצריך מדיניות עקבית. צריך היה להוריד את הגירעון בתקציב הנוכחי – אתם הגדלתם. נכון, אי-אפשר לעשות הכול, לכן צריך להתרכז בעיקר ביצירת צמיכה בשני נושאים. אני יודע שאי-אפשר לעשות הכול. הראשון – תשתיות; השני – חינוך. לתשתיות אני מציע להשתמש במשאב הקרקע. אם תרצה, אדוני שר האוצר – אתם לא זקוקים לשום עצה בשום נושא, לא מדיני, לא ביטחוני, שום דבר; אבל אם תרצה בכל זאת, אני אשמח לבוא ולפרט את הנושא הזה יותר, איך משתמשים במשאב הקרקע כדי לאפשר פיתוח תשתיות בהיקף רחב. אנחנו רואים בחינוך השפעה מכרעת על רמת האבטלה. מעניין להסתכל ולראות, הדבר הזה מאוד מעניין, אני מציע שתלמדו את הנושא הזה, אולי אתם מכירים אותו – אם היום האבטלה היא 8.6%, ומסתכלים על הקשר שבין החינוך לבין האבטלה, אנחנו מוצאים שבין אפס שנות לימוד ל-13 שנות לימוד, לעשר שנות לימוד, האבטלה היא 13%. אם נרד, נגיע לקצה השני, אנחנו נראה, שלמי שיש השכלה של 16 שנים ויותר, שיעור האבטלה שם הוא 4.2%. זאת אומרת, יש קשר ישיר, בעיקר בגלל הטכנולוגיה. יש קשר ישיר בין שיעור האבטלה לבין רמת החינוך, טיב ההשכלה, טיב החינוך, רמת המורים, רמת השירותים שניתנים בבתי-הספר בפריפריה ובאותם אזורים מקופחים שהזכרתי קודם. היא זו שקובעת. לכן, צריך להבין שהדרך לטיפול במובטל היא טיפול בילדו ובילדתו. צריך לטפל באבטלה דרך המשפחה. תנו לילד של המובטל חינוך, אבל כמו שצריך, עם הזדמנויות שוות, עם כל מה שצריך בנושא הזה. תנו חינוך לילד, תנו לילדה – תאמינו לי, הוא יראה בכך גם את פתרון בעיית האבטלה, כי אנחנו נותנים לו תקווה. זה מה שצריך לעשות. אין אצלכם רמז בתקציב לדבר הזה, רמז אחד אין, כי זה לא מעניין אתכם. אני אומר, הטיפול באבטלה – –
– – הוא טיפול בילדו ובילדתו של המובטל. הטיפול באבטלה צריך להיעשות דרך המשפחה ועל-ידי מתן חינוך הולם. איננו מצפים לגדולות מהממשלה הזאת. ראינו אתכם כבר בכל הנושאים.
איננו מצפים לגדולות מהממשלה הזאת. ובכל זאת, אנחנו פונים אליכם ואומרים: עשו משהו. אני חוזר ואומר: עשו משהו. זה חשוב לכולנו. תודה.
אדוני היושב-ראש, כנסת נכבדה, בני משפחת ז'בוטינסקי, הנשיא לשעבר יצחק נבון, ראשי הממשלות לשעבר יצחק שמיר והגברת שמיר ובנימין נתניהו, היושבים-ראש לשעבר של הכנסת שלמה הלל ודב שילנסקי, ראש המועצה לשנת ז'בוטינסקי, כבוד נשיא בית-המשפט העליון לשעבר השופט מאיר שמגר, חברי מכון ז'בוטינסקי העמלים כל השנה להחדרת תורתו, חברי מסדר ז'בוטינסקי, ראשי בית"ר בעבר ובהווה, חברי כנסת לשעבר, אישי ציבור, אורחים ואורחות נכבדים, מדהים לראות כמה הספיק אדם אחד לעשות במסכת חיים קצרה כל כך. האיש שב-60 שנות חייו היה חייל, מצביא, משורר, סופר מרתק, עיתונאי מוכשר, איש חזון, מהפכן ומורד; אדם שחי על-פי אמות המידה של חזונו; ליברל אמיתי והומניסט, רומנטיקן, לוחם לזכויות אזרח ושוויון זכויות, מייסדה של התנועה הרוויזיוניסטית שהפכה ברבות הימים לתנועה הפוליטית הגדולה בישראל. אך מעל לכול מנהיג חדור אמונה בנצח ישראל ובייעודו, שהקדיש את כל חייו למימוש חזונו: הקמת מדינה יהודית דמוקרטית עצמאית וגאה. בימים אלה של מבוכה ורפיון, של התרופפות האמונה אצל חלקנו בצדקת דרך הציונות, בימים של נכונות לוויתורים מרחיקי-לכת על שטחי מולדת, ולא אחת מול היסטוריונים פוסט-ציונים המשכתבים את ההיסטוריה של העם היהודי בארצו ומתכחשים לרצף הקיום היהודי בארץ-ישראל ולזכותנו המלאה והבלעדית על הארץ, חשוב להתמקד במשנתו המדינית ובחזונו של זאב ז'בוטינסקי. תחזיותיו המדיניות של ז'בוטינסקי מיטיבות להגדיר ולהסביר את מצבנו היום. כך, למשל, ספרו "שמשון" הוא אלגוריה מדויקת, בשפה ספרותית עשירה, של מצבנו המדיני והאסטרטגי כיום. שמשון של ז'בוטינסקי הוא המנהיג שעליו הוטלה השליחות לאחד את שבטי ישראל המפורדים והמשועבדים לפלישתים ולהוליכם לניצחון ולשחרור, כשזקני העם ומנהיגיו למול שכניהם העוינים, הפלישתים המקיפים אותם סביב, נכונים לוותר על זכויות השבטים, ובלבד שיובטח השלום לשעה. ואילו שמשון מלמד את בני עמו: אם אתה מוכן לוותר על חלק מזכותך, סופך שאתה מאבד את כולה. הזכות והכוח להגן על עצמך מול אויביך הם מוטיב מרכזי במשנתו של ז'בוטינסקי. מאמרו שפורסם ב"הארץ" ב-1925 – "הלחץ הנגדי" – שנכתב כאילו היום, מדבר על היחלשות העמדות המדיניות ושחיקתן ועל הצורך להציב מולן לחץ נגדי כדי לאזן את השחיקה וכדי לחזק את העמידה. וב"קיר הברזל", שבו יוצא זאב ז'בוטינסקי נגד יריביו הפוליטיים, שהמליצו על ויתורים מרחיקי לכת לדרישות הערבים כדי להגיע עמם להסכמה, הוא טען שאפשר להגיע להסכמה אמיתית עם שכנינו הערבים רק לאחר שהערבים ישלימו באמת ובתמים עם המפעל הציוני. תנאי זה, לצערי, עדיין לא מתקיים גם היום. ב-1933 כותב ז'בוטינסקי: "כל עוד יש לערבים אפילו זיק של תקווה להיפטר מאתנו, הם לא ימכרו תקווה זו בעד שום דברי נועם ולא בעד הבטחות מפליגות". ועוד הוא כותב: "עם חי", והוא מתייחס לערביי ארץ-ישראל, "מסכים לוויתורים בשאלות מכריעות וגורליות כאלה רק כאשר אינה ניתנת בידו שום תקווה להיפטר, כאשר בקיר הברזל כבר אין פרצה כלשהי, רק אז מאבדות הקבוצות הקיצוניות שססמתן לא, בשום אופן לא, את השפעתן, רק אז יתחילו לשאת ולתת עמנו". הוא מוסיף ואומר: "ואני מאמין ומקווה שאז אומנם שני העמים יוכלו לחיות יחד בשלום כשכנים הגונים". אדוני היושב-ראש, כאילו לא חלפו 70 שנה. אילו חי ז'בוטינסקי היום, בהיותו ליברל אמיתי וקנאי בעקרון השוויון, היה תובע ללא ספק להקפיד על מתן שוויון אזרחי לערביי ישראל, לדאוג לכל צורכיהם האישיים והקיבוציים, וכפי שכתב – אף לשתפם באופן פעיל בכל ההיבטים של חיי המדינה ובהנהגתה. אך בכל הנוגע למאבק הפעיל ולהסתה המתנהלת נגד ישראל בעולם הערבי היה מייעץ, אני משוכנע, להציב במקביל קיר ברזל, קווים אדומים, בשפתנו, נגד כל מהלך שעלול לסכן את המפעל הציוני. ניתוחיו האסטרטגיים ותחזיותיו היו חובקי עולם ונגעו כמעט לכל היבט מחייה החברתיים-הכלכליים-התרבותיים של מדינה יהודית דמוקרטית ושוויונית, שהוא לא זכה לראות בהקמתה. משנתו הסוציאלית והצעותיו בתחום בוררות חובה לאומית, בפתרון סכסוכי עבודה, או משנתו אפילו לגבי המאבק העדתי והתארגנות העדה הספרדית במסגרות פוליטיות למאבק על זכיותיהם ומעמדם בחברה – אלמלא היינו באירוע חגיגי כל כך הייתי אומר לש"ס: שובו הביתה.
כשקוראים את ז'בוטינסקי, הדבר הזה הוא פשוט מדהים. משנתו הסדורה בנושאי כלכלה במשק היתה בוודאי מוצאת אוזן קשבת בקרב אלו התומכים במשק חופשי ובהפרטה, תוך הקפדה על יצירת תנאים שוויוניים לשכבות החלשות בחברה. חלק בלתי-נפרד מתקומת העם היהודי הוא ראה בתחיית השפה העברית, בכתיבתו העיתונאית והספרותית העשירה. הוא היה בשורה הראשונה של חלוצי לידתה מחדש של השפה העברית. הוא פעל ועשה להקמת בתי-ספר ברוסיה, ששפת ההוראה בהם בכל המקצועות היתה עברית. כמחדש הלשון העברית הוא טבע גם את המלה ומטבע הלשון תעוזה, שהפכה למלת המפתח במשנתו המדינית, כמו גם בדרכו הצבאית ובפועלו להקמת כוח המגן העברי ומימוש זכותם של היהודים להגן על עצמם בכוחם שלהם. תעוזה הפכה גם לסמלה של מדינת ישראל בשנותיה הטובות ביותר והיפות ביותר. אדוני היושב-ראש, כנסת נכבדה, לא גדלתי על ברכי תורתו של ז'בוטינסקי, ואולי לכן, ככל שאני מעמיק בה ומוצא בה עוד ועוד אוצר בלתי נדלה של מחשבות ורעיונות, רעיונות מעשיים ההולמים את ימינו אנו, שמהם הבאתי רק אפס קצהו, אני יודע כמה נפגע עם ישראל כולו כתוצאה מרדיפת האיש ומורשתו במשך שנים כה רבות, ואין לנו אלא להודות לכל מי שעמלים ללא ליאות להעמקת הידע במשנתו. 60 שנה חלפו מאז נפטר זאב ז'בוטינסקי, ותורתו חיה ואמיתותה רק מתעצמת מיום ליום, ואין זיכרון טוב מזה. תודה.
אדוני היושב-ראש, כנסת נכבדה, בעידן המהפכות של מאה השנים האחרונות, המהפכה במעמדה של האשה תיזכר קרוב לוודאי על-ידי היסטוריונים כמהפכה שאיחרה לבוא. במהלכה של המאה ה-20 היה לנשים תמיד מקום מרכזי בין מובילי ומחוללי המהפכות: הן הובילו בראש המחנה במאבק לזכויות עובדים, תנאים סוציאליים ושכר הוגן, באנגליה ובארצות-הברית. הן הובילו גם במהפכה הקומוניסטית ברוסיה. הן היו בשורה הראשונה של אנשי המדע שהובילו את המהפכה המדעית והטכנולוגית. נשים מילאו תפקיד מפתח גם במהפכה המוצלחת של המאה – המהפכה הציונית. המהפכה הזאת אכן בוששה לבוא, וכשבאה דמתה לקרב התשה ארוך, שהישגיו באו בייסורים וטיפין טיפין. כדאי להזכיר לכולנו, שעד תחילת המאה ה-20, לא רק שלא היו נשים חברות פרלמנט, אלא שגם בנאורות שבדמוקרטיות, בארצות-הברית ובאנגליה, לא היתה לנשים זכות בחירה. אם לכף החובה יש לדון את העובדה שזו מהפכה שהתעכבה, הרי לכף הזכות במשפט ההיסטוריה תיזכר העובדה, שבניגוד למהפכות אחרות שפרחו וגוועו – זוהי מהפכה מתמדת, שרישומה ניכר היום בכל היבט של חיינו: בכלכלה, בחברה, במדע, במשפט, בחקר החלל, בביטחון לאומי, בהנהגה לאומית ובפוליטיקה. מה שהיה בעבר מעוזם של גברים בלבד, מאכלס היום יותר נשים המפלסות את דרכן לעמדות מפתח בזכות כישוריהן. חשוב מכך, שכבר גדל דור חדש, משוחרר מהסטריאוטיפים של העבר. איפה עומדת ישראל? לאן פנינו אנו מועדות? שלא כמו בארצות אחרות, מעמדה של האשה בישראל כיום ובעתיד הנראה לעין הוא תולדה של כמה תהליכים: המהפכה במעמד האשה בעולם המערבי הדמוקרטי, שישראל היא חלק ממנו ומושפעת ממנו; המהפכה הציונית והמאבק לתקומה, שיצר דימוי חדש של אשה חלוצית, עצמאית ולוחמת; היעדים והחזון הציוני של ישראל, כמדינה יהודית דמוקרטית ושוויונית. בפנתיאון של המהפכה המתמדת במעמד האשה עומדות נשים שהיו לתמרורים ואבני דרך במאבק להשגת הכרה ביכולתן של נשים ליצור עולם טוב יותר וצודק יותר. די אם נזכיר את מאדאם קירי, מחלוצות המחקר הגרעיני ומגלת הרדיום; את אמיליה ארהרדט, הטייסת, חלוצת הטיסה הטרנס-אטלנטית; את אלינור רוזוולט, הגברת הראשונה, אשתו של פרנקלין רוזוולט נשיא ארצות-הברית, מובילת המאבק להצהרת זכויות האדם של האו"ם. אליהן מצטרפות מרגרט תאצ'ר, שנבחרה לשלוש תקופות כהונה רצופות כראש ממשלת בריטניה, יותר מכל ראש ממשלה מאז 1827, ואחרות. גם במדינות שאינן בדיוק ערש הדמוקרטיה, כמו הודו ופקיסטן, נשים כמו אינדירה גנדי ובנאזיר בוטו, מצביעות על האוניברסליות של המהפכה הזאת. המהפכה הציונית והמאבק לתקומה עיצבו את דימוי החלוץ, ובתוך כך הביאו גם למהפך במעמדה המסורתי של האשה בקהילה היהודית. מסגרת החיים החדשה בארץ-ישראל, מאבק הקיום היומיומי, הקשיים הפיזיים שהיו כרוכים בשיבה אל עבודת האדמה והכורח לאחוז בנשק להגנה עצמית – כל אלה השפיעו על דימוי האשה החלוצית, זו המסוגלת לבצע תפקידים גבריים המחייבים גילוי אומץ לב, נחישות, כוח ונכונות להקרבה. דמות האשה החלוצית עולה ומופיעה בכל הקבוצות החברתיות והעדתיות המרכיבות את היישוב היהודי בארץ-ישראל. כזאת היתה שרה אהרונסון מזיכרון-יעקב, מראשי ניל"י, בפעולתה נגד הטורקים. וכזאת היתה מניה שוחט, מראשוני תנועת "השומר" וממקימי סג'רה, ורחל ינאית בן-צבי, ממייסדי "ההגנה". בחברה הדתית והחרדית בולטת דמותה של הרבנית מנוחה רוח'ל, בתו של האדמו"ר השני של חב"ד, שעולה עם בעלה לארץ-ישראל בתחילת המאה הקודמת, ב-1830, ובמהרה הופכת לדמות המרכזית ולמנהיגה הרוחנית של הקהילה היהודית בחברון במשך 40 שנה. בתחום העלייה והקליטה – מפעל עליית הנוער שייסדה הנרייטה סאלד. והזכרתי רק מעט. חנה סנש וחביבה רייך, הצנחניות שקפצו ללא מורא אל תוך התופת של השואה, מתוך אמונה חסרת פשרות בזכותם ובחובתם של היהודים להגן על עצמם ועל אחיהם. וגולדה מאירסון, לימים גולדה מאיר, בת התקופה, שרת החוץ וראש ממשלת ישראל בימים הקשים של מלחמת יום הכיפורים. ועוד אלפי גיבורות אלמוניות שהתנדבו לפלמ"ח, ל"הגנה" ולמחתרות האצ"ל והלח"י במאבק לתקומה ומאוחר יותר כנגד הפולש הערבי. בלהט הקרבות, באש המלחמה ובמאבק לתקומ, נשברו המוסכמות ונוצרה שוויוניות בפועל, שבה נשים וגברים כאחד נמדדו על-פי אמות מידה של עשייה, דבקות במטרה, כוח רצון ואמונה. דימוי זה של החלוצה מחזיר אותי תמיד לדמותה של אמי ורה, זיכרונה לברכה, אותה אני זוכר כילד במושב, עובדת שעות ארוכות בשדה, יחפה ותחת השמש הקופחת. אך בעודה עוסקת בעבודת הכפיים המפרכת יכולה היתה לדקלם בעל-פה מיצירותיהם של פושקין ולרמונטוב ברוסית. המהפכה המתמדת הזאת לא הושלמה, והיום היא עדיין בעיצומה. אל דימוי החלוצה הלוחמת נוספו היום בישראל נשים הנושאות ומובילות את המאבק נגד אלימות במשפחה, אלימות נגד נשים, נושאים שפשו בחברתנו וגוברים מיום ליום, השוואת תנאי עבודה ושכר לנשים, לחינוך שוויוני ולסובלנות וליצירת חברה שונה עם איכות חיים טובה יותר. 15 חברות כנסת מכהנות בכנסת הנוכחית. בכנסת החמש-עשרה מכהנות חברות כנסת במספר גדול מאשר בכל אחת מהכנסות ב-50 השנים האחרונות, אבל זה לא מספיק. ללא קשר להשתייכותן המפלגתית, עבודתן הפרלמנטרית, חריצותן ומקצועיותן הן דוגמה ומופת לכל חברי הבית. זאת בין שמדובר בנושא פערים חברתיים, בנושאי כלכלה או בנושאי חוץ וביטחון. אליהן מצטרפים כמובן ארגונים חוץ-פרלמנטריים, שנציגים של חלק מהם נמצאים כאן, ואני מברך אותם, כמו ויצ"ו, "נעמת", "נשות חרות", "נשים בירוק" או "ארבע אמהות". כל אחד מהם בתחומו תורם לעיצוב מחדש של התרבות הפוליטית והמרקם החברתי של ישראל. יש להדגיש, כי נשים בישראל הצליחו להשתלב גם בתפקידי מפתח ובמשרות בכירות בתחום האקדמי, בקונצרנים כלכליים גדולים, וכן הטביעו חותם בולט על התרבות המתהווה של ישראל בספרות, במחול ובשירה. אדוני יושב-ראש הכנסת, כנסת נכבדה, מה שהשגנו עד הלום – לא די בו.
כיושב-ראש הליכוד וגם כאזרח במדינת ישראל אני מאמין, שמתוקף ציווי מוסרי, כמו גם אינטרס לאומי, על כל ממשלה בישראל לפעול ליתר ייצוגיות ושוויוניות של נשים בכל תחומי חיינו. כמי שנשאו ונושאות בכל החובות ואף מעבר לכך, מגיעות לנשים גם כל הזכויות ולא פחות מכך. אני מאמין, שמי שאלוהים והטבע העניקו לו את העוצמה והכוח להתגבר על תחושת הכאב של "בצער תלדי בנים" והבאת חיים חדשים לעולם – חזקה עליו שטבועות בו גם אותן תעצומות נפש, נחישות ומחויבות להגן על החיים לא פחות טוב, אם לא יותר, מהמין השני. יום האשה הבין-לאומי אינו רק יום חג לנשים בישראל ובעולם כולו. זהו יום שבו הישגי העבר, מחד גיסא, והאתגרים להביא לשוויון מלא, מאידך גיסא, מהווים אבן בוחן למימוש החזון של מדינה יהודית דמוקרטית ושוויונית – זאת שציווינו לעצמנו וזאת שהיינו רוצים להוריש לבאים אחרינו. תודה רבה.
כבוד היושב-ראש, כנסת נכבדה, עם הקמת הממשלה אמרתי מעל הדוכן הזה, שאם תעשה הממשלה צעדים חיוביים, צעדים שיתרמו להתפתחותה של ישראל, לרווחתה של ישראל, לביטחונה, צעדים שיקדמו את השלום – נתמוך בצעדים אלה. לצערי, עד היום מהצעדים האלה עוד לא ראינו מאומה. לעומת זאת, אמרתי אז, כי אם ייעשו פעולות שליליות, ניאבק בהן מאבק אופוזיציוני תקיף, ואני רוצה לציין לשבח את סיעת הליכוד על מאבקה התקיף בהצעה הפסולה שלפנינו. אני רוצה לומר מראש, אינני רוצה לפגוע בדברי בהרגשתם, אולי בלבותיהם הפועמים של המועמדים להיות שרים, כאן לא מדובר בעניין אישי, יש לי הערכה לאנשים; כאן לא עוסקים בכלל בבעיה אישית, וזאת אכן הצעה פסולה מיסודה. מדיניות השקיפות שעליה הכריז ראש הממשלה הפכה, לצערי, למדיניות של אטימות. ההבטחה לכבד את שלטון החוק ולשקיפות מלאה בניהול הממשלה הפכה לאטימות. שמעתי את ראש הממשלה קורא, כאן, מעל דוכן הכנסת, את נוסח ההצעה – כאילו לאור השינוי או לפי חוקת היסוד הוא מביא את הגדלת הממשלה. הרי כולנו יודעים שלא כך היו הדברים; הרי הדברים סוכמו מראש, וגם כאן נאמרו מעל דוכן הכנסת בעניין זה דברים בלתי נכונים. אטימות לשלטון החוק, אטימות לצורך באמירת האמת, אטימות לכך שמדובר בבזבוז כספי ציבור, אטימות לרחשי לב הקהל, אטימות לצרכים של שכבות שנמצאות במצוקה, וכל זאת כדי להבטיח כיסאות לשותפים קואליציונים. רבותי, לא חשוב איזה מספר תביאו הנה. המספר שנקבתם, של 10 מיליוני שקלים, או המספר האמיתי שאנחנו יודעים לפחות מקיומו של משרד אחד שבוטל, בעת שבוטל, ועלותו היתה 20 מיליון שקלים, או ההערכות הקודמות של האוצר לגבי ההוצאות. אני מניח שראש הממשלה איננו מצפה שאנשים שהוא צירף לממשלתו, והוא הרבה לציין את מעלותיהם ואת ניסיונם, ישבו בחיבוק ידיים. הרי הם צריכים גם כן לעשות משהו. אבל אפילו אם זה יהיה רק התקציב הזעום והבלתי-נכון שהצגתם, רק אם זה יהיה, יש כאן בעיה, יש כאן סמל, יש כאן בעיה מוסרית ממדרגה ראשונה, ולא חשוב מה גודל הסכום.
אדוני היושב-ראש, אדוני ראש הממשלה, על ממשלתך עוד ייכתב: קנית שלטון בכורסאות מעור של צבי. השמאל אומר: בשביל השלום אנחנו מוכנים לכול. אנחנו מוכנים לכל סבל פיזי ונפשי, אפילו להתכווץ מעט סביב שולחן הממשלה. זאת אומרת, השמאל, שאתה, אדוני ראש הממשלה, הינך נציגו, אני אומר בכאב, הופך לנציגו הנאמן לאור הדברים האחרים המתרחשים מיום ליום כדי להביא למדינה מצומקת עם סכנות לביטחונה ולקיומה. אדוני ראש הממשלה, הקמת ממשלה מנופחת. לאן אתה מוביל? אני אומר את זה באמת בהערכה. אני שואל: לאן אתה מוביל? הכול נמהר. לעינינו מתרחש דבר מוזר: הבטחת לתגמל את אלה שעזרו לך להיבחר, אלה שחזונם הלאומי הרקיע עד ליעד העליון של הפלת ראש ממשלה, ואלה שסייעו לך בדרכים אחרות, ואינני רוצה להרחיב על כך. אבל הבטחת, אדוני ראש הממשלה, גם לקשישה השוכבת בפרוזדור בית-החולים, השוכבת שם מבוישת. לחולה הזאת ולחולים נוספים, אפילו בהוצאות המאוד-מופחתות ובלתי ריאליות שאתם מציגים ניתן היה להשכיבם בחדר, לא חשופים במסדרונות לעיני מאות מבקרים. אדוני ראש הממשלה, הבטחת לקשישה הזאת, הבטחת. הבטחת גם לילדי הגן. הבטחת סיוע לשכבות מצוקה. ותרשה לי בהזדמנות זאת להגיד לך, אדוני ראש הממשלה, עוד דבר אחד: אתה מרבה לדבר על כך שזו הממשלה של כולם. זאת אתה אומר כל הזמן. אתה הבטחת גם לדאוג לעובדים כולם כראש ממשלה של כולם, ואני שואל אתכם, אתם דואגים לעובדים? תרשה לי בהזדמנות זאת לומר לך: כבר התחלתם שוב בדרככם הנלוזה, הידועה. אתם מפטרים עובדים חברי ליכוד, לא רק צמרת מינהלית. צמרת מינהלית, אנשים רוצים לעבוד בה עם אנשים שהם רוצים. לא רק צמרת מינהלית אלא עובדים בעלי דרגות שכר נמוכות, פועלים, מגישות תה. אני פונה אליך: תבדוק, תבקש מהשרים לדווח לך, תראה את הזעקה שכבר עולה מהשטח. אתה אומר: זו ממשלה של כולם. בבקשה, תהיו ממשלה של כולם גם בדאגות. אני כבר קיוויתי ואני כבר חשבתי שהדברים האלה נפסקו, ואני אומר את זה, דרך אגב, לכל שרי הממשלה; זה לא בפלג כזה או בפלג אחר. אתם ממשלה של כולם – תדאגו לכולם. אני רוצה לומר לכם, אני כבר נאלצתי להקים בליכוד קבוצת עורכי-דין מתנדבים, יש כבר למעלה מ-20 עורכי-דין, כדי שייאבקו משפטית, ולא נרפה מן העניין. אני האמנתי שמדינת ישראל כבר השתחררה מהדבר הזה. עוד לא חיממתם כיסאות – כבר פיטרתם, סילקתם, עובדי כפיים, מנקי מבנה, מגישות תה וקפה, ואני פונה אליך אישית ומבקש ממך לבדוק את הנושא. אנחנו, משפטית, נקטנו צעדים, ואנחנו ניאבק משפטית בכל מקרה של שרירות מפלגתית וקיפוח על-ידי חברי ממשלתך. יכולתם לפעול בקהילה בעזרה – אני רואה שיש ויכוח ביניכם, כנראה, מי פיטר יותר – – –
הנה דוגמה של אטימות לב – – –
הייתי אומר, שזו דוגמה אמיתית של אטימות לב. אנחנו לא פיטרנו עובדים בגלל השתייכות מפלגתית. לא עשינו את זה.
אני מקווה ושמח על כל אדם שאפשר למנות ולתת לו פרנסה.
רבותי, כדאי לדעת: הימים שבהם חשבו כאן שרק אנשי צד מסוים של המפה הפוליטית יכולים לקבל עבודה בכבוד, חלפו. לצערי, אנחנו רואים סימנים, ולכן אני פונה לראש הממשלה. אנחנו נעקוב אחרי הדברים האלה. כמו בחרב ששלפתם מייד – את הראשים של מי אתם מורידים? – של נשים קשישות שעובדות בניקיון. יכולתם לפעול בקהילה בעזרה לתלמידים בלימודים, בשכונות, בערי פיתוח, בחוגים במחירים מוזלים, בלימוד עברית ובמתן אפשרות למידע, וככל שהציבור הוא במצוקה והוא דל יותר, נגישותו למקורות מידע קטנה יותר. גם את זה אפשר היה לעשות. אני אומר לכם, שאם אקח רק את המחיר שלכם – מאחר שאנחנו עוסקים עכשיו בפעולה הזאת ופתחנו בפעולה כזאת – אני רוצה לומר לכם, שבמחיר 70 הסנטימטרים האלה, כאן משני הצדדים, יכולתם לתת טיפול בקהילה בעזרה בלימודים, בחוגים ובלימוד עברית בשלוש ערי פיתוח. הרי כביכול פניכם לערי הפיתוח. פניכם לא לערי הפיתוח. פניכם פה ל-70 הסנטימטרים מכל צד. יכולתם, במקום התוספת המיותרת – ואני רוצה להעמיד כאן דברים על דיוקם – שצוות המשא-ומתן שלנו התנגד לה בתוקף, לתת מלגות מכובדות ל-2,000 סטודנטים בני שכונות וערי פיתוח שלא יכולים להגיע ללימודים. רק בסכום שאתם נקבתם אפשר לתת מלגות מכובדות, אבל העדפתם משהו אחר. אני שואל אתכם ופונה לחברי – – –
רבותי, אני מתנצל ואומר, שברמה הזאת, שבאים ומציגים מצב קשה שאתם לקחתם על עצמכם לטפל בו, ובמקום זה עשיתם משהו אחר שמבחינה מוסרית הוא פסול – אם זאת הטענה, רבותי, רחוק לא תגיעו. אני שואל אתכם, ויושבים פה באמת אנשים שהם חברי ואנשים שאני מעריך אותם: אינכם משפילים מעט עיניים? אינכם מתביישים קצת? אני לא תובע הרבה. אינכם מתביישים מעט? שלא לדבר על כך שכבר לא נוח כל כך להיות שר. צפוף, צפוף. אמרתי בפתיחה, שטוב להיות שר, וזה נכון, אבל, רבותי, כבר לא נוח כל כך; תראו איך אתם נדחקים פה.
בכל זאת, יש גם גבול לנוחות. אני מבין שתתחככו יותר זה בזה. אולי יש כמה יתרונות גם לדברים האלה. צפוף, צפוף. אדוני ראש הממשלה, תרשה לי לומר לך: טעית קשות, מוסרית, כלכלית, מעשית. זו עוד טעות, וחבל. אני רוצה לומר לכם: כשאנחנו, בבחירות הבאות, נחליף אתכם, ואנחנו נחליף אתכם, אני מתנצל בפני הנגרים שיצטרכו שוב לעבוד כאן והשולחן הזה יצומצם ונחזור לממשלה של 18 שרים. את זה נעשה כשנחליף אתכם, ונחליף אתכם. תודה.
אדוני היושב-ראש, כנסת נכבדה, באתי להביע אי-אמון לממשלה ולעומד בראשה בנושא חלוקת ירושלים הנעשית ממש לנגד עינינו. ברק כבר מחלק את ירושלים; הוא לא ממתין. אצה לו הדרך. כשהודעתי שיש להגיש הצעת אי-אמון בעניין ירושלים, כמה מחברי אפילו זקפו גבה: "שקט עכשיו", "למה לעורר את הבעיה?", "לא קרה שום דבר מיוחד", "ברק לא יעז", "ברק הבטיח". האמירה "ברק הבטיח" עצמה נותנת הצדקה להגשת אי-אמון. ראש הממשלה הבטיח לטפל באבטלה ונכשל. האבטלה גוברת. ראש הממשלה הבטיח לטפל במצב בבתי-החולים וכשל. המצב בבתי-החולים מחמיר. ראש הממשלה הבטיח לטפל בחינוך, לתת אפשרויות שוות לכל ילד, ומעד. כישלונו של ראש הממשלה בקידום החינוך מנציח דור נוסף של מובטלים. ראש הממשלה הבטיח לפתח תשתיות, והתוצאה – כלום. אני רוצה לקוות שלפחות אותם פרויקטים שהתחילה הממשלה שלנו יושלמו. לראש הממשלה היו חלומות להיאבק בביורוקרטיה המכלה כל חלקה טובה, והתוצאה – אפס אחד גדול. הביורוקרטיה החמירה. כדי להיאבק באבטלה כבר היו צריכות להיות תוכניות לביצוע על המדף, ואין. אבל ראש הממשלה עסוק; עסוק רק בדבר אחד. ראש הממשלה הוא אדם למשימה אחת. משימתו עכשיו – הסדר בכל מחיר, תוך ויתור בכל מחיר, תוך התרפסות בכל מחיר. התגובה הכנועה על גל ההסתות הנורא נגד ישראל שפוקד את העולם הערבי היא תגובת לשכת ראש הממשלה: "השוואת ישראל לנאציזם מעידה על בורות ואי-הבנה של מה שקורה"; ואת ההסתה הפרועה משופרות התעמולה הערבית הם פוטרים כחלק מ"משחק טקטי של הערבים בתהליך השלום". למה יש לצפות עוד מהממשלה הזאת? ממשלת ישראל משדרת חולשה ומסכנת בזה גם את השלום שהושג עד כה. השלום בין ישראל למצרים או עם כל גורם ערבי אחר יתקיים כל עוד תהיה ישראל מוכנה ומסוגלת להגן עליו, במיוחד כשכולם יודעים שזה שלום קר. התנהגות הממשלה פוגעת בחוסנה ובביטחונה של מדינת ישראל. זו פגיעה בכל אחד מאתנו. בוויתוריו, ברק יוצר הקצנה של מדינות ערב. הממשלה שלנו הצליחה להביא לפירוד, לפיצול ביניהן, וברק הביא לתיאום ביניהן במאבקן בישראל. לכן אין להמתין עם המאבק גם בעניין ירושלים. פעולות הממשלה נעשות בכחש, בעורמה, לא מול אויביה, חס וחלילה, אלא מול אזרחיה הנאמנים של ישראל. הממשלה יודעת, אם בכלל הממשלה יודעת משהו, שלא תוכל, לא תצליח להעביר החלטה, תוכנית, למסירת השליטה בשכונות ערביות בירושלים לידי הרשות הפלסטינית, לכן היא מתחכמת, מתכמנת. במקום תוכנית כתובה – יצירת עובדות בשטח לאט לאט, בהדרגה, וכשיבוא היום והממשלה הזאת, ממשלת ברק, תרצה למסור את מזרח-ירושלים לידיו של ערפאת, זו תהיה כבר עובדה מוגמרת, מצב קיים. לכן הממשלה מתעלמת מחידוש הפעילות המדינית הפלסטינית בירושלים ב"אוריינט האוס" ובמקומות נוספים, ואל תבואו ותגידו: זה היה גם אצלכם. כן, זה היה גם אצלנו, לא כפי שזה עכשיו, ואני מציע לכל אחד לעיין בדברים שאמרתי במשך כל שנות היותי חבר בממשלה. זה היה, אבל לא כפי שזה עכשיו. לא רק ב"אוריינט האוס", גם במקומות נוספים. לכן, פעילות כל ארגוני הביטחון הפלסטיניים בירושלים – אני מתבייש שאני משתמש בביטוי "ארגוני הביטחון" – גם במערב העיר, גוברת; ולא רק שם – גם לכפר-סבא, לשוק בפתח-תקווה, ואפילו לשדה התעופה בן-גוריון מגיעים אותם כוחות ביטחון כדי לבצע מאסרים שהם רוצים לעשות. לכן הממשלה לא מגיבה נחרצות על חטיפת פלסטינים נושאי תעודות זהות ישראליות מירושלים, שמעונים לא אחת במשך שבועות במתקני חקירה פלסטיניים ברמאללה וביריחו. לכן "מושל ירושלים" מטעמו של ערפאת מרים ראש. לכן התגובה על הסכם האפיפיור-ערפאת נשמעת רפה כל כך. לכן ממשיכה הממשלה במזימתה להעביר את אבו-דיס ועזרייה לשליטה פלסטינית מלאה. לכן הדיבורים – בינתיים דיבורים – על מסירת א-ראם ואזורים בוואלג'ה לשליטה מלאה של הפלסטינים. לכן הממשלה לא פועלת נגד הלחץ הפלסטיני על הנוצרים בעיר העתיקה, שנועד לסלקם מהעיר, כפי שכבר עשו בבית-לחם. לכן הממשלה החטאה הזאת מאפשרת פגיעה בקודשי הר-הבית. 150 משאיות עבדו במשך לילה שלם ב"אורוות שלמה", והממשלה הזאת עצמה עין וממשיכה במחדליה בהר-הבית עד עצם הרגע הזה. העובדות שנוצרות בשטח בעידוד הממשלה הזאת יביאו, לכשיתגשמו, לניתוק שכונות וערים יהודיות, שמתגוררים בהן רבבות רבות של יהודים, ממרכז העיר. תושביהן יצטרכו לעשות דרכם דרך שכונות ערביות וכוחות מזוינים פלסטיניים. האם נחזור לתקופת השיירות להר-הצופים, כשמזרח העיר היה תחת כיבוש ירדני? אם זו לא חלוקת העיר – חלוקה מה היא? וזאת, מעבר לעובדה שכל מ"כ טירון יודע: קיים עיקרון ברור, שהוכח גם היסטורית, שלא ניתן להעביר קו גבול שיאפשר חיים בביטחון ובשלום בתוך אזור עירוני המאוכלס בצפיפות, באוכלוסיות הנמצאות בקונפליקט היסטורי, עדתי, פוליטי או אחר. ראש הממשלה אוהב לדמות עצמו לדמויות היסטוריות גדולות – – –
לא, אני לא הולך כל כך רחוק.
ראש הממשלה אוהב לדמות עצמו לדמויות היסטוריות גדולות, לכן טוב אולי שישמע מה אומר דוד בן-גוריון על ירושלים. אני מצטט: "גם לנו, כמו לאנגלים, יש משהו שהוא יקר לנו גם מהחיים. אנו מוכנים להיהרג ולמות ולא נוותר עליו. ישראלים ימסרו נפשם על ירושלים לא פחות מהאנגלים על לונדון, רוסים על מוסקבה ואמריקנים על וושינגטון". פה לא נדרש, דרך אגב, למסור את הנפש. פה נדרש רק לעמוד עם טיפת גאווה, לא להתרפס, לא לכרוע ברך – לא נדרש כאן יותר. מעניין מה אומר זאב ז'בוטינסקי ב-1937. הוא אומר: "מבחינה רוחנית יהפוך הבית הלאומי, כשהוא נטול קריית האומה (ירושלים), סמל הנבואה השגיאה" – מהמלה שגיא – "את כל הרעיון הציוני ללעג ולשנינה. עם זה ילמדו כל העמים לדעת, כי שום הבטחה חגיגית וקדושה לא תעמוד בפני מעשי אלימות, ושערמומיות זמנית היא שתירש את מקומן של ההתחייבויות". תראו כמה זה הולם, כאילו הדברים האלה נכתבו היום.
אדוני היושב-ראש, כנסת נכבדה, מהסיבות הנ"ל ובשל חוסר האמינות הבוטה של ראש הממשלה, מר ברק, אני מגיש בשם הליכוד אי-אמון בממשלה – אני מניח שיש גם חברים אחרים, אבל הם לא הצטרפו מראש, לכן פורמלית לא נוכל לעשות זאת. הממשלה הזאת צריכה ללכת בטרם תביא עלינו עוד סכנות. תודה.
כבוד יושב-ראש הכנסת, כנסת נכבדה, ראשית, ברכה חמה לאזרחי ישראל ולעם היהודי ברחבי העולם כולו לקראת השנה החדשה. אפשר ומותר לשנות הסכמים. ניתן לתקן הסכמים. ראוי לשפר הסכמים. כך נהגה הממשלה שלנו כשבהסכם-וואי הפחתנו במעט את הסיכונים שבהסכם אוסלו. אבל אסור להוליך עם שלם בכחש, וזה גם לא יצלח. הממשלה נתנה לעצמה ציון: הסכם משופר. מעניין, רוב התקשורת החרתה החזיקה אחריה. דרך אגב, איך אתם מצליחים, שתמיד רוב התקשורת אתכם, לא חשוב מה אתם עושים? זה דבר שהיינו מאוד רוצים ללמוד מכם.
התלמיד שנכשל, במקרה זה הממשלה, העניקה לעצמה ציון שלא מגיע לה. אני מכיר היטב את הסכם-וואי. המשלחת שלנו שהתה שם עשרה ימים ולילות במשא-ומתן מתיש, ולא ויתרנו. עיינתי היטב בהסכם-שארם – הסכם חמור, רשלני; אחיזת עיניים. אתמול פניתי לראש הממשלה, ואני מודה שהוא נענה בתוך זמן קצר מאוד והביא לידיעתי את המפה. עיינתי במפה, חשבתי על הדברים. הבוקר ראש הממשלה היה עסוק. ניסיתי לדבר אתו, להסב את תשומת לבו לכמה רשלנויות לא קטנות שיש שם, שאת כולן ניתן למנוע, ואני עדיין מקווה שגם את זה עדיין תהיו מוכנים לשנות. אם הסכם-וואי טוב יותר לפלסטינים מההסכם שלכם, הרי זה מה שטענתם – מדוע איימתם עליהם, שאם הם לא יקבלו את התוכנית "המהפכנית" שלכם, תחזרו להסכם-וואי המקורי? הרי לא מאיימים בדבר שטוב יותר לצד השני. ואם כבר איימתם, מדוע התקפלתם? היתה מחשבה מאחורי תוכניתכם לקשור את הנסיגה השלישית בהסדר הקבע, בהחלט, ובכלל לזרז את דיוני הסדר הקבע. גם כאן לא המצאתם שום דבר חדש. זה מופיע בהסכם-וואי. סיכמנו זאת וגם נכנסנו למשא-ומתן על הסדר הקבע, שאני עצמי התחלתי בשם הממשלה. אילולא השמאל, אולי חלקים מהשמאל הישראלי, יחד עם מצרים, חלק ממדינות אירופה וכמה נציגים אמריקנים, שהמליצו לפלסטינים להשהות את המשא-ומתן, ייתכן שכבר היום היתה לפנינו תוכנית להסדר. אולי לא שלום, אולי הסדר הדומה לאי-לוחמה לתקופה ממושכת כדי לעקוף משברים עתידיים; דבר שמאפשר לעקוב אחרי התפתחות היחסים ושיתוף הפעולה בין ישראל לפלסטינים בנושאים של ביטחון, כלכלה, עם לעם, מניעת הסתה וכדומה. תמיד צריך לזכור, במזרח התיכון מרכיב הזמן הוא מרכיב מכריע בחשיבותו. גם בעניין זה לא המצאתם שום דבר חדש. זו תוכנית שדנתי עליה עם הפלסטינים, עם ארצות-הברית, עם מדינות האיחוד האירופי. אבל ההישג הזה שדיברתם עליו כהישג העיקרי – כריכת הדיונים על הסדר הקבע עם הנסיגה השלישית, זה היה הדבר שהצגתם כהישג העיקרי, נדחה בבוז על-ידי הפלסטינים, והוא נעלם לפתע כלא היה. מה השגתם? שלושה חודשים נוספים וטפיחות על שכם בעולם. ואני רוצה לומר לממשלה הזאת: מנהיגות אחראית לא משלמת בשטחי מולדת ולא בנושאים ביטחוניים ובנכסים אסטרטגיים כדי לשפר את מעמדה אצל המצרים, אצל האירופים או אצל אחרים.
תרשו לי להגיד לכם, הרכש האחרון של מפלגת העבודה, אני לא יודע מה הוא תורם מחשבתית, אבל מבחינת קולו רכשתם נכס בלתי רגיל.
אתה מהנגב, אבל אתה נוהג באופן תרבותי אפילו אם אתה חולק על הדברים. אני מוכרח לומר, שרכשתם רכש שקולו חזק כמעט מקולו של כל חבר כנסת אחר, רכש רציני.
אני אומר, כי שיפור זה הוא שיפור זמני עד שישראל תידרש לוויתורים נוספים. אם תמשיכו לוותר בכול, מעמדנו יהיה מצוין בעולם עד שיופיעו דרישות נוספות. ואני מוכרח לומר, מאשימים אותי לעתים כאילו ביחס לא הולם לפלסטינים. אני רוצה לומר לפלסטינים: אני מלא הערכה לעמדה הפלסטינית, שלא היתה בה תזוזה של מילימטר אחד מעמדותיה עד היום, מול החולשה היהודית; אני מודה – גם בממשלות שלנו. כך ינסו לדחוק אותנו עד הסוף, אלא אם נדע לעמוד באופן תקיף על זכותנו המלאה והבלעדית על ארץ-ישראל. אני שמעתי את דברי ראש הממשלה בעניין. אומר ראש הממשלה: לא באנו אל ארץ ריקה. הרי זאת אחת הבעיות. זה אחד מכישלונות מערכת החינוך, שלא מלמדת על רצף החיים היהודיים בארץ. יהודים מעולם לא נטשו את ארץ-ישראל. כשהערבים הגיעו הנה הם מצאו כאן יהודים. יהודים לא נטשו מעולם. לעתים מספרם היה מאות אלפים, לעתים ירד לעשרות אלפים. יהודים לא נטשו את ארץ-ישראל מעולם. כך שלא באנו אל ארץ מיושבת, באנו אל ארץ שחיו בה ערבים. כשהם הגיעו הנה, הם מצאו כאן יהודים.
ונדע לעמוד על זכותנו לחיות בביטחון ובשלום. ועוד דבר חשוב מאוד, והייתי מאוד מציע לממשלה לאמץ את הגישה הזאת. אם נבין שהשלום חשוב לנו מאוד – לנו השלום מאוד חשוב, אך לא פחות חשוב השלום לערבים, לא פחות מכך, רק בגישה סימטרית לשלום ניתן יהיה להשיג אותו. כל עוד אחד הצדדים מדבר על חשיבות השלום לעצמו ומקל ראש בחשיבות השלום לצד השני – בגישה האסימטרית הזאת לא ניתן להגיע לשלום. השלום חשוב לכולנו. אני רוצה לומר כמה מלים באשר לפיגועי הטרור שביצעו ערבים אזרחי ישראל. אני רוצה לומר לכם את אמונתי. אפשר לחיות עם ערבים, אני מאמין בכך.
רבותי, מאחר שהכנסת נתברכה בכוחות חדשים, ואני יודע שכולכם עסוקים, יש לכם רעיונות פוריים וכן הלאה, אני מאוד ממליץ, מאחר שכולם קפצו כשאמרתי שאפשר לחיות עם ערבים, אנא תעיינו בדברי, אם אתם רוצים, כדי שלא תצטרכו לקפוץ לחינם; אנא תעיינו בדברי ותשמעו שאת הדבר הזה אמרתי כאן פעמים רבות, ולא רק כאן. ואני באמת מאמין שאפשר לחיות עם ערבים. אני רוצה לומר לכם, שכילד במושב, למשל, לא חשבתי לרגע שנחיה ללא ערבים; זה היה בעיני דבר טבעי, אבל זה מחייב כמה דברים: שמירת החוק על-ידי כולם – זה דבר אחד, עד תום, גם על-ידי ערבים. על-ידי יהודים ועל-ידי ערבים, על-ידי כולם. רבותי, אני מציע להסתכל על דברים, ודאי שמעתם וזה לא התחיל היום, שיהודים בנגב משלמים דמי חסות. שמעתם על זה פעם? אתם רוצים לחיות ככה? אני לא רוצה לחיות ככה. זה דבר אחד, שמירת החוק על-ידי כולם. עשיית צדק ושמירה על כבוד הדדי, והפסקת רעיונות ההתבדלות שמתעוררים אצל המנהיגות הערבית הישראלית. טוב שרוב אזרחיה הערבים של ישראל, עמדתם מנוגדת לזו של מנהיגותם. ישראל היא המדינה הדמוקרטית היחידה באזור. דמוקרטיה אמיתית, שכולנו גאים בה, אבל הדמוקרטיה נועדה להגן על החיים. דמוקרטיה היא דבר חשוב ביותר, ועלינו לעמול ולחזקה, אבל שמירת החיים חשובה יותר. גם חוק כבוד האדם וחירותו נועד בראש ובראשונה להגן על החיים ולא על הרוצחים, ואת זה צריך לזכור תמיד. דיברתי על מה קיבלתם. לא קיבלתם שום דבר, אבל בואו נראה על מה ויתרתם. בהסכם-וואי נאמר, שיש סדר בביצוע התחייבויות. בכל שלב הפלסטינים מבצעים את חלקם, העניין נבדק, ורק אחר כך ישראל מבצעת את חלקה שלה. זו ההדדיות שמדברים עליה, ובדרך כלל אנשים לא כל כך יודעים מה זה. זו משמעות ההדדיות. בהסכם-וואי מה שקובע זה התוצאות. יבצעו את חלקם – יקבלו שטח. בהסכם-שארם נדרשים הפלסטינים למאמצים ולדיווח. יש ויתור על לוח הזמנים, זהו אותו ה"טיים ליין" החשוב שהסדיר את כל העניין. הם, הפלסטינים, צריכים להתאמץ. אנחנו מחויבים לבצע, לעמוד בתאריכי יעד. אין דבר כזה לגבי הפלסטינים. אין התחייבויות פלסטיניות ברורות בהסכם-שארם. בהסכם-וואי מודגשת שוב ושוב חובת הרשות הפלסטינית להילחם בתשתית הטרור. כדאי שתפתחו את הסכם-וואי ותקראו אותו, כמה פעמים זה מופיע. בהסכם-שארם זה לא קיים עוד. כיום, אתם יודעים, אין פעולה של ממש על-ידי הרשות הפלסטינית נגד התשתית, וכולם יודעים זאת ואתם שותקים. מנסים להעביר את האחריות לאירן. הולכים רחוק קצת. בהסכם-וואי ובנספחיו הסודיים – ואני אומר את זה כי אלה דברים שכבר פורסמו – סוכם על תוכנית מקפת למלחמה בטרור תוך הגשת תוכניות. זה נעשה באמצעות ה- מראש. בדיקה אמריקנית על-ידי ה-CIA לרבות בדיקת בתי-הסוהר. כל זה לא מופיע בהסכם-שארם המשופר שלכם. להיפך, אתם מתפארים שאתם רוצים להוציא את האמריקנים. מי יבדוק? אתם תסיירו בבתי-הסוהר? הכול הבל. ושחרור המרצחים והמסייעים להם. פשיטת רגל מוסרית וביטחונית – ואל תקראו לי פה את הקריאה: שיח' יאסין.
רבותי, אני הייתי זה שפעל להחזרת אנשי המוסד. היו לנו כמה אנשי מוסד שהיו כלואים ומוקפים בבניין השגרירות, והיו לנו אנשי מוסד בכלא הירדני. זה בכלל מצב אחר. וכשצריך לשחרר אנשים שכלואים בכלא, לעתים מקבלים גם החלטות כאלה.
הרי מה שאתה אומר, תרשה לי להגיד לך – – –
קשה לי להתמודד עם בעל הקול המיוחד, הרכש האחרון של מפלגת העבודה. בהסכם-וואי דובר על צמצום הכוחות הפלסטיניים. בהסכם-שארם אין מלה על כך. ב"וואי" דובר וסוכם על הנשק הבלתי-חוקי המצוי בתחומי הרשות, איסופו, מסירתו לנציגים אמריקנים, הוצאתו מתחומי הרשות והשמדתו. הממשלה הטירונית הזאת, בהסכם-שארם, מסתפקת בדיווח. דיווח של מי? דיווח של ערפאת. אתם מסתפקים בדיווח. שם סוכם על הוצאת הנשק; אתם מקבלים דיווח. מעצר מרצחים אינכם תובעים עוד. הם ממשיכים בתפקידיהם בכוחות הביטחון הפלסטיניים, וההסתה שאינה פוסקת לרגע מביאה גם ערבים ישראלים ליטול חלק בטרור. בהסכם-וואי דובר על הפסקת ההסתה. הנה דוגמה קטנה למה שקרה לפני יומיים-שלושה. אתם ודאי עוקבים אחרי העיתונות הפלסטינית. העיתון הרשמי הפלסטיני, "אל-חיאת אל-ג'דידה", פרסם השבוע, וזה מה שהוא אמר – שישראל יוזמת את פעולות הטרור. ואתם שתקתם והמשכתם להתחבק ולהתרפק. הדבר מזכיר לי שיחה שהתנהלה בין אחד משרי הממשלה הנוכחית עם ערפאת אחרי הפיצוץ בשוק מחנה-יהודה. אמר לו אז היושב-ראש ערפאת: השב"כ עומד מאחורי הפיגוע. אותו ילד טוב ירושלים, במקום לקום ולעזוב את המקום תוך נזיפה חמורה ביושב-ראש, תלה בו את עיניו החולמות כתלמיד בפני רבו, וכולנו ראינו זאת בטלוויזיה. הכול נמשך, בדיוק אותו דבר. עשיתם דבר חמור בעניין המעבר הבטוח. ויתרתם על אזכור בכתב של זכותה של ישראל לבדוק ולעצור, ובכך סללתם את הדרך להכרה בהחלטה 181. דרך אגב, איפה המחסום שלכם במעבר הצפוני? למה את זה אי-אפשר לדעת? אני הרי יודע בדיוק. המחסום הזה נקבע על-ידינו בפתחה של ביתוניה, אבל אתם הרי עומדים להזיז אותו לאמצע הדרך, כך שהציר החדש לירושלים, ציר 45, יהיה מעבר למחסום הזה. מה אתם עושים? רק עכשיו התפוצצו שתי מכוניות תופת. מה שעשיתם מאפשר העברת עשרות מכוניות ומחבלים. ובעניין הנמל – לפני סיכום העניין הביטחוני תרשו לי להגיד לכם, יש לכם רוב וכל אחד יטפח על כתפי רעהו או על בטנו שלו, מתוך סיפוק עצמי רב. תרשו לי להגיד לכם, זו הפקרות ביטחונית. בשעתי הצעתי הצעה בעת הדיונים שמאפשרת נקיטת צעדי ביטחון דרושים. היתה הצעה, הצעה מצוינת. ומי יפקח על הבאת החומרים לבניית הנמל? מאיפה הם יגיעו? הרי אפשר להעביר את הכול תוך כדי בניית הנמל. קבעתם משהו בעניין הזה? דיברתם משהו על העניין הזה? חשבתם על הנושא הזה? חוץ מזה, אני רוצה לראות איזו ממשלה גיבורה בישראל, לא רק שלכם, שלנו, כשיבואו אוניות נושאות דגלים זרים לנמל – כי הרי אתם אומרים שלא יופעל הנמל אלא לאחר שייחתם הפרוטוקול הביטחוני. רבותי, אני רוצה לראות את הגבורה של כולם, שלכם, שלנו, ובצדק, כשתבוא אונייה זרה, נושאת דגל רוסי, אמריקני, צרפתי – אני רוצה לראות את הגבורה פה של כולם: איך עוצרים את האונייה הזאת. רבותי, הפקרות ביטחונית, דבר מיותר. יש לזה פתרון. חבל שלא התייעצתם. רציתם להמציא הכול בעצמכם ונכשלתם.
ועוד דבר חמור עשיתם בחידוש ועדת העקורים. מאוד מעניין. השבוע אמר ב"רדיו פלסטין" אסעד עבד-אלרחמן, האחראי לנושא הפליטים והעקורים ברשות הפלסטינית, שעכשיו יהיה ניתן להחזירם, ונקב במספר של 750,000 עד מיליון. ואני אומר לכם, אני פונה אליכם – זה לא אופוזיציה וקואליציה; אני פונה אליכם כאל אזרחי ישראל, אני אומר לכם שזה פתח לשפך דם בלתי פוסק, וכל זאת בלי שהפלסטינים מילאו את התחייבויותיהם. אני רוצה לומר לממשלה: הממשלה מלכדה עצמה בהסכמה להפעלת הוועדה הזאת. צריך להבין, זה פשוט מלכוד עצמי. לסיכום, הסכם-שארם הוא כישלון מדיני מביש לממשלה הנוכחית. אני קורא לכל מי שמאמין בביטחון ובשלום, לאזרחי ישראל, להצביע נגד ההסכם הגרוע הזה. תודה.
מאחר שנשאר כאילו ספק בסוגיה זו, אני רוצה לומר: אני חושב שזו היתה טעות קשה. מכובדי היושב-ראש, אני מודה על שנתת לי את האפשרות להגיד עוד משפט. אני חושב שזו טעות חמורה. היו אתנו אנשים שישבו בממשלה, ואני לפחות אומר להם, הרי אתם נאבקתם על הדברים האלה. כל אחד צריך לשקול, אם הוא רוצה ביטחון, התפתחות ושלום, או שהוא רוצה הישג של רגע. אני בעד ראייה ארוכת טווח. כך צריכה לנהוג מנהיגות אחראית. תודה.
אדוני יושב-ראש הכנסת, כנסת נכבדה, ראשית, אני רוצה לברך אותך ואת חברי הכנסת עם פתיחת המושב. מדינת ישראל נמצאת בשעת מבחן מהגורליות והחשובות בתולדותיה, שעת מבחן לכוח הרצון הלאומי, שעת מבחן לנכונותנו להגן על עצמנו במערכה אלימה שנכפתה עלינו, שעת מבחן לנחישותנו להגן על כל מה שבנינו כאן, שעת מבחן לעוצמת זיקתנו לארץ הזאת, שעליה חלמנו אלפיים שנה בגלות, שבמהלכן לא פסק היישוב היהודי בארץ-ישראל מלהתקיים אפילו ליום אחד, ועליה לחמנו בכל מערכות ישראל.
מכאן, מכנסת ישראל בירושלים, בירת העם היהודי זה שלושת-אלפים שנה ובירתה המאוחדת של ישראל, אני מבקש לשלוח היום ברכות מיוחדות לצה"ל, למשטרת ישראל ולכוחות הביטחון, העומדים במסירות על משמר ביטחון ישראל ואזרחיה תמיד, ובימים אלה – ביתר שאת.
המערכה שלפנינו היא מערכה מורכבת, ביטחונית ומדינית. שלושה הם התנאים להצלחה במערכה: נחישות ועקביות במאבק בטרור; שמירה על התמיכה והתיאום עם בעלי בריתנו בעולם בכלל ובעולם החופשי בפרט; שמירה על האחדות הלאומית. גבירותי ורבותי, חברי וחברות הכנסת, בשנים האחרונות עשו כל ממשלות ישראל, מימין ומשמאל, דרך ארוכה המלווה בוויתורים כואבים על מנת להביא שלום. הרחיק לכת מכולם קודמי, ראש הממשלה אהוד ברק, שהעז והציע לפלסטינים ויתורים מרחיקי לכת. לצערנו, נכונותנו לשלום ולוויתורים נענתה בטרור ובאלימות.
מי שפגעה בעיקרון שביסוד תהליך השלום, העיקרון של יישוב סכסוכים סביב שולחן המשא-ומתן, היא הרשות הפלסטינית. גל הטרור האחרון תוכנן כתוצאה מהחלטה אסטרטגית של הרשות הפלסטינית מייד לאחר ועידת קמפ-דייוויד, ובמהלכו הפכו מנגנוני הביטחון של הרשות, שהוקמו על מנת לסכל טרור, למעורבים בטרור באופן פעיל.
חזינו במעשי לינץ' ובהוצאות להורג שבהם השתתפו כוחות הביטחון של הרשות הפלסטינית. תנועתו של ראש הרשות הפלסטינית, ה"פתח", חזרה לדרך הטרור. השימוש בנשק אסור לפי ההסכמים, כמו מרגמות, הפך לתופעה יומיומית.
מאמצי הרשות הפלסטינית להבריח כלי נשק קטלניים יותר, בניגוד להסכמים שעליהם חתמה, הם מטרתה המרכזית בימים אלה. אני רוצה להבהיר בצורה הברורה ביותר: אין פשרות במאבק בטרור. המאבק בטרור יהיה נחוש ועקבי. לא ננקוט מדיניות של תגובה, אלא מדיניות המשלבת יוזמה ותכנון. אין לישראל כל רצון לכבוש שטחים שנמסרו לרשות הפלסטינית. המדיניות שלנו היא להימנע, ככל שהדבר תלוי בנו, מהסלמה. אבל אני חושב שכולנו צריכים לזכור, אני בטוח שכולנו גם מסכימים, שהמחויבות העליונה שלנו תמיד תהיה לביטחון ישראל ואזרחיה. המאבק לא יהיה קל ולא יהיה קצר, אבל אנו נחושים לנצח במאבק הזה. אנו נחושים לא לאפשר לטרוריסטים כל הישג. לא יהיה משא-ומתן להסדרים מדיניים תחת אש. במאבק הזה נזדקק לאורך רוח, לשיקול דעת ולכושר עמידה. מי שאומר שיש פתרונות קלים או מהירים למצב המורכב שנוצר, פשוט מטעה את הציבור.
מדיניותנו ברורה: לפני שמדברים שלום, מפסיקים לירות. כשיורים, לא מוותרים. כשיורים, לא מוותרים. כשמדברים, אני מודע לכך שיהיו ויתורים. במאבק בטרור אין ימין ואין שמאל. מול הטרור עומדת ישראל מאוחדת ונחושה העומדת על זכותם של אזרחיה לחיות בשלום ובביטחון.
חברי הכנסת, לפני חודשיים בדיוק הצגתי בפני הכנסת את ממשלת האחדות בראשותי. ממשלת האחדות היא נכס אסטרטגי במאבק המדיני-הביטחוני המורכב שאנו מצויים בו. כשכל הארץ חזית, כל העם מאוחד. עלינו לעשות כל מאמץ כדי לשמור על האחדות הלאומית בממשלה, בכנסת ובציבור, כי בלעדיה יקשה עלינו להתמודד עם האתגרים הכבירים שלפנינו. חשוב גם להקרין לציבור אחדות מהבית הזה. הוא מצפה לזאת מכולנו.
חברי הכנסת, הממשלה מכהנת רק חודשיים ימים, אבל יש לה כבר הישגים בשורה של תחומים.
הבאנו רוח חדשה של אחדות ומנענו את המשך הפיצול במערכת הפוליטית גם באמצעות החזרה לשיטת הבחירות בפתק אחד. אישרנו את תקציב המדינה בזמן קצר ביותר.
התחלנו בטיפול כולל במשבר המים. יצאנו לדרך עם תוכנית התפלה. קיבלנו החלטות משמעותיות על מנת לבסס את מעמד שירות המילואים בצה"ל ולתקן עיוותים של שנים. חיזקנו את יחסינו עם ארצות-הברית. הקמתי את הקבינט החברתי-הכלכלי על מנת לטפל בבעיות חברה חשובות ולקדם פרויקטים לאומיים בעיקר בתחום התשתיות והבינוי. נעשה את המירב להשקיע בחינוך טכנולוגי מתקדם, בחינוך ערכי-ציוני ובחיזוק רגש הכבוד הלאומי, שנחלש בשנים האחרונות.
נפעל לצמצום הפערים בחברה ולחתירה לשוויון הזדמנויות לכל אזרחי המדינה באמצעות חינוך.
עם ישראל הוא עם שוחר שלום.
גם בימים קשים איננו שוכחים מי אנחנו. אנו גאים במשטרנו הדמוקרטי. אנו גאים על היותנו מדינת חוק המכבדת כל אדם באשר הוא אדם. אנו גאים במורשתנו המפוארת ובזיקתנו העמוקה וארוכת הימים לארץ הזאת. גם בימים קשים מחויבותנו לשלום נותרה בעינה. המפתח לשלום נותר בשטח, בידי הצדדים עצמם, ולמעשה בנכונות הפלסטינית לחזור לעקרונות שביסוד תהליך השלום. הדרך להמשך התהליך היא משא-ומתן ישיר בין הצדדים על בסיס ההסכמים החתומים שאושרו על-ידי הכנסת ובתנאי שיבוצעו בהדדיות.
אני פונה לשכנינו הפלסטינים: נגזר על עמינו לחיות ביחד בארץ הזאת. כל ההישגים שהיו לכם הושגו במשא-ומתן. כל הטרגדיות נבעו מאלימות וטרור. נתיב הדמים הזה לא יוביל אתכם לדבר. כולנו יכולים ליהנות משכנות טובה, המבוססת על שיתוף פעולה וכבוד הדדי, והיא תביא שגשוג ורווחה לשני העמים.
הממשלה תפעל לשמור ולבסס את יחסיה עם ירדן ועם מצרים, שעמן יש לנו חוזי שלום.
בשבוע שעבר הזמנתי את הנשיא מובארק ואת המלך עבדאללה השני לבקר בישראל. נשמח לארח אותם כאן בהקדם. קיימים אומנם חילוקי דעות בינינו, אבל לדעתי לכולנו רצון ביציבות ובשלום.
המאבק המתחולל בימים אלה אינו רק בין ישראל לבין הטרוריסטים. זהו מאבק בעל השלכות משמעותיות על הזירה האזורית והבין-לאומית. תוצאותיו יקבעו איזה מזרח תיכון יהיה כאן: מזרח תיכון קיצוני, טרוריסטי, או מזרח תיכון הנע לעבר יציבות ושלום. הכוחות הרדיקליים באזור, בראשות עירק ואירן, מנסים לחזק את כוחם בשתי זרועות: זרוע אחת חותרת להשיג נשק להשמדה המונית. הזרוע האחרת תומכת בכסף, בנשק ובאמצעים אחרים בטרור ובטרוריסטים בלבנון, בשטחי הרשות הפלסטינית ובמקומות אחרים באזור ובעולם. היחסים המיוחדים שלנו עם ארצות-הברית מבוססים על אינטרסים משותפים ועל ערכים משותפים. בביקורי ובביקור שר החוץ בארצות-הברית ובמגעים השוטפים המתקיימים הידקנו יחסים אלה. לעם ישראל, עם עתיק יומין ואדיר ברוח ובכוח רצון, אני אומר: אנו נעמוד גם בימים אלה. ידענו תקופות קשות בהרבה. יש לנו ארץ אחת קטנה. בנינו אותה לתפארת והגענו כאן – –
– – להישגים אדירים. אני משוכנע, כי אם נעמוד כולנו יחד, נוכל לכל האתגרים שלפנינו. אני מאמין בעתיד גדול לארץ הזאת וליושביה. התקדמנו כאן בצעדי ענק, ואנחנו יכולים להביט אחורה בסיפוק ובגאווה.
כל דבר שהשגנו וכל דבר שאנו עתידים להשיג כרוך במאמץ גדול ובקשיים, אבל בסופו של דבר יחיו כאן ילדינו בביטחון ובשלום, בחברה צודקת – –
– – – בחברה צודקת, עם משק משגשג ועם חיי רוח ותרבות מפותחים. אני מביט קדימה באופטימיות רבה.
אני מביט קדימה באופטימיות. אני אופטימי, ואני חושב שכל – – –
יש לי קצת בעיה, כל צעקה שאתם צועקים, האופטימיות שלי, של החיים של כולנו קצת מתערערת. אני אופטימי, ואני חושב שכולנו יכולים לחיות כאן בביטחון ובשלום ובאמת להגשים את כל מאוויינו. תודה רבה.
אדוני היושב-ראש, כנסת נכבדה, 55 שנה חלפו מאז הוכרעה גרמניה הנאצית על-ידי בעלות הברית. הניצחון הושג במחיר כבד של מיליוני חללים, אנשי צבא, ויותר מכך אזרחים שנהרגו או מתו במצוקת הנדודים וברעב. ומעל לכולם שילם העם היהודי את המחיר הנורא ביותר – שישה מיליוני יהודים, ביניהם מיליון וחצי ילדים, הושמדו על-ידי הנאצים ומשתפי הפעולה עמם, שבלטו ביניהם האוקראינים, הפולנים, הקרואטים, הליטאים, ההונגרים, מוסלמים מבוסניה וקוסובו שגויסו לחטיבות אס.אס. על-ידי המופתי הירושלמי חאג' אמין אל-חוסייני, מנהיגם של ערביי ארץ-ישראל אז. ובעצם כמעט ולא היה עם באירופה שלא נמצאו בתוכו משתפי פעולה עם הנאצים. האסון שקרה לעם היהודי, החורבן הנורא, אובדן של מוחות מזהירים, של כשרונות בלתי נדלים, לא ניתן יהיה כנראה להתגבר עליו לעולם. לאסון מלחמת העולם השנייה קדמה כניעת הדמוקרטיות המערביות באירופה, שהאמינו שאם הן יוותרו לגרמניה הנאצית, ייענו לתביעותיו של הדיקטטור הנאצי וימסרו לידיו שטחים, שטחיה של צ'כוסלובקיה אז, סכנת המלחמה תיעלם וישרור שלום. והתוצאה הנוראה ידועה. הדמוקרטיות, רובן, למדו את הלקח, והסכם מינכן היה האחרון שבו הסכימו המדינות הדמוקרטיות לראות בהסכם שלום, ובעיקר עם משטרים טוטליטריים שבראשם דיקטטורים, ביטחון מפני מלחמה. העם היהודי השתתף במלחמה בכל חזיתותיה ותרם את חלקו. כמיליון וחצי חיילים יהודים השתתפו במערכה, וכאן לפנינו בין הווטרנים רבים מאלה שראו את מלחמת הגבורה ההיא. היהודים השתתפו במערכה בהיקף שהיה מעבר לחלקם של היהודים באוכלוסייה. מהם כחצי מיליון חיילים וחיילות בצבא האדום וכמספר הזה ומעלה בצבא ארצות-הברית, והשאר בצבאות בריטניה, צרפת, דרום-אפריקה ומדינות אחרות של בעלות הברית. כ-30,000 חיילים יהודים מארץ-ישראל השתתפו במלחמה במסגרת הצבא הבריטי, מהם 5,000 בבריגדה היהודית שלחמה תחת דגלנו שלנו. הלוחמים היהודים שילמו מחיר יקר, בעיקר הלוחמים היהודים בצבא האדום, ששירתו בו רבבות קצינים, ששירתו בו למעלה מ-400 גנרלים יהודים. כ-200,000 לוחמים יהודים נפלו בקרבות. 25% מהלוחמים היהודים קיבלו אותות הצטיינות, 140 מהם קיבלו את אותות הגבורה "גיבור ברית-המועצות", אחדים מהם פעמיים. מעבר ללחימה במסגרות הצבאיות פעלו אלפי יהודים בתנאים קשים ביותר ביחידות פרטיזנים יהודיות שנלחמו בגרמנים במשך שנים, ולעתים קרובות בסביבה עוינת. מאות בפולניה, אלפים בביילורוסיה, רבים מאוד בליטא, וגם במחנות המוות, היהודים שמרדו, ובעיקר בסוביבור, בטרבלינקה ובבירקנאו. ומעל לכול מרד גטו ורשה, שהחל ב-19 באפריל 1943, שהשתתפו בו 750 לוחמים יהודים, ובסיומו, ב-16 במאי, דיווח הגנרל הגרמני שמספר היהודים שנתפסו והושמדו הוא 56,000. לוחמים מעטים הצליחו לצאת מהגטו והמשיכו את המאבק בנאצים עד יום השחרור. אולי שורה אחת ממכתבו של מפקד המרד, מרדכי אנילביץ, אומרת את הכול: חלום חיי קם, והנה זכיתי לראות הגנה יהודית בגטו בכל גדולתה. לוחמים יהודים ישראלים קבורים מקרן שבאריתריאה, שם לחמו במסגרת הקומנדו ה-51 הבריטי בשחרור אתיופיה, ועד ליהודים שנפלו במרד בטרבלינקה ובמרד גטו ורשה ומקומות נוספים, שאת מקום קבורתם לא נדע לעולם; מהקרבות על הסניו באיטליה, שם לחמו חיילי הבריגדה היהודית, ועד לנחיתת בעלות הברית בצרפת ב-D-DAY; מהמדבר המערבי בקרב אל-עלמיין ועד לקרבות באוקיינוס השקט ובדרום-מזרח אסיה; מהגנת לנינגרד ועד לקרבות הנוראים של סטלינגרד; בקרבות הנסיגה הנוראים ובקרבות ההתקדמות עד לכיבוש ברלין וחיסול החיה הנאצית. בכל מקום לחמו בגבורה יהודים, ורבים רבים מהם גם נפלו. את תרומתם של אלה נזכור תמיד. ברשותך, משפט אחד, אדוני היושב-ראש. מדינת ישראל היא המקום היחיד בעולם שליהודים יש בו הזכות והכוח להגן על עצמם בכוחות עצמם, וזה דבר שאין חשוב ממנו. שומה על כולנו להמשיך ולשמור את הדבר היקר מכול שיש לנו. אדוני הנשיא, אני מתנצל שלא הזכרתי אותך קודם. תודה.
אדוני היושב-ראש, כנסת נכבדה, אחרי ששמענו את עניין ההפרדה בהתלהבות כזאת מפיו של ראש הממשלה, אולי אפתח בדבר ששודר רק עכשיו ב"גלי צה"ל". "גלי צה"ל" מוסרים – זה היה בשעה 16:20 – שהפלסטינים יורים מגגות רמאללה אל אוגדת איו"ש. הייתי אומר, אדוני ראש הממשלה, כאשר ייתנו להם את אבו-דיס, הם יוכלו לירות מגגות הבתים גם לשכונות בירושלים. זה מה שנקרא אצלך הפרדה. חודש קשה היה חודש מאי 1948.
אנחנו נמצאים בחודש מאי. חודש קשה היה חודש מאי 48'. ב-13 במאי נפל גוש-עציון, העיר העתיקה נפלה סופית ב-28 במאי, ירושלים במצור קשה. לפני 52 שנים נלחמנו כדי לפרוץ את המצור מעל ירושלים. קברות הנופלים מעטרים את הרי ירושלים: נופלי העיר העתיקה ושיח'-ג'ראח והר-ציון, מנזר סן-סימון ורמת-רחל.
הייתי מציע לאיש צעיר – – –
בכל מקרה טוב שראש הממשלה רואה מי הם שותפיו הנאמנים.
מישהו התבטא לגבי איש צעיר.
אני מציע לאיש צעיר ללמוד מניסיון המבוגרים שבבני עמו, שחשבו גם כן שאפשר להתחיל בדרך הזאת ומצאו את עצמם איפה שמצאו.
– – איש צעיר שעליו בונה ראש הממשלה את החלטותיו בנושאים לאומיים מרכזיים חיוניים של העם היהודי. לפני 52 שנים נלחמנו כדי לפרוץ את המצור על ירושלים. קברי הנופלים מעטרים את הרי ירושלים: נופלי העיר העתיקה, שיח'-ג'ראח והר-ציון, מנזר סן-סימון, רמת-רחל, הקסטל, שער-הגיא, נבי-סמואל וקרבות לטרון המרים. היתה לי זכות להשתתף בקרבות לפריצת הדרך לירושלים. מדברים פה על דברים שכאשר אני מדבר עליהם, האמן לי, יש דמעות בעיני. אני יכול לדבר, אבל עומדת שם חבורה ליד הדלת – לפחות כשמדברים בנושאים האלה אם אפשר לבקש רק מסיבות חינוכיות – – –
היתה לי זכות להשתתף בקרבות לפריצת הדרך לירושלים. רבים מחיילי נפלו, אני עצמי נפצעתי. אז, אדוני היושב-ראש, לא העלינו על הדעת, שאחרי 50 שנה שוב ניאלץ להיאבק לפריצת המצור מעל ירושלים, והפעם מצור שמוטל עליה על-ידי ממשלה יהודית בירושלים; זה מה שאתה עושה.
זאת הפעם הראשונה מאז מלחמת ששת הימים ששלטון זר מגיע אל שערי ירושלים ומכתר אותה. הרי זה לא יסתיים בסוואחרה, באבו-דיס, באל-עזרייה. יש אל-זעים, יש ענאתא ויש עוד. הרי זאת רק התחלה.
אני מאוד אשמח לשוחח אתך ולהסביר לך. אני רוצה לומר לך עכשיו, שהמפה הזאת היא אחת ממפות רבות, ובמקרה היא נועדה למטרה אחרת לחלוטין.
הרי רצית לדעת, הרי אני לא חייב להסביר לך, אני יכול לקבוע אתך פגישה במשרדי אם תרצה. מאחר שאתה כל כך רוצה לדעת, תרשה לי לומר לך, שהמפה הזאת, שלא במקרה הראו רק קטע קטן ממנה, זאת מפה למטרה אחרת לחלוטין, זו מפה שנועדה להראות אפשרות יצירת דרכי תנועה לפלסטינים מג'נין בצפון ועד חברון ודהרייה בדרום בלי לעבור בתוך אזורים שנתונים לשליטה שלנו או בלי מחסומים – – –
אתה תייעץ לערפאת, הרי כל דבר אתה יונק ממנו ומעביר אליו כל דבר, חבל על הזמן. אצלי אתה יודע בדיוק מה תקבל. במפה הזאת, שהיא אחת ממפות רבות – דרך אגב, ראש הממשלה יודע שזה כך, הוא לא עצר את פרסום השקר הזה כי בידיו המפה בשלמותה, אבל הוא הודה זאת גם באוזני כששוחחנו – במפה הזאת יש תוכנית האומרת, שבידי הפלסטינים יהיו 38% מהקטע הזה. אתה מוכן לקבל את זה? אם אתה מוכן לקבל את זה, אני מוכן לבדוק את כל הדברים האחרים. היא בכלל לא עוסקת בהסדרי ביניים, היא עוסקת בענייני קבע, אחת מן האפשרויות שיש.
אני אסביר לך. אתה הרי רוצה לדעת. אחד הדברים שמדהימים אותי זה התשוקה לוותר, לוותר, לוותר.
אדוני היושב-ראש, מאחר שאני רואה שהחברים לא מבינים מספיק, אני רוצה להזמין את כולם להפגנת הענק שתהיה היום ב-20:00 בכיכר-ציון, אולי שם תוכלו לשמוע קצת יותר הסברים. בהזדמנות זאת אני גם קורא לכל אזרחי ישראל שישתתפו בהפגנה הזאת לנהוג באיפוק, לא להשמיע דברי הסתה, לא ללכת שולל אחרי פרובוקטורים שיכולים להיות, לנהוג בכבוד, להביע את דאגתם בכבוד. אני מזמין את כולכם לאירוע שיהיה בכיכר-ציון, אני בטוח שלכולכם יהיה מקום על הבמה. אמרתי שאז לא העלינו על הדעת, שאחרי 50 שנה שוב ניאלץ להיאבק על פריצת המצור מעל ירושלים, והפעם מצור שמוטל עליה על-ידי ממשלה יהודית בירושלים.
זו הפעם הראשונה מאז מלחמת ששת הימים ששלטון זר מגיע אל שערי ירושלים ומכתר אותה, והפעם הוא מובא לשם על שטיח אדום שנפרס לרגליו על-ידי ממשלה יהודית בירושלים, שלצערי, אני אומר לבושתי, לכלימת כולנו, נכנעת וכופפת ראשה בפני מתפרעים פלסטינים ומפני הכתבה לישראל: אל תבוא לראות פנינו בשבוע הבא בוושינגטון מבלי שתעלה את אבו-דיס מנחה לערפאת.
אני כבר מזהה עכשיו, סוף סוף, את חבר הכנסת; תמיד אני שואל אותך "מי זה", עכשיו אני כבר מזהה אותו, אז תרשה לי לענות: אומנם ראש הממשלה שנוהג בדרך כלל, תמיד, להסתתר מאחורי כולם – הוא מסתתר מאחורי מר בגין, זיכרונו לברכה, הוא מסתתר מאחורי הליכוד, הוא הסתתר בעניין רמת-הגולן מאחורי יצחק רבין, זיכרונו לברכה, מאחורי שמעון פרס, מאחורי נתניהו – הוא תמיד פועל מאחור. מסתתר. יש את מי להאשים. כך במקרה הזה גם שמענו היום, אני מודה, בפעם הראשונה, שהליכוד אחראי לתוכנית אוסלו. התחלתי רגע לחשוב, אני שומע היטב?
כאן אני מגיע לנושא של הסכם-וואי. מה שעשינו בהסכם-וואי זה שתיקנו חלק מהדברים החמורים שנעשו בהסכם-אוסלו. בהסכם-וואי נקבע דבר אחד מפורשות – נקבע עקרון ההדדיות. העיקרון הזה לא קיים בשום דבר, והדברים ניתנים היום ומכניסים – – –
– – – ומכניסים את הפלסטינים לנושא הכי פרובלמטי. זה אותו דבר שראש הממשלה מדבר עליו – עניין ההפרדה. איזו הפרדה? לדעתי, ראש הממשלה נכשל בדברים כי אין לו ניסיון. חבל. אין לו ניסיון. אין לו עדיין ניסיון. אולי יהיה לו פעם בעתיד. אבל בנושא הצבאי, ברור לי שיש לו בו ניסיון, נו, איך רואה ראש הממשלה לבצע הפרדה בתוך שטח בנוי, בבוסתנים וכו'?
רבותי, אפשר להטעות ולחזור על השקר יום-יום. ההחלטה על הבנייה נעשתה בימי ממשלה של השמאל. הבנייה אכן נעשתה גם בזמננו.
רבותי הנכבדים, כדאי שתלמדו, באזור B יכולים הפלסטינים בתוך התחום לבנות מה שהם רוצים. כך אומר ההסכם.
נראה לי שחבל פשוט כרגע לבזבז זמן – –
– – כי הרצון הוא לא ללמוד. הרי לו היה לכם רצון ללמוד הייתם מבינים בדיוק את העניין ואז הייתם עושים פחות טעויות. אבל מאחר שמה שאתם רוצים זה רק לצעוק, אני את פרק הלימוד, מי שירצה באופן פרטי – – –
מי שירצה יקבל הסבר באופן פרטי.
לא התפללנו לאבו-דיס, אומרים אנשי השמאל. ואני שואל אתכם: תגידו לי, בבקשה, לגבעה היפה הזאת שעליה ניצב בניין הכנסת כן התפללנו?
לשיח'-באדר כן התפללנו? לעתים אין מנוס כשמפסידים במלחמה, כשיש איומים שיש להתייחס אליהם ברצינות. כל זה לא קיים כאן. הבאת כוחות מזוינים לשערי ירושלים נעשית בכחש. ראש הממשלה הבטיח לערפאת ללא צורך.
לפעמים אין מנוס, ואז צריך לבוא ולומר את הדברים כפי שהם. אבל כשראש הממשלה הולך לרבנים, הרבנים אנשים חכמים, והוא מספר להם את שתי המעשיות הבאות: אחת – הוא אומר: שטח A עדיף על שטח B, כי בשטח B אנחנו לא נכנסים. אנחנו לא יכולים לטפל. החלטתי לבדוק את העניין. זה נאמר לרבנים, לרבנים מהשורה הראשונה. בדקתי את העניין, בדקתי בנפת בית-לחם, והתברר לי, שצה"ל נכנס לשם ועושה שם סיורים פעמיים ביום, מבצע מעצרים שם. הכול קיים. אבל מסבירים שצה"ל חושש להיכנס לאזור B, לכן טוב שיהיה בידי הפלסטינים. אבל שמעתי עוד סיפור מעניין. לפעמים אין ברירה, אבל מעניין לשמוע את הסיפור. אומר ראש הממשלה לרבנים כך: תארו לעצמכם שאנחנו לא נאשר את העניין. ערפאת יבוא לאבו-דיס עם 500 – לאחד הוא אמר 500 ולאחד הוא אמר 1,000 שוטרים – ויביא אתו את ה-CNN, אנחנו נצטרך לטפל בבעיה הזאת וכל העולם כולו יראה את העניין. אני אומר עוד פעם, לדעתי, היה צריך לנהוג ברבנים יותר מידה של כבוד, מפני שהרבנים מבינים. הרבנים, דרך אגב, צחקו ולגלגו. דרך אגב, מאין הם יבואו? הם בתוך ירושלים? לא, הם לא יכולים לבוא. מצפון הרי אנחנו יושבים. ממזרח, אדוני ראש הממשלה, אנחנו עוד יושבים. אולי מכיוון בית-לחם. בין בית-לחם לסוואחרה יש שטח שהוא בשליטתנו. אם אתה לא מסוגל להגן על הדבר הזה, על מה אתה מסוגל להגן? אדוני ראש הממשלה, לפעמים יש מצב של אין ברירה, קמים ואומרים את הדברים. זה המצב?
נראה לי תמוה שראש הממשלה מעלה בדעתו שניתן לקנות את קולותיהם של אנשי מפלגת ש"ס בנושאים לאומיים, זה נראה לי תמוה, בעד בצע כסף.
נראה בעיני תמוה מאוד, שראש ממשלה חושב, מעלה בכלל בדעתו, שדבר כזה יכול לקרות. והייתי אומר, שהדבר הזה, בעיני, הוא מעליב, ואפילו משפיל, זה שאתה, אדוני ראש הממשלה, חושב שאפשר לקנות מפלגה לאומית בכסף.
אני רוצה עוד פעם לבוא ולפנות אליכם ולומר לכם, שתדעו: מי שיצביע היום בעד הצעתו של ראש הממשלה ומי שיימנע, כי במקרה זה זה אותו הדבר, לדעתי, הוא לוקח על עצמו אחריות מאוד מאוד גדולה להביא את נקודות החיכוך, את אותם קנים שראינו היום בג'נין וברמאללה, אל ירושלים בירת ישראל.
אדוני היושב-ראש, כנסת נכבדה, זה שבועות ארוכים אנחנו עדים למתקפת אחדות מצד ראש הממשלה. הערכות, ניחושים, ניתוחים, שליחים כביכול בחשכת הליל, נושאים ונותנים עלומים. קשקושים. אני חוזר ומצהיר: מאז המשא-ומתן להקמת הממשלה לא פנה אלי ראש הממשלה אפילו פעם אחת בעניין זה. ראש הממשלה יודע היטב שבליכוד יש רק כתובת אחת לניהול משא-ומתן, וזה אני. הפרסומים מטרתם להרדים, להפעיל לחץ על מפלגות, בעוד הוא ממשיך בוויתוריו במשא-ומתן שלא נפסק לרגע. אני חוזר ומודיע, שבשל הוויתורים הרבים של ראש הממשלה ברק, במיוחד בירושלים, וכישלונותיו הצורבים בנושאי הפנים, אין מקום להצטרף לממשלה זו, אלא להקדים את הבחירות למועד מוסכם ולהחליף את הממשלה הכושלת הזאת. גם אם יציע ראש הממשלה שניכנס לממשלה על בסיס מה שהסכים כבר בקמפ-דייוויד, לא נסכים להצטרף לממשלתו. לא נסכים מפני שהליכוד ואני לא נסכים לעולם לחלוקת ירושלים, לפינוי בקעת-הירדן, אזורי הביטחון והיישובים ביש"ע, להחזרת פלסטינים לישראל, לא נסכים לוותר על השליטה במקורות המים שלנו ולא נסכים לוויתור על רמת-הגולן. לממשלה נכנסים על מנת להשיג יעדים לאומיים, ולא כדי לפתור למר ברק בעיות בממשלתו המתפרקת. חלפו 16 חודשים של הפרת הבטחות. זה מספיק, עד כאן, ככה לא מנהיגים מדינה. הפרת הבטחות אינה דרך לנהל ממשלה ומדינה. ישראל עייפה מפוליטיקאים ומאישי ציבור שאינם עומדים בהבטחותיהם. לעם בישראל ראוי ראש ממשלה שניתן לסמוך עליו. ובנושא הרפורמות החברתיות של ברק, צריך להדגיש שראש הממשלה שוב מפר את הבטחותיו. במסע הבחירות לראשות הממשלה הוא הבטיח ישראל אחת, אבל עתה, באמצעות חקיקה, הוא מוביל לפיצול – ישראל שתיים. הליכוד הוא בעד חוקה, הוא מוביל מהלך כזה, חוקה שצריך להגיע אליה בהסכמה ולא בכפייה. ראש הממשלה ברק מפלג את העם במאמץ נואש לשרוד בשלטון. זאת שגיאה מרכזית של ראש הממשלה, וכדאי שתאמרו לו זאת. במקום להביא ליתר אחדות בקרב העם, מר ברק קורע את החברה הישראלית ומעמיק את הפירוד כדי להישאר בשלטון. ברצוני להדגיש – הליכוד לא שם לו למטרה להרוס את הממשלה. זאת לא המטרה שלנו. הליכוד רוצה למנוע קרע בעם. אדוני היושב-ראש, כנסת נכבדה, לפני עשרה ימים ביקרתי במפעל "עוף קור" בשדרות. 250 עובדים מוצאים את פרנסתם שם, בהם כאלה העובדים שם עשרות שנים. רוב העובדים, ובהם ראשי משפחות חד-הוריות, משתכרים פחות מ-3,000 ש"ח בחודש. כשדיברתי בפניהם אמרה לי אחת העובדות: הורדת מסי הקנייה לא נוגעת לנו כלל. מה משנה לי, אמרה היא, אם מחיר המקררים ירד? אין לי מה להכניס למקרר. אני אישית בעד הורדת מסים. מאז פעלתי כאיש האזור, כחבר כנסת, כשכן, כדי שמשקי הנגב יספקו עופות למשחטה. הצעתי את עזרתי לכונס המפעיל, למזכיר ההסתדרות, לשר העבודה והרווחה ד"ר רענן כהן, והמשחטה עדיין סגורה. ניתן להציל את מקום התעסוקה הזה. מדובר בנגב שבו קורסים מפעלים בזה אחר זה. כדי שהנגב יישאר בידינו חייבת להתקיים התיישבות בנגב, חייבים לקיים שם מפעלים וחקלאות. הצהרות על הנגב אינן תורמות מאומה. אדוני היושב-ראש, כאן ביציע לפנינו, אני מציע שתישירו מבט אליהם, יושבים כמה מעובדי המתפרה במצפה-רמון. אני מכיר אותם ואני מקדמם בברכה – בשם כולנו, אני מאמין. המפעל מוכר לי היטב. כשר התעשייה השתתפתי בפתיחת המפעל. 58 עובדות נאמנות, שעובדות בתנאים לא קלים ובמשכורות זעומות, מתבצרות שם. בעלי המפעל החליטו לפטר אותן ועוד שני גברים המועסקים שם. סך הכול 60 עובדים מפוטרים עקב הפסדים כבדים, שנובעים ממיעוט הזמנות ממערכת הביטחון. קשה גם לעמוד בתחרות עם תוצרת ממרכז הארץ, עקב המרחק הגיאוגרפי. מצפה-רמון מוכרת לי היטב, הקמתי שם מפעלים, בניתי שם הרבה. 10% אבטלה, וזאת בלי לספור את האזרחים הרבים שאינם נרשמים כלל בלשכת התעסוקה עקב אי-זכאותם לדמי אבטלה. ואני שואל אתכם: האם הממשלה לא מסוגלת לסייע למפעל בהר-הנגב? היכן הבטחות ראש הממשלה? היכן הקזינו? אני אינני מתלהב ממנו, אבל היכן הוא? נעלם באיזה מקום בדרך.
אני אינני מתלהב ממנו, אתה יודע מה דעתי בעניין זה. אני בעד יצירת מקורות פרנסה אמיתיים. אני בעד להתייחס לנגב.
לא שמעתי, התכוונת פין תקשורתי? לא שמעתי אותך היטב.
אה, "ספין", פשוט קולך לא נשמע.
אני בטוח שראש הממשלה רצה אבל לא יצא. הוא עסוק, הוא עסוק בוויתוריו לערפאת. אדוני היושב-ראש, מדובר בנגב, מדובר בהר-הנגב, אפשר ליצור שם תעסוקה לו זה היה מעניין את הממשלה. אני מודיע, אדוני היושב-ראש, אנחנו נעשה זאת. הסתכלתי – חלק מן ההבטחות שנתן ראש הממשלה – והנה רשימה קצרה של הבטחות ברק שאת כולן נשא הרוח. ברק הצהיר: ירושלים השלמה היא בירתה הנצחית של מדינת ישראל, לא נתפשר ולא נוותר על עיקרון זה. בפועל הוא התפשר ואף מוכן לחלוקתה של העיר. אם אתם שואלים אותי מה קורה כרגע, מה הוא המחסום העומד בפני ברק כרגע – רק מחסום אחד: הוא מחכה להסכמת ערפאת. אין לו; הוא הסכים לכך. ברק הבטיח חינוך חובה חינם לגילאי שלוש-ארבע, יום לימודים ארוך לכל ילדי ישראל, מתן תמריצים לקידום מערכת החינוך ביישובי עדיפות לאומית ובשכונות שיקום. הבטיח ולא קיים. מעניין, ברק הבטיח שייזום שינוי בחוק לגיוס חרדים בצה"ל, ביטול הפטור לבני ישיבות, גיוסם לצה"ל ושילובם ביחידותיו. התפאר ערב הבחירות, אדוני היושב-ראש, ונסוג נסיגה מבוהלת. אני לא מביע פה את דעתי בנושא הזה, אני רק בא ואומר מה הן הבטחות ברק. ברק הבטיח תוכנית חלוקת משאבים ממלכתיים על-פי קריטריונים ויעדים לאומיים, ולא על-פי מפתח סקטוריאלי ולחצים פוליטיים. בפועל נכנע ללחצים פוליטיים בחלוקת המשאבים. ואיפה ההבטחה למתן פטור מלא ממס הכנסה ומביטוח לאומי לעובדים המשתכרים שכר מינימום? פה בעיקר הנושא של ביטוח לאומי. ברק הצהיר, כי "נעודד מפעלים היוצרים מקומות עבודה במוקדי אבטלה". בפועל האבטלה העמיקה והחריפה דווקא במוקדי האבטלה בעיירות הפיתוח מצפה-רמון, אופקים, קריית-שמונה. מה עם ההבטחות להקלות ולתיקוני חקיקה שיקלו על זוגות צעירים ברכישת דירה ובהחזר המשכנתה? יש פתרונות, גם הצעתי כאלה. ברק לא עשה מאומה. ברק גם הבטיח שירותי בריאות נאותים ושוויוניים לכל אזרח ורפורמה מקפת במערכת המיסוי להקלת הנטל על שכבות הביניים. כל זה, אני חושב, העתקים מתוך האינטרנט של מפלגת העבודה, אם אינני טועה, או מקור דומה לזה. בפועל מערכת הבריאות היא בעיקר לעשירים ומערכת הבריאות הציבורית מתמוטטת. ראש הממשלה ברק אמר ולא עשה, הבטיח והפר. אמינות, מסתבר, איננה הצד החזק שלו. ועוד סכנה. מעבר לדרך ניהול המשא-ומתן המדיני, הקורע את העם בישראל לגזרים, קיימת סכנה גדולה לדמוקרטיה הישראלית. אין ממשלה, אין לראש הממשלה רוב בכנסת, ראש הממשלה מנסה להתעלם מהכנסת, נעשים פיטורים המוניים על רקע פוליטי בצורה גסה. הממשלה מנסה להשתלט על רשות השידור, כמו במדינות טוטליטריות. הממשלה מתכוונת לעקוף את ערוץ התקשורת הממלכתי ברוסית – ערוץ תקשורת ממלכתי, אדוני היושב-ראש – ולהקים ערוץ ברוסית של הממשלה לניהול תעמולה בין עולים מרוסיה שנרתעים ממדיניותו של מר ברק. אני שואל את מר ברק: לאן אתה מוביל? תעלולים לא יצלחו, משחקים קואליציוניים שמטרתם אינה להביא לממשלה רצינית שמתפקדת לא יעזרו. ומעבר לכך, ברק הרים יד על ירושלים, ומי שמרים יד על ירושלים יוחלף. כולנו מחויבים לשלום, כולנו רוצים בו, אבל אנחנו רוצים שלום טוב יותר, בטוח יותר, שלום לדורות, שלום עם ירושלים המאוחדת והבלתי-מחולקת, בירת מדינת ישראל לנצח נצחים. תודה.
כבוד נשיא המדינה והגברת ויצמן, אדוני היושב-ראש, כנסת נכבדה, ברכות מיוחדות לחברי הכנסת החדשים ולוותיקים שהגיעו, מהם מוותיקי הוותיקים. אפתח בברכה ליושב-ראש הכנסת שנבחר היום, חבר הכנסת אברהם בורג. אני מאחל לו הצלחה במילוי תפקידו האחראי. אני מבקש בשם האופוזיציה לברך את ראש הממשלה החדש שייבחר היום, מר ברק, ואת חברי הממשלה החדשה. לא פעם אמרתי לכם שטוב להיות שר. אני מקווה שתיהנו מזה. אנחנו מספסלי האופוזיציה נעקוב אחרי צעדיכם. אם פעולות הממשלה יתרמו לחיזוקה, להתפתחותה ולקידומה של המדינה היהודית בארץ-ישראל, כאמור במגילת העצמאות, נתמוך בהן; אם לאו – אם תהיה התנכרות לכל תוכן לאומי, ציוני, יהודי ודמוקרטי, נבקר אותה וניאבק בה בכל כוחנו, כמקובל במדינה דמוקרטית. לראש הממשלה הנבחר הייתה הזדמנות נדירה ליצור אחדות מלאה בעם לקראת האתגרים הגדולים, התקוות הרבות מחד גיסא והסכנות הגדולות מאידך גיסא שבפניהן עומדת מדינת ישראל. לצערי, ראש הממשלה ברק העדיף שיקולים מפלגתיים צרים מיידיים על פני אינטרסים לאומיים ארוכי טווח. אנחנו, אנשי הליכוד, היינו מוכנים להיות שותפים אמיתיים.
אנחנו ניהלנו משא-ומתן בידיים נקיות. במהלך המשא-ומתן חזרתי ואמרתי פעמים רבות, שאנחנו ניכנס לממשלה אם תהיה שותפות אמיתית בקבלת ההחלטות ובביצוען הן בתחום הכלכלי-החברתי והן בתחום המדיני-הביטחוני. לצערי, עלי לומר, כי השותפות שהוצעה לנו לא הייתה שותפות של אמת. אף שהצלחנו להכניס כמה תיקונים בקווי היסוד של הממשלה, בעיקר באמצעות שותפינו לממשלה היוצאת; חלקנו על הרבה נקודות אחרות. התנגדנו נחרצות לירידה מרמת-הגולן ולחזרת הסורים לשפת הכינרת. עמדנו על הצורך להפריד בין פתרון סוגיית לבנון ובין המשא-ומתן עם סוריה, וזה אפשרי. חזרנו ותבענו את קיומם של אזורי ביטחון רחבים דיים ביהודה ובשומרון, ולא הסתרנו, אמרתי זאת גם מעל הבמה הזאת: ישראל זקוקה לרצועת ביטחון של 20–17 קילומטר מנהר הירדן ומערבה, ולרצועה צרה יותר, של 7–5, לפעמים פחות, קילומטרים מזרחית למה שהיה הקו הירוק פעם, וכמובן לצירים אסטרטגיים בעלי חשיבות. את הדברים האלה הבהרנו. וכמובן, שליטת ישראל על מקורות המים שלה. עמדנו על כך שאין לפגוע, לא היום ולא בעתיד, במפעל החלוצי הציוני האדיר: ההתיישבות ביש"ע, חומת המגן של ישראל.
ובירושלים תבענו, שהממשלה שתקום לא תסתפק בהצהרות. הצהרות בעניין ירושלים יש לנו מספיק. כמעט כולן דומות. תבענו מעשים: המשך הבנייה בהר-חומה ובראס-אל-עמוד, כדי שלא ייווצר מסדרון פלסטיני רצוף אל ירושלים המאוחדת, בירת העם היהודי זה 3,000 שנה ובירת מדינת ישראל זה 51 שנים ולעולם. תבענו את המשך פיתוחה של מעלה-אדומים וחיבורה אל ירושלים. עמדנו על כך שיהודים יוכלו לחזור ולהתיישב בין החומות ובכל מקום בירושלים. רק חיים יהודיים בכל חלקי העיר, לצד האוכלוסייה הערבית שחיה שם, הם הערובה לכך שירושלים המאוחדת תישאר לנצח בירת העם היהודי ומדינת ישראל. עמדנו במשא-ומתן על כך שתימשך הפעילות שבה התחלנו נגד השתלטות הרשות הפלסטינית על ירושלים. חזון המחנה הלאומי בישראל הוא דגל ישראל מתנוסס בגאון בירושלים, ולא דגל אש"ף על הר-הבית. דגל אש"ף שם, לצערי, זה חזונו החדש של השמאל הישראלי. עמדנו על כך שמקומות מקודשים ליהדות יישארו לנצח בידינו: מערת-המכפלה, קבר רחל, שילה ובית-אל ועוד ועוד – ערש היוולדו של העם היהודי. ידענו שמר ברק ניצח בבחירות, ולא חשבנו לרגע שאנחנו יכולים להטיל וטו על החלטות הממשלה, אבל עמדנו על כך שייווצר מנגנון מסוים שיאפשר לנו, כמו למפלגות אחרות, מעקב מלא אחרי ניהול המשא-ומתן. לא וטו תבענו, לא הכתבה אף לא הכרעה בנושאים גורליים על-ידי אדם אחד, מוכשר ככל שיהיה. אם יש אי-הסכמות בצוות מצומצם או בוועדה ממשלתית, מכריעים בממשלה. כך נוהגים בממשל דמוקרטי תקין. אין בינינו מוכשרים יותר לניהול משא-ומתן קואליציוני ומוכשרים פחות, אין בינינו נאיביים, ואיש לא דהר אל הממשלה. לדעתי, בתחילה, כוונתו של מר ברק הייתה כנה. בסופו של דבר, זה היה לפני כעשרה ימים, נפסקה מצדו הכנות מסיבות השמורות עמו. אני אומר מה שאני אומר עכשיו בצער, כי הייתה כאן פגיעה חמורה במערכת האמון המיוחדת ורבת-השנים בינינו, על כל המשתמע מכך. לכן החלטתי להפסיק ביוזמתי ומייד את המשא-ומתן, וכך עשיתי. מר ברק נבחר אישית ברוב גדול, ויש לממשלה רוב בכנסת, שכולל 33 חברי כנסת שכיהנו בממשלת נתניהו, שתמכו ועמדו על קבלת החלטות, ובהן החלטות בעלות חשיבות לאומית מכרעת. אני מקווה שבשרתם בממשלה החדשה הם יזכרו זאת. אבל אף שיש לממשלה רוב ברור בכנסת, אין לממשלה רוב בעם. העם חצוי. אל העם אנחנו נדבר, ונזהיר אותו מפני כל צעד שיסכן את הדורות הבאים. ניאבק בכנסת. שום שיקול מפלגתי צר לא יעמוד בדרכנו. ניאבק כפי שנאבקים בדמוקרטיות אמיתיות. ניצחונו האישי של מר ברק היה ברור, אבל הוא עוד צריך להוכיח מה יעשה כראש ממשלה. הוא הבטיח הרבה: ממשלה של כל העם, חינוך חינם מגיל שלוש ועד לאוניברסיטה, מניעת גזל הקופה הציבורית וגם תוספת של שישה שרים ועוד כמה סגני שרים, וגם הבטיח הבטחות לאשה במסדרון בית-החולים, וגם הבטיח גיוס בחורי ישיבות וגם ההיפך, ועוד ועוד. חבל שהישגי הממשלה היוצאת בראשותו של נתניהו, והיו רבים כאלה, טבעו בהשמצות ובהפצת שנאה מכוונות, שהפכו לנהר גועש שלא ניתן היה לעוצרו עוד. מי ייתן ואתם, אחרי דברי הרהב שהשמעתם, ועוד תשמיעו פה בוודאי במשך היום, תוכלו להמשיך באותם נושאים שבהם טיפלנו. ואינני אומר שבכל דבר הצלחנו, היו גם דברים שהצלחנו בהם פחות. אמרתי: אנחנו נשפוט את הממשלה החדשה על-פי מעשיה. ומה צריכה, לדעתנו, לעשות ממשלה ציונית בישראל? מה צריך להיות חזונה? אני מתחיל ביעד העיקרי של ממשלה ציונית יהודית בירושלים, ולא שמענו על זה מלה אחת היום – עלייה. ובשלב הראשון העלאת מיליון יהודים ארצה בתוך שנים ספורות. בעלייה תלוי הכול: השלום, הביטחון, השגשוג הכלכלי. היכן זה אצלכם? איפה? זה טמון שם באיזה מקום. העמקת החינוך הציוני העברי והרחבתו; טיפוח תודעה יהודית בתפוצות ובארץ עם חינוך יהודי שיינתן יחד עם חינוך כללי. גם עלייה תהיה, גם שורשינו כאן יעמיקו וגם גאוותנו הלאומית תזקוף ראש; ואנחנו נהיה מדינה יהודית, ולא מדינה של כל אזרחיה כדרך השמאל. ובמדינה היהודית – וכך נקבע בהכרזת העצמאות: מדינה יהודית בארץ-ישראל – יישמרו כל הזכויות של כל תושביה. אחדות בעם – השמאל והמחנה הלאומי, דתיים וחילונים, יהודי ישראל ויהדות העולם על כל חלקיה. קידום תהליך השלום באזור ומניעת מלחמה תוך שמירה ועמידה על האינטרסים הביטחוניים והאסטרטגיים ארוכי הטווח של ישראל ושמירה על עקרון ההדדיות וכיבוד ההסכמים שנחתמו עם הממשלה שלנו בראשותו של נתניהו. הרשו לי לתת לכם עצה ידידותית: יש לכם הרבה מאוד ללמוד ממנו בעניין זה על שמירת הסכמים גם על-ידי ערבים. כיבוד ההסכמים חייב להיעשות גם על-ידי הערבים. מאבק ולחימה ללא פשרות בטרור. במזרח התיכון הטרור מהווה בעיה אסטרטגית – והביא לרוב המלחמות כאן – ולא בעיה טקטית. תלמדו גם בעניין זה מהממשלה בראשותו של נתניהו. מדיניות ארוכת טווח לפיזור מאוזן של האוכלוסייה וחיזוק והרחבת ההתיישבות באזורים בעלי חשיבות אסטרטגית לאומית. אל תחזרו למדיניות של הממשלה האחרונה שלכם, שדיברה על אזורים מבוקשים או מועדפים, וזנחתם את הנגב ואת הגליל. שם אני בניתי. אזורים מועדפים אלה הם כאלה שהממשלה חושבת שצריך וחשוב לשבת שם.
וכמובן – שמירה וטיפוח של היתרון האיכותי של ישראל בכל התחומים: בחינוך, בבריאות, בכלכלה, במתן הזדמנויות שוות, בתרבות, במדע, בטכנולוגיה, בצבא, בחיזוק יכולת הפעולה והתגובה של ישראל בטווחים רחוקים כדי להגביר את כושר ההרתעה וההתרעה מול איומים הצפויים בשנים הבאות, ונקווה שלא נזדקק לכך.
אם תאפשר לי – אני מוכן לסיים.
מדיניות לניצול אופטימלי מאוזן – – –
מדיניות לניצול אופטימלי מאוזן של משאבי הקרקע והמים של ישראל על-פי יעדיה הלאומיים ותוך יצירת מקורות מים חדשים, מים מושבים והתפלה. אני פונה אליכם: אל תפסיקו את התהליך שבו התחלנו. קיבלתם מן המוכן הרבה מחשבה ותכנון. יש בכך גם תרומה לשלום באזור על-ידי מפעלים כלכליים משותפים עם ירדן ועם הפלסטינים, ובעיקר בתחום התפלת מי ים לרווחת האזור כולו. כלכלה ומשק חופשיים – הפרטה. ביצענו רפורמה אדירה במינהל מקרקעי ישראל, שלא היה כדוגמתה מאז הקמת המדינה. אם רק תמשיכו בדרכה של ממשלת נתניהו, יהיה בכך הישג גדול. חיזוק והרחבת שיתוף הפעולה האסטרטגי והיחסים המיוחדים עם ארצות-הברית. כאן הייתה התפתחות גדולה מאוד, חיובית, בשנים האחרונות. ובמקביל, יש לעשות לפיתוח מערכת יחסים אחרת עם רוסיה ומדינות נוספות, תוך הקפדה על האינטרסים הביטחוניים של ישראל. וכל זאת צריך להיעשות תוך יצירת הסכמה לאומית-ציונית רחבה ככל שניתן בארץ ובתפוצות, שתביא לחיזוקה, לביסוסה ולצמיחתה של מדינה יהודית דמוקרטית בארץ-ישראל. כך צריכה לנהוג ממשלה לאומית ציונית בישראל. זה יהיה מבחנכם. אני מאחל לכם הצלחה במילוי משימות אלה. תודה.
כבוד נשיא מדינת ישראל והגברת ויצמן, כבוד נשיא גרמניה והגברת ראו, אדוני יושב-ראש הכנסת, כנסת נכבדה, כבוד נשיא גרמניה, בשם הליכוד שבאופוזיציה אני מקדם אותך ואת משלחתך הנכבדה בברכה בירושלים, בירת העם היהודי זה למעלה מ-3,000 שנה ובירתה המאוחדת של מדינת ישראל לעולם. אדוני הנשיא, אני מדבר אליך כיהודי – ואני בראש ובראשונה יהודי – אל ידיד העם היהודי. תקומתה וקיומה של מדינה לעם היהודי במולדתו ההיסטורית הם אירוע שאין לו אח ורע בתולדות האומות בתקופה המודרנית. קיומה והתפתחותה של ישראל כמדינה יהודית ציונית, דמוקרטית מבוססים על שלושה מעגלים השלובים זה בזה: מעגל השואה והזיכרון. ישראל מולדת ומשגב לשארית הפליטה שהשואה עיצבה את ייעודה. קיומה מתמצה בנדר לשישה מיליונים שלא זכו לראות בתקומתה ובהבטחה לדורות שעדיין לא נולדו, שהמדינה היהודית תהיה מקלט לא רק ליהודים באשר הם, אלא אף תפעל ותעשה כל שביכולתה למניעת הישנות השואה והתופעות שהובילו אליה – אנטישמיות, גזענות, הסתה – תופעות שגואות עתה. מעגל התקומה וההתחדשות של העם היהודי בארצו. קיים רצף היסטורי וקשר בן 4,000 שנה בין העם היהודי לאדמתו ולבירתו ירושלים, רצף שלא פסק לאורך כל ההיסטוריה שלנו. גם מאז איבד העם היהודי את עצמאותו המדינית לפני כ-1,900 שנה לא פסק, אפילו ליום אחד, מלהתקיים יישוב יהודי בארץ-ישראל – לעתים מאות אלפים, לעתים רבבות, ולעתים אלפים בודדים. העם היהודי נאחז בציפורניו בתורתו, באדמת מולדתו, והאמין בחידוש עצמאותו, נאבק עליה, והיא הגיעה. ב-120 השנים האחרונות עשה העם היהודי את הבלתי-ייאמן: מיליוני עולים הגיעו לארץ-ישראל מ-102 ארצות, דוברים 82 שפות, וכולנו הפכנו לעם אחד דובר שפת התנ"ך – עברית. התחדשה השפה העברית, הוקם כוח המגן העברי, השתחררנו מהשלטון הבריטי, הקמנו 1,400 יישובים, ערים וכפרים, הוקם מחדש עולם הישיבות שחרב באירופה. בישראל – מהתעשייה המתוחכמת ביותר ועד למוזיקה מצוינת; מחקלאות מיוחדת במינה ועד למכוני מדע ומחקר משגשגים. ארץ ברוכת כשרונות. והצלחנו לבנות כאן דמוקרטיה יציבה, אמיתית. כל זאת עשינו כשידנו האחת עושה במלאכה והשנייה אוחזת בשלח. וכל זאת עשינו חרף האסון הנורא שקרה לעם היהודי, כששליש מעמנו הושמד על-ידי גרמניה הנאצית ובעלי בריתם של הנאצים ושונאי יהודים מבין עמי אירופה. האבדה של העם היהודי היא כל כך גדולה, שנראה לי שלעולם לא נצליח להתגבר על כך. כמות החוכמה היהודית, הכשרונות שאבדו, התרומה האדירה שהיתה יכולה להיות למדינת ישראל ולעולם כולו, אין לה תמורה. והמעגל השלישי – השלמת החזון הציוני לעתיד. ישראל דמוקרטית, עם חוסן כלכלי וחברתי, עם עוצמה צבאית להרתיע, שבונה חברה צודקת וחיה מתוך הכרה בצדקת דרכה וזכותה המלאה על מולדתה, שקולטת מיליוני יהודים מכל רחבי העולם. ישראל חזקה, גאה ובוטחת יכולה להביא שלום עם ביטחון לעם היהודי כמו גם לשכניה. ואנחנו נביא את השלום. הרפובליקה הפדרלית של גרמניה מחויבת לעצמה, ולא רק לנו, מתוקף העבר שאותו לא ניתן לשכוח – זו התחייבות מוסרית; ההווה, שבו גרמניה מהמדינות הדמוקרטיות המובילות באירופה ובעולם – זו מחויבות מדינית אידיאולוגית; והעתיד – מחויבות לבנות עולם בטוח יותר, שבו על גרמניה להיות הבלם המרכזי של תופעות וגילויים שעלולים להחזיר אחורה את גלגל ההיסטוריה. כבוד היושב-ראש, אדוני הנשיא, הרפובליקה הפדרלית של גרמניה, ואתה בראשה, הינכם מהבולטים בידידי ישראל באירופה. מדינת ישראל והעם בישראל מעריכים זאת מאוד. אתה עצמך, אדוני הנשיא, היית בישראל פעמים כה רבות. יש לך ידידים רבים כאן שיודעים להעריך ולכבד את פועלך רב השנים. אנו מוקירים את מאמציך למציאת כפרה על השואה ולפיוס בין העמים. ועל כך תבורך. תודה.
גברתי היושבת-ראש, כנסת נכבדה, בטרם אומר את דברי אני רוצה לברך את הממשלה על הפחתה וביטול מסי הקנייה לפי הצעתו של חבר הכנסת גפני וועדת הכספים כולה ורוב חברי הכנסת, אפילו אם זה אקט של בחירות. אפשר לקבל את תשומת לבו של ממלא-מקום שר הבריאות?
אנחנו מצפים מממלא-מקום שר הבריאות שידאג לכך ששר האוצר יבטל את המס המוטל על ביקור אצל רופאים. הכסף הנגבה כיום מגיע ל-150 מיליון שקל. זה מס רגרסיבי, וראוי לבטלו. אנא תפעל. תהיה תועלת בוודאי ממינויך. גברתי היושבת-ראש, כנסת נכבדה, מה שאומר עכשיו בוודאי יפתיע אותך מאוד. הגעתי סופית למסקנה, שבראש מדינת ישראל עומד, לצערי, אדם שהאמינות ממנו והלאה, המכחש לעמו. בראשות הממשלה עומד אדם שהבטיח חינוך שימנע דור רביעי של מצוקה, הבטיח תעסוקה, טיפול בעוני ובפער החברתי הגואה, הבטיח דיור לזוגות צעירים, ואף שהיה ניתן לטפל בבעיות אלה הפר את כל הבטחותיו, כמו שהפר את כל שבועותיו והתחייבויותיו בעניין ירושלים, אחדותה ושלמותה, בעניין בקעת-הירדן, החיונית כל כך כאזור הביטחון המזרחי של ישראל, ואזורי ביטחון נוספים, מניעת זכות השיבה במסווה כזה או אחר ושמירה על מקורות המים שלנו בידינו. ראש הממשלה הפר התחייבויותיו להביא לאחדות בעם והעמיק את הקרע והוא ממשיך ומעמיקו.
ראש הממשלה קורע את העם לגזרים דווקא בעת שצריך הסכמה לאומית רחבה ככל שרק ניתן. מר ברק פיצל את העם והרס את הממשלה שלו, בעוד אנחנו, ואני מתכוון כרגע למפלגות במחנה הלאומי הנמצאות באופוזיציה, מנסים לאחד את העם ומתכוננים לבנות ממשלה שתעבוד ותפעל ביעילות.
ראש הממשלה ברק פיצל את ישראל. אנחנו נפעל לאחדותה של ישראל. חברי הכנסת, האמינו לי, אני מודאג, ואם אני מודאג, כדאי – – –
ואם אני מודאג, כדאי לכולם להיות מודאגים. המאבק עכשיו הוא לא על ניצחון בבחירות, אלא על עתיד ישראל; לא על ניצחון, אלא על עשיית הדברים הנכונים. דיברתי על העדר אמינות. אופי המנהיגים ותכונותיהם חשובים בעיקר כשאנחנו רואים מה קורה עכשיו. לאזרחי ישראל הזכות המלאה לצפות שמנהיגיהם הפוליטיים יאמרו למה הם מתכוונים ולהתכוון באמת למה שהם אומרים. אנחנו לא צריכים ועדות שילמדו אותנו איך להתאחד, אנחנו צריכים מנהיגים שיש להם התכונות, שכל אזרחי ישראל יכולים לסמוך עליהם ולהאמין להם ובהם, וזאת הבעיה הקשה הנוכחית של ישראל. גברתי היושבת-ראש, חברי הכנסת, מהו המצב היום במשא-ומתן? וקל לי יותר לדבר על כך היום, מפני שבעבר בכל פעם שחברי אנשי המחנה הלאומי ואני עצמי היינו מוסרים פרטים על המתרחש מאחורי גבה של הממשלה, הכנסת, העם, מייד היינו מותקפים: זה לא נכון, מהיכן אתם יודעים – ובמלים חריפות יותר. פשוט בגלל החומרה של המצב לא הייתי רוצה להשתמש היום במלים חריפות, אפילו לא באלה שאנשי מפלגת העבודה או המערך השתמשו נגדנו. היום כבר ברור, מה שאמרנו היה נכון, היום כבר הכול ידוע, על מה מוכן ברק לוותר. "הסכמות או רעיונות קמפ-דייוויד בטלות ומבוטלות אם ערפאת לא יקבלן", הכריז מר ברק. אמר בגלוי והמשיך בוויתוריו בסתר. המשא-ומתן נמשך, ירושלים מחולקת. בניגוד לדברי ראש הממשלה, שהוא אמר לי עצמי, ש"אין מפה", ברק או אנשיו הציגו מפה, שבה ישראל תובעת להשאיר בידה – זאת המפה שהציגו בקמפ-דייוויד – 14% משטח יהודה ושומרון, ומסכימה למסור 1% משטחה לערפאת. אני רוצה להזכיר לחברי הכנסת, שתוכנית אלון בלבד היוותה 27% משטח יהודה ושומרון. עוד שם בקמפ-דייוויד ויתר ברק והשאיר בידי האמריקנים להחליט על בין 8% ל-10%. האמריקנים כבר אמרו מזמן איך ישראל מנהלת משא-ומתן – זה כבר היה לפני כמעט 30 שנה – היא מוסרת שתי עמדות: את העמדה שלה ואת ה-fall-back position, עמדת הנסיגה שלה. האמריקנים היו באים מייד לצד השני ומתחילים ב-כך הם היו מתחילים. הייתי אומר, שלא למדו מאומה מהדברים. גם הפעם עשו אותו דבר. האמריקנים, בהבינם את החובבנות הזאת שבצד הישראלי, התחילו ב-8% ומקווים לסכם – עדיין אין סיכום על זה, ערפאת עדיין לא מסכים, אבל קלינטון מאמין שזה מה שאפשר להשיג – על 2% משטח יהודה ושומרון שיינתן לפלסטינים בתחומי מדינת ישראל. בעצם מחזירים את החלטה 181. ברק ויתר ואין יותר אזורי ביטחון ראויים לישראל. לא אפרט את כל המחדלים והחובבנות של ניהול המשא-ומתן. רצוני להתרכז הפעם בירושלים, וגם כאן – בלב הבעיה, בלב לבו של העם היהודי, בהר-הבית ובעיר שבין החומות; לא משום שאין חשיבות לשכונות האחרות. יש להן. אנחנו פשוט קצרים בזמן. אילולא היינו קצרים בזמן, הייתי גורם היום סומק של בושה על לחייהם של כל אלה שדיברו פה ואמרו: לא התפללנו לאבו-דיס. אדוני, חיפשתי במקורות ומצאתי, שהתפללנו גם התפללנו; לא רק זה, אלא גם להר-הזיתים, ואולי זה היה אפילו מעניין, בהחלט מעניין, אבל אין זמן לזה.
וגם כאן אני אומר: לא כי אין חשיבות לשכונות. יש להן. ברק נתן את הסכמתו לביתור לבו של העם היהודי: העיר העתיקה בירושלים. אומנם אמר: שייתן ערפאת קודם את הסכמתו, אבל ערפאת, ביודעו מי עומד מולו, המשיך ללחוץ, ומנהלי המשא-ומתן היום – והם לא מכחישים, אנחנו שומעים את קולותיהם בכלי התקשורת – כבר מוכנים לתת יותר. ברק הסכים לוותר על רוב העיר העתיקה ומוכן לוותר בהר-הבית. הוא מנסה לרכך על-ידי תביעה להכרת ערפאת בזכות היהודים להתפלל. עצם הפנייה הזאת, שערפאת יכיר בזכותנו להתפלל במקום שהוא קודש הקודשים לעם היהודי, היא עצמה הרי מעוררת תמיהה – עד לאיזה שפל ירדנו. דרך אגב, איך יפריד מר ברק? יבנה חומה בתוך חומה? איך בכלל תפעל הססמה הריקה מתוכן "אנחנו כאן והם שם"? חומה תחצה את העיר כולה? הרי הכול דברי הבל. ומלה בעניין קדושת ירושלים. קדושת ירושלים לעם היהודי רבה כמה מונים מאשר לנוצרים ולמוסלמים מהטעמים הבאים: העם היהודי היה החלוץ היחיד בתולדות הארץ וירושלים שעיצב את נופם הסלעי והמיוער והפך אותם מטרשים שוממים לטרסות חקלאיות ומוריקות, שנוצרו בעמל כפיים וביזע, ושום עם אחר לא יצר כמותו. עם ישראל היה הראשון והמיוחד שבנה בית-מקדש מפואר בירושלים, שהיה מקודש לכל עם ישראל ולכל חבלי הארץ.
אני יכול לעזוב, אם את רוצה.
אני בדרך כלל מכבד את ההחלטות.
לעם היהודי אין ארץ אחרת ולא בירה אחרת שהוא תכנן, יצר ובנה, וודאי שאין לו מקדש אחר, כאשר לנוצרים ולמוסלמים יש בירות משלהם ואתרי פולחן מקודשים להם בלבד. אני זוכר את דברי האפיפיור באוזני כאשר באתי כשר החוץ להזמין אותו לביקור בישראל. הוא אמר את הדברים הבאים: ארץ-ישראל קדושה ליהודים. היא גם קדושה לנוצרים ולמוסלמים, אבל מובטחת היא רק ליהודים. את זה אמר האפיפיור. ברק, כנראה, איננו חושב כך. אני כבר מסיים. נפלה בחלקנו הזכות להגן על ירושלים ולשחררה. אין לאיש מאתנו זכות לוותר עליה. ירושלים אינה שייכת לנו. היא שייכת לעם היהודי כולו זה 3,000 שנה. היא למשמורת בידינו לדורות הבאים. ייתכן שיבואו פרשנים משפטיים ויצביעו על כך שלאחר שחוקק חוק הבחירה הישירה ראש הממשלה יכול, אך מה עומד כאן מול מה, חוק שהתקבל ברוב של קול אחד, או היסטוריה בת אלפי שנים של העם היהודי? תנו אתם את התשובה. אני פונה אליכם, אני פונה אל ראש הממשלה. אין לראש הממשלה ממשלה – יש לו ממלאי-מקום – ובעיקר אין לו רוב בכנסת ואין לו סמכות מוסרית ציבורית, ובשטחים שהם חלק מישראל, גברתי היושבת-ראש, אין לו גם סמכות חוקית. הוא לא יכול לוותר על חלק מארץ-ישראל, ממדינת ישראל. אין לו זכות להמשיך בוויתוריו. אני פונה אליכם, שנקבל כולנו החלטה, שבמצב כזה ראש הממשלה אינו יכול להמשיך במשא-ומתן – שהרי הוא יכול גם להתחכם. הוא יכול לנהל את המשא-ומתן מכאן. הוא לא חייב לנסוע. זה מה שאני פונה ומבקש מהכנסת – ואני מודה לך על אורך הרוח.
כולם מחויבים לשלום. אין פריווילגיה לאף אחד על השלום.
אני ראיתי את כל אימי המלחמות.
גברתי היושבת-ראש, השרה יולי תמיר אמרה היום דבר שקר מהדוכן. הממשלה היא שקיבלה, ב-6 ביוני 1982, החלטה לחצות את קו 40 הקילומטר, וחזרה על החלטתה זו ב-7 ביוני 1982. מצערת העובדה שנציגת הממשלה מרשה לעצמה לחזור על דבר שקר. אנא, תעיין בסטנוגרמות של ישיבות הממשלה – כשרה היא רשאית לעשות זאת – ותלמד את האמת. תודה.
מה עם דברים נוספים? הרי יש הרבה דברים אחרים שלא נענו - לא שלכם במישרין. 
אדוני היושב-ראש, כנסת נכבדה, ראש הממשלה מתלונן על כאבים בלתי פוסקים; משחרר מחבלים רוצחים, לרבות אנשי "חמאס" שנידונו למאסר עולם - - 
- - וזועק: כואב לי. מחבק נכה, ונאנח: אוי, כואב לי. בינתיים ממשלתו מפירה בציניות את הבטחתה לנכים, אומרת להם בקריצה של פיתוי: נדון בענייניכם אחרי התקציב. ומעניין לראות מה אמרה אותה אשה מיוחדת, עילית שמואלי, שהתפרצה בוועדת הכנסת בעניין הנכים: "לא רק אני לא קיבלתי את התוספת שהובטחה, אף אחד מהנכים לא קיבל אגורה; ייתכן שנחזור לאותה גבעה, רק שהפעם לא נסכים לקבל רק הבטחות". והקטע האחרון, קשה לי לקרוא, אף שאני מצטט מדבריה כפי שהופיעו: "נראה לי שהם פשוט ישמחו אם הילדה שלי תמות ותפתור את הבעיות". אני חושב שזה לא נכון, אבל שומעים פה את נהמת לבה מול האדישות והאטימות של הממשלה הזאת. ראש הממשלה מדבר על האבטלה הגואה תחת שלטונו ובוכה: אוי, כמה כואב לי; מאמץ אל לבו מתיישבים בגולן, מזיל דמעת תנין ואומר: אוי, כמה נורא כואב לי. אדוני ראש הממשלה, שבוודאי עסוק עכשיו ולא בנושאים העיקריים שממשלה צריכה לטפל בהם, אדוני ראש הממשלה, הבעיה אינה הכאב הפרטי שלך, אלא הכאב שאתה גורם לעם. לא הקרע בנפשו של ראש הממשלה, אם קיים כזה, חשוב, אלא הקרע בעם שהוא גורם. אדוני ראש הממשלה, אתה כנראה איש של משימה אחת. היום, משימתך, וכנראה אינך מסוגל להתרכז ביותר ממשימה אחת, היום לפניך משימה אחת, לסגת, לברוח מהגולן לקירבת הכינרת, ושום הכחשה לא תעזור, זאת ההבטחה שניתנה על-ידי האמריקנים בהסכמתו של ראש הממשלה ברק לסורים. 
מאחר שאתה הרי לא תירגע, כי אתה צריך לצעוק קצת, כן, מוכרח, מה תעשה, איך תמלא את תפקידך? 
הרשה לי להגיד לך, יש הבדל אחד מכריע בין הדיון, אני לא הייתי באותו מעמד שאתה מדבר עליו, אבל היה הבדל אחד מכריע, ברק עומד לבצע, נתניהו לא הצליח לבצע, העניין הזה נעצר, ויש איזה הבדל בין השניים, וכדאי שתחשוב על זה לפני שאתה מרעים בקולך מדי פעם. 
אני מקווה שההפרעות לא נזקפות. 
ראש הממשלה, אתה כנראה איש של משימה אחת, היום, לסגת, לברוח מהגולן לקירבת הכינרת. לעם יש משימות רבות ובעיות רבות. כולם אוהבים להאשים ממשלות קודמות, בצדק או לא בצדק, בכישלונותיהם שלהם. יש לכם שנה לעשות את זה, בדרך כלל במשך שנה מאשימים תמיד ממשלה קודמת, לכן אני שואל, מה אתם עושים כדי לשנות את המצב? עיון בתקציב 2000 אינו מראה שום שינוי, רק הכבדה על השכבות החלשות, על ערי הפיתוח ועל שכונות המצוקה, על קשישים וחולים ועל עולים. וכשבודקים את סעיפי ההסכם, אולי תשמעו מה אומרים עליכם מומחים, אתם בוודאי קוראים בעיון מה אומרים, אני מדבר על אנשי כלכלה, ודאי לא מתומכי או תומכי תנועתי: תקציב 2000 של ממשלת ברק יגרום לגידול באי-שוויון הכלכלי והחברתי; התקציב המוצע יעמיק את הפערים ויחנוק את ההתאוששות הכלכלית - אלה אמירות שונות של כלכלנים שונים - זהו תקציב של נסיגה בהוצאה החברתית הריאלית לנפש, ויש בו ירידה בהקצאת משאבים לשירותי בריאות ותעסוקה וקיפאון בתחומים האחרים. שלא לדבר על הפזרנות, תשעה שרים בחודש אחד מבלים בפריס. אבל אלה רק, הייתי אומר, מהדברים הקטנים. ההערמה הזאת של הכנסת החוק הנורבגי בדלת האחורית, גם לה יש מחיר קטן, תגידו מחיר קטן, אבל כבר ראינו, הרי פה עמד נציג הממשלה על הדוכן הזה ואמר שתוספת השרים תסתכם ב-10 מיליוני שקל - אם אינני טועה זה היה המספר שהוא אמר. 
רבותי, רק לפני זמן קצר, לפני שכבר מופיע 25 מיליון ש"ח. 
זאת אחת הבעיות, הכול נעשה בכחש, הכול בכחש, בערמומיות, שום דבר לא בצורה ישרה, שום דבר. רבותי, אם נרצה לסכם בנושא הזה, התקציב פוגע בשכבות החלשות, ברווחה ובבריאות, אין בתקציב כל פתרון או תשובה למיתון. אין בתקציב כל פתרון או תשובה להשקעות בתשתית. אין בתקציב כל פתרון למקורות תעסוקה ולבעיית האבטלה. אין בתקציב כל פתרון לנטל המס על המגזר הפרטי והעסקי ולחוסר האיזון בין הגידול בשכר הריאלי במגזר הציבורי, ביחס לשחיקה הריאלית במגזר העסקי והפרטי. תראו מה קורה לעצמאים. אין בתקציב תשובה וסיוע ליצואנים. אין בתקציב תשובה הולמת לבעיות החינוך, הפשיעה והאלימות בחברה. רבותי, המלאכה גרועה, ואם נסתכל בעניין חוק ההסדרים, הממשלה מציעה להגדיל את הגירעון משנת 2000 - מ=%1.75 כפי שהחוק קובע ל=%2.5, דהיינו, גירעון נוסף של 3 מיליארדי שקלים. האבטלה אצלכם עלתה מ=%8.2 ל=%9. בבריאות - החמרה בבריאות. בתמ"ס - קיצוץ דרסטי בתוכניות עידוד; קיצוץ דרסטי בתקציב לעסקים קטנים; קיצוץ דרסטי בתקציב לפיתוח אזור תעשייה, ואתם מנסים לשכנע אותנו כי אתם דואגים לתעסוקה. ביטחון - הממשלה הזילה פה דמעה על כך שהיא צריכה לקצץ מיליארד ש"ח בתקציב הביטחון. מה זה מיליארד ש"ח בתקציב הביטחון? אני רוצה שיהיה ברור כי פירושו של הקיצוץ הוא סגירת מפעלים בערי פיתוח כמו מצפה-רמון, קריית-שמונה וקריית-מלאכי. המשמעות היא, הגדלת האבטלה דווקא באזורי הפריפריה, שבהם האבטלה גדולה ממילא. עשיתם דבר חמור מאוד בחוק ההסדרים בעניין חולים סיעודיים, אין כרגע לא זמן ולא טעם לפרט, אתם עשיתם דבר חמור מאין כמותו. חבל שלא המשכתם במה שאנחנו התחלנו. הממשלה הזאת קיבלה משק שעבר תהליך הבראה קשה, נכון, אבל רציני. אדוני היושב-ראש, השאלה אינה אם התקציב יעבור. רבותי, כמי שנמצא בבית הזה הרבה שנים, דינם של תקציבים שיעברו בסופו של דבר. לכן, השאלה היא לא אם התקציב יעבור, אלא מה אומר התקציב. דרך אגב, אני לא הופתעתי, ידעתי שיהיה הסדר, לכן גם אמרתי לחברי, תהיו רגועים. ואני רוצה לומר לכם איך ידעתי שהתקציב יעבור, כיצד ידעתי זאת? כי ב-24 השעות האחרונות חדלו לפתע ההדלפות על כך שראש הממשלה מזמין אותי לשיחת עדכון, ומחוגיו הקרובים מסבירים שתוך כדי שיחת העדכון גם ידונו בנושאים אולי קואליציוניים. רבותי, כדי להעמיד את הדברים בצורה ברורה, ברגע שהשידורים האלה נפסקו, הבנתי שהעניין גמור, ולכן אמרתי לחברי, תהיו זהירים בנושא הזה, העניין הזה ייגמר, ואין לי טענה לאף אחד בקשר לזה, אבל אני רוצה בהזדמנות זאת לומר לכם, אדוני היושב הראש - - - 
נקווה שבהקדם נוכל להחליף גם מקומות. 
לא אתה ואני חס וחלילה, אלא אנחנו לגבי הצדדים. 
אנחנו בכל מקרה נתמוך בכך. 
דרך אגב, פעם ביקשתי ממך, שיהיה כאן דיווח בעניין - - - 
אני מאוד מודה לך על כך. רבותי, אם כבר אני מדבר על הדברים האלה, רבותי, לא עודכנתי, לא הוזמנתי, גם בפגישה הקודמת לפני כמה שבועות, לא עודכנתי, לא על מה שמתרחש, לא עודכנתי גם עכשיו. כדי לדעת מה מתרחש, הצינור הכי טוב זה מה שמדווח סאיב עריקאת. סאיב עריקאת יודע, אני דרך הצינור הזה, בדרך כזאת או אחרת גם כן לומד מה בדיוק מתרחש. לכן, כל הסיפורים על עדכון ועל הדברים האלה, לא היו ולא נבראו, כולם חלק ממשחק פוליטי מכוער. אנחנו יודעים, יש תרגילים, אבל יש גם גבול לכל דבר. אתם תטענו שהוספתם, אחרי שגרעתם, לתקציב הרווחה, החינוך וסעיפים חברתיים והתישבותיים אחרים. אולי החזרתם מעט, אבל איך עשיתם זאת? מרצונכם - לא. ביוזמתכם - לא ולא. עשיתם זאת בלחץ של מפלגות בקואליציה שהנושאים המעניינים אותם, ביניהם נושאים חברתיים והתיישבותיים, קרובים ללבם ובלחץ האופוזיציה. ואני רוצה לשבח כאן את חברינו בוועדת הכספים, שלא חסכו עמל ועבדו, ולא הפסיקו את הלחץ, והלחץ הזה חשף את מערומי התקציב שהנחתם לפני הכנסת. אני רוצה לקרוא למפלגות, אין לי טענה לשום מפלגה שניהלה מאבק, אז אני רוצה לפנות אליכם בקריאה אחת, אל תסתפקו במה שקיבלתן במישרין, יש צרכים רבים שעדיין זועקים לפתרון, אבל מעניינים הנימוקים המלומדים שלכן, ההצטדקות. שמעתי חבר נכבד בממשלה, אני מעריך אותו, מסביר: אין מנוס, אין מנוס, נוסיף קצת לחינוך, נחזיר מעט לרווחה, כי אנחנו מוכרחים לרדת מהגולן. עזרו לנו לרדת, לסגת, לברוח, כי הרי אין כל נימוק הגיוני לבריחת הממשלה ולהפקרת הגולן. אפשר להשיג שלום גם בדרך אחרת. כל עניין ציוני, לאומי, התיישבותי, אידיאולוגי, נדחק הצדה מתוך תשוקה שאינה בת-כיבוש, לספק רצונו הציני של שליט דמשק הנמצא בסוף דרכו, הרוצה כסף ונשק אמריקניים, ולהבדיל אלף הבדלות, תשוקתו של נשיא אמריקני, הפעם להיחרט בזיכרון העולם כמביא שלום, ולא חשוב המחיר שישראל תשלם. תרשו לי לומר לכם, ממשלת ישראל נוהגת כתינוק מדיני, כבובה בתיאטרון בובות המופעלת על-ידי אינטרסים זרים. הממשלה מתנהגת כתלמיד נאיבי מתחיל המנסה להשביע רצון מפעיליו המושכים בחוטי הבובה. קשה היום לקבל החלטה בשום תחום, כי הכול נעשה בכחש, ואני רוצה לתת לכם דוגמה. השבוע יצא מכון-יפה בהודעה על מצבה של סוריה, ובין היתר נאמר: סוריה חלשה ואין סכנת מלחמה, לכן צריך לעשות שלום, חלון ההזדמנויות נפתח. סיכום מכון-יפה לא תאם את איומי ראש הממשלה, מר ברק, על עמו שלו במלחמה, אם לא ניכנע לדרישות הסורים. לכן, למחרת היום, גורמים ביטחוניים הודיעו, שסוריה דווקא חזקה ומתחמשת ויש סכנת מלחמה ולכן צריך לעשות שלום. דבר והיפוכו. תחליטו כבר, סוריה חלשה ולכן צריך לעשות שלום או סוריה חזקה ולכן צריך לעשות שלום? כל זה מראה לנו את רמת הרצינות של הממשלה הזאת. תרשו לי לומר לכם, אתם אולי לא מתביישים, אני מתבייש. תרשו לי לסיים בפנייה לראש הממשלה, אולי פנייה אישית. ראש הממשלה מר ברק, אני פונה אליך כפוליטיקאי מנוסה אל פוליטיקאי בתחילת דרכו, ומבמה זו אני קורא בשם כל העם המצפה ממך כי תכבד את התחייבויותיך טרם הבחירות. ואני קורא למר ברק, לא להתייחס לתקציב כאל מכשול פוליטי שצריך לעבור, אלא כאל הלב של מדינת ישראל, ולב מצריך טיפול חכם ומעמיק, לב המאזין, המתייחס לשעה הקשה שבה נמצאים בה רבים מאזרחי המדינה, המצפים לשינוי, לצמיחה ולתחושה כי יש מי שמאזין להם ואכפת לו מהם. 
הייתי רוצה להגיד, אני נגד לפגוע באוכלוסייה הערבית. 
ההבדל ביני וביניכם - אני מאמין שאפשר לחיות עם ערבים. 
לגבי הפרט הזה - הוא לא נכון. מדוע? כי הוקמה ועדה שצריכה לבדוק את העניין. 
כבוד נשיא המדינה והגברת קצב, אדוני היושב-ראש, חברי הכנסת, מוקירי זכרו הרבים של רבין, בני משפחת רבין, ובמיוחד הגברת לאה רבין, ואני לה שולח בשם כולנו איחולי החלמה וחזרה מהירה לפעילות. כשמתקרב יום הזיכרון ליצחק רבין, זיכרונו לברכה, מתרבים האירועים. בחלקם יש הבעת כאב אמיתי, ולכאב של משפחה על אובדן יקירם אין מזור, אין. גם חברים חשים את הכאב ההופך אומנם עמום יותר עם השנים, אבל כאב שאינו חולף. בחלקם יש געגועים לדמות של יציבות, של הבנת המתרחש, של משענת, של יכולת ניתוח והסקת מסקנות, ובעיקר של לקיחת אחריות. וככל שהמבוכה גוברת גובר גם הצורך להישען על מישהו שניתן לסמוך עליו. ולחלקם, לצערי, הפוליטיקה השתרבבה לכאב עד שכמעט וגברה עליו. ההתנצחות, הטלת הדופי, חיפוש אשמים – כל זה בניסיון לרווח פוליטי קטן וקטנוני – קיימים. השנאות המפעפעות עדיין להבותיהן לא כבו והן מלחכות סביבנו. אנחנו אוהבים להתרפק על העבר, אבל אלה ימים שבהם צריך להביט קדימה, להישיר מבט אל העתיד. כאן חסר לי יצחק רבין, חסרה לי מנהיגותו, שהיה בה מיזוג מיוחד של צניעות, ביישנות, עם הרבה מאוד סמכותיות טבעית. חסר לכולנו אותו רצף של זיכרון לאומי שהוא נשא עמו ואי-אפשר כאן בלעדיו. וזאת כדי להחליט לאן אנחנו הולכים, כיצד נביא לכך שרוב רובו של העם היהודי יחיה בישראל, כיצד נקיים כאן מדינה יהודית דמוקרטית, כיצד נצמצם את הפער ונחזק את הלכידות החברתית בתוכנו. עלינו להחליט כיצד נגיע לשלום שכולנו מחויבים לו, כשאנחנו יודעים שהשלום מכאיב כמעט כמו מלחמה. כי בשלום, כפי שיצחק רבין, זיכרונו לברכה, הבין, יש גם ויתורים מכאיבים, יש פשרות קשות, ועלינו להחליט איך נביא ביטחון לחיי אזרחי ישראל במקום היחיד בעולם שבו יש ליהודים הזכות והכוח להגן על עצמם בכוחות עצמם; איך לא נאבד את עצמאותנו; איך לא נתרגל ונקבל את המצב הנוכחי כגזירה משמים; ואיך נבנה משק חופשי ומשגשג ועוד. כאן חסר לי יצחק רבין, חסרה לי האפשרות להתייעץ גם אם יש חילוקי דעות, והיו. לדבר עניינית, בפשטות, לא בססמאות. בהיעדרו של יצחק, האחריות על כתפי כולנו גדולה יותר, כבדה יותר. כך אני חש. לפני ישראל תקוות גדולות, והיא עומדת גם בפני סכנות חמורות. למראה המתרחש עינינו נפקחו. לא מספיק, ועדיין לא אצל כולנו. אלה ימים שמחייבים הידברות והסכמות בין אזרחי ישראל. עלינו להגיע להסכמות איך לעמוד יחד מול הסכנות ואיך לקדם את התקוות. בזה צריכים כולם לעסוק. בימים שלכל אחד הרבין שלו, וכל אחד בדרכו מנסה לאמץ את יצחק רבין אל אמונתו שלו, ויש השואלים מה הוא היה עושה – לדעתי, אי-אפשר לדעת מה היה עושה רבין היום. רבים מנסים לנחש. גם אני מהרהר בזה לפעמים, ואני מרשה לעצמי לחשוב שהוא היה עושה את זה אחרת, לגמרי אחרת. בזיכרוני תמונות, כמו בזיכרונו של כל אחד: מפגש תחת אש, לחיצת יד חמה, חיוך מעודד, ציפייה מאתנו כפקודיו, גם ויכוח ונזיפה לעתים, וגם יד על כתף במערכות גורליות, והרבה הערכה הדדית. אני זוכר נופי מדבר בסיני, פלגי מים בגליל. עץ זית בן אלף שנים ומדרגות בסלע בחבל בנימין, וחומות העיר העתיקה. אלו היו נופי חיינו אז, נופי חייו של יצחק, כפי שאני זוכר אותם. את הזיכרונות האישיים אשא תמיד בלבי. את היעדים הלאומיים על כולנו לשאת יחד, כדי להגשימם. יהי זכרו ברוך.
אדוני יושב-ראש הכנסת, כנסת נכבדה, בני משפחת הד"ר יצחק רפאל, זיכרונו לברכה, אני רוצה לומר כמה מלים בשם האופוזיציה וכמי שהיתה לו הזכות דווקא בימים לא קלים לפגוש את השר יצחק רפאל. בימים אלה של מבוכה והעמקת הקרע בין דתיים לחילונים, כשצו השעה הוא פיוס לאומי וגישור על פערים, דמותו ופועלו של ד"ר יצחק רפאל, זיכרונו לברכה, הם עבור כולנו סמל לפני המחנה כולו, גם הדתי וגם החילוני. בחייו ובפועלו כמורה, כמחנך, כאיש ציבור וכמנהיג בתנועה הדתית הציונית ידע לשלב את ערכי היהדות המסורתית עם משנת הציונות המתחדשת בארץ-ישראל. ציוני הדרך במסכת חייו, של שילוב אמונה ודת עם עשייה ציונית, הם עדות מאלפת לאדם שנאה דורש ואף נאה מקיים. עוד משחר נעוריו בגליציה היה חבר תנועת "תורה ועבודה" ועמד בראש מחלקת ההכשרה של "החלוץ המזרחי" בפולין. מורה ומחנך בישראל ומנהל "מוסד הרב קוק" בירושלים, ומייסדה של תנועת "בני עקיבא". היה פעיל ב"הגנה" וחבר בוועד הלאומי שלפני קום המדינה, חבר ועדת ירושלים בימי מלחמת העצמאות, בשנים 1948-1947, וראש מחלקת העלייה של הסוכנות היהודית בשנים 1953-1948, שנים גדולות וקשות של עלייה. הוא כיהן כחבר הכנסת וחבר ועדת החוץ והביטחון מן הכנסת השנייה ועד השמינית. הוא כיהן כשר בממשלת ישראל בשנים 1977-1974. בתקופה הקשה של ערב מלחמת ששת הימים היתה לי הזכות להכירו. היה איש סייפא וספרא ובשניהם גילה בקיאות רבה ותרם רבות מחוכמתו. לא מניתי את פעולותיו ומפעליו כולם. מכל פעילותו הענפה והברוכה בתחום החינוך והכשרת הלבבות נראה לי היום, בראייה לאחור, שהמפעל החשוב ביותר שיזם, הקים וטיפח היה ייסודה של תנועת "בני עקיבא", תנועה שמראשית דרכה שילבה תורה ועבודה עם חלוציות, התיישבות וקידום המפעל הציוני בארץ-ישראל. בימינו אנו, כשנראה שיש חולשה ורפיון בקרב הקבוצות השונות שהובילו את המפעל הציוני בתחילת דרכו, כשנושאי הדגל המסורתיים של מפעל ההתיישבות בארץ-ישראל עייפו או טעו בדרך, באו חניכי "בני עקיבא" והרימו את הדגל שנשמט והלפיד שכמעט וכבה. היום אנו יכולים למצוא את חניכי התנועה מובילים את מפעל ההתיישבות ביהודה, שומרון וחבל-עזה, בגליל, בבקעה, בנגב ובהיאחזויות הנח"ל הפרוסות בכל רחבי הארץ, כמובן ברמת-הגולן. הם משרתים ביחידות העילית של צה"ל, ובקורסי הקצינים אי-אפשר שלא להבחין במספרם הגדל והולך של חובשי הכיפות הסרוגות. לצערנו, גדל מספרם גם ברשימות הנופלים, כי מי שמוביל גם משלם את המחיר. השילוב של אמונה בערכי היהדות והגשמה ציונית עם שורשים עמוקים בקרקע המולדת הביא לכך, שתנועת "בני עקיבא", שאותה הקים יצחק רפאל, זיכרונו לברכה, נטלה על עצמה באופן הטבעי ביותר את תפקיד ההנהגה והחלוץ שלפני המחנה בחידוש תנופת ההתיישבות וההגשמה הציונית בארץ-ישראל. אדוני יושב-ראש הכנסת, כנסת נכבדה, זכויות רבות עומדות לו לד"ר יצחק רפאל כאיש הגות שפרסם ספרים רבים על החסידות והציונות הדתית, כבעל פרס ביאליק לחוכמת ישראל לשנת 1979 וכאיש ציבור ומדינאי רב-פעלים. אך יותר מכול אזכור אותו כמורה, כמחנך וכמייסד תנועת "בני עקיבא", שבהדרכתו ובהכוונתו נטלו חניכיה את הובלת העשייה הציונית והניפו מחדש את דגל החלוציות כשאחרים עייפו או כשלו. על מפעלו זה נתונה התודה וההערכה של כל יושבי הבית הזה שהרעיון הציוני וחיזוקה של ישראל כמדינה יהודית דמוקרטית יקרים ללבם. יהי זכרו ברוך.
אדוני היושב-ראש, כנסת נכבדה, ראשית, ברצוני לשלוח – ואני מאמין שאני יכול לעשות זאת בשם כולנו – ברכות לשובתי הרעב זה שבועיים הנאבקים על שלומה וביטחונה של ישראל.
כל אזרחי ישראל מאוחדים בשאיפה אחת, כולנו רוצים שלום ומחויבים לשלום, אבל שלום אמיתי, טוב יותר מההסכם הגרוע של ברק, שלום נכון, שלום בטוח, שלום לדורות.
שלום עם ירושלים מאוחדת ובלתי מחולקת כבירת הנצח של ישראל. אדוני היושב-ראש, כנסת נכבדה, מחובתי למסור לכנסת, שהבוקר התכנסו ראשי מפלגות האופוזיציה וסיכמו כדלקמן: 1. המפלגות רואות בדאגה ובחומרה רבה את נכונותו של ראש הממשלה אהוד ברק לפגוע בשלמות ירושלים ולוותר לרשות הפלסטינית בכל התחומים, ויפעלו יחד לסכל סכנות אלה. 2. הפורום מאוחד בדרישתו ובתמיכתו בחוק לפיזור הכנסת ובהקדמת הבחירות. אדוני היושב-ראש, לשום ראש ממשלה אין זכות לוותר בירושלים. ירושלים היא נחלתו של העם היהודי כולו. בחלקנו, בזכותנו, הדור שלנו, נפלה הזכות הגדולה לשחרר את ירושלים ולאחדה, והיא למשמורת בידינו לדורות יבואו. לנו יש אחריות גם לדור הזה וגם לדורות הבאים. ערפאת אומר, ואני מעריך זאת, אני מוכרח לומר, אני ממש מתייחס אליו בכבוד בעניין זה – –
– – – שבעניין ירושלים הוא צריך לקבל את אישורו של העולם הערבי והמוסלמי. ברק לעומתו אינו מבין, שלפני שהוא חותם אפילו בראשי תיבות, אפילו לפני שמביע את הסכמתו בעל-פה, הוא חייב לקבל את אישורו והסכמתו של העם היהודי כולו בישראל ובתפוצות.
בהבעת הסכמתו שכבר ניתנה, מלכד ברק את ישראל והכניסה למצב בלתי נסבל. וכך ניתן כבר לשמוע תביעות גם מגורמים אחרים. התביעה לבינאומה של ירושלים היא תוצאה ישירה של ויתורי ברק והמלכודת שהכניס את כולנו לתוכה. נכון, ארץ-ישראל וירושלים בראשה קדושה ליהודים, לנוצרים ולמוסלמים, וישראל תמיד כיבדה ושמרה על קדושה זו לכולם. אבל מובטחת היא רק ליהודים. וזה ההבדל בין הארץ הקדושה לארץ המובטחת. היא מובטחת רק ליהודים.
אני קורא לראש הממשלה להפסיק לאיים על עמו. עוד לא נשמע כדבר הזה. מה אתה עושה? מר ברק, תנקוט את הצעדים הדרושים, והכול בהשקט ובבטחה. אני קורא לראש הממשלה להפסיק לדבר על הכרעה גורלית. הכרעה גורלית קיבל דוד בן-גוריון כשהחליט על הקמת המדינה היהודית-הדמוקרטית בארץ-ישראל.
אתה, מר ברק, עוסק בוויתור גורלי, שימנע שלום אמיתי ומביא לפירוק המדינה ולקרע עמוק בעם, אפילו בלי להגיע לגמר הסכסוך. בקמפ-דייוויד, ששמו שונה לפי דרישת ערפאת למחנה מס' 3 – אינני יודע מדוע – ממתין ברק בהתרגשות בעוד עוזריו מפיצים: הכול תלוי בתשובת ערפאת, הכול תלוי בתשובת ערפאת, יסכים או לא יסכים? אני קורא לראש הממשלה ושואל: לאן אתה מוביל אותנו? גורלנו, מר ברק, אינו תלוי בערפאת, גורלנו בידינו. אני קורא לך, אל תשים את גורלנו בידי ערפאת, לא הוא יקבע את עתידנו. למרות ויתוריך חסרי הפשר, הכול עדיין בידינו.
אני קורא לראש הממשלה, נוכח המשא-ומתן המרתוני שאתה מנהל תחת לחץ כבד, לשמור על אחדותה וריבונותה המלאה של ישראל בירושלים ועל האינטרסים החיוניים האחרים של ישראל. אל תיכנע. אם תעשה זאת, תדע, אינך נכנע בשמנו. גלה את אומץ הלב שגילית בשדות הקרב. חזור להתייצב בפני העם לפני שאתה מוותר.
צריך לבלום את ברק עכשיו, עוד בטרם חתם. הוא צריך להבין שאין לו זכות לעשות זאת. הוא הבטיח והתחייב, אחרת לא היה נבחר, והוא מפר את הבטחתו. הוא צריך להבין שלא יוכל לממש את הסכם הכניעה. הכנסת לא תאשר, ממשלה ממילא אין לו, רוב בעם אין לו. הוא צריך להבין שהוא צריך לעצור בטרם חתם. צריך לעצור אותו עכשיו. אנא, ראש הממשלה, תנהג ביושר, אל תבלבל את הציבור. מה זאת אומרת שאתה מגדיל את ירושלים? אתה "מקבל" מה שממילא בידינו ונותן לערפאת מה שמעולם לא היה בידיו ומה שהבטחת והתחייבת שלעולם לא יהיה בידיו.
אתה הפרת את התחייבותך לבוחר. אני גם רוצה לתת לך עצה: אם אתה רוצה להגדיל את ירושלים, בשיטה הזאת אתה יכול גם לספח את תל-אביב לירושלים.
במי הוא משטה? אני הרי שומע את הדברים: מה, התפללנו לשועפאט? אגב, לשיח'-באדר התפללנו? זה המקום הזה כאן. למקום הזה התפללנו?
אבל מסתירים מפני הציבור – – –
אדוני היושב-ראש, אין ספק, שאדם העומד על הדוכן, קריאות כאלה עלולות להטריד אותו. אני מוכרח לומר: טוב שהעם בארץ רואה את הדברים, רואה ומבין, מבין ורואה. לכן, כל זמן שאתם רוצים תצעקו כמה שאתם רוצים עד שאסיים את דברי בשקט, ואני אסיים אותם.
ושועפאט, עוברים, אומרים: רגע אחד, היית פעם בשועפאט? מה, אתה מכיר את שועפאט? היית פה פעם?
– – – אותם אנשים שהתפארו – –
– – שבזמנם שלטו בירושלים, פתאום טוענים ואומרים: אין מי ששולט בכלל במקום הזה. אבל כדאי שהציבור בארץ ידע, ששועפאט והשכונות לידה מבודדות אוכלוסייה יהודית של למעלה מ-100,000 נפש, וזה, כמובן, לא יקרה – – –
אני יודע, אומרים, רגע אחד, זה רק עניין מוניציפלי. רבותי, שליטה מוניציפלית זו טכניקה להשיג ריבונות. כשרצו למסור את אבו-דיס ואל-עזרייה, מה אמרו שם? אנחנו ממילא לא שולטים שם. נו, אז כאן, בסטטוס של אזור B פתאום כן נשלוט? מספיק לשחק. אני אומר למר ברק: מספיק, ואני רוצה לחזור ולהבהיר – –
– – ירושלים וזכות השיבה אינן למשא-ומתן לעולם ולא נסכים בשום אופן להורדת יישובים – – –
המעניין הוא, אדוני היושב-ראש, שהמפריעים דווקא מפריעים למי שמאמין וחזר גם באוזניהם פעמים רבות, שאני מאמין, וכך האמנתי מימי ילדותי – לא חשבתי יום אחד עוד במושב, בכפר, שאנחנו נחיה ללא ערבים. היה ברור לי. ולמי הם מפריעים, אדוני היושב-ראש? זה לא – – –
סליחה, זה רק שיחה ביני לבין היושב-ראש. אדוני היושב-ראש, למי הם מפריעים? למי שמאמין שאפשר לחיות אתם ביחד.
ולסיכום, אדוני היושב-ראש, כנסת נכבדה, כולנו רוצים שלום, שלום נכון יותר מההסכם הגרוע של ברק, טוב יותר, שלום לדורות, שלום עם ירושלים המאוחדת והבלתי-מחולקת, ואנחנו, אני מבטיח לכם, נשיג אותו. תודה.
אדוני יושב-ראש הכנסת, חברי הכנסת, זה שבועות מספר מנסים להחדיר בכוח לציבור בישראל ובעולם, שהממשלה הנוכחית מגלה עמידה איתנה יותר בעניין הסכמי-וואי מהממשלה שלנו. לרגע ניתן היה גם לחשוב, שהנה, קמה ממשלה רצינית, אמיצה, שתפתור את בעיות החברה. לרגע ניתן היה לשער שלפנינו עמידה תקיפה על זכויותיה של ישראל. לרגע ניתן היה להאמין שלנגד עינינו שמירה אמיתית על ביטחון ישראל. הנה לפנינו, באמת, דרך חדשה להגיע לשלום, והנה ממשלה שתעמוד בראש מורם ובגאווה מול ידידים, יריבים או אויבים. אבל כל זה היה רק לרגע, ומשחלף הרגע ונעלם חזיון השווא נשארו ססמאות ריקות, מלים נבובות. בתחום הכלכלי-החברתי גזרה הממשלה גזירות חמורות. התקציב פוגע באופן קשה ביותר בשכבות החלשות בישראל; תקציב שפוגע בהורי ילדים, בחינוך, ובעצם פוגע בכל תחומי החיים החיוניים ביותר שלנו. הליכוד בראשותי ינהל מאבק פרלמנטרי וציבורי תקיף נגד הגזירות החמורות האלה.
השאלה שלי, אתם משתתפים בהצבעה מחר?
מאחר שאנחנו פותחים את השורות – – –
אנחנו פותחים את השורות, אז כל אחד שרק ירצה ויתאים להשקפתנו, מוזמן להצטרף.
אל תבואו אלינו ותאמרו בקול בוכים: קיבלנו גירעון של 6 מיליארדי ש"ח. עליכם לזכור, ואנחנו נזכיר לכם: אנחנו קיבלנו מכם גירעון של 12 מיליארד ש"ח. אתם חייבים תודה לממשלת נתניהו על כך כמו על נושאים נוספים, ואנחנו נזכיר לכם זאת. בעניין הסכם-וואי, לא רק שאינכם מגלים עמידה תקיפה יותר, אלא שוויתרתם ללא תמורה גם על אותם הישגים שהיו שם. הסכם-וואי בא כדי להפחית את סכנות הסכם אוסלו, והצלחנו בכך. והנה, באתם אתם, ובנמהרות, בחיפזון, אני אומר ככף זכות, אולי כתוצאה מחוסר ניסיון, ויתרתם ללא תמורה. אתם מדברים על מילוי הסכם-וואי על-ידי ישראל, אבל מדוע ויתרתם על ההתחייבויות מצד הפלסטינים, ועל מה ויתרתם? ההדדיות ולוח הזמנים אינם קיימים עוד, ולא רק זה. הרי אתם הצטרפתם לעמדת יריבי ישראל והודעתם שהפלסטינים מילאו את חלקם אבל ישראל לא מילאה את חלקה. זה נושא בפני עצמו.
בעניין צמצום הכוח הפלסטיני, הסתפקתם בתרגיל עורמה פלסטיני של רשימות פיקטיביות, בניגוד להסכם. והנה, כבר התבשרנו על הקמת יחידת קומנדו ימי בעזה, ואני אומר לכם: לא אתפלא אם מישהו מכם, במסגרת החגיגה הגדולה שאתם חוגגים עכשיו, יהיה נוכח גם בטקס.
מסירת נשק בלתי חוקי שבידי אזרחים ובידי הרשות הפלסטינית – על כך ויתרתם. ואתם כבר אמרתם לפלסטינים, שאתם תסתפקו בדיווח לא לפי ההסכם, אתם תסתפקו בדיווח. ההסתה נמשכת. רק לפני יומיים נרצח זוג ישראלי באכזריות נוראה. איננו יודעים עדיין אם זה פח"ע או גורמים לאומניים, אין הבדל ביניהם.
גם אלה וגם אלה מושפעים מההסתה הפלסטינית, ואתם שותקים.
מרצחים ממלאים תפקידים בשירותי הביטחון – אני קצת בוש במונח, בביטוי – אף-על-פי שהם התחייבו לעוצרם, ועיניכם טחו מראות. ועל הכול ומעבר לכול, אין מלחמה של הרשות הפלסטינית בתשתית הטרור, ואתם ממלאים פיכם מים, ועמדת הממשלה היא, שיש להמשיך במשא-ומתן גם כשהטרור נמשך. עמדה זו מסוכנת מאוד; כבר ניסיתם זאת וקיבלנו את האוטובוסים המתפוצצים. ומהי תמונת המצב במירוץ לקראת חתימת – – –
ומהי תמונת המצב במירוץ לקראת חתימת – – –
אני מודה מאוד ליושב-ראש, שמאפשר לחבר כנסת להתבטא חרף ההתפרעויות – הייתי מגדיר את זה רק כהתפרעויות – אבל טוב שאזרחי ישראל רואים זאת.
כן, אבל דווקא האחרון כאן הוא חשוב.
ומהי תמונת המצב במירוץ לקראת חתימת הסכם חגיגי באלכסנדריה? הבה נעקוב אחרי נפלאות הממשלה הזאת בעניין זה. ישראל הציעה רשמית לשחרר 350 אסירים ביטחוניים, והפלסטינים דחו בינתיים את ההצעה.
מכובדי היושב-ראש, חברי הכנסת, אני חושב שפשוט חשוב לשמוע קצת את העובדות, קצת מנפלאות הממשלה בנושא שחרור המרצחים. ישראל, כפי שאמרתי, הציעה לשחרר 350 אסירים ביטחוניים. מדובר ברוצחים, ואני רוצה לומר: אין להפריד בין רוצחי ישראלים לרוצחי פלסטינים, הכול אחיזת עיניים. מי שרצח פלסטיני הוא רוצח בדיוק כמו מי שרצח ישראלי.
ומעניין עד כמה אתם יעילים. לאורך הדרך בשבועות האחרונים היו הבדלים בנתונים של השב"ס, של השב"כ וצוות המשא-ומתן בראשותו של עורך-הדין גלעד שר. בתחילת המשא-ומתן, לפני כמה שבועות, הודיע השב"ס, שנמצא באחריותו של השר לביטחון פנים, שאין אפשרות לשחרר יותר מ-80 מחבלים, כי לשאר יש דם על הידיים, במלים אחרות – רוצחים. ופתאום, באורח פלא צמח המספר ל-250, ואתמול, שוב באורח פלא, לפתע, גדל המספר ל-350. מה קרה, טעיתם בחשבון? התבלבלתם?
אסירים, לא מרצחים, תאמין לי, אני ישבתי שם.
תיכף תראו את הסכנה שצומחת כאן. אני רוצה לסיים אבל פשוט אני לא יכול.
לא ברור אם טעיתם או התבלבלתם. לעומתם, הפלסטינים אומרים שהם מוכנים כבר ל-400 בשני סיבובים, בספטמבר ובאוקטובר, אבל הם דורשים מחווה נוספת בחודש הרמדאן של עוד מרצחים מספר, וזה כרגע מה שמעכב. ואני שואל אתכם, אני שואל את הממשלה, למה אתם מצפים שנתייחס אליכם ברצינות? הרי הכול אחיזת עיניים. ומה עוד עשיתם כדי לרוץ לאלכסנדריה? אישרתם תחילת בניית הנמל בלי לסכם את הפרוטוקול הביטחוני. היום חותם ערפאת על הסכם עם ממשלת הולנד, ואתם הסכמתם שסידורי הביטחון ייקבעו אחר כך. רבותי, כשהנמל הזה יהיה בנוי, כבר לא יהיה שום כוח שיוכל לעמוד על סידורי הביטחון.
לא רק רשלנות, הפקרות. המעבר הבטוח הדרומי והצפוני – דרך אגב, ב"וואי" הסכימו רק על דרומי. פה עשתה הממשלה טעות חמורה מאין כמותה. מהי הטעות? הפלסטינים התנגדו להסכמה בכתב שלישראל זכות המעצר, והממשלה, בנדיבות לבה ובחוסר הבנתה הסכימה לעניין הזה, ובכך מה שקרה – הכנסתם את החלטה 181. עוד שאלה יש לי אליכם – איפה יהיה מחסום המעבר הצפוני, אולי אתם מוכנים לגלות זאת?
אני בעד שלום, אתם בעד מלחמה.
בסך הכול אנחנו מקבלים נייר, ועל-ידי שחרור הרוצחים אנחנו מגיעים לפשיטת רגל מוסרית ולפגיעה ביטחונית, על-ידי ויתור על הדרישות ואישור לבניית נמל ללא סיכום נושא הביטחון. על-ידי הכנסת החלטה 181 בדלת האחורית של המעבר הבטוח, אתם פוגעים מדינית בישראל, ואתם פוגעים בכבודה של ישראל ובמעמדה, וגם זה מרכיב בעוצמתה של מדינה שאתם משרכים דרככם למצרים בעוד זו מחזיקה אזרח ישראלי חף מפשע, עזאם עזאם, שנמק כבר שנים בבית-כלא מצרי בקהיר. האם תבעתם את החזרתו כתנאי לריקודי ה"מה יפית" שלכם? ואני שואל אתכם, מה קרה לכם? ועוד נקודה למרכיבי הקואליציה: באחד מעיתוני היום מתפרסמת ידיעה, שבה כאילו ראש הממשלה מר ברק מאיים על שותפים בקואליציה, שאם הם יגרמו בעיות הוא יצרף את הליכוד לממשלה. אדוני היושב-ראש, כנסת נכבדה, אין לכם מה לדאוג, הליכוד אינו עומד להצטרף לממשלה. תהיו רגועים. אני אומר לכם, תהיו רגועים ותפעלו בהתאם לאמונתכם. הליכוד בראשותי לא יצטרף לממשלה.
אני פונה אל כמה משותפי הקואליציה שמנסים להלך עליהם אימים. אני אומר לכם, תהיו רגועים, תפעלו לפי אמונתכם, תעשו את מה שאתם מאמינים שצריכים לעשות – – –
אדוני היושב-ראש, חברי חברי הכנסת, אני רוצה לומר לכם בצורה הברורה ביותר, חברי ואני, כולנו ביחד נכין את הליכוד לניצחון בבחירות הבאות, ואנחנו ננצח, ואנחנו ננצח.
כבוד נשיא המדינה והגברת קצב, אדוני היושב-ראש, כנסת נכבדה, אדוני ראש הממשלה, חשבתי שהיום, נוכח המצב הקשה, תגלה – – –
אדוני ראש הממשלה, חשבתי, אולי גם קיוויתי, שנוכח המצב הקשה תגלה היום התאפקות ולא תתקוף את הממשלה שקדמה לממשלתך. לו היית הולך בדרכה, לא היית נכנס ומכניס את כולנו למלכודת. חבל שנהגת כך. היום, נוכח המצב, אני מתכוון לנהוג אחרת. בעת הזאת חשובה אחדות בעם. אנחנו בעת חירום. מעשי רצח ולינץ' מתרחשים כמעט כל יום, מטעני נפץ מתפוצצים, אש נורית אל שכונות ירושלים ואל יישובים יהודיים. בזמן הזה ממשלת חירום חשובה, היא חשובה לחיזוק רוחו של העם והיא חיונית כדי להציג את ישראל כמאוחדת וחזקה כלפי חוץ.
איומים נשמעים מכל עבר ישראל נראית חלשה למרות עוצמתה הצבאית והכלכלית, ובכך יש סכנה גדולה. גם גל האנטישמיות הסוחף את העולם הוא תוצאה של חולשה, של החולשה הנשקפת מעמדת ישראל. לכן חשובה האחדות בעם וחשובה ממשלת חירום, לכן אני תומך בהקמת ממשלת חירום לאומית.
עם כל זאת, אני אינני מוכן לתמוך בחלוקת ירושלים, בוויתור על בקעת-הירדן ובהבאת פליטים לשטחי ישראל. רוב העם מתנגד לכך, וגם אנחנו בליכוד מתנגדים לכך ולא נקבל זאת ולא נוכל לתת ידנו לכך. אני לא רואה ברעיונות קמפ-דייוויד אפילו בסיס לדו-שיח מדיני. אדוני היושב-ראש – –
– – לא המלים חשובות, לא הניסוחים, אלא המהות. למה בעצם מתכוון ראש הממשלה מר ברק? בשיחותי עם ראש הממשלה התברר לי, כי הוא אינו מוכן לזנוח את רעיונות קמפ-דייוויד, ולזה אינני יכול לתת יד. תארו לעצמכם עד כמה חמור יותר היה מצבנו לו היתה העיר העתיקה נמסרת ברובה לפלסטינים לפי רעיונות קמפ-דייוויד.
לא רק מבית-ג'אלה היו יורים, אלא מעל חומת העיר העתיקה, משיח'-ג'ראח ומשועפאט. מה היה מצבנו אם, כרעיונות קמפ-דייוויד, הפליטים היו מובאים לישראל, ולנוכח ההתגודדות הערבית ותנועות הצבא העירקי, בקעת-הירדן, לפי רעיונות קמפ-דייוויד, לא היתה בידינו, מה היה אז? יש להתאחד סביב תוכנית ריאלית, שיכולה באמת להשיב את השקט ולהביא ביטחון לאזרחי ישראל, ובהמשך גם לשלום שכולנו מחויבים לו. מה קורה פה? אזרחי ישראל, במדינה היחידה בעולם שבה יש ליהודים הזכות והכוח להגן על עצמם בכוחות עצמם, חוששים לצאת לרחוב, מדירים רגליהם ממקומות ציבוריים. מה קורה פה? ניתן לשנות זאת וחובה לשנות זאת. עד כה, לצערי, הממשלה נכשלה בכך. אדוני היושב-ראש, כנסת נכבדה, התוכנית הריאלית היחידה הקיימת כדי להגיע ביום מן הימים לשלום היא דרך הסדר ביניים ארוך טווח, משהו הדומה לאי-לוחמה – – –
– – שיהיה ללא לוח זמנים אבל עם לוח ציפיות. אנחנו נצטרך לבחון את התפתחות מערכת היחסים בינינו לבין הפלסטינים בתחום הביטחוני, ופה אני רוצה להדגיש, חיסול תשתית ה"חמאס" ו"הג'יהאד האסלאמי" על-ידי ערפאת – –
– – בעיקר נוכח ההתארגנות של ה"חיזבאללה" – – –
– – – חיסול תשתית ה"חמאס" ו"הג'יהאד האסלאמי" על-ידי ערפאת, בעיקר נוכח ההתארגנות של ה"חיזבאללה" לפעולה משותפת עם ארגונים אלה בתוככי ישראל וברחבי העולם. אנחנו נצטרך לבחון את שיתוף הפעולה בתחום הכלכלי. אני הצעתי בזמני, כשאני ניהלתי את המשא-ומתן, את פרויקט התפלת מי הים; אני מאמין בפרויקטים שיש בהם תלות הדדית. ובעיקר נצטרך לעקוב אחרי התפתחות היחסים בין עם לעם – חינוך לשלום, הפסקת ההסתה. כולם צריכים חינוך לשלום, אבל הפלסטינים בראש ובראשונה. אדוני היושב-ראש, כנסת נכבדה, אנחנו מכירים את המחזה – – –
– – – את המחזה "קשה להיות יהודי". האמינו לי, קשה גם להיות פלסטיני. לכן צריך למצוא גם פתרון לבעיות האלה, ויש להן פתרון, וכבר הצעתי זאת כשאני ניהלתי את המשא-והמתן על הסדר הקבע. מבין הבעיות שהועלו, אחת יכולה להיות מיידית והיא אולי הסכנה הגדולה ביותר שלפתחנו, והיא הכרזה פלסטינית חד-צדדית על הקמת מדינה פלסטינית והצורך של ישראל להחזיק באזורים החיוניים לביטחונה ולעצם קיומה. זה מסוג הדברים, אדוני היושב-ראש, אדוני ראש הממשלה, שאינם סובלים דיחוי. זה יכול לקרות כל יום. אני יודע שראש הממשלה נוסע לחוץ-לארץ, ראש הממשלה נוסע הנה, הזמן חולף, זה דבר שיכול להיות כל רגע, ואותם אזורים שאנחנו נחזיק או חייבים להחזיק, אלה ישפיעו על ביטחוננו ואולי על עצם קיומנו. לכן בישיבת ראשי מפלגות האופוזיציה קיבלנו היום את ההחלטה הבאה, ואני מצטט: האופוזיציה מוכנה – – –
לכן בישיבת ראשי מפלגות האופוזיציה קיבלנו היום את ההחלטה הבאה: האופוזיציה, אדוני ראש הממשלה, מוכנה להצטרף לממשלת חירום היום – –
– – אם תיקבע על-ידי ראש הממשלה ועל-ידי, כמייצג האופוזיציה, מראש ומייד, תגובת ישראל על הכרזה פלסטינית חד-צדדית על הקמת מדינה פלסטינית, אם תהיה כזאת. וזאת בנוסף לסיכומים האחרים שהוסכמו או אלה שעדיין צריך לסכמם. אדוני היושב-ראש, כנסת נכבדה – – –
אדוני ראש הממשלה, אם אתה שואל אותי, זה המבחן לרצינות. זה המבחן שיש לפניך, המבחן לרצינות. אמרתי בצורה ברורה, מאחר שזאת הסכנה המיידית – – –
בבקשה, אנחנו מוכנים לשבת היום, לקבוע מהם האזורים שישראל תחזיק בהם, ולהצטרף מייד היום לממשלת חירום. בבקשה. אני, בכל מקרה, נמצא כאן כל היום, אדוני ראש הממשלה, אשמח לראות את תגובתך.
אדוני היושב-ראש, כנסת נכבדה, בידינו לשנות את המצב מיסודו, להוציא את האויב משיווי משקלו, בתנאי שנעמוד מלוכדים, הן בעם והן בממשלה. ככל שנמהר להתלכד נצמצם את המחיר הכבד שנתבע מאתנו ונגיע לשלום שכולנו רוצים בו ומחויבים לו. אני רוצה לומר לכולם, לעם ישראל, הכול עדיין בידינו.
אדוני היושב-ראש, כנסת נכבדה, חברי מיישובי הצפון, תושבי מעלה-יוסף, אני מכיר אתכם שנים רבות. היתה לי הזכות לפעול יחד אתכם בכל תפקידי: הן בצבא לפני שנים רבות והן בממשלה. אני רוצה להודות לכם בשם כולנו על שעמדתם בקו החזית במשך 50 שנה. בזכותכם – בזכותכם, ותמיד תזכרו זאת – בזכותכם אנחנו שם. לא פונקתם – לא בקרקע, לא בתנאים; לא נהניתם ממה שקיבלו מושבים ותיקים. תמיד הייתם חדשים. אני מביט בכם ומרכין ראשי בפניכם. דבקותכם בסלע, בהר, מעוררת כבוד. אני מקווה, שהממשלה תבין שצריך לאפשר לכם, יישובי הגבול, יישובי הספר, להתפתח, לגדול, כפי שמגיע לעומדים בקו הראשון. אני יודע שזה היה קשה מאוד, ועוד נכונו ימים קשים. אתם יכולים להביט בעיני כולנו בגאווה על כך שעמדתם, נאחזתם, ואני רוצה לאחל לכם שתמשיכו להתפתח ותמשיכו להצליח. ושוב – תודה לכם בשם כולנו.
כבוד נשיא המדינה משה קצב והגברת קצב, כבוד נשיא המדינה לשעבר עזר ויצמן, אדוני היושב-ראש אברהם בורג, כבוד ראש הממשלה אהוד ברק והגברת ברק, כבוד ראש הממשלה לשעבר בנימין נתניהו, חברות וחברי הכנסת, ברכה מיוחדת לחברי הכנסת לשעבר, אני שמח לבואכם, נשיא בית-המשפט העליון השופט ברק ושופטי בית-המשפט העליון, הגברת הרצוג, מבקר המדינה השופט גולדברג, ומבקרת המדינה לשעבר הגברת מרים פורת, זקן הסגל הדיפלומטי, קהל נכבד, אצא מן השגרה ואומר: ידידים רבים, ברשותך. בראשית דברי אני מבקש לשוב ולהודות להמוני בית ישראל שנתנו בי את אמונם בבחירות שהתקיימו לפני חודש. אעשה הכול כדי להצדיק אמון זה ולהתמודד בהצלחה, יחד עם חברי בממשלה, עם האתגרים האדירים שלפנינו. אני מבקש גם להודות לשרי הממשלה היוצאת, ובמיוחד לראש הממשלה אהוד ברק, לוחם ומפקד אמיץ לב, ואפילו צר לי – מצד אחד, אדם עומד פה והוא מרגיש שמחה, מצד שני, אני חש בהחלט צער. אבל תרומתך בשדות הקרב של ישראל תמיד תהיה זכורה עמנו. חלקנו בתקיפות על הקו המדיני של הממשלה היוצאת, אבל מעולם לא על רצונה הכן לפעול למען עתיד טוב יותר לכולנו. במהלך מערכת הבחירות ואחריה הבטחתי, ושבתי והבטחתי, להקים ממשלת אחדות שתכהן עד חודש נובמבר שנת 2003. את זאת אנו עושים היום. הבטחתי גם שנעביר את תיקון חוק הבחירה הישירה, ואני שמח שגם את זה הצלחנו להעביר היום. המצב הביטחוני הקשה, האתגרים בזירה הבין-לאומית, השסעים העמוקים בעם, שנאת החינם – כל אלה מחייבים אותנו לאחדות לאומית. לא רק אחדות במלל, לא רק חבירה של כוחות פוליטים שונים, בעלי אמונות שונות. נחוצה לנו אחדות אמיתית, אחדות הלבבות, פיוס לאומי. לכולנו גורל אחד. לילדינו עתיד משותף. בנינו כאן כולנו מדינה יהודית ודמוקרטית לאחר אלפיים שנות גלות ורדיפות. זהו המקום היחיד בעולם, שבו היהודים יכולים להגן על עצמם בכוחות עצמם. יש לנו מדינה מהמתקדמות בעולם במדע, בטכנולוגיה, בחינוך, במשפט, בתרבות. אם לא נשכיל להתאחד, כל הדברים היפים שבנינו פה יעמדו בסכנה. בל נטעה, המשותף לנו, היקר לנו, רב לאין-שיעור מהמפריד בינינו. בשנים האחרונות הלכנו ושקענו במאבקים פנימיים מיותרים. זהו הרגע לשנות כיוון. זו השעה לגלות בגרות ואחריות לאומית. אחריות כזאת גילו שמעון פרס, מנהיג רב זכויות ועתיר ניסיון – ועוד זכינו כשהיינו יותר צעירים לעבוד במחיצתו של בן-גוריון, אתה בעיקר ואני כמפקד בצבא. עם שמעון פרס אני רוצה לציין את מפלגת העבודה, שביחד השכילו, לנוכח האתגרים, להתעלות מעל לחילוקי דעות ולשלב ידיים במאבק הלאומי לביטחון ולשלום. האחדות שהושגה היא נכס לאומי, ועל כולנו לעשות מאמץ כדי לשמור עליה מכל משמר. הממשלה שאציג כאן הערב תזכה לאמון רחב של חברי הכנסת ושל הציבור. המצב הביטחוני חייב את החשת הקמת הממשלה. בכוונתי להמשיך בניסיונות לצרף סיעות נוספות לקואליציה. אני רואה חשיבות עליונה בכך שתוקם הממשלה הרחבה ביותר שניתן, כדי לקבץ יחד את כל הכוחות מול סכנות ואתגרים, מול סיכויים והזדמנויות. במהלך המשא-ומתן הקואליציוני לא הסכמתי לשום פסילה של אדם, או של סיעה. כל מי שמוכן להירתם למאבקים המכריעים שלפנינו, להשגת ביטחון ושלום לישראל ולצמצום הפערים בחברה, מוזמן להצטרף. בכוונתי לקיים קשר שוטף וערוצי מידע והיוועצות פתוחים גם עם סיעות שלא הצטרפו לקואליציה, וכמובן, עם ראש האופוזיציה, חבר הכנסת יוסי שריד, כקבוע בחוק. אני מאמין בדיאלוג מתמיד בין ציבורים בניסיון להגיע להסכמות כאשר זה ניתן, במקום לנסות להכריע איש את רעהו בכל עניין. צריך לדעת גם איך להתווכח, לשנות את תרבות השיח הציבורי, להוריד את הטונים, לנהוג זה עם זה בכבוד הדדי. אני קורא גם לחברי הבית הזה: בואו נוכיח לעם, שאפשר לנהוג גם אחרת, בדרך ארץ, ברוח טובה, בכבוד הדדי, בנימוס. אני משוכנע, כי אם נשמש דוגמה לציבור, תהיה גם בעם רוח אחרת של פיוס ואהבת אחים. חברי הכנסת, קווי היסוד של הממשלה וההסכמים הקואליציוניים מונחים בפניכם. קווי היסוד נוסחו מתוך ניסיון לגבש הסכמה לאומית רחבה, על אף המודעות לחילוקי הדעות הקיימים בין מרכיבי הקואליציה. משימתה העליונה של הממשלה החדשה היא ביסוס ביטחונה של ישראל והקניית ביטחון לאזרחי ישראל, תוך כדי מאבק נחרץ באלימות ובטרור וחתירה ליציבות. אני רוצה לפנות מכאן לשכנינו הפלסטינים. הסכסוך הממושך בינינו הסב סבל רב, סבל כבד לשני העמים. העתיד יכול וצריך להיות שונה. נגזר עלינו, על שני העמים, לחיות יחד, זה לצד זה, על אותה כברת ארץ קטנה. מציאות זאת אין ביכולתנו לשנות. אבל אני מאמין, שביכולתנו, אם יהיה רצון בכך בשני הצדדים, לסטות מנתיב הדמים המר שבו אנו צועדים. ידנו מושטת לשלום. העם שלנו הוא עם שוחר שלום. אנו יודעים שהשלום כרוך בפשרות מכאיבות לשני הצדדים. למרבה הצער, על אף ויתורים משמעותיים בדרך לשלום שעשינו, כל ממשלות ישראל, בשנים האחרונות, עדיין לא גילינו נכונות לפיוס ולשלום אמת מצד שכנינו. בימים אלה חשוב להזכיר, ביסוד תהליך השלום עומד העיקרון של פתרון מחלוקות בדרכי שלום, תוך הימנעות משימוש באלימות. על קיום עיקרון בסיסי זה נעמוד בכל תוקף. אנו נתבע מן הפלסטינים לנטוש את דרך האלימות, הטרור וההסתה, ומהרשות הפלסטינית – לעמוד בהתחייבויותיה ולהיאבק נגד הטרור המכוון נגד ישראל, אזרחיה וחייליה.
אנו ננהל עם הפלסטינים משא-ומתן להשגת הסדרים מדיניים, אך לא תחת לחץ של טרור ואלימות. אני מכיר את המצוקות והסבל של העם הפלסטיני. אני מאמין שניתן להתקדם לשלום בהדרגה, מתוך גישה של כבוד הדדי ובניית יחסי אמון בין הצדדים. אנו מוכנים לבחון רעיונות שונים לקידום ההידברות והשלום ולהקלת המצוקה של העם הפלסטיני. אולם לא ניתן לעשות זאת תחת לחץ של טרור ואלימות. אם שכנינו הפלסטינים יבחרו בדרך השלום, הפיוס והשכנות הטובה, הם ימצאו בי ובממשלה בראשותי שותף כן ואמיתי. שבענו קרבות ומלחמות שנכפו עלינו, וכולנו יודעים להעריך את השלום. הממשלה החדשה, על כל גווניה, נועדה לבטא כמיהה זאת לשלום ולפעול להתקדמות לעברו באמצעות הסדרים מדיניים ריאליים. ברצוננו גם לבסס את השלום והשכנות הטובה ויחסי הנורמליזציה עם מצרים וירדן, ולחתור לשלום אמת עם מדינות ערביות נוספות, ובראשן סוריה ולבנון. הממשלה בראשותי תהיה מחויבת לעשות כל אשר ניתן על מנת להחזיר את הביטחון והיציבות, אולם אין אנו משלים את עצמנו או את הציבור באשר לימים לא קלים שבוודאי עוד נדע. נזדקק כולנו לכוח עמידה ולגיוס כוח הרצון הלאומי שעמנו ניחן בו. אני זכיתי לכהן בממשלותיו של מנחם בגין, זיכרונו לברכה, שמנהיגותו היתה מופת של כבוד לאומי, עמידה איתנה וחתירה לשלום. יום לאחר הקמת המדינה, בשנת התש"ח כמובן, בשעה שקמו עליה להשמידה, אמר מר בגין את הדברים הבאים: "קשה היה להקים את מדינתנו, אבל בוודאי יהיה עוד יותר קשה לקיים את מדינתנו. דרוש לנו, לכל אחד ואחת מאתנו, נשק נפשי, נשק העמידה ללא רתיעה, נשק העמידה ללא היסוס מול פני אבדות קשות, נשק העמידה ללא זעזוע מול פני מפלות מקומיות וכישלונות ארעיים, נשק העמידה ללא נסיגה מול פני איומים ומול פני פיתויים"; דברים שנאמרו לפני למעלה מ-52 שנים. גם בימים הבאים נידרש לנחישות, ליכולת עמידה ולתעצומות נפש. גם בימים הבאים נוסיף להאמין כי אנו עתידים לחיות כאן בשלום עם שכנינו ולפעול למען עתיד טוב יותר לילדינו. הממשלה בראשותי תניף את דגל הציונות בחינוך, בקליטת העלייה ובהתיישבות. אני מאמין בכל לבי, כי אין למדינת ישראל משאב יקר יותר מבני העם היהודי. נחזק את הקשר והזיקה ליהדות התפוצות, את החינוך הציוני במערכת החינוך שלנו. נפעל להבאת המוני עולים לישראל ולקליטתם בה. עלינו לחנך את הנוער שלנו לערכים, לכבוד האדם, לשוויון בין בני האדם, לכבוד לאומי ולאהבת המולדת. זמן קצר לאחר הקמת המדינה אמר ראש הממשלה הראשון של מדינת ישראל, דוד בן-גוריון, זיכרונו לברכה – זה היה, נדמה לי, ב-22 ביולי שנת 1948 – שהיתה לי הזכות לעבוד במחיצתו למען ביטחון המדינה, את הדברים הבאים: "מדינת ישראל לא הוקמה לשם עריכת קרבות וכיבושים צבאיים. היא לא נועדה אפילו להבטיח את השלום והרווחה של אזרחיה בלבד. על מדינת ישראל הוטלה תעודה יחידה במינה, על כל פנים בתולדות ימינו אלה, אשר בלעדיה אין לה זכות קיום: בניין נשמות הארץ וקיבוץ גלויות ישראל, התיישבות ועלייה בקנה-מידה גדול – אלה הם תפקידיה הראשיים של מדינתנו". לא אצא ידי חובה בלי להזכיר את דור ההורים והסבים שלנו, שחזון הציונות הביאם אל אדמת המולדת. כאן ניטעו רגליהם וכאן הם הקימו בעשר אצבעותיהם מפעל התיישבות אדיר. נולדתי וגדלתי בהתיישבות הזאת, במושב כפר-מל"ל, ואני חלק בלתי נפרד ממנה. היא חשובה למדינת ישראל ויקרה לי אישית. אעשה כל מאמץ לשומרה ולחזקה. נפעל להעמקת היחסים המיוחדים עם ידידתנו הגדולה, ארצות-הברית, ונשקוד על טיפוח וחיזוק הקשרים שבין מדינת ישראל לבין מדינות העולם. מדינת ישראל היא מדינת חוק, ודבר זה הוא ממקורות עוצמתה. ביצור שלטון החוק ושמירה על עצמאות המערכת השיפוטית הם הערובות לקיום המשטר הדמוקרטי בישראל. על כולנו, כל חברי הממשלה, מוטלת החובה לשקוד על קיומו של ממשל תקין ומינהל ציבורי הפועל לרווחת האזרחים ולהקפיד שפעילותנו תהיה תמיד בגדרי החוק. לצד החתירה לשלום, לביטחון וליציבות, תפעל הממשלה בענייני החברה והכלכלה, במצוקות של השכבות החלשות ובחיזוק הלכידות החברתית. מאמץ מיוחד יוקדש לטיפול בשכונות ובערי הפיתוח. אני רואה בחינוך כלי ראשון במעלה לצמצום הפערים בחברה וליצירת חברה שוויונית יותר. הממשלה בראשותי תפתח דף חדש ביחסים עם אזרחי ישראל שאינם יהודים, במטרה ליצור שותפות אמיתית ותחושת שוויון בין כל אזרחי המדינה.
הבעיה שלך, תסלח לי, אני אומר את זה גם כשכן מהנגב – – –
הבעיה שלך, ובתור שכנים אולי תלמד את זה ממני, שאתה צריך לגלות מעט יותר סבלנות. אם היית ממתין עוד משפט, היית שומע את זה. אבל בתור שכן אני מוכן תמיד לסייע לך, גם בדבר הזה. בהזדמנות זאת ברצוני לברך את ערביי ישראל לרגל חגם – עיד אל-אדחה.
כן ברצוני לברך בברכה מיוחדת את חברנו, השר סאלח טריף, השר הראשון בתולדות המדינה מקרב בני המיעוטים, ובהמשך, אני בטוח, הרי זו לא הפעם האחרונה שאני מקים ממשלה, אני מקווה, ודאי שיהיה גם שר ערבי. צמצום הפערים בחברה הישראלית תלוי, בין היתר, ביכולתנו להשיג צמיחה כלכלית לאורך זמן. במשק הישראלי מצויים הכוחות והכשרונות שביכולתם להבטיח את שגשוגה של החברה בישראל. תפקידה של הממשלה יהיה לאפשר להם להוביל את החברה בישראל לשגשוג כלכלי. שגשוג זה יושג רק אם ננהל תקציב מדינה אחראי, נפנה מקורות להשקעות בתשתיות ובחינוך, נפעל להקלת נטל המס המוטל על אזרחי המדינה ולהרחבת בסיסו, נקדם הפרטה ושינויים מבניים. כך נבסס משק מודרני ופתוח, שיוכל להשתלב ולהתחרות באופן מיטבי בכלכלה העולמית. לצורך הגשמת מטרות אלה בכוונתי להקים ולהפעיל קבינט כלכלי, כפי שהבטחתי. חברי הכנסת, לכל ממשלה יש תוכניות בתחום המדיני, הביטחוני, הכלכלי והחברתי. אבל על כל ממשלה מוטלת לפני הכול אחריות עליונה לשמירה על נכסי הנצח של האומה, המהווים את החוט המקשר של קיומנו הלאומי. ירושלים היא החלום הגדול שאליו ייחלו והתפללו היהודים בכל הדורות. אם נפנה עורף לעברנו, לסמלינו ולקודשינו, נציב במו-ידינו סימן שאלה על עתידנו וייעודנו. על כך אמר יגאל אלון, זכרו לברכה, מפקד הפלמ"ח והמבריק שבמפקדי מלחמת העצמאות: "עם שאינו מכבד את עברו, ההווה שלו דל ועתידו לוט בערפל". ירושלים היתה ותהיה בירת הנצח של העם היהודי. על מחויבות זאת חזרו תמיד ראשי ממשלות ישראל בנאומי השבעתם, ובהם ראש הממשלה המנוח יצחק רבין, זכרו לברכה, וכך גם השבועה "אם אשכחך ירושלים, תשכח ימיני, תדבק לשוני לחכי אם לא אזכרכי, אם לא אעלה את ירושלים על ראש שמחתי". עמדותי בעניין חשיבות רמת-הגולן, בקעת-הירדן ואזורי ביטחון נוספים שבהם הוקמו יישובים יהודיים בימי ממשלות ישראל השונות ידועות. עמדותי ידועות. עם זאת, אני מודע לכך, שבממשלה החדשה קיימות גם עמדות אחרות. בקווי היסוד של הממשלה נכתב, כי במהלך כהונת הממשלה לא יוקמו התנחלויות חדשות. גם ברגעים אלה, שיש להם ממד חגיגי, אנו זוכרים את הנופלים בכל מערכות ישראל ואת קורבנות הטרור ובני משפחותיהם. אני מבקש גם במעמד זה לבטא את מחויבות הממשלה לעשות כל שביכולתה להביא לשחרורם של השבויים והנעדרים וכל מי שפעלו למען ביטחון המדינה ולהחזרתם לבתיהם; כפי שאני זוכר את חברי ואלה שהלכתי אתם יחד, תמיד בכאב. מעבר לתנחומים, אני רוצה לאחל החלמה לפצועים שנמצאים היום בבתי-החולים השונים. אדוני היושב-ראש, אני מבקש להציג עתה בפני הכנסת את הרכב הממשלה: אריאל שרון – ראש הממשלה והשר לקליטת עלייה; שמעון פרס – סגן ראש הממשלה ושר החוץ; אליהו ישי – סגן ראש הממשלה ושר הפנים; נתן שרנסקי – סגן ראש הממשלה ושר הבינוי והשיכון; סילבן שלום – סגן ראש הממשלה ושר האוצר; שמואל אביטל – שר בלי תיק, אחראי לתיאום עניינים חברתיים; אשר אוחנה – השר לענייני דתות; דליה איציק – שרת התעשייה והמסחר. אני מבקש להביע את תנחומי לשרה איציק על מות אביה, זכרו לברכה. אני דיברתי אתה בבוקר ומסרתי לה את תנחומי. בנימין בן-אליעזר – שר הביטחון; שלמה בניזרי – שר העבודה והרווחה; נסים דהן – שר הבריאות; צחי הנגבי – השר לאיכות הסביבה; מתן וילנאי – שר המדע, התרבות והספורט; רחבעם זאבי – שר התיירות; סאלח טריף – שר בלי תיק; רענן כהן – שר בלי תיק; ציפי לבני – שרה לשיתוף פעולה אזורי. התיק יוחזק לפי שעה בידי השרה לבני ולפיקדון בידיה. כמו כן יימסרו לטיפולה תחומי פעילות נוספים. לימור לבנת – שרת החינוך; אביגדור ליברמן – שר התשתיות הלאומיות; עוזי לנדאו – השר לביטחון פנים; דני נוה – שר בלי תיק, אחראי לתיאום בין הממשלה לבין הכנסת; אליהו סויסה – שר בלי תיק, אחראי לענייני ירושלים; אפרים סנה – שר התחבורה; ראובן ריבלין – שר התקשורת; מאיר שטרית – שר המשפטים; שלום שמחון – שר החקלאות ופיתוח הכפר. הרשימה – לפי סדר האל"ף-בי"ת. חברי הכנסת, הממשלה שהצגתי בפניכם זה עתה היא ממשלה מגוונת ביותר ומייצגת זרמים ומגזרים שונים בחברה הישראלית. ממשלה קטנה והומוגנית יותר ניתן לנהל ביתר קלות. אבל אני חושש, שהמחירים שהיה עלינו לשלם כדי לקיימה בתחומים רבים הם כבדים ביותר. אני יודע שיהיו קשיים, שיהיו מחלוקות. אני מקווה שנמצא בתוכנו את הכוחות ואת הסבלנות לחתור להסכמות ולשמור על האחדות הזאת. ואני רוצה לומר בצורה הכי ברורה, נעבוד כשותפים. אם נעמוד ביחד, כאיש אחד בלב אחד, נוכל לכל האתגרים שבפנינו. אלה רגעים רבי משמעות בעבורי. חיי הוקדשו לשירות המדינה וביטחונה. אני נכנס לתפקידי בחרדת קודש ורואה את עצמי כחוליה בשרשרת היסטורית של עם גדול. היום עיינתי בנאום ההשבעה השני של הנשיא האמריקני אברהם לינקולן; דברים שנאמרו אומנם בנסיבות היסטוריות שונות, ביום 4 במרס 1865, אחרי המלחמה. הדברים מבטאים במידה רבה את תחושותי וכוונותי עם כניסתי לתפקידי כראש ממשלה: "בלא נטירת איבה לשום אדם, ברגש נדיבות כלפי הכול, באמונה תקיפה בדרך הצדק, כפי שהנחיל לנו האל את היכולת להכיר את הצדק, הבה נתאמץ להשלים את המלאכה שבידינו, לעשות כל מה שעתיד להצמיח ולטפח שלום אמת בר-קיימא בינינו לבין עצמנו ובינינו לבין כל העמים".
אינני יכול לסיים את דברי בלי שאזכיר את רעייתי לילי, זיכרונה לברכה, שיום הולדתה חל היום. לילי ליוותה אותי ותמכה בי בכל הרגעים הקשים והמאושרים ובכל המאבקים. ברגע זה לילי חסרה לי ולבני משפחתי מאוד. תודה לכם.
אני אריאל שרון, בן שמואל ודבורה, זיכרונם לברכה, מתחייב כראש הממשלה לשמור אמונים למדינת ישראל ולחוקיה, למלא באמונה את תפקידי כראש הממשלה ולקיים את החלטות הכנסת. (חותם על ההצהרה) (מחיאות כפיים)
כבוד נשיא המדינה, כבוד היושב-ראש, לאה, משפחת רבין כולה, כנסת נכבדה, רצח יצחק רבין היה מעשה מתועב של אדם נתעב, מעשה שיש לגנותו בכל לשון של גינוי. על כולנו מוטלת החובה לפעול לבל יהין עוד אדם בישראל להרים יד על אדם אחר, או נבחר ציבור, בשל עמדותיו הפוליטיות ודרכו המדינית, ובכלל. ניתן לחיות, ניתן להתבטא, ניתן למחות, ניתן להביע דעה גם אם אינה תואמת את דעתנו, וניתן את האפשרות להיאבק עליה כמקובל בדמוקרטיה מתוקנת. אבל נשמור על החוק ולא נסטה ממנו, חוק שייושם באופן אחיד ושווה על כל אזרחי ישראל. אנחנו מתפארים, ובצדק, בדמוקרטיה בישראלית. לכן על כולנו לנהוג כמקובל בדמוקרטיות. ישראל היא מדינה נפלאה, יפה, ברוכת כשרונות גדולים בכל התחומים, והיא שלנו, אבל ישראל היא מדינה לא קלה. כדי שנוכל לחיות כאן כולנו יחד, צדק חייב להיעשות לכולם והחוק חייב להישמר על-ידי כולם, ללא פשרות. וצריך לומר ברורות, וזאת כדי לתקן, יש להשתחרר מן ההתחסדות והצביעות. הסתה ושנאת חינם קיימות בימין ובשמאל, בין חילונים ובין דתיים, בין יושבי כפר ובין שוכני כרך. היהודים הם מהמוכשרים בעולם, אבל, לצערנו, הם יודעים גם לשנוא, ולא מהיום. זה היה בעברנו הרחוק וזה היה בתקופתנו אנו. בארגון "השומר" ובניל"י בתחילת המאה, ב"הגנה", באצ"ל ובלח"י, בפילוג בקיבוצים לפני כמעט 50 שנה, ועל מה? ובמרד המושבים לפני 40 שנה, ובשנות ה-30 ובשנים השחורות של ה"סזון". ואי-אפשר לשכוח את קריאות הגיל של חלק מהאנשים היורים אל אחיהם, בהם ניצולי שואה רבים, הנמלטים מאונייה אחוזת להבות בחוף תל-אביב. כבוד הנשיא, כבוד היושב-ראש, כנסת נכבדה, לא באתי כדי לנהל חשבונות מי הסית, מי התחיל, מי הרבה ומי המעיט. באתי לדבר על אדם גדול, מפקד דגול, ידיד, אדם שאהבתי והערכתי – יצחק רבין. אבל אעשה שקר בנפשי אם לא אומר שעל כולנו להפסיק. ההסתה ושנאת החינם קיימות לכל רוחב הקשת הפוליטית בישראל. ופגיעה אינה רק רצח פיזי. רצח כזה הוא, כמובן, הנורא ביותר, אך גם רצח אופי הוא רצח. ואינני יכול לשכוח את השלטים והכתובות שכיסו את הארץ וכינו ראש ממשלה גדול אחר, מנחם בגין, ולא אותו בלבד, בתארים "רוצח" ו"פושע מלחמה". ואני אומר וקורא לכולנו: הרף, להפסיק, ולעמוד יחד כדי לקדם תקוות ולעצור סכנות. רצח ראש הממשלה יצחק רבין היה מכה נוראה למשפחתו האוהבת וכאב עמוק לרבים רבים, כמעט, הייתי אומר, לכל אזרחי ישראל. כאב שאין לו מזור. לי ולבני דורי, שהלכנו עוד כנערים בשבילי מדבר יהודה והעפלנו אל צוק מצדה כשלבותינו פועמים; שהכרנו את משעולי הנגב שהיו לנו לבית והרווינו צימאוננו במי בורות השומרון במסעות מפרכים; לנו, שהכרנו כל הר וגיא בגליל, שעלינו אל ראש התבור ולהר-מירון וחיכינו נרגשים לזריחה, וטיפסנו על מצוקי הארבל בחשכת הליל; לדור שלנו, שראה בכל יישוב שהוקם בארץ-ישראל ובהקמת כוח המגן העברי, התגשמות חלומו של העם היהודי, הבונה מחדש את עצמאותו – לנו היה יצחק רבין אחד מאתנו. אדם שהכיר כל ואדי, כל הר וגבעה. שיכולת לדבר אתו על שטח ללא מפה. המפה היתה בראשו ואהבת הארץ בלבו. לנו, פקודיו בצה"ל, שעמדנו יחד אתו במערכת הכבדות והמרות להקמת ולשמירת עצמאות ישראל, הוא היה מורה ומדריך, מכוון ומנחה. מגדולי בוני צה"ל ומפתח תורת הלחימה שלו. דוגמה של רמטכ"ל בונה, שהכין את צה"ל והעבירו לדפוסים של צבא מודרני ומתקדם. יש אירועים, מלים, לעתים מבט של יצחק רבין ברגעים קשים, גורליים, שאני זוכר ולא אשכח לעולם. כשהיה חי, גם אם לא בכול הסכמנו, ובנושאים לא מעטים אף חלקנו איש על רעהו, הרגשתי ביטחון רב יותר. היה עם מי להתייעץ, להעריך מצבים משתנים. עם לכתו מאתנו הרגשתי לפתע את כובד האחריות הנוספת על כתפי, על כתפי כולנו. יצחק רבין, כמו מנחם בגין לפניו, האמין בשלום ופעל לקידומו. מי ייתן ונראה בהתגשמות חזונו-חזונם. התכנסנו כאן היום כדי להזכיר ולזכור מנהיג גדול וכדי להתריע מפני סכנת האלימות הפושה בכל תחומי חיינו. נכון, יש בינינו חילוקי דעות, אבל למען כולנו ולמען עתידה של ישראל, בואו נושיט יד איש לאחיו ונביא אל חיינו במקום שנאת חינם – יותר אחווה וריעות. ואת יצחק נזכור תמיד.
גברתי היושבת-ראש, כנסת נכבדה, דבר נורא קורה כאן. יהודים נרצחים במדינה היחידה שליהודים יש בה הזכות והכוח להגן על עצמם בכוחות עצמם, והממשלה אינה מיישמת את זכותה של ישראל.
כפר-דרום, יישוב שעלה על הקרקע במוצאי יום הכיפורים התש"ז–1946, עמד במערכת גבורה במלחמת העצמאות ועיכב את הפולש המצרי בימים קריטיים, שילם שוב את מחיר הדמים.
ולאלה שנמצאים גם בבית הזה – –
– – וממליצים כמעט מדי יום לפנות את כפר-דרום, צריך להזכיר שכפר-דרום עמד במערכה ופונה רק ב-8 ביולי 1948.
אני מודה לך, גברתי. כדי שלא תהיה טעות, כפי שאני יודע היכן נגבה נמצאת ואיך עמדה במלחמת הגבורה, אני יודע בדיוק היכן כפר-דרום היה, והמקום שבו נרצח חייל בשבת בבוקר, והשני, לצערי, מת מפצעיו, אותו פצוע אנוש, היה בדיוק המקום שהיישוב כפר-דרום היה ממוקם בו. בדיוק אותו מקום.
אני לא כל כך מבין את הצריחות האלה, צורחות ככרוכיה. אחת מהצורחות כאן, עוד ביום ראשון, אתמול, ביקשה אפשרות להיפגש עם דחלאן.
גברתי היושבת-ראש, כנסת נכבדה – –
– – בימים מרים כמו היום קשה לדבר. לא הייתי מדבר אלמלא שמעתי את הניתוחים החכמים, את החישובים הסטטיסטיים המבריקים: כמה אירועים היו אתמול מול שלשום ושלשום מול לפני שלשום ואלה מול מה שהיה לפני שבוע, ואיך ירדה האלימות כתוצאה ממדיניות מבריקה. לא הייתי מדבר אלמלא שמעתי בימים האחרונים נימת שבח על ערפאת וכיצד הוא הורה שלא לירות מאזורי A, אבל התיר דמם של אזרחי ישראל באזורי ו-C, דבר שהממשלה התאמצה להסוות. וכיצד בנדיבות לב נענתה ממשלתנו לבקשת ערפאת שלא לפעול נגד מחבל אחר, ידידם של כמה מחברי וחברות הכנסת שעוד רצו לבקרו אתמול, מוחמד דחלאן, שעומד בראש פעולות הטרור ברצועת-עזה, זה שהעניק דרגת סרן באותו היום לקצין הפלסטיני שרצח בכפר-דרום בשבת עם שחר. אלמלא זאת הייתי שותק. עוד הבוקר, לפני שנודע דבר הפיגוע, שרי ממשלה התרוננו ושמחו שהנה חוזרים אל ערגתם, אל רעיונות קמפ-דייוויד, לאור צעדיו של ערפאת. אלמלא זאת, היום הייתי נאלם דום. גברתי היושבת-ראש, לפני כשישה חודשים עמדתי כאן, בירכתי על הנסיגה מלבנון, אבל הזהרתי, שעל הצורה שבה עשינו זאת, על הבריחה הזאת ועל נטישת צד"ל נשלם בעתיד. חלק מהיושבים כאן גיחכו, העירו הערות ציניות, והיום כולם יודעים, שהבריחה החפוזה הזאת והבלתי-אחראית היא אחת הטעויות הגדולות ביותר שעשה ראש הממשלה.
היום אני אומר לך, אדוני ראש הממשלה, עזוב את חלומות קמפ-דייוויד, לך לדרך מדינית אחרת, נכונה יותר. עשית טעות היסטורית בוויתורים שלך שם, שהם יחד עם הבריחה הזאת מלבנון – ואני בירכתי על היציאה, אבל הם ודרך היציאה הביאו עלינו את המצב הקשה הנוכחי, את האירועים האחרונים. לצערי, נכשלת. אכזבת אותם מיליון ו-700,000 שתמכו בך בבחירות 1999. פעם נוספת הוכח, שוויתורים וחולשה מזמינים אלימות.
מעולם לא התווכחתי עם יושב-ראש.
יכול להיות. גברתי היושבת-ראש, אלה הם דברים שלא נעים לשמוע, מאוד לא נעים לשמוע. אבל מאחר שהיושבת-ראש היא היושבת-ראש, לפי מה שתנחי כך אנהג.
תודה רבה. אני מצטער, אבל חבל שלא הבאת בחשבון את הצריחות שעלו כאן, כי אחרת הייתי יכול לגמור את דברי. בכל מקרה, אני מודה לך.
אדוני היושב-ראש, נשיא האוניברסיטה פרופסור מנחם מגידור, הרקטור פרופסור מנחם בן-ששון, סגן הנשיא, שגריר ישראל בארצות-הברית בעבר, משה ארד, יושב-ראש חבר הנאמנים, עורך-הדין יגאל ארנון, אנשי האוניברסיטה, כנסת נכבדה, בטקס הפתיחה שנערך ב-1 באפריל 1925 על פסגת הר-הצופים, אמר פרופסור חיים ויצמן – מי שעתיד היה להיות נשיאה הראשון של האוניברסיטה העברית, ומאוחר יותר נשיאה של מדינת ישראל – בין היתר, את הדברים הבאים: "בין חומות המוסד הזה יחדל כל ריב מדיני וכל מחלוקת תיפסק, ואני מקווה כי פה יעשו כל הגזעים ובני האמונות השונות אגודה אחת בשאיפתם הגדולה והמשותפת לחקירת האמת". אחרי 75 השנים מעניין לראות כיצד התגשם חזונם של אישים כמו פרופסור חיים ויצמן, פרופסור מרטין בובר, פרופסור אלברט איינשטיין ופרופסור י"ל מגנס, מהאבות המייסדים של האוניברסיטה, להקים את "האוניברסיטה של העם היהודי", כך כינוה. הם ראו בהקמתה של האוניברסיטה העברית, ששפת הלימוד בה עברית, חלק בלתי נפרד מעצם הגשמת החזון, החלום הציוני. אין ספק, דרכה של האוניברסיטה העברית מאז טקס פתיחתה, צמיחתה, התפתחותה, הן אולי העדות המוחשית ביותר לניצחונה של המהפכה הציונית ולמימושו של החזון הציוני בארץ-ישראל. טוב לזכור, כדאי לזכור, שהיו אחדים מהמייסדים ומראשי היישוב אז שביקשו לכנותה "מכון מחקר". היה זה דווקא זאב ז'בוטינסקי, שתבע חד-משמעית לקבוע את הכינוי "האוניברסיטה העברית בירושלים". חוקריה ומדעניה של האוניברסיטה העברית תרמו לתקומתה של מדינת ישראל ולעוצמתה הרוחנית והפיזית של ישראל בדרכים רבות ובכל התחומים. תרומתם לביטחונה של ישראל היתה מכרעת. כך גם בנושאי הביוטכנולוגיה, הבריאות והרפואה. רציתי מכאן לפנות לראש הממשלה – אני מקווה שהוא יחלים במהירות – מכובדי ראש הממשלה, ולומר, כשאנו מעלים היום על נס את הישגיה האדירים של האוניברסיטה בתחום הרפואה, כמו גם בתחומים אחרים, אנא טפל וסיים את הבעיה הכואבת של רופאי ישראל; אנא שים קץ לשביתת הרופאים, כדי שיוכלו להמשיך ולקיים שירותי בריאות ברמה ובאיכות שווים לכולם. תרומתה של האוניברסיטה לפיתוח חקלאית מודרנית ומשגשגת מן המתקדמות בעולם ולהתאמתה לארץ דלת מים ומשאבי קרקע ידועה ברחבי העולם כולו. האוניברסיטה העברית ממשיכה להיות חוד החנית בעולם משתנה של כלכלה, של טכנולוגיה מתקדמת, של מדעי המחשב – שבהם האוניברסיטה העברית הינה כיום המובילה בתחומה בארץ – של התפוצצות המידע, ובתחומי הכימיה, המתמטיקה והפיזיקה, תרומתה לתעשייה גדולה ביותר. קשה ובלתי אפשרי במילות ברכה לכסות את יריעת הישגי האוניברסיטה העברית, אבל אי-אפשר שלא לציין את תחומי החינוך, העבודה הסוציאלית והישגי הפקולטה למשפטים, הידועה בהקפדתה על רמתו ועל טיבו של החינוך המשפטי שהיא מקנה לתלמידיה, חינוך הקובע אמות-מידה לכל העוסק בתחומי המשפט בישראל. אדוני היושב-ראש, אינני יכול כיהודי, ואני בראש ובראשונה יהודי, שלא לציין את אחד ההישגים הגדולים ביותר בעיני: האוניברסיטה העברית הפכה למרכז עולמי למדעי היהדות; המחלקות למקרא, תלמוד, לשון עברית, ספרות עברית, מחשבת ישראל, קבלה, היסטוריה של ארץ-ישראל ועוד. בידיה של האוניברסיטה העברית בירושלים נפלה הזכות לשמור את הפיקדון היקר ביותר של העם היהודי: הזיכרון, המקורות, השורשים והתיעוד המקיף ביותר לגבי זכותנו הבלתי-ניתנת לערעור על הארץ המובטחת. הארץ קדושה לא רק ליהודים, היא קדושה גם למוסלמים, היא קדושה גם לנוצרים, אבל מובטחת היא רק ליהודים. כנראה, אדוני היושב-ראש, שגם הרב קוק הצליח. אין ספק, האוניברסיטה העברית תרמה תרומה מכרעת להכנת התשתית האינטלקלטואלית, המדעית והרוחנית למדינה היהודית העתידה, כפי שראו זאת מייסדיה, ומאז המשיכה ופעלה לחיזוקה ולהתפתחותה של ישראל. האם חזונם של המייסדים, כפי שהתבטא בדבריו פרופסור חיים ויצמן בעת טקס הפתיחה התגשם אף הוא? השלום עם שכנינו התפתח בקצב אטי מזה שחשבו המייסדים, אבל גם בו כבר היו לנו הישגים גדולים, ואני מאמין שעוד יהיו. ובתחום שיתוף הפעולה המדעי, אין ספק שהמחקר המדעי חוצה גבולות. בשנים האחרונות הורחב שיתוף הפעולה ואף הואץ, בנושאים הקשורים במזרח התיכון – עם מדענים מצרים בתחומי הרפואה, הביולוגיה הימית והחקלאות, בתמיכת ארצות-הברית; בנושאי מחלות טרופיות – עם חוקרים מתוניס, ממרוקו ומלבנון. לאחרונה נערך גם מחקר משותף לחוקרים ישראלים, פלסטינים, מצרים וירדנים בתמיכת הקהילה האירופית. אדוני היושב-ראש, ברצוני לומר לסיום משהו אישי. היתה לי הזכות, כבוגר האוניברסיטה העברית, להיות אחד מבין למעלה מ-120,000 מקבלי תארים עד היום, ורבבות רבות אולי יותר של תלמידי תעודה. ואני רוצה להודות לאוניברסיטה על כך. כשבאתי להירשם לאוניברסיטה, אז לפקולטה לחקלאות, ערב מלחמת העצמאות, והר-הבית נתגלה לעיני מרהיב במלוא הדרו, התנגנו בפי המלים: "מעל פסגת הר-הצופים, שלום לך ירושלים". כך הרגשתי גם אחר כך, אחרי המלחמה, כשהייתי סטודנט בתחילת שנות ה-50 ומג"ד בחטיבה הירושלמית, כשהיינו עולים להר-הצופים, אם בשיירה מלווה באנשי או"ם אם בדרך לא-דרך בחשכת הליל. 19 שנים היו הר-הצופים והאוניברסיטה בתוכו במצור ירדני. ולעם היהודי במדינתו היה אז עוז רוח להיאבק בעקשנות להגן על ההר, לא לוותר, עד שהבאנו לאיחודה של ירושלים, וכך נשמור עליה לעולם; ונגיע בעזרת השם ל"שלום בחילינו ושלווה בארמונותינו". ושוב, תודה לכם, אנשי האוניברסיטה. תודה.
כבוד נשיא המדינה לשעבר עזר ויצמן, ראש הממשלה לשעבר בנימין נתניהו, הגברת נתניהו, אדוני היושב-ראש, כנסת נכבדה, חבריו של גנדי, הבוקר נרצח בירושלים על-ידי טרוריסטים פלסטינים חברנו לממשלה ולכנסת, השר רחבעם זאבי, גנדי, השם ייקום דמו. משחר נעוריו ועד ליום מותו נטל השר זאבי חלק פעיל במערכה לתקומת ישראל ולקיומה, ובמערכה זו נפל. רחבעם, דור שישי לבני ירושלים מצד אמו, נפל על משמרתו בבירת הנצח שלנו, בירושלים. זכויותיו של השר זאבי למען מדינת ישראל כבירות: מימיו בפלמ"ח שאליו הצטרף בנעוריו, דרך שירותו בצבא-הגנה לישראל, שבו שירת למעלה מ-25 שנים עד לדרגת אלוף, ועד לכהונתו כחבר בכנסת ישראל ובממשלתה, ראש תנועת מולדת, אוהב מולדת. דרכו מסמלת את אבני הדרך של תקומת ישראל ומאבקיה. זאבי היה מגדולי קציני המטה והמפקדים של צה"ל. לאחר מכן המשיך לתרום לביטחון ישראל גם כיועץ ראש הממשלה יצחק רבין, זיכרונו לברכה, למלחמה בטרור ולמודיעין. בראש ובראשונה הוא היה ציוני בכל רמ"ח איבריו. לא הכרתי ידען גדול כמוהו בנושא ארץ-ישראל ותולדותיה. תרומתו להתיישבות בארץ-ישראל היתה אדירה. רחבעם זאבי היה פרלמנטר מצטיין בכנסת ישראל במשך 13 שנה ושר בממשלתו של יצחק שמיר, כמו גם בממשלת האחדות בראשותי. בכל תפקידיו הציבוריים הוא נאבק באופן עקבי ומעורר הערכה על עמדותיו ואמונותיו. זוהי אבדה קשה לעם ישראל ולמדינת ישראל. בשבילי זוהי גם אבדה אישית. גנדי היה קודם כול חבר; חבר לנשק וגם חבר לאמונה בדבר זכותו הבלתי-מעורערת של עם ישראל על מולדתו ההיסטורית. רק טרוריסטים נפשעים יכולים להעלות על דעתם רצח של נבחרי ציבור במדינה דמוקרטית. רק משטר החותר לחורבנה של מדינת ישראל ומתנגד באופן העמוק ביותר לשלום, יכול לתת חסות למרצחים מסוג זה. האחריות כולה מוטלת על ערפאת כמי שהפעיל ומפעיל טרור וכמי שלא נקט שום צעד רציני, עד היום, כדי לסכל טרור, אף שידע שאי-נקיטת צעדים נגד ארגונים כמו "החזית העממית" תגרום למעשי רצח נוראים. האחריות כולה עליו. אנחנו רוצים שלום עם העם הפלסטיני, אבל פשרה עם הטרור לא תהיה. לא תהיה. צוואתו של השר זאבי היא היאחזות באדמת המולדת ההיסטורית והמלחמה הנחושה חסרת הפשרות לביטחון ישראל ולקיומה של ישראל. ואנחנו ננהל מלחמת חורמה במחבלים, במסייעים להם ובשולחיהם. את צוואתו של השר זאבי, השם ייקום דמו, נקיים. גנדי יחסר לי. הוא יחסר לכולנו. אני רוצה להביע את השתתפותנו כולנו באבלה של המשפחה הגדולה והמיוחדת של גנדי. יהי זכרו ברוך.
גברתי היושבת-ראש, כנסת נכבדה, אני מודיע, שסגנית שר התשתיות, חברת הכנסת נעמי בלומנטל, מתמנית לסגנית שר במשרד ראש הממשלה. אני מקווה שחברי הכנסת יקבלו זאת בשמחה. תוקף המינוי הוא מהיום. תודה.
הפעילות הזאת, לא רק שלא דעכה, היא נעשית בכל צינור, בכל דרך, ואני לא אפרט כאן את הצעדים. אין שיחה אחת שמתנהלת בין מישהו מראשי הממשלות שהנושא הזה לא עולה.
מכובדי, נשיא המדינה והגברת קצב, יעל היקרה, בני משפחת זאבי, משפחה כה מיוחדת, יושב-ראש הכנסת, חברי כנסת לשעבר, כבוד הרב הראשי לישראל, אדוני היושב-ראש, כנסת נכבדה, כבר עברה למעלה משנה מאז הותירו אותנו כדורי המרצחים בלי גנדי. ואנו נותרנו עם פסיפס תמונות של נופי הארץ, מהערבה ועד הגולן, וגנדי במרכזן. לאלה בינינו הזוכרים, עוד תמונות מפסגת הר סיני. נותרנו עם רסיסי זיכרונות של מי שהוגדר כ"אלוף נעוריה של המולדת". זה למעלה משנה – ואנו עדיין נתונים בתוך מלחמת הטרור האכזרית שנכפתה עלינו; מלחמה שגנדי עמד בה בקו הראשון – בירושלים, בירת הנצח המאוחדת שלנו, העיר שעליה נלחם ובמאבק עליה נפל. גנדי שהכרתי, מעבר להיותו חבר, מפקד, פרלמנטר מצוין, מנהיג ציבור וחוקר צפונות ישראל, היווה באישיותו רבת הפנים השתקפות אנושית של הארצישראליות. הוא היה נציגה האמיתי של ארץ-ישראל, וגילם בחייו ובמותו את תמצית מאבקנו על הארץ; "אסיר ציון" אמיתי, הכבול בעבותות אהבה לירושלים עירו ולארץ-ישראל מולדתו. באזכרה במלאות שנה להירצחו, דימיתי אותו במכנסי חאקי קצרים ובסנדלים תנ"כיים לרגליו, עומס על גבו את המורשת והרצף ההיסטורי של העם היהודי בארץ-ישראל; פוסע בנחישות ובהתמדה בשביל הצר והפתלתל במעלה ההר התלול, מתוך הכרה ואמונה שלעם היהודי אין חלופה, שאנו מוכרחים להגיע לפסגה. לו היה גנדי כאן אתנו היום, מאחר שהיה ער ואוהב את השפה העברית, ודאי היה מעיר לי, שלא אומרים פתלתל אלא פתלתול. אבל מאחר שהמלה פתלתול לא כל כך מובנת היום, לצערנו, הרשתה האקדמיה וקבעה שאפשר להשתמש במונח "פתלתל". אבל אני בטוח שאילו היה גנדי כאן הוא היה מתקן אותי במקום. משפחת זאבי, חברי הכנסת, היום, כשמכולנו בבית הזה נדרשות אחריות לאומית והתעלות מעל לשיקולים מפלגתיים צרים, היום, אל מול האתגרים העצומים הרובצים לפתחנו, חסר לי גנדי עם תפיסתו הציונית הערכית ועם ניסיונו רב-השנים; חסר לי, ואני בטוח שחסר לכולנו. נפעל כולנו להגשים את צוואתו של גנדי, נמגר את הטרור הרצחני המאיים עלינו, ששוב פגע בנו קשה היום, וגם רוצחיו – לא יינקו. רוצחים לא יינקו.
נלך יחד, מאוחדים, באותה רוח שהנחיל, הרוח שביטא נתן אלתרמן בשירו "זמר הפלוגות": "לשווא לשווא אמרו רק הימים הם לנו,/ לשווא אמרו לאש ושוד נידון הליל./ הלילה והיום רק לחיים ניתנו./ הלילה והיום הם ארץ-ישראל/ מן השפלה בחוף ועד גדרות התיל./ ומנקרות הרים ומבקעות וגיא/ נשיב לך את היום ארצי ואת הליל./ נשיבה לך אותם למען כל החי". אנחנו לא ניסוג, אנחנו נמשיך לפסוע במשעול הצר, עד לניצחון, עד לביטחון ולשלום, עד לפסגה שעליה חלם גנדי ואליה לא זכה להגיע. כמילות הסיום בשירו של אלתרמן: "כי לא נשוב אחור ודרך אין אחרת, אין עם אשר ייסוג מחפירות חייו". יהי זכרו ברוך.
אדוני היושב-ראש, ברשותך, אני רוצה להתייחס לנושא הקודם, הכאוב, שעלה לפני כן. אין ספק שפרשת עזאם עזאם וכליאתו על לא עוול בכפו הן מעשה קשה מאוד. אנחנו יודעים את סבלו. אני רוצה להודות למשפחה. זו משפחה מאוד מיוחדת, ויצא לי לפגוש אותה פעמים רבות. עם כל הכאב שלכם, אני רוצה להודות על מידת הסבלנות וההבנה והאיפוק שאתם מגלים. אנחנו איננו מרבים לעסוק בסוגיה זו בפומבי רק מסיבה אחת: שלא ייגרם נזק נוסף ושלא ייתוסף סבל על סבלו. אני רוצה לומר לכם, שנעשים כל המאמצים, בכל הדרגים, להתגבר. אני רוצה להודות כאן לשר דני נוה, שפועל בנושא זה ללא הפסקה. אני רוצה להודות לחבר הכנסת יוסי שריד, דיברנו לא אחת בסוגיה הזאת, והפרטים בהחלט ידועים. אני רוצה להודות לחברי הכנסת שפעילים. איננו מתכוונים להניח לפרשה הזאת. אני רוצה לשלוח מכאן ברכות על עמידתו של עזאם עזאם, ונקווה שבעזרת השם נזכה לראותו במהרה בינינו. ושוב, תודה לכם על האיפוק. אנחנו מעדיפים בסוגיה הזאת שלא להרבות לדבר, אבל פעולתנו לא נפסקה ולו לרגע. תודה. אדוני היושב-ראש, כנסת נכבדה, אני מתכבד להודיע לכנסת, כי החלטתי, על-פי סמכותי לפי סעיף 33(ה) לחוק-יסוד: הממשלה, לצרף את מר בנימין נתניהו לשר נוסף בממשלה, בתפקיד שר החוץ. אני משוכנע, כי כישוריו של מר נתניהו יהוו תרומה משמעותית לממשלה ולעבודתה, וכי הוא יבצע את תפקידו ואת מדיניות הממשלה, שיעדיה ביטחון ושלום, על הצד הטוב ביותר. בהתאם לסעיף 3(ג) לחוק-יסוד: הממשלה האמור, אבקש את אישור הכנסת למינוי. תודה.
אדוני היושב-ראש, כנסת נכבדה, בלילה שעבר נרצחו שתי נערות ואשה אחת על-ידי מרצח פלסטיני. מובן שכולנו שולחים תנחומים למשפחות שאיבדו את יקירותיהן ואין מזור לכאב הזה. אבל כאב לי מאוד היום, ביום כזה, כל היום, מבוקר עד לילה, עסקו – תאמינו לי – בדברי הבל. דברי הבל. אני הרגשתי בושה עמוקה. כולכם יודעים איזו חשיבות אני מייחס לממשלת האחדות. כולכם יודעים כמה חשוב לנהוג באחריות בכל עת, והיום בפרט. כולכם יודעים כמה חשוב שילובן של שתי המלים הללו יחד: אחדות ואחריות. כך אנו צריכים לנהוג היום, כולנו. כך היינו צריכים לנהוג היום כולנו. כולכם מודעים להתנהלות בימים האחרונים. ראשי המשק, שרים וחברי כנסת, לרבות שרים ממפלגת העבודה, כולם עבדו כדי לשכנע את מפלגת העבודה להצביע בעד התקציב ולהפריד בין הפוליטיקה למצב המשק. אני מבקש לקרוא מעל בימת הכנסת את מה שהוצע למפלגת העבודה במגעים בין צוותים של שתי המפלגות עד הדקות האחרונות ובמשך כל היומיים האחרונים. ברשותך, אדוני היושב-ראש, אני רוצה לקרוא דבר שסוכם בין הצוותים, כשבעצם הוזמנתי לאקט של לחיצת יד עם שר הביטחון, הוא יושב-ראש מפלגת העבודה. זאת ההודעה: שוחחתי עם שר הביטחון וסיכמתי עמו, כי סיעת העבודה בכנסת תצביע בעד התקציב בקריאה הראשונה. עוד סוכם, כי במסגרת התקציב המוצע, ללא פריצתו, תוך שמירת יעד הגירעון וללא שינוי משמעותי, תוסדרנה סוגיות הגמלאים והסטודנטים. לשם כך מיניתי ועדה בראשותי שבה יהיו חברים גם שר הביטחון, שר החוץ ושר האוצר. הוועדה תסיים את עבודתה עד ליום 10 בנובמבר שנת 2002. הממשלה חוזרת על מחויבותה, כי חלוקת המשאבים הממלכתיים תיעשה אך ורק על-פי קריטריונים המבוססים על שיקולים ענייניים ושוויוניים על-פי יעדי המדינה וצורכי אזרחיה, ולא על-פי מפתח מגזרי. אדוני היושב-ראש, חברי הכנסת, הקטע האחרון זה בדיוק קטע מקווי היסוד של הממשלה, פרט למלה אחת, בסוף, לפי בקשתו של שמעון פרס, שבאמת עשה מאמץ אדיר. בקווי היסוד כתוב: לא על-פי מפתח מפלגתי. שמעון הציע, וההצעה נראתה לי מאוד נכונה. זה הקטע שמופיע, ידידי שר הביטחון, בקווי היסוד של הממשלה. משם לקחנו את הקטע הזה.
אדוני היושב-ראש, חברי הכנסת, זה מה שהצענו. לא הסכמנו להסיט את הדיון לנושאים שהיה בהם גוון של פגיעה בציבור שלם, שהועלו ברגע האחרון משיקולים פוליטיים. אני רוצה לפנות מכאן למפלגת העבודה וליושב-ראש המפלגה ושר הביטחון, ידידי בן-אליעזר: על זה אתה מפרק את ממשלת האחדות? אני שואל אותך, על זה אתה מפרק את ממשלת האחדות? בשעה גורלית זו למשק הישראלי, כשעיני העולם כולו נשואות אלינו, מה שנדרש מכולנו – קואליציה ואופוזיציה – זה להצביע בעד התקציב. די, יש גבול לביזיון. די, יש גבול לביזיון.
לכל האנשים שעבדו בימים האחרונים, ובמיוחד לשר החוץ שמעון פרס, שעשה מאמץ מיוחד ביודעו שהממשלה הזאת, ממשלת האחדות הלאומית, היא הממשלה שיכולה להוביל לתהליך מדיני בדרך המהירה ביותר – – –
אני מודה לכל האנשים שעשו מאמץ גדול כדי להסביר למפלגת העבודה את חשיבות התמיכה בתקציב המדינה והשמירה על ממשלת האחדות. עשינו הכול, ניסינו הכול. צר לי כי לא הצלחנו במאמצינו. נמשיך וננהיג את המדינה באחריות ובשיקול דעת. תודה רבה.
אדוני היושב-ראש, חברי חברי הכנסת, נמצאים אנו יומיים לפני ערבו של חג השבועות: וחג שבועות תעשה לך, ביכורי קציר חיטים. בימי קדם היו אבותינו עולים בחג הזה לרגל להר-הבית, כאן, בירושלים, מביאים את ביכורי תבואתם ואת תוצרתם החקלאית, ובכך מקיימים את המצווה המופיעה בספר דברים: ולקחת מראשית כל פרי האדמה אשר תביא מארצך אשר ה' אלוהיך נותן לך ושמת בטנא והלכת אל המקום אשר יבחר ה' אלוהיך לשכן שמו שם, ובאת אל הכוהן אשר יהיה בימים ההם ואמרת אליו, והגדת היום לה' אלוהיך כי באתי אל הארץ אשר נשבע ה' לאבותינו לתת לנו. הקשר הזה, העמוק כל כך, שבין עם ישראל לארצו ממשיך גם היום, אלפי שנים מאוחר יותר. "אם טובה ואם רעה, אם קלה ואם קשה, אם זולה ואם יקרה – זוהי ארצי", אמר זאב ז'בוטינסקי בתחילת המאה הקודמת, והוסיף: "ישראל וארץ-ישראל – חד הם". אין כוח בעולם שיכול להפריד את עם ישראל מארצו. אין דבר מוסרי יותר, מוצדק יותר מהצלחתו של עם ישראל מקץ אלפיים שנות גלות לחזור ולהקים במולדתו מדינה ריבונית משלו. לפני בחירתי לראש הממשלה הבטחתי לעם בישראל להביא ביטחון ושלום. זאת מטרתי, ואני עושה כל מאמץ, יחד עם חברי לממשלה, כדי להשיגה. הבהרתי כבר בעבר מעל במה זו, כי על מנת להגיע לשלום אמת, שלום לדורות, נהיה מוכנים לוותר ויתורים כואבים. אולם לא נעשה שום ויתור, שום ויתור – – –
תודה. מטרתה הראשונה של ממשלת האחדות בראשותי היא להגן על המדינה ולהבטיח את עצם קיומה, לשמור על ביטחונם של אזרחי ישראל ולהבטיח עתיד טוב ובטוח יותר לילדינו. ביטחונם של אזרחי ישראל עמד לנגד עינינו כשהחליטה הממשלה, בעיצומו של חג הפסח, לצאת למבצע "חומת מגן". אני רוצה לשלוח מכאן תנחומים למשפחות חללי הטרור, חיילים ואזרחים, אלה שנפלו ביד מרצחים לפני המבצע ואלה שנהרגו במהלך המבצע ואחריו, ולאחל החלמה מהירה לפצועים בבתי-החולים, אותם נפגעים של כל יחידות הביטחון ומערכות הביטחון, צה"ל והמשטרה שלנו. מבצע "חומת מגן" היה שלב חשוב וחיוני במאבק למיגור תשתיות הטרור, מלחמת חורמה למיגור הטרור בכל מקום שבו הוא נמצא. במהלך המבצע נעצרו למעלה מ-2,000 מבוקשים, חלקם מהבכירים ביותר בארגוני הטרור. נהרסו חלקים רבים מתשתיות הטרור בערים השונות, פוצצו מעבדות חבלה ונתפסו מצבורי נשק, אמצעי לחימה וחומרי חבלה. הישגי המבצע מאפשרים המשך עשייה שקטה על בסיס המודיעין שהינו תוצאת המבצע, שתוצאותיו מדברות בעד עצמן. עשייה מדויקת, קצובה בזמן, שאותה האויב לא שומע, אבל מרגיש היטב על בשרו בעריו, בריכוזי הטרור שבהם הוא מתבצר, במרכזיו. לא סיימנו את המלאכה. מאבקנו בטרור נמשך ויימשך. עקרונות הפעולה שהותוו מייד עם תום מבצע "חומת מגן" מאפשרים לנו להמשיך ולטפל בתשתיות הטרור, תוך כניסה לשטחי הרשות הפלסטינית – כשצריך, כמובן; אין לנו שום כוונה להישאר בשטחים אלה, שום כוונה – איתור מחבלים מתאבדים וסיכול פיגועים בשלביהם הראשונים. אין ולא יהיה מקום מסתור לטרוריסטים, לעוזריהם, לשולחיהם ולכל מי שמטרתו טרור. במהלך כל הפעולות הללו אנו שומרים על העיקרון החשוב, המנחה אותי כל העת – מניעת הידרדרות ומניעת מלחמה אזורית. אמרתי זאת בתחילת כהונתה של הממשלה, וכך אני נוהג. ניתנו, כמובן, הנחיות ברורות לעשות כל מאמץ שלא לפגוע באוכלוסייה אזרחית. גם בחזית הצפון אנו פועלים על-פי אותו עיקרון של מניעת הידרדרות והסלמה. ביקורו של מזכיר המדינה האמריקני קולין פאואל בדמשק הביא לרגיעה במצב לשבועיים, אבל מאז אנו עדים לניסיונות הסלמה חוזרים של ה"חיזבאללה", בעידודה של סוריה. אדוני היושב-ראש, חברי הכנסת, אנחנו עדים למעורבות גוברת והולכת של אירן, בשותפות מלאה של סוריה, בהגברת מערך "קטיושות" ורקטות לסוגיהן, מהן בטווחים שלא פקדו אותנו עד היום אפילו פעם אחת, כמו שאנחנו עדים למעורבות גוברת של הפעילות האירנית בקרב ערביי ישראל. אני אומר מעטים מהם, כי אני בטוח ומאמין שרוב אזרחי ישראל הערבים הפלסטינים – אני יכול לקרוא להם בצורה הזאת, כי הם ערבים פלסטינים – רוצה לחיות ולהשתלב בחברה הישראלית.
אבל, לצערנו, הפעילות הזאת והמעורבות הזאת הולכות וגוברות, כמו שנמשכת הפעילות של הברחת נשק וניסיונות הברחת נשק מאירן בדרכים שונות, גם מעירק, לרשות הפלסטינית. המצב הזה בגבול הצפון הוא בהחלט מצב מעורר דאגה נוכח הברית האירנית-הסורית ושל ארגוני הטרור, כמו ה"חיזבאללה" וארגונים אחרים. למרות ניסיונות ה"חיזבאללה" ישראל ממשיכה למצות את המהלכים המדיניים בניסיון להרגיע את המצב בגבול הצפון. אולם ברור לכולם, כי ישראל לא תוכל לשבת בחיבוק ידיים אם יימשכו הפרובוקציות והתקפות הטרור על אזרחינו ועל חיילינו בגבול הצפון. אני רוצה שוב להדגיש, שאני עושה כל מאמץ שלא להיגרר לפרובוקציות האלה. בשבוע שעבר, בביקורי האחרון בארצות-הברית, החמישי במספר מאז תחילת כהונתי כראש הממשלה, העליתי את הנושא בשיחתי עם נשיא ארצות-הברית ג'ורג' בוש. חברי הכנסת, הממשלה בראשותי, ממשלת אחדות לאומית, יודעת איך לעמוד בשיקול דעת, באחריות ובתקיפות במערכות חיינו – הן המערכה הביטחונית והן המערכה המדינית. הממשלה בראשותי מבינה, שכדי לשמור על עוצמתה של ישראל צריך לשמור על מערכת יחסינו עם ידידינו בעולם, ובראשם הגדולה בידידותינו, ארצות-הברית. מערכת היחסים שלנו היום עם הממשל האמריקני היא אולי הטובה ביותר שהיתה אי-פעם, מערכת יחסים המושתתת ובנויה על אמינות ועל שותפות ערכים, עקרונות ואינטרסים. הביקור האחרון בארצות-הברית, שבמהלכו נפגשתי עם מזכיר ההגנה רמספלד, עם מזכיר המדינה פאואל, עם היועצת לביטחון לאומי הד"ר רייס, עם סגן הנשיא צ'ייני וכמובן עם הנשיא בוש, היה מאמץ משולב של גורמים רבים: עבודת מטה של כל הגופים העוסקים בהיבטים המדיניים השונים; מסמכים מפורטים שהכין השר דני נוה, המציגים את קשרי הטרור של ערפאת ואת מעורבותו הישירה בעידוד, שילוח ומימון טרור; חומרי הסברה שהכינה שרת החינוך לימור לבנת, שאף נלוותה אלי במסעי, בנושא טרור פלסטיני נגד ילדים ישראלים.
השרה ציפי לבני, ששהתה בוושינגטון, הצטרפה למסע ההסברה; דוחות בנושא הכספים שמעבירה ערב-הסעודית למשפחות המחבלים המתאבדים, שהוצגו בארצות-הברית על-ידי נציגי צה"ל; מפכ"ל המשטרה שלמה אהרונישקי יחד עם קציני משטרה בכירים נועדו עם קבוצות רבות ועם אנשי מפתח בוושינגטון; ושר הפנים וסגן ראש הממשלה אלי ישי, שהתלווה אלי לפגישותי וסייע רבות – כל אלה תרמו להצלחתו של הביקור. בפגישותי בוושינגטון דנו במגוון רחב של נושאים המשותפים לשתי המדינות ונובעים בעיקר מערכים המשותפים לשתי המדינות – החירות, החופש, הדמוקרטיה, והאינטרסים המשותפים – החתירה לשלום, ביטחון ויציבות במזרח התיכון. דנו בהצעה לקיים ועידה אזורית בהשתתפות המדינות הערביות המתונות במזרח התיכון, שמטרתה ליצור אווירה של הידברות בין המדינות ויידונו בה נושאים כלכליים אזוריים והדרכים לפיתוח אזורי לטובת כל מדינות אגן הים התיכון. דנו בשאיפה, המשותפת לכולנו, להשיג שלום אמיתי, שלום לדורות. חברי הכנסת, עם ישראל הוא עם שוחר שלום. שאיפתנו לשלום נובעת מרצוננו לחיות לבטח בארצנו ולפתח אותה למעננו ולתועלת האזור כולו. בשיחותי בארצות-הברית הודעתי, כי ישראל רוצה להיכנס למשא-ומתן לשלום, והיא תעשה כן מייד עם התקיימותם של שני תנאים בסיסיים, החיוניים לכינונו של תהליך שלום אמיתי: האחד, הפסקה מוחלטת של הטרור, האלימות וההסתה; והשני, הרשות הפלסטינית חייבת לעבור רפורמות מבניות בסיסיות בכל התחומים – ביטחוניים, כלכליים, משפטיים וחברתיים, תוך שקיפות מלאה ואחריות ארגונית. כל מי שרוצה בשלום חייב להבין: אין ברירה, לא יוכל להיות שלום עם שלטון טרור מושחת, רקוב ודיקטטורי. זאת חייבת להיות רשות אחרת. זאת צריכה להיות רשות אחרת.
כשיתקיימו שני התנאים הבסיסיים הללו נוכל להיכנס להסדר בשלבים, הכולל שלב ביניים ארוך טווח, שבו ייקבעו מערכות היחסים בינינו לבין הפלסטינים. לאחר מכן, אחרי שנראה כיצד בונים הפלסטינים את החברה ואת הממשל העצמי שלהם, אחרי שנשתכנע שפניהם באמת לשלום – ואני מקווה שכך יהיה – נוכל להתקדם לקראת דיונים לקביעת האופי של ההסדרים הקבועים בינינו לבינם. רק אז נוכל לדעת מה הן הערבויות הנחוצות כדי להבטיח את כיבוד ההסכמים. רק אז נוכל לחתום על הסכם של שלום, שלום קבע, שכולנו מייחלים לו.
חברי הכנסת, למערכה הביטחונית יש השפעה ישירה על המצב הכלכלי. מדובר לא רק בעלויות הישירות של הפעולות הביטחוניות המורכבות שאנו מבצעים, אלא גם בהשפעות העקיפות על הכנסות המדינה ממסים. על מנת למנוע קריסה של כל המערכת הכלכלית, עלינו לגלות אחריות לאומית גם בתחום הכלכלי. אתמול הנחנו על שולחן הכנסת תוכנית כלכלית, שמטרתה התמודדות עם המצב הקשה שאנו נמצאים בו ומניעת הידרדרות המשק למצב מסוכן. אני יודע כי אין זו תוכנית קלה. זאת לא תוכנית קלה, זאת תוכנית קשה, קשה מאוד. גורמים רבים עלולים לראות עצמם נפגעים – לא רק לראות עצמם, הם יהיו נפגעים, הם נפגעים – כתוצאה ממנה, אבל זו חובתנו לנוכח המצב. על כל אחד מאתנו לתרום את חלקו, לגלות את האחריות הציבורית הנדרשת ממנו כחבר הכנסת ולתמוך בתוכנית. חברי הכנסת, בחודשים האחרונים התגלה עם ישראל בגדולתו. אל מול המערכות הקשות, שרבים סברו בטעות שיביאו להתפוררותה של החברה הישראלית, ידעו אזרחי ישראל להתאחד ולתת כתף ולעמוד ביחד במאבק. איש איש בתפקידו, איש איש בחלקתו. גם לנו, חברי הכנסת, נבחרי הציבור, צריך להיות חלק בכך. עלינו לזכור כי עיניים רבות נשואות לבית הזה ולנהוג בהתאם לכך. עלינו להמשיך בוויכוח הציבורי, שהוא נשמת אפה של הדמוקרטיה הישראלית, אבל להימנע מצעדים שיערערו את אמון הציבור בה. ומעל לכול, עלינו לזכור ולהזכיר, כי על אף חילוקי הדעות השוררים בינינו, כולנו מאוחדים בשאיפה לזכות לחיות כאן בארצנו בביטחון ובשלום. אני מאמין, שאם ננהג כולנו באחריות, בשיקול דעת ובסובלנות, תוך שמירת האחדות בינינו, שאני מייחס לה חשיבות עליונה, גם נזכה לכך. הרשו לי לשלוח מכאן, בשמי ובשמכם, ברכת חג שבועות שמח לעם בישראל. חג שמח.
– – – יכול לעצור, לא צריך בשביל זה חוק. עוצרים את זה עד שעושים את הבדיקה.
– – – היו לא מעט מקרים כאלה, אז היינו עוצרים ומטילים את ההיטל עד שהיינו בודקים את הדבר הזה.
– – – היא יכולה לעשות כל מה שהיא רוצה.
סליחה שאני גוזל מזמנך, אבל מאחר שהנושא הזה העסיק אותי במשך שנים אני קבעתי, שכפי שכל מדינה נוהגת בנו, כך אנחנו נוהגים בה. אם מדינה אמרה שצריך שיהיה כתוב בשפתה על כל מזלג – – – בדיוק מה שעושים לנו. לגבי מדינות שאין לנו אתן בכלל הסכמי סחר – – – שיהיו עליהן היטלים בגובה כזה שייתן הגנה על התעשייה המקומית.
אני חושב – – – הקלות – – –
אני חושב שהנושא צריך לבוא לדיון במליאה. אני חושב שהנושא הזה הוא כבד משקל, והייתי שמח להביע את דעתי. אני עצמי, אני אומר את זה כבר עכשיו, נגד שינוי בחוק השבות. אני חושב שצריך לפתוח את שערי ישראל. זאת היתה אחת ההחלטות הגדולות ההיסטוריות בימי הממשלה בראשותו של דוד בן-גוריון. גם היום צריך לאסוף את פזורי עם ישראל הנה. הנושא מאוד רציני, ואני תומך מאוד בהצעתו של חבר הכנסת אברהם רביץ לקיים בעניין זה דיון במליאה. אשמח מאוד להשתתף בדיון הזה.
כבוד נשיא המדינה והגברת קצב, כבוד נשיא המדינה החמישי יצחק נבון, כבוד הרבנים הראשיים, נשיא בית-המשפט העליון ושופטיו, אדוני יושב-ראש הכנסת, חברי הכנסת, מוקירי זכרו של השר זאבי, כנסת נכבדה, חלף שבוע מאז נרצח השר רחבעם זאבי בידי מרצחים פלסטינים. בשבוע זה דיברנו הרבה על משנתו המדינית, שהיא בעצם משנתם של אבות תנועת העבודה, ברל כצנלסון, יצחק טבנקין, ישראל גלילי, יגאל אלון. במשנה זו נשאר דבק עד יומו האחרון. יש המתיימרים להיות ממשיכים; הוא היה ממשיך אמיתי. זאת תורתם, ועל כך הוא גדל. בהכשרת מעוז-חיים לא חשבו אחרת. בשבוע זה, מתוך העובדה שיש כאן אזרחים רבים שהתקופה ההיא איננה מוכרת להם, למדו אזרחי ישראל להכירו כחבר, כסייר, אוהב נופי מולדתנו, אוהב ספר וכותב ספרים, אוהב תנ"ך והיסטוריה של ארץ-ישראל, חוקר עברו של עמנו כאן במשך אלפי שנים של חיים יהודיים רצופים. אני עצמי, בוודאי כמו חברים אחרים, שביקרו ביקורי תנחומים בבית המשפחה והשתתפו בצערם של יעל, של הבנים, הבנות, הנכדים, הנינות, לא יכלו שלא להשתאות מהאוסף של ספרי חקר תורת ארץ-ישראל. אני עצמי, באופן אישי, גם לאומי, מודאג מה יהיה עם הדבר הזה. זאת אומרת, נעשתה כאן עבודה ענקית. לא הספרים הם החשובים. ספרים יש בכל ספרייה, וודאי שבספריות מיוחדות אפשר למצוא ספרים כמו שנמצאו בידיו של גנדי. מי יעשה את העבודה הזאת? מי ימשיך להעמיק את השורשים האלה, שלצערי הפכו – לא אצל כולנו, אבל אצל חלק מאתנו – רדודים יותר במשך השנים? אך גנדי היה, לפני הכול, חייל של מדינת ישראל ושל הרעיון הציוני. הוא נותר חייל גם לאחר שפשט את מדיו הצבאיים לאחר יותר מ-25 שנות שירות בצה"ל. הוא לא היה אלמוני, אבל על שכמותו כאילו נאמרו דברי שירתו של מפקד הלח"י בזמנו, "יאיר", שטרן, בשיר "חיילים אלמונים": "משורה ישחרר רק המוות". רק המוות שחרר את השר זאבי משורת המאבק למען ארץ-ישראל ומדינת ישראל. גנדי נקטף מאתנו בירושלים המאוחדת, שתהיה מאוחדת לנצח נצחים, בירת הנצח של ישראל, כלוחם שנפל על משמרתו. אבל המאבק שגנדי הקדיש לו את חייו ובגינו נרצח עדיין בעיצומו. לנו, אדוני היושב-ראש, חברי הכנסת, לנו אין אופציה של רפיון או ייאוש. אנו, שזכינו להשתתף ולראות בהקמת המדינה ובשגשוגה, בהתגשמות חלום הדורות, חייבים להתמיד במערכה מתוך נחישות. עלינו לגייס את רוח העמידה של עמנו. חברי הכנסת, לפני כשנה פתחו הפלסטינים באלימות, בעיצומן של שיחות השלום על הסדר הקבע בינינו – נכון, לא עם ממשלתנו, אבל עם ממשלה בירושלים. הם חשבו, כי באמצעות טרור ואלימות יכניעו את ישראל. הם הניחו, שלאחר שהממשלה – אותה ממשלה שדנה וכוונותיה בוודאי היו לפי אמונתה – כבר הציעה להם ויתורים חסרי תקדים, יצליחו להשיג ויתורים נוספים באמצעים אלימים. הם הניחו, כי יצליחו לבודד את ישראל בזירה הבין-לאומית, וכך לתמרן אותה להסכם שעיקריו יעמדו בניגוד גמור לאינטרסים הלאומיים של ישראל. הם האמינו כי יצליחו לפורר את החברה הישראלית. את איכות החיים, המשטר הדמוקרטי וריבוי הדעות בישראל הם פירשו כחולשות. אדוני היושב-ראש, חברי חברי הכנסת, הם טעו. מקץ שנה הם לא השיגו כל הישג. העם בישראל רוצה שלום, אך הוא מאוחד בהתנגדותו לוויתורים לטרור. קמה בישראל ממשלת אחדות לאומית, שלא תנהל משא-ומתן תחת אש. הניסיונות לבודד את ישראל בזירה הבין-לאומית נכשלו. המהלכים במועצת הביטחון של האו"ם, עד כה, סוכלו. אני מקווה שכך יהיה גם בעתיד. כוחות הביטחון שלנו נחלו הישגים יוצאים דופן במאבק בטרור. הידידות העמוקה עם ארצות-הברית שרירה וקיימת, חרף – אני אומר את זה בכאב – גילויי פניקה מקומית בלתי מכובדת. אלה ידידות ושותפות אמת, גם אם לא תמיד מסכימים בכול. זה בדיוק כוחה של ידידות אמת. אמרתי שלפלסטינים לא היה כל הישג, ואין זה מפתיע. את כל הישגיהם המדיניים השיגו הערבים במשא-ומתן. באלימות הם המיטו על עצמם רק טרגדיות. גם היום לא הסתלקו תקוותנו ורצוננו בשלום, אבל היום ברור מהם התנאים שעליהם ניתן יהיה לייסד תהליך אמיתי של שלום, והראשון ביניהם – פירוקם של ארגוני הטרור הפלסטיניים כולם מנשקם. ללא פירוק תשתית הטרור, ללא סילוק האופציה הטרוריסטית, לא תוכל להיות כל התקדמות של ממש לשלום, כי אנחנו לא נתפשר עם הטרור. ואינני מדבר על הצהרות והבטחות, מהן שבענו. לא הצהרות – מעשים. לא מלים – עובדות. היהודים הם עם של מאמינים, ואולי טוב שכך, אך בואו נדע ונזכור, מולנו טרור אכזרי, בוגדני ונחוש. אמרתי גם מעל הבמה הזאת, כי אני מוכן לוויתורים כואבים למען שלום אמת, שלום לדורות, אבל שלום אמת לא ייתכן בצל הטרור, עם השנאה היוקדת, עם ההסתה הבלתי-פוסקת, עם החתירה להשמדת ישראל. חברי הכנסת, ישראל מחויבת לשלום ורוצה שלום. ישראל מעוניינת לחזור לשולחן המשא-ומתן המדיני והודיעה על הסכמתה לתוכנית מיצ'ל. זאת עמדתנו. אין אפשרות להטיף לעם היהודי על שלום. אנחנו מחויבים לשלום, כי ראינו את כל אימי המלחמות. תכלית פעילות צה"ל ביהודה ושומרון בימים האחרונים היא מניעת טרור ומעצר טרוריסטים. ערפאת לא עוצר – אנחנו עוצרים. וגם הלילה נעשו מעצרים מאוד חשובים, שבוודאי ישפיעו על יכולת ארגוני הטרור להמשיך ולפגוע בנו. ערפאת לא מונע – אנחנו מונעים. חובתה העליונה של ישראל, ככל מדינה, היא להגן על אזרחיה, והיא תמשיך לממש את זכותה להגנה עצמית. הבהרנו את עמדתנו – לא בעקבות פרסומים מפרסומים שונים שהיו כאן, לא בעקבות פרסומים, אמירות או שיחות שהתנהלו אתמול, ובהזדמנות זאת אני רוצה להודות לשר החוץ שמעון פרס על עמידתו התקיפה על ההכרח להפסיק את הטרור ועל כך שאנחנו נמשיך ונפעל עד שנשיג את הישגינו. הבהרנו, כי אין לנו כל כוונה להישאר בשטחי A, וכשנסיים את משימותינו נצא. אם נצטרך לממש שוב את זכותנו להגנה עצמית, לא נהסס ונעשה זאת. הבהרנו כי ישראל תעשה כל מה שבידה על מנת למנוע הסלמה. אני יודע, אנחנו פה ביום זיכרון, אדוני היושב-ראש, אבל גם ביום זיכרון – ואני לא זקוק להציג כאן לא את עמדתי, לא את יחסי, לא את חברותי, אף שהיו גם עתות אחרות, ואמרתי את זה, ולא את הדרך הארוכה והמשותפת בשדות הקרב של ישראל – מן הדין ולבוא ולומר את הדברים כפי שהם נראים. אני מוכרח לומר, אני ראיתי דברים מדאיגים, ואני מקווה שמשפחתו שיושבת כאן לא תכעס שלא חזרתי ועסקתי כאן בדברי השבח והקילוסין והחברות שנאמרו גם על-ידי וגם על-ידי אחרים. המשפחה יודעת בדיוק את יחסי ואת עמדתי ואת הכאב שאני נושא בלבי, אבל אני חושב שצריך בכל זאת לומר כמה דברים. אני שומע מטיחים: אין תוכניות, אין תוכניות מדיניות, אין תוכניות צבאיות. תרשו לי להגיד: ססמאות ריקות מתוכן אינן תוכנית מדינית; דברי בהלה וזריעת פניקה אינן תוכנית צבאית. אי-אפשר להציג עכשיו תוכנית מדינית. כבר ניסינו את זה. ברגע שאתה מציג תוכנית – מייד היא הופכת קו התחלה במשא-ומתן עתידי שיום אחד נגיע אליו. גם בתוכנית הצבאית אין לעסוק בפומבי. יש תוכנית, והיא מתבצעת בהצלחה. כנסת נכבדה, המצב שישראל מתמודדת עמו אינו מצב פשוט או קל. הוא מחייב כוח עמידה, סבלנות, נחישות, התמדה; הוא מחייב את גיוס כוח הרצון של עמנו. אין כאן פתרונות קסם, אין פתרונות קלים. אנחנו נשלם מחיר יקר אם נתפתה להיכנע לטרור. הממשלה שאני עומד בראשה לא תתפתה ולא תיכנע לטרור. מנגד, אסור גם להתפתות ולשכוח כי בסופו של העימות הזה עדיין יהיו כאן שני העמים שנגזר עליהם לחיות יחד בכברת ארץ קטנה זאת, ואפשר לחיות יחד. אנחנו, נבחרי הציבור, צריכים לחזק את כוח העמידה של הציבור אולי יותר מאשר בכל מצב אחר. עלינו לשמש דוגמה באחדותנו. גבירותי ורבותי, חברי הכנסת, עם ישראל הוא עם שוחר שלום. המאבק שלנו בטרור הוא בפשטות מאבק על קיומנו. במערכה כבדה זו נפל חברנו ועמיתנו לכנסת ולממשלה, השר רחבעם זאבי. על מותו כאילו נכתבו על-ידי "יאיר", שטרן, בזמנו, המלים הבאות: "אני יודע: יום יבוא או ערב,/ אפול חלל בודד בשדה הקרב./ וסביבי תרבוצנה חיתו טרף:/ הישימון, המות, השרב.// אך מה ימתק לי, בישימון המוות,/ מה יערב שרב הישימון/ על כי עיני תוהות בתהום צלמוות –/ תראנה משואות הניצחון.//" גנדי, אני מבטיח לך, אנחנו ננצח. תודה.
אין לנו שום הסכמים, לא שיניתי דבר, הנחתי עכשיו, מתחילה ועד הסוף, מה שהובא לאישור הממשלה – – –
הנושא הזה יובא לדיון בקבינט באחת הישיבות הקרובות. היום סוכם על כך בישיבת הקבינט. זה לא נתון לשיקולו של אדם אחד, בוודאי לא בתחום המצומצם. מדובר בשורה שלמה של נושאים שקשורים בנושא הזה. עלתה הצעה כזאת, והיא תובא לדיון בישיבת הקבינט.
אדוני היושב-ראש, כנסת נכבדה, אני מבין שהיתה לך הזדמנות נאותה, חבר הכנסת הרב מאיר פרוש, ולא לכל חבר כנסת יש תמיד אפשרות לעלות על הדוכן. אין אמת בידיעה הזאת. לו היה לי זמן ואלמלא הייתי מוטרד ללא הרף על-ידי הנחת קשיים בפני הממשלה ומשיכת זמן מיותרת, שעולה לנו יום-יום הון עתק ומכשילה את מדינת ישראל ואת כלכלתה, אני מניח שהייתי שומע את ההודעה הזאת והייתי מגיב עליה. לא היה סיכום כזה ואין סיכום כזה. אגב, במפלגות החרדיות תמיד ראיתי שותפות נאמנות, אבל יש כללים בעבודת ממשלה, בעיקר בעתות חירום. לכן הבהרתי ואלה גם הצעדים שנקטתי. בימי חירום כאלה, כשהמשק נמצא במצוקה קשה – יש לי אמונה בכלכלה של ישראל ויש לי אמונה בשקל – אבל ברגע שמנסים להתנגד, לא לתמוך ולמשוך, לא היה לי מנוס מהצעד הזה. כך נהגתי, כך צריך לנהוג וכך אנהג. ידידי חבר הכנסת מאיר פרוש, השימוש בנושא הזה היה לא במקומו, ולכן מצאתי לנחוץ לעלות הנה ולהסביר את הדברים. ישראל יש לה כלכלה בריאה, אבל אנחנו נמצאים כרגע במצוקות. לכן, כשבאנו בתוכנית – – –
יש כאלה שככל שהם רואים שישראל במצוקה גדולה יותר שמחתם גוברת יותר. אבל, ברוך השם, מדינת ישראל היא מדינה יהודית – –
– – כך היא תהיה תמיד, והאינטרסים הם לא לפי כאלה שרוצים לחבל בה.
אני מודה לך. אני גם מקווה שלאט-לאט חברי הכנסת כולם ילמדו לנהוג בכבוד בכנסת. בסופו של דבר, אי-אפשר שקבוצה קטנה, שמטרתה בעניין מדינת ישראל ברורה, תעסוק בהפרעות בלתי פוסקות. אני סומך על היושב-ראש ועל יושבי-ראש אחרים שידעו להפסיק זאת.
אני רוצה לחזור ולומר שוב: מכובדי וידידי מאיר פרוש, אמרת כאן דברים לא נכונים. זה דבר אחד.
אני בעד קואליציה רחבה. הבהרתי זאת תמיד.
בכל ממשלות ישראל פעלתי – – – סליחה.
אני, בכל ממשלות ישראל, פעלתי למען ממשלות אחדות. אני מאמין בממשלות אחדות. אבל, בממשלות אחדות חייבת להיות אחריות. לכן, משנפרצה האחדות הזאת, מאותו רגע שיש החלטת ממשלה וגופים או סיעות מצביעים נגד החלטת ממשלה, זה לא יוכל להיות. עומדים במצב קשה.
כבר שמענו את הסיפורים האלה.
רבותי, אני רוצה להדגיש שוב: אני סומך על כלכלת ישראל ובוטח בה. יש לישראל כלכלה טובה עם מצוקות זמניות, לאו דווקא בעטיינו. אני סומך על השקל. אני מאמין בו.
מה שצריך לעשות היום, ואני פונה שוב לכל המפלגות, זה החלטה קשה. קיבלנו החלטות קשות. אין לנו מנוס. אני קורא שוב לתמוך, כדי שנוכל לפעול. אני אומר שזה יהיה רק במידה שתהיה תמיכה. זה לא יהיה דבר אחר, ולא יהיה פה שום ויתור בעניין הזה. שום ויתור. בין קריאה ראשונה לקריאה שנייה תמיד כל סיעה יכולה לבוא עם הבנותיה.
לא. אני מתכוון, בצורה מאוד ברורה, ואני בדרך כלל סומך על החריפות שלך, כי אתה תמיד – – –
אני עליתי בעקבות הערה שהיתה כאן.
אני באתי הנה והבהרתי, שחברות בקואליציה, כשמדובר בהחלטה ממשלתית – –
– – צריכות לבוא הנה ולתמוך בהצעה.
כבוד נשיא המדינה, אדוני היושב-ראש, שגריר ארצות-הברית והגברת קרצר, חברי הסגל הדיפלומטי, חברי חברי הכנסת, האימפריה של הטרור פגעה בשבוע שעבר בלבה של ידידתנו האמיצה, הדמוקרטיה הגדולה מכולן, ארצות-הברית של אמריקה. התכנסנו כאן היום בירושלים בירת ישראל, בירתה של הדמוקרטיה היחידה במזרח התיכון, כדי להרכין ראש בצער ובאבל כבד על מותם של האזרחים החפים מפשע בניו-יורק, ליד פיטסבורג ובוושינגטון; הנוסעים התמימים, שחייהם קופדו על לא עוול בכפם בידי פושעי טרור מהסוג הגרוע ביותר שידע העולם מאז מלחמת העולם השנייה ואולי מעודו. ממשלת ישראל הכריזה על יום אבל לאות הזדהות עם העם האמריקני. דגלי המדינה הורדו לחצי התורן בכל המוסדות הממלכתיים לאות אבל על הטרגדיה הנוראה שפקדה את ארצות-הברית. היד ששלחה את החוטפים והמתאבדים במטוסי הנוסעים, כדי להופכם לפצצות חיות מוטסות, כיוונה לפגוע בלב הפועם של הכלכלה האמריקנית, במגדלי מרכז הסחר העולמי בניו-יורק ובמשרד ההגנה האמריקני בבירה בוושינגטון, כדי לנסות ולערער את הדמורקרטיה הגדולה, שהיא היסוד והבסיס לביטחון ולשלום הגלובלי. יותר מכל מדינה אחרת בתולדות העולם, הטבח באזרחים החפים מפשע מיועד לגרום לדמורליזציה ולאובדן הביטחון של החברה האמריקנית, במדינה שהיא דוגמה לשלטון החוק והסדר. התנהגותם של אזרחי ארצות-הברית בשעת משבר זו, היחלצותם של צוותי ההצלה והמתנדבים לסיוע בהצלת הפצועים, מנהיגותם של הנשיא ג'ורג' בוש, סגנו דיק צ'ייני, שר ההגנה ראמספלד, שר החוץ קולין פאואל ועוזריהם, רוחו האמיצה של ראש עיריית ניו-יורק ג'וליאני, כל אלה מוכיחים שארצות-הברית תנצח שוב במלחמה שנכפתה עליה על-ידי דיקטטורת הטרור. נושא הטרור, לצערי, אינו חדש לנו. מדינת ישראל נלחמת בטרור הערבי, בטרור הפלסטיני, בטרור המוסלמי, הפונדמנטליסטי כבר למעלה מ-120 שנה. אלפי יהודים נרצחו בפיגועי טרור. אלפי אלמנות ורבבות יתומים הותיר אחריו הטרור הערבי. כאב השכול של העם האמריקני מוכר לנו טוב מדי.
המלחמה בטרור חייבת להיות מלחמה בין-לאומית, מלחמה של קואליציית העולם החופשי נגד כוחות הטרור – –
– – ונגד כל מי שחושב שיוכל לאיים על החירות ועל הערכים שלנו. זו מלחמה בין הטוב לרע, בין האנושיים לבין צמאי הדם. דרכו של הרשע תינגף, דרכו של שוחר הרע לא תצלח. דרכם של הצודקים, האנושיים, החופשיים, היא הדרך שתנצח. אנחנו יודעים זאת. אנחנו עומדים במערכה הזאת שנים רבות. אנחנו לא הופתענו מרשעות הטרור הערבי הפלסטיני, האסלאמי, הרדיקלי. ערפאת בחר באסטרטגיית טרור והקים קואליציית טרור. פעולות הטרור נגד אזרחי ישראל אינן שונות מהטרור של בן-לאדן נגד אזרחי ארצות-הברית. טרור זה טרור ורצח זה רצח, ויש גם לזכור – – –
מי שנתן את הלגיטימציה לפני עשרות שנים לחטיפת מטוסים היה ערפאת. ומי שהחלו בשליחת מתאבדים היו ארגוני טרור פלסטיניים. כל התנועות הקיצוניות קיבלו לגיטימציה מחוזקת מערפאת, מאז רצח הספורטאים במינכן, רצח ילדי אביבים ורצח הילדים במעלות. אין טרור טוב וטרור רע; זו אותה זוועה, אותה רשעות, אותו חוסר אנושיות. אין מחילה לטרור, אין פשרה עם הטרור. אין טרוריסטים שהם בחורים טובים וטרוריסטים אחרים שהם בחורים רעים. כולם רעים. מדינות ערביות תובעות, כדי שתתמוכנה בקואליציה, מחיר מדיני-ביטחוני מישראל. וזאת אסור לקבל. המלחמה בטרור היא גם מלחמה בהסתה; ההסתה הנוראה היומיומית בכלי התקשורת הרשמיים, ולצערי גם במסגדים. ההסתה היא זו שמביאה לפיגועים, היא זו ששולחת מתאבדים, היא זו שמפעילה את האצבע הלוחצת על הדק ההפעלה. במלחמה הזאת כל מדינה שתומכת בטרור אשמה, כל גוף שמעודד טרור אשם. כל מי שמסית אחת דינו. חייבים להבחין בין העולם הנאור המקדש את החיים לבין קולות החושך המקדשים את המוות. אדוני היושב-ראש, חברי הכנסת, כולנו מחויבים לשלום. כולנו רוצים להגיע להסדר מדיני, אבל אסור לנו – אני מדגיש, אסור לנו – לאפשר להעביר קו מבדיל בין טרור נגדנו לטרור נגד אחרים, ויהיה נורא כפי שהיה. והטרור בארצות-הברית היה נורא מאין כמותו. אני מברך את הנשיא ג'ורג' בוש על החלטתו להקים קואליציה נגד טרור. הקואליציה הזאת חייבת להיאבק נגד כל ארגוני הטרור, לרבות אלה של ערפאת, המשמר הנשיאותי וכוח-17, חלק מארגוני הביטחון של ערפאת המשתתפים בטרור, ה"תנזים" ו"פתח", הגורמים לחלק גדול מאבדותינו, כמו גם שותפיהם לקואליציית הטרור – "הג'יהאד האסלאמי", ה"חמאס", ה"חיזבאללה" ו"החזית העממית". אם נוזמן לקואליציה – נצטרף. ובינתיים הודה לנו נשיא ארצות-הברית בחום רב על העזרה שכבר הגשנו. אני אומר, אם נוזמן – נצטרף, כי אנחנו ממילא נלחמים בטרור. תמכתי במפגש פרס-ערפאת, כדי לעסוק בהקלות לאוכלוסייה שאינה מעורבת בטרור וכדי לסייע בהגעה להפסקת אש. אך לדעתי מפגש עם ערפאת עכשיו, כשהוא מפעיל את הטרור במלוא עוצמתו ואינו נוקט שום צעדי מניעה, ולאור המגמות המסתמנות על-ידי דרג מדיני בכיר, ייתן לגיטימציה לערפאת כ"בחור הטוב", ה-GOOD GUY. ואולי גם יהיה שותף בקואליציה, כמו שייתכן אולי שגם סוריה תהיה שותפה בקואליציה. זה דבר מסוכן מאוד, וזה ייתן אפשרות לערפאת להמשיך בטרור בלי שנוכל לפעול נגדו. לאור המחויבות שארצות-הברית – – –
– – שארצות-הברית לקחה על עצמה, לעקור את כל רשתות ארגוני הטרור, ומתוך רצון למנוע את שפיכות הדמים באזורנו, אני פונה מכאן ליושב-ראש הרשות הפלסטינית, לערפאת, וקורא לו להפסיק לאלתר את פעולות הטרור. אם יכריז ערפאת על הפסקת אש, אני אכריז על הפסקת הפעולות היזומות של צה"ל. אני כמובן אביא את זה לקבינט, אבל ברור לי שהקבינט יאשר זאת. ואני מודיע בזאת, שהיה וישרור שקט מוחלט במשך 48 שעות רצופות, ייפגש שר החוץ עם ערפאת, על מנת לקדם את תהליך הפסקת האש, להביא לשבעת ימי השקט שהם תנאי הכרחי לתחילת תוכנית מיצ'ל ולהקלה על האוכלוסייה הפלסטינית בשטחים. אדוני היושב-ראש, כנסת נכבדה, אני עומד כאן, ראש ממשלת ישראל, מדינת חופשית ודמוקרטית, ובשם כל האנשים ההגונים והחופשיים בעולם אני עומד כאן ויוצא נגד כוחות הרשע שהביאו לעליית גל הטרור המאיים על יסודות חברת האדם האנושית; נגד כל אלו המתייחסים אל אזרחים חפים מפשע, נשים וילדים, תינוקות בזרועות אמם, כמטרות לגיטימיות – –
– – ונגד המדינות והארגונים – –
– – שבכוונה תחילה מממנים, תומכים ומעודדים את המחבלים צמאי הדם. אני רוצה להגיד לכל אלה היום, ואני מקווה: זמנכם עבר. אני רוצה לשלוח את תנחומי והשתתפותי לעם האמריקני, לנשיא ג'ורג' בוש ולכל אזרחי ארצות-הברית; בשעה קשה זו לבנו עמכם. מי ייתן והשנה הבאה עלינו לטובה תביא לעולם ביטחון ושלום. מי ייתן.
אדוני יושב-ראש הכנסת, ראש הממשלה לשעבר יצחק שמיר והגברת שמיר, יושב-ראש הכנסת לשעבר דב שילנסקי, אלמנתו של "יאיר", רוני זמיר-שטרן, הבן יאיר שטרן, האח דוד שטרן ובני משפחותיהם, לוחמי ולוחמות ה"לח"י" ונציגים מ"ההגנה" ומהאצ"ל, כנסת נכבדה, חברי כנסת היום, חברי כנסת לשעבר, ברכה לאלי כהן על היבחרך. 60 שנים אחרי נפילתו של "יאיר", גם היום אנחנו באותה מלחמה גדולה על הבית שלנו. מלחמה כדי לחיות כאן, בארץ הזאת, ולחיות בשקט. גם "יאיר" נלחם למען אותן מטרות: מדינה משלנו, מקום לחיות בו בשלווה, לגדל את הילדים. אנחנו במלחמה קשה מול אויב אכזר וצמא דם. אסור לנו להישבר, אסור לנו להתייאש, גם כשהכאב נורא, והכאב הוא נורא. אנחנו במלחמה על הבית, ואנחנו ננצח. זה לא קל. זה מצריך סבלנות ונחישות וכנראה גם לא מעט זמן. אבל אני מאמין שזה אפשרי. אני בטוח שבסופו של דבר ננצח ויבוא שלום לבית הזה. ימי חייו של אברהם "יאיר" שטרן היו קצרים. מפקד לוחמי חירות ישראל נרצח בדמי ימיו, בגיל 34, על-ידי השלטון הזר. בתקופת חיים קצרה, אך רוויית מאבק וחזון, התווה "יאיר" את הדרך לחירות ישראל. השפעתו על המשך המערכה לחירות ישראל ולעצמאותו היתה מכרעת. משנתו האידיאולוגית הכתה שורשים עמוקים לשנים ולדורות. "יאיר" הותיר אחריו לא רק את מעשיו: הקמת הלח"י, המרד נגד השלטון הזר, הגנה על יהודים, פעילות למען עלייה – נשקו היה גם העט, בשיריו הביע באופן מזוקק ונוקב את המאבק הלאומי ואת השאיפה לגאולה. י"ח עיקרי התחייה שכתב, מבטאים, בלשון נשגבת, את עומקה ההיסטורי ואת רוחב יריעתה של תפיסת עולמו. במוקד תפיסתו – אהבה גדולה לעם היהודי ואמונה בייחודו ובייעודו. ברוח זו נפתחים "עיקרי התחייה", ואני מצטט: "העם: עם ישראל הוא עם סגולה; יוצר דת הייחוד; מחוקק מוסר הנביאים; נושא תרבות עולם; גדול במסורת ובמסירות הנפש; ברצון החיים וכוח הסבל; באור רוחו, בביטחונו בגאולה". אישיותו המיוחדת של "יאיר" מגלמת את השילוב בין המלה למעשה, בין הרעיון לפעולה. הוא הצליח לקבץ סביבו חבורה נועזת של אנשים איכותיים במיוחד, בשל אישיותו זאת, ומהם נמצאים אתנו. דמותו היתה דמות רבת-השראה ורבת-ממדים: אינטלקטואל, בעל נפש רומנטית הספוגה בתרבות וספרות, אינדיבידואליסט, משורר, בעל חוש אסתטי מפותח והשכלה רחבה. אבל מעל לכול הצטיינה אישיותו בנכונות מוחלטת למסירות נפש, להקרבה למען המאבק הלאומי. יאיר שטרן ויתר למעשה על חייו הפרטיים למען הרעיון הלאומי. בימי חייו, בעת מאבקו, הוא היה מבודד. בימיו האחרונים נרדף עד צוואר, נע ונד בין מקומות מסתור, נפגש עם מקורביו ברחובות העיר ושוחח עמם תוך שוטטות מרחוב אל רחוב. למקומות המחבוא היה מגיע ב-02:00 או ב-03:00, מחזיק עמו בחבילה עטופה את ספר התנ"ך. לפנות בוקר היה מסתלק. גם כשהתהדק המצור של השלטון הבריטי סביבו במהירות, סירב מפקד הלח"י להצעות שהופנו אליו להפסיק את המלחמה בשלטון הזר תמורת מקלט. על ימים אחרונים אלה של חייו כתב מי שלאחר מותו הפך לאחד ממנהיגי הלח"י, נתן ילין-מור: "תל-אביב הגדולה, עיר ואם בישראל, נהפכה למחנה אויב. לא היה בית אחד בכרך שעל דלתו יוכל 'יאיר' להקיש ולבקש מחסה מרודפיו. לא היה איש בתל-אביב ובנותיה שייאות להלין אותו אפילו ללילה אחד, שיציע לו כוס מים ופת-לחם... הרוב הגדול הוסת... אחרים רעדו כעלה נידף". ההכרה הרחבה בחלקו ההיסטורי ובחלקו של הלח"י במאבק לעצמאות ישראל הגיעה באיחור ניכר. ראש הממשלה לשעבר דוד בן-גוריון, ששלל בתוקף את משנתו המדינית של "יאיר", כתב במכתב לגאולה כהן – שנמצאת אתנו כאן היום, צעירה, אבל מוותיקות הלוחמים – 20 שנה לאחר הירצחו, את הדברים הבאים: "אני מכבד ומוקיר בכל לבי גם את השירה וגם את הפלדה של נפשו הסוערת ומסירותו ללא קץ לגאולת ישראל". אברהם "יאיר" שטרן נרצח בתל-אביב בכ"ה בשבט, 12 בפברואר 1942. חשובה לא פחות מן הירייה שקיפדה את חייו, היתה הירייה שירה הוא ללבה של האימפריה הבריטית כאשר הכריז על המרד בשלטון הזר. לא החלטת האומות המאוחדות היא שהקימה את מדינת ישראל – מדינת ישראל קמה, בסופו של דבר, בשל מאבקם של "ההגנה", האצ"ל והלח"י, ולפני כן "השומר" וניל"י; בזכות העלייה וההתיישבות; בזכות צה"ל, שהדף את המתקפה הערבית לאחר הכרזת המדינה. מותו של "יאיר" שטרן העניק תנופה למרד בשלטון הזר. בחייו ובמותו יצר "יאיר" אתוס של מאבק ושל מסירות נפש. במרכז משנתו היו ההכרה והמסר, שאין להתייאש לעולם, גם לא בתנאים הקשים ביותר, גם לא "בימים אדומים של פרעות ודמים", תמיד להמשיך ולהאמין, להמשיך ולהיאבק. שנים ספורות לאחר מותו קמה מדינת ישראל. זו היתה הגשמת חלומו, הגשמת חלום הדורות. וכך כתב "יאיר", בסגנונו הפיוטי, על התגשמות חלום זה: "הוא יבוא... בוא יבוא הגדול בימים, ארגמן – מלוכה – כתפיו, לראשו אפריון – שמי ציון הכחולים והשמש – עטרת-זהב./ הוא יבוא, בוא יבוא, הגדול בימים, הפורק את העול, הגואל. הזוקף כפופים ומתיר אסורים, יום חרות במלכות-ישראל./ הוא יבוא והשלח – שרביט בידיו, כמכלול המלכות ישע-יה. ועצמות לוחמי החרות עבדיו תכסה כעפר נשייה". חלומו של "יאיר" הוגשם. בכוח אישיותו ודרכו להעניק לנו תעצומות נפש במאבקים הקשים שאנו עומדים בהם ונעמוד בהם עד שנגיע, ונגיע, לביטחון ולשלום בארץ-ישראל. תודה.
כבוד נשיא קרואטיה סטפן מסיץ' והגברת מסיץ', כבוד נשיא מדינת ישראל והגברת קצב, אדוני היושב-ראש, חברי הכנסת, בשם ממשלת ישראל ובשמי, הרשה לי לברך אותך על ביקורך בירושלים, בירתו של העם היהודי זה למעלה מ-3,000 שנה ובירתה המאוחדת והבלתי-מחולקת של מדינת ישראל לנצח נצחים. כבוד הוא לנו לארח אותך כאן, בעיר הזאת, שידעה במשך השנים והדורות מבקרים רבים – מנהיגי עולם, עולי רגל, אנשי צבא, אנשי כלכלה, ציירים ואנשי מדע, משוררים ואנשי רוח; העיר אשר למבקרים בה כבר נאמר בספר הספרים: סובו ציון והקיפוה, ספרו מגדליה, שיתו לבכם לחילה, פסגו ארמנותיה למען תספרו לדור אחרון. מכובדי הנשיא, הרשה נא לי לפנות אליך כיהודי – אני בראש ובראשונה יהודי, וזה הדבר החשוב ביותר בעיני – ולומר, שהעם היהודי ינצור לנצח את זכרם של 30,000 יהודי קרואטיה שנרצחו באכזריות נוראה בשואה, על-ידי קרואטים משתפי פעולה עם הנאצים. אנחנו יודעים שהיו גם אחרים. מדינת ישראל, כמדינתו של העם היהודי, היא הערובה שלעולם לא יקרה עוד לעם היהודי מה שקרה ליהודים תחת שלטון האוסטאשי בקרואטיה, על-ידי גרמניה הנאצית ומשתפי הפעולה אתה; לעולם לא יישנה. מול התעוררות מחודשת של גלי אנטישמיות במקומות שונים באירופה, ראויה לציון מדיניותך, הנשיא מסיץ', נגד כל גילוי של גזענות, אנטישמיות ופאשיזם והחלטתך ללמד את זוועות השואה לדור הצעיר בקרואטיה. מדיניות זו סוללת את הדרך לפרק חדש ביחסים בין שני עמינו. ישראל מקווה לפיתוח ולהידוק הקשרים עם קרואטיה לא רק בתחום המדיני, אלא במגוון רחב של תחומי כלכלה, בתחום התיירות, הטכנולוגיה הגבוהה, החקלאות, הבריאות והתקשורת. אני מאמין גדול בשיתוף פעולה. אנחנו מוכנים לסייע ורוצים להסתייע. יחסים צריכים להיות בנויים על הדדיות הן במישורים הבילטרליים והן במישורים ובגופים הבין-לאומיים. אנחנו, בישראל, עוקבים באהדה אחרי שיפור מעמדה של קרואטיה בקהילה הבין-לאומית והשתלבותה במסגרות האירופיות. קרואטיה ליברלית ודמוקרטית תשתלב בהצלחה במדיניות האירופית ותתרום את תרומתה ליציבות באירופה בכלל ובבלקן בפרט. מכובדי הנשיא, מדינת ישראל היא מדינה דמוקרטית ושוחרת שלום. אני עצמי, כמי שהשתתף בכל מלחמות ישראל וחווה את מוראות המלחמה, רואה בשלום יעד מרכזי. משחר ימיה מושיטה ישראל את ידה לשלום לכל שכנותיה. ואכן חתמנו הסכמי שלום עם מצרים על-ידי ראש הממשלה המנוח מנחם בגין, ועם ירדן על-ידי ראש הממשלה המנוח יצחק רבין. רצינו להמשיך, וגם היום אנחנו רוצים להמשיך, אך לצערנו אנחנו נאלצים להתמודד עם מציאות קשה של איבה, עוינות וגילויי שטנה אלימים. אנו מתמודדים מדי יום עם טרור פלסטיני, כמו גם טרור ה"חיזבאללה" בלבנון הנתמך על-ידי הסורים, טרור זדוני, טרור חסר רחמים, שאויבינו מבקשים להשתמש בו לא רק להכחיד את ישראל כמדינה, אלא גם להביא לחיסול ערכי החברה, הדמוקרטיה, הציוויליזציה וקדושת החיים שהיא ביסוד קיומנו. לצערי, הטרור מונע מאתנו להתקדם לשלום. הממשלה בראשותי תנהל משא-ומתן לשלום כשתהיה הפסקה מוחלטת של הטרור, האלימות וההסתה. אנחנו מוכנים לפשרות מכאיבות למען שלום אמיתי. אך לא נעשה כל פשרה, ולו הקטנה ביותר, שעלולה לסכן את ביטחון ישראל. אומות העולם כולן התפכחו ביום ה-11 בספטמבר מן האשליה כי הטרור הוא עניין מקומי ולפיכך חסר חשיבות בין-לאומית וסכנתו מוגבלת. ביום ה-11 בספטמבר למד העולם כולו, כי לטרור אין גבולות ואין סייגים וכי הוא אינו ניתן לחלוקה. ביום ה-11 בספטמבר נקבע "קו פרשת המים" המבדיל בין תומכי הטרור ומתנגדיו, מפעילי הטרור וקורבנותיו, בין בני אור שוחרי החיים ובני חושך מבקשי המוות. אני מקווה, כי עתה, לאחר האירועים הכואבים בארצות-הברית, ברור לכל העולם כי הטרור אינו צומח בחלל הריק. הטרור מסתייע ומתקיים בזכות המדינות האוהדות אותו, המעניקות לו תמיכה לסוגיה, ובעיקר חסות. אחרי ה-11 בספטמבר אין עוד "תחום אפור". על הקהילה הבין-לאומית להבהיר למדינות נותנות החסות ומפעילות הטרור, אשר ביניהן נמצאות אירן, עירק וסוריה, החברה לבושתנו במועצת הביטחון, והרשות הפלסטינית, כי כל עוד הן תומכות בטרור ומפעילות טרור באורח עקיף וישיר, אין להן מקום בקרב משפחת העמים. וזאת על העמים שוחרי השלום לדעת: רק פעילות חסרת רתע, עקבית ונחושה כנגד הטרור ותומכיו, נגד המעניקים לו חסות, יכולה להבטיח את המשך קיומה של החברה החופשית, הדמוקרטית, ולהביא לשלום יציב באזורנו ובאזורים אחרים בעולם. אני רוצה לאחל לך, מכובדי הנשיא, ולרעייתך, שתיהנו מביקורכם בישראל. תודה רבה.
גברתי היושבת-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף את חבר הכנסת בנימין אלון לממשלה בתפקיד שר התיירות. חבר הכנסת בני אלון נכנס היום לתפקידו כשר בממשלת ישראל בנסיבות טרגיות – בעקבות רצח מנהיג תנועתו השר רחבעם זאבי, השם ייקום דמו. לכן, עבורו ועבור כולנו, הצטרפותו לממשלה כרוכה גם בכאב ובעצב. אני משוכנע, שחבר הכנסת הרב בני אלון – בנו של שופט בית-המשפט העליון מנחם אלון, ראש ישיבה, איש ספר ופרלמנטר מצטיין, מסור לעניין הציוני ולאהבת ארץ-ישראל – יוכל לתרום תרומה של ממש לממשלה ולעבודתה, ולעמידתנו באתגרים הקשים שלפנינו. בהתאם לסעיף 3(ג) לחוק-יסוד: הממשלה, אני מבקש את אישור הכנסת לכך.
אדוני היושב-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים לממשלה את חבר הכנסת אליהו ישי, בתפקיד סגן ראש הממשלה ושר הפנים; את חבר הכנסת שלמה בניזרי – בתפקיד שר העבודה והרווחה; את חבר הכנסת נסים דהן – בתפקיד שר הבריאות; ואת חבר הכנסת אליהו סויסה – בתפקיד שר, אחראי לענייני ירושלים.
בהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה.
אני מניח שהמידע הזה ודאי מצוי בידך יותר מאשר אצלי, יושב-ראש הכנסת.
כבוד נשיא המדינה והגברת קצב, אדוני היושב-ראש, כבוד הרב הראשי הרב לאו, יושב-ראש הסוכנות סלי מרידור, שגריר רוסיה ד"ר בוגדנוב, אחינו עולי חבר המדינות, שבשנה האחרונה פקדו אתכם אסונות כבדים, אחינו שאינם עולים, שבני משפחתם נפגעו וכאבם אותו כאב – לא כל בני המשפחות הצליחו להגיע; רק אתמול חזרו ארצה, אבל לבנו אתם – כנסת נכבדה, זה למעלה משנה אנחנו עומדים במערכה קשה מול הטרור הפלסטיני, הלבנוני וארגוני הטרור הקיצוניים ביותר בסוריה, שזה עתה זכתה להיבחר כחברה במועצת הביטחון ברוב ללא תקדים. ארגונים אלה ואחרים שמו להם למטרה להביא לחיסולה של מדינת ישראל, מטרה שלא ישיגו אותה לעולם. במערכה הזאת אנו עומדים על זכותנו המלאה לחיות בביטחון במולדתנו ההיסטורית. זכות זו, שלגבי כל עם הינה זכות טבעית מוכרת ומובנת, לגבינו אנו – הישראלים, היהודים – מחייבת בעולם שבו אנו חיים הוכחה, צידוק, שכנוע. במהלך השנה הזאת פקדו את אחינו יוצאי ברית-המועצות לשעבר ימים שחורים של כאב ודמים. נפגעים רבים מבין העולים היו אף קודם לכן. מאז 1990 ועד תחילת האירועים לפני למעלה משנה נהרגו 46 עולים, ונוספו להם חיילים עולים. חיילים עולים רבים משרתים ביחידות לוחמות בצה"ל ובמג"ב, והם מהמצטיינים ומהאמיצים שבחיילינו. מאז תחילת האירועים נהרגו 48 עולים, מהם 37 יוצאי חבר המדינות. ולא די בכאבים האלה, והנה ניחת עלינו אסון המטוס שהופל ובו 78 נוסעים, לרבות 12 אנשי צוות. אני יודע שאין מזור לנפילת בן או בת, אם או אב, אח או אחות. זה כאב שאינו מרפה, שחוזר ומכה בנו יום-יום, שוב ושוב, ואף עם חלוף השנים אינו נחלש. זה נכון למי שנולד כאן וחי בסביבתו הטבעית, וזה נכון למי שמקרוב בא. נכון, אבדות וכאב קיימים בכל שדרות הציבור. הנופלים כולם שווים. אך היום בחרנו להתרכז בכאבה המיוחד של העלייה מחבר המדינות, זו שמכה אחרי מכה ניחתו עליה. יש ששואלים: מהיכן יימצא הכוח? לעם היהודי יש כוח לעמוד, ומי שמכיר את ההיסטוריה שלנו מימים עברו, עוד ברוסיה ובברית-המועצות לשעבר, יודע שלאחינו שם, שמיליון מהם כבר הגיעו לישראל, ואנו מצפים למיליון השני שיגיע, יש כוח רב יותר. מי ששרד אחרי מכונת המוות הנאצית ומי שעמד מול עריצותו של סטלין, יעמוד גם בכאבים הנוראיים כאן. מי שהמשיך ונלחם אחרי גיא ההריגה בבאבי-יאר – עליו כתב המשורר הרוסי יבטושנקו: "על באבי-יאר עשבי-בר מאוושים,/ אילן צופה נזעם,/ כבא לדרוש משפט./ פה כל צועק דומם,/ ובגלותי ראשי./ אחוש כיצד אני הופך שיבה אט-אט./ ואני עצמי,/ כזעקת אין-הגה,/ על אלפי האלפים שכאן מצאו קברם./ ואני הוא – / כל זקן/ שכאן הוצא להרג./ אני הוא/ כל תינוק/ למוות כאן נורה./ בכל נימים שבי/ אזכור את זאת תמיד!" והיו באבי-יארים רבים. למעלה מ-2 מיליוני יהודים, פאר המוחות, נרצחו באכזריות נוראה על-ידי הנאצים ועוזריהם, ועוד 200,000 נפלו בקרבות בשורות הצבא האדום וביחידות הפרטיזנים. אנשים חזקים אתם, המזכירים לי את הורינו ואת סבינו, שבאו לארץ-ישראל מרוסיה, מגדות הדנייפר ומהרי הקווקז לפני שנים רבות, ונעצו ציפורניהם בקרקע המולדת. אנשים עשויים ללא חת. אנשים שלא נכנעו ולא ייכנעו לעולם. יש קשיים, יש סכנות, אבל יש גם תקוות, הרבה תקוות. ואתם עלייה שתרמה תרומה אדירה למדע, לרפואה, לחרושת, למוזיקה, לתיאטרון, לתקשורת. אתם חלק גדול מן התקוות. אנחנו זקוקים לכם, ואתם צריכים אותנו. למרות הרגשת הבדידות, אינכם לבדכם כאן. כל עלייה וייחודה, כל עלייה ותרומתה, כל עלייה ובדידותה בשנים הראשונות, עד שמתערה בינינו. הנחיתי לפעול ולטפל מייד בבעיות החומריות ולסייע מול תחושת הבדידות. סגן השר יורי שטרן יצא עם המשפחות למקום האסון, והוא מסייע בכל דבר. סגן השר יולי אדלשטיין מרכז את עזרת משרד הקליטה, והשרים נתן שרנסקי ואביגדור ליברמן, עם חברי ואתי, יתרמו מניסיונם שלהם. לפני כמה ימים אירחתי בסוכה קבוצה גדולה של חיילים וחיילות שעלו בודדים לישראל; חיילים וחיילות מלאי מוטיבציה, רצון לתרום, להתנדב, חדורים בגאווה לאומית. תמונה מרגשת. אחד מן החיילים שאל אותי, מאין אני שואב כוחות בימים הקשים האלה. העברתי מבטי על הקבוצה הזאת ועניתי: מכם; ומבני נוער יהודים רבים בעולם, ורבים רבים מהם בחבר המדינות, מלאי רוח לאומית-יהודית ההולכת ומתחזקת. אני מאמין שכולם יגיעו ארצה, ויחד נגשים כאן את כל חלומותינו ותקוותינו, ויחד כולנו נעשה זאת. תודה לך.
אדוני היושב-ראש, חברי הכנסת, מכובדי ראשי חברות ונציגי ארגונים המייצגים את התוצרת הנפלאה שישראל מייצרת, שלום לכולכם. אני רוצה לברך את משרד התעשייה והמסחר, את שרת התעשייה והמסחר דליה איציק, ואת התאחדות התעשיינים ונשיא התאחדות התעשיינים עודד טירה, על המבצע החשוב של עידוד רכישת תוצרת הארץ, "כחול-לבן", בידי אזרחי ישראל. לשרה דליה איציק אני מאחל עוד שנים של פעילות פורייה כזאת במשרדה הנוכחי. אני רואה בכינוס המליאה המיוחד הזה הצדעה לתעשייה הישראלית, שהיא אחת התופעות המופלאות שקמו במדינת ישראל. סיפור של עולים המגיעים מארצות שונות, מהם שלא עסקו מעולם בתעשייה, לארץ יפהפייה, אבל נטולת מחצבי טבע שבהם ניתן להקים תעשייה ראויה, כפי שהיה מקובל. חבורת החלוצים הזאת הקימה, יש מאין, את אחת התעשיות המפוארות והמתוחכמות ביותר בעולם, תעשייה אשר ניצבת בשורה הראשונה בעולם ברבים מענפי התעשייה ובראשם ענף ההיי-טק, אבל אינני מקל ראש בכל התעשיות האחרות הקיימות. זהו סיפורם של התעשיינים הישראלים אשר משכילים להמשיך, לבנות ולכבוש שווקים חדשים בארץ ובחוץ-לארץ, וזאת במדינה שמלחמות כה רבות פקדו אותה, שאוכלוסייתה הוכפלה ושולשה מדי עשור בעקבות העלייה הגדולה ואשר עברה משברים כלכליים לא מעטים. זהו גם סיפורו של המוח הישראלי המשכיל להפיק את מיטב המוצרים בתחומי האלקטרוניקה, המתכת, העץ, החקלאות, המזון – ואתם ודאי רואים שאני יודע להעריך אותו – ועוד; תוצרת השוכנת בכבוד על מדפי החנויות המובחרות ביותר בכל רחבי העולם: ניו-יורק, לונדון, פריס והיכן לא; מוצרים שהם פרי חשיבה טכנולוגית מתוחכמת, פרי תכנון קפדני ושקדני ומקור לגאווה לאומית לכולנו. הקריאה לאזרחי ישראל להעדיף את תוצרת הארץ איננה קריאה לוויתור על איכות או להורדת רמה. להיפך, זו קריאה לרכישת תוצרת מובחרת מן המעלה הראשונה, שמתחרה במיטב התוצרת בעולם, אינה נופלת ואף עולה עליה במרבית התחומים. בראש היוצאים למען קניית תוצרת ישראל צריך לעמוד הסקטור הציבורי בישראל, משרדי הממשלה והחברות הממשלתיות והציבוריות. אין להעלות על הדעת, שחברות, שברובן מסתמכות על כספי המדינה, יגרמו באותה עת לסגירה של מפעלים ישראליים ולגידול האבטלה. מכאן אני קורא לציבור בישראל היוצא לקניות בחנויות להעדיף מוצרים ישראליים ולחפש את הססמה שמפיצה התאחדות התעשייינים: "מיוצר בישראל". היום כולנו מאמצים את הססמה: "בשבילי רק ישראלי". תודה רבה.
אדוני היושב-ראש, כנסת נכבדה, לפני שנתיים, בדיון על הצעת הוועדה בראשות השופט בדימוס צבי טל, עמדתי על במה זו והשמעתי את הדברים הבאים, אני מצטט: "אני בראש ובראשונה יהודי, ובעיני להיות יהודי זה הדבר החשוב ביותר – –
– – היחס שלי למסורת ישראל הוא יחס של כבוד והערכה. הייתי רוצה שיותר ערכי מסורת יהודית יוטמעו בקרב הנוער שילמד לכבדם".
הסברתי שהחוק שהוצע איננו עושה זאת. הצעתי אז לחתור לפתרון אחר, פתרון מוסכם שיושג בהסכמה רחבה – – –
– – – פתרון שיביא ליתר שוויון בחלוקת הנטל. אמרתי כי זה יכול להיות בצורה של שירות לאומי, עבודה למען הקהילה, עזרה בבתי-חולים, סיוע לנוער, לקשישים, למשטרה ועוד. הכול בהסכמה. הוספתי ואמרתי, ואני מצטט: "חשוב שצעירים ילמדו תורה, חשוב להמשיך במסורת אבות, בפעולה הגדולה שעושים אותם הלומדים תורה וממשיכים את מסורת עם ישראל הנמשכת אלפי שנים". אני ממשיך בציטוט: "נס קרה לנו שעולם הישיבות למרות השואה קם מחדש בישראל והוא פורח. חשוב" – אמרתי אז – "שתלמידים מצטיינים בישיבות ישוחררו מכל מטלה אחרת ויוכלו להמשיך וללמוד".
עם זאת הדגשתי, ואני מצטט: "לא יכול להיות מצב שבו חוק ייצור אי-שוויון בנשיאה בנטל בתחום שבו אנשים צעירים נדרשו ונדרשים לשלם אף במחיר חייהם כדי לקיים את מדינת ישראל ואת ביטחון תושביה כולם". בעמדתי העקרונית לא חל שינוי. כל אזרח ללא הבדל חייב לשרת את המדינה ולשאת בנטל. כבר לפני 20 שנה לא היססתי – – –
כבר לפני 20 שנה לא היססתי להביע את עמדתי. בכינוס של אגודת ישראל העולמית הצעתי לרבנים לבחור את הישיבות הטובות ביותר, החזקות ביותר, ולאפשר לתלמידיהן הכשרה צבאית בסיסית בישיבות באמצעות קציני צה"ל. זה ברוח דבריו של דוד המלך בקינתו על שאול ועל יהונתן: "ללמד בני יהודה קשת הנה כתובה על ספר הישר".
ציטטתי משמואל ב' פרק א' פסוק י"ח. אדוני היושב-ראש, חברי הכנסת, בלב כבד אצביע היום בעד הצעת החוק שגיבשה הוועדה בראשות חבר הכנסת יוסי כץ על יסוד הצעת ועדת-טל. אני עושה זאת אף שאירועי השנתיים שחלפו מאז אמרתי את דברי על במת הכנסת לא שינו את דעתי על הצורך החיוני בחלוקה צודקת יותר של הנטל אלא אף חיזקו אותה. תמיכתי היום בחוק, למרות כל מה שאמרתי, נובעת מכך שהכנסת מחויבת, במצוות בית-המשפט העליון, להסדיר בחוק את הסוגיה של דחיית השירות הצבאי לתלמידי הישיבות.
אסור לנו להחזיר את ההכרעה לפתחו של בית-המשפט. אי-הכרעה שלנו עלולה להוביל לגיוס בכפייה, ואני שולל עקרונית, כפי שתמיד שללתי, את הסדרת הבעיה בלי הסכמה ובאמצעי כפייה. אני לא רוצה לראות את המשטרה הצבאית פושטת בישיבות. אינני חושב שזה הפתרון הנכון.
מדובר בעיגון חקיקתי של המצב שכבר קיים מאז קום המדינה, ויש בכך אף שיפור מסוים לעומת המצב שהיה. ההצעה תיצור מצב שבו יוכלו בני הישיבות להשתלב בכוח העבודה, ובכך יש תרומה למשק הישראלי. והחשוב מכול, זה הוא חוק זמני, חוק קצוב לחמש שנים, ולאחר מכן נבחן את המצב – האם דברים משתנים לטובה.
במקביל אנחנו גם פועלים לעידוד המגמות שכבר קיימות בציבור החרדי – מהגיוס לנח"ל החרדי ועד להתנדבות לארגוני המתנדבים השונים: זק"א, מד"א ועוד, והתנדבות למשמר האזרחי שקיימת. יש שורה של צעדים מקיפים שבכוונתי לעשות לעידוד מגמות אלו ולהגברת השירות הלאומי של הציבור החרדי.
בשבועות הקרובים אביא לאישור הממשלה הצעה שגובשה בחודשים האחרונים במועצה לביטחון לאומי בדבר הגברת ההתנדבות של בחורי ישיבות למשמר האזרחי, עידודה והסדרתה. חברי הכנסת, טוב היה, כמובן, אילו יכולנו להצביע היום על חוק שיש בו גם הסכמה מלאה וגם שוויון אמיתי. אולם, לצערי, אין היום אפשרות כזאת.
המצב היום הוא, שעלינו לבחור לא בין תמיכה בהצעת החוק לבין התנגדות להצעת החוק, אלא בין תמיכה בחוק לבין גלגול העניין לפתחו של בית-המשפט, דבר שיוביל כנראה לגיוס בכפייה.
אני רואה כטעות חמורה לעשות דברים בנושאים כאלה שלא בהסכמה, אלא בכפייה. במצב זה של העניינים, אדוני היושב-ראש, אין לי אלא לתמוך בחוק המוצע.
אדוני היושב-ראש, כנסת נכבדה, שמעתי את הדברים בעניין הגליל, גם את הטפת המוסר. אף שלא תכננתי לדבר כאן, הגעתי למסקנה שמן הדין לעלות הנה ופעם אחת להגיד את הדברים, להגיד בפני מה אנחנו עומדים, ופה צריך לגלות אחריות. אני לא זקוק לשום תיאור או סיפור מה עשיתי למען הגליל. במשך עשרות שנים פעלתי, בכל תפקידי, אם בשירותי הצבאי ואם כשר בממשלות, החל משנת 1977, בכל אחד מן התחומים עשיתי בגליל, ופרט למתיישבים של הגליל – – –
אי-אפשר, בכל זאת צריך לתת גם לנו לדבר בכנסת, לאחרים יש גם מקומות אחרים שמדברים, אז לפחות שפה תינתן לנו אפשרות לדבר, בכנסת, במדינה היהודית הדמוקרטית.
תתווכחו ביניכם, תעוררו שמחה אצל כמה מהחברים. תראו, אף אחד לא יכול להסביר לי את חשיבות הגליל. אין תפקיד מתפקידי בממשלה שלא פעלתי בגליל. אני לא מזלזל, חס וחלילה – – –
אמרתי, בכל תפקידי; אינני מזלזל במה שעשו אחרים, אני גם לא מזלזל במה שדיברו אחרים, אני יודע מה עשיתי בכל אחד מתפקידי, ואף אחד לא יבוא ויטיף לי, אני חושב גם לרבים אחרים כאן, על חשיבות קריית-שמונה ועל עמידתה מול ה"קטיושות" ועל חשיבות הגליל. אין פה מישהו שהוא נגד קריית-שמונה, אין כאן אף אחד שהוא נגד הגליל. דרך אגב, לדעתי, החוק הזה הוא חוק טוב, לא אמרתי אף פעם שהחוק הזה לא טוב, גם בביקורי בגליל אמרתי שצריך לקדם את החוק הזה. אבל בינתיים קרו פה כמה דברים, והיום אנחנו נמצאים במערכה קשה כתוצאה מהטרור הפלסטיני. מערכה מאוד קשה, והמערכה הזאת, לצערי, לא הסתיימה ויש לנו הרבה משימות לעשות. כדי להחזיר את השליטה בירושלים, בירת העם היהודי זה שלושת אלפים שנה, ובירתה המאוחדת של ישראל לנצח נצחים, וגם במקומות אחרים, אנחנו צריכים להגדיל את כוחות המשטרה באלפי אנשים כדי שאפשר יהיה להגן מפני מתאבדים, מפני מכוניות תופת, מפני כל הטרור הזה.
אני רוצה לומר לכם, דיברתי היום עם ראשי הסיעות ואמרתי להם את הדבר הבא: תראו, אנחנו לקחנו על עצמנו הרבה התחייבויות בכל מיני חוקים. יש כאלה שלא תמכו בחוקים. אני, למשל, בחוק משפחות מרובות ילדים תמכתי עקרונית, זה לא היה אילוץ קואליציוני, ויש גם דברים אחרים. חוקקנו את חוק הנגב, ואף אחד לא יסביר לי את חשיבות הנגב, שזו הרזרבה האחרונה שנשארה להתיישבות יהודית שתבוא, כי אני מאמין שבשנים הקרובות יבואו לכאן עוד מיליון יהודים, ואולי יותר. ישבנו בשיחת רעים ואמרתי להם, שלפי דעתי, מה שהיינו צריכים לעשות היום – אמרתי שאני מוכן לבוא לפה, לעמוד ליד הדוכן ולהביט לכולם בעיניהם ולומר: תשמעו, אנחנו נמצאים כרגע בעת חירום. בואו ניקח את כל הדברים האלה ונדחה אותם לשנה הבאה. אני יודע שזה לא טוב, כי כאילו כבר נתנו את זה, ואנחנו צריכים ליטול מאנשים. כל המגבלות קיימות כאן, אבל אנחנו לא נמצאים במצב רגיל.
רבותי, גם לילדים בהתיישבות היהודית מגיע לנסוע באוטו משוריין. השתתפתי היום בלוויה של התינוק בן חמשת החודשים, על מה אתה מדבר, תגיד לי?
מגיע להם בדיוק כמו לכל אדם אחר.
אדוני היושב-ראש, עוד יש לנו מלאכה רבה היום – – –
רבותי, עליתי הנה לא כדי להטיף למישהו. באתי הנה כדי להסביר בכמה מלים. היה קשה, כנראה לא כולם מבינים שיש גם אחריות, אבל גם אנושיות צריכה להיות. אבל אני עוזב את זה כרגע. פשוט עליתי הנה להסביר – – –
עליתי הנה להסביר את המצב שבו אנחנו נמצאים, את זה שלפי דעתי צריך לעצור את הכול למשך כמה חודשים, לדחות לשנה הבאה גם דברים שנעשו, דרך אגב – –
– – ולאפשר לנו להמשיך ולטפל באמת בנושאים ההכרחיים ביותר ובנושאי הביטחון בראש ובראשונה, כדי שנהיה מסוגלים לעמוד כאן ובאמת לעשות את כל מה שצריך לעשות. אני פונה רק לחוש האחריות, לא לשום דבר אחר. אני יודע את החשיבות של הגליל ואני יודע את החשיבות של הנגב. אני יודע את המצוקות שם. אני פונה לגלות חוש אחריות, וזאת הסיבה מדוע לא נצביע. אני אומר לכם, אני מתכונן לבוא ואני מוכן לעמוד כאן עוד פעם ולומר לכולם: בואו נדחה את כל הדברים שהם לא חיוניים עכשיו לשנה הבאה. תודה רבה.
ההצעה היא לדעתי הצעה – – – שאלתי את חברת הכנסת – – –
אני חושב שההצעה הזאת היא הצעה טובה. נכון שהיא באה – – – אנחנו לא יודעים באיזו הוצאה כספית היא כרוכה, אבל ההצעה עצמה היא הצעה שמוסיפה הגנה לנשים מוכות, גם אם – – – והיינו עדים למקרים. לכן אני פונה מכאן לדחות את ההצבעה. אני רוצה להבין – – –
אתה חושב ששר החוץ לא מקיים אתי שיח – – –?
אני רוצה לענות לך: כדי לא להתבלבל, אני יכול להגיד לך מה אמרו לי ההורים שלי בהיותי ילד. הם אמרו, כדי לא לבלבל אותך, תדע את הדבר הבא: כל הזכויות על ארץ-ישראל הן זכויות יהודיות. בארץ-ישראל, כל הזכויות צריכות להינתן לכל מי שחי כאן. זה ההבדל בין הזכויות על הארץ לבין הזכויות בארץ.
מי אמר את זה? כל הזכויות בארץ וגם כל החובות.
כל הזכויות בארץ לכל האזרחים. כל הזכויות על הארץ, כולן זכויות יהודיות.
אולי אני אחזור עוד הפעם על מה שנאמר לי בהיותי ילד: כל הזכויות על הארץ הזאת הן זכויות יהודיות; בארץ הזאת, כל הזכויות ניתנות וצריכות להינתן לכל מי שגר בה, גם זכות הקניין, בהחלט.
אדוני היושב-ראש, כנסת נכבדה, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים נוספים לממשלה את חבר הכנסת רוני מילוא בתפקיד השר לפיתוח אזורי, במקום השרה ציפי לבני, שתוסיף כמובן לכהן כשרה בממשלה, ואת חבר הכנסת דן מרידור כשר בלי תיק. בהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה. אדוני היושב-ראש, רבותי חברי הכנסת, אני משוכנע שהשרים המצטרפים היום לממשלה יביאו לה תועלת וירימו תרומה משמעותית לעבודתה ולהצלחתה. הם מביאים עמם ניסיון חיים, גם ניסיון מיניסטריאלי קודם וגם שיקול דעת. שניהם פרלמנטרים ותיקים. דן מרידור, בנו של אליהו מרידור, זיכרונו לברכה, מפקד האצ"ל בירושלים וחבר הכנסת בעבר, היה שר המשפטים ושר האוצר בממשלות ישראל. הוא שירת כבר בצעירותו כמזכיר הממשלה בימי כהונתו של ראש הממשלה מנחם בגין, זיכרונו לברכה. רוני מילוא, בנו של נחום מיליקובסקי, זיכרונו לברכה, מראשוני התעשיינים בארץ ואיש התנועה הלאומית, שימש אף הוא בשורה רחבה של תפקידים מיניסטריאליים – שר לביטחון פנים, שר לאיכות הסביבה ושר הבריאות. רבותי חברי הכנסת, צירוף השרים מרידור ומילוא נעשה במסגרת ההסכם עם סיעת המרכז המצטרפת לקואליציה ולממשלה. ערב מערכת הבחירות האחרונה הבטחתי כי אקים ממשלת אחדות. כך עשיתי לאחריה. עם כינון הממשלה לא תמו המאמצים להרחבתה, צורפה גם סיעת יהדות התורה ועתה גם סיעת המרכז, ואני לא נואשתי מניסיונותי לצרף גם את המפד"ל ומפלגות אחרות.
אני מניח, שאם נתאמץ מאוד, נמצא עוד כמה מקומות מתאימים ואף מכובדים. סברתי אז, ואני סבור כך גם היום, כי יש משמעויות מדיניות, פוליטיות וחברתיות להשתתפות סיעות רבות ככל האפשר בקואליציה, וכפועל יוצא מכך גם בממשלה, וזאת על מנת להביא לייצוג המשקף זרמי חברה מגוונים בישראל, על מנת להגביר את הלכידות החברתית ועל מנת להיטיב ולעמוד באתגרים המורכבים העומדים בפני הממשלה. חיזוק הממשלה לעת הזאת משדר שדר לאויבינו, המייחלים לפילוג בין יהודים, כי על אף קיום הבדלי השקפות בינינו, מתחזקת האחדות בתוכנו, וכך גם הנחישות של העם בישראל לעמוד ביחד מול המתקפה האלימה שנכפתה עלינו ולצאת ממנה כשידנו על העליונה. אנחנו עומדים במערכה קשה שנכפתה עלינו על-ידי הרשות הפלסטינית שהקימה קואליציה של טרור נגדנו. האחדות בינינו, אורך הנשימה, הנחישות והדבקות באדמת המולדת ההיסטורית של עם ישראל יביאונו לניצחון על אויבינו – –
– – ולהגעה לשלום המיוחל שכולנו רוצים בו.
אדוני היושב-ראש, משפחת דיין, מוקירי זכרו, חבריו, כנסת נכבדה, 20 שנה חלפו מאז נפרדנו לעולמים ממשה דיין. לכל אחד הדיין שלו והוא מנסה להצדיק עמדותיו ומנסה להסתמך על דיין. היום זה עולם אחר. ייתכן שהיינו רואים היום דיין שונה – אינני יודע. לי אין חזקה על משה דיין. אני מדבר על דיין כפי שאני זוכר אותו בימים ההם, בנסיבות ההן. שנים רבות חלפו מאז הלך משה דיין לעולמו, והוא עדיין אגדה. הכרתי אותו טוב מרבים אחרים. במשך כמעט 30 שנה נצטלבו דרכינו. היו אלה היכרות וידידות והערכה של שדות הקרב, ולעתים – מאבקים קשים בין המערכות. אני זוכר אותו היטב. אני חוזר פה על כמה מלים שאמרתי עליו בעבר: תמיד ריח של אדמה, זיכרון של נופי מולדת, ליטוף שיבולת חיטה בשדה, סוסה "חמה" ומשתוללת והוא משתלט עליה לעיניהם המשתאות של דרוזים בגליל העליון. אוהל בדואי בלילה בגליל התחתון, גחלים לוחשות, עיניים בוערות. מטע תאנים בהרי צפת, שסק בוואדי-מילק. עומד זקוף מול אש כשארשת לגלוג קלה על פניו. יכול היה להיסמך על סלע, לרבוץ על הקרקע ולהתמזג עמם לחלוטין, ובאותה קלות להלך בטרקליני רוזנים ושועי ארץ. לדבר עם פלאח ערבי ורועה צאן בדואי, ובאותה נוחות לדון עם שליט זר. אגדות לא נוצרות סתם. מעטים הם המנהיגים כמו דיין שנטלו את הזכות הגדולה להשתתף בהגנת מדינתם, במדים ולא במדים, כאשר בכל שלב ובכל תפקיד, במשך עשרות שנים, הם יוצאי דופן בתרומתם, באי-שקט היוצר שלהם, הנובע מחששם הבלתי-פוסק לגורל עמם; לא רק במלחמה, אלא גם בשלום ולקראתו. אין מנהיגים שעושים ולא שוגים. הקנאה האישית והטינה הפוליטית עיוורו לא אחת את עיני מבקריו של האיש שמעולם לא כבדו שערי ישראל על כתפיו. רום קומתו של משה דיין כמנהיג טבעי שצמח מן העם, מן השדה, ממערכות הקרב, הזכיר ליריביו ללא הרף את ממדיהם הטבעיים. גם על כך לא יכלו לסלוח לו. "רק אם נשכיל לעמוד תמיד על המשמר נוכל לארץ הקשה הזאת", אמר לי לא אחת; והיה מוסיף: "אם נשקע בשאננות, בנוחות, בשביעות רצון עצמית, אם נאבד את כוננותנו לרגע, את נכונותנו לשלם את המחיר היקר של קיומנו כאן – נאבד". אתייחס לתמצית תפיסתו הביטחונית. ואני, כפי שאמרתי, מדבר על מה שהיה אז, היום יכול להיות שהיינו נתקלים בדיין אחר, אינני יודע, איש לא יכול לדעת. לצערי, הוא איננו אתנו היום. לכן, אני מתייחס לתמצית תפיסתו הביטחונית, שאותה הוא ביטא, כשקבע ב-1955 ואמר: "אין בידינו להבטיח כל צינור מים מפיצוץ וכל עץ מעקירה. אין בידינו למנוע רצח של עובדים בפרדס ושל משפחות בשנתן" – וצריך לזכור שהיה מדובר בתקופה קשה ביותר של טרור – "אך יש בכוחנו לקבוע מחיר גבוה לדמנו". דיין הפך את צה"ל בשנות ה-50 לצבא התקפי. לא עוד פרשת הגבורה בהגנת תל-חי, ולא אווירת מצדה, אלא שהמלחמה תמיד תתנהל בשטח האויב, בכל תנאי ובכל מצב. דיין הפך להתגלמות התפיסה הזאת בעיני היהודים ובעיני העולם כולו. הישגינו בפעולות התגמול – ואני מדבר על תקופה שלפני היוולדם של חלק גדול מחברי הכנסת – וכהשלמה במבצע "קדש", ובהמשך ניצחוננו במלחמת ששת הימים, ויכולת עמידתנו במלחמת יום הכיפורים, לא היו אפשריים אילולא עיצב משה דיין כרמטכ"ל את צה"ל באותן שנות ה-50 הסוערות. הוא היה לרמטכ"ל המהפכן הגדול שהיה לצה"ל. דמיונו קלט ועודד כל תוכנית מבצעית נועזת. הוא הפיח רוח קרב בצבא, הוא קבע את נורמות הלחימה, את הסטנדרדים הגבוהים. הרמטכ"ל דיין טען בתחילת שנות ה-50, שליהודים במולדתם, שזה עתה נוסדה, יש סוף-סוף לא רק הזכות להגן על עצמם, אלא שקיום הזכות ייעלם אם לא יקומו היהודים בכל פעם מחדש לממש אותה. משה דיין האמין, שכל התנגשות מזוינת בינינו לבין הערבים חייבת להסתיים בהכרעה ברורה וחד-משמעית לטובת היהודים. אין פחות מזה. לצורך מימוש עיקרון זה תמך משה דיין, אז הרמטכ"ל, בגישה שהמבצעים הצבאיים חייבים להיות נועזים, הן בדמיונם והן בביצועים, ואין כלל במילון מושג – משימה שלא ניתן לבצע אותה. הוא היה אומר: אם יש מפקדים הטוענים שנבצר מהם לבצע – יפנו נא את מקומם למי שמסוגלים. אני עדיין זוכר את הוראתו "לתפוס שבויים בכל חזית". "בנק של שבויים", הוא אמר, כדי להביא לשחרור שבויינו שהתענו בבתי-הכלא של דמשק, קהיר ורבת-עמון. הצנחנים באותה תקופה עשו זאת. מחיר כבד שילמנו במבצעים לתפוס עשרות רבות של שבויים ערבים כבני-ערובה להחזרת שבויינו, שדרך אגב הוחזרו. אני רוצה לומר שוב: זה היה לפני שנים רבות. יכול להיות שאנחנו עומדים היום בכלל בפני מערכות אחרות. אבל העיקרון הוא שקבע: אין נוטשים חבר בשדה הקרב, אין עוזבים לוחם בשבי אויב. ואכן, החזרנו את שבויינו הביתה, ועל עקרונות אלה חינכנו דורות של לוחמים. מה נוכל ללמוד מדיין, איש שלא הותיר צוואות סדורות? נוכל ללמוד ממנו מצביאות; לאו דווקא חיילות. מחשבה מקורית. תעוזה מדינית. עמידה על כבוד ישראל וכבודם של היהודים כמרכיב חיוני לקיומה של המדינה. תחושת מולדת וקשר לאדמה ולנופיה, עם שורשים עמוקים בהיסטוריה של עם ישראל בארצנו, ארץ התנ"ך. מדיניות ביטחונית נכונה, שתגביר את תודעת ההרתעה של ישראל ותרחיק סכנת מלחמה. אומץ-לב כדי לעמוד מעטים מול רבים. כיצד להגן על עצמנו בכוחות עצמנו, תוך כדי מעורבות מזערית ככל שניתן של מדינות אחרות, חשובות ככל שיהיו. לדעת את הערבים, לנהוג בהם בכבוד ולהבין כיצד ניתן לחיות אתם ולהגיע לשלום. תודה.
אדוני היושב-ראש, כנסת נכבדה, משפחתו של סמל מדחת יוסף, השם ייקום דמו, המקרה הנורא שקרה עם הסמל מדחת יוסף בקבר יוסף היה, לפי מיטב הכרתי, לא תקין, קשה ובלתי סביר, והוא בניגוד מוחלט לרוח צה"ל, שאין נוטשים פצוע, ואף חלל לא עוזבים בשטח, וגם שבוי יוחזר הביתה, ואין הבדל בין חייל יהודי, חייל דרוזי, חייל בדואי, חייל צ'רקסי, חייל מוסלמי-ערבי – אין הבדל. לא עוזבים בשטח. כך לימדנו וכך חינכנו. ראינו בכך עניין עקרוני ממדרגה ראשונה. תרשו לי לומר לכם, אדוני היושב-ראש ומשפחתו של החלל מדחת יוסף, השם ייקום דמו, במלחמת העצמאות הייתי מ"מ והרגשתי מה זה להיות ננטש כפצוע קשה בשדה הקרב. הרגשתי את זה. אולי זה מה שהשפיע במידה רבה על מה שחינכתי ולימדתי במשך שנים רבות. לימדנו, שלא חשוב מהו המחיר, כי העניין הוא עקרוני, ולא עוזבים. אני מוכרח לומר, אני עצמי, כשכבר הייתי מג"ד גדוד הצנחנים 890, נפצעתי קשה בפעולה שאחת המטרות שלה היתה להביא שבויים מצרים כבני-ערובה במקום השבויים שלנו, שהיו בידם. במשך השנים, המחיר ששילמנו בשביל להביא פצוע הביתה, להביא חלל הביתה, כדי לחטוף שבויים, אם היו אלה סורים או ירדנים או מצרים, עלה בהרבה על מספר האנשים שהיה צריך לחלץ, עלה בהרבה על מספר השבויים שהיו בידי אויבינו אז, ואיש לא ערער על החלטתנו זאת. זה היה עד כדי כך טבוע בנו, העניין הזה. אני חושב, שהעקרונות האלה, חרף המקרה הקשה שאסור היה שיקרה – ואני חוזר ואומר: אסור היה שיקרה, ולא היתה שום סיבה בעולם שהוא יקרה.
הרי היתה כאן הצעה שתהיה ועדת חקירה פרלמנטרית.
הרי זה לא התחיל בוועדת חקירה ממלכתית. רבותי, היתה הצעה שתהיה ועדת חקירה פרלמנטרית, אני חושב שוועדת החוץ והביטחון. זו ועדה שאני סומך עליה, שהיא לא גוררת את כל העם הזה מחדש עכשיו, תוך כדי הימצאותו במלחמה, להקמת עוד ועדה. חסרות ועדות כאן? זה דבר אחד, וזה לא מה שהוצע כאן היום. יכול להיות שאם זה מה שהיה מוצע כאן היום, לא הייתי עולה לכאן בכלל. צה"ל לא שינה את עקרונותיו, ומה שהיה נכון באותה שעה שהיתה לי הזכות להיות מפקד בשדה, במערכות הכי קשות, העקרונות האלה נשארו עד היום. שוחחתי גם עם מפקדים ברמות שונות בנושא הזה, והבעתי את דעתי בעניין: לא עוזבים פצוע בשטח ולא עוזבים חלל בשטח ולא עוזבים שבוי בלי לעשות כל מאמץ, ולא חשוב מה המחיר, כדי להביאו חזרה הביתה. אני רוצה לומר לכם: לו היה שינוי בעמדתו של צה"ל, או לו היה מישהו מעז להעלות בדעתו לשנות את העקרונות האלה, אז לא הייתי עומד כאן. אני משוכנע שהעניין הזה מוטמע היטב ובאופן מלא בקרב מפקדי צה"ל לרמותיהם השונות ובקרב חיילי צה"ל. ואני רוצה לומר לכם: אני חושב שזו תהיה טעות קשה – וזו הסיבה שאני עומד כאן – זו תהיה טעות קשה בעת הזאת – ואני לא עוסק במי שרוצה לשאת חן או להרוויח פה איזה רווח פוליטי מיידי, אני מציע להיות רציניים בעניין הזה, כי זה יותר מדי רציני כל העניין, זה לא בשביל עשיית רווח מיידי קטן כזה או אחר. אני פשוט חוזר ואומר, שבתקופה הזאת, עם כל הכאב הנורא על המקרה הנורא שקרה, ומתוך הכרתי שמה שקרה לא צריך היה להיות ואלה גם לא עקרונותיו של צה"ל, אני מציע שלא להקים ועדת חקירה ממלכתית. לא צריך להוביל את העם הזה מוועדה לוועדה, ומאחר שמדובר כאן בהצעה לסדר-היום, אני לא מציע לגנוז את העניין, אני מציע פשוט להעביר את הנושא לוועדת החוץ והביטחון. זה מה שלדעתי צריך לעשות. ובני משפחתו של מדחת יוסף, אני רוצה לומר לכם – אני אומר לכם את זה כמי שנדמה לי בכל מערכות ישראל, פרט למלחמת העצמאות, נלחם יחד עם חיילים דרוזים כתף אל כתף, בכל המלחמות האלה, אני פונה אליכם – אל תובילו, אל תביאו אותנו להוביל את העם הזה מחדש לוועדות חקירה. אני מציע – מאחר שזו היתה הצעה שלך אני פונה אליך, חבר כנסת קרא – אני פשוט מציע שנקבל החלטה להעביר את הנושא הזה לוועדת החוץ והביטחון. תדון בכך הוועדה, תבדוק את העניין. ואני אומר עוד הפעם – לבי אתכם. תאמינו לי, אני הרגשתי מה זה, אני הרגשתי מה זה, וכשזה קרה לי לא כי מישהו לא רצה לקחת, פשוט לא היה מי שייקח, ואני מציע שתקבלו בהבנה את ההצעה הזאת, ואני פונה לחברי הכנסת להיעתר לפנייה הזאת שלי. תודה.
כבוד נשיא המדינה והגברת קצב, אדוני היושב-ראש, כנסת נכבדה, שרים, חברי כנסת לשעבר, טוב לראות אתכם תמיד מבקרים במשכן הכנסת – משפחות החטופים העומדים יחד אתנו מול עולם ציני מתנכר. חשבתי להתרכז בדברי היום בעיקר במתפתח בחזית העולמית נגד הטרור הרצחני, שמולו עמדנו אנחנו במשך שנים רבות, מהן שנים ארוכות לבדנו ובעצמנו. חשבתי לעשות כך, מפני שפתיחת מושב הכנסת היום נעשית בעת הרת גורל לשלום בארץ, באזור ובעולם. העולם החופשי התעורר. המלחמה באפגניסטן היא השלב הראשון במאבק היסטורי של העולם החופשי מול הטרור ומול נותני החסות לטרור. זה מאבק מול הרשע.
זו מלחמה שלישראל, כמו לכל אומה שוחרת חופש, יש עמדה ברורה לגביה, ותקווה ותפילה לבורא עולם באשר לתוצאותיה. במאבק הזה, שהינו בעל ממד ערכי מובהק, חייבים לנצח. העולם החופשי, המונהג באומץ על-ידי ארצות-הברית ונשיאה ג'ורג' בוש, חייב לנצח. אנחנו חייבים לנצח. אמרתי שבהשלכות המלחמה בטרור העולמי רציתי להתרכז היום, אך ההתפתחויות הפוליטיות הפנימיות מחייבות אותי לפנות ראשית פנימה, אל המתרחש כאן. והנה לפניכם ההתרחשויות: המטבחון החליט בישיבתו ביום ו' האחרון לנקוט כמה צעדים. ראשית, להמשיך במלחמה בטרור הפלסטיני, במסייעים לו וביוזמי פעולותיו הרצחניות. זה בהמשך להחלטות קבינט קודמות. אנחנו עושים זאת ונעשה זאת עד שהרשות הפלסטינית תבין שהיא חייבת להדביר את הטרור הפועל מתחומה ובסיועה. במאבק זה בטרור יש לנו הצלחות רבות. טרור זה טרור, ורצח זה רצח, ואין כל הבדל היכן בעולם הוא מכה. לכן אנחנו נממש את זכותנו להגנה עצמית.
הבהרתי זאת גם לידידינו בעולם, תוך שנעשה כל מאמץ למנוע הסלמה. החלטה שנייה שקיבלנו היתה להקל על האוכלוסייה הפלסטינית שאינה מעורבת בטרור, אותה אוכלוסייה שרוצה להביא פת לחם הביתה ולגדל את ילדיה בשקט. עמדתי זו ידועה מאז הקמת הממשלה.
והודעתי זאת פעמים אין ספור. אין לעניין ההקלות כל קשר לטרור, אלא אם ההקלות מסכנות את הביטחון. צריך לעשות זאת, ראשית, כי צריך לנהוג כבני אנוש, ושנית, כשנעשה זאת יקל עלינו לעמוד במערכה המדינית והביטחונית הקשה שלפנינו. לצערי, הנסיבות, שלא אנחנו גרמנו אותן, הקשו עלינו לבצע את הצעדים האלה. עכשיו אני עומד לעשות זאת, כי לדעתי זאת הדרך הנכונה. אנחנו איננו נלחמים בעם הפלסטיני. אנחנו נלחמים בטרור ובמבצעיו. ושלישית, המטבחון החליט, לאחר פנייה פלסטינית והתחייבות פלסטינית, שהם אחראים שלא תיירה עוד אש בחברון, לרדת מגבעת אבו-סנינה ומשכונת חארת-אלשיח'. זו היתה החלטת המטבחון. ההתחייבות הפלסטינית תיבחן לא בדיבורים ולא בהצהרות, כמו בכל תחום אחר שבו נדון או נדבר עם הפלסטינים בעתיד. לא בדיבורים.
יהיה רק מבחן אחד, יהיה מבחן התוצאה. הבהרנו בצורה הברורה ביותר, שאם תהיה אש, צה"ל יחזור וישתלט מייד על המקומות האלה ועל מקומות נוספים. אין כאן מאבק על עיקרון. העיקרון הוכרע, לצערי, על-ידי הממשלה שלנו. הייתי חבר בה, אף שהצבעתי נגד. המאבק הוא להשגת שקט לתושבי חברון, ואם ניתן להשיג שקט זה בלי שנצטרך לשבת שם, כפי שעשינו בגילה, על-ידי שילוב צעד צבאי עם צעד מדיני – כך צריך לנהוג. זו עמדת הרוב בממשלה וזו עמדתי, וכך עשיתי. המטרה איננה אבו-סנינה, המטרה היא חיסול הטרור, המסייעים לו והיוזמים את פעולותיו. אנחנו עושים זאת, עשינו ונעשה. "האם אתה סומך על המשטרה הפלסטינית, על הבטחת אנשי הרשות הפלסטינית?" מהדהדת השאלה מאז אתמול במסדרונות המפלגתיים ובתקשורת. אדוני היושב-ראש, חברי הכנסת, אני סומך על צה"ל ומפקדיו המצוינים, העומדים בחזית הקשה, על משטרת ישראל ומג"ב ומפקדיהם העושים ימים ולילות לאבטחת חיי אזרחי ישראל, על שירותי הביטחון המעולים שלנו. אני סומך עליהם ורק עליהם. אנחנו סומכים רק על עצמנו. גם זאת הבהרתי לידידינו בעולם, והם יודעים זאת. בעקבות ההחלטה לצאת מאבו-סנינה ומחארת-אלשיח', החליטה, לצערי, סיעת האיחוד הלאומי – ישראל ביתנו לפרוש מן הממשלה. חברי השרים זאבי וליברמן – –
– – אני מודה, גרמתם לי עוגמת נפש. האחדות חשיבותה מכרעת ליכולת העמידה של ישראל, ולא כדי לשמר ממשלה או לעמוד בראשה. לי גרמתם עוגמת נפש. לערפאת, לעומת זאת, גרמתם היום סיפוק רב. אצלו זה היה חלום.
לערפאת זה היה חלום. ידידי גנדי ואיווט, עשיתם לו את היום. יש אצלנו מומחים להפלת ממשלות. הפילו את ראש הממשלה יצחק שמיר וקיבלו את אוסלו. הפילו את ראש הממשלה נתניהו וקיבלו את קמפ-דייוויד.
אדוני היושב-ראש, רבותי חברי הכנסת, ישראל – – –
אדוני היושב-ראש, רבותי חברי הכנסת, ישראל נמצאת במלחמה קשה ומסובכת, צבאית, מדינית, כלכלית וחברתית, מאבק שמחייב אחריות, זהירות, קור רוח ושיקול דעת. אני פונה אליכם, חברי – במה אתם רוצים לעסוק עכשיו, במלחמה בטרור או במלחמת בחירות, במה? אדוני היושב-ראש, מי שחושב, שבעת כזאת, עכשיו, צריך להוביל את מדינת ישראל לבחירות, שיקום, בבקשה. (חבר הכנסת י' לפיד קם.)
אדוני היושב-ראש, נא למנות.
אחדות העם היום חשובה לא פחות מכל צעד טקטי או טכני שאנו עושים או מבצעים בשטח. המפתח לפתרון הוא לא רק בידינו, וכאשר אני אומר בידינו, אני מתכוון לכולנו. אחדות, ככל שתהיה גדולה יותר, תעזור ותקל בפתרונות שיבואו, והם לא יהיו פשוטים, חדים וחלקים.
חברי הכנסת אספו כוח בזמן הפגרה, נאמני ארץ-ישראל.
אני מצטט ממדרש תנחומא: "בזמן שישראל עושים חבורה אחת, אפילו עבודה זרה ביניהם, אין מידת הדין נוגעת בהם". בואו נזכור, גם אתם הצרחנים שם: יש ממשלה בירושלים.
יש ממשלה בירושלים, השומרת – – –
בואו נזכור, יש ממשלה בירושלים, השומרת על אושיות המשטר הדמוקרטי, יש מנהיגות שמקבלת החלטות בירושלים. אני מוביל את הממשלה ועושה מה שנכון בעיני, לא כתוצאה של לחץ ופשרה. אינני נתון לשום לחץ, ואינני מתכוון – – –
אינני נתון לשום לחץ, ואינני מתכוון לעשות כל פשרה בנושא שמסכן את ביטחונה של ישראל.
אני קורא לכם, אני פונה אליכם לשקול את צעדיכם שוב. אחד מכם לפחות חבר לדרך במשך שנים רבות, והשני גם כן לא מעט שנים, אני קורא לכם לשקול את צעדיכם שוב ולהישאר בממשלה, כי בין כולנו, בין כל המפלגות הציוניות עובר קו אחד, קו המשותף לכולנו – עתיד מדינת ישראל. תודה רבה.
אדוני יושב-ראש הכנסת, חברי חברי הכנסת, הנה מוטלים מתינו בשורה ארוכה, נשים וילדים, צעירים וזקנים, ואנו עומדים מולם, מול החלל שהותירו בהירצחם, ללא מלים. בליל הסדר האחרון, בעודי יושב עם בני משפחתי לסדר הפסח, הגיעה אלי הידיעה המרה על הטבח הנורא שנערך ביושבי הסדר בנתניה. אין בכהונתו של ראש ממשלה רגע ארור יותר מהרגע הזה, שבו צלצול הטלפון, או הפתק המוכנס לישיבה מביא בשורת איוב. ואז עולים התמונות והקולות, מראה החורבן, זעקות הפצועים, יללת הסירנות, ואחריהן השקט הנורא של ההלוויות, הפנים והסיפורים האנושיים שניבטים אלינו מעל דפי העיתונים. פניה של רחל קורן, שבעלה ושני בניה נקברים ביום אחד, זה לצד זה, ובמרחק נגיעה ממנה, פניה של כרמית רון, שנפרדת לעולם מבעלה, מבתה בת ה-21, מבנה בן ה-17. פניה של עדי שירן, זיכרונה לברכה, שמובאת למנוחת עולם בעוד שני הוריה מחוסרי הכרה ונאבקים על חייהם בבית-החולים. פניה של זהבה וידר, גיבורה אמיתית של עם ישראל, ששכלה בליל הסדר את בעלה, את בתה ואת חתנה, ובעיצומם של ימי השבעה הסכימה לתרום את איברי בעלה להצלת אם משפחה פלסטינית משועפאט, סמל לכך שגם ברגע הנורא מכול איננו מוכנים לאבד את צלם האדם שבנו. קורבנות של דו-קיום, אלה שעולמם חרב עליהם, שישבו לאכול במסעדה ערבית בחיפה, כשדמם מתערב בדם ערבים ישראלים שישבו עמם. משפחות שלמות, יהודיות וערביות, נגדעות בלהט הטירוף הרצחני שאחז בשכנינו הפלסטינים. וכך רוצים הרוצחים ושולחיהם לגדוע את התקווה לשלום, התקווה לעתיד, התקווה לחיים נורמליים תחת השמש. אין זו יד מקרית, חברי הכנסת, אין זו יד גורל אכזר. לכנופיות הרצח יש ראש, יש מטרה, יש יד מכוונת ושולחת. השליחות היא אחת, לסלק אותנו מכאן, לסלק מכל מקום, מהבית באלון-מורה ומהסופרמרקט בירושלים, מבית-הקפה בתל-אביב ומהמסעדה בחיפה, מבית-הכנסת בנצרים, שם שחטו הרוצחים שני מתפללים בני יותר מ-70, אחד מהם היה בן 79, בהולכם עטופים בטלית לתפילת שחרית, ומשולחן הסדר בנתניה. ויש שולח אחד – ראש הרשות הפלסטינית יאסר ערפאת. זה האיש שהתחייב בשורת הסכמים לזנוח את דרך הטרור, להימנע מהרצח ולמנוע אותו בכוחותיו. הוא בגד בכל הבטחותיו.
משום הבטחותיו הסכימה ישראל להקמת הרשות הפלסטינית. לכן הסכימה ישראל למסירת האחריות הביטחונית לשטחים שנמסרו לידיה. לכן הסכימה ישראל להקמת מנגנוני ביטחון פלסטיניים. קיווינו שהפלסטינים יבינו, כפי שהתחייבו, ששלטון אין פירושו רשיון להרוג, אלא קבלת האחריות למניעת ההרג. אבל מה שהיה בתחילה חשש והתעצם לחשד, הפך עובדה מוצקה, שאיש אינו יכול להכחיש אותה. ערפאת הקים בשטחי שלטונו משטר טרור, שבאופן ממלכתי ומאורגן מכשיר טרוריסטים, מסית – –
– – מצייד ומחמש אותם, ושולח אותם לפעולות הרג ברחבי ישראל. העדויות על כך רבות מספור ומקובלות על כל גורם רציני ברחבי העולם. כך, למשל, במסמך מצמרר שנתפס במשרדיו של ערפאת, מוצג התעריף של הטרור, כך וכך לפעולת התאבדות – מי שלא ראה, הנה המסמכים. הנה המסמכים לנגד עיניכם, הנה המסמכים.
אדוני היושב-ראש, אכן ביום רגיל אין להציג מסמך בפני הכנסת, אבל האימה והזדון והאכזריות והשקר שמתגלים כאן – אני מודה, עשיתי כאן דבר שלא מקובל לעשותו בכנסת – אבל מעניין מה כתוב גם בנייר הזה. עכשיו אני לא אראה אותו, אבל להקריא, אני מבין, מותר, אדוני היושב-ראש. יש כאן מכתב שחתום עליו יאסר ערפאת, על-פי חתימתו – לכבוד הנשיא הלוחם, האח אבו-עמאר, ישמרהו האל, שלום רב. אבקשך להואיל בטובך להקצות סיוע כספי בסך 2,500 דולר עבור האחים הבאים: ראאד אל-כרמי – אני מקווה שאתם עוד זוכרים אותו, כן – זיאד מוחמד דעאס, עומר קעדאן – – ––
רבותי, יש גם מסמכים מאותם גורמי טרור רצחניים – חלקם, בזכות מערכת הביטחון שלנו, אינם מסוגלים עוד להזיק. יש גם מכתב חתום על-ידי מרואן ברגותי: לכבוד האח הנשיא אבו-עמאר, ישמרהו האל, שלום רב. אבקשך להורות על הקצבת 1,000 דולר לכל אחד מהאחים הלוחמים. זו אותה רשימה של שמות שהזכרתי קודם.
ויש עוד מסמך מעניין המראה כמה עולה לגרום לרצח יהודי. יש לנו מסמך, דוח כספי מ"גדודי חללי אל-אקצא", ההולך אל מי שעמד מאחורי הקשר בין ערפאת לבין האירנים, פואד שובאכי. הוא מקבל דוח מ"גדודי חללי אל-אקצא", ובו יש פירוט כספי, וגם הסברים. הם מסבירים, שעלות חגורת נפץ היא 700 שקלים, ומה שהם צריכים: "...אנו זקוקים מדי שבוע לחמישה עד תשעה מטענים לחוליות באזורים השונים". יש פה פירוט מלא כמה עולה כל כלי משחית שנועד לרצוח בדם קר אזרחים חפים מפשע.
– – כך וכך למטען, כך וכך לחגורת נפץ, ועל המסמך התחשבנות דמים בכתב היד של גזברו של ערפאת, זה האיש ששילם על ניסיון ההברחה של "קטיושות" וטילים, זה שיושב היום עם ערפאת במוקטעה ברמאללה ונהנה מחסותו האישית. זה חשבון מחירם של חיי היהודים בידי ביורוקרטיית הרצח המאורגנת של יאסר ערפאת. חברי הכנסת, זה שנה וחצי מצויה ישראל תחת התקפת דמים מרה, שבה פתחו שכנינו הפלסטינים. שילמנו ואנו משלמים מחיר דמים כבד רק בגלל רצוננו הכן לחיות אתם בשלום ואמונתנו שגם הם רוצים בשלום, כמונו.
מערכת הטרור נגד ישראל – – –
מערכת הטרור נגד ישראל החלה עוד לפני כהונת הממשלה הנוכחית. מטרתה המרכזית של ממשלת האחדות הלאומית היתה להגיע להפסקה של האלימות וההסתה כתנאי חיוני, הכרחי, לחידוש המאמץ להגיע להסדר שלום באזור. זו מהותה של ההסכמה הלאומית שעומדת בבסיס קיומה של הממשלה. כבר ביומי הראשון בתפקיד שלחתי מכתב אישי לערפאת, תשובה על מכתב ברכה ששלח אלי. הצעתי לו הצעה מעשית להפסקת האלימות. הבהרתי לו את רצוננו בשלום. הבטחתי לו שאין בכוונתנו לפגוע באוכלוסייה הפלסטינית האזרחית, והצעתי לו דרכים להקל על סבלה. הושטתי לו יד לשלום, והיד הושבה ריקם. מאז עשינו מאמצים אין ספור להגיע להפסקת הטרור. ניסינו להקל בצעדים הביטחוניים, ובכל פעם שהסרנו סגר, פתחנו ציר והסגנו את צה"ל לאחור, נענינו מייד בפיגועים נוראיים. קיבלנו את תוכנית מיצ'ל, שבה כלולים ויתורים כואבים לישראל. קיבלנו עלינו את המתווה של טנט.
ויתרנו אפילו על הדרישה האלמנטרית ביותר לשבעה ימי שקט, ולא קיבלנו אפילו שבע שעות ללא ניסיון לפיגוע רצחני. שיתפנו פעולה עם מאמציו של הגנרל זיני – ואני מבקש להודות לו מכאן על מאמציו הנמשכים – וערפאת דחה את כל הצעותיו והמשיך בטרור. נהגנו בסבלנות ובמתינות, גם כשזוועה רדפה זוועה, אף שידענו היטב שבכוחנו לפעול. ייחלנו לכך שלא ניאלץ להפעיל את כוחנו, ודחינו הצעות קיצוניות שניחתו עלינו מעברים שונים. נתנו את מלוא ההזדמנות למנהיגי העולם, אלה שערבו לנו שוב ושוב שביכולתם להביא להפסקת הטרור על-ידי שכנוע והפעלת לחץ מדיני על ערפאת.
לא נואשנו מהידברות ישירה, שתביא לקץ האלימות.
שמעון פרס לא חסך מאמצים בניסיון למצוא פרטנר להידברות. אני, אישית, אירחתי בביתי כמה מראשי הרשות הפלסטינית, ולא פעם אחת, וחזרתי על הצעותינו להפסקת הטרור ולחידוש המשא-ומתן המדיני. הצגתי בשיחות עם מנהיגים שונים בעולם את הרעיונות שלנו לדמות ההסדר המדיני שיתאפשר לאחר הפסקת הטרור. הצגנו את רצונה הכן של ישראל בשלום, שיביא כבוד, שגשוג וביטחון לשני העמים. אבל ערפאת בחר בדרך אחרת. אנו יודעים מה היא דרכו. האיש הזה חשב, ועדיין חושב, שהוא יוכל להכניע את ישראל ולשבור את רוחה. הוא רואה ברגישות שלנו לקדושת חיי האדם ובפתיחות שלנו לוויכוח פוליטי – – –
הוא רוצה, באמצעות הדם והזוועה, להביא את ישראל לנסיגה חד-צדדית לגבולות 1967, לרבות ירושלים, ובכך להשיג את מטרותיו באמצעים אלימים, והוא אינו בוחל בשום אמצעי בדרכו זו.
לכן החליטה ממשלת ישראל להורות לצה"ל, ואתו לשאר זרועות הביטחון, לצאת למבצע "חומת מגן", שמטרתו אחת: פירוק תשתיות הטרור שבנה ערפאת כדי להמשיך ולפגוע בנו.
לחיילי צה"ל ולמפקדיו ניתנו הוראות ברורות: להיכנס לערים ולכפרים שהפכו מקלט לטרוריסטים; לתפוס ולעצור מחבלים, ובעיקר את שולחיהם ואת אלה המממנים אותם ונותנים להם חסות; לתפוס ולהחרים נשק ואמצעי לחימה שמיועדים לפגוע בישראל; לחשוף ולהשמיד מתקני טרור, מעבדות חבלה, מפעלי ייצור נשק ומתקני מסתור. הפקודות הן ברורות: לפגוע בכל מי שיאחז בנשק ולשתק כל מי שינסה להתנגד לפעולת הכוחות ולסכן אותם – –
– – ולהימנע מפגיעה באוכלוסייה האזרחית. את כל אלה היתה צריכה לעשות הרשות הפלסטינית, על-פי ההסכמים עם ישראל, וכשם שדרשו ממנה כל המנהיגים האחראיים בעולם. רק כשהתברר שהרשות הזאת איננה מוכנה לקיים את התחייבויותיה, שהיא נגועה בטרור מעל לראשה ושהיא הפכה לרשות שלטונית שעוסקת בטרור באופן פעיל – רק אז, בלית בררה, נאלצנו לפעול במלוא כוחנו.
עד היום נחל צה"ל הצלחות מזהירות, בזכות תבונת מפקדיו ובזכות אומץ לבם, נחישותם ודבקותם במטרה של לוחמיו. צה"ל תפס את השטחים על-פי התכנון. נעצרו למעלה מ-1,500 מבוקשים, ובהם למעלה מ-500 שדם אזרחים ישראלים על ידיהם – –
– – ממובילי הטרור ומבצעי פעולות הרצח האכזריות ביותר.
נחשפו ונהרסו עשרות רבות של מתקני טרור. מנגנוני הטרור חדלו לתפקד כרגע, ופעיליהם נסים על חייהם. כשאני אומר "כרגע", כל עוד כוחות צה"ל פעילים שם. הם עלולים עוד לחזור, אבל גם בזה נטפל.
פעיליהם נסים על חייהם ונרדפים עד צוואר. סיכלנו תוכניות פיגוע תוך כדי התהוותן ומנענו הרוגים רבים נוספים בלב הארץ. בימים אלה עם ישראל נגלה במיטבו. עם גאה, שלא ייתן לשבור את רוחו; עם שנחוש להגן על ביתו גם בעת שהוא מושיט את ידו לשלום. בכל יום אנו נתקלים בגילויים חדשים של עוז רוח. אזרחים מגלים רוח התנדבות ועזרה הדדית. מכאן אני מבקש להביע את רגשות ההוקרה הפשוטים לחיילים ולמפקדים, אנשי הסדיר והמילואים; למשפחות בעורף, שהן הגב האמיתי של הצבא; לאנשי זרועות הביטחון עלומי השם; לשוטרי ישראל וללוחמי משמר הגבול; ליחידות החילוץ וההצלה האזרחיות – מגן-דוד-אדום, מכבי אש, אנשי זק"א – זיהוי קורבנות אסון – ואחרים; למאבטחים; למתנדבי המשמר האזרחי, ולכל אחד ואחת מאתנו, שנושכים שפתיים למרות הדאגה, למרות הפחד המובן לכולם, וממשיכים הלאה בשגרת החיים. לכולכם הלב אומר: תודה. חברי הכנסת, פעולת צה"ל תוכננה מראש כפעולה זמנית, לפרק הזמן שדרוש כדי להשלים את המשימות שתיארתי כאן.
המשימות הללו עדיין לא הושלמו – – –
המשימות הללו עדיין לא הושלמו, וצה"ל ימשיך לפעול במהירות האפשרית, עד שתושלם המשימה, עד שיפורקו תשתיות הטרור של ערפאת ועד שייתפסו הרוצחים המתבצרים במקומות שונים, לרבות כנסיית המולד בבית-לחם. מאחר שאין בכוונתנו לחלל את קדושת המקום, כפי שעושים הרוצחים שתפסו את המקום ולקחו את אנשי הדת כבני-ערובה – –
– – אנו מצפים שהקהילה הבין-לאומית תדרוש מהם להניח את נשקם ולעזוב את המקום הקדוש. עד אז יישאר צה"ל בעמדותיו וימנע מהם לחמוק מידי הצדק.
אין ולא היה בכוונתנו לכבוש מחדש את הערים הפלסטיניות כיבוש של קבע.
לאחר שישלים צה"ל את משימותיו, הוא ייסוג על-פי הנחיית הממשלה לאזורי ביטחון מוגדרים. בשיחותי עם הנשיא בוש ובהכירי את שאיפתו הכנה לשלום באזורנו, הבטחתי שאנו עושים כל מאמץ אפשרי כדי להאיץ את מהלכינו הצבאיים ולהסיג את כוחותינו מהמקומות שפעולותינו הסתיימו בהם. באזורי הביטחון ייערכו הכוחות כדי להוות חיץ בין השטחים הפלסטיניים לשטחינו, למנוע חדירה ליישובים ישראליים ופגיעה בתושבי ישראל ולסכל איומים על ביטחוננו. במקביל יהיו הכוחות ערוכים לפגוע באופן יזום וממוקד בכל מי שינסה להמשיך את מלחמת הטרור נגדנו, ואחת היא מי הוא ומה מעמדו ותפקידו.
צה"ל יבצע את משימותיו מתוך אזורי הביטחון, מתוך ניסיון אמיתי להפריד בין מחוללי הטרור ומבצעיו לבין האוכלוסייה האזרחית, שאין פניה למלחמה בנו.
אין לנו מלחמה עם העם הפלסטיני – –
– – ואנו רוצים לראות אותו חי בשלום, בביטחון ובכבוד, ממש כמונו.
אבל, השלום הזה מותנה בכך שבאזורים שנפנה נמצא מולנו מנהיגות פלסטינית אחראית – –
– – שתקבל על עצמה את האחריות הראשונה של כל שלטון – – –
– – – שתקבל על עצמה את האחריות הראשונה של כל שלטון – –
– – למנוע שימוש בשטחה למסעות רצח והרג של שכניה. המשא-ומתן לשלום יכול להתחיל ולהתקדם אך ורק לאחר שתופסק אש הטרור.
– – ליוזמתו החשובה של נשיא ארצות-הברית ג'ורג' בוש ומקבלת אותה בברכה. מאז אירוע הדמים הנורא בספטמבר בניו-יורק, בדיוק שנה לאחר פרוץ מתקפת הטרור הפלסטיני נגד ישראל – –
– – מנהיגה ארצות-הברית את העולם כולו במאבק הירואי לעקירת הטרור והמשטרים שתומכים בו ונותנים לו חסות. ישראל גאה בידידותה עם ארצות-הברית ובמנהיגותה של ארצות-הברית בקרב המוסרי וההיסטורי, המדיני והצבאי נגד כוחות הרשע שקמו על העמים בני התרבות.
מאז ספטמבר השותפות של ישראל, של ישראלים – –
– – הפכה, לצערנו, לשותפות הדמים של קורבנות הטרור. אנו שותפים לעיקרון שטבע הנשיא בוש בנאומו האחרון: "הטרור חייב להיפסק. אף אומה איננה יכולה לשאת ולתת עם טרוריסטים – –
– – כי אי-אפשר לעשות שלום עם אלה שמטרתם היחידה היא מוות".
אם תקום מנהיגות פלסטינית אחראית כזאת, היא תמצא בישראל יד מושטת לשלום ולהידברות.
דווקא אני, שעברתי את כל מוראות המלחמה ואת כל אימיה – –
– – אינני מוכן לכבות את התקווה לשלום – –
– – ואת האמונה שהצד הפלסטיני יתפכח ממיתוס הדמים שכפו עליו מנהיגיו הנוכחיים וימצא את הדרך לשכנות טובה בשלום. השלום חשוב לישראל, אבל לא רק לה.
השלום חשוב לפלסטינים, כי רק בשלום הם יוכלו למצוא את דרכם לקיום לאומי של כבוד ושגשוג. השלום חשוב לכל עמי המזרח התיכון, כי המשך הטרור והאלימות מעודדים חוגים קיצוניים ומשטרים קיצוניים לנסות ולהשיג את מטרותיהם בדרך אלימה. ישראל תעשה כל שביכולתה כדי להדוף איומים אלה, למנוע הסלמה ולשמור על היציבות האזורית. ברוח זו אנו מבחינים גם בניצנים ראשונים של התפכחות מהמגמה הערבית ארוכת-השנים לשלול את עצם קיומה של מדינת ישראל.
למרות הדרישות הקיצוניות שנכללו בהחלטות כינוס מנהיגי מדינות ערב בביירות, אני מקדם בברכה את העובדה שמנהיג ערבי חשוב כמו הנסיך עבדאללה מסעודיה הכיר לראשונה בזכותה של מדינת ישראל להתקיים בגבולות בטוחים ומוכרים.
ביוזמה הסעודית יש מרכיב חיובי, אבל הפרטים צריכים להיות נדונים בין הצדדים עצמם.
במשא-ומתן לשלום לא ניתן לקבל תכתיבים. הוא צריך להתבסס על כבוד הדדי ועל ניסיון כן להגיע לפשרה. יוזמה זו תישאר ריקה מתוכן ממשי בלי הידברות חופשית בין הצדדים על הפרטים. אף צד אינו יכול לכפות על השני תנאים חד-צדדיים. החלטות האו"ם 242 ו-338 קובעות את זכותה של ישראל לחיות, כמו כל מדינות האזור, בשלום, בגבולות מוכרים ובטוחים, חופשייה מכל איום צבאי. על גבולות אלה ועל הדרך להבטיח את ביטחונה של ישראל מכל איום צבאי או טרוריסטי, חייב להתנהל משא-ומתן ישיר בין הצדדים. ישראל אינה יכולה לדון בחזרת פליטים ערבים לגבולותיה, פליטים שהם תוצאות מלחמה שכפו הערבים על ישראל, שכן משמעות הדבר היא חיסולה של מדינת ישראל כמדינה יהודית. לכן הצעתי לצאת לביירות, כדי להיפגש עם מנהיגי מדינות ערב.
אין משמעות לנכונות לשלום ללא נכונות למפגש – –
אני מחדש כאן היום את קריאתי לקיים מייד מפגש כזה ביני לבין המנהיגים המתונים והאחראיים של המזרח התיכון. אני מוכן לבוא לכל מקום, ללא שום תנאי משום צד ולדבר על שלום.
ארצות-הברית יכולה וצריכה להיות גורם מניע ומוביל ביוזמה שכזאת, כשם שהובילה את המגעים לקראת כינוס ועידת השלום במדריד לפני כעשור. השבוע יבוא לאזור מזכיר המדינה קולין פאואל. אני מתכוון לדון עמו בדרכים להביא להפסקת הטרור ולקידום היוזמה שאני מציג כאן כיום, למפגש עם מנהיגי האזור, שיתניע מחדש תהליך של הידברות על המסגרת לשלום במזרח התיכון.
מהו המתווה שבו אפשר להתקדם לשלום כולל במזרח התיכון? כלשעצמי, אני ספקן ביחס לסיכוי לקפוץ ישירות מהסכסוך האלים שקיים היום להסדר קבע שישים קץ סופי ומוחלט לסכסוך. גישה כזאת עלולה להחזיר אותנו במהירות למבוי סתום. ככלות הכול, הפלסטינים דחו הצעות של הממשלה הקודמת, שכללו ויתורים מופלגים, סירבו להתדיין עליהם ובחרו לנסות ולכפות על ישראל את רצונם בכוח הטרור. רק ברגע שיהיה ברור להם שניסיון זה נכשל נוכל להגיע להפסקת אש אמיתית, ומשם אני מציע להתקדם להסדר ביניים ארוך טווח, שיקבע את דמות יחסי השכנות בין ישראל ובין הפלסטינים. במצב זה יוכלו הפלסטינים לבנות חברה עצמאית מכיבוש, מסממניו, לשקם את כלכלתם ההרוסה – ואנו יכולים ומוכנים לסייע להם רבות בכך – ולהכין את עמם לחיי שלום ושכנות טובה. הסדר ביניים כזה ישים קץ לסבל הנמשך של האוכלוסייה הפלסטינית, זו שרוצה לחיות בשלום, לשגשג ולפרוח. ככל שיתקדמו היחסים בין ישראל לפלסטינים, ככל שנעמיק את הדו-קיום ונדחק הצדה את היסודות הפנאטיים, שרוצים להרוס אותו, כך נגיע מהר יותר למצב שבו נוכל לקבוע את גבולות הקבע בינינו לבינם – –
– – ולמצוא פשרה מוסכמת בכל השאלות שעומדות פתוחות. ההיסטוריה של היחסים המדיניים בינינו לבין מדינות ערב הוכיחה את יתרונה של הגישה המדורגת. היינו במצב מלחמה קשה עם מצרים. חמש מלחמות נוראות עברנו. המלחמה הסתיימה בהפסקת אש על-פי החלטות מועצת הביטחון 338 ו-339, בהסכמת שני הצדדים. מאז הפסקת האש לא נורה כדור אחד בין צבאות ישראל ומצרים.
משם עברנו בתוך זמן קצר להסדרי ביניים ארוכי טווח, שהובילו לתחילת משא-ומתן ישיר ולהסדרי קבע בין הצדדים. השלום עם מצרים נשמר – –
– – משום שהוא נכון על יסודות יציבים של ביטחון, לצד ויתורים כואבים.
המצב בינינו לבין הפלסטינים מסובך יותר, והשאלות הפתוחות הן קשות יותר, ומשקעי הדם והמרירות גדולים יותר – –
– – אולם אנחנו יכולים יחד לבנות חזון של עתיד טוב יותר לשני עמינו. חברי הכנסת, אני פונה מכאן היום לעם הפלסטיני כולו, בכל מקום ואתר. בשם העם בישראל כולו אני אומר לכם: אין לנו מלחמה אתכם.
איננו רוצים לשלוט בכם ולהכתיב את גורלכם.
אנו רוצים לחיות אתכם בשלום, צד אל צד, כשכנים טובים, מתוך כבוד ועזרה הדדית. אבל לשם כך אתם יכולים וצריכים לקחת את גורלכם בידיכם. אם רצונכם לתפוס מקום של כבוד בקהיליית העמים, מוטל עליכם להקיא מקרבכם את הטרור, את רצח הילדים והזקנים, את האלימות הנוראה, את ההסתה והשנאה הרצחניות. אל תיכנעו לקולות בתוככם שהמיטו עליכם אסון אחר אסון ב-55 השנים האחרונות.
כי אותם כוחות, הם ולא אנחנו, ימיטו עליכם את האסון הבא. אני פונה מכאן אל מנהיגי המזרח התיכון: הטרור מאיים, לא רק עלינו אלא גם עליכם. הוא אינו מוביל לשלום. הטרור הוא אויב השלום והיציבות. אני מפציר בכם לקבל את יוזמתי למפגש בינינו בחיוב, כשם שאני מוכן לראות גם את החיוב שבהחלטתכם האחרונה, ולא רק את השלילה. אני פונה מכאן למנהיגי העולם החופשי: עליכם לזכור שסלחנות כלפי מחוללי הטרור היא מתן אור ירוק לטרוריסטים, ואלה כבר הוכיחו בעבר, שאינם מבחינים בין דם לדם, בין קורבן יהודי לקורבן אחר. אי-אפשר להילחם בטרור במקום אחד ולגנות את קורבנות הטרור במקום שני. במלחמה נגד הטרור אין גזירה שווה בין מי ששולח ילדים מתאבדים להרוג ולרצוח לבין מי שמתגונן בפניהם ומנסה לעקור את תשתית הטרור מהשורש. רק התייצבות שלכם נגד הטרור והפעלת סנקציות אמיתיות נגד מחולליו ברשות הפלסטינית, ובראשם ערפאת, תאפשרנה לכם לתרום תרומה ממשית לקידום השלום במזרח התיכון. אני רוצה לפנות מכאן לעם בישראל: המערכה שאנו עומדים בפניה לא תהיה קלה. לצערי, אינני יכול להבטיח שלא נדע עוד קורבנות, שלא נדע, כדברי השיר: מכאוב ושכול, שלכת וסתיו, אבל אנו נוכל לאתגר הזה, ואנו נעמוד בו. קודם כול, כי אנו עם עתיק יומין, יודע סבל, תלאות ומכאובים, שהתגבר על הגדולות שבטרגדיות. ושנית, כי אנו מאוחדים ועומדים יחד. עם אחד אנחנו. נכון, יש בקרבנו דעות שונות, אהבות ושנאות, אבל יש הרבה יותר שמאחד אותנו. מתוך ראיית המשבר הזה נאבקתי להקמת ממשלת אחדות לאומית, ולמענה אני מוכן למחול על כבודי לעתים, כדי לשמור על האחדות. זו אינה חולשה – זה הכוח האמיתי. אני עושה כל מאמץ כדי לשמור על האחדות הזאת ולצרף אליה גורמים ציוניים נוספים. לפיכך, אדוני היושב-ראש, אני מתכבד להודיע לכנסת, כי בהתאם לסעיף 33(ה) לחוק-יסוד: הממשלה, החלטתי לצרף כשרים נוספים לממשלה את מר אפרים איתם בתפקיד שר – –
– – את הרב יצחק לוי בתפקיד שר – –
– – ואת חבר הכנסת דוד לוי בתפקיד שר. ובהתאם לסעיף 3(ג) לחוק-יסוד: הממשלה, אני מבקש את אישור הכנסת למינויים אלה.
זו תוספת חשובה לממשלה, ובפרט בעת הזאת. סיעות המפד"ל וגשר גילו אחריות לאומית, כאשר בהתחשב במערכה המתנהלת ובאתגרים הצפויים שבפתח, נעתרו לפנייתי והצטרפו לממשלה ולקואליציה.
לשרים המצטרפים – לכל אחד מהם – יש גם משקל סגולי אישי, שיתרום, ללא ספק, לממשלה. חברי דוד לוי, שאני חש כלפיו הערכה עמוקה, הוא בעל ניסיון רב מכהונתו בממשלות ישראל במשך שנים רבות ובעל שיקול דעת בסוגיות מדיניות, שבוודאי יסייע בידינו בהכרעות המורכבות שלפנינו. הרב יצחק לוי, שכיהן כשר בכמה ממשלות בעבר, הוא איש ציבור ערכי, מנאמניה של ארץ-ישראל. מר אפי איתם, איש צבא לשעבר,יוכל לתרום תרומה חשובה מניסיונו הביטחוני.
כמו כן, אדוני היושב-ראש, בהתאם לסעיף 37(א) לחוק-יסוד: הממשלה, הנני מתכבד להודיע לכנסת, כי מיניתי את חברת הכנסת נעמי בלומנטל לתפקיד סגנית שר במשרד התשתיות הלאומיות, וזאת במקום תפקידה כסגנית שר במשרד ראש הממשלה.
האחדות היא הנכס הגדול ביותר שלנו במאבק שנכפה עלינו, בדרך שתוביל אותנו לביטחון ולשלום, דרך לא קלה אבל הכרחית – –
– – ולכן, אני קורא היום לכל אחד ואחת לשמור על האחדות, לא למתוח את חבל הוויכוח – –
– – היריבות והמדון, אלא להיפך, להגביר את תחושת היחד, לתמוך במתקשים, לגלות התנדבות ורצון טוב כלפי כל אחד. יחד יכול נוכל, ויחד, בעזרת השם, ננצח. תודה רבה.
זו היתה בדיוק פנייתי גם לאמריקנים.
אם אין הסכמים, ההצטרפות היא על בסיס קווי היסוד של הממשלה.
אדוני יושב-ראש הכנסת, חברי כנסת לשעבר, כבוד הרב הראשי לישראל, הרב לאו, ברכה מיוחדת לקרן-הקיימת לישראל. אדוני היושב-ראש, אני רוצה לפתוח במשפט אחד שלא התכוונתי לומר אותו: דמוקרטיה איננה כניעה לכוחות הרשע. דמוקרטיה איננה כניעה לטרור. דמוקרטיה צריכה לדעת להגן על עצמה.
אין זו יד המקרה שאנו חוגגים 53 שנים לכינון הכנסת, נשמתה ולבה של הדמוקרטיה הישראלית, דווקא בט"ו בשבט. חג הנטיעות מסמל יותר מכול את חידוש הקשר שלנו לאדמת הארץ ולזכויות ההיסטוריות המלאות של העם היהודי על ארץ-ישראל. ילדי ישראל, היוצאים מדי שנה לנטיעות באדמות ההר והטרשים החשופים, החופרים גומה להשקיה – ברוך השם, השנה אנחנו לא זקוקים, יש לנו גשמי ברכה – וכנה לתמוך בשתיל הרך מפני פגעי הטבע והסביבה הקשה, מבטאים רצף היסטורי בן אלפי שנים; רצף שהחל בחקלאות ההר והנטיעות בטרסות באדמות הטרשים של ארץ-ישראל, שיזמו ופיתחו יהודים כבר לפני אלפי שנים. אותן מדרגות בהר שאנו רואים היום בארץ יהודה ובשומרון, בחבל בנימין ובהרי חברון, נבנו על-ידי אבותינו. כיושבי ההר, רק היהודים בנו אז טרסות לעיבוד חקלאי, אף אחד לא בנה מאז.
כך, לפני 53 שנים, ברוח מגילת העצמאות, נטענו באדמת הטרשים הקשה ובסביבה שבעיקרה היתה עוינת את השתיל הרך של הדמוקרטיה הישראלית – כנסת ישראל. את השתיל הרך הזה נטענו תוך מאבק לקיום ומלחמה על הבית שאליו שבנו בהמונינו, אך אותו גם לא עזבנו מעולם. כנסת ישראל נולדה במלחמה לתוך מצב חירום מתמשך, לתוך עוינות ואתגרים ביטחוניים, כלכליים וחברתיים, שיצרו מתח קבוע בין "שלטון החוק" ל"שלטון הביטחון", ותוך מאבק מתמשך, עם עליות ומורדות, לשמור ולהגן על חירויות האדם והאזרח, שלהן התחייבנו במגילת העצמאות. יום חגה של הכנסת הוא גם יום חגה של המדינה כולה. זהו יום ניצחונה של ישראל כדמוקרטיה לוחמת, לא נכנעת, לא מתרפסת, לא מרכינה ראש בפני כל רוצח; דמוקרטיה לוחמת, שמחד גיסא מתאפיינת בעמידה עיקשת ובמאבק למימוש זכויותיו ההיסטוריות של העם היהודי בארצו, ומאידך גיסא נלחמת למימוש שוויון הזדמנויות וזכויות אזרחיה כדמוקרטיה האמיתית היחידה במזרח התיכון. ישראל היא חברה פלורליסטית, עם ייצוג רחב של כל הקשת הפוליטית, ועל כך גאוותנו. הכנסת, במהלך 53 שנותיה, היא אולי המקום היחיד שבו גם מתנגדיה של ישראל וגם אוהביה, חילונים ודתיים, שמאל וימין, יהודים, דרוזים, בדואים וערבים – כל הקבוצות בפסיפס העשיר של יריבויות ומתחים – יושבים יחד, דנים ומתווכחים, גם אם לפעמים בטונים צורמים, אבל תמיד בלהט דינמי של פעלתנות ועשייה פרלמנטרית. הכנסת היא לבה הפועם של הדמוקרטיה הישראלית. הכנסת נותנת גם ביטוי לשאיפתנו המשותפת לשלום. ידנו מושטת ושערינו פתוחים למבקשי שלום אמת לדורות. אך מבקשי נפשנו ייתקלו תמיד בקיר ברזל, בחומה בצורה ובלתי חדירה, חומה שלבניה הן: אמונתנו בצדקת דרכנו; מחויבותנו לערכי הדמוקרטיה וחירויות האדם, ומעל לכול, נחישותנו ונכונותנו להילחם ולהגן על ערכים אלו, גם אם נידרש לעמוד ולהתגונן לאורך זמן, כפי שהיטיב להגדיר זאת דוד בן-גוריון: "אם הדמוקרטיה בישראל רוצה להתקיים ולהאריך ימים, היא צריכה להיות מזוינת באמצעי התגוננות ומכשירי פעולה וביצוע שימנעו בעד מיעוטים – ולא רק מיעוטים לא יהודים, אלא גם מיעוטים יהודים – להשתלט עליה בכוח פנימי או חיצוני". כנסת נכבדה, אנו נמצאים בעיצומו של מאבק מתמשך על דרך חיינו וזכויותינו כעם, במלחמת טרור שנכפתה עלינו. מאז 11 בספטמבר ניצב מאבק זה גם לפתחן של מדינות העולם החופשי והדמוקרטי. זו מלחמה על הבית, על ערכים ועל דרך חיים הנותנת כיום את התקווה היחידה למיליוני אנשים, בני לאומים שונים, שעומדים עתה לפתחו של הר הגעש של כוחות הטרור והרוע המאיימים על היציבות והשלום בעולם כולו. גם אנחנו נעמוד מול הכוחות האלה, מול המרצחים למיניהם, וננצח. ב-5 במרס 1946, לאחר סיום מלחמת העולם השנייה, נשא וינסטון צ'רצ'יל, אז כבר יושב-ראש אופוזיציה, את "נאום השלום". דבריו הם בעלי ערך ומשמעות גם לנו וגם לידידינו ובעלי בריתנו, החולקים עמנו שותפות דרך וגורל, במיוחד אחרי מתקפת הטרור בארצות-הברית. וכך הוא אמר: "ימי החושך עלולים לחזור, תקופת האבן עלולה לשוב דווקא על כנפיו הבוהקות של המדע. מה שכעת ממטיר ברכות חומריות אין-סופיות על האנושות, הוא גם זה שעלול להמיט עליה את חורבנה. אנו מזהירים, הזמן עלול להיות קצר. הבה לא ניתן לאירועים לחלוף ולהתפוגג עד שיהיה זה מאוחר מדי. אם אכן תקום מעין התאחדות אחים כפי שתיארתי, עם כל העוצמה והביטחון כדי שתוכל מדינתנו לשאוב ממנה – בואו נדאג לכך שעובדה נפלאה זו תהיה ידועה לעולם ושהיא תמלא את תפקידה בייצוב יסודות השלום". והוא מסיים את הקטע הזה ואומר: "הנה לכם דרך התבונה: מניעה עדיפה מריפוי". ברוח זו אני נושא תפילה וברכה לכנסת ביום חגה: שנדע למצוא את האיזון הנכון בין עמידה נחושה למניעת הסכנות האורבות לפתחנו, בד בבד עם יוזמות חקיקה לטיפוח ערכי הדמוקרטיה, סובלנות ואחדות ברוח נביאי ישראל ומורשת העם היהודי. ברכות לכולנו, חברי הכנסת, ביום חגה.
הנושא הזה היה נתון לדיונים – –
– – ועשינו דבר שלא נעשה. המשא-ומתן בעניין זה, כך נדמה לי, התחיל לפני 15 שנים, ולא הצליחו להזיז את הנושא. ישבתי בישיבה אחרי ישיבה על כל הנושאים האלה, לרבות עם נציגי החיילים המשוחררים.
אדוני היושב-ראש, כנסת נכבדה – – –
חברי חברי הכנסת, לא הייתי עולה לדוכן עכשיו אלמלא עסקתי בנושא הזה אישית, ונדמה לי שהשתתפתי במספר רב של ישיבות שעסקו בנושא הזה.
אני רוצה לומר לכם – כשבאתי לעסוק בעניין הזה, באתי כמי שיודע בדיוק מי נושא על כתפיו את ביטחון המדינה, וחזרתי והתבטאתי, גם כאן, בכנסת, שמדובר בכמה רבבות של אנשי מילואים, לוחמים ביחידות קרביות, שגם אם הגיעו לגיל הפרישה, עדיין מתעקשים לשרת, והנושא הראשון הוא כמובן הבעת הערכה וכבוד למי שעומד בשורה הראשונה של ביטחון ישראל. באתי גם כמי ששירת בעצמו שנים רבות בצבא, אני מכיר את העניין הזה. אני יודע איזה חלק בציבור באמת מחזיק את ביטחון המדינה על כתפיו, והייתי אומר לכם ככה: אם זה עניין שקשור במערכות פוליטיות פנימיות – בסדר, זה עניין לגיטימי. לפעמים גם מסלפים את הדברים. אם זה הנימוק, אם זה עוזר למישהו, אדוני יושב-ראש הכנסת, שרוצה לעלות על גב הסוס הזה, שממילא מחזיק את נטל ביטחון המדינה – אני עוד יכול להבין. אם מפלגה מסוימת – – –
אתה לא דואג לביטחון ישראל יותר ממני, והאמן לי – – –
אני בטוח. אני לא אמרתי פחות – – –
מכובדי, אני אמרתי, לא יותר.
חברי יוסף לפיד, יש לך אפשרות להצטרף לממשלה, כבר הזמנו אותך מזמן, ואולי משקל דעותיך יהיה גדול יותר. אני לא חושב כמוך.
רבותי, אפשר לצעוק עד מחר, ואני חוזר ואומר עוד הפעם: אם מישהו רוצה לעשות הון פוליטי מהעניין – יכול לשחק בעניין הזה, זה לגיטימי. אבל מי שרוצה לדעת את העובדות, ישמע בבקשה את העובדות. אני רוצה לומר לכם מה עשתה הממשלה בנושא אנשי המילואים שלא עשתה שום ממשלה, שום ממשלה מיום הקמת המדינה. אולי היו דברים, אולי היו עסוקים, אולי – לא עשתה. אני רוצה לומר לכם מה הדברים שאנחנו עשינו, ואני רוצה להודות לסגנית השר, לדליה, על זה שהיא באמת ריכזה את העבודה הזאת, גם עם שרת החינוך שעשתה בחלק שלה, והאוצר, ואני עצמי ישבתי שם במספר רב של ישיבות ונפגשתי, ואני מכיר את העניין הזה. ואני רוצה לומר לכם – אני גם לא בא בטענות למפלגה שהוזמנה הרבה פעמים להצטרף לקואליציה ותמיד מצאה סיבה ברגע האחרון לא להצטרף לקואליציה, והיא שוב מוזמנת להצטרף לקואליציה, כי אנחנו צריכים אתכם.
אני רוצה לומר – לא היתה ממשלה שלקחה ולוקחת ברצינות את הטיפול בנושא הזה ועשתה בזמן הקצר ביותר, והייתי אומר בנושאים שממשלות לא נקפו אצבע. ואני רוצה לומר מה כבר ביצענו, אולי תשמעו מה ביצענו. 1. אנחנו חוקקנו בשלוש קריאות חוק לתגמול ליום הראשון והשני של המילואים – חד-יומי ודו-יומי – החקיקה הושלמה ב-4 ביוני. הביצוע יתחיל לפי החוק ב-1 ביולי, בעצם התחיל לפני שלושה ימים, והביטוח הלאומי כבר מבצע זאת. אף אחד מהדוברים כאן לא פעל מעולם בנושא הזה. אני כבר הזכרתי קודם ממקומי – לפני 15 שנה העלה מתן וילנאי – אני חושב שהוא היה עוד בצבא – את התביעה לטפל בסוגיה הזאת. 15 שנים חלפו ואף אחד לא הזיז את עצמו. 2. הועברו 40 מיליון ש"ח בהתאם להחלטת הממשלה לרווחת חיילי המילואים. הסכום הזה הועבר והוקצה, וועדה בראשות סגן הרמטכ"ל קובעת לאילו נושאים יוקצו הכספים. נכון להיום, הכספים מועברים בחלוקה חודשית בהתאם להוראותיה. 3. הוספנו מדרגת תגמול נוספת למשרתים מעל ל-32 יום בשנה – 150 ש"ח לכל יום נוסף מעבר למדרגה שהיתה קיימת מהיום ה-26. הדבר בביצוע – לא המצאתם את זה – והתגמול הנוסף משולם. 4. תיקון חוק חיילים משוחררים: החלטנו בממשלה שהפיצוי שישולם לעובד – זה נוסח משפטי – שפוטר בשל שירות מילואים, יוכפל פי-חמישה. הופץ תזכיר חוק בנושא על-ידי מערכת הביטחון. הצעת החוק נמצאת בהכנה, ושותפים לה משרד הביטחון, משרד המשפטים ומשרד העבודה והרווחה. הצעת החוק תגובש בתוך ימים מספר ותובא לוועדת שרים לענייני חקיקה. לא עשיתם את זה. 5. הסתיימה העבודה על אמנה הכוללת 55 מוסדות להשכלה גבוהה, כדי להביא שורת הטבות לסטודנטים המשרתים במילואים. פעלה בנושא הזה ועדה שהוקמה על-ידי שרת החינוך וסיימה את עבודתה. מחר אמורות לאשר זאת האוניברסיטאות. 6. לעניין ביטוח חיילי המילואים – אני עמדתי על הדבר הזה שאף אחד מכם לא תבע מעולם, לפני שהתעוררו אילו אינטרסים מפלגתיים פנימיים פה ושם.
אני עמדתי על זה שיהיה חוק. לעניין ביטוח חיילי המילואים הוכנה טיוטת הצעת חוק שלפיה יהיה כיסוי ביטוחי מעוגן בחוק בכל שלושת הפרמטרים – ריסק, אובדן כושר וביטוח שאירים. בכל אופן, גם כיום מבחינה מעשית החיילים מבוטחים, אבל לא סמכתי על זה, אני רציתי כאן חוק. נושא חיילי המילואים מטופל על-ידינו באופן אינטנסיבי. סגנית שר הביטחון דליה רבין-פילוסוף מטפלת בנושא באופן אינטנסיבי, וגם משרדי מקיים מעקב צמוד בנושא. איזו ממשלה קודמת עשתה זאת בזמן כל כך קצר? אני התנגדתי – אני רוצה לומר לכם – חרף כל הקשיים, אני התנגדתי להטלת עומס נוסף על חיילי המילואים ודחיתי את הבקשות שהיו בעניין זה לשינוי החוק להעלאת הגיל לשירות המילואים ומספר ימי השירות, וזה לא היה פשוט, כי יש מצוקה קשה. ואני רוצה לומר לכם – גיל גמר המילואים הוא 41. אני עמדתי על כך, חרף טענותיו הצודקות של שר הביטחון, והודעתי שלא יהיה שום שינוי בעניין הזה ולא ייקראו אנשי מילואים מעבר ל-35 יום; והיתה מגמה להגדיל. עמדנו על זה, חרף כל המצוקות. מעולם לא עלה בדעתכם לעשות את זה; על מה אתם מדברים בכלל?
אני אומר: יכול להיות שלא הכול מוסבר בציבור, ויש כמה תנועות בנושא שלכל אחת מהן יש סדר-יום משלה, ואנחנו מכבדים את כולן, אבל אין לנו במה להתבייש, ואסור שבנושאים האלה מישהו מחברי הקואליציה ייתן יד לאופוזיציה – פה זו כבר שיחה בינינו, בקואליציה. אני רוצה לומר לכם, הרי כל אחד מבין את הרגישות. מה, אני לא מבין למה חלק מספסלי הממשלה ריקים? מה, אני לא מבין את המשחק הזה? החוכמה היא לא לנסות לקנות תמיכה כשחברי הממשלה יודעים בדיוק. מי שרוצה לקנות סימפתיה, נעדר מן השולחן, וזה מעיד בדיוק עליו, לא על מישהו אחר, אלא אם הוא עסוק בדיון חשוב, בעבודה חשובה.
רבותי, הרי עוד מעט נצליח סוף-סוף לשכנע אתכם לבוא לממשלה, ואז פתאום עמדתכם תשתנה מן הקצה אל הקצה. מה, אני לא מכיר את המשחקים האלה?
אני פונה עכשיו עוד הפעם לחברי הקואליציה.
אתה לא בקואליציה, אני פונה אל חברי הקואליציה.
מטעמי ידידות אישית, אל תביא אותי לגלות את עמדתך בדיונים בינינו, בין הצוות שלנו ובינך.
רבותי, אני פונה לחברי הקואליציה.
רבותי הנכבדים, הרי לא כל אחד היה עולה לדוכן. אני, בניגוד לאחרים, מרשה לעצמי לעשות את זה, כי הייתי חייל. אני מבין את הנושא של המילואים, תאמינו לי, לא פחות טוב ממישהו אחר שיושב כאן, ולכן אני יכול לקום ולדבר על אחריות שיש לממשלה. מי שחבר בקואליציה יש לו אחריות, אם זה נראה כן פופולרי או לא פופולרי. יש אחריות, ואת האחריות הזאת אני תובע. תודה רבה.
כבוד היושב-ראש, כנסת נכבדה, ברשותך, אדוני היושב-ראש, אני רוצה לומר כמה מלים על נושאים קשים אחרים שאנחנו מצויים בהם. ישראל עומדת במערכה קשה מול הטרור הפלסטיני, מול התנכלויות ה"חיזבאללה" בחסות סוריה. אנחנו סובלים אבדות, המאבק על צירי התנועה בעיצומו, ערפאת לא נוקט שום פעולות מניעה. ראשי הרשות הפלסטינית ומנגנוניה מסיתים לפעולה נגד ישראל. זה מצב לא קל. אך ראינו קשים ממנו. אני, כידוע, בחרתי להכריז על הפסקת אש. מובן שהגנה על אזרחי ישראל היא חובתנו, וצריך לעשות הכול כדי להבטיח את חיי אזרחי ישראל. כוחות הביטחון עושים מאמץ גדול, גדול מאוד, לבצע זאת. ואני מברך אותם על כך. אני יודע שהדם רותח, ובצדק. אני רואה את הכאב הנורא, ואני רואה בהשתאות את עמידת הגבורה של אנשי ההתיישבות ביהודה, שומרון וחבל עזה, את השליטה העצמית, את הדבקות באדמת ארץ-ישראל. כולנו חבים למתיישבים העומדים עם צה"ל בקו הקדמי, ומכאן אני שולח ברכה חמה למתיישבים. אדוני היושב-ראש, אני יודע שאני מותקף על שהחלטתי על הפסקת אש, ובכל זאת אני מודיע כאן, שהאחריות המונחת על כתפי חייבה אותי לעשות זאת מתוך ראיית התמונה כולה, ולכן החלטתי – ואף הודעתי – על קבלת תוכנית מיצ'ל. המערכה אינה רק ביטחונית. אנחנו חייבים לעמוד במערכה מדינית מורכבת ומסובכת ולהצליח בה, ודבר זה – – –
– – – ודבר זה משפיע על החלטותי, וכך אנהג. צריך סבלנות. במערכה המדינית צריך להצליח, ואני חושב שאנחנו מנהלים אותה כראוי. צריך לזכור – אסור לשאול כל הזמן "עד מתי". לפעמים צריך לדעת לעמוד לאורך זמן, כפי שעשינו בעבר. הם לא שואלים "עד מתי". מי ששואל "עד מתי" מדי יום – יפסיד. ואני חוזר ואומר: מי ששואל יום-יום "עד מתי" – יפסיד.
אדוני היושב-ראש, כנסת נכבדה, יש תחום אחד שבו צריך לשאול כל יום ולאורך כל היום "עד מתי". אנחנו משלמים יום-יום מחיר דמים יקר, מיותר, נורא, שהוא תוצאה של רשלנות, של התרברבות ויהירות, של שטחיות. בישראל יש כשרונות בלתי רגילים בכל תחומי החיים, שאובדים לצערי בתוך ים של חובבנות ולעתים בורות. אני יודע שאסור לעשות הכללות. יש לנו כאן גם דברים בלתי רגילים שיכולים לשמש דוגמה לעמים רבים בעולם, אבל בחיינו – אנחנו מוכרחים להודות, אדוני היושב-ראש – שוררת רשלנות בתכנון, בביצוע, במעקב וגם בדיווח. אני מאמין שזכות הציבור לדעת – זה חיוני – אבל זכותו לדעת את האמת. איך אנחנו מתנהגים במגרשי הכדורגל, איך אנחנו מתנהגים בכביש. מזעזע לשמוע דברי שחצנות ורהב בסגנון: "חוקים נועדו לעקוף אותם". והרי החוקים והתקנות נועדו לקיום ציבורי תקין. כמה פעמים שמענו – כולנו – אנשים בינינו שחזרו מטיולים בחוץ-לארץ, שלועגים לאזרחי מדינות אירופה או אמריקה שבהן ביקרו, שהם מתנהגים כמו "מרובעים": עומדים בתור, מקפידים לשלם גם כאשר אין ביקורת או פיקוח. הם לא אחת מביטים על האזרחים האלה כעל פראיירים. לא הם פראיירים, אנחנו הפראיירים. אגב, מעניין – חיפשתי ולא מצאתי, אדוני היושב-ראש, מקבילה לשונית בשפה כלשהי למושג הישראלי "פראייר". מוכרחים לעצור את הרצון להתחכם, לעתים לעשות רווחים קלים. צריך לקצר הליכים ארוכים ומסובכים, אטיים. אין כל קשר בין משיכת הזמן לקבלת אישור לבין יעילות התכנון והפיקוח. להיפך. ולמה התעוררנו רק עכשיו? אולי האסון הנורא ב"אולמי ורסאי" הוא שזעזע אותנו – אסון שיכול היה להימנע, זו אינה גזירת גורל. כך גם באסונות אחרים שפוקדים אותנו. שמירה על כבודו של הזולת, יחס מקצועי, הקפדה, דקדקנות – הם יכולים למנוע מקרים טרגיים שאנשים קיפחו בהם את חייהם. אלו אינן תאונות, זו תוצאה של דריכה ברגל גסה על כללים שהציבור יצר כדי לשמור על שלומו וביטחונו. את ההתנהגות הזאת עלינו לעקור מן השורש – בחינוך מן הצד האחד, ובענישה קשה ומרתיעה מן הצד האחר. אם ברצוננו להשתייך למשפחת העמים המתקדמים, חובה עלינו לקיים תרבות אחרת. לכן, הצעתי הקמת ועדת חקירה. ועדת החקירה הזאת, אדוני היושב-ראש, איננה עוסקת כלל בחקירת המשטרה, אינה מתערבת בנושא הזה. היא לא נועדה לטפל במישרין בנושא האסון הנורא שפקד אותנו. היא נועדה לטפל בהתנהגות של כולנו במקומות ציבוריים – אם במגרשי הספורט, אם במקומות ציבוריים, אם בביצוע הוראות, אם בשמירת החוק. אני מצפה שהוועדה הזאת תסתכל על הנושאים בצורה רחבה, תנסה להביא שינוי בחיינו, עם דגש מיוחד גם על בתי-הספר, על מערכת החינוך – אם מהצד של המבנים ואם מן הצד של החינוך. הצעת החוק בוודאי תונח על שולחן חברי הכנסת, אני לא אאריך, אני לא אצטט כרגע ממנה. אני רוצה רק לומר לכם: בואו נעצור וניקח עצמנו בידינו, אני מתכוון לעשות זאת. כאן לפנינו יושבים אנשים, ואני רואה אותם ביציע – אנשים שנזעקו למשמע האסון. נמצאים פה אנשי משטרה, נמצא פה פיקוד העורף, נמצא מי שעשה מלאכת קודש בזיהוי הקורבנות באירוע הנורא הזה. לא נמצאים פה אנשי בית-החולים, שעמלו וטרחו ועשו עבודת קודש, ומד"א. ואולי מעורר כבוד יחס הציבור שקם, הופיע, נזעק לעזרה. יושב כאן – אני מזהה את מפקד היחידה לחילוץ נפגעים. אני רוצה להודות לכולכם ולכל אלה שאינם כאן היום, אבל שעשו במלאכה הזאת. אני רוצה להודות לכולכם על מלאכת הקודש שעשיתם, ושוב הראיתם איך אנחנו מסוגלים לעמוד כולנו מאוחדים ברגע של מצוקה. בואו נהיה מאוחדים בטיפול בבעיות האלה בטרם מצוקה. אני רוצה לשלוח מכאן תנחומים למשפחות. אני יודע, אין מזור למשפחה שנהרסה. הכאב הוא עמוק. מי שאיננו בן-משפחה קשה לו מאוד להעריך, אבל אנחנו מבינים את הכאב הזה, ואני רוצה לשלוח מכאן בשם כולנו איחולי החלמה לפצועים. אני חוזר ואומר: בואו נתחיל להתנהג כפי שצריך, בואו נעשה את מה שמוטל עלינו. אפילו אם התעוררנו רק לאור המקרה הנורא המזעזע הזה שקרה, בואו נעשה זאת. תודה.
כבוד נשיא המדינה, אדוני היושב-ראש, חברות וחברי הכנסת, עמנו כאן גם חברים וחברות מן העבר, ברוכים הבאים. לפני כשנה וחצי הצגתי לפני הבית הזה את ממשלתי, ממשלת האחדות הלאומית. רבים]92 לא האמינו אז שהממשלה הזאת תאריך ימים, וסברו שהאחדות הלאומית לא תעמוד מול לחצי הפלגנות ויצרי המריבה. הם התבדו. הסתבר, כפי שאמרתי תמיד, שעצם האחדות הלאומית, בה טמון כוח עצום. יש בה הכוח לעמוד מול אויבים ואיומים, יש בה הכוח להתגבר על משברים מבית ומחוץ. יש בה הכוח לוותר כשאפשר ולעמוד כשצריך. יש בה הכוח, כי האחדות היא מה שהעם רוצה באמת. העם מעדיף דווקא בשעה זו אחדות על פני פלגנות, הסכמה לאומית על פני מריבה, עוצמה על פני חולשה. האחדות הלאומית היא ביטוי של האחריות הלאומית; אחריות לגורל המדינה ולחיי אזרחיה. אין אחדות ללא אחריות. כל אחד מאתנו, שרי הממשלה, חברי הכנסת, נבחרי הציבור, נושא באחריות הזאת. אני נבחרתי ברוב גדול כדי לשאת בה וכך אעשה. אני מתכוון לשמור על האחדות הלאומית, מקור כוחנו, אבל אני לא אעשה זאת במחיר התנהגות חסרת אחריות לאומית. כי האחדות הלאומית אינה יכולה להיות ריקה מתוכן, היא אינה תולדה של הסדרים פוליטיים של בעלי אינטרסים בלבד. האחדות שלנו צריכה להיות, חייבת להיות, אחדות של מטרה, אחדות של דרך ואחדות של מעשה. כולנו שואפים לסיים את סכסוך הדמים הנורא עם הפלסטינים. אפשר לעשות זאת, אפשר להגיע לשלום. אבל האם המנהיגות הפלסטינית הנוכחית רוצה לנטוש את המזימה לחסל את ישראל ובמקום זאת לחיות אתה בשלום? כל ילד פלסטיני יודע בלבו את התשובה האמיתית: כנופיות הטרור והרצח, שהשתלטו על חיי הפלסטינים בעידודה, בהסכמתה וביוזמתה של הרשות הפלסטינית והעומד בראשה, לא רוצות שלום, לא לנו ולא לפלסטינים – הן המכשול לשלום. וכדי להגיע לשלום יש לעקור את שלטון הרצח ולהחליפו בשלטון של שלום. זו האמת – גם אם זו אמת מרה, זו המציאות – גם אם המציאות קשה. יותר מדי פעמים טמנו את ראשינו בחול. לא עוד. מכאן, מעל במת הכנסת, אני קורא לפלסטינים ואומר להם: הסבל הנורא שלכם מיותר הקורבנות שלכם מיותרים, הדם שנשפך, נשפך לשווא.
החליפו אתם את משטר העריצות שמוליך אתכם ממפלה למפלה, מאסון לאסון. אני מאמין שכל פלסטיני יודע את האמת. אני מאמין שיש סיכוי אמיתי שהשנה הקרובה תהיה שנת מפנה. אני מאמין, שידנו המושטת לשלום, לא לנצח תושב ריקם. אני מאמין ששכנינו הפלסטינים יגיעו בעצמם לרגע של שינוי היסטורי ביחסם למדינת ישראל. אני מבטיח לכם שהממשלה הזאת תהיה ערה – –
– – לכל סימן של שינוי, ותדע לנצל כל פתח, ואפילו סדק של שינוי, כדי לממש את תקוות הדורות ולעשות שלום.
חברי הכנסת, האיום על ביטחונה של מדינת ישראל אינו נובע רק מהסכסוך עם הפלסטינים, הוא נובע גם מקיומם של משטרים אפלים באזורנו, שעושים כל מאמץ להתחמש בנשק להשמדה המונית, כדי לנסות ולהביא עלינו כליה. ישראל אינה עומדת מול האיום הזר בידיים ריקות מכלים וממעש. אני שומע את קולות הבהלה שמהדהדים מכלי התקשורת, אני רואה את כותרות האימה, אני שומע את דיווחי החרדה. מי שבא מבחוץ עוד יכול היה לחשוב שאנו הולכים כצאן לטבח. אני מבקש לפנות מכאן לכל אזרחי ישראל ולומר להם: לא לפחד. יש מקום לדאגה, אבל ישראל ערוכה ומוכנה לכל תרחיש שזוממים אויבינו. אין מקום לבהלה ולפטפטת שיוצרת אותה. צריך להישאר מאוחדים, לפעול יחד, בשקט, בנחישות ובאחריות ולעשות את מה שצריך. איומי ההשמדה ההמונית והטרור הרצחני מכוונים לא רק כלפינו. ארצות-הברית, מנהיגת העולם החופשי, נחושה בדעתה לעקור את האיום הזה ולנטרל אותו. ישראל היא חלק מהעולם החופשי, בעלת ברית לארצות-הברית, והיא מקבלת בברכה את מנהיגותה במאבק נגד כוחות הרשע. חברי הכנסת, לצד ההתמודדות עם בעיות הביטחון מצויה החברה הישראלית במשבר כלכלי קשה. המשבר הזה נובע בעיקרו מהמשבר הכלכלי העולמי שנמשך כבר למעלה משנתיים. הוא מוחרף על-ידי המציאות הביטחונית, שמקשה עלינו לפתח את הכלכלה מצד אחד, ודורשת משאבים עצומים שנלקחים מהמשק הישראלי, מכיסו של כל אזרח, מצד שני. ושוב מתגלה כאן, כמו במשבר הביטחוני, חוסנה של החברה הישראלית. אותה מסירות והקרבה שנדרשים באחד, נדרשים גם בשני. תפקידנו העליון כנבחרי הציבור הוא לגלות אחריות ורגישות. בשעה הזאת לא יכול להיות שכל אחד יבוא ויתבע: תן, תן, כי אין ממה לתת.
לא ייתכן שכל בעל אינטרס שמגובה במעט כוח פוליטי ייאבק על נתח מהקופה הציבורית. היא ריקה. לא ייתכן שביצוע הפתרונות לצמיחה מחודשת, בין השאר פרוייקטים לאומיים לתעסוקה, ייבלם על-ידי ביורוקרטיה אטומה. אם הכנסת תפעל בחוסר אחריות ותחלק את כספי הציבור ללא גבול, ישראל תגיע לסף של אסון פיננסי.
אם מסגרות התקציב ייפרצו, התוצאה תהיה אחת: האינפלציה והמחירים יקפצו, הדולר ירוץ, ומעט החסכונות שלנו יעלו בעשן. מי שייפגע מכך הם קודם כול החלשים – מה שקשה היום, קשה מאוד, יהפוך אז לבלתי אפשרי. אני נחוש בדעתי להגיש לכנסת, כבר החודש, תקציב של אחריות לאומית ולקיים עליו הצבעה. אני אומר לכם בגלוי: בתקציב יש ויתורים מכאיבים לכולם.
דברים נחוצים יידחו. פעולות חשובות תקוצצנה. אבל לא ייתכן שנהיה מוכנים לעשות ויתורים כואבים לפלסטינים, למען השלום, ולא נהיה מוכנים לעשות ויתורים כואבים אחד לשני, למען הקיום והפרנסה שלנו.
ולכן, אני אומר לכל אלו ששובתים היום: צריך לוותר.
צריך לוותר על דרישות, גם אם הן מוצדקות, לתוספת שכר ותקציב; לוותר על הישגים שהושגו בעבר והיום אי-אפשר לעמוד בהם. ובעיקר, אני אומר לכולנו: לוותר על ההזדמנות לנגח אחד את השני, להראות מי צודק יותר, מי מיטיב יותר, מי פופוליסט יותר. מי שלא יוכל לגלות אחריות לאומית ולוותר, לא יוכל להיות חלק מההנהגה הלאומית. בתקציב הזה יש היסודות הדרושים כדי לתת מענה על המצוקות החברתיות הקשות ולהתחיל לעלות על דרך של צמיחה ויציאה מהמשבר הכלכלי. נעמוד ביעד גירעון של 3%, שישדר אמינות לכל שוקי העולם; נתחיל בהורדת מס ההכנסה לאנשים העובדים – –
– – נוסיף, גם השנה, עוד מיליארד שקל לתקציב התשתיות – דבר שיהפוך את ההשקעה בתשתיות לגדולה ביותר אי פעם – –
– – הדבר בידינו – ונעשה זאת. חברי הכנסת – – –
השנה הבאה עלינו תהיה שנת בחירות. כל אחד מאתנו יעמוד לדין הבוחר – ראשית בתוך המפלגות ואחר כך בפני הציבור כולו. שנת בחירות היא שנה קשה להכרעות קשות, ולמרות זאת ישראל תידרש השנה להכרעות קשות. אני אעשה כל מאמץ כדי שהבחירות תיערכנה במועדן. ישראל צריכה ביטחון, ישראל צריכה צמיחה כלכלית, ולשם שניהם ישראל צריכה יציבות. די לנו במשברים פוליטיים שכל תכליתם צבירת נקודות רגעיות בדעת הקהל. זה הזמן של כולנו, כל היושבים בבית הזה, לגלות אחריות לאומית. אני לא אסטה מדרכי. אנו נמשיך לקבל החלטות נכונות – וקשות – גם אם ריח הבחירות עולה באוויר. אני אעמוד על כך שהחלטות שהתקבלו ברוב בממשלה, תבוצענה, ולא אקבל כל סטייה מכללי הממשל התקין. האינטרס הלאומי יגבר גם השנה על פני האינטרס המפלגתי או האישי של מישהו – יהיה חשוב ופופולרי ככל שיהיה. כך התחייבתי לעשות וכך אעשה. אני יודע שרבים מכם – מהקואליציה ומהאופוזיציה – סבורים כמוני, וכך ינהגו. אדוני היושב-ראש, ברשותך, אסיים בנימה קצת שונה. בימים הקרובים יציין עם ישראל כולו – באבל, בראש מורכן מצער ומבושה – את המעשה הנתעב ביותר בתולדות מדינת ישראל, רצח ראש הממשלה יצחק רבין , זכרו לברכה. מחלוקות חינם; שנאת חינם; חוסר סובלנות; חוסר הרצון לכבד דעה אחרת; חוסר הנכונות לוותר מעט; הקנאות; הגידוף – הובילו לאלימות הנוראה. שלושה כדורי אקדח רצחו אדם – והתנקשו בנשמתנו.
יצחק רבין היה מפקדי שנים רבות – –
– – הוא היה ידידי שנים רבות יותר. הוא היה ראש הממשלה שלי – של בוחריו ושל אלה שלא בחרו בו. הוא היה אדם שתמיד שאף להתעלות מעל האינטרס המיידי, האישי, המפלגתי, ושירת באמונתו את האינטרס הלאומי. גם כשחלקתי עליו בעניין זה או אחר, ידעתי שהוא פועל כי כך הוא מאמין שנכון, כי כך הוא רואה את טובת העניין. יהי זכרו ברוך! אדוני היושב-ראש, חברי הכנסת, עם פתיחת מושב החורף נביט קדימה ונפעל יחד – מעבר למחלוקות הרגע – נפעל יחד באמונתנו לדאוג לביטחון, להביא שלום ולקדם את מדינתנו לרווחה ולשגשוג. תודה רבה.
אדוני היושב-ראש, כנסת נכבדה, רציתי לומר לך, רענן, אתה תחסר לי בממשלה. למי עוד אני אוכל לפנות תמיד בתוספת התואר דוקטור? אתה היחיד שאני פונה אליו תמיד בצורה זו. זה לא שאין עוד דוקטורים אולי, אבל אתה היחיד שזוכה לתואר הזה. אני עוקב אחרי השר רענן כהן ואחרי פעולותיו במשך שנים, ואף פעלנו יחד בשורה של נושאים. תרשה לי לגלות לך, אני מסתכל, עוקב אחריך, גם פוליטיקה למדתי אצלך.
הרי אם לא היית קם ונוטש את הזירה, היית ממשיך לכהן כמנכ"ל או כמזכ"ל מפלגת העבודה, אם היה לך רצון, עד מאה-ועשרים. בדברים האלה לימדת ותיקים ממך שיעור ולקח. גם זה היה בהחלט דבר מאלף ולא היה אפשר להתעלם מן העניין הזה כשראיתי את הדברים האלה. ועכשיו כמה מלים ברצינות.
רענן, אני רוצה לומר לך דבר אחד, ואני חושב שזה באמת דבר אמיתי. אתה איש של אחדות. אתה הבנת את החשיבות המכרעת לקיום אחדות בעת הזאת ובכלל. לכן תרומתך להקמת ממשלת האחדות, שאני עומד בראשה, היתה חשובה כל כך, ולא רק בהקמה. אני רוצה לומר, זה לא קל להקים ממשלת אחדות, בוודאי רחבה כזאת, אבל זה ניתן. יותר קשה לקיים ממשלת אחדות, וגם על כך אני רוצה להודות לך. אני חושב שבנושא הזה באמת הבנת את החשיבות המכרעת בימים כאלה – שצריכים לעבוד ביחד, וגם על כך תודה לך. אני חושב שרענן הוא אדם שיש בו מיזוג של רגישות חברתית גבוהה מאוד לגבי כל אזרחי ישראל. אני חושב שאתה מבין והבנת את הבעיה הכל-כך מורכבת, איך נוכל כולנו, כל אזרחי ישראל, יהודים, ערבים, דרוזים ובדואים לחיות ביחד. למדת את הנושא הזה, אתה חי את הבעיה הזאת, אתה מכיר את הבעיה הזאת, לדעתי אחת הבעיות המורכבות ביותר שישנן. זו דמוקרטיה מורכבת, וצריכים לדעת לחיות ביחד. אני חושב שאת הנושא הזה הבנת. בהמשך אתה בוודאי תתחיל להופיע בכנסים כלכליים, בכנסי בנקאים בכל רחבי העולם. אני מקווה שתמצא מעט זמן להמשיך גם בנושא הזה, כי זה באמת נושא מרכזי, כי צריכים לחיות ביחד, ואנחנו הרי תמיד נמשיך לחיות ביחד. לכן תרומתך תהיה בהחלט חשובה. אמרתי שפעלתי אתך בכמה נושאים. הנושא שאולי הייתי רוצה לציין אותו הוא הטיפול בחיילים, שיכון לחיילים. גם בתחום הזה אני מקווה שנצליח להתגבר על הביורוקרטיה הקיימת, וזה בעצם בידינו, אבל לא קל להתגבר עליה. נוכל להמשיך באותם צעדים שאתה יזמת ואני עזרתי לך בביצועם. אני חושב שאי-אפשר שלא לציין את העירנות שלך ואת הדאגה שלך לנושא הביטחוני ואת הראייה הרחבה של הנושא המקומי וגם האזורי בתחום הזה. תרשה לי עוד לומר, אתה הבקעת את דרכך בכוחות עצמך. זה בוודאי לא היה פשוט. הגעת להישגים, ואני בטוח שתמשיך. הייתי מבקש שתמסור את ברכותי לבני משפחתך. ושוב, תודה על כל מה שעשית. תודה על החברות ועל הרוח הטובה שהשרית כחבר הממשלה. תודה. האם יהיה לנו רוב לזה?
לאיזו ועדה אנחנו מעבירים את זה?
כבוד היושב-ראש, זה במקרה כך?
אדוני היושב-ראש, כנסת נכבדה, בהתאם לנוהג הקיים בכנסת ישראל, אני רוצה לברך את חבר הכנסת עוזי אבן על הצטרפותו לכנסת. אני שמח שיכולת לעמוד כאן ולומר את דבריך באופן ברור. אני רוצה לאחל לך פעילות מוצלחת בכנסת. אדוני היושב-ראש, כנסת נכבדה, אני מתכבד להודיע לכנסת, כי החלטתי על-פי סמכותי, לפי סעיף 33(ה) לחוק-יסוד: הממשלה, לצרף את שאול מופז כשר נוסף בממשלה בתפקיד שר הביטחון.
רב-אלוף במילואים שאול מופז עשה רבות למען ביטחון ישראל במשך שנות שירותו הארוכות בצה"ל. הוא היה רמטכ"ל מצוין. אני משוכנע כי הוא ימלא את תפקידו על הצד הטוב ביותר ויתרום תרומה משמעותית לממשלה ולעבודתה. בהתאם לסעיף 3(ג) לחוק-יסוד: הממשלה האמור, אבקש את אישור הכנסת למינוי.
כבוד נשיא המדינה והגברת קצב, משפחת רבין היקרה, כבוד ראש הממשלה לשעבר והגברת ברק, כבוד הרבנים הראשיים, כבוד נשיא בית-המשפט העליון, כבוד השופטים, אדוני היושב-ראש, שרי הממשלה, ראש העיר ירושלים, חברי הכנסת, מוקירי זכרו של יצחק רבין, מכובדי, שוב חלפה שנה, וככל שחולף הזמן, ובקצב האירועים הפוקדים אותנו, יותר ויותר גופים, לעתים אישים פוליטיים, מאמצים את יצחק רבין, זיכרונו לברכה, אל לבם ומנסים להפוך תורתם לתורתו, ולאט לאט, כך נראה לי, אין זה עוד יצחק רבין שיצא לי להכירו ולשרת תחת פיקודו שנים רבות, להאמין בו ולהעריכו כל כך. לפתע זה רבין אחר, שלא היה קיים כלל. יומיים לפני פטירתה של לאה רבין, זיכרונה לברכה, הייתי בניו-יורק, התקשרתי אליה ארצה לבית-החולים, דיברתי עם דליה בתה, שאלתי לשלומה של לאה, ידעתי מה מצבה וחשתי רצון להיפרד ממנה. לאה, בשארית כוחותיה, נטלה את הטלפון ואמרה לי: אריק, נכון שיצחק לא היה מוותר לעולם על ירושלים? בהכירי את יצחק רבין שנים רבות, עניתי ללאה: אני בטוח שעל ירושלים לא היה מוותר לעולם. זו היתה שיחתנו האחרונה. כעבור יומיים נפטרה. הרגשתי בדבריה מעין צוואה, וכדי שלא אתפס גם אני לטעות, עיינתי בנאומיו ומצאתי, שלאה, זיכרונה לברכה, לא לשווא נאבקה. יצחק רבין, שנולד בירושלים בשנת 1922, התחנך בבית-הספר "כדורי" שבגליל התחתון, ויחד עם רבים מחבריו התגייס לפלמ"ח ונמנה עם מפקדיו הבכירים. שימש מפקד חטיבת הראל, שנאבקה יחד עם החטיבה הירושלמית ועם חטיבות נוספות על הגנת ירושלים ושמירת ציר פתוח אליה בקרבות רוויי דם, שבהם שובצו ניצחונות גדולים עם מפלות קשות. נפלה בחלקי הזכות להשתתף כמ"מ באחד הקרבות המרים האלה. עם סיום מלחמת ששת הימים הוענק ליצחק רבין, רמטכ"ל מלחמת ששת הימים, תואר דוקטור כבוד של האוניברסיטה העברית בירושלים, וכך, בעומדו נרגש על פסגת הר-הצופים, פתח ואמר: "ביראת כבוד עומד אני לפניכם, מורי הדור, כאן, במקום הקדום ומלא ההוד הנשקף אל בירת הנצח שלנו וצופה אל פני במותיהן של קדמוניות עמנו – – –". ועוד אמר שם: "העם כולו עמד נפעם ורבים אף בכו לשמע הבשורה על כיבוש העיר העתיקה – – – תחושת הישועה והנגיעה שנגעו הלוחמים הישר לתוך לב לבה של ההיסטוריה היהודית – – – עוררו מעיינות של רגש והתעלות רוחנית. הצנחנים שכבשו את הכותל – עמדו נשענים עליו ובכו". 25 שנים מאוחר יותר, בסיום הקונגרס היהודי בירושלים, הוסיף יצחק רבין: "הכותל המערבי הוא לי מוקד געגועיו של העם היהודי, ואבני הכותל השותקות, שהיו המלט והדבק של עם ישראל לדורותיו, דיברו אלי באותם רגעים יפים ועצובים יותר מכל חלום ושיר". וביום 27 באוקטובר 1994, בעת ביקור הנשיא קלינטון בכנסת, אמר: "אדוני הנשיא, ברוך הבא בביתנו בירושלים, מוקד געגועינו ומחוז חלומותינו במשך אלפי שנים". והוסיף: "הרוב המכריע של העם בישראל רואה את ירושלים כבירת ישראל בריבונות ישראל. ירושלים אינה עניין למשא-ומתן. אין היא עניין למיקוח. נאמנים למורשתנו ולערכינו, נאפשר תמיד חופש גישה ופולחן דתי לבני כל הדתות, אך ירושלים", הוסיף יצחק רבין, "היתה ותהיה לנצח בירתה של מדינת ישראל בריבונות ישראל, לבו הפועם של העם היהודי". "אין שתי ירושלים", אמר יצחק רבין ביום ירושלים ב-29 במאי 1995; "יצאנו למלחמה כדי לחיות ולהנחיל חיים לדורות הבאים – – – רק כאשר הצטרפה ירדן למלחמה ניתן האות. רק אז ניתנה הפקודה לאלוף הפיקוד, עוזי נרקיס, ולמפקדי החטיבות, מוטה גור, אורי בן-ארי ואליעזר אמיתי, והם וחייליהם שחררו ואיחדו את ירושלים". בנאומו זה דיבר יצחק רבין על עמידת הגבורה של ירושלים במלחמת העצמאות, על קרבות הגבורה לפריצת המצור מעליה, על הנופלים ובני משפחותיהם, ואמר יצחק רבין: "לא הצלחנו לשחרר את העיר העתיקה, ובמשך שנים חיינו בתחושת כאב, כי העיר חצויה, כי שריד המקדש נשבה בידי זרים. 19 שנים היו הדרכים שלנו אל הכותל שוממות, 'כיכר השוק ריקה, ואין פוקד את הר-הבית בעיר העתיקה', כמאמר המשוררת נעמי שמר". "ירושלים אינה נושא למיקוח", אמר ראש הממשלה יצחק רבין בהודעתו בכנסת ביום 15 במאי 1995, אדוני היושב-ראש, כנסת נכבדה, כמעט שנתיים אחרי חתימת הסכם אוסלו. והוא הודיע את הדברים הבאים: "בנאום הצגת הממשלה הנוכחית בבית הזה, ביום 13 ביולי 1992, אמרתי, בין השאר: 'ממשלה זו, כמו כל קודמותיה, מאמינה כי אין חילוקי דעות בבית הזה בדבר נצחיותה של ירושלים כבירת ישראל. ירושלים השלמה והמאוחדת היתה ותהיה לעולמי עד בירתו של עם ישראל בריבונות ישראל, מוקד לגעגועיו וחלומותיו של כל יהודי'". והמשיך יצחק רבין: "'הממשלה נחושה בדעתה כי ירושלים אינה נושא למיקוח. גם השנים הבאות יעמדו בסימן הרחבת הבנייה בירושלים רבתי'". "הממשלה עומדת גם היום", אמר יצחק רבין, "מאחורי הדברים, ואין בכוונתה לסגת מהם בכל דרך או בכל צורה שהיא". ב-5 באוקטובר 1995, חודש ימים לפני הירצחו, מביא ראש הממשלה רבין לאישור בכנסת את הסכם הביניים עם הפלסטינים ואומר: "ואלה הם עיקרי השינויים – לא כולם – כפי שאנו רואים אותם ורוצים אותם בפתרון הקבע". אקח את אחד מהדברים שהוא דיבר עליהם שם: "בראש ובראשונה ירושלים המאוחדת, שתכלול גם את מעלה-אדומים וגם את גבעת-זאב, כבירת ישראל, בריבונות ישראל, תוך שמירת זכויותיהם של בני הדתות האחרות, הנצרות והאסלאם, לחופש גישה ופולחן במקומות הקדושים להם, על-פי נוהגי דתם". בפתיחת חגיגות 3,000 שנה לירושלים בוושינגטון אמר יצחק רבין, ב-25 באוקטובר 1995, ממש ימים אחדים לפני הירצחו: "ירושלים שלי היא עיר השלום, שממנה תצא הבשורה הגדולה לכל הדתות, לכל העמים: כי מציון תצא תורה ודבר ה' מירושלים, וגם – יהי שלום בחילך, שלווה בארמנותייך". "אנחנו חלוקים בדעותינו מימין ומשמאל. יש לנו ויכוחים על דרך ועל מטרה. בישראל אין לנו ויכוח בנושא אחד: שלמותה של ירושלים והמשך כינונה וביסוסה כבירתה של מדינת ישראל. אין שתי ירושלים. יש רק ירושלים אחת. מבחינתנו, ירושלים אינה נושא לפשרה, ואין שלום בלי ירושלים" – הכול דבריו של יצחק רבין, זיכרונו לברכה. "ירושלים, שנחרבה שמונה פעמים, שבמשך שנים לא היתה לנו גישה אל שריד מקדשנו, היתה שלנו, תהיה שלנו, היא שלנו, וכך תהיה לעולמי עד." מילאתי את צוואתך, לאה. אגשים את שבועתך זו, יצחק.
כבוד נשיא המדינה והגברת קצב, אדוני יושב-ראש הכנסת, משפחת בגין, ראש הממשלה לשעבר בנימין נתניהו, לוחמי האצ"ל, ותיקי תנועת ז'בוטינסקי, חבריו של מנחם בגין, והקרוב ביותר אליו, יחיאל קדישאי, חברי הכנסת היום ובעבר, אנו מציינים היום עשר שנים לפטירתו של ראש הממשלה מנחם בגין, זיכרונו לברכה. דמותו של מנחם בגין צרובה בזיכרונו של העם הזה. דור התקומה התברך במנהיגים דגולים, אנשי חזון ומעשה, שמעטים כמותם בתולדות העמים. דומה שבין ענקי הדור הזה מיתמרת גם דמותו של ראש הממשלה השישי של ישראל: לוחם למען עמו משחר נעוריו. מפקד המחתרת הלוחמת לשחרור המולדת, פטריוט. פרלמנטר גדול ומדינאי, שהממד המוסרי, כמו גם ההיסטורי, בלטו במחשבתו המדינית. ראש הממשלה שפרץ את הדרך לשלום ובה בעת הסיר סכנות ביטחוניות אדירות מעל דרכו של עם ישראל בארצו. בפרק זמן של שש שנים תחת הנהגתו עברה המדינה מהפכה מדינית וחברתית: ממפעל שיקום השכונות לליברליזציה בכלכלה; מהסכם השלום עם מצרים ועד המאבק הנחרץ בטרור האש"פי, ששיאו בגירוש ערפאת ומחבליו מביירות; מהמבצע הנועז להשמדת הכור האטומי בבגדד ועד למפעל ההתיישבות היהודית בגליל, בשומרון, ביהודה, בחבל עזה ובחבלי ארץ אחרים. מי שעמד על עקרונותיו במשך שנות דור עד שזכה לקבל את אמונו של העם, חולל במהלך שנות שלטונו גדולות ונצורות. זכיתי לכהן בשתי הממשלות בראשותו של מנחם בגין. עד היום חרותים בזיכרוני פרקים מדבריו בישיבות הממשלה ובכנסת, דברים חדורי גאווה לאומית על זכותנו על ארץ-ישראל, על זכותנו להגנה עצמית ועל אמונתנו בנצחיותו של העם היהודי. גדולתו של מנחם בגין היתה אהבת ישראל גדולה – אהבת אמת לעם היהודי שלמאבקו התגייס מנעוריו. אהבה זו עמדה לו גם ברגעים קשים – בימים שבהם נרדף עם חבריו, בימים שבהם הותקף בשלטון ובאופוזיציה בסגנון משתלח ורווי שטנה. ואהבה זו עמדה לו גם בימים של כבוד ותהילה. בטקס הענקת פרס נובל לשלום, כשאחד מגדולי הישגיו זכה להכרה בין-לאומית, אמר מנחם בגין: "אני מודה לכם על הכבוד והיקר שחלקתם לי. עם זאת, אין הוא מגיע לי. הוא מגיע לבני עמי, העם העתיק והאומה המתחדשת שחזרה אל ארץ אבותיה מתוך אהבה ונאמנות, לאחר אלף ותשע-מאות שנה של ייאוש, השפלה וחורבן פיזי מוחלט. הכרה רבת יוקרה זו מגיעה לבני עמי משום שסבלו כה רבות, משום שאיבדו כה הרבה, משום שהם אוהבי שלום ורוצים בו בכל לבם, לעצמם ולמען שכניהם. בשמם אני מקבל בענווה את הפרס, ובשמם אני מודה לכם מעומק לבי". אני רואה את רעיון אחדות הגורל היהודי כצוואתו העיקרית של מנחם בגין. גם אחרי הטרגדיה הגדולה של "אלטלנה" ציווה בגין את אנשיו והתווה את הגבול: לא תהיה מלחמת אחים. וכך אמר כמפקד הארגון הצבאי הלאומי, לאחר אותה פרשה – מהאיומות בתולדות עמנו – בשידור לאנשיו, לאומה, באותו יום קשה, ב-22 ביוני 1948: "אנו נוסיף לאהוב את עם ישראל ואנו נוסיף להילחם למען ישראל" – – – "כי המלחמה היא למען הכול. כי העם בסכנת קיום" – – – "עזרו אתם גם לי לשכנע את אנשי, עזרו גם לי לשכנע כי אסור שאח ירים יד אל אח. שאסור כי נשק עברי יפעל נגד לוחמים עבריים" – – – "יעמוד כל אחד לימין חיילינו – כל חיילינו – עד אשר שוב יתלכדו ויהיו לעם אחד, למחנה לוחם אחד". לאחר שנים רבות, עת כבר כיהן כראש ממשלת ישראל, אמר, כי תקוותו היא שאחרי מותו ייזכר, מעל לכול, כמי שמנע מלחמת אחים, והוסיף: "זה חשוב בעיני יותר מהפיקוד על המחתרת, מראשות הממשלה, מחוזה השלום ומחוק רמת-הגולן". אנו נוסיף לזכור ולאהוב את מנחם בגין הפטריוט, המנהיג, המדינאי, הפרלמנטר, איש ההדר, איש המוסר, איש הכבוד, הלוחם הנאמן. מדבריו, מסיפור חייו, עולה אמת גדולה – אמת חיינו, תמצית מאבקנו לשלום ולביטחון בארץ הזאת. נזכור את אשר לימדנו וננחיל את האמת הזאת לדורות הבאים. יהי זכרו ברוך.
כבוד נשיא המדינה והגברת ויצמן, כבוד נשיא איטליה, קרלו אדזליו צ'אמפי, כבוד היושב-ראש, כמובן, כנסת נכבדה, אורחים יקרים, בשם האופוזיציה ותנועת הליכוד אני מקדם בברכה את אורחנו, כבוד נשיא איטליה מר קרלו צ'אמפי בירושלים, בירת העם היהודי זה יותר מ-3,000 שנה והבירה הריבונית המאוחדת של מדינת ישראל ועם ישראל זה 51 שנים ולנצח.
כבוד לנו לארח ולקדם בברכה את האזרח הראשון של הרפובליקה האיטלקית, המדינה הדמוקרטית הגדולה במרכז הים התיכון, החיה בשלום עם שכניה זה 55 שנים. כבוד הנשיא, גם אנחנו כולנו בישראל שואפים להגיע לשלום עם שכנינו. אני רוצה להדגיש, שאינני מכיר עוד עם בהיסטוריה המודרנית, שאף שניצח בכל המלחמות שנכפו עליו הסכים מרצונו החופשי לוותר על שטחי מולדת, ארץ היוולדו, למען השגת שלום אמת עם שכניו. ישראל, הוד מעלת הנשיא, עשתה זאת. במזרח התיכון עדיין אין שלום מלא כי אין בו דמוקרטיה פרט לישראל. שלום בר-קיימא ייכון במזרח התיכון כאשר רוב המדינות שבו תהיינה דמוקרטיות. אנחנו, כמובן, נמשיך ונחתור בכל מאודנו להביא את השלום. אבל צריך לזכור, שאפשר לקרב את הקץ, אי-אפשר לדחוק את הקץ. דבר זה חל, כנראה, על כל גאולה, וגם על אותה גאולה ששמה שלום. אפשר לדבר הרבה על השלום המיוחל, אבל ניתן גם לעשות צעדים קונקרטיים ליישומו. עוד בכהונתי בממשלה הקודמת כשר החוץ, ובפגישותי עם ראש הממשלה ושר החוץ של איטליה, שבתי והדגשתי בפניהם, שאיטליה ומדינות האיחוד האירופי יכולות לתרום רבות לתהליך השלום באזורנו על-ידי קידום יוזמות להקמת מפעלי פיתוח רחבי היקף לרווחת כל תושבי האזור. הצעתי אז לממשלה האיטלקית, ואני חוזר על ההצעה במעמד נכבד זה, שאיטליה עם הידע הטכנולוגי העשיר שלה, הניסיון המקצועי המוכח ועוצמתה הכלכלית, יכולה להיות המובילה בתוכנית מקפת להקמת מתקני התפלה אזוריים של מי ים, וזאת כפתרון למשבר המים המחריף באזורנו. יש דוגמאות נוספות ליכולתה של איטליה לתרום לשלום, לביטחון ולרווחה הכלכלית של כל עמי האזור. בפרוס האלף השלישי, לישראל תקוות גדולות ורבות להמשך פיתוח המפעל הציוני שהקמנו ב-120 השנים האחרונות בהמשך לקשר בלתי פוסק בן 4,000 שנה עם אדמת המולדת. אבל בפני ישראל עומדות גם סכנות רבות: טרור, נשק להשמדה המונית והתעצמות צבאית חסרת תקדים של מדינות שונות באזורנו. ההיסטוריה הארוכה והעקובה מדם של העם היהודי לימדה אותנו, שבנושאי ביטחון והגנה על חיי היהודים בארצם, ישראל, כדוגמת עמים אחרים, יכולה לסמוך רק על עצמה. מול איומים אלה עלינו להציב קווים אדומים ולעמוד בנחישות ובנחרצות על האינטרסים הלאומיים שלנו. אם בתחום האיומים המענה הוא באחריותנו הבלעדית, הרי בתחום התקוות והחזון לשלום לכל עמי המזרח התיכון, כאן, כבוד הנשיא, אני פונה בקריאה אליך ואל העם באיטליה להצטרף ולהיות שותפים פעילים למימוש השלום. כבוד נשיא איטליה, העם בישראל ניחן בזיכרון טוב. אנו זוכרים את התנהגותם של מאות ואלפי איטלקים בזמן מלחמת העולם השנייה, שהצילו את בני עמנו ביוון, ביוגוסלביה, בדרום-צרפת ובאיטליה גופה. ברשותך, כבוד הנשיא, תרשה לי להזכיר שם אחד, ואזכיר כאן היום שם אחד, את מר ג'ובאני פלאטוצ'י, ראש מחלקת הזרים במשטרה של פיומה, שהציל הרבה מיהודי עירו בעזרת דודו הבישוף, ושילם על כך בחייו. הנאצים השליכו אותו לדכאו, ושם הוא מת בשנת 1945. על שמו ועל שם דודו יש בישראל זה שנים רבות רחוב, הוא רחוב הפודים ברמת-גן. אנו זוכרים גם את העבר האחר, וממנו אנו מפיקים לקחים לעתיד, ויודעים שאין להקל ראש בטיבם של משטרים טוטליטריים, בין מצפון לאלפים, בין מדרום לים התיכון וממזרח לים התיכון. במבט לשנים רבות ולאורך זמן האינטרס של מדינה דמוקרטית שוחרת שלום הוא בידידות ובברית עם מדינה דמוקרטית ושוחרת שלום כמותה. ואנחנו, כבוד הנשיא, מאמינים בידידות הזאת בין ישראל ובין איטליה. תודה.
כבוד נשיא המדינה והגברת קצב, משפחת רבין, אדוני היושב-ראש והגברת ריבלין, כנסת נכבדה, חבריו ומוקירי זכרו של יצחק רבין, אורחים מרחבי העולם - אין איש בוגר בארץ שאינו זוכר היכן היה ומה עשה בליל הרצח. כולנו קפאנו אז על עומדנו, המומים לשמע בשורת איוב, מסרבים תחילה להאמין שפשע כזה יכול להתרחש אצלנו. וכאיוב, גם אנחנו היינו רוצים ש"הלילה ההוא ייקחהו אופל", אלא שאין לנו הזכות לכך. אדרבה, את הלילה ההוא חובה לזכור. חייבים לזכור לאן עלולים להוביל השנאה, הקנאות וחוסר הסובלנות. החברה הישראלית, על אף ההישגים האדירים שהיא השיגה ב-58 שנות קיומה, היא עדיין חברה בהתהוות. אין קיצורי דרך בתהליך התבגרותה של חברה, שבחלקה הגדול היא חברת הגירה. הדמוקרטיה הישראלית היא מקור מוצדק לגאווה - ועדיין עליה להתמודד עם איומים הנובעים מן התהליך הנמשך של מיזוג תרבויות, עדות, פלגים ומגזרים על מסורותיהם השונות. "הדמוקרטיה", כתב עמוס עוז, "כרוכה בהכרח בזכותם של בני-אדם להיות שונים זה מזה. השוני בין בני-האדם אינו רעה חולפת, אלא מקור ברכה – אנחנו שונים זה מזה לא מפני שאחדים מאתנו עדיין אינם רואים את האור, אלא מפני שיש בעולם אורות ולא אור, אמונות ודעות ולא אמונה ודעה". המסורת היהודית ידעה מאז ומתמיד להעריך את השונות. בסוכות אין אדם יוצא ידי חובתו עד שיהיו כל ארבעת המינים בידו כאגודה אחת. בארבעת המינים כל אחד שונה,  והמצווה היא לאגד את כולם יחד, לא על אף שונותם, אלא בגלל שונותם, בגלל ההפריה ההדדית שהשונות יוצרת ומשום שרק ביחד יש ייצוג מלא של כל חלקי העם. למרות הגיוון הרב הגלום בה, עמדה החברה הישראלית בהצלחה, בשנה האחרונה, באחד המבחנים החשובים והקשים בתולדותיה, כאשר גורמים שונים ניסו לערער על סמכותם של מוסדותינו הנבחרים – הממשלה והכנסת – להחליט החלטות ולהוציאן אל הפועל. ניסיונות אלה לא צלחו. הנבואות האפוקליפטיות על מלחמת אחים שתגבה קורבנות בנפש הופרכו כולן. וגם הסרבנות – אותו נגע שחתר תחת יסודות הדמוקרטיה וסיכן את לכידותנו – התגלתה בסופו של דבר כתופעה שולית. אלא שכמו בכל מערכה, ההישג של אתמול אינו מבטיח את הניצחון של מחר, והדרך לחברה בוגרת, המלבנת את המחלוקות בתוכה בדרכים דמוקרטיות, עודנה ארוכה ומאתגרת. אני נוהג לצטט דברים שאמר יצחק רבין בשנת 1993 על הדרך להגיע לכך: "גם אם אין רואים כולם עין בעין, גם אם יש חילוקי דעות, גם אם יש הבדלים וניואנסים, טוב וחשוב להתווכח, אבל גם לחרוק שיניים, לנשוך שפתיים ולהמשיך יחד, כדי להגיע למטרה המשותפת, כאשר טובתה של המדינה קודמת לכל חשבון אישי ומפלגתי". הרצח הנורא של יצחק רבין משמש תמרור אזהרה לכולנו, מה עלול לקרות אם נעדיף את המחלק והמפלג על פני המאחד והמשותף. מעבר לחילוקי הדעות הפוליטיים, מעבר לתפיסות השונות בחברה הישראלית, מעבר להבדלי המסורת ולמגוון הדעות, הרוב המכריע בעם בישראל מאוחד באהבתו את הארץ, בנאמנותו למדינה. לכן אני בטוח כי כל מרכיבי החברה הישראלית ידעו לראות את המטרה המשותפת לכולנו, מעל לים המחלוקות ופסיפס החלקים המרכיבים אותנו. תודה רבה לכם.
אדוני היושב-ראש, כנסת נכבדה, אני חושב שכולנו מבינים מה קרה כאן היום. חבל מאוד שהפלגנות ומניעים אישיים - -
- - הכשילו מינוי של שני אנשים ראויים למשרדים - -
- - שחשוב לאייש אותם בשר במשרה מלאה. חבל עוד יותר שחברים בסיעת הליכוד, שרוממות הליכוד וארץ-ישראל בגרונם, הכשילו מהלך שנועד לחזק את הליכוד ולתת לו את הייצוג המגיע בממשלה - -
- - על-פי ההסכמים הקואליציוניים. אין לי טענות  לאופוזיציה, היא ממלאת את תפקידה. לגבי מה שעוד מכונים חברי הקואליציה, למהלך הזה יהיו כמובן השלכות.
הצורך לשמור על יציבות המשק ולנהל את משרדי הממשלה בצורה ראויה מחייב אותי להביא היום לאישור הכנסת הצעה חדשה. על כן אני מבקש מחברי הממשלה להתכנס בעוד רבע שעה בחדר הישיבות בכנסת. וממך, אדוני היושב-ראש, מכובדי - אני צריך להתייעץ עם הממשלה, נראה לי שצריך להביא דבר כזה לממשלה.
מכובדי, מאחר שהשעה מאוחרת, אני מבקש מחברי הממשלה שיתכנסו בחדר הישיבות בבניין כאן, ונשתדל לעשות את זה מהר ככל שניתן כדי שלא לעכב את החברים עד שעה מאוחרת. תודה רבה.
כבוד נשיא המדינה והגברת קצב, אדוני יושב-ראש הכנסת, יעל היקרה, משפחת זאבי, חברי הכנסת, ארבע שנים חלפו מאז נפל השר רחבעם זאבי, גנדי, השם ייקום דמו, מכדורי המרצחים הפלסטינים. ארבע שנים חלפו מאז קיבלתי את הבשורה במסוק, בדרך לסיור, כמה סמלי, בבקעת-הירדן. אין לי ספק כי אם היה היום גנדי בחיים, היה מתייצב בעוז בראש מקטרגי. אך גם ברור לי כי היה עושה זאת בכבוד, בדרך-ארץ, בדרכו ההוגנת והראויה. בשנה האחרונה הוא חסר לי כאן, בבניין הזה, אפילו יותר מבעבר. גם לאחר מותו נמצאו רבים החולקים על משנתו ודרכו המדינית, אך אין איש שיוכל למחוק או להתעלם ממשנתו הארץ-ישראלית. בחודש יולי השנה קיבלה הכנסת את החוק להנצחת זכרו של רחבעם זאבי. ראיתי חשיבות גדולה במתן הכרה ממלכתית לזכרו ולפועלו של גנדי האדם, ללא קשר למחלוקות הפוליטיות עמו. בימים אלו אנו עוסקים בהרכבת המועצה הציבורית שעתידה לקום על-פי חוק זה, שבה חברים נציגי ציבור וממשלה. בנוסף, יהיו חברים במועצה גם נציגי עמותת מורשת גנדי, שמאז הירצחו עוסקים בפעילות חינוכית ענפה – בדגש על לימודי ארץ-ישראל. אהבתו של גנדי לארץ-ישראל באה לידי ביטוי בכל תפקידיו כלוחם וכמפקד, אך יותר מכול היא באה לידי ביטוי בניסיונו להנחיל את המורשת הארץ-ישראלית ולשומרה. הוא היה מפעל מורשת של איש אחד. הוא ליקט אחד לאחד את חלקי הפסיפס העשיר, המגוון והמורכב של תולדות ארץ-ישראל. הוא ערך ותרגם לעברית 72 ספרים על הארץ שכתבו מטיילים ועולי רגל בכל הדורות. הוא אסף יומני מסע של בני כל הדתות, שנמשכו אל קסמה של ארץ התנ"ך. במסעותיו אל נבכי העבר היהודי, אסף את התשתית העובדתית ההיסטורית של זכותנו על הארץ. כלוחם ואיש הסייפא, האמין שרק כוחנו יבטיח את הקיום הפיזי של העם היהודי בארצו; כאיש הספר ידע שאת קיומנו כאן במדינה יהודית ריבונית נוכל להבטיח רק כאשר תוכר הזכות המולדת שלנו על כברת הארץ הזאת,  על-ידינו,  על-ידי שכנינו ועל-ידי העולם כולו. חברי הכנסת, ארבע שנים חלפו מאז שמט מי שהוגדר כ"אלוף נעוריה של המולדת" את תרמיל המסע הכבד, בעודו פוסע במעלה ההר. לנו נותר רק להעמיס את התרמיל על גבנו ולהמשיך בדרך המתפתלת - למגר את הטרור, להביא ביטחון ושקט לעמנו הכמה לשלום של אמת ולהבטיח לנצח את מדינתו היחידה של העם היהודי, את מדינת ישראל. יהי זכרו ברוך.
מכובדי הנשיא והגברת קצב, אדוני היושב-ראש, חברי הכנסת הנוכחית והקודמות, ראשי הערים חדרה ושדרות ובני ערים אלה, שגרירים של מדינות רבות, "אחרי החגים" הגיע, ואני שמח לעמוד כאן שוב, אולי בניגוד לרצונם של כמה מחברי הבית הזה, ולדווח לכנסת על פעולות הממשלה הצפויות לתקופה הקרובה. בימים האחרונים קיבלנו תזכורת למציאות האזורית רוויית השנאה לישראל. קריאתו של נשיא אירן למחוק את ישראל מהמפה, מבטאת מה שרבים באזור רוצים אבל מפחדים לומר בגלוי. כוונות הרצח שלהם מתבטאות יום-יום בפיגועי זדון מסוג אלה שכוונו נגדנו בשבוע האחרון. משלחי הטרור מאירן ומדמשק, מעזה ומג'נין, מטול-כרם ומקבטיה, מחברון ומבית-לחם, אינם זקוקים לסיבות ולתירוצים, אלא רק להזדמנות. מול מציאות כזאת תמשיך ישראל להגן על עצמה ולפגוע במחוללי הטרור. אין לנו ברירה. צה"ל, משטרת ישראל ושירותי הביטחון הם חומת המגן שלנו בפני כוונות הרצח שמולנו. אנו גם נמשיך בבניית גדר הביטחון במלוא המרץ, ללא כל מגבלה תקציבית, ביצועית או פוליטית. תוואי הגדר נקבע משיקולים ביטחוניים, תחת ביקורת שיפוטית שתכליתה ביטחון מקסימלי מחד גיסא ופגיעה מינימלית בחיי התושבים הפלסטינים מאידך גיסא. אין לנו שום רצון או כוונה לגרום סבל מיותר לפלסטינים, ואף פעלנו כדי להקל את שגרת חייהם כל עוד נשמר השקט היחסי. אבל, על הפלסטינים להבין שרק מאבק נחוש בטרור, ובכלל זה פירוק ארגוניו, יבטיח את השקט שכולם מייחלים לו. אנו רואים שינוי חיובי במעמדה של ישראל בזירה הבין-לאומית. יש הבנה גוברת לצורך של ישראל להגן על עצמה מאיומים שונים, החל בטרור וכלה באיום הגרעיני. לראשונה זה שנים רבות מתייצבת הקהילה הבין-לאומית, באמצעות מועצת הביטחון של האו"ם, נגד מדינות קיצוניות כמו אירן וסוריה, שמאיימות על השלום ועל היציבות באזור. היום, לראשונה מאז קום המדינה, תדון עצרת האו"ם בהצעת החלטה שהגישה ישראל, שמטרתה להנציח את זיכרון השואה בעולם בקביעת מועד לציון יום השואה ובקידום תוכניות חינוכיות בנושא השואה ברחבי העולם. זו החלטה חשובה לישראל וליהודי העולם, צעד משמעותי במאמץ הערכי החשוב של הנצחת השואה ולימוד לקחיה. קבלת ההחלטה היא דוגמה נוספת לנרמול מעמדה של ישראל באו"ם ולשיפור מעמדה הבין-לאומי של ישראל, וראוי להודות לשר החוץ ולאנשי משרדו על מאמציהם. הקהילה הבין-לאומית מאוחדת גם בדרישה מהרשות הפלסטינית לקיים את כל התחייבויותיה, ובראשן פירוק ארגוני הטרור מנשקם ומניעת פיגועים נגד ישראל. לכול ברור כי זאת הדרך היחידה לעלות מחדש על נתיב המשא-ומתן כדי להגיע להסדר אמיתי לפתרון הבעיות בינינו לבין הפלסטינים. מדיניותה של הממשלה היא לחתור ליישום מפת הדרכים, עם 14 ההסתייגויות הישראליות, כפי שאושרה בממשלה. מפת הדרכים היא התוכנית המדינית היחידה שמעניקה אופק של שלום ותקווה לשני העמים, ואין בלתה. אנו חייבים להיות מאוחדים כדי להדוף את הניסיונות לפטור את הפלסטינים ממילוי התחייבויותיהם הביטחוניות והמדיניות שלא מולאו עד היום. אין אפשרות לעקוף את הדרישה מהפלסטינים להילחם מלחמה ממשית בטרור. ישראל כבר הוכיחה את נכונותה לעשות ויתורים כואבים; כעת אנו דורשים לראות פעולה ממשית מצד הרשות הפלסטינית והעם הפלסטיני בדרך לשלום אמת. חברי הכנסת, הממשלה אינה מתכוונת לשקוט על שמריה ולחכות שיום יבוא. לצד המשך הפעילות הביטחונית והמדינית, שנועדה למנוע טרור ולתת תקווה לשלום, יש לנו משימות רבות גם בפנים. בשבועות הקרובים תניח הממשלה על שולחן הכנסת את תקציב המדינה. התקציב הזה יבטא את סדר העדיפויות הלאומי שקבעה הממשלה. השיפור במצבנו הכלכלי מאפשר לנו להפנות יותר משאבים להתמודדות עם כמה בעיות פנים בוערות שמשפיעות על איכות חיינו יותר מכול. אנו נציג תוכנית לאומית למאבק באלימות ובפשיעה, כדי לתת לכל אזרח ישראל ביטחון אישי בבית, ברחוב, בבית-הספר ובמקומות הבילוי. נילחם בפשיעה שבפנים באותה נחישות שבה אנו נלחמים בטרור שבא מבחוץ. אנחנו עובדים על גיבוש תוכנית מיוחדת לצמצום העוני ולסיוע לאוכלוסיות חלשות. אין זה סוד שהמשבר הכלכלי שעברנו פגע בחלשים פגיעה קשה יחסית לשכבות המבוססות.
כעת יש צורך לתקן חלק מאילוצי העבר. אתמול הנחיתי את מתכנני התקציב להקצות את המשאבים הדרושים לצעדים שמטרתם צמצום הפער הבלתי-נסבל הזה - -
- - ולהציג לפני את הצעדים הללו במהלך השבועות הקרובים. גם אם ברור כי השיפור יורגש לאחר זמן, הנחיתי אותם לנקוט צעדים שיביאו תוצאות כבר בטווח הזמן הקצר. הקמתי ועדה שחברים בה המשנה לראש הממשלה שמעון פרס, שר האוצר אהוד אולמרט ואני, והיא תעקוב אחר יישום התוכנית. אני רוצה לומר לכם שאני בטוח שנבחין, ולא בעוד זמן רב, בתוצאות הטיפול בעוני.
אני אענה לך בנושא הזה. אני מתחיל בקדנציה הזאת ואמשיך בקדנציה הבאה. תהיה רגוע, זאת אומרת, אל תדאג בנושא הזה. נמשיך השנה ליישם את הרפורמה בחינוך, שיש לה חלק מרכזי במאמץ לצמצם פערים חברתיים ולחזק את המצוינות בחברה הישראלית. כולנו בירכנו את פרופסור ישראל אומן, זוכה פרס נובל, כפי שבירכנו את פרופסור הרשקו ואת פרופסור צ'חנובר על זכייתם בפרס בשנה שעברה. תפקידנו הוא להבטיח שבעשורים הקרובים יהיו לנו זוכי פרס נובל נוספים.
ולבסוף, בשבועות הקרובים נביא לאישור הממשלה תוכנית שגובשה במשרדי, במשרד המשנה לראש הממשלה ובמשרד האוצר, לחיזוק ולפיתוח מואצים של הנגב בעשור הקרוב. התוכנית הזאת תשמש דוגמה לשינוי סדרי העדיפויות של הממשלה, שייכלל בו מתן עדיפות לנגב, לגליל ולירושלים רבתי. לא הזכרתי - - -
אני לא הזכרתי כאן את כל המקומות, אבל בהכירי את הכנסת, וברור לי שתמיד יש מארבים גם בכנסת, אני רוצה לומר שבדברים האלה אני בהחלט כולל את בקעת-הירדן, את גושי ההתיישבות, את אזורי הביטחון ואת רמת-הגולן. כל אלה יבוצעו נוסף על ההשקעה המסיבית וחסרת התקדים בבניית התשתיות הלאומיות, תוכנית הרכבת, תוכנית חמש-שנתית לפיתוח הכבישים הבין-עירוניים, פרויקט האנרגיה ותשתיות המים. כל אלה מבטיחים כי ישראל לא תשקוט על שמריה ותהפוך למדינה תחרותית ומפותחת.
חברי הכנסת, אנחנו נכנסים לשנת בחירות, ובדרך הטבע מתחדדות המחלוקות המפלגתיות וגוברים הוויכוחים האישיים. אני קורא לכולנו לנהוג באחריות ולזכור שיש חיים גם אחרי הבחירות.
הוכחנו בעבר שאנחנו יכולים לפעול יחד כדי להשיג מטרות לאומיות גם תוך כדי ויכוח נוקב. תפקיד כולנו הוא לפעול כך, כל אחד ממקומו, בממשלה ובכנסת, בקואליציה ובאופוזיציה, כדי להבטיח לעם ישראל, לאזרחי ישראל, שנים רבות של שקט, שגשוג ורווחה, תודה לכם.
אדוני היושב-ראש, חברי הכנסת, אני שמח שהכנסת בחרה לקיים היום דיון על הנושא החשוב זה. אני מייחס למאבק באלימות חשיבות רבה, וכבר הגדרתי את  הנושא הזה כאחד הנושאים שבהם בכוונתי להתמקד בשנים הבאות; לא שאתחיל בשנים הבאות, כבר התחלתי. האלימות אינה תופעה חדשה, אך בשנים האחרונות אנו עדים להסלמה קשה ברמת האלימות בחברה. האלימות הזאת מדאיגה מאוד ומחייבת טיפול מעמיק ויסודי. האלימות הפכה לנגע ההורס כל חלקה טובה, והיא מאיימת על תחושת הביטחון האישי של כל אחד מאזרחי המדינה. בתופעה הזאת על כל גווניה אנחנו חייבים לטפל בכל הכוח. אין אפשרות לקיים מדינה מתוקנת לאורך זמן ברמת האלימות הנוכחית. ממשלת ישראל קיימה לפני כחודש וחצי דיון מיוחד בנושא המאבק באלימות. אנחנו קבענו מדיניות של אפס סובלנות לאלימות. היעד שלנו הוא יצירת מצב שבו החברה הישראלית כמכלול אינה מתפשרת עם אלימות מכל סוג שהוא. הטיפול בנגע האלימות מצריך תוכנית עבודה מלאה, שתשלב חינוך, מניעה, אכיפה ושיקום, ולא אוסף של רעיונות נקודתיים. הממשלה בראשותי עושה עבודת מטה רצינית בתחום זה על מנת לבנות תוכנית רב-שנתית מקיפה. העבודה צריכה להיות מרוכזת על-ידי גורם אחד, שינחה ויקיים מעקב אחרי כלל הגופים העוסקים בעניין. לכן מיניתי את השר לביטחון הפנים לעמוד בראש ועדת השרים לקידום פרויקטים למאבק באלימות. ניתנו לו סמכויות רחבות בתחום זה, והוא מעדכן אותי על כך אחת לשבוע. הממשלה קבעה, כי יש לתגבר את המשאבים וכוח-האדם של הגורמים העוסקים במאבק באלימות, ובראשם משטרת ישראל. השוטרים הם התשובה המיידית והראשונה על האלימות. זו לא התשובה היחידה, אבל היא הראשונה המיידית. לכן, בשלב הראשון החלטנו על ביטול הקיצוץ שתוכנן במצבת השוטרים של המשטרה. בנוסף הקימה הממשלה צוות בראשות ראש המועצה לביטחון לאומי, שהכין הצעה לתגבור המשאבים המופנים למאבק באלימות על-ידי משטרת ישראל, שירות בתי-הסוהר, פרקליטות המדינה ומשרד הרווחה. אנחנו בוחנים כעת את הדרכים להכליל את המסקנות במסגרת סדרי העדיפויות של הממשלה בתקציב 2006. אני יכול לומר לכם בוודאות, שבתקציב 2006 הנושא הזה ייראה, ואי-אפשר לטעות בכך. מייד לאחר ישיבת הממשלה ב-9 ביוני, פתחה משטרת ישראל במבצע "דרך ארץ", מבצע ארצי רחב-היקף להתמודדות עם האלימות. במסגרת מבצע זה נעצרו עד אתמול 803 בגירים ו-224 קטינים על עבירות אלימות. ועדת השרים הקימה כמה צוותי עבודה משותפים, שיציגו בפני הוועדה המלצות למדיניות בנושאים הבאים:  מאבק באלימות הנוער, הקמת גוף מתאם ברשות המקומית למתן ביטחון אישי לתושבים והענקת סמכויות לפקחי הרשויות, בחינת תיקוני חקיקה והסברה. צוות העבודה למאבק באלימות הנוער, בראשות מנכ"לית משרד החינוך, הציג בפני הוועדה שלוש אסטרטגיות למניעת אלימות בני נוער. מצד אחד, חיזוק סמכויות צוות המוסדות החינוכיים, תוך יצירת הגדרה ברורה של מותר ואסור בתחומי בית-הספר. במקביל, רתימת שורה ארוכה של גופים נוספים בקהילה וביישוב למאבק באלימות, וכמובן, חיזוק ההרתעה והענישה. הצוותים האחרים החלו גם כן בעבודתם, והם יציגו את מסקנותיהם בפני ועדת השרים לקידום פרויקטים למאבק באלימות בישיבותיה הקרובות. תופעת האלימות קשורה קשר הדוק  לרעות חולות חברתיות אחרות. כך, לדוגמה, שיעור גבוה של עבירות אלימות מקורן בשימוש בסמים ובאלכוהול. על מנת ליצור מענה מערכתי לכך, החליטה הממשלה להעביר גם את הטיפול במשקאות משכרים לרשות הלאומית למאבק בסמים. הרשות העבירה לוועדת השרים שורה של צעדים לביצוע, חלקם יבוצעו בפועל וחלקם יובאו בפני הכנסת לחקיקה. סוגיה נוספת, סוגיה מאוד קשה, היא הסחר בבני-אדם, ובפרט הסחר בנשים למטרות זנות. בתוך פחות מ-15 שנה הפכה המדינה למרכז של סחר בבני-אדם. התופעה המתועבת הזאת עומדת בסתירה מוחלטת לערכי כבוד האדם ולמסורת היהודית. הממשלה מקדמת הצעת חוק מקיפה המחמירה עם סוחרים בבני-אדם, ומתייחסת הן לסחר בנשים והן לסחר עבדים, לסחר בתינוקות ובאיברים. אני קורא לכנסת לאשר את ההצעה הזאת ולסייע במיגור תופעות מזעזעות אלה. לאחרונה גם החליטה ועדת השרים לקידום מעמד האשה להאריך את פעולת המקלט לקורבנות סחר בבני-אדם. במאבק באלימות אין די בצעדי המשטרה. זהו מאבק של כלל החברה הישראלית, ועל כל אחד ואחד מאתנו להיות מחויב לו. עלינו, כנבחרי ציבור, להוות דוגמה אישית, להוביל את המאבק נגד האלימות ולהוקיע כל גילוי של אלימות. אסור לנו לתת לגיטימציה לאלימות מכל סוג ומכל סיבה, גם כשקיימים חילוקי דעות קשים ונוקבים. המאבק באלימות הוא המאבק של כולנו, של כלל החברה הישראלית. אם נשלב כוחות, אם נפעל יחד בנחישות, נוכל גם לו. תודה רבה.
אני מבקש לקיים את ההצבעה עכשיו.
כבוד נשיא המדינה והגברת קצב, ראומה, מיכל, דובי, הנכדים, כמה עזר היה גאה בנכדיו, משפחת ויצמן. אדוני היושב-ראש, חברי הכנסת, חבריו ומוקירי זכרו של עזר, התכנסנו כאן כדי לחלוק כבוד לנשיא השביעי של מדינת ישראל עזר ויצמן, זכרו לברכה. זכויות רבות יש לעזר ויצמן בסיפור המופלא של תקומת עם ישראל בארצו. כלוחם, כטייס, היה ממייסדי חיל האוויר ומפקדו ותרם רבות לביצור ביטחונה של מדינת ישראל. כמדינאי היה מאדריכלי הסכם השלום עם מצרים. כנשיא המדינה היה אהוב על כל העם, מנחם בשעות הקשות ומוכיח בעת הצורך. מסלולי החיים של עזר ושלי נפגשו פעמים רבות. לחמנו יחד במלחמות ישראל, ולאחר מכן ישבנו יחד ליד שולחן הממשלה. בזוכרי את עזר עולות מול עיני עשרות תמונות של מפגשים, של מאבקים משותפים, וגם של חילוקי דעות. על חלק מהחוויות המשותפות שלנו סיפרתי בדברים שנשאתי לזכרו בהלווייתו. בשנותיו האחרונות, לאחר שפרש מתפקיד נשיא המדינה, נפגשנו פעמים רבות לשוחח על ענייני היום. עדכנתי אותו בנעשה בזירה המדינית והביטחונית, ועזר תמיד השיא עצה נבונה והעלה רעיונות וכיווני מחשבה לפעילות הממשלה. כשהיה מוטרד, לא אחת התקשר אלי בשעת לילה מאוחרת. האיש לא נח לרגע, לא נרגע. דבר אחד היה חשוב מאוד לעזר, והוא הזכיר אותו בכל המפגשים הללו. תמיד הוא יצא כנגד רוח הנכאים שאופפת לפעמים את העם בישראל, וביתר שאת - את הפוליטיקאים בישראל. תמיד הוא ראה לנכון להדגיש את הישגי הציונות, את הדרך הארוכה שעברה המדינה במעט שנותיה. גם בשעות הקשות ביותר הוא הדגיש כי לא הכול שחור, כי רב הטוב על הרע. לכן, את ההשבעה שלו לנשיא המדינה הוא הקדיש לאחד מהכבירים שבהישגים אלה, לקיבוץ מיליוני יהודים מרחבי העולם במדינת ישראל, מדינת העם היהודי. מתוך כך פנה עזר אל העם בישראל בקריאה: "אל תוציאו את דיבת הארץ רעה". באחד מביקוריו הראשונים כנשיא נפגש ויצמן עם תלמידי תיכון בקיבוצי עמק-הירדן. אחד מהם שאל אותו את השאלה הכל-כך ישראלית: מה יהיה? על כך השיב לו עזר: אני אופטימי, אבל לא אופטימי אידיוט. הגיע הזמן להסתכל על חצי הכוס המלאה. בסך הכול המדינה משגשגת. נכון שמאות אלפי אנשים עדיין חיים מתחת לקו העוני, אבל מצבנו הוא מהטובים שהיו לנו אי-פעם. לאחר שנים כתב בזיכרונותיו, כי לאחר הדברים האלה ראה חיוך עולה על שפתיו של הנער המודאג. כתמיד, הצליח עזר למקד את תשומת הלב בצד החיובי של הדברים. עזר לימד אותנו להעריך את ההישגים האדירים של המפעל הציוני. למרות הקשיים, יצרנו כאן חברה שניתן להתפאר בה. נקבצו כאן יהודים מכל קצוות תבל, המחקר המדעי בישראל הוא מהמתקדמים בעולם, ובזכותו, חברות ישראליות רבות השתלבו בצמרת העולמית של התעשיות עתירות הידע. גם בתחומי הרוח התברכה ישראל בכשרונות רבים, באמנות, בספרות, בתיאטרון ובקולנוע; כשרונות שזוכים אף הם להכרה ולהוקרה ברחבי העולם. נלמד זאת מעזר ונזכור, גם בשעותינו הקשות, את הדרך הארוכה שעברנו, וממנה נשאב את הכוחות להמשיך בדרך. עזר ניסח זאת בנאום ההשבעה שלו כססמה: "שיאמרו כולם - טוב לחיות בעד ארצנו". תודה רבה.
אדוני היושב-ראש, חברי הכנסת, האזנתי בקשב רב לכמה חברי כנסת שדיברו דברי טעם, כמו גם להשמצות ולדברי הבל שהושמעו כאן במהלך הדיון, ולא מעט. אני שמח שניתנה לאופוזיציה הבמה לשחרר כל כך הרבה מטענים שכנראה העיקו על חבריה. אתם הרי מסתכלים במראה מדי פעם ורואים את עצמכם היטב. אני מקווה שעכשיו, לאחר ששחררתם את כל המטען הכבד הזה, תיתנו לציבור בישראל ליהנות לפחות משבוע אחד נקי מהשמצות ומגידופים. אני יודע שזה קשה, אבל אולי תשתדלו. בשבועות האחרונים אנחנו עדים למסע ציבורי תחת הכותרת "מאבק בשחיתות". לצערי, אין למסע הזה שום מטרה נעלה מלבד הרצון הפשוט להכפיש את תנועת הליכוד, את נבחרי הליכוד ואת מוסדות הליכוד. אני חושב שהדיון הזה הוא ההוכחה הטובה ביותר לחוסר הענייניות ולמניעים הפוליטיים העומדים מאחורי הנושא. הליכוד זכה בבחירות האחרונות לאמון נרחב מאזרחי ישראל, ונבחריו מהווים שליש מהחברים בבית הזה.
יש בליכוד מאות אלפי חברים מכל רחבי המדינה ומכל מגזרי האוכלוסייה - -
- - לכן אין לי ספק שהניסיון הזה להכפשת הליכוד לא יצליח. אין שום אפשרות אחרת להבין מסע תוקפני שמצייר את הליכוד כחזות הרע והמושחת בישראל, מלבד ניסיון פוליטי לקעקע את ההכרעה הדמוקרטית של אזרחי ישראל. המסע הזה נערך תוך הפעלת סטנדרטים כפולים בין אנשי הליכוד לבין אנשי מפלגות אחרות.
אכן האזנתי במשך שעתיים וחצי להרבה דברים. היו דברים מעטים שאני בהחלט חושב שהיו דברים כנים, אבל רוב הדברים שנאמרו כאן היו דברי שקר, הבל וזדון, ושום דבר פרט לזה. המסע הזה, כפי שאמרתי, נערך תוך הפעלת סטנדרטים כפולים כלפי אנשי הליכוד לעומת אנשי מפלגות אחרות. הוא יוצר מצג שווא בציבור, כאילו מרכז הליכוד הוא מקור כל הרע בישראל, ומחיקתו, דבר שלא תזכו לו, תוביל מייד לחברה צודקת, ישרה והוגנת כמוכם, שהפוליטיקה בה תתנהל על-פי אמות מידה של מוסר וצדק. אני מניח שכל מי שבקיא ולו במעט בנעשה בכל המפלגות בבית הזה מבין עד כמה מגוחכת המחשבה הזאת. מדינת ישראל היא מדינת חוק, רשויות החוק מונחות להילחם בכל תופעה של עבריינות כנגד החוק, ללא מורא וללא משוא פנים. הממשלה החליטה בישיבתה האחרונה, כי לנוכח המשימות הרבות העומדות בפני משטרת ישראל בתחום אכיפת החוק יתוגברו המשאבים וכוח-האדם של המשטרה ושל יתר הגורמים המופקדים על אכיפת החוק. אנו גם נשמור בקפדנות על אי-התערבות פוליטית בעבודת רשויות אכיפת החוק.
אבל הגיע הזמן להבין, שאין חוק שונה לליכוד וחוק שונה לשאר המפלגות. לא יהיה חוק אחר גם אם תשתדלו ותרצו ללא הרף. לא יהיה חוק אחר. החוק יהיה שווה לליכוד כמו למפלגות אחרות. אני יודע שבשביל חלק מהיושבים כאן מדובר באמת כואבת. הנחמה היחידה שיש לי עבורם בנושא היא, שיהיו להם עוד שנים ארוכות תחת הנהגת הליכוד לנסות ולהפנים את העובדה הזאת. רק אז, רק כשיובן שאין איפה ואיפה בעיני החוק, וכי לא ייתכן שמעשים שבכל מפלגה מודחקים, בליכוד הם מייד ייצבעו בצבע של שחיתות, רק אז יוכל להתקיים בבית הזה דיון ענייני באמת, ולא דיון ברמת הדיון המעוות שראינו פה היום. אדוני היושב-ראש, אני מבין שאנו צפויים לקיים בקרוב דיון במתכונת דומה בנושא האלימות, ובכוונתי לפרט בו את פעולות הממשלה במסגרת המאבק באלימות, בסחר בנשים - -
- - בנגע הסמים ובמכלול העבירות הפוגעות במרקם של החברה בישראל. אני אשמח גם לשמוע דעות והצעות מחברי הכנסת בנושא. אני רק מקווה - - -
אני רוצה לחזור ולומר לגבי הדיון שהתקיים, אני רק מקווה שהדיון הזה לא יישא גם הוא אופי פוליטי, אלא יהיה דיון ענייני שיכבד את כנסת ישראל. תודה רבה לכם.
מה לא נותנים לרב אפרתי לנהל?
אדוני נשיא גרמניה והגברת קוהלר, מכובדי הנשיא קצב, אדוני היושב-ראש והגברת ריבלין, חברי הכנסת, מכובדי כולם, אני שמח לעמוד כאן על בימת הכנסת ולקדם בברכה את אורחנו, נשיא גרמניה, פרופסור הורסט קוהלר. ביקור זה של נשיא גרמניה בישראל, כאורחו של נשיא המדינה, הוא הראשון בשורה של אירועים הבאים לציין מלאות 40 שנה לכינון היחסים הדיפלומטיים בין ישראל לגרמניה. אבל הוא נערך גם בצלו של אירוע אחר שציינו בשבוע שעבר, מלאות 60 שנה לשחרור מחנה ההשמדה אושוויץ. יחסי שתי המדינות, ישראל וגרמניה, עומדים ויעמדו לנצח בסימן שני התאריכים הסמליים האלה. האחד מציין את עומק תהום הדמים שנפערה בין שני העמים בתקופת מלחמת העולם השנייה, תהום שתישאר פעורה לרגלינו לנצח. השני מנסה לגשר מעליה במערכת קשרים שהלכה והתרחבה עם השנים, והיום הם יחסי ידידות ושיתוף פעולה מלא ופורה. 60 שנה אחרי השואה לא קהה הכאב על האובדן הנורא של מיליוני יהודים חפים מפשע, שנטבחו רק בשל היותם יהודים. העם היהודי לא יצליח להתאושש מאובדן בניו בידי הנאצים ועוזריהם. אין ולא יכולה להיות מחילה וכפרה על מה שעוללו בני גרמניה לבני העם היהודי. אין ולא יכולה להיות מחילה על חורבנה של יהדות אירופה. עולם שלם של דעת ועשייה, כשרונות בלתי רגילים שיכולים היו לתרום תרומה גדולה לאנושות כולה, כל זה הוחרב ואבד במעשה הרצח הגדול והנורא ביותר בהיסטוריה. אדוני הנשיא, לקיחת אחריות מוסרית על חטאי העבר איננה משחררת את מנהיגות אירופה היום מאחריות למניעת הישנות פשעים כנגד העם היהודי. למען העתיד, חשוב להתמיד במלאכת חינוך הדור הצעיר ולהילחם מלחמת חורמה בלתי פוסקת בכל גילויי האנטישמיות והגזענות, שהלכו והתרבו בשנים האחרונות. נוכח גילויים אלו של האנטישמיות החדשה, זו גם חובתה של ישראל להרחיב את מאמציה בהסברת מצבה המיוחד ועמדותיה בקרב הדור הצעיר בעולם. אם בעבר התנגדו האנטישמים לקיומם של היהודים כחברים שווים בחברה, הרי שהאנטישמים החדשים שוללים את זכותו של העם היהודי להגן על עצמו במסגרת מדינה חברה שווה בחבר העמים. האנטישמים החדשים שואבים את השראתם משורה של מנהיגים שפיהם ולבם אינם שווים. הם מתנגדים לשנאת היהודים, מגנים את השואה, תובעים לזכור ולא לשכוח. אך באותו זמן יש ביניהם החותרים תחת הלגיטימיות של מדינת ישראל, מתנגדים לזכותו של העם היהודי להגנה עצמית, שוללים את המלחמה בטרור ואת מאבקה של ישראל במדינות ובארגונים כגון אירן, סוריה וה"חיזבאללה", ששמו להם למטרה להשמיד אותה. הדרך היחידה להבטיח את קיומו של העם היהודי היא קיומה של מדינה יהודית המסוגלת להגן על עצמה בכוחות עצמה.  מי שמתנגד לכך מכשיר למעשה את שנאת ישראל. אדוני הנשיא, התחנות השונות בביקורך בארץ – הר-הרצל והר-ציון, בית-החולים תל-השומר ומוזיאון התפוצות, העיר שדרות, מכון ויצמן, האוניברסיטה העברית ו"יד ושם", יציגו לפניך בתמצית את סיפורה של הארץ הזאת. 60 שנה אחרי השואה, ההישגים האדירים של ישראל בכל התחומים רק מעידים למה עוד יכולנו להגיע בעזרת הכשרונות שחוסלו. למרות היותה ארץ מעוטת משקעים, החקלאות כאן היא מהמתקדמות בעולם. למרות גודלה של ישראל, היא מהמובילות בתחום ההיי-טק וחברה במועדון המצומצם מאוד של מדינות ששיגרו לוויינים לחלל. זו מדינה שרמת המדע, הרפואה והתרבות שבה מעוררת קנאה. זו מדינה הנחשבת לאחת העשירות בעולם בתחום ההון האינטלקטואלי. זו מדינה שמהנדסיה מוערכים כטובים בעולם. זו מדינה ש-5 מיליוני תושבים קלטו בתוך עשור אחד מיליון אזרחים נוספים, מבצע מרשים וכמעט חסר תקדים בכל קנה-מידה בין-לאומי. הסיוע שהעניקה לנו ממשלת גרמניה בתחומים רבים ושונים הוא אחד מהגורמים שאפשרו לנו להגיע להישגים אלה, ואנחנו יודעים להוקיר זאת. ב-40 השנים שחלפו מאז כינון היחסים בין שתי המדינות, הם הלכו והתרחבו בהיקף מרשים. שוב ושוב הביעה גרמניה את מחויבותה לביטחונה של ישראל ולשלומה, ואף ביטאה את מחויבותה זאת במעשים בשעת מבחן. גרמניה נחלצה לעזרתה של ישראל בניסיון לפתור את הבעיה ההומנית הכאובה של השבויים והנעדרים. אני רוצה להודות לכל מי שלוקח חלק בכך על המאמצים וההצלחות עד כה, ולקוות כי מאמצינו המשותפים יובילו, בהקדם, לשובם הביתה של שאר שבויינו ונעדרינו. משפחותיהם המייחלות ועם ישראל כולו חבים חוב של תודה על כך. אדוני נשיא גרמניה, אני מאחל לך ביקור מהנה ופורה בארצנו, ולשתי המדינות - המשך התקדמות בדרך שבה אנחנו הולכים יחד כבר 40 שנה. תודה רבה.
אדוני היושב-ראש, חברי הכנסת, אורחים נכבדים, אנחנו מציינים היום זו השנה השנייה את יום המאבק של מדינת ישראל באנטישמיות. בחרנו לציין את יום המאבק באנטישמיות ביום שחרורו של מחנה ההשמדה אושוויץ-בירקנאו, הסמל הנורא של השואה. בעלות-הברית ידעו על השמדת היהודים, ידעו ולא עשו דבר. ב-19 באפריל 1943 התכנסה ועידת ברמודה, בהשתתפות נציגי בריטניה וארצות-הברית, כדי לדון בהצלת יהודי אירופה. בפועל עשו משתתפי הוועידה הכול כדי להימנע מהתמודדות עם הבעיה. כל ההצעות לפעולות הצלה שהגישו הארגונים היהודיים נדחו. הם פשוט לא רצו לעסוק בכך. ועידת ברמודה לא היתה אלא המשך סיפורה המזעזע של "ספינת הארורים", "סנט לואיס", שהפליגה ב-1939 מגרמניה ועל סיפונה 1,000 יהודים שהצליחו להימלט מן הרייך השלישי. המפליגים התדפקו על דלתות קובה ונמלי מזרח ארצות-הברית, אך אלה סירבו להעניק להם מקלט, ובכך אילצו אותם לחזור אל חופי אירופה. רובם נרצחו במחנות ההשמדה. אותה אטימות גילו שלטונות המנדט הבריטי, שנעלו את שערי הארץ בפני פליטים יהודים שביקשו למצוא בארץ-ישראל חוף מבטחים. כך נדחתה בקשתם של 769 נוסעי הספינה "סטרומה" שנמלטו מאירופה, וכולם מלבד אחד מצאו את מותם בים. כל שנות המלחמה לא נעשה דבר כדי להפסיק את ההשמדה. כאשר החלו, בקיץ 1944, הגירושים ההמוניים מהונגריה, לא הפציצו בעלות-הברית את מסילות הברזל שהובילו מהונגריה לאושוויץ ואת מתקני הרצח בבירקנאו, וזאת אף שהיתה להם היכולת לכך. מטוסי בעלות-הברית תקפו יעדים קרובים לאושוויץ, אך סירבו להפציץ את המחנה עצמו, שבו נרצחו מדי יום 10,000 יהודים, וכך במשך כמה שבועות הושמדו 618,000 יהודי הונגריה. אדוני היושב-ראש, המסקנה העצובה והנוראה היא, שלאיש לא היה אכפת שרוצחים יהודים. "אל תבטחו בנדיבים", אומר משורר תהילים, ואומנם, בשעת המבחן הנוראה ביותר, גם הנדיבים וגם הידידים המוצהרים לא נקפו אצבע. זה הלקח היהודי של השואה, וזה השיעור שלימד אותנו, את בני העם הנעקד, מחנה אושוויץ. מדינת ישראל למדה את הלקח הזה, ומאז הקמתה היא מיטיבה להגן על עצמה ועל תושביה ומספקת חוף מבטחים לכל יהודי באשר הוא. אנחנו יודעים שאין לנו לסמוך אלא על עצמנו. תופעה זו של יהודים המגינים על עצמם ומשיבים מלחמה שערה היא לצנינים בעיני האנטישמים החדשים. צעדים לגיטימיים של הגנה עצמית שישראל נוקטת במלחמתה בטרור הפלסטיני, פעולות שכל מדינה ריבונית מחויבת בהן כדי להבטיח את שלום תושביה, מוצגים בידי שונאי ישראל השונים כצעדי תוקפנות בנוסח נאצי. רבים מגילויי האנטישמיות בשנים האחרונות שוב אינם מכוונים נגד היהודי כפרט, אלא נגד התגלמות הכלל היהודי – מדינת ישראל היא מדינת היהודים. כבר בשנת 1967, במכתב לידיד אנטי-ציוני, כתב ד"ר מרטין לותר קינג, שהאנטי-ציונות אינה אלא אנטישמיות בתחפושת. אני מצטט: "בארצות המערב שוב אין זה פופולרי לתת פומבי לשנאת היהודים. כיוון שכך, האנטישמי מחפש תמיד צורות, דרכים ובמות חדשות לטפטף בהן את רעלו. לכן הוא שוב איננו שונא יהודים. הוא בסך הכול אנטי-ציוני. אבל, ידידי, אין מקום לטעות. כאשר אנשים מטיחים האשמות בציונות, מטרתם האמיתית היא היהודים". בימינו הולכים ומתמעטים בני הדור שהיה עד לזוועה והולכת וגואה הבורות. פחות ופחות אנשים ברחבי העולם שמעו על השואה או יודעים מה קרה באושוויץ, וגילויי האנטישמיות הולכים ומתרבים. 60 שנה אחרי שחרור אושוויץ, הרשע שהוליד את הזוועה עדיין קיים, עדיין מאיים. ישראל עומדת יחד עם ממשלות וארגונים יהודיים ובין-לאומיים מכל רחבי העולם, שזוכרים את אושוויץ ונחושים להילחם ברשע הזה מלחמת חורמה. אנו נמשיך לפעול ללא ליאות כדי שזכר אושוויץ ולקחי השואה לא יישכחו, כדי להבטיח שאושוויץ לא יחזור לעולם. ישראל היא מדינה קטנה מאוד, רבת כשרונות, ועמה אמיץ, אך תמיד יש לזכור שזה המקום היחיד בעולם שבו יש לנו, היהודים, הזכות והכוח להגן על עצמנו בכוחות עצמנו, ועל זאת לא נוותר לעולם. זו האחריות ההיסטורית שלנו. זו האחריות ההיסטורית שלי.
כבוד נשיא המדינה משה קצב, הנשיא לשעבר יצחק נבון, יושבי-ראש הכנסת לשעבר, נשיא בית-המשפט העליון השופט ברק, אדוני היושב-ראש, חברי הכנסת, ידידי חברי הכנסת לשעבר, הסגל הדיפלומטי, מכובדי כולם. אחרי כמה ימים של גשמי ברכה אנו זוכים לחוג היום את ט"ו בשבט ביום בהיר ומלא שמש. כך יוכלו ילדי ישראל שיוצאים היום לנטיעות בכל רחבי הארץ לחזות בלובן השקדיות, שפרחיהן הנצו לאחרונה, להתבשם ממרבדי הנרקיסים והכלניות שפרחיהם הנצו, המעטרים את השדות של ארצנו, להריח את הריח המשכר של הטבע הסובב אותנו. אני בטוח שרבים מחברי הכנסת היו מעדיפים, כמוני, לבלות את היום הזה יחד אתם. למראה אולם המליאה, נראה לי שלא מעטים העדיפו זאת. לא במקרה נקבע יום כינונה של הכנסת דווקא בט"ו בשבט. את המצוות הקשורות בכל יתר מועדי ישראל יכול אדם לקיים גם על אדמת נכר. את המשמעות ההלכתית-החקלאית של ט"ו בשבט אפשר לקיים רק בארץ-ישראל, שכן חג זה, כל טעם קיומו קשור בהוויית הארץ, בטבע שלה ובנופיה. כך גם הכנסת, ההתגלמות המובהקת ביותר של חידוש הממלכתיות הישראלית, יכולה להתקיים רק על אדמת הארץ, ארץ-ישראל, ובארץ-ישראל היא יכולה לשכון רק כאן, בירושלים, בירת הנצח של עם ישראל. אדוני היושב-ראש, עבודת החקיקה של הכנסת ב-56 שנותיה היא מפעל עצום, שתרם תרומה חשובה ביותר לבנייתה של ישראל כפי שהיא היום – מדינת חוק מתקדמת, נאורה, פתוחה, דמוקרטית ושוויונית, מדינה שמערכת חוקיה קשובה לשינויי הזמן ומתאימה את עצמה לצרכים המשתנים של החברה. ועדיין, עם כל הישגיה האדירים של הכנסת בתחום החקיקה, יש בינינו רבים הסבורים שהכנסת חטאה בכך שלא מילאה את תפקידה הראשון, והוא חיבורה של חוקה לישראל. אני לא סבור כך. שתי אפשרויות ניצבו בפני חברי הכנסות הראשונות: האחת – חיבורה של חוקה סדורה וכפייתה הר כגיגית על החברה הישראלית המתהווה, הלומדת מחדש, אחרי אלפיים שנות גלות, את אורחות הממלכתיות והעצמאות. האחרת – חיבורה של חוקה כמעשה מרכבה, פיסה אחר פיסה, תוך הקשבה רגישה וסבלנית לצורכי החברה על חלקיה הרבים והשונים. בצדק, לדעתי, בחרה הכנסת ללכת בדרך השנייה, והתוצאה היום, 56 שנה אחרי כינונה של הכנסת, היא שיש לנו חוקי-יסוד לא מעטים המהווים שלד מוצק לחוקה שמלאכת חיבורה עדיין נמשכת. בכל מדינה מתוקנת החוקה, המבטאת את תעודת הזהות של החברה, היא בגדר צורך. גם אצלנו כך. ועדיין, בעיני, גדול וחשוב מן הצורך הזה, הצורך האחר: להגיע בחברה שהיא כל כך רבת גוונים וזרמים - שלא לומר, פלגים - כמו החברה הישראלית, לחיבורה של החוקה מתוך הסכמה. רק כך נבטיח שתעודת הזהות שתתקבל בסופו של דבר תהיה אכן תעודת זהות משותפת לכולנו ומוסכמת על כולנו. אמרתי – אני תומך בצורך בחוקה. לדעתי, חוקה חייבת להיעשות בהסכמה. וגם אם לא נצליח במלאכת עשיית החוקה הזאת כפי שהיינו רוצים, בעיני אולי עדיפה אפילו חוקה שיש בה פגמים מסוימים אבל שנעשתה בהסכמה, ולא בכפייה. אדוני היושב-ראש, הבית הזה מסמל את ריבונות העם היהודי בארץ-ישראל ואת היותם של אזרחינו בני-חורין במשטר דמוקרטי. לא מדובר בסמל ריק מתוכן, אלא בגוף בעל שליחות לאומית שאין חשובה ממנה. תפקידה של הכנסת, שהעם נתן בה את אמונו והפקיד בידיה את גורלו, הוא להנהיג אותו ולהוביל אותו אל עתידו. הכנסת לא נבחרת כדי לשמש מועדון לוויכוחים עקרים, אלא כדי לקבל החלטות אמיצות, מתוך ראיית האינטרס הלאומי הכולל. לא קל לקבל הכרעות הרות-גורל, אבל זה תפקידה של הנהגה לאומית. לא קל להחליט כאשר נדרשות הכרעות קשות, קורעות לב, אבל זו שעת המבחן של שליחי העם, שכן, לא להחליט או לנסות להעביר את האחריות לאחרים רק משום שקשה, זו בריחה מהאחריות ובגידה בשליחות. משטר דמוקרטי הוא דמוקרטי באמת כאשר יודע המיעוט שזכויותיו שמורות ואינן עומדות בסימן שאלה. אך משטר דמוקרטי הוא כזה באמת גם כאשר המיעוט יודע שעליו לקבל ולכבד את החלטות הרוב, גם כאשר אלה אינן לרוחו. לצערנו, בשנה האחרונה גברו בתוכנו הקולות המאיימים על שלמותה של הדמוקרטיה הישראלית והמצהירים בגלוי על סירובם של גורמים שונים לקבל הכרעות דמוקרטיות שהתקבלו כחוק בכנסת. כנסת ישראל, המוסד העליון של הדמוקרטיה הישראלית, והדמוקרטיה הישראלית כולה, ידעו להגן על עצמן מפני המהרסים הקמים לפגוע בהן, והחלטות הכנסת יבוצעו במלואן. תודה רבה.
אדוני היושב-ראש, חברי הכנסת, אני מתכבד להודיע לכנסת, כי בהתאם לסעיף 31(א) לחוק-יסוד: הממשלה, החליטה הממשלה לשנות את חלוקת התפקידים בין השרים כדלקמן: ראש הממשלה יכהן גם בתפקיד שר הרווחה ובתפקיד שר המדע והטכנולוגיה; השר אהוד אולמרט יחדל לכהן בתפקיד שר התקשורת; השרה ציפי לבני תכהן בתפקיד שרת המשפטים, נוסף על תפקידה כשרה לקליטת העלייה, ותחדל לכהן בתפקיד שרת הבינוי והשיכון; השר גדעון עזרא יחדל לכהן בתפקיד שר התיירות. בהתאם לסעיף 31(א) לחוק-יסוד: הממשלה, אני מבקש את אישור הכנסת לכך. בהתאם לסעיף 31(ג) לחוק-יסוד: הממשלה, אני מבקש את אישור הכנסת להחלטת הממשלה להקים משרד חדש, אשר ייקרא משרד המשנה לראש הממשלה. כמו כן, אני מתכבד להודיע לכנסת, כי בהתאם לסעיף 15 לחוק-יסוד: הממשלה, קיבלה היום הממשלה את הצעתי לצרף לממשלה את השרים הבאים: חבר הכנסת שמעון פרס, בתפקיד שר, המשנה לראש הממשלה; חבר הכנסת אופיר פינס-פז, בתפקיד שר הפנים; חבר הכנסת יצחק הרצוג, בתפקיד שר הבינוי והשיכון, במקום השרה ציפי לבני; חבר הכנסת בנימין בן-אליעזר, בתפקיד שר התשתיות הלאומיות; חברת הכנסת דליה איציק, בתפקיד שרת התקשורת, במקום השר אהוד אולמרט; חבר הכנסת שלום שמחון, בתפקיד השר לאיכות הסביבה; חבר הכנסת מתן וילנאי, בתפקיד שר בלי תיק; חבר הכנסת חיים רמון, בתפקיד שר בלי תיק; חבר הכנסת אברהם הירשזון, בתפקיד שר התיירות, במקום השר גדעון עזרא. בהתאם לסעיף 15 לחוק-יסוד: הממשלה, אני מבקש את אישורה של הכנסת למינוי השרים. בנוסף, בהתאם לסעיף 9(א)(11) לחוק הממשלה, אני מבקש להודיע לכנסת כי הממשלה החליטה היום, על-פי סעיף 31(ד) לחוק-יסוד: הממשלה, להעביר ממשרד התשתיות הלאומיות למשרד המשנה לראש הממשלה את שטחי הפעולה של הרשות לפיתוח הגליל ושל הרשות לפיתוח הנגב. בהמשך לכך החליטה הממשלה, בהתאם לסעיף 31(ב) לחוק-יסוד: הממשלה, להעביר למשנה לראש הממשלה את הסמכויות הנתונות לשר לתשתיות לאומיות על-פי חוק הרשות לפיתוח הגליל, התשנ"ג-1993, ועל-פי חוק הרשות לפיתוח הנגב, התשנ"ב-1991.
בהתאם לסעיף 31(ב) לחוק-יסוד: הממשלה, אני מבקש את אישורה של הכנסת להעברת סמכויות אלו. בתוך כמה שבועות נצרף לממשלה שרים וסגני שרים מהליכוד, וזאת לאחר מיצוי המשא-ומתן עם סיעת ש"ס. תודה רבה.
אני מבקש, ראשית, הצבעה שמית, ודבר שני, הצבעת אמון.
כבוד נשיא המדינה והגברת קצב, כבוד יושב-ראש הכנסת, מכובדי חברי הכנסת, בראשית דברי אני מבקש לשבח את יושב-ראש הכנסת על יוזמתו הברוכה לייחד ישיבת מליאה לכבודה של לשוננו. יוזמה זו היא דבר בעתו, ואני מייחס לתכליתה של ישיבה מיוחדת זו חשיבות רבה מאוד. סבי היה מורה לעברית ברחובות, בראשית המאה הקודמת. יש לי אהבה עמוקה לעברית, לנס תחייתה, לעומק ההיסטורי שממנה היא שואבת את ביטוייה, את מילותיה ואת משפטיה. אליעזר בן-יהודה, מחיה השפה העברית, אמר: "שני הדברים שבלעדיהם לא יהיו היהודים לעם: הארץ והלשון". אילו קם בן-יהודה מקברו, היה בוודאי נפעם לשמוע זאטוטים ובאים בימים מלהגים יחדיו בשפת עבר בארץ-ישראל, ו"מלים-מלים" שהוא "בדה ממוחו הקודח", על-פי שירו היפה של ירון לונדון, שגורות בפי כול. ספרות עברית, שירה עברית, זמר עברי, עיתונות עברית, שיחת חולין עברית – כל ההוויה העברית התוססת הזאת היא הגשמת חלומו של בן-יהודה. חגיגה מסחררת של אותיות עבריות והברות וצלילים עבריים סביב-סביב, בארץ ששמרה אמונים לשפתה, ושמות נופיה, גליליה, עריה וכפריה חתומים מקדמת דנא בלשונה העתיקה. ניצחונה של העברית, שהיתה לשפת כל הגלויות שהתקבצו כאן במדינת ישראל, היה נראה בעיניו של בן-יהודה, ללא ספק, כביטוי המופלא ביותר של נס התקומה הלאומית. תחייתה של התרבות העברית החדשה יצרה עושר לשוני מופלא, היונק מכל רובדי שפתנו: לשון המקרא והנביאים, שפת המשנה והגמרא, שפת התפילה וההלכה, בד בבד עם חידושי לשון נאים שצמחו כניצנים רעננים משורשי העברית הקדומה. השפה החדשה-ישנה שנתהוותה היתה גולת תפארתנו וגאוותנו. אהבנו אותה, קינאנו לה, שוררנו אותה ונדרנו לה אמונים. הסופר חיים הזז נאם לפני כ-40 שנה בפני אגודת הסופרים הצרפתים ואמר: "ארץ-ישראל לא נבנתה אלא על-ידי שהלשון העברית חיה וספרות עברית קיימת, ואלמלא כן לא היתה מדינת ישראל קיימת כלל ועיקר". דבריו של הזז הקדימו אך במעט את ההתעוררות המופלאה שחלה בפזורה היהודית בברית-המועצות, התעוררות שמצאה את ביטויה, ראשית כול, בלימוד השפה העברית במחתרת, תוך גילויי גבורה עילאית ומסירות נפש. מן הניצוץ העברי הודלק לפיד החירות, שלאורו נהרו המוני אחינו ואחיותינו בעלייה הגדולה והברוכה למדינת ישראל, עלייה שהיתה לפלא וחלום שהוגשם. אדוני הנשיא, כבוד היושב-ראש, חברי הכנסת, ניצחונה המפואר של העברית, שפת הנצח, שפת עמנו וארצנו מקדם, שפת התנ"ך, איננו צריך לסמא את עינינו מלראות נכוחה את הנסיגה המדאיגה שחלה באיכות הלשון. העברית הנשמעת היום ברחוב הישראלי וזו שבחלונות הראווה ובשלטי החוצות מלאה, למרבה הצער, סיגים ולע"ז. היא איננה זכה וצרופה כפי שיצאה מעל אובניו של בן-יהודה ומכתבי קדמונינו. אוזן רגישה, הקנאית לטוהר השפה וליופיה, היתה קולטת צרימות קשות של ביטוי עילג, הגייה מרושלת וביטויים זרים נטולי חן, המקלקלים את השפה. רידודה של השפה והשחתת צחותה בשטף צורם של לע"ז אינם אופנה חולפת. אם לא ננקוט מדיניות פעילה של הגנת העברית, אם נתבונן חדלי אונים בדלדול הלשון ובהמעטת כבודה, נאבד נכס יקר ביותר של תרבותנו וזהותנו הלאומית. את המערכה למען העברית יש לנהל בכל הרמות - בגני-הילדים, בבתי-הספר, ברשות השידור, בעיתונות הכתובה ובאווירה הציבורית. אינני מבין, למשל, מדוע רשתות שידור ישראליות צריכות לתייג את עצמן בשמות לועזיים חסרי הוד והדר כ"הוט" ו"יס" וכיצד נוצר יצור הכלאיים "יאללה, ביי", במקום המלה היפהפייה "שלום". האם אין עוד שמות עבריים מתאימים? מדוע מסעדות, בתי-קפה, חנויות ועסקים במקומותינו מתגדרים בשמות לועזיים? האם אין בצליל הזר יותר מקורטוב של זיוף, התבטלות עצמית ואי-כבוד? אין לוותר. העברית יקרה וחשובה לנו מכדי שנחשה לנוכח ביזויה והנמכת קומתה. מעל במה זו, במת הכנסת, נקרא להתגייסות לאומית למען כבודה של השפה העברית, עטרת מורשתנו ותרבותנו העברית. המאבק למען העברית איננו חדש. לפני יותר מ-90 שנה התחוללה פה בארץ-ישראל "מלחמת השפות". העברית ניצחה בעיקר בזכות הילדים ובני-הנוער. הישועה, כתב המשורר נתן אלתרמן, תבוא מכוחם של "בני עניים" עבריים גאים ולא מן הנוהים אחר תרבות זרה. וכה כתב המשורר: "- - - אומרים: קרבה שעת אפס/ ומחר איה חוכמה תשכון,/ כי עם עילג יכסה ארץ/ ואבדו מחשבה ולשון.// ואז אנחנו, אותיות/ הכתב העבריות, אומרות:/ מן העם המוכה בקיעים,/ - - - יבואו בני העניים/ שלקראתם תצא תורה.// להם, שכוחם חדש/ - - - מחכות - - -/ מחשבתה  של אומה ולשונה". תודה רבה.
אדוני היושב-ראש, חברי הכנסת, זו שעת גורל לישראל. על הפרק הכרעה קשה שמעטות כמוה, ומידת חשיבותה לעתיד מדינתנו באזור הזה זהה למידת הקושי, המכאוב והמחלוקת שהיא מעוררת בקרבנו. אתם יודעים שלא בלב קל אני נושא את דברי אלה בפני נבחרי העם ובפני העם כולו, הצופה בנו והמאזין היום לכל מלה הנאמרת פה בכנסת ישראל. זה העם שעמד ועומד בגבורה בכל המסות והמוראים שבמלחמה הנמשכת העוברת מדור לדור, שבה כמו במירוץ שליחים מעבירים האבות את הרובה לבניהם, שבה נמחק כבר כל גבול בין חזית לעורף, שבה גם בתי-ספר ומלונות, מסעדות ושווקים, בתי-קפה ואוטובוסים משמשים יעד לטרור אכזרי ולרצח בכוונה תחילה. העם הזה רוצה לדעת היום איזו הכרעה תיפול בבית הזה בתום הדיון הסוער. מה נאמר לו? ואיזו בשורה נשמיע באוזניו? לי אישית קשה מנשוא ההכרעה הזאת. בכל חיי כלוחם וכמפקד, כאיש פוליטי, כחבר הכנסת, כשר בממשלות ישראל וכראש הממשלה לא ידעתי קשה כמותה. אני יודע מה משמעותה של החלטת הכנסת לגבי אלפי ישראלים המתגוררים זה שנים רבות בחבל-עזה, שנשלחו לשם בשם ממשלות ישראל ובנו שם את בתיהם ונטעו עץ וגידלו פרח, והולידו שם בנים ובנות שלא ידעו בית אחר. אני יודע היטב, אני שלחתי והייתי שותף למעשה הזה ורבים מאלה הם ידידי האישיים. אני מודע היטב למכאובם, לזעמם, לייאושם.
אך כמידת הבנתי לכל העובר עליהם בימים אלה ולכל הצפוי להם בעקבות ההכרעה המתבקשת היום בכנסת ישראל, כן מידת אמונתי בהכרח לעשות - - -
- - - בהכרח לעשות את צעדי ההתנתקות באזורים האלה, עם כל הסבל הכרוך בכך, ומידת נחישותי לעמוד עד תום במשימה הזאת.
אני משוכנע בעמקי לבי ובמיטב הכרתי כי ההתנתקות הזאת תחזק את ישראל - -
- - באחיזתה בשטח החיוני לקיומנו ותזכה בברכתם והוקרתם של קרובים ורחוקים, תפחית איבה - -
- - תפרוץ חרם ומצור ותקדם אותנו בדרך השלום עם הפלסטינים ושאר שכנינו.
מאשימים אותי כי רימיתי את העם ואת הבוחרים - -
- - כי אני נוקט צעדים המנוגדים לחלוטין לדברים שאמרתי ולמעשים שעשיתי. זו עלילת שווא. הן בעת מערכת הבחירות והן כראש ממשלה שבתי ואמרתי בגלוי שאני תומך בהקמת מדינה פלסטינית - -
- - שאני נכון לוויתורים כואבים למען יושם קץ לסכסוך הזה, הממושך והממאיר, בין הנלחמים על הארץ הזאת, שאעשה כמיטב יכולתי להביא שלום. אני רוצה, אדוני היושב-ראש, לומר שעוד שנים רבות לפני זה – זה היה ב-1988, בפגישה של שרי הליכוד אצל ראש הממשלה יצחק שמיר – אמרתי שם שלפי דעתי, אם אנחנו לא רוצים להידחק לגבולות 1967 צריך להביא לחלוקת השטח.
כמי שלחם בכל מלחמות ישראל ולמד על בשרו כי ללא כוח אין לנו שום סיכוי לשרוד באזור הזה, שאינו מרחם על החלשים, כן למדתי מניסיוננו כי לא החרב לבדה תכריע בריב המר הזה בארץ הזאת. אומרים לי כי ההתנתקות תתפרש כנסיגה מחפירה תחת לחץ ותגביר את מתקפת הטרור - -
- - תציג את ישראל ברפיונה, ואת עמנו כעם שאינו נכון להילחם ולעמוד על שלו. אני דוחה על הסף את האמירה הזאת.
כוחנו עמנו להגן על הארץ הזאת ולפגוע אנושות באויב המבקש את נפשנו.
ויש האומרים לי כי תמורת שלום אמת - -
- - חתום, גם הם היו נכונים לוויתורים הכואבים האלה. אך למרבה הצער, אין לנו מנגד שותף להידברות רצינית על הסכם שלום.
גם ראשי ממשלה בישראל שהכריזו על נכונות לוויתור מרבי על שטחי מולדת נענו באש ובאיבה. זה לא כבר הכריז ראש הרשות הפלסטינית כי "מיליון שהידים יפרצו את הדרך לירושלים". בבחירה בין מעשה אחראי ונבון בתוך ההיסטוריה, העשוי להביא לפשרה כואבת, לבין מלחמת הקודש להחרבת ישראל בחר יאסר ערפאת בדרך הדם והאש והשהידים.
הוא מבקש להפוך סכסוך לאומי שניתן לסיימו בהבנה הדדית למלחמת דת בין האסלאם ליהודים, ולהתיר גם את דמם של יהודים החיים הרחק מכאן. לישראל תקוות רבות, ומולה גם סכנות קשות. הבולטת בין הסכנות הינה אירן, שעושה כל מאמץ להתחמש בנשק גרעיני, באמצעי שיגור בליסטיים ובהכנת מערך טרור אדיר, יחד עם סוריה, בלבנון. ואני שואל אתכם: במה אנחנו עוסקים, ועל מה אנחנו נאבקים - -
- - מול הסכנות הנוראות שלפנינו? האם איננו מסוגלים להתאחד כדי לקדם את פני הרעה? זאת השאלה האמיתית.
תוכנית ההתנתקות אינה במקום משא-ומתן ואינה מבקשת להקפיא את המצב שייווצר לאורך ימים.
היא צעד הכרחי מאין כמוהו במציאות שאינה מאפשרת כעת משא-ומתן אמיתי לשלום.
הכול נותר פתוח להסכם שיבוא כתום הטרור, הטרור הרצחני הזה, ועם ההכרה שתבקיע בקרב שכנינו כי אין בו כדי לנצח אותנו בארץ הזאת.
אדוני היושב-ראש, ברצוני לקרוא כמה שורות שנכתבו בעת מאורעות הדמים ב-1936. צריך לזכור, היישוב היהודי בארץ מנה פחות מ-400,000 איש אז. כתב את המאמר הזה בעיתון "דבר" משה בילינסון. אמרתי, זה היה בימי מאורעות הדמים בשנת 1936: "עד מתי? כך שואלים. עד מתי? עד שכוחו של ישראל בארצו יידון למפרע לתבוסה כל התקפת האויב באשר הוא שם; עד שהנלהב ביותר והנועז ביותר בכל מחנות האויבים באשר הם שם ידע: אין אמצעי לשבור את כוח ישראל בארצו, כי הכרח החיים אתו ואמת החיים אתו. ואין דרך בלתי אם להשלים אתו. זהו טעם המערכה".
אני משוכנע כי כל שעשינו מאז ועד היום מאשר את הדברים העזים האלה. אין אנו רוצים לשלוט לתמיד במיליוני פלסטינים המכפילים את מספרם מדי דור. ישראל, הרוצה להיות מדינה דמוקרטית למופת, לא תוכל לשאת לאורך ימים מציאות כזאת. יש בתוכנית ההתנתקות כדי לקרוע שער למציאות אחרת. אני רוצה לומר היום דברים באוזני שכנינו הערבים. כבר במגילת העצמאות שלנו, בעיצומה של מלחמה אכזרית, הושיטה ישראל הנולדת בדם את ידה לשלום למי שלחם בה וביקש להכריתה בחרב. אני מצטט: "ואנו קוראים, גם בתוך התקפת הדמים הנערכת עלינו זה חודשים, לבני העם הערבי, תושבי מדינת ישראל, לשמור על השלום וליטול חלק בבניין המדינה, על יסוד אזרחות מלאה ושווה ועל יסוד נציגות מתאימה בכל מוסדותיה הזמניים והקבועים". מאז עברו ימים רבים. הארץ הזאת והאזור הזה ידעו עוד מלחמות וידעו את כל המלחמות שבין המלחמות, את הטרור ואת פעולות התגמול הקשות מידה של ישראל העומדת על נפשה. במלחמה הממושכת הזאת נפגעו גם רבים מאוד מקרב הלא-לוחמים, מקרב אוכלוסיות חפות מפשע. ובכי פגש בבכי. אני רוצה שתדעו כי לא ביקשנו לבנות את חיינו במולדת הזאת על חורבנכם. זאב ז'בוטינסקי כתב בשירו לפני שנים רבות את חזון השותפות והשלום בקרב בני הארץ: "שם ירווה לו משפע, מאושר, בן ערב, בן נצרת ובני".
הותקפנו ועמדנו על נפשנו, ובגבנו הים. רבים נפלו במערכה ורבים איבדו בית ושדה ומטע, והיו לפליטים. זו דרך המלחמות, אך המלחמה אינה גזירה משמים. אנו כואבים גם היום את קורבנם של חפים מפשע בקרבכם. דרכנו אינה דרך ההרג בכוונה תחילה.
לפני 48 שנים, ערב יום העצמאות בשנת 1956, על רקע של מסירת גופות של עשרה מחבלים שביצעו מעשי פשע בישראל, מעשי רצח בישראל – הן נמסרו בארגזי עץ לידי המצרים בנקודת מעבר ברצועת-עזה. על זה כתב המשורר העברי נתן אלתרמן: - -
- -  "ערב, אויב שלא ידעת מאז תעוררי ביום קומך עלי, עדים חיי אשר גבם אל קיר ואל קורות ימי עם אלוהי, אויב אשר כוחה של חמתו מול הקמים להכריתו עד יום, ידמה רק לכוחה של אחוותו בברית-אחים שבין לאום ולאום". זה היה בתקופת פעולות הרצח, בתקופת פעולות התגמול - - -
חברי הכנסת, ברשותכם אני רוצה לסיים בציטוט מדברים שאמר מעל הבמה הזאת ראש הממשלה מנחם בגין, זכרו לברכה, בסוף דצמבר שנת 1977: - -
- - "מנין נובעת הפקרות הלשון הזאת - -
- -  לרבות דברים אחרים שהושמעו? את זאת אמרתי פעם בוויכוח לאנשי 'גוש אמונים'" - אני מצטט את דבריו של מנחם בגין - "שאני אוהב אותם גם היום ואוסיף לחבב אותם גם מחר. אמרתי להם: אתם חלוצים נפלאים, בוני הארץ, מתנחלים על אדמת טרשים, בגשם בחורף, מתוך קשיים. אבל יש לכם חולשה אחת - פיתחתם בקרבכם איזה תסביך של משיחיות. עליכם לזכור  שהיו ימים" - -
- - "כאשר עדיין לא נולדתם או הייתם ילדים קטנים" - -
- - "ימים שבהם אנשים אחרים סיכנו נפשותיהם יומם ולילה, עבדו ועמלו, הקריבו קורבנות, ועשו את מלאכתם בלי שמץ של תסביך משיחיות. ואני קורא גם היום לידידי הטובים מ'גוש אמונים' לעשות את המלאכה בצניעות לא פחותה מזו שבה עשו קודמיהם, בימים אחרים ובלילות אחרים."
"משגיחים על כשרותנו הארץ-ישראלית אינם דרושים לנו. את כל חיינו הקדשנו לארץ-ישראל ולמאבק על שחרורה, וכך נוסיף."
אני קורא לעם ישראל להתאחד בשעת ההכרעה הזאת.
עלינו למצוא מכנה משותף לאיזה "יחד הכרחי" - -
- - שיאפשר לנו להתמודד בהבנה - -
כבר שילמנו מחיר יקר מנשוא על קנאות רצחנית. עלינו למצוא את השורש המאחה אותנו - - -
עלינו למצוא את השורש המאחה אותנו ולעשות את מעשינו בתבונה ובאחריות המאפשרות את חיינו כאן כעם בוגר ושבע ניסיון. אני קורא לכם לתמוך בי בשעת ההכרעה הזאת. תודה רבה לכם.
אדוני יושב-ראש הכנסת, יעל היקרה, משפחת זאבי, חברי הכנסת, שלוש שנים חלפו מאז נפל השר רחבעם זאבי גנדי, השם ייקום דמו, קורבן לכדורי המרצחים הפלסטינים. שלוש שנים חלפו, וחסרונו של גנדי מורגש בכל התחומים הרבים שבהם שלח את ידו. איש רב-פעלים היה גנדי: לוחם, מפקד, חלוץ ההולך לפני המחנה, איש חזון וספר. אך היום אני רוצה לדבר על אהבתו הגדולה של גנדי, אהבה שאותה מימש הלכה למעשה בכל אורחות חייו, האהבה לארץ-ישראל. גנדי היה תבנית נוף מולדתו, תבנית נופה של ארץ-ישראל. כל חייו פסע גנדי בשבילי הארץ, כשהוא עומס על שכמו את התרמיל הכבד של מורשת העם היהודי בארצו. גנדי הבין כי הקשר בין עם ישראל לארצו מעוגן בראש ובראשונה באלפי שנים של חיים יהודיים ושל יצירה יהודית בארץ-ישראל. לכן, לאחר שנים של הגנה על גבולות הארץ כאיש צבא, פנה גנדי לתחום הנחלת מורשת הארץ לדורות הבאים. פועלו כמנהל מוזיאון ארץ-ישראל מוכר לכולנו, אך מעטים מכירים את פועלו הרב כעורך ומהדיר ספרים. הוא ערך והביא לדפוס כ-72 ספרים על הארץ, ובמסגרת מפעל חשוב זה גם הביא לתרגומם לעברית של סיפורי מטיילים ועולים לרגל לארץ-ישראל. גם בזירה הציבורית פעל גנדי להעמקת הקשר בין העם לארצו ולמורשתו. במשא-ומתן הקואליציוני הראשון עם הליכוד, ב-1988, דרש לכתוב בקווי היסוד של הממשלה, כי יש להשתית את החינוך על ערכי הנצח של עם ישראל: תורת ישראל, תולדות עם ישראל ולימודי מולדת. כששאלו אותו מדוע הוא מתעקש גם על התורה, השיב גנדי: "אנחנו בעד ארץ-ישראל, ומהיכן נגזרת ארץ-ישראל? מתורת ישראל". בימים שבהם הולכים ורבים הקולות המערערים על זכותו של העם היהודי למדינה במולדתו, מקבל פועלו של גנדי משנה חשיבות. עלינו להמשיך ולהנחיל לדורות הבאים את אהבת הארץ ואת מורשת העם היהודי. החינוך לערכי הנצח של עם ישראל הוא הערובה היחידה להמשך קיומה של מדינת ישראל כמדינה יהודית במלוא מובן המלה לדורי דורות. חברי הכנסת, בימים אלה, נוכח ההחלטות הקשות העומדות בפנינו, גנדי חסר במיוחד. ודאי שהיה יריב, אך יריב ראוי והוגן. שלוש שנים לאחר הירצחו, החלל שהותיר גנדי בחיים הציבוריים בישראל נותר פעור והאיכויות שהביא לוויכוח הדמוקרטי והפרלמנטרי בישראל חסרות לכולנו. בחייו ובמותו גילם גנדי את זכותנו על הארץ הזאת ואת מאבקנו לחיות בה, לחיות בה בבטחה. חיים חפר כתב עליו: "אשרי האיש שחי כשצה"ל וארץ-ישראל למראשותיו". אשרינו שנתברכנו בפועלו הרב של גנדי, שהשקיע את כל חייו ומרצו באהבתו הגדולה, בארץ-ישראל. תודה לכם.
אדוני נשיא המדינה והגברת קצב, אדוני היושב-ראש, כנסת נכבדה, אני מתכבד להתייצב היום בפני הכנסת כדרישת החוק, כדי לדווח על פעולות הממשלה העיקריות בתקופה האחרונה, ובעיקר על אלה שצפויות במהלך המושב הקרוב של הבית הזה. במוצאי החג האחרון התעוררנו כולנו בהלם ובבעתה נוכח השיא החדש של הזוועות שחוללו פיגועי הטרור בסיני. שוב נאלצנו לחשוק שפתיים ולקמוץ אגרוף אל מול מראות התופת. שוב נדרשנו להקריב קורבן נורא למולך הטרור, השנאה והרצח. כי פעמיים הותקפנו – פעם אחת כיוון שאנחנו ישראלים וכיוון שאנו מתעקשים על זכותנו לחיות חיים נורמליים במדינה יהודית משלנו, לחיות בה, לעבוד בה, לנפוש בחגיה. פעם שנייה - משום שאנחנו חלק מהעולם הנאור, עולם של מדינות חופשיות שהעמיד את החירות, הסובלנות והדמוקרטיה כערכים הנעלים מול הברבריות, העריצות והקנאות שלהן סוגדים הטרוריסטים כולם מכל העולם ובכל העולם. את לפיד החירות שאותו אנו נושאים לבדנו בחשכת המזרח התיכון מבקשים המרצחים לכבות, אבל הוא לא יכבה, משום שאנחנו מסרבים להיכנע לאלימות, מסרבים, ולעולם נסרב, לנטוש את חיינו כיהודים, כישראלים וכאנשים בני-חורין, ומשום שלא נשמוט מידינו לעולם את החרב המגינה על לפיד עצמאותנו. בעצם עומדנו בבית הזה, המסמן יותר מכול את ריבונות העם היהודי בארץ-ישראל ואת חירות אזרחינו במשטר דמוקרטי, אנו מביסים את המתקפה הנמשכת עלינו. הבית הזה יידרש לקבל כבר בשבועות הקרובים החלטות קשות ביותר שהן חיוניות לביטחון ישראל, לשגשוגה ולעתידה. הממשלה תביא להכרעה דמוקרטית את הסוגיות הקשות שיקבעו את דמותה של המדינה ואת אופי חיינו בה בשנים הקרובות. החלטות כאלה אינן קלות. אנו חייבים להביא בחשבון גם את המתנגדים להן, את אלה שייפגעו מן ההחלטות שלנו. מוטל עלינו לעשות הכול כדי להבין ללבם ולהקל עליהם את כאבם בסיוע ממשי.
אבל תפקידה של המנהיגות הלאומית, שמתמצה כאן בבית הזה, הוא לקבל החלטות בראייה לאומית רחבה. הכנסת היא המוסד העליון של הדמוקרטיה הישראלית. עד להחלטתה – מחלוקת; ממנה ואחריה - אחדות. הכרעת רוב בהצבעה דמוקרטית של הבית הזה היא המפתח ליצירת הסכמה לאומית רחבה, שהיא היסוד הראשון לקיום המדינה ולהצלחתה.
חברי הכנסת, בימים אלה פועלים כוחות צה"ל בעומק רצועת-עזה, כדי לסכל ולשבש את איומי הירי על היישובים היהודיים סביב רצועת-עזה ובתוכה. אלפי חיילי צה"ל, יחד עם אנשי זרועות הביטחון האחרות, מחרפים את נפשם באומץ ובכשרון כדי לאפשר לתושבי שדרות, היישובים סביבה ויישובי חבל-עזה להמשיך בחייהם.
אזור העימות האזרחי בישראל נודד מגזרה לגזרה, מהצפון לדרום, ממרכזי הערים ליישובי הספר. בכל פעם נדרשת אוכלוסייה אחרת לעמוד במסה הכבדה. המצב בעזה מלמד שאין די בהתגוננות פעילה ובסיוע לאזורי העימות, וגם לא בפעילות ההתקפית של צה"ל. בשניהם יקשה עלינו להתמיד אם ישראל תשקע בקיפאון מדיני ותמצא את עצמה מבודדת בקהילה הבין-לאומית. הנכונות של חברות רבות במועצת הביטחון לגנות את ישראל על פעולות המגן שלה מלמדת שאת העולם כבר לא מעניינת השאלה מי התחיל ומי אשם. העולם לא מתרגש יותר מירי טילים ורקטות על יישובים יהודיים, מרצח נשים וילדים. יותר מזה, הוא מגנה אותנו על מה שאנו עושים כדי להגן על עצמנו ועל ילדינו. זו המציאות הבין-לאומית. לכן חשוב להבטיח שידידינו בעולם, ובראשם ארצות-הברית, יתייצבו לצדנו ויעזרו לנו להדוף את המתקפה הדיפלומטית בשעה שצה"ל הודף את מתקפת הטרור. ההבנה הזאת באה לידי ביטוי רק בשבוע שעבר בווטו האמריקני במועצת הביטחון. היא קיימת רק בזכות כך שארצות-הברית יודעת שישראל פועלת מיוזמתה ומתוך תיאום בין-לאומי רחב ככל האפשר כדי לייצר שינוי חיובי. מדיניות הממשלה בראשותי היתה תמיד, שלא יכולה להיות שום התקדמות מדינית לפני שיחוסל הטרור. עיקרון זה הוכר במלואו בחזון הנשיא בוש ובתוכנית מפת הדרכים, ואנו מחויבים לכך. ישראל דבקה בתמיכתה במפת הדרכים, שהיא התוכנית היחידה שתאפשר התקדמות לקראת הסדר מדיני בר-קיימא. תוכנית זו מחייבת את הפלסטינים לנקוט שורה של צעדים מעשיים לחיסול הטרור ולבצע רפורמה ממשלית יסודית לפני שניתן יהיה להתקדם לעבר משא-ומתן מדיני. עד היום הפלסטינים לא עשו דבר ולא קיימו את ההתחייבות שלהם על-פי מפת הדרכים, אלא להיפך - העצימו את התקפות הטרור, האלימות וההסתה בכל גזרה ונמנעו מלקדם את הרפורמה. לכן, האשמה בקיפאון המדיני ובחוסר יכולתם להתקדם למימוש שאיפותיהם הלאומיות מוטלת אך ורק עליהם.
ישראל רוצה בחידוש המשא-ומתן להסדר מדיני על-פי מפת הדרכים. אבל כל עוד ימשיכו הפלסטינים להתחמק מביצוע כל התחייבויותיהם כולן, כפי שניתנו גם לנו, גם לארצות-הברית ולקהילה הבין-לאומית, הן בנושא המלחמה בטרור והן ביחס לרפורמות המקיפות, לא תוכל להיות התקדמות במשא-ומתן המדיני. כל עוד אין פרטנר אמיתי לשלום, ועד לזמן שבו יימצא שותף פלסטיני שימלא את כל ההתחייבויות של מפת הדרכים ויהיה ניתן לנהל אתו משא-ומתן מדיני ולהתקדם לשלום, נאלצת ישראל ליזום צעדים משלה לביצור מעמדה המדיני והבין-לאומי, לשיפור יכולתה לתת ביטחון לאזרחיה, להילחם בטרור ולשפר את מצבה של האוכלוסייה האזרחית. אני חוזר ומדגיש, מפת הדרכים היתה והינה התוכנית המדינית היחידה המקובלת על מדינת ישראל, והיא דבקה בה. המשא-ומתן על-פי מפת הדרכים יחודש רק כאשר יקיימו הפלסטינים את כל אותם תנאים מוקדמים שפירטתי. אבל אני רוצה לומר לכם, זה לא הנושא שעליו אנחנו מצביעים היום. לכן יזמה הממשלה את התוכנית להתנתקות מרצועת-עזה. אין זה סוד שהתוכנית הזאת מעוררת מחלוקת קשה ביותר בציבור. כפי שהבטחתי בעבר, אני מתכוון להניח אותה לדיון ולהכרעה בכנסת בעוד שבועיים בלבד, ב-25 באוקטובר.
בכנסת יתקיים דיון חופשי בתוכנית שעליה החליטה הממשלה. שם אציג במלואם את כל השיקולים שהניעו את הממשלה ליזום את התוכנית.
כל אחד יוכל לעיין בכל המסמכים, ללמוד את הנושא לעומקו, להביע את דעתו ולהצביע. כך פועל משטר דמוקרטי. וזו תהיה ההכרעה הראשונה בשורת הכרעות קשות שהממשלה תניח בפני הכנסת במושב הקרוב. אדוני הנשיא, חברי הכנסת, לאחר שהכנסת תאשר - כפי שאני מאמין שכך יהיה - את התוכנית, נוכל לגשת ליישומה על-פי לוח זמנים מעשי ומפורט. כך נוכל לממש את החלטות הממשלה והכנסת במהלך שנת 2005, תוך ליווי ובקרה צמודים לאור ההתפתחויות בשטח. עלינו לשמור בידינו את היכולת לבחון בכל רגע את המצב הביטחוני והמדיני ולהתאים את מעשינו למציאות שמתפתחת כדי לשרת בצורה הטובה ביותר את האינטרסים הישראליים, שבראשם היכולת להגן על עצמנו ולהתמודד טוב יותר עם הטרור.
ההכרעה השנייה שתידרש הכנסת לקבל היא על חוק המכונה חוק פינוי-פיצוי. חוק זה יובא לכנסת כבר בשבוע הראשון של נובמבר, ובו יפורטו כל ההסדרים לפיצוי התושבים שייאלצו לפנות את בתיהם ויישוביהם.
אני יודע, ועל כולנו להבין, עד כמה קשה למשפחה להתנתק מאורח חייה. הרי מדובר באנשים שנשלחו לחבל-עזה על-ידי ממשלות ישראל. חלקם חיים שם כבר כ-30 שנה, יש גם יותר. כל אחד בנה בית, הקים משפחה, ילדים נולדו שם כשם שלעתים קבורים שם.
אני יודע ומבין ללבם, עד כמה קשה להיפרד מבית שבנית במו-ידיך, משדה שאתה חרשת, מחממה שאתה טיפחת, מעץ שאתה נטעת, מערוגה שהשקית, מאדמה, מנוף, מזיכרונות.
אני מצטער על כל אלה שמסרבים להבין זאת, אלה הששים אלי עקירה, שכל חפצם לראות את התמונות של מתיישבים יהודים נעקרים מאדמתם. אני לעומתם כואב את כאבם, שהוא אמיתי ועמוק מכל מה שאפשר לשער - -
- - ואני אומר לאחינו המתיישבים כאן, למרות הדיבורים הקשים, למרות הרגשות הסוערים, שידי תמיד תהיה מושטת להם ולבי תמיד יהיה פתוח לקראתם, להבין, לעזור ולסייע להם לעמוד בשינוי שהם ייאלצו לעבור. זו גם הסיבה שבחרתי ביונתן בשיא לעמוד בראש המינהלת.
זאת גם הסיבה, כפי שאמרתי, שבחרתי ביונתן בשיא לעמוד בראש המינהלת - איש התיישבות, אדם מאמין, תושב הספר, שיודע ומבין את שאני יודע ומבין. הנחיתי אותו ואת כל הגורמים שעוסקים בכך לפעול במלוא הרגישות ובמלוא הנדיבות כלפי המתיישבים, וכך נעשה. אני מבקש להודות לו מעל במה זו על שהסכים לעסוק במלאכה הזאת, קורעת הלב, כן, גם את לבו שלו.
כנסת נכבדה, לא רק בהכרעות מדיניות וביטחוניות תידרש הכנסת לעסוק בזמן הקרוב. אמרתי עוד טרם בחירתי לראשות הממשלה, שלישראל אין היכולת או הפריווילגיה להניף רק את הדגל הביטחוני-המדיני או רק את הדגל החברתי-הכלכלי. ישראל חייבת להניף את שניהם בו-זמנית. הממשלה בראשותי מצאה משק על סף קריסה פיננסית מוחלטת, עקב המשבר העולמי והמקומי של שנת 2000. לא רבים יודעים עד כמה היו קרובים הגלים הכלכליים לשטוף את ספינת המשק ולהורידה למצולות.
היה שר אוצר, ושר אוצר טוב.
נדרשנו לצעדי חירום קשים, שהכאיבו מאוד לשכבות רבות באוכלוסייה. נדרשנו לקצץ, ולא תמיד יכולנו לסייע גם לאלה מתוכנו שבאמת זקוקים לסיוע כאוויר לנשימה. לא היססנו לגעת בשורה של נושאים, שבהם - אני יכול להגיד כמי שהיה שר בממשלות רבות ובתפקידים רבים - לא נגעו מאז קום המדינה.
אני משוכנע שהממשלה הזאת תיזכר כממשלה המהפכנית ביותר בתחום הכלכלי זה שנים רבות. הרפורמות שביצענו - ואלה שאנחנו עתידים לבצע בשנה הקרובה - בלמו את ההידרדרות והעמידו את המשק על בסיס יציב לחידוש הצמיחה.
פעלנו בשוק ההון להצלת קרנות הפנסיה ולהצלת החסכונות האמיתיים מגירעונות עתק. ביצענו רפורמה מקיפה בשוק העבודה, לרבות הוצאתם של 40% מהעובדים הזרים, ויצרנו בשנה שחלפה - -
- - כ-90,000 מקומות עבודה - - -
הפחתנו את נטל המס על מעמד הביניים - -
- - ונמשיך בהפחתות המס, שיגיעו לכל אזרח עובד.
בכך עודדנו את היזמות והעבודה במשק.
חידשנו את תנופת ההשקעות הזרות, אשר לפי ההערכות תגענה ל-5 מיליארדי דולר השנה, בעוד אנו נערכים לרפורמה מקיפה בעידוד השקעות הון והפיכת ישראל לתחרותית בזירה העולמית בנושא זה.
הפרטנו את "אל על" ואת "צים", ונמשיך השנה בהפרטת הבנקים ו"בזק". ביצענו שורה של פרויקטים - -
- - בתחום התשתית, שבראשם הכנסת גז טבעי למשק החשמל ומפעלי התפלת מים, שחלקם יתחילו לפעול כבר השנה. גיבשנו תוכנית חומש, בהשקעה כוללת של 20 מיליארד ש"ח לפיתוח מערך הרכבות בישראל. השבוע יצאה לדרכה הרכבת המחברת את תל-אביב לנמל התעופה בן-גוריון. זו הרכבת שתיסע למודיעין, ומשם לירושלים.
אדוני הנשיא, חברי הכנסת, אנו נמצאים ברגע מכריע מבחינה כלכלית וחברתית. ההתייצבות הכלכלית הושלמה עם ריבית יציבה של כ-4%. שער חליפין יציב, אינפלציה אפסית, השקעות זרות גוברות, לצד הערבויות שקיבלנו מממשלת ארצות-הברית - -
- - ואמון גובר של השווקים הבין-לאומיים, שבא לידי ביטוי, בין השאר – ומעניין, ואני מציע לכולם לעיין בכך - בדירוג ה"אקונומיסט", שהעמיד את ישראל במקום השלישי בין המשקים המתעוררים. ואני גם מציע לראות את הצמיחה והגידול - - -
אמרתי, שהעמיד את ישראל במקום השלישי בין המשקים המתעוררים.
השנה הקרובה יכולה להיות שנת המפנה בתהליך המעבר הקשה מבלימה לצמיחה, מיציאה מן המיתון והשפל לתקופה חדשה של פריחה ושגשוג. המגמות האלה באות לידי ביטוי בתקציב המדינה שיונח בפני הכנסת במועד, בשבוע הראשון של נובמבר. אישור התקציב והרפורמות הנלוות אליו הם חיוניים להשגת המפנה הדרוש. אני קובע שהיעד הלאומי העליון ברגע זה, אחרי שהצלחנו בייצוב המשק, הוא יצירת מקומות עבודה חדשים, כדי להקל את מצוקת האבטלה. ברבע השני של השנה היו במדינת ישראל כ-288,000 מובטלים, שהם 10.7% מכוח העבודה.
זה שיעור גבוה מדי. כל פעולות הממשלה בשנה הקרובה בתחום הכלכלי מיועדות להתחיל ולהוריד את השיעור הזה לרמה נסבלת. יצירת מקומות עבודה במשק מודרני אינה עניין לתכתיב של הממשלה. נדרשת מדיניות כלכלית כוללת, שתיצור למשק ובעיקר למגזר הפרטי את היכולת והעידוד לייצר יותר, למכור יותר, לייצא יותר, וכך ליצור מקומות עבודה חדשים לישראלים. לכן נמשיך השנה להפנות מקורות למשק היצרני על-ידי המשך קיצוץ - - -
- - - על-ידי המשך קיצוץ המגזר הציבורי, יצירת תחרות גוברת שמביאה לצמיחת העסקים, הפרטה ועידוד ההשקעות מבחוץ, בעיקר באזורי היתרון היחסי שלנו בתחום הטכנולוגי. נמשיך ביתר שאת ברפורמות המבניות הגדולות, ובראשן ברפורמה מקיפה בשוק ההון ובבנקאות – להפחתת הריכוזיות, וברפורמה מקיפה בתחום המקרקעין, שעיקרה ניצול מיטבי, ללא ביורוקרטיה מיותרת, של עתודות הקרקע של ישראל לצמיחה. הגענו להסכמות עם הנהגת השלטון המקומי, שנכללת בהן הקצאת מאות מיליוני ש"ח נוספים לתהליך משותף של הבראת הרשויות המקומיות וייעולן. בצד הרפורמות הכלכליות נתחיל בשנת 2005 ביישום הרפורמה החשובה מכולן, זאת שבתחום החינוך. לבבות כולנו התרחבו בשבוע שעבר על ההישג המדעי היוצא-דופן של המדענים הישראלים שזכו בפרס נובל לכימיה, פרופסור אברהם הרשקו ופרופסור אהרן צ'חנובר. הם מוכיחים לעולם, וקודם כול לנו עצמנו, לאילו הישגים מפוארים המוח היהודי יכול להוביל אותנו.
רפורמת דברת, שלביצועה הקצינו רק השנה 1.7 מיליארד ש"ח, היא המפתח להבטחת עתידנו הערכי, לצד היותה צעד חיוני לסגירת הפערים החברתיים. מטרתנו היא לתת לכל ילד ולכל ילדה בישראל את הבסיס הטוב ביותר, הזדמנות שווה לקיים את עצמם ולתרום לחברה, ובעיקר למצות את מלוא יכולתם וכשרונותיהם. אדוני הנשיא, אדוני היושב-ראש, כנסת נכבדה, כשם שבתחום הביטחוני והמדיני אין הכרעות קשות בלי כאב, כך גם בתחום הכלכלי-החברתי. הרפורמות המבניות הן שינוי סדרי עולם, ועובדים רבים חשים, בצורה מובנת, שהם עלולים להיפגע מהן. אני מבין את החששות. אני מודע, אולי יותר מכמה ממבקרי הממשלה, למצוקות הקשות ביותר שחלק מהאזרחים, ודאי אלה שהם חלשים יותר, חווים יום-יום. אני מזדהה עם תחושת הייאוש של מי שאין להם עבודה, ועם החרדה של מי שעלולים לאבד את מקום עבודתם ואת מטה לחמם. לכן, יש צורך לבצע את כל הרפורמות מתוך הידברות עם העובדים, אבל גם מתוך הבנה שלהם שהרפורמות האלה תתבצענה, כולן, עד תום. הניסיון לשתק את המשק בשביתות פראיות לא יצלח. השביתות האלה, בעיקר בשירותים החיוניים, פוגעות בעובדים, בעיקר בעובדים בשוק הפרטי, שמפעליהם משותקים בשל שביתות במגזר הציבורי.
לכן, אני מתכוון ליזום הצעה לכינון מערכת הידברות והסכמה בין הממשלה, המעסיקים והעובדים, כך שנוכל לבצע את הרפורמות החיוניות, ועם זאת למנוע פגיעה במגזרים החיוניים של המשק הישראלי.
אני פונה אליכם, חברי הכנסת, בבקשה לנקוט עמדה נחרצת בתחום המדיני, כמו בתחום הכלכלי. מותר להתווכח, מותר למחות, מותר להשמיע צעקה וזעקה, אבל אסור לפגוע פגיעה אנושה במרקם החיים המשותף וביכולת שלנו לפעול יחד למען האינטרסים הלאומיים.
חברי הכנסת, אנו עומדים לפני הכרעות קשות. אתם המנהיגות הלאומית של אזרחי ישראל, ולכן תידרשו להכריע ולהוביל את הציבור לביצוע ההחלטות. אמרתי כבר בתחילת דברי, כי זאת המשמעות של חיים דמוקרטיים: נפרדים בוויכוח עד להכרעה, ומתאחדים בביצוע לאחר ההכרעה. הכנסת היא המוסד הנבחר, רק היא תדון ותחליט, וכולנו נקבל את הדין ונפעל יחד באחדות אמיתית לביצוע ההחלטות. יש לנו מנדט להחליט, יש לנו מנדט להכריע, יש לנו מנדט לפעול יחד, בעצה אחת, למען העם כולו. תודה לכם.
אני מבקש להצביע על הודעתי.
אני מבקש להצביע על הודעתי.
אני מבקש להצביע על כך שהכנסת רושמת לפניה את הודעתי.
אני עומד על זה שהצעתי תוצבע.
רושמת לפניה את הודעת ראש הממשלה.
אני רוצה לראות בכך הצבעת אמון.
אדוני היושב-ראש, כנסת נכבדה, דבר נורא אירע בישראל הערב. שופט ישראלי נרצח. אני שולח, בשם ממשלת ישראל כולה, את תנחומינו למשפחתו של השופט עדי אזר, זיכרונו לברכה. נפגשתי הערב עם שר המשפטים ועם השר לביטחון פנים, ואני משוכנע שהרוצח יובא לדין בהקדם. תודה.
לא אמרתי מעולם שהעם עייף, הוא לא היה עייף והוא לא עייף.
אדוני היושב-ראש, כנסת נכבדה, שמעתי את נאומו הנרגש של חבר הכנסת עמיר פרץ. אני מבין שאין לך, כנראה, מנוס, אתה חייב לעמוד כאן ולנסות ולתקוף בכל דבר אפשרי. אך חשוב שחברי הכנסת ידעו את המצב לאשורו. מאחר שכך אני רואה את הדברים, ביקשתי לעלות הנה ולתת תשובה על אותה בעיה שהצגת בהתרגשות רבה כל כך. בזה אני רוצה להודיע, שהממשלה לא תפקיר את הפנסיונרים של המועצות הדתיות, כפי שלא תפקיר את שכר העובדים במועצות הדתיות וברשויות המקומיות.
אנו מרגישים מחויבות לפתור בהקדם, בתוך כמה שבועות, את הבעיה. הטלתי על מנכ"ל משרדי, מנכ"ל משרד ראש הממשלה, לעבוד על הנושא הזה, והוא מטפל בסוגיה הזאת.
לכן, אדוני היושב-ראש וחברי חברי הכנסת, אין כל צורך בחוק. אני מבקש מהשר גדעון עזרא שיבהיר את הנימוקים לדחייתו.
אדוני היושב-ראש, חברי חברי הכנסת, לאור המצוקה הנוראה הזאת הקיימת, והיא באמת קשה מנשוא, היום בשעה 15:00 יתקיים דיון בהשתתפות שר האוצר, שר הפנים ויושב-ראש ועדת הכספים כדי לדון בסוגיה הזאת. הבעיה מוכרת לממשלה, וברור שצריכים למצוא בהקדם פתרון למצוקה הנוראה הזאת. תודה.
כבוד נשיא המדינה והגברת קצב, אחי הווטרנים, לוחמי מלחמת העולם השנייה, אדוני היושב-ראש, חברי הכנסת, משלחות נכבדות ממדינות רבות, מכובדי כולם, ישיבה מיוחדת זו של הכנסת מתכנסת לציון 59 שנה לניצחון על גרמניה הנאצית, אבל מאבקו של העם היהודי עדיין נמשך. היום קיבלנו תזכורת מכאיבה למחיר הכבד שאנו משלמים במאבק להגנה על מדינתנו ועל ביטחון אזרחינו. אנחנו נלחמים באויב אכזרי וחסר צלם אנוש, ולא נפסיק להילחם בו ולפגוע בו בכל מקום שבו הוא פועל או מסתתר. אני שולח את תנחומי למשפחות החללים, איחולי החלמה לפצועים וחיזוק אמיץ לחיילים ולמפקדים הנמצאים גם בשעה זו בפעילות מבצעית. הניצחון על גרמניה הנאצית היה הניצחון החשוב ביותר שהושג אי-פעם בשדה הקרב. ניצחון אדיר, אבל לא ניצחון שמח. דוד בן-גוריון, ששהה ביום הניצחון  בלונדון, רשם ביומנו: "יום הניצחון עצוב, עצוב מאוד". היה זה ניצחון עצוב משום שלאורו נחשף במלואו לעיני העולם מעשה הרצח השיטתי הנורא ביותר שידעה האנושות מעודה, שבו חיסלה מכונת ההשמדה הנאצית ושותפיה, בכל מדינה באירופה, שישה מיליוני יהודים. הרבה יותר מניצחון צבאי, היה הניצחון על הנאצים ניצחון מוסרי, ניצחון החירות והדמוקרטיה על הדיכוי והרודנות, ניצחון רוח האדם ואהבת האדם על השנאה והגזענות בצורתן המסוכנת והאכזרית ביותר. מיליון וחצי לוחמים ולוחמות יהודים לחמו במלחמת העולם השנייה בצבאות בעלות הברית ובשורות הפרטיזנים. חצי מיליון יהודים שירתו בשורות הצבא האדום, 550,000 שירתו בצבא האמריקני, 120,000 בצבא חבר העמים הבריטי, ביניהם כ-30,000 מתנדבי ומתנדבות היישוב היהודי בארץ, ועוד אלפים רבים בצבאות יתר בעלות הברית ובכוחות ההתנגדות שפעלו בכל רחבי אירופה. מעל רבע מיליון חיילים יהודים נפלו בקרבות, וכ-200,000 עוטרו באותות כבוד. מתוך המספר הגדול הזה של הנופלים, כ-200,000 יהודים נפלו בלחימה בשורות הצבא האדום עם הפרטיזנים. לחימתם של היהודים בצבאות בעלות הברית רצופה סיפורי גבורה, שאותם יש לספר ועליהם לחנך. בחרתי כמה מהם. אין סוף לסיפורים האלה ואין מידה להעריך את גבורתם ואת אופן לחימתם. כך, לדוגמה, סיפורו של ליזר פפרניק, לוחם הצבא האדום, שהשתתף בקרב ליד סמולנסק של 25 לוחמי מגלשיים נגד 400 חיילים גרמנים מצוידים בטנקים ובתותחים. פפרניק הצטיין בקרב, ולאחר מות מפקדו נטל את הפיקוד על שארית הלוחמים והיה האחרון ביניהם שנותר בחיים. פצוע ומוקף בחיילים גרמנים סירב פפרניק להיכנע והמשיך להשליך עליהם רימונים, וברימונו האחרון פוצץ עצמו. בקרב על הגנת סטלינגרד עצר הלוחם דוד כץ שני טנקים. לאחר שהשמיד טנק אחד, רצה הטנק השני לסגת, אך כץ שיתק את שרשרת הגלגלים בעזרת רימון. הטנק נעצר אך המשיך לירות במקלעו, וכץ תחב את כידונו למקלע של  הטנק ובכך שיתק אותו. כץ נפצע פעמיים בקרב זה, אך רק לאחר פציעתו השנייה הסכים שיפנוהו אל תחנת הרפואה. גם בין הטייסים לא נפקד מקומם של יהודים. הטייסת לילי ליטבק מחיל האוויר של הצבא האדום הפילה שישה מטוסים גרמניים בקרבות אוויר. בקרב עם מטוס גרמני מעל רוסטוב היא נפצעה, אך המשיכה להילחם עד להפלתו. לאחר הקרב אושפזה בבית-חולים לכמה חודשים, אך עם שחרורה שבה להילחם עד לנפילתה בקרב בקיץ 1943. סיפור יוצא דופן הוא סיפורו של הטייס היהודי האוסטרלי יוליוס אלן כהן, שהטיס שני בכירים בריטים למשימה סודית במרוקו, ולאחר שנלכדו התפרץ לבדו לבית-הכלא ושחרר אותם. עד לסיום המלחמה הוא הספיק לשרת בקרבות רבים והיה למפקד הלהק הצעיר ביותר בחיל האוויר האוסטרלי. וכך ניתן להמשיך ללא הרף גם בסיפורים על מפקדים יהודים שהובילו את חייליהם לקרב, כמו הגנרל מוריס רוז, מפקד דיוויזיית שריון אמריקנית, שנהרג בגרמניה חודש וחצי לפני סוף המלחמה. הגנרל יעקב קייזר, גיבור ברית-המועצות, שפיקד על ארמיות הגוורדיה השנייה במערכת סטלניגרד ופיקד על הארמייה ה-51 בזמן הפלישה לגרמניה. מיכאל פלוטקין, שפיקד על הטייסת שביצעה את הפצצת האוויר הסובייטית הראשונה על ברלין באוגוסט 1941. ובריגדיר פרדריק קיש, שפרש מהצבא הבריטי אחרי מלחמת העולם הראשונה כדי לכהן בהנהלת ההסתדרות הציונית, חזר לצבא עם פרוץ המלחמה כקצין ההנדסה הראשי של הארמייה השמינית בצפון-אפריקה ונהרג ממוקש גרמני בתוניסיה בשנת 1943. סיפורי גבורה מעוררי התפעלות, סיפורי פיקוד מעוררי הערצה. אין ספק שלחימתם האמיצה של הלוחמים היהודים במלחמת העולם השנייה היא מקור של גאווה והזדהות לכולנו. רבים מהווטרנים האלה עלו ארצה, וכמה עשרות מהם נמצאים עמנו כאן היום. בוודאי נמצאים כאן המתנדבים והמתנדבות שהתגייסו בארץ ושירתו בחזיתות השונות. הם נמצאים כאן אתנו. אני מצדיע להם. הם ראויים לכל הכבוד והיקר על תרומתם לניצחון ההיסטורי ועל כך שבשחררם את העולם מן האימה הנאצית הם סללו את הדרך להקמתה של מדינת ישראל. תודה רבה לכם על כך. חברי הכנסת, היום, 59 שנים אחרי הניצחון ההיסטורי על הרייך השלישי, שוב ניצבת משפחת העמים מול אויב חובק עולם, הטרור הבין-לאומי, המאיים לא רק על שלומה של האנושות הנאורה, אלא גם על ערכיה היסודיים ביותר. כמו אז, גם היום צריכה משפחת העמים לקבוע שאין מקום בשורותיה למדינות שאינן נוטלות חלק פעיל במערכה נגד אויב האנושות מספר אחת. ודאי שיש לפעול בתקיפות נגד אותן מדינות הנותנות חסות לטרור ולארגוניו הרצחניים. הניצחון ההיסטורי של ה-9 במאי לא יהיה שלם  אם העולם הנאור לא ימשיך לעמוד גם בעתיד על משמר הערכים שלמענם יצא אז לקרב. 59 שנים אחרי הניצחון ההוא, נשאב ממנו כוח במאבק הנמשך גם היום נגד תופעות הגזענות ושנאת הזר, נגד גילויי האנטישמיות והניסיונות להכחשת השואה. תודה רבה לכם.
אדוני היושב-ראש, חברי הכנסת, אני מבקש לדווח על ביקורי האחרון בארצות-הברית ועל ההישגים הגדולים שהושגו במהלך ביקור זה.
פגישתי עם הנשיא האמריקני ג'ורג בוש היתה סיכומם של מגעים ממושכים שהתנהלו בעניין זה בינינו לבין הממשל האמריקני, ושהחלו בביקורי ברומא, כאשר העליתי בפני נציג הבית הלבן את כוונתי ליזום את תוכנית ההתנתקות. הנשיא האמריקני הוא ידיד ישראל, והוא מוביל את המערכה הבין-לאומית נגד הטרור. הוא מעריך את מדינת ישראל ואת העם בישראל על עמידתנו האיתנה והנחושה במאבק בטרור. העברתי לנשיא מכתב המפרט את השתלשלות האירועים שהובילה אותי למסקנה שעלינו ליזום את תוכנית ההתנתקות. צירפתי למכתב מסמך המפרט את עקרונות היסוד של תוכנית ההתנתקות, שהוכן על-ידי המועצה לביטחון לאומי בראשותו של האלוף במילואים גיורא איילנד. התוכנית בנויה על-פי העקרונות שכבר הצגתי בעבר -  ייצוב קו ביטחוני שבו ייערך צה"ל באזורים החיוניים להגנה על ישראל; מלחמה נחושה בארגוני הטרור ובראשיהם; הקמת מכשול פיזי - גדר הביטחון המסייעת בהגנה על אזרחי ישראל ומקשה חדירת טרוריסטים למרכזי האוכלוסייה הגדולים - -
- - העתקת היישובים הנמצאים באזורים אשר ברור לנו כי לא יהיו בשליטת ישראל בכל הסדר קבע בעתיד - אלו היישובים ברצועת-עזה וארבעה יישובים בצפון השומרון - -
חברי הכנסת, התמיכה המדינית שזכינו לה בביקורי בארצות-הברית היא הישג חסר תקדים של ישראל. מאז קום המדינה לא ניתנה לנו תמיכה מדיניה בהיקף ובעוצמה כזאת כפי שבאה לידי ביטוי במכתב הנשיא. שמחתי לגלות כי להערכתי זו שותפים לא רק ידידינו ברחבי העולם, אלא לצערי גם הפלסטינים, הרואים במכתב הנשיא את המכה הקשה ביותר שקיבלו מאז מלחמת העצמאות. במכתב יש התחייבות אמריקנית לשמירה על עקרון היסוד של הממשלה - -
- - שלא יהיה משא-ומתן מדיני תחת אש.
במכתב יש התחייבות אמריקנית לשמירת עקרון היסוד של הממשלה שלא יהיה משא-ומתן מדיני תחת אש. ארצות-הברית מתחייבת שלא לאמץ כל תוכנית מדינית אחרת, שאינה מפת הדרכים. יש במכתב הצבת תנאים ברורים להקמת מדינה פלסטינית, בראשם קיום המחויבויות שלהם על-פי מפת הדרכים: הפסקת האלימות, הטרור וההסתה; פירוק ארגוני הטרור וביצוע רפורמות מקיפות ברשות הפלסטינית.
במכתב כלולה הכרה אמריקנית חד-משמעית בזכותה של ישראל לגבולות בטוחים ומוגנים – גבולות בני הגנה, או כפי שכתוב – defensible borders; הכרה אמריקנית בזכותה של ישראל להגן על עצמה – בעצמה – בכל מקום ולשמור את כוח ההרתעה שלה נגד כל איום; הכרה אמריקנית בזכותה של ישראל להגן על עצמה נגד פעולות טרור ונגד ארגוני הטרור בכל מקום, גם באזורים שמהם תצא. ארצות-הברית הביעה את עמדתה גם בנושאים החיוניים ביותר לישראל, בדיונים על הסדר הקבע.
בנושא הפליטים הובעה עמדה היסטורית חד-משמעית, שלפיה לא תהיה כל חזרה של פליטים לישראל. כמו כן, יש הכרה אמריקנית בכך שבכל הסדר קבע לא תהיה חזרה של ישראל לגבולות 1967. הכרה זו מופיעה בשני אופנים: תפיסת העובדות שנקבעו בגושי ההתיישבות הישראלית הגדולים ככאלה שאינן מאפשרות חזרה לגבולות 1967 ויישום המושג "גבולות בני הגנה". ארצות-הברית גורסת, כי גושי ההתיישבות הגדולים יישארו בידי ישראל בכל הסדר - -
- - המשא-ומתן על הסדר הקבע יהיה בין ישראל לבין הפלסטינים - - -
- - - המשא-ומתן על הסדר הקבע יהיה בין ישראל לבין הפלסטינים, אך אם תיווצר במהלכו מחלוקת בנושאים אלה, תתמוך ארצות-הברית בעמדת ישראל, וזה יאפשר לישראל להיות בעמדה טובה יותר. זהו הישג חסר תקדים. הפלסטינים מתחילים להבין כי כללי המשחק השתנו. אם הם לא יעמדו בהתחייבויותיהם, תמשיך ישראל לפעול בעצמה. המדיניות הנוכחית שלהם תוביל אותם רק להמשיך להפסיד נכסים, להמשיך לאבד את הקלפים שלהם במשא-ומתן על הסדר הקבע ולהמשיך לראות את תביעותיהם הלאומיות לא מתממשות. מכתב זה הוא חלק בלתי נפרד מתוכנית ההתנתקות. נשיא ארצות-הברית מביע תמיכה גורפת בתוכנית – הוא רואה בה מהלך היסטורי. יישום התוכנית מבטיח את כל רכיבי ההגנה והביטוח המדיני שקיבלנו מהאמריקנים לשנים רבות. חשוב להבין: מי שרוצה את ההישגים הגדולים שפירטתי צריך לתמוך בתוכנית. מי שרוצה למנוע את הצפתה של ישראל בפליטים, מי שרוצה לשמור על גושי ההתיישבות הגדולים בשליטתנו לנצח, מי שרוצה להבטיח כי כל עוד לא נלחמים הפלסטינים בטרור לא יופעלו על ישראל לחצים מדיניים, מי שרוצה את המחויבות האמריקנית הרחבה לזכותה של ישראל להגן על עצמה, מי שרוצה את התמיכה האמריקנית במלחמתנו בטרור, מי שרוצה שישראל תיזום ולא תיגרר, תוביל ולא תובל – מי שרוצה את כל אלה חייב לתמוך בתוכנית ההתנתקות. כל ההישגים הללו הם חלק בלתי נפרד מהתוכנית שלי. בלעדיה הם יאבדו לישראל. אני רוצה להוסיף ולומר כאן לחברי הכנסת: ההסכם שהושג בין נשיא ארצות-הברית לביני אינו אלא הסכם כולל. מי שחושב שהוא יכול ליטול לו מבין הדברים האלה דבר שנוח לו ולא לקיים דברים אחרים – אני רוצה כאן להבהיר – ההסכם הזה איננו תופס - -
- - מוותר גם על כל ההישגים שהשגנו - -
- - ולכן, מי שימשיך להביע את התנגדותו למהלך שלדעתי הוא המהלך הטוב ביותר לישראל והנכון ביותר לישראל – שיהיה ברור לו שהוא נוטל על עצמו את האחריות גם לביטול כל המחויבויות האמריקניות שפירטתי כאן,  אשר מופיעות בכל המסמכים, שהם גלויים לפניכם.
מדובר כאן בהסכם כולל - - -
חברי הכנסת, ביום ראשון הבא ייערך משאל בקרב חברי תנועת הליכוד על תוכנית ההתנתקות. אני מכיר את הביקורת סביב העברת התוכנית למשאל בקרב חברי מפלגתי. אני חושב שהביקורת הזאת, מקורה באי-הבנה של משמעות המשאל ושל הסיבות שהביאו אותנו לקיימו. זה לא סוד ששקלתי לקיים משאל עם מייעץ כללי לפני שאביא את התוכנית לאישור.
בחינת ההליכים שהיו כרוכים במשאל כזה הראתה כי הדבר יהיה יקר מאוד ויימשך זמן רב מהסביר במקרה של מהלך מדיני מורכב כל כך. בכל אופן, אני רוצה להבהיר שהסמכות לאשר את המהלך שיזמתי נתונה בידי ממשלת ישראל. נוסף על כך, הודעתי כי לאחר אישור תוכנית ההתנתקות בממשלה נביא אותה לאישור בכנסת – אלה הם שני המוסדות אשר יאשרו את התוכנית ואת ביצועה. הבהרתי זאת גם במכתבי לנשיא בוש. עם זאת, לא יכולתי להתעלם מכך שבקרב מפלגתי, שחבריה הם שליש מחברי הבית הזה, יש התחבטות אמיתית בכל הקשור לתוכנית. הייתי אומר שיש התחבטות אמיתית אבל יש גם הפרחה של הרבה מאוד ידיעות, בהן ידיעות רבות שאין בהן אמת ואין להן שום יסוד. בהחלט, הדבר הזה מביא להתחבטות. ההתחבטות הזאת צריכה להיות מלובנת על-ידי הגוף הרחב ביותר של המפלגה. בליכוד – מדובר בגוף הגדול ביותר בזירה הפוליטית בישראל – כ-200,000 מתפקדים. ההצבעה בליכוד נועדה לאשר את התוכנית בתוך הליכוד עצמו, כפי שכל מפלגה אחרת יכולה לעשות. המחויבות שלקחנו על עצמנו, אני וחברי בליכוד, לפעול על-פי תוצאות המשאל, היא מחויבות ציבורית מוסרית, לא מחויבות חוקית או הסכמית. אין במשאל דבר המחייב את נציגי המפלגות האחרות. אדרבה, אם יחליטו שאר חברי הבית להתנגד לעמדת הליכוד, ברור שעמדת הליכוד לא תעבור. אני חושב שצריך להעריך את העובדה שמפלגה מעבירה הכרעה קשה ויוצאת דופן כזאת לשיקול הדעת של חבריה. אני בטוח שחברי הליכוד מבינים את חשיבות ההצבעה וילכו להצביע במספרים גדולים, ומכיוון שתוכנית ההתנתקות טובה לישראל – דרך אגב, היא טובה מכל תוכנית אחרת, ולדעתי היא היחידה האפשרית היום –  אני בטוח שרובם יצביעו בעדה. חברי הכנסת, נאומי האחרון כאן במליאה היה יום לאחר הפיגוע הנורא בנמל אשדוד. הבטחתי אז מעל במה זו, כי ישראל תמשיך להילחם בכל כוחה בטרור הפלסטיני. נראה לי כי השבועות שחלפו מאז הוכיחו לארגוני הטרור ולראשיהם את רצינות כוונותינו. כך בכוונתנו להמשיך לפעול - -
- - במסגרת תוכנית ההתנתקות עד אשר יחדלו הפלסטינים מאסטרטגיית הטרור – פעילות מדינית מאומצת, המניבה הישגים בלתי הפיכים, ומלחמה נחושה בטרוריסטים, בשולחיהם ובאלה המממנים אותם, עד אחרון הטרוריסטים. אני מאמין כי בתקופה הקרובה - -
- - אביא את תוכנית ההתנתקות שלי לאישור הכנסת. בתוכנית זו יש המענה הטוב ביותר למצב שישראל נקלעה אליו בהעדר בן-שיח רציני בצד הפלסטיני. מדובר בהחלטה הרת גורל לעתידה של מדינת ישראל, במהלך הכרוך בהחלטות קשות מאוד. זו החלטה קשה בעבורי באופן אישי ומהקשות בהחלטות שקיבלה הכנסת ב-56 שנותיה, אבל אל מול האתגרים והסיכונים שישראל עומדת לפניהם תוכנית ההתנתקות היא התשובה הטובה ביותר, ובעזרת השם היא תבטיח את עתידה ואת שגשוגה של מדינת ישראל. אני רוצה לסיים בברכת יום עצמאות שמח לחברי הכנסת, לעובדיה ולכל בית ישראל. אני מציע, אדוני היושב-ראש, להעביר את ההצעות לסדר לדיון בוועדת החוץ והביטחון. תודה רבה לכם.
האם אתה רוצה שאני אתנגד לעמדת הממשלה?
אדוני היושב-ראש, חברי הכנסת, בהתאם לסעיף 2(א) לחוק המאבק הלאומי בתאונות דרכים, ברצוני לדווח לכנסת על ההתקדמות בהשגת מטרות החוק בשנת 2003. הממשלה בראשותי העלתה את בעיית תאונות הדרכים לראש סדר העדיפויות הלאומי, באמצעות שילוב כוחות של כלל המשרדים השותפים, ובראשם שר התחבורה, הפועל מטעמי ומרכז את מכלול הפעולות במאבק בתאונות הדרכים. קיימנו ישיבת ממשלה מיוחדת בנושא זה, וקבענו לקיים ישיבה נוספת על מנת לעקוב אחר ההתקדמות בנושאים שהוצגו. במסגרת תוכנית היעדים למעקב אחר משימות הממשלה, הציבו שלושה משרדים ממשלתיים - משרד התחבורה, המשרד לביטחון פנים ומשרד החינוך - את המאבק בתאונות הדרכים כאחד מהיעדים העיקריים של משרדיהם לשנת 2003, ובכוונתם להמשיך בכך גם בשנת 2004. מאז כניסתו לתפקיד מקיים שר התחבורה פורום בטיחות שבועי, וחברים בו נציגי המשרדים השונים. בפורום זה מזוהות הבעיות, מותוות דרכי הטיפול ומתקיים מעקב אחר ביצוע ההחלטות. לצד פעילות זו מקיים השר ניתוחי תאונות דרכים והפקת לקחים, ויוזם דרכי טיפול באוכלוסיות פגיעות. בתחום המחקר - הרשות הלאומית לבטיחות בדרכים החלה בהקמת מרכז מידע לאומי, דבר שיגדיל את בסיס המידע העומד לרשות מקבלי ההחלטות בביצוע מחקרים לזיהוי אוכלוסיות ובעיות הדורשות טיפול, ובבדיקה לעומק של התאונות המיוחסות לכשל טכני והפקת לקחים מערכתית. בתחום ההסברה – בשנת 2003 התמקדה ההסברה בשימוש בחגורות הבטיחות. בדיקת משרד התחבורה העלתה, שבעקבות ההסברה בנושא חלה עלייה של למעלה מ-50% בשיעור החגירה של חגורות בטיחות במושבים האחוריים. כמו כן התמקדה ההסברה בתשדירים לנהגים מקצועיים, בנושא נהיגת חורף ובנושא שיטת הניקוד החדשה. אכיפה – בשנת 2003 מיקדה המשטרה, על-פי מיפוי שביצעה בכבישי ישראל, את הנוכחות והאכיפה בדרכים עירוניות ובין-עירוניות עתירות תאונות. בשלושה כבישים הופעלה אכיפה אלקטרונית ונערכו מבצעים מיוחדים, כדוגמת "נהיגה בפסילה", "נהגים צעירים" ועוד. בנוסף, פעלה המשטרה לשיפור הטיפול בחקירת תאונות ולקיצור משך הזמן מביצוע העבירה עד לשפיטה. לשנת 2004 תקצבנו כבר את תחילתו של פרויקט מערכת אכיפה אלקטרונית אוטומטית, שתביא ליצירת מאסה קריטית של 300 מצלמות. מערכת זו תהווה נוכחות בולטת ומרתיעה. המשרד לביטחון הפנים נערך להפעיל את הפרויקט בחודשים הקרובים. תשתית הכבישים – בשנת 2003 המשיך משרד התחבורה בפיתוח התשתית הבטיחותית בכבישים. מכיוון שמספר תאונות הדרכים בתוך הערים גדול יותר, רוכז המאמץ בתחום העירוני בבניית תשתית ממתנת תנועה. במקביל, בתחום הבין-עירוני – תוכנית העבודה של מע"צ שמה לה ליעד איתור קטעי דרך וצמתים בעייתיים בדרכים הבין-עירוניות ובניית "פרופיל בטיחותי" של קטעי דרך וצמתים בדרכים בין-עירוניות. אנחנו גם ממשיכים בהשקעה העצומה במערכת הרכבות, השקעה של 24 מיליארד ש"ח בחמש השנים הבאות. תרומתו של צעד זה למאבק בתאונות הדרכים ברורה. ברשויות המקומיות נבנתה תשתית של 240 מטות בטיחות עירוניים, מתוכם 70 במגזר הלא-יהודי. מטות אלו מהווים את הכוח המניע של הפעילות הבטיחותית בעיר. הרשות הלאומית פועלת, באמצעות מטות הבטיחות, לטיפול במגזר הקשישים, שהוגדר כמגזר הזקוק למיקוד מיוחד. בתחום החינוך – בשנת הלימודים תשס"ג נלמד נושא הבטיחות בדרכים בכיתות בדגש על שכבות הגיל גן-חובה, כיתות א' וכיתות י"א. כמו כן תוגברו ההכשרה וההנחיה של המורים, ההכשרה וההנחיה של רכזים לבטיחות בדרכים וכתיבת חומרי למידה. בשנת תשס"ד מבוסס תהליך הוראת תחום בטיחות על-ידי מורים מתוך המערכת, במקביל להיערכות החדשה של מערכת החינוך על-פי דוח-שושני ועל-פי תוכנית הליבה. כמו כן, בשנת הלימודים תשס"ד מושם דגש מיוחד בחינוך לבטיחות בדרכים במגזר החרדי ובחינוך המיוחד. בתחום הרכב – ניידות בטיחות מיוחדות בדקו 40,081 כלי רכב לצורך גילוי ליקויים ובדיקות של אורות ובדיקות תקינות ב-30 חברות המעסיקות קציני בטיחות. אגף הרישוי קידם השנה את שדרוג הקורסים לנהיגה נכונה לפי שיטת הניקוד החדשה. הקורסים יותאמו לאופי העבירות ולמספר הנקודות שצבר הנהג. הוחלט על הקמת מגרשי הדרכה לנהגים חדשים ולנהגים מקצועיים. נהגים חדשים מחויבים לעבור הדרכה במגרש במהלך שנתיים מיום הוצאת הרשיון, ונהגים מקצועיים – אחת לחמש שנים. זו הפעם הראשונה זה עשרות שנים שנערך שינוי כל כך משמעותי בשיטת הכשרת הנהגים החדשים. חילוץ והצלה – במטרה להקטין את זמן ההגעה של נפגעים לבית-החולים נבנתה מערכת משותפת של כלל כוחות ההצלה תחת פיקוד משותף, דבר המקצר את זמן ההגעה ומסייע להצלת חיים. בתחום החקיקה – הממשלה אישרה לאחרונה להניח הצעת חוק שלפיה תוארך תקופת הליווי של נהג חדש עד גיל 24, מחודשיים לחצי שנה, ונהג צעיר מגיל 24 ומעלה – מחודשיים לשלושה. בנוסף, קובעת החקיקה הגבלות על מספר הנוסעים שרשאי להסיע נהג חדש. משרד התחבורה קידם ומקדם בוועדת הכלכלה חקיקת משנה שתכליתה החמרת הענישה המכוונת כלפי נהגים מועדים, הפעלת שיטת הניקוד החדשה, התאמת התקינה בישראל לתקינה האירופית, בטיחות נסיעת ילדים ברכבי הסעות, תוספת בדיקות רפואיות לנהגים וחקיקה לשיפור הכשרת הנהג, שעליה כבר דיברתי כאן, ועוד. בהזדמנות זו אני פונה לחברי הכנסת לסייע בקידום יוזמות החקיקה הנרחבות בנושא. חברי הכנסת, כתוצאה מהפעילות שפירטתי ומגורמים נוספים חלה בשנת 2003 ירידה של כ-13% במספר ההרוגים בתאונות דרכים בישראל. על-פי נתוני הלשכה המרכזית לסטטיסטיקה, בשנת 2003 נהרגו בכבישי ישראל 485 בני-אדם. זה באמת מספר נורא, אבל זאת לעומת 556 בני-אדם בשנת 2002 – כלומר 71 הרוגים פחות בהשוואה לשנה הקודמת. זהו המספר הנמוך ביותר של הרוגים בתאונות דרכים ב-12 השנים האחרונות. גם כאשר משווים את מספר ההרוגים בשנת 2003 לממוצע ההרוגים בחמש שנים שקדמו לה, נמצא כי חלה הפחתה של 12% במספר ההרוגים, ובאותה תקופה חלה עלייה של כ-17.5% במספר הנהגים ועלייה של כ-20% במספר כלי הרכב. כאן בארצנו הקטנה, ביוני שנה שעברה היה מספר כלי הרכב מיליון ו-960,000, ואני מעריך שהיום הוא בסביבות 2 מיליונים, כי יש להניח שקנו כלי רכב, וזה מספר עצום לדרכים המצומצמות שיש אצלנו. הממשלה תמשיך לתת לנושא הבטיחות בדרכים את המקום הראוי לו בסדר העדיפויות הלאומי ותפעל להמשיך להפחית באופן משמעותי את מספר ההרוגים והפצועים בתאונות הדרכים. תודה רבה לכם.
אדוני היושב-ראש, חברי חברי הכנסת, עשרה חודשים עברו מאז קיבלה ממשלת ישראל את מפת הדרכים בצירוף 14 ההסתייגויות הישראליות. בכל התקופה הזאת נכונה היתה ישראל להושיט יד לשכנינו הפלסטינים ולפעול יחד אתם ליישום מפת הדרכים על כל שלביה. לצערי, נכון להיום, אינני יכול להגיד כי נתקלנו בנכונות דומה מהצד הפלסטיני. ניסיונות הפיגוע, הטרור, האלימות וההסתה לא פסקו בתקופה הזאת ולו ליום אחד, וההנהגה בצד הפלסטיני לא נקטה שום צעד על  מנת להפסיק פעולות אלה. הם לא עשו שום דבר, לא עצרו, לא נלחמו, לא החרימו נשק, לא טרחו אפילו לנסות ולהפסיק את ההסתה הנוראה בכלי התקשורת, במערכת החינוך ובמסגדים הנתונים לשליטתם, הקוראת לרצח עם של היהודים, אפילו לא לרגע אחד. הציניות הפלסטינית התגלתה אתמול שוב במלוא אכזריותה הרצחנית, כאשר מחד גיסא לוקחים אנשי ה"פתח" אחריות לפיגוע, ומאידך גיסא, באנגלית, הם מגנים את הפיגוע מול כל מיקרופון. הפלסטינים חייבים להבין, כי הדרך היחידה שבה יזכו לחיות בביטחון ובשלום תהיה אם ייאבקו בטרור, באלימות ובהסתה היוצאים מתחומם. לא יהיה שלום, לא יכול להיות שלום, לפני מיגור הטרור. עד אז, עד אשר יבינו הפלסטינים כי האינטרס שלהם מחייב את הפסקת הטרור, ישראל נאלצת לפעול על-פי שיקול דעתה. ישראל תמשיך להילחם בכל כוחה בטרור הפלסטיני. אנחנו נרדוף את הטרוריסטים, את שולחיהם, את המממנים אותם ואת אלה הנותנים להם חסות. אף רוצח, בן בלייעל, שירים ידו על יהודי ועל כל אזרח ישראלי, לא יימלט. מדינת ישראל איבדה אתמול עשרה מבניה. אזרחים תמימים, שכל חטאם היה שיצאו לעבודה, להביא לחם לבני משפחתם. אני רוצה לשלוח את תנחומי למשפחותיהם, ואני מרשה לעצמי לעשות זאת בשם כולכם, ואיחולי החלמה מהירה לכל הפצועים. בהזדמנות זו אני רוצה לשוב ולשלוח תנחומים לעם הספרדי על האבדות הקשות שספג במתקפת הטרור הנוראה שאירעה ביום חמישי האחרון במדריד. חברי הכנסת, הפיגוע שהיה אתמול באשדוד מחזק את ההבנה, כי אין בצד הפלסטיני מנהיג בעל אומץ לב ויכולת להיאבק בטרור. לא ירחק היום שבו יהיה ברור לעולם, כי לישראל אין בן-שיח אמיתי לשלום בצד הפלסטיני, ולכן, גם בתחום המדיני תצטרך ישראל לפעול על-פי שיקול דעתה בלבד. ברור כי במצב כזה לא יתנהל עם הפלסטינים כל משא-ומתן מדיני, ובוודאי אין שום סיכוי שהם יוכלו להגשים את מאווייהם ושאיפותיהם המדיניות. אני יודע שיש המאמינים שהמצב הקיים עדיף לישראל מכל אלטרנטיבה אחרת. אני אינני נמנה עם אלה המקדשים את המצב הקיים. אני חושב שאנחנו חייבים שינוי של המצב הקיים, ואני מדגיש: אני חושב שאנחנו חייבים שינוי של המצב הקיים, מצב שמוביל בהכרח לוואקום מדיני. ברור לי שלתוך ואקום מדיני שייווצר, אם תקרוס מפת הדרכים וישראל לא תדע להציב אלטרנטיבה משלה - -
- - יישאבו עשרות יוזמות מדיניות, אשר יצוצו חדשות לבקרים מכל רחבי העולם.
כבר היום אנו נאלצים להדוף יוזמות כאלו, שהמשותף לכולן הוא, שהן דוגלות בכך שעל ישראל להגיע להסכם תוך כדי כך שהטרור נמשך. במלים אחרות: ישראל תצטרך לעשות צעדים מרחיקי לכת של ויתורים, כשיש לגיטימציה לטרור. זה כמובן דבר שאנחנו איננו יכולים לקבל.
אני מקווה שאתה לא עומד לשנות את הנוהג הזה. אני אוהב את זה, לבוא לכאן אחת לחודש.
אני מוכרח לומר, שלשבת פה שעתיים ולשמוע, זה פרק מרתק.
אדוני היושב-ראש, אני מוכרח לומר שאני אקבל את זה.
אף אחד לא מפריע כאן, אין טלפונים, אין שום דבר. אפשר אפילו מדי פעם לשמוע גם כמה דברים, שאלמלא היתה זו הכנסת אפשר היה לפרוץ בצחוק רועם.
המצב הזה מעמיד את ישראל בפני לחץ בין-לאומי. אני מתכוון להצעות השונות. יש המתלהבים מהתוכנית הסעודית, יש כאלה אפילו בינינו פה שמעלים מדי פעם את החלום הנפלא הזה. יש כאלה שוודאי שומעים את תוכנית הליגה הערבית - -
- - יש תוכנית אירופית, יש תוכנית אחרת. יש גם כמה תוכניות ישראליות שיכולות להוביל אותנו תהומה, וגם הן מופיעות מדי פעם בשטח.
כמובן, בצד לחץ בין-לאומי על ישראל, אין ואקום. לא יכול להיות ואקום ויש הצעות מהצעות שונות. מובן שבמקביל, הדבר מפחית את הלחץ מהפלסטינים להילחם בטרור. הסכנות הגדולות הטמונות לישראל במצב של ואקום מדיני מטרידות אותי זמן רב. העליתי אותן בפני האמריקנים לראשונה בשיחה שהיתה לי ברומא עם נציג בכיר של הבית הלבן, שנשלח לפגוש אותי בחודש נובמבר האחרון. בעקבות אותה שיחה, קיימתי שורה של התייעצויות עם שרי הממשלה וחברי כנסת, ופירטתי בהן את האיומים שצפויים לדעתי לישראל כתוצאה ממצב זה ואת העובדה שעל ישראל להתכונן מראש למצב כזה, על מנת שלא נימצא כבמקרים דומים בעבר, בלתי מוכנים. אלה אותן תוכניות שהביאו אותנו לאן שהביאו אותנו. הטלתי על ראש המועצה לביטחון לאומי, האלוף במילואים גיורא איילנד, לרכז עבודת מטה מקיפה, שתבחן את האפשרויות העומדות מול ישראל לנוכח המצב שתיארתי.
תודה לך. בעבודת המטה משתתפים המנכ"לים של משרד המשפטים, משרד האוצר, משרד החוץ ומשרד התעשייה, המסחר והתעסוקה, ונציגי משרד החוץ ומשרד הביטחון, צה"ל, השב"כ והמוסד. הצוות קיים שורה ארוכה של פגישות בהרכבו המלא ובצוותי משנה, וממשיך בעבודת המטה גם בימים אלו. העבודה על גיבוש התוכנית טרם הסתיימה.
במקביל קיימתי אני התייעצויות רבות עם גורמים במערכת הפוליטית והביטחונית.
אדוני היושב-ראש, אולי היה כדאי, בהשתלמות כלשהי לחברי הכנסת, בעיקר מהאופוזיציה אני חושב, להבהיר שהחוק מחייב להופיע, אבל הוא לא מחייב לומר דווקא את מה שהם רוצים לשמוע. מה שיישמע כאן היום הוא מה שאני רוצה להשמיע. זה מה שאומר החוק.
כפי שאמרתי, במקביל קיימתי אני התייעצויות רבות עם גורמים במערכת הפוליטית והביטחונית על הנושא, וקיימתי דיון מקיף בראשותי עם כל ראשי מערכת הביטחון, שנבחנו בו ההיבטים הביטחוניים הנובעים מצעדים שישראל יכולה לעשות כדי למנוע את המצב שתיארתי.
בכל התייחסויותי לנושא הדגשתי את החשיבות שאני מייחס לתיאום הצעדים שתנקוט ישראל עם בעלות בריתנו, ובראשן ארצות-הברית. קיימנו כמה התייעצויות עם האמריקנים בנושא, הן במהלך ביקוריהם של סגן יועצת הנשיא לביטחון לאומי ועוזר מזכיר המדינה כאן בארץ, הן במהלך ביקוריהם של ראש המועצה לביטחון לאומי שלנו ושל ראש לשכתי בוושינגטון. בכוונתנו להמשיך בהתייעצויות האלה בקרוב. חברי הכנסת, אני מבין את רצונה הלגיטימי של האופוזיציה שאפרט כאן ועכשיו את הרעיונות השונים שהועלו, בעיקר על-ידיהם אבל גם על-ידי אחרים, בנושא זה.
לצערי לא אוכל לעשות זאת לפני שאציג אותם לפני חברי בליכוד, לפני שותפי לקואליציה - -
- - ולפני יושב-ראש האופוזיציה. בכל אופן, ברור לי שעלינו להיערך לכל מצב. אני לא אסכים שנימצא לא מוכנים למצב שצפינו אותו כל כך בבהירות. וכאשר תחליט הממשלה על נקיטת צעדים מדיניים, אביאם, כפי שכבר התחייבתי בעבר, לאישור הכנסת.
אמרתי שאביא אותם לאישור הכנסת, ואביא אותם לאישור הכנסת.
בסיומו של הדיון הזה תתקיים הצבעה על הודעתי. אני מבקש מחברי הכנסת לתמוך בהודעה זו. תודה רבה.
מכובדי הנשיא והגברת קצב, ברוך שובכם. אנחנו מודים לכם על המסע המוצלח והפעילות החשובה בביקור בצרפת. אדוני היושב-ראש, שגריר ספרד, חברי הכנסת, אורחים נכבדים המופיעים אצלנו, לשמחתנו, בימים מיוחדים, הכנסת מייחדת ישיבה זו לרבנו משה בן מימון, "הנשר הגדול", אחד מענקי הרוח הבולטים ביותר בתולדות העם היהודי, שעליו נאמר: "ממשה עד משה לא קם כמשה". בענווה וביראת כבוד אנחנו עומדים נפעמים נוכח דמותו המופלאה של הרמב"ם, מול עושר יצירתו, רוחב ידיעותיו ועומק תבונתו ומחשבתו. חוכמתו, מחקריו וכתביו הקיפו תחומים רבים מאוד ומגוּונים, שראשיתם ויסודם האמונה היהודית ומעיינות תורת ישראל, והמשכם חוכמת הפילוסופיה, המדעים, האסטרונומיה, רפואת הגוף והנפש ועוד תחומי עניין מסועפים כהנה וכהנה. תקצר היריעה מלמנות כאן את שפע פרי הגותו ומלתאר את שיעור קומתו ההיסטורי. הרמב"ם היה ונותר גדול פוסקי ההלכות בכל התקופה שמאז חתימת התלמוד ועד ימינו. היקף יצירתו מעורר השתאות בפרט כאשר אנחנו יודעים כי בצד עבודתו הרוחנית הוא שלח את ידו גם במסחר, שימש רופא המלכות במצרים וטיפל גם בחולים שצבאו על ביתו, ובה בעת הנהיג ביד רמה את הקהילה היהודית, היה מופת של מנהיגות לקהילות רבות נוספות וריכז סביבו תלמידים ששתו בצמא את תורתו. ארשה לעצמי להסתמך על עמוד התווך הזה בחוכמת ישראל כדי להמליץ לפני חברי הבית להביא כלל חשוב שקבע הרמב"ם לתשומת לבם: לדעת למצוא את שביל הזהב, את הדרך האמצעית. וכך הוא כותב: "שתי קצוות הרחוקות זו מזו שבכל דעה ודעה אינן דרך טובה, ואין ראוי לו לאדם ללכת בהן - - - הדרך הישרה היא מידה בינונית שבכל דעה ודעה מכל דעות שיש לו לאדם, והיא הדעה שהיא רחוקה משני הקצוות ריחוק שווה, ואינה קרובה לא לזו ולא לזו". על-פי הכלל הזה מייעץ הרמב"ם לכל בעל דעה קוטבית, משני הצדדים, "לחזור לדרך האמצעית שהיא הדרך הטובה - - - וילך בה כל ימיו". ועוד הוא אומר: "והזהירות היא מפעולות הטוב, ותכונת הנפש אשר תתחייב ממנה, הזהירות, היא מעלה ממעלות המידות". נדמה לי שראוי בעת הזאת לכל חברי הכנסת לחקוק את הדברים הנכוחים הללו על לוח לבם. אם יורשה לי, אוסיף עוד ציטוט מ"משנה תורה" לרמב"ם. כוונתי לערך המוסרי היהודי העליון של העבודה ועמל הכפיים בצד לימוד התורה. במסכת אבות במשנה כבר נאמר: "כל תורה שאין עמה מלאכה, סופה בטלה וגוררת עוון".
על יסוד זה קובע הרמב"ם: "כל המשים על לבו שיעסוק בתורה ולא יעשה מלאכה, ויתפרנס מן הצדקה, הרי זה חילל את השם וביזה את התורה וכיבה מאור הדת". גם הדברים הללו ראויים לתשומת לב.
אני אומר זאת כמי שמוקיר ומחשיב מאוד את הלימוד התורני ואת העמקת התודעה היהודית. נס גדול קרה לנו, שחודש בישראל עולם הישיבות שכמעט חרב בשואה. אולם מנגד יש לזכור כי "אם אין קמח אין תורה". חברי הכנסת, מדינת ישראל נושאת עליה בגאון את חותם המורשת היהודית, שתרומתה לתרבות האנושית אין ערוך לה. ההיסטוריה היהודית מימי קדם ועד ימינו זרועה דמויות מופת וענקי רוח שהותירו את רישומם העמוק על עולם המחשבה, המדע והיצירה. בשורה הראשונה של גדולי ישראל מתנשאת דמותו של רבי משה בן מימון, שרוח אלוקים פיעמה בו, וכנפי הנשר הגדולות שלו רוחפות בשמי עמנו זה למעלה מ-800 שנה. את ספרו "מורה הנבוכים" חתם הרמב"ם באיחולים לאחדות העם היהודי, "כל ישראל חברים", וליציאת העם ממצב של מבוכה וקדרות לדרך בהירה וצלולה. לכך אנחנו מכוְונים כעת את דרכנו. לו תהי נא זו הברכה למדינת ישראל. תודה רבה.
אפרים, סליחה שאני מתערב, אני לא אוהב להפריע לאנשים.
אני מאוד מודה לכם. אני שמח - - - הרבה פעמים עוד. אני רוצה שתדע - קביעת מספר המשוחררים נתבעה על-ידי הפלסטינים, שביקשו לשחרר אותם טיפין-טיפין ולא בפעם אחת. הנושא הזה בכלל לא עמד כבעיה, בכלל לא עמד כבעיה. הם היו אלה, דרך אגב, שחילקו וביקשו לחלק את הדברים האלה, ולא להזדרז. וכשפעם אחת שחררנו - שלא באיזה תיאום אתם - הדבר הזה מאוד פגע במצב רוחם. עם כל הרצון, לא כל דבר שהרשות הפלסטינית אומרת, צריכים לקבל אותו בחיבוק.
נגעת בנושא שחשבתי שמן הדין שתדע בדיוק את האמת בדברים האלה. הם אלה שקבעו את קצב השחרור, דרך השחרור, את מי הם ביקשו לא לשחרר.
אדוני היושב-ראש, חברי הכנסת, הדיון היום נקבע לרגל מלאות שנה לכהונת הממשלה הנוכחית בראשותי. שנה היא פרק זמן קצר לסיכומים, אבל בהחלט ניתן לדבר על דברים שנעשו ועל כיווני הפעולה לעתיד. בשנה האחרונה התמודדנו עם מצבי משבר לא קלים, הן במישור המדיני-הביטחוני הן במישור הכלכלי-החברתי. בשני הנושאים הללו הממשלה פועלת בנחישות להשגת יציבות וליציאה מהמשברים. ניגשנו לטפל בבעיות יסוד שממשלות רבות נרתעו מלגעת בהן. בשני נאומי הקודמים כאן, האחד עסק בתחום המדיני והשני בתחום החברתי-הכלכלי, מניתי שורה של פעולות נחושות שביצעה הממשלה בשנה האחרונה בשני התחומים, הן בתחום הביטחוני-המדיני, בהטמעה רחבה של העמדה הישראלית בעולם, הגורסת כי רק ביטחון יוביל לשלום –  את הדברים האחרים כבר ניסינו בימי ממשלות אחרות - והן בתחום הכלכלי, בטיפול בבעיות יסוד של מבנה שוק העבודה והקצבאות, מבנה המיסוי, מבנה שוק ההון ועוד. דיברתי גם על המאמץ הנרחב שאנו משקיעים בתחום התשתיות ובקירוב הפריפריה למרכז. בנאומי כאן ב-19 בינואר דיברתי על כך שהתקופה שאנחנו נמצאים בה היא תקופת ביניים, וככזאת היא כמובן קשה, והדבר נכון לשני התחומים, אבל גם הסברתי כי אנו כבר רואים את ניצני ההצלחה של מדיניות הממשלה. אני חושב שנתוני הלשכה המרכזית לסטטיסטיקה שהתפרסמו היום, המראים עלייה שנתית של 1.3% בתוצר לשנת 2003, ובתוכה עלייה של 2.6% ברבעון האחרון של השנה, הם הוכחה אחת - -
- - להצלחת מדיניות הממשלה הזאת. מכיוון שכבר דיברתי כאן לפני חודש על שני התחומים העיקריים של מדיניות הממשלה, אני רוצה לנצל את הדיון היום כדי לומר מלים מספר על צעדים שאנחנו נוקטים ובכוונתנו לנקוט בתחום שהייתי קורא לו עיצוב דמותה העתידית של מדינת ישראל.
אני מדבר על מאמץ בשני כיוונים: מערכת היחסים בתוך החברה הישראלית ומערכת היחסים בין ישראל לבין יהודי התפוצות. אני יודע שפעמים רבות, כאשר מועלים הנושאים הללו, יש ציפייה לשמוע בליל של מלים יפות ופעולות לקירוב לבבות. הדברים הללו חשובים מאוד, אבל אני חושב שאם בכך יסתכם תפקידה של המדינה, לא עשינו דבר. בשני המקרים חייבים לנקוט יוזמה שתשנה באופן משמעותי את המציאות. יוזמה כזאת צריכה לעמוד במרכז המאמץ, וסביבה צריכים להיתוסף כל הצעדים החשובים הנוספים שהזכרתי.
אחד הנושאים שמטרידים אותי באופן אישי הוא הכרסום המתמשך בתחושת השוויון שבין אזרחי ישראל, במיוחד בכל מה שקשור בנשיאה בנטל של האחריות לכלל.
הנשיאה בנטל, קבלת האחריות לטובת הכלל, היא נחלת מעטים מדי. אני לא מדבר רק על השירות הצבאי בסדיר ובמילואים. רבים מבני-הנוער משרתים במסגרת הצבאית, ובצורה מרשימה ביותר. בהרבה מובנים הם עולים עלי ועל בני דורי כשהיינו בגילם. אבל צה"ל אינו פתוח לכול. ציבורים רחבים אינם מתגייסים לשירות, חלקם מסיבות מובנות, חלקם מסיבות פחות מובנות. הפער בתחושת השוויון והאחריות המשותפת שנוצר הוא איום ממשי על דמותה של החברה הישראלית. אנחנו בוחנים בימים אלה אפשרויות לפתיחת מוסד השירות הלאומי לצד השירות הצבאי. שירות לאומי פירושו, שכל צעיר יוכל ויתבקש לתרום שנים מספר לטובת הקהילה, אם על-ידי שירות בכוחות הביטחון - -
- - אם על-ידי התגייסות למשטרה, ואם על-ידי קבלת הכשרה ופעילות במוסדות הקהילה, כגון עבודה בבתי-חולים, במרכזים קהילתיים, בקרב אוכלוסיות המצוקה. הנהגת שירות לאומי לכול, בין כמסגרת חובה ובין כמסגרת התנדבותית, יכולה לשנות את פני החברה הישראלית. היא יכולה לתת הזדמנות במיוחד לצעירות ולצעירים מהחברה החרדית ומהחברה הערבית להשתלב במדינת ישראל על-ידי תרומה ראויה, חיזוק השותפות והסולידריות הישראלית. אבל גם בכך אין די. עלינו לנקוט יוזמה פעילה בצמצום הפערים.
כך, למשל, אנו פועלים לצמצומם בשירות המדינה.
דיברתי בנאומי כאן לפני כחודש על כך שהצבנו יעד, שבכל דירקטוריון ממשלתי יכהן לפחות חבר ערבי, בדואי, דרוזי או צ'רקסי אחד. מאז קיבלנו החלטה נוספת, הקובעת יעד של לפחות 10% עובדים ערבים, דרוזים, בדואים וצ'רקסים בשירות הממשלתי תוך חמש שנים, והכפלת מספרם בשלוש השנים הקרובות.
תודה. זו פעולה סמלית שתכליתה להצביע על כיוון של השתלבות במקום פירוד, של תיקון פעיל במקום הסתפקות בקיים. יוזמה פעילה נחוצה גם ביחס שבין מדינת ישראל לעם היהודי. לכולנו מוכרת  תמונת המצב הקשה של התחדשות, התגברות האנטישמיות, לצד העמקת תהליכי ההתבוללות, שמאיימים על מצבו ועתידו של העם היהודי. התשובה שלנו צריכה להיות ברורה: יוזמה ציונית חדשה לחידוש העלייה היהודית לישראל. במקביל למאמץ בתחום העלייה, עלינו לנקוט פעולות נוספות לחיזוק הקשר בין ישראל לתפוצות.
הממשלה מקדמת היום יוזמה שעל-פיה כל צעיר יהודי יוזמן לשנת חיים ושירות במדינת ישראל.  אנו יכולים להציע לכל צעיר וצעירה לתת שנה אחת לפחות לשירות עמם ולבחינה של החיים בישראל.
אני מאמין, על בסיס התוכניות שאנו מקדמים עם הסוכנות היהודית ועם הקהילות ברחבי העולם, שעד 2008 נגיע למצב שבו לפחות 20,000 צעירים יהודים, שהם כחמישית מכלל כל שנתון יהודי בעולם, יבואו לישראל לחיות פה שנה. למצב כזה תהיה השפעה עצומה על חיזוק זהותם היהודית של הצעירים בתפוצות. זה אינו חלום - או אולי יותר נכון, זה חלום, אבל יש בידנו להגשימו.
חברי הכנסת, אני מודה שהייתי שמח להמשיך לדבר על הנושאים הללו עוד ועוד. מכיוון שנראה לי שהאופוזיציה התאהבה בשיטת הדיון הזאת, אני בטוח שעוד תספקו לי נושאים רבים שאוכל לנצל אותם ולדווח לחברי הכנסת על ההתקדמות בפעולות הממשלה בנושאים אלו.
מכיוון שנושאים אלה חוצים את המחלוקת הבין-מפלגתית השגורה, אני מקווה שתצטרפו אלינו ביישומם.
אני מאמין גדול בכוחה של האחדות הלאומית. כבר הוכחנו פעמים רבות שיחד אנו יכולים לעשות דברים גדולים. האחדות הלאומית אינה מתבטאת רק בקואליציה פוליטית, הגם שזו רצויה תמיד. ביטויה האמיתי הוא בבניית הסכמה לאומית רחבה ובהתגייסות משותפת, מעבר לחילוקי הדעות האישיים והמפלגתיים, למען הכלל, למען החברה, למען עתידה ושגשוגה של מדינת ישראל. אני קורא לכל באי הבית ולכל אזרחי ישראל להשתתף במאמץ הזה, החשוב כל כך לנו, ובעיקר לבנינו ולנכדינו.
אדוני היושב-ראש, חברי הכנסת, ראשית אני רוצה לשבח את הסעיף שמאפשר להזמין, או מכריח ראש ממשלה – אני עשיתי את זה ברצון – לבוא הנה ולהאזין לכל הדברים.
אני מוכרח לומר, שאותם דברי כאב שהוזכרו פה הזכירו לי את ימי בבית-הספר התיכון, כשאיזו גימנזיסטית מאוהבת היתה נפגעת עמוקות. זאת בוודאי לא היתה כוונתי. אני מצטער שהיא איננה, ואני מקווה שזה לא מרוב כאב. האזנתי בקשב רב לדברי כל הנואמים. אני רוצה להודות להם על דבריהם. כידוע לכם, ממשלת ישראל קיבלה לפני כשמונה חודשים את התוכנית המדינית הקרויה "מפת הדרכים לשלום", והוסיפה לה 14 הסתייגויות.
מפת הדרכים מקובלת על מרבית מדינות העולם, והיא הדרך היחידה להגיע להסדר, ובעתיד גם לשלום, בין ישראל לפלסטינים - -
- - זאת, מכיוון שהיא מעמידה את השגת הביטחון ומיגור הטרור, האלימות וההסתה לפני כל מתן מדיני, אך במקביל מסרטטת אופק מדיני ברור לשני הצדדים. ישראל ממשיכה להיות מחויבת למפת הדרכים, כפי שהתקבלה בהחלטת הממשלה, גם היום.
כבר התחלנו ביישום מפת הדרכים בתקופת ממשלת אבו-מאזן, ואנו נוקטים צעדים למלא את חלקנו גם היום. אם יקום בן-השיח הפלסטיני, אשר יהיו לו היכולת והאומץ לפרק את ארגוני הטרור ולהנהיג את עמו לביטחון ולשלום, נוכל להמשיך וליישם את מפת הדרכים ולעבור לשלבים הבאים בה. הביטחון שיושג יאפשר לנו לפעול לשיפור חיי הפלסטינים – מסירת עוד ערים לאחריותם הביטחונית, ביטול עוצרים וסגרים, הסרת מחסומים, חידוש התעבורה, חיי הכלכלה והמסחר ועוד.
ככל שיגדל הביטחון תוכל ישראל לאפשר עוד ועוד את שיפור חיי הפלסטינים, מה שנמנע ממנה בשל המשך ניסיונות הפיגוע ובהעדר לחימה פלסטינית בטרור. נראה לי מיותר לומר לחברי הבית, שמאמצי הפלסטינים לבצע פעולות טרור לא נפסקו אפילו ליום אחד. רק אתמול היינו עדים למתאבד, שאומנם הפעיל את המטען מוקדם מכפי שתכנן - פניו היו כנראה למרכז הארץ, אבל זה לא המקרה היחיד. אין כמעט יום שאין בו ניסיונות לפיגוע. אני מקווה כי ראש הממשלה הפלסטיני אחמד קריע יתגלה כמנהיג כזה, יפסיק את תרגילי ההתחמקות - כולל מפגישה אתי - שאנו חוזים בהם כמעט מדי יום ביומו; ידרוש, יקבל ויפעיל את מנגנוני הביטחון הפלסטיני; וייגש בצורה כנה ואמיתית ליישום משותף אתנו של מפת הדרכים.
רק כך, דרך יישום מפת הדרכים, פירוק ארגוני הטרור, הפסקת האלימות, הטרור וההסתה ויישום הרפורמות ברשות, כפי שהתחייבו הפלסטינים, יזכו הפלסטינים לקבל מקום של כבוד במשפחת העמים.
אני חייב לציין כי אני אינני נמנה עם אלו המספידים את מפת הדרכים. אני מקווה כי קול ההיגיון ברחוב הפלסטיני יגבר וכי הפלסטינים יזנחו את דרך הטרור. אני יודע שכאשר זה יקרה, הם ימצאו בנו שותף נדיב, המוכן ללכת צעדים רבים ומהירים לקראתם כדי להגיע להסדר, שיבטיח את חיי שני העמים כאן בשלום. עם זאת, אני לא מתעלם מהעובדה כי ייתכן שבעוד חודשים מספר נגיע למסקנה כי לא כך הדבר וכי הפלסטינים ממשיכים לדחות את ידנו המושטת לשלום ונמנעים מיישום מחויבויותיהם במפת הדרכים. אסור להתעלם מתרחיש כזה. ניתן, אולי, לעשות זאת כשאתה יושב על ספסלי האופוזיציה, אך זה אינו תפקידה של ההנהגה, לפחות לא של הנהגה אחראית, ולכן אנחנו נערכים לאפשרות כזאת כבר היום.
אדוני היושב-ראש, קשה להבין, מדוע הפלסטינים, כשמציעים להם שלום, פורצים בזעקות ללא הרף. לא הצלחתי אף פעם להבין את העניין הזה.
כשאני אמרתי פעם על ערביי ישראל, שהם פלסטינים אזרחי ישראל - -
אם נגיע להחלטה שכזאת, כאשר ניווכח כי בעת הזאת כלו כל האפשרויות ליישם את מפת הדרכים, ניאלץ לנקוט שורה של צעדים שיבטיחו ביטחון מרבי לאזרחי ישראל, במינימום חיכוך עם האוכלוסייה הפלסטינית. וזאת לתקופת זמן, שאני מקווה שתהיה קצרה, עד אשר ימצאו הפלסטינים בתוכם את המנהיגות הנדרשת על מנת לחדש את ההידברות. צעדים אלה ייעשו לאחר הידברות ממצה בין גורמי הקואליציה ומתוך תיאום מלא עם בעלות בריתנו בעולם, ובראשן ארצות-הברית.
אדוני היושב-ראש, אני רוצה להודות לך על שאתה מאפשר לי לעמוד זמן ממושך יותר ממה שחשבתי קודם. תודה.
אדוני היושב-ראש, חברי חברי הכנסת, מיניתי צוות בראשות ראש המועצה לביטחון לאומי המיועד, האלוף במילואים גיורא איילנד, לבחון ולגבש הצעות בנושא. לי עצמי יש כמה כיווני חשיבה לצעדים שצריך לנקוט אם נזדקק לכך, ושוחחתי על חלקם עם חברי ועדת החוץ והביטחון,  עוד לפני נאומי בהרצלייה. אני רוצה להזכיר לחברי הכנסת, שבנאומי כאן ב-16 ביוני 2003 הודעתי, כי  הסכמים שייחתמו בינינו לבין הפלסטינים כתוצאה ממפת הדרכים, יובאו לאישור הכנסת. אם יגיע הרגע שבו יובהר כי אין לנו, לעת עתה, בן-שיח ליישם אתו את מפת הדרכים, אביא, כמובן, גם את הצעדים שתחליט הממשלה לבצע כתוצאה מכך, לאישור הכנסת, על מנת שנוכל לקיים דיון רציני ומקיף בנושא. נכון להיום, צעדים אלו עדיין לא גובשו, ובוודאי עדיין אינם עומדים היום על הפרק. בסיומו של הדיון הזה תתקיים הצבעה על הודעתי. אני מבקש מחברי הכנסת - - -
מאחר שזה מאוד מטריד אותך, אני רוצה לענות לך. בדרך כלל אני לא נוהג לענות באמצע, אבל מגרש הכדורגל בסח'נין יקום.
אדוני היושב-ראש, כדי להסיר ספק, אני מבקש שוב מחברי הכנסת לתמוך בהודעה זו. תודה רבה לכם.
כבוד נשיא המדינה והגברת קצב, כבוד הנשיאים לשעבר – הנשיא נבון, הנשיא ויצמן, והגברת ויצמן, משפחת זאבי, אדוני היושב-ראש, חברי הכנסת, אנחנו מציינים היום שנתיים לרצח השר והאלוף רחבעם זאבי, גנדי, שנפל על משמרתו הלאומית מכדורי הטרור הפלסטיני. שנים רבות, עוד בהיותו אלוף בצה"ל, שימש גנדי כמספיד מבוקש של אישים רבים בציבוריות הישראלית. בגלל כושר הביטוי הנדיר שלו והעברית הנהדרת שבפיו, אך לא פחות מכך משום שהיה איש אוהב מאוד ואיש אהוב מאוד על כל מי שהכירו, והוא הרי הכיר את כולם, פנו אליו תמיד וביקשו שיישא דברים לזכר הנפטרים. כך מצא גנדי את עצמו עומד שוב ושוב בבתי-הקברות או במקומות ציבור וסופד – ליגאל אלון, למשה דיין וליקותיאל אדם – או דואג אישית להנצחתם של אנשים כמו דדו, חיים לסקוב, אריק רגב, גד מנלה, חנן סמסון ויוסי קפלן. גנדי לא אהב את התפקיד הזה של מנציח ומספיד לאומי. כששאלו אותו למה הוא עושה זאת, הוא היה אומר שהוא לא עושה את זה בשביל המתים, אלא בשביל החיים, כי כאומה עלינו לשאול את עצמנו על אילו דמויות אנחנו רוצים להתחנך ולחנך, מי צריך לשמש לנו דוגמה לחיקוי ולמופת. ותשובתו היתה: ההנצחה היא למען החיים שלא ידעו את האנשים האלה. וזו בעיני גם מטרתה של ישיבה זו של הכנסת, שבאה להעלות ולהנציח את זכרו של גנדי עצמו, שנרצח לפני שנתיים בידי אנשי הטרור הפלסטיני. השר והאלוף רחבעם זאבי הוא דמות שלאורה ראוי לחנך ולהתחנך. איש מגן, שמנעוריו לחם למען הקמתה של מדינת ישראל ובהמשך לחם על הגנתה; איש ספר, בלי תארים אקדמיים – הוא הציג את עצמו, כך נהג, כבי-ג'יי, "בוגר ג'וערה" - לאלה כאן שהם עוד צעירים, זה היה בית-הספר לקצינים של "ההגנה", בין עין-השופט למשמר-העמק – ובלי תארים אקדמיים הגיע לידענות מפליאה בכל התחומים של ידיעת הארץ, ויותר מכול, היה איש של אהבת הארץ. גנדי היה דוגמה חיה לכך שאהבת ישראל ואהבת ארץ-ישראל אין פירושן שנאת האחר. חבריו הרבים מספור מקרב הדרוזים, הבדואים וערביי ישראל, שלמענם פעל רבות במשך השנים, הם העדות הטובה ביותר לכך. אל הקריירה האחרונה שלו – הקריירה הפוליטית, כמייסד תנועת מולדת – הוא הגיע על כורחו. הוא לא רצה להיות פוליטיקאי, אבל הוא פנה אל השדה הפוליטי מתוך דאגה עמוקה לגורלו של המפעל הציוני. גנדי חש שהבית השלישי איננו מובטח. "לימדו אותנו" – כך אמר – "שנצח ישראל לא ישקר, אבל הוא ישקר  ועוד איך, אם לא נעמוד בשער". והוא העמיד עצמו בשער, כפי שעשה תמיד, מאז מלחמת השחרור, ועוד לפניה, ומבחינתו מלחמת השחרור של ישראל לא הסתיימה והיא עדיין בעיצומה. כמו כל קורבנות הטרור הפלסטיני, גנדי נרצח בגלל היותו יהודי, אך בה במידה, הוא נרצח בגלל היותו סמל – סמל של ישראל גאה, הדבקה באדמתה, אדמת מולדתו ההיסטורית של העם היהודי, ונלחמת מלחמת חורמה באויביה. לפני שנתיים, למחרת הרצח הנפשע, התאחדה הכנסת כולה במפגן אדיר של אחדות בין קואליציה לאופוזיציה וספדה לשר רחבעם זאבי בקול אחד של כאב ואהבה. לצערי, זה נמשך כך רק ימים מספר. היתה זו מחווה מחממת לב לאיש, שכל מי שהכירו מקרוב – שותף פוליטי או יריב – העריך אותו. חברי חברי הכנסת, גנדי איננו, אבל שנתיים אחרי הרצח הוא ממשיך להיות נוכח בלב כל מכריו, ממשיך להיות  מקור השראה וכוח. הוא ממשיך לעמוד בשער. יהי זכרו ברוך.
כבוד נשיא המדינה, משפחת רבין, אדוני היושב-ראש, חברי הכנסת, מכובדי כולם, יום קשה עד כאב הוא יום הזיכרון ליצחק רבין, זיכרונו לברכה. קשה ודאי למשפחתו, לאנשים שליוו אותו בחייו, קשה לנו, פקודיו וחבריו לנשק, קשה לכל עם ישראל. רצח רבין הוא נקודת שבר בתולדותיה של האומה היהודית, נקודת שבר אשר עלינו לעשות הכול על מנת שדומות לה לא יקרו עוד לעולם. חובת הזיכרון מוטלת על כל העם, ובראש ובראשונה עלינו, נבחרי הציבור. הזדעזעתי לשמוע ביום שישי שעבר על המעשה הנבזה של חבורת פחדנים, שהשחיתה את האנדרטה לזכרו של יצחק רבין בתל-אביב, וגיניתי זאת. אולם, לצערי, גורמים פוליטיים החליטו לנצל אירוע זה ואת אירועי יום הזיכרון ליצחק רבין על מנת להתקיף התקפה פרועה אנשים ודרך שאינה עולה בקנה אחד עם דרכם; התקפה חריפה, משולחת רסן, שמנצלת ניצול ציני את הכאב של כולנו. חברי הכנסת, ככה זה מתחיל. חובת הזיכרון מוטלת על כולנו, אבל כדאי להימנע ממניפולציות של הזיכרון ומהשלכות מזויפות על מצבנו כיום. כל אחד מאתנו יכול לגייס את הזיכרון לצדו שלו. ניתן להזכיר, לדוגמה, את הדברים שאמר רבין ב-5 באוקטובר 1995, חודש ימים לפני הירצחו: "ואלה הם עיקרי השינויים, לא כולם, כפי שאנו רואים אותם ורוצים אותם בפתרון הקבע: בראש ובראשונה ירושלים המאוחדת שתכלול גם את מעלה-אדומים וגם את גבעת-זאב כבירת ישראל" - - - "גבול הביטחון להגנת מדינת ישראל יוצב בבקעת-הירדן, בפירוש הנרחב ביותר של המושג הזה" - - - "שינויים שיכללו את צירוף גוש-עציון, אפרת, ביתר ויישובים אחרים, שרובם נמצאים באזור מזרחית למה שהיה 'הקו הירוק' לפני מלחמת ששת הימים. לא נחזור לקווי 4 ביוני 1967". או דברים ברורים שאמר בנושא הטרור הפלסטיני: "מול סכיני ה'חמאס' וגרזיני 'הג'יהאד האסלאמי' החלטתה של ממשלת ישראל נחושה להגן על כל אזרחי ישראל בכל מקום, יהא המחיר אשר יהא. אם לא נוכל להגן על כל אזרח ישראלי בנפרד, תגובתנו על כל פיגוע תהיה קשה שבעתיים. אנחנו נאכיל מרורים את אנשי הטרור והמסייעים להם. לא יהיו רחמים". אני יכול להזכיר גם את שיחתי האחרונה עם לאה, זיכרונה לברכה, שאנו מזכירים אותה היום יחד עם יצחק. היה זה בשעה שממשלת ישראל רקמה הסכמים מסוכנים ומרחיקים לכת שנגעו, בין השאר, גם בוויתורים בירושלים. לאה, בשארית כוחותיה, נטלה את הטלפון ואמרה לי: "אריק, נכון שיצחק לא היה מוותר לעולם בירושלים?" בהכירי את יצחק רבין שנים רבות, אפילו היו חילוקי דעות בינינו בעניין הסכם אוסלו, עניתי ללאה: "אני בטוח שבירושלים לא היה מוותר לעולם". זו היתה שיחתנו האחרונה. כעבור יומיים נפטרה. אדוני היושב-ראש, חברי חברי הכנסת, גם זה יצחק רבין. לכן כדאי להיזהר בדיבורים על דרך ועל מורשת. לי ברור כי דרכו של רבין כללה הגנה על יהודים ולא ויתורים מסוכנים ומחוסרי אחריות למרצחים. חברי הכנסת, אנחנו עם של ניגודים. התלמוד אומר: "אומה זו משולה לעפר ומשולה לכוכבים. כשהם יורדים, יורדים עד עפר. וכשהם עולים, עולים עד לכוכבים". יש בנו אחווה מופלאה של "כל ישראל חברים", ויש בנו שנאת חינם, שהחריבה עלינו את ביתנו. במעשה הרצח של ראש ממשלה בישראל ירדנו עד עפר. ירדנו כולנו, כי גם אם היה המעשה מעשה של יחיד, שפל ומנוול, תרמו לו השנאה, האלימות וחוסר הסובלנות שפשו בנו, בכולנו. למחרת הרצח, הזעזוע ממנו היה כה עמוק, שסברנו שדי בו כדי שכל התופעות השליליות האלה ייעלמו מחיינו. היתה זו תקוות שווא. השנאה לא התחילה אז, היא עתיקת יומין. חוסר הסובלנות החריף. האלימות אף גברה. לצערי, תרומתם של יושבי הבית הזה - מכל הקצוות הפוליטיים - לתופעות אלו, אינה מעטה. אפשר, צריך ולעתים זו חובה לבטא בקול רם חילוקי דעות פוליטיים, אבל בלי להוסיף ביטויי גנאי, שבמקום להבהיר וללבן הבדלים, מלבים שנאה ואינם מאפשרים דו-שיח חיוני. מאז נבחרתי לראשות הממשלה, אני מבקש לממש את שלמדתי עם חלוף הימים, כי להכרעות גדולות, לשלום כמו למלחמה, יש ללכת מאוחדים. ועל כל פנים, בהסכמה רחבה. באין אחדות לאומית, חובה עלינו להגיע להסכמה על גבולות המחאה הלגיטימית ועל מחויבותנו להוקיע ולמנוע ביטויים ומעשים שמלבים את השנאה ויוצרים קרע בתוכנו, כי בנפשנו הדבר. חובת הסובלנות האמיתית חלה על כולנו, על כל המחנות, ימין ושמאל כאחד. יום הזיכרון לרצח יצחק רבין חייב להיות יום של חשבון נפש לאומי, וגם יום של התחייבות מחודשת לקיים בתוכנו את חובת הסובלנות האמיתית. בלעדיה אי-אפשר לדבר על אחדות אמיתית בתוכנו, אחדות שהיא כה חיונית לנו אל מול המבחנים העומדים בפנינו. אדוני היושב-ראש, חברי הכנסת, ביום ראשון הקרוב תידרש הממשלה בראשותי לקבל החלטות קשות, שמחיר כואב כרוך בהן, אך, למיטב הכרתי, הן דרושות כדי להציל חיים. בזמן שהכנתי נאום זה, מצאתי נאום שנאם יצחק רבין בשנת 1985, כאן, בכנסת, בזמן דיון על שחרור שבויי צה"ל. ברשותכם, אקרא שני קטעים קצרים ממנו, שנראים לי רלוונטיים גם היום. "אני רוצה להזכיר: מדובר על מצב שבו אזרחים - - -  או חיילי צה"ל נמצאים בידי מחבלים. אין זה דומה אפילו להימצאותם בידי צבאות מדינות ערב. אנו יודעים מי הם ארגונים רצחניים אלה, אנחנו יודעים מה יחסם ומה עלול להיות יחסם בכל רגע לאלה הנמצאים בידיהם". ושוב ציטוט: "ולכן, בהתחשב במה שאמרתי ובסכנה המיוחדת שתרחף תמיד על חייהם של אלה שמצויים בידי מחבלים – ואין זה משנה אם אלה אזרחים או חיילים – ממשלה בישראל איננה יכולה לברוח, איננה יכולה להתחמק ממתן תשובה". נזכור תמיד את יצחק ואת לאה, זיכרונם לברכה. תודה רבה לכם.
אדוני היושב-ראש, חברי הכנסת, שמעתי בקשב רב את דבריכם, וברצוני להתייחס לנושא בקצרה. כבר שלוש שנים אנו מתמודדים נגד מתקפת טרור פלסטינית אכזרית, ששמה לה למטרה לשבור את רוחה של החברה הישראלית. בשלוש שנים אלה עמדו בגבורה בחזית המאבק נגד הטרור כוחות הביטחון של מדינת ישראל, אזרחי ישראל כולם, ובתוכם מתיישבי יהודה, שומרון וחבל-עזה, שנאלצו להתמודד יום-יום עם התקפות רצחניות נגדם ונגד בני משפחותיהם. במקביל, בעוד המערכה נמשכת, נערך ניסיון של רבים בישראל ובעולם להשחיר את פניהם של המתיישבים, ניסיון אשר קיבל לעתים, למרבה הצער, גיבוי גם מחברי בתוך הבית הזה. לצערי, גם היום ניצלו כמה מחברי הכנסת את הבמה שניתנה להם - -
- - בדיון בנושא המאחזים הבלתי-מורשים על מנת להשמיץ את ציבור המתיישבים שעמד במשך שנים במערכה קשה.
השמצות אלה על ציבור המתיישבים אינן מקובלות עלי, ולדעתי אין להן מקום בשיח הציבורי בישראל. אני חושב שטעות חמורה  עושים אלו בתוכנו – מימין ומשמאל – הקושרים את סוגיית המאחזים הבלתי-מורשים להתיישבות, ובכך משחקים לידי אויבינו.
חשוב להבהיר, עתידה של ההתיישבות היהודית ביהודה, בשומרון ובחבל-עזה ייקבע אך ורק כאשר נגיע לדון בהסדרי הקבע, שיובילו, בעזרת השם, לשלום בין ישראל לפלסטינים. אין לנו שום כוונה לעסוק בכך עכשיו, יהיה זה לא נכון מבחינת האינטרסים של ישראל לעסוק בכך כרגע. שאלת המאחזים הבלתי-מורשים היא שאלה ישראלית פנימית מחד גיסא, אך בעלת רגישות בין-לאומית רבה, מאידך גיסא. מנהיגים רבים בכל רחבי העולם, לרבות ידידינו הטובים ביותר, חזרו והביעו בפני ובפני רבים משרי הממשלה מחאה על כך. לכולם הבהרתי כי המאחזים הבלתי-מורשים נבנו ללא היתר. ישראל, כמדינת חוק, תסדיר עניין זה על-ידי הרשויות המוסמכות שלה, על-פי יכולתן ושיקול דעתן, כפי שהיא פועלת ותפעל נגד בנייה בלתי חוקית בכל מקום אחר. הודעתי זאת בכמה ישיבות ממשלה וחזרתי על דברי בהודעתי בפסגת עקבה. הודעתי כי מאחזים בלתי מורשים יפונו. כך פעלנו בממשלה הקודמת ובממשלה הנוכחית, וכך בכוונתנו להמשיך ולפעול.
אדוני היושב-ראש, ההצבעה היום היא על ההודעה שמסרתי כאן. אני מבקש מחברי הכנסת להצביע בעד הודעתי. תודה רבה.
אדוני היושב-ראש, חברי הכנסת, שמעתי בעיון ובקשב רב את דבריכם, וברצוני לענות לכם. ישראל צריכה שלום, ישראל רוצה שלום. עם ישראל יחיה פה בשלום. לאזרחי ישראל מגיע שקט. הכלכלה הישראלית תפרוץ קדימה כשיהיה שקט ויתקיים תהליך מדיני.
תיירים מרחבי העולם ישובו להלך ברחובותינו. ישראל תוכל אז להתרכז בפיתוח הכשרונות הרבים המצויים בה. אז תחזור ותופיע ישראל האמיתית, ישראל של מדע, של תעשייה מתוחכמת, של מוזיקה מצוינת, של תיאטרון ומחול, של רפואה, של ביוטכנולוגיה וננו-טכנולוגיה, של חקלאות שנוקשת על דלתות העתיד. כל אלה הם בהישג ידינו, הם מצויים פה, מוסתרים מעין באבק המלחמות, בשאון התותחים, בכתמי הדם. אמרתי וחזרתי ואמרתי, שכדי להגיע לשלום חייב להיות ביטחון. אין יכולת להגיע להסדר מדיני, בוודאי לא להסכם שלום, כשהטרור משתולל. ישראל עומדת על זכותה לחיות בשקט ובביטחון, ולא תוותר על כך לעולם, לעולם. אדוני היושב-ראש, הרשה נא לי לומר משהו, כמי ששומע ללא הרף שעוסקים בניתוח כוונותיו ומייחסים לו לא אחת תוכניות נסתרות. השתתפתי בכל מערכות ישראל. את רוב שירותי עשיתי בשדה. נפלה בחלקי הזכות לפקד על הטובות שביחידות צה"ל בקרבות הקשים ביותר. ראיתי את מוראות המלחמות וחשתי בפחדי המלחמות. איבדתי את חברי הטובים וליוויתי אותם בדרכם האחרונה. נפצעתי קשה פעמיים, פעם כמ"מ במלחמת העצמאות ופעם כמג"ד גדוד 890, והרגשתי את כאבי התופת בבתי-החולים. קיבלתי החלטות של חיים ומוות לגבי אחרים ולגבי עצמי. ולכן אני מאמין שאני מבין את חשיבות השלום ורוצה בו, לא פחות מפוליטיקאים רבים שמדברים על שלום אך לא התנסו מעולם בניסיונות שאני עברתי. אבל בשבילי, שלום משמעותו ביטחון מלא לאזרחי ישראל. לא הצהרות, לא דיבורים, מאלה כבר שבענו, אלא ביטחון מלא ומלחמה אמיתית ורצופה של הממשלה הפלסטינית החדשה בארגוני הטרור ופירוק תשתיותיהם. עלינו לזכור תמיד, שלעם היהודי יש מדינה אחת קטנטונת. אומנם מרובת כשרונות, אך קטנה מאוד. וזה המקום היחיד בעולם שבו ליהודים יש הזכות והכוח להגן על עצמם בכוחות עצמם. חובתנו היא לשמור על יכולתנו זאת ולא נוותר עליה. זו האחריות ההיסטורית המוטלת על כתפינו. הטרור לא חילץ מישראל שום ויתור, כפי שהתיימר והבטיח לעשות. להיפך -  דווקא היום יש הרבה יותר הבנה לצרכים ולאינטרסים הביטחוניים של ישראל, ויש יותר תיאום בין ישראל למדינות העולם, ובעיקר עם ארצות-הברית, באשר לאופי ההסדרים העתידיים בין ישראל לבין הפלסטינים. דווקא יוזמי הטרור מבודדים היום והשפעתם הולכת ופוחתת. לפני כשבועיים  נפגשנו בעקבה, אני וחלק מעמיתי לשולחן הממשלה, עם ראש הממשלה הפלסטיני החדש כאורחיו של מלך ירדן וביוזמתו של נשיא ארצות-הברית, ידיד אמת של ישראל ומנהיג העולם החופשי, העומד באומץ-לב בראש המערכה נגד הטרור העולמי. אנחנו עצמנו עומדים  מול הטרור הערבי, שהפך אחר כך לפלסטיני, זה למעלה מ=120 שנה. דיברנו שם, בעקבה, על ביטחון ועל שלום. במהלך השיחות חזרתי ואמרתי, שבשביל שלום אמיתי, שלום לדורות, נצטרך לעשות ויתורים כואבים, אבל הדגשתי שוב ושוב, שלא נקבל טרור ושנגיב בחריפות על פגיעות בנו, על טרור נגדנו. וכך עשינו. כמו כן, הבהרתי בעקבה שישראל לא תאפשר כניסה של פליטים פלסטינים וצאצאיהם לשטחה, לא היום ולא אי-פעם בעתיד. ארגוני הטרור, בלחץ מצרי, שמרו על שלושה ימי שקט, כפי שנתבע מהם, ומשחלפו הימים פתחו בגל מעשי טרור. עמדנו בפני בעיה קשה - האם לנשוך שפתינו כדי שלא ניחשד כמי שפועלים לעצור את התהליך המדיני, וקולות כאלה נשמעו גם מבפנים, ואפילו מצד חלק מחברי הכנסת הנכבדים, או לא לעשות, כפי שמוטל עלינו, שום ויתור בעניין הביטחוני, כפי שאמרתי והבטחתי. מעשי רצח קשים בוצעו: הנערה בת ה=17 וחברה, שבותרו בגרזינים ובסכינים באכזריות נוראה; ארבעת החיילים שנהרגו, חיילים המגינים על פועלים פלסטינים ויהודים העובדים באזור התעשייה ארז; חייל שנפל בחברון; 17 אזרחים, קורבנות הפיגוע המזוויע במרכז ירושלים. פעולות התאבדות רבות של פלסטינים נמנעו - - -
פעולות התאבדות רבות של פלסטינים נמנעו ומחבלים ומשלחיהם נעצרו על-ידי כוחות הביטחון, ובחלקם נאלצנו לפגוע. פעלנו בנחישות נגד ה"חמאס" יום-יום ולילה-לילה. לצערי, נפגעו גם אזרחים. זו לא היתה כוונתנו. זו לא דרכנו. דרך הפעילות שלנו ועמידתנו על זכותנו להגן על עצמנו יחד עם לחץ אמריקני תקיף הביאו את הרשות הפלסטינית להסכים למה שסירבו עד לפני זמן קצר ולקחת אחריות על המאבק בטרור באזורים מסוימים. הם הבינו שאמירתנו, שלא נקבל טרור, רצינית. בעקבות עמידתנו גוברים גם בעולם הקולות נגד ה"חמאס", ונשמעת קריאה להגביר את הלחץ על ארגון רצחני זה. כך עשינו וכך נמשיך. המאבק בטרור - לא להרחיק שלום, אלא לקרב שלום. ופנינו לשלום. אנו נרדוף ונשיג את כל יוזמי הטרור ומבצעיו בכל מקום, בכל זמן, עד לניצחון. בשלב הזה, אנו עוסקים בנושא אחד - נושא הביטחון. גם מגעינו עם הפלסטינים ועם ארצות-הברית עוסקים בנושא הביטחון והשקט בלבד. לא תהיה כל פשרה על ביטחון ישראל. נעמוד על עקרון היסוד של מדיניותנו, ששולל ויתורים תחת לחץ של אש, טרור ואלימות. שום  מידה של לחץ לא תסיט אותנו מהדרך הזאת.
לא ניתן דבר כל עוד יימשכו הטרור, האלימות וההסתה, ורק כשיסתיימו נהיה מוכנים לעשות ויתורים קשים מאוד עבורנו כדי להגיע לביטחון ולשלום אמת. חברי הכנסת, מפת הדרכים אינה הסכם אלא מסגרת, וככזאת כבר הודעתי שאין בכוונתי להביאה לאישורה בכנסת. לכשייפסק הטרור יבואו, לאחר משא-ומתן מורכב, מסובך, ואני בטוח שגם קשה, הסכמים, הסכמים רבים, ובכוונתי כמובן להביאם לאישור הכנסת. ההצבעה היום היא על הודעתי. אני  מבקש מחברי הכנסת להצביע בעד הודעתי. תודה רבה.
מכובדי נשיא מדינת ישראל והגברת קצב, אדוני היושב-ראש, אחי הלוחמים, וטרנים, ותיקי מלחמת העולם השנייה, חברי הכנסת, אנחנו מציינים היום את יום ניצחונו של העולם החופשי במלחמה נגד גרמניה הנאצית ובעלות בריתה במלחמת העולם השנייה, ב=9 במאי 1945, לפני 58 שנים. הניצחון על גרמניה הנאצית היה הרבה יותר מניצחון צבאי. היה זה ניצחונה של רוח האדם על הדיכוי והרודנות, על השנאה והגזענות בצורתן החייתית והמסוכנת ביותר. מיליון וחצי חיילים יהודים לחמו במלחמת העולם השנייה נגד ההיטלריזם והפאשיזם. בהם 40,000 מתנדבים מהיישוב היהודי בארץ, חיילות וחיילים. מהם לפנינו כאן ביציע. מיליון וחצי חיילים וחיילות יהודים לחמו בצבאות בעלות הברית וביחידות הפרטיזנים. אין עוד עם שתרם אחוז כה גבוה מבניו לצבאות שלחמו בנאצים. אולי גם מפני שעבור הלוחמים היהודים לא היתה המלחמה הזאת רק עניין של ניצחון או תבוסה. עבורם, כבני העם היהודי, המלחמה נגד גרמניה הנאצית היתה מלחמה על חיים ומוות, פשוטו כמשמעו. העולם הנאור מציין ב=9 במאי את ניצחונו ההיסטורי על ההיטלריזם. כאן, במדינת ישראל, מדינת העם היהודי, מדינתם של ניצולי השואה ובני משפחותיהם, אנחנו חוגגים את הניצחון הזה יום-יום. מדינת ישראל החזקה והמתפתחת היא ההוכחה המוחשית ביותר לניצחון היהודי הגדול על הניסיון הנאצי לאבד ולהשמיד עד ללא הכר את הקיום היהודי. היום אנחנו זוכרים היטב, כי כאשר קמה החיה הנאצית להשמידנו, ניצבו לצדה מאות אלפי משתפי פעולה מכל הארצות שהיו תחת הכיבוש הגרמני. אין כמעט מדינה באירופה שלא שירתו תחת דגלה דיוויזיות אס.אס. של מתנדבים. ואפילו במדינות הידועות ביחסן החם אל יהודים, ניטשטשה העובדה הזאת במשך השנים. אין כמעט מדינה אחת באירופה שיחידות אס.אס. של מתנדבים שלה לא לחמו בשורות הצבא הגרמני ובפעולות השמדה נגד יהודים. משתפי פעולה התנדבו לקחת חלק לצד הנאצים במלחמה ובהשמדת העם היהודי. לא נשכח כי בשעתנו הקשה ביותר היו רק מתי מעט שנחלצו לעזרתנו, וכי כל זמן המלחמה, כשהמוני פליטים יהודים שיוועו למילוט מאדמת אירופה הבוערת, היו חופי הארץ חסומים בפניהם. העולם ידע ושתק. 60,000 לוחמים יהודים מחיילי הצבא האדום זכו למדליות על גילויי גבורה בקרב, יהודים שהגיעו לתפקידי פיקוד בכירים הן בצבא האדום והן בצבאות בעלות הברית. רבים מהם זכו לאותות הצטיינות.  לאחד מהם – גנרל חסיד – שצוין לשבח על ניהול התקפה ארטילרית, הקדיש נתן אלתרמן שיר מיוחד בטורו, "הטור השביעי": "הרים את ידו, גנרל חסיד, וענו תותחים בשאגה המחרשת אזניים / וחסיד מאזין למאות תותחיו הקורעים אדמה ושמים / ואבות אבותיו, חסידים גם הם, ניצבים על ענן שעמד משוט הלאה / ואומרים – תפילתו, ברוך השם, עושה רעש גדול בישיבה של מעלה. / זאת שומע פתאום גנרל חסיד ומחייך – ורואה פני אבות בעננת / יש ערבוב של תחומים בתנאי החזית - זו עובדה משונה ומעניינת". אינני יודע מה עלה בגורלו של גנרל חסיד, אבל עובדה מעניינת היא, ולא משונה כלל, שרבים מאוד מחבריו מצאו בסופו של דבר את דרכם אל ארץ אבותיהם, ועלו לישראל, והם חיים אתנו כאן בארץ. כמה עשרות מגיבורי הקרבות המרים ההם נמצאים עמנו היום במשכן, ומכאן, מעל במת הכנסת, אני מצדיע להם ולחבריהם הישראלים ולאלה ששירתו בצבאות בעלות הברית. אדוני היושב-ראש, 58 שנים אחרי הניצחון על גרמניה הנאצית נשאב כוח ואמונה מן הניצחון הגדול ההוא בהתמודדות הנמשכת גם היום עם מי שמבקשים לפגוע ביהודים רק בשל היותם יהודים. נרכין ראש לזכרם של אלה שנפלו בדרך להשגת הניצחון ההיסטורי, ונתברך בווטרנים, מכל הצבאות ומישראל, החיים עמנו, אלה שבשחררם את העולם מן האימה הנאצית סללו את הדרך להקמתה של מדינת ישראל. תודה רבה.
אדוני היושב-ראש, חברי הכנסת, ראשית, אני רוצה להודות לך על שנתת לי להופיע פעם נוספת, בהמשך לשבוע שעבר. אני לא יודע אם ההמשך יהיה שתהיה הופעה כל יום, כן?
אבל אני שמח על כך, כי תהיה לי אפשרות להסביר לחברי האופוזיציה, שאולי טחו עיניהם מראות, מה עשתה הממשלה. ערב טוב. מדינת ישראל מתמודדת בשלוש השנים האחרונות עם משבר כלכלי קשה. יש שתי דרכים להתמודד עם משבר. האחת היא להוריד את הראש ולחכות עד יעבור זעם. הדרך השנייה היא לנצל את המשבר, ללמוד, לתקן את טעויות העבר – יש לכם הרבה הרבה טעויות שאנחנו עד היום סובלים מהן - להפיק לקחים, לייעל ולהשתמש במשבר כקרש קפיצה לתקופה מוצלחת יותר אחריו. הממשלה בראשותי בחרה באפשרות השנייה. האסטרטגיה שבחרנו, האומץ להתמודד עם הקשיים, כבר מוכיחים את עצמם. מדיניות הממשלה משדרת ויוצרת יציבות בשווקים, האינפלציה נמוכה, הריבית יורדת, המטבע יציב והבורסה עולה.
השקעות תושבי חוץ בישראל בין 2000 ל-2003 הוכפלו. מניות "אל על" הונפקו בבורסה. "בזק" ו"צים" אינן חברות ממשלתיות יותר.
אנו עושים שינוי מבני ב"מקורות". הסקטור הפרטי מביע אמון מלא במדיניות זו ובנחישות שמפגינים הממשלה ושר האוצר - המוביל את המהפך - לקיים את המדיניות הכלכלית. מדיניות הממשלה הניעה את בנק ישראל להוריד את הריבית במשק. אני מייחס חשיבות רבה להשפעת מהלך זה על הורדת הריבית על המשכנתאות. זוגות צעירים ורוכשי דירות משלמים היום מאות שקלים פחות בזכות הורדת הריבית.
התקופה שאנו נמצאים בה היא תקופת ביניים, וככזאת היא כמובן קשה. מטבע הדברים, מחריפים בה הקשיים של אזרחים רבים. המצוקות קשות ונוגעות ללב. במקומות שניתן אנחנו עושים ככל שאפשר כדי לסייע, אבל חייבים להבין שאם רוצים ישראל חזקה כלכלית, צריך לצלוח את תקופת הביניים הזאת. לא נוכל להמשיך ולחלק את העוגה לצרכים חברתיים - -
מדובר כאן בתהליכים אשר דורשים זמן וסבלנות, לעתים הרבה סבלנות, אבל בסוף יורגש השיפור ההדרגתי במצב בכל בית בישראל. התחזיות אומרות כי בשנת 2004, לאחר שלוש שנים קשות, המשק עומד בפני צמיחה חיובית לנפש.
הרע ביותר כבר מאחורינו. חברי הכנסת, הממשלה הזאת לא מאמינה בהעברת כספים לאנשים שיכולים לעבוד.
- - אפשר לבקר אותנו על כך, אבל חייבים להבין - זו עמדתנו ואנו נתמיד בה. קצבאות מגיעות רק למי שלא יכול לעבוד באמת - לנכים, לקשישים, למוגבלים - -
- - מסיבה זו או אחרת. למי שיכול לעבוד צריכים לספק את הכלים על מנת שיעבוד בתנאים הטובים ביותר, ושימצה את מלוא הפוטנציאל הטמון בו לטובתו שלו ולתועלת המשק. המצב שהיינו קרובים אליו - של חברה נתמכת קצבאות - לא ישוב עוד. שיעור התעסוקה בישראל בקרב גילאי העבודה נמוך בכ-10% מהממוצע במדינות המפותחות בעולם. יש המעריכים את הנזק שנגרם לנו כתוצאה מכך ב-9 מיליארדי דולרים בתוצר הלאומי שלנו כל שנה. כמובן, צריכים להביא בחשבון - יש חיילים, יש אלה שמשרתים, יש כאלה שלא עובדים. מטרתנו היא לצמצם את הפער הזה ככל שניתן - -
- - מי שיכול לעבוד - יצא לעבוד.
בשלוש השנים האחרונות הנחנו את אבני היסוד לשינוי הכלכלי שישראל צריכה לעבור. הדבר הראשון שעשינו הוא מהפכת ענק בתחום התשתיות. בכל מדינה בעולם אנשים נוסעים שעה, שעה וחצי לעבודה. אין סיבה שלא ניצור את התנאים שכל אזרח בישראל יוכל להגיע כל יום במהירות וביעילות למקום עבודה המרוחק עשרות קילומטרים ממקום מגוריו. אנחנו התחלנו בכך. הפכנו  ערים שנראו בעבר מנותקות לקרובות למרכז. פרסנו, ואנחנו ממשיכים לפרוס, רשת מסילות ברזל וכבישים מתקדמים בכל רחבי הארץ.
הממשלה והכנסת אישרו השקעה של 24 מיליארד שקל בחמש השנים הקרובות בחברת הרכבת החדשה שהוקמה, לטובת פריסה של רשת הרכבות לנגב ולגליל. אנו משקיעים בטיוב רשת הכבישים. לפני שבוע חנכנו את הקטע המרכזי של כביש 6 על שם יצחק רבין ז"ל, המהווה עורק תחבורה מרכזי המחבר את צפון הארץ ואת דרומה למרכז. שתי הרשתות במקביל - רכבת וכבישים - יהפכו את הארץ למרחב תעסוקתי אחד ויאפשרו לאנשים לחיות באיכות חיים גבוהה יותר בפריפריה ולהגיע לעבודתם במהירות האפשרית. אני עוד זוכר איך כשר התשתיות החלטתי על הפעלת הרכבת לבאר-שבע, באילו מבטי זלזול נתקלתי אז. ובכן, היום יש רכבת לבאר-שבע והיא נוסעת 36 פעמים ביום, ואני כראש הממשלה הוריתי להכפיל את המסילה כדי שנוכל לעמוד בביקוש. באותם מבטים של זלזול נתקלתי גם כשהחלטתי להכשיר לתנועת נוסעים את הרכבת לדימונה. היא כבר היתה יכולה לפעול - אנחנו פשוט מקשרים אותה בתחנה אחת היום לתחנה של האוניברסיטה בבאר-שבע, אחרת היא כבר היתה פועלת השנה. אמרו לי שזה לא כלכלי, אמרו לי שאף אחד לא ייסע, אמרו לי שזה לא ילך. אני רוצה להגיד לכם - תהיה רכבת לדימונה, ותושבי דימונה יוכלו להגיע בזמן קצר לבאר-שבע ולתל-אביב.
ותהיה גם רכבת לשדרות ולנתיבות ולאופקים - שכבר נמצאת כרגע בשלב תכנון מתקדם - ולכרמיאל ולעפולה ולבית-שאן. אנחנו החלטנו שכך יהיה, אנחנו משקיעים את כל המאמצים שכך יהיה. אדוני היושב-ראש, חברי חברי הכנסת, כך יהיה. השיפור המשמעותי במערכות הכבישים והרכבות יוכל להביא לניידות גבוהה בהרבה של עובדים ושל סחורות. כדי לנצל זאת, מוביל ממלא-מקום ראש הממשלה ושר התמ"ת את תיקונו של החוק לעידוד השקעות הון.
אדוני היושב-ראש, אני מודה, באתי הנה בשמחה  כי חשבתי שאולי הדבר הזה יוסיף לידע של חברי הכנסת. אני חושב שיש חשיבות לעניין זה.
בכוונתנו לכלול מסלול השקעות של מפעלים בין-לאומיים גדולים בפריפריה, אשר יזכו להטבות מס חסרות תקדים, ובכך יביאו באזורים אלו ליצירת מקומות תעסוקה. מעבר למאמץ לקירוב הפריפריה, התחלנו לטפל גם בשוק העבודה. אני רוצה להגיד מלה על העובדים הזרים. גם לבי נחמץ כשאני רואה אנשים שכל מבוקשם היה להשיג פת לחם בארץ זרה - חשוב להבין, הם אינם הבעיה שלנו. הבעיה שלנו היא אותם ישראלים שאינם מוכנים ללכת לעבוד.
לא ניתן לחיות כאן לנצח כאשר אזרחי המדינה חיים על קצבאות אבטלה ועובדים זרים בונים את הארץ במקומם. מדינה שיש בה 280,000 מובטלים לא יכולה להרשות לעצמה 300,000 עובדים זרים. אנחנו החלטנו לשים קץ למצב הזה.
משטרת ההגירה כבר הביאה להוצאתם של 80,000 עובדים זרים. במקביל, הקשחנו את הקריטריונים לקבלת הבטחת הכנסה, כדי שמי שיכול לעבוד במקומות שיתפנו, יופנה לשם. הממשלה גם פועלת להורדת מסים, ובאמצעות זאת לעודד את היציאה לעבודה. רק בשבוע שעבר אישרה הממשלה, על-פי הצעת שר האוצר, החזרה של 650  מיליון שקלים, שנבעו מעדכון מדרגות המס, והעבירה אותם למקבלי השכר הנמוך במשק. המדיניות הזאת מתחילה לשאת פירות כבר עכשיו. בשנת 2003 הצטרפו כ-12,000 עובדים ישראלים לענף הבנייה במקומות שהתפנו מעזיבת העובדים הזרים. אנחנו מתכוונים להמשיך בכך ביתר שאת, עד שכל משרה שיכולה להיות מאוישת בידי ישראלי אכן תאויש כך. הנושא השלישי שאנו חייבים לטפל בו הוא נושא החינוך. העתיד שלנו הוא הילדים שלנו. מדינת ישראל מתגאה בהון האנושי שלה, שהביא אותה להוביל בתחום ההיי-טק, עם מספר יזמי ההיי-טק הרבים ביותר ביחס לאוכלוסייה, וביניהם היזמים המשפיעים ביותר על הכלכלה העולמית. את ההשקעה בהון האנושי צריך להעמיק ולהגביר, ובכך להביא למדינת ישראל את מירב הכספים המושקעים במחקר ובפיתוח בעולם ולקדם את מעמדה של מדינת ישראל כמעצמה עולמית של מחקר ופיתוח. ההשקעה הלאומית שלנו בחינוך היא אחת הגבוהות בעולם. אנחנו משקיעים עבור כל תלמיד יותר מרוב מדינות העולם. ובכל זאת, על-פי מבחנים בין-לאומיים, התפוקה אינה משביעת-רצון, והשכר החודשי שאנו משלמים למורים הצעירים שלנו הוא פשוט בושה. גם כאן, כמו בהבראת המשק, אין לנו ברירה, אנחנו צריכים לשלם יותר כסף לפחות מורים שיעבדו יותר שעות. בכוונתנו להגיש תוכנית להחלת יום לימודים ארוך, הכול כמובן בהדרגה ובמקומות חלשים בראש ובראשונה - -
- - במוסדות החינוך בישראל, במקום קצבאות ילדים. כך, במקום שילך הכסף להורים - ופה צריך כמובן לחשב, זה לא יכול להיות כל הכסף, יש גם הוצאות אחרות, אבל במקום שילך הכסף להורים, ילך הכסף למי שהוא מגיע לו באמת, לילדים. הילדים יזכו ליום לימודים ארוך, להעשרה ולהשגחה בזמן שיעורי הבית ולארוחת צהריים חמה, ולהורים יהיה יותר זמן פנוי מדאגות, כדי ללכת לעבוד.
כך נוכל גם לווסת את חלוקת המשאבים, כדי שילדים ברשויות החלשות יקבלו יותר.
כוח המשימה הלאומי שהקמנו, שרת החינוך ואני, יגיש בימים הקרובים את מסקנותיו. כפי שלא נרתענו עד היום, לא נירתע גם כאן, הנושא הזה הוא בנפשנו.
במאבק הזה למען עתידו של החינוך בישראל ישחקו תפקיד מפתח ארגוני המורים. אני מודיע לכם, אנחנו נלך את כל הדרך, אני מקווה שנעשה זאת יד ביד אתם. חברי הכנסת, אנחנו ממשיכים במדיניותנו לסייע באותם מגזרים שזקוקים לעידוד ממשלתי, על מנת שיוכלו לזכות בשוויון הזדמנויות. בתוכנית לסיוע בתעסוקה לאמהות חד-הוריות הופנו מחודש אוגוסט 2003 כ-8,500 אמהות חד-הוריות למקומות עבודה, ושליש מהן כבר השתלבו במקומות העבודה.
הכנסת אישרה לאחרונה תוכנית לשילוב מקבלי גמלאות בחזרה לשוק העבודה. התוכנית כוללת הקניית מיומנות של עבודה והסרת חסמים הפוגעים ביציאה לעבודה - למשל מעונות-יום לילדים. יישום התוכנית יהיה באמצעות הקמת ארבעה מרכזי תעסוקה ברחבי הארץ, שיעסקו בטיפול הכולל של התוכנית. אנו אף פועלים לשילובם של אנשים עם מוגבלויות בשוק העבודה. משרד הרווחה, בראשות השר אורלב, משקיע מאמצים רבים לתגבור שירותים תעסוקתיים המיועדים לאנשים עם מוגבלויות - -
- - לשם מיצוי יכולת שילובם החברתי והתעסוקתי. במסגרת זו נעשו פעולות לשילובם של   כ-2,000 אנשים עם מוגבלות תעסוקה בשוק החופשי ובתעסוקה בשכר מינימום מופחת.
הממשלה הקימה צוות בראשות שר הרווחה לגיבוש פתרונות למיגור העוני ולצמצומו, בדגש על אוכלוסיית הילדים בסיכון. המלצות הוועדה יוגשו בתקופה הקרובה ביותר ויאפשרו לנו לקבל החלטות אופרטיביות לטיפול השורש הנדרש. אנחנו משתפים פעולה בכך עם המגזר העסקי, שהוא הנהנה המרכזי מהשבחתו של ההון האנושי ומסגירת הפערים. שמחתי לראות שגם בתקופה קשה זו למדינת ישראל נמצאו גורמים פילנתרופיים וקרנות, כמו קרן סאקט"א-רש"י ואחרים, בעלי חזון ויכולת להפעיל פרויקטים חברתיים בקרב האוכלוסיות החלשות. כך בפרויקט "עתידים", שנולד בצה"ל על-ידי הרמטכ"ל אז שאול מופז, והתרחב היום גם לתעשייה וגם למינהל הציבורי. אדוני היושב-ראש, היה חשוב מאוד לדעתי לאפשר לחברי הכנסת, אולי באיזה אירוע שתעשו, להביא למפגש עם תלמידי פרויקט "עתידים". זה פשוט דבר מדהים.
אני שמח מאוד. אני נפגש אתם אחת לשנה כדי לראות את ההתפתחות, והדבר הזה פשוט מדהים.
וכך בפרויקט "יניב", המתעתד לפעול בשיתוף הממשלה לקידום ילדים בסיכון. הממשלה והמגזר העסקי חייבים לפעול יחד על מנת ליצור חברה שוויונית וצודקת יותר. תשומת לב מיוחדת אני מקדיש למגזר הערבי בישראל. לקחתי על עצמי לעמוד בראש ועדת השרים המטפלת בנושא.
במסגרת הוועדה אנו מטפלים ביישום התוכנית להשקעה בקרב ערביי ישראל, התוכנית לדרוזים ולצ'רקסים והתוכנית למגזר הבדואי. לאחרונה ביקרתי בעיר נצרת ובשגב-שלום, שם נפגשתי עם ראשי המגזרים ודנו בתוכניות ובדרכי הטיפול.
חשיבות גדולה אני מייחס לשילוב של מנהיגות עסקית ערבית במגזר הציבורי. כשראיתי כי שילוב ערבים, דרוזים ובדואים בדירקטוריונים של חברות ממשלתיות נעשה בקצב שלא סיפק אותי, הודעתי מיידית כי לא ימונה עוד אף דירקטור לחברות ממשלתיות שאין בהן חבר דירקטוריון ערבי, דרוזי, בדואי, צ'רקסי אחד לפחות. אנחנו ערים למצוקה הקשה של הרשויות המקומיות הערביות כחלק ממצוקת הרשויות בארץ בכלל. שר האוצר ואני קבענו להיפגש מחר כדי לראות כיצד נוכל לסייע לאותן רשויות, אשר דחיפה מצד הממשלה יכולה להעלות אותן על דרך של ניהול יעיל לרווחת האזרח. חברי הכנסת, הממשלה בראשותי הוכיחה כי היא איננה נרתעת מקשיים ומאתגרים. אתם יכולים לרשום לפניכם - -
- - לא ננוח ולא נשקוט עד שנבטל את מושג הפריפריה בישראל, עד שנבטל את שוק הקצבאות שלא לצורך ונכונן כאן חברה עובדת ובריאה, עד שנפנה את כספי הקצבאות רק לאלו שאינם יכולים לעבוד, עד שנבנה כאן מערכת חינוך יעילה ומצומצמת, שבה ישתכר כל מורה בכבוד וכל תלמיד, יהודי וערבי כאחד, יזכה לחינוך שמכשיר אותו להתמודד עם אתגרי המחר.
אנחנו נגיע למשק בריא, נגיע לשוויון ההזדמנויות; אנחנו, בעזרת השם, נגיע לשגשוג ולצמיחה. אני מבקש מחברי הכנסת להצביע בעד הודעתי. תודה רבה.
אין לאף אחד התנגדות לא רק שתאכל צהריים, גם שתדבר.
אין לי התנגדות שתאכל אתי ארוחת צהריים.
אין לנו התנגדות, להיפך, אנחנו רוצים שתאכל. הבעיה היא שלראש הממשלה הפלסטיני, שמאוד הייתי שמח לפגוש אותו - פשוט לא נותר לו זמן. אין לו זמן.
כבוד נשיא המדינה והגברת קצב, אדוני יושב-ראש הכנסת, כנסת נכבדה, אורחים, מכובדי כולם, חברות וחברי הכנסת, בראש ובראשונה אני מבקש להביע שוב מעומק הלב את תודתי והערכתי לציבור הגדול של אזרחי ישראל שנתנו בי ובתנועת הליכוד שבראשותי את אמונם.
זו היתה הבעת אמון יוצאת דופן ומחייבת מאוד, דווקא על רקע קשיי התקופה הזאת, מצוקותיה ואתגריה. אני מוקיר זאת מאוד ומכיר תודה אישית לכל האזרחים שהעניקו את הייצוג הרחב ביותר בכנסת  השש-עשרה לתנועה ולדרך שיש לי הכבוד להוביל. בה בעת, ברצוני להביע הערכה כנה גם לכל אותם אזרחים שהשתתפו בהליך הדמוקרטי החופשי והצביעו למפלגות אחרות על-פי צו מצפונם. אני רואה עצמי מחויב לא לתנועתי בלבד ולא למפלגות המרכיבות את הקואליציה, כי אם לאזרחי המדינה כולה. הממשלה שאני מציג היום תשרת את העם כולו. טובת המדינה, טובת הכלל היא שתנחה אותנו, היא בלבד תהיה לנגד עינינו. אלה היו שנתיים לא קלות. מדינת ישראל ועם ישראל עמדו מול גלי טרור אכזרי. הטרור לא הכריע את עם ישראל ולא יוכל להכריעו. זהו עם עתיק יומין וחזק, עם גדול בכוח הרוח, עם שלמד מחדש במאה האחרונה את חשיבותן של הזכות והחובה להגן על עצמו בכוחות עצמו. זהו עם שחזר לשפתו הקדומה ולמולדתו ההיסטורית, ותקע באדמתה יתד איתנה, יתד שלא תיעקר עוד לעולם; נאמן תמיד לציווי המלאך ליעקב אבינו כשעבר את מעבר יבוק בדרכו מחרן לארץ-ישראל: "לא יעקב יאמר עוד שמך, כי אם ישראל, כי שרית עם אלהים ועם אנשים, ותוכל". זה גורלו וזו תעודתו של עמנו מאז ומעולם: לשרות – ולשרוד, להתמודד – ולהתגבר, להילחם – ולנצח; לעמוד במבחנים קשים מידי אדם ומידי שמים, ששום עם אחר לא עמד בהם, ולצאת מהם מחוזק ברוח ובמעש. אין לי דבר יקר יותר מאמונו של העם הזה, ואעשה הכול כדי להצדיקו ולהתמודד בהצלחה עם האתגרים המורכבים שלפנינו.
במהלך מערכת הבחירות ואחריה הבטחתי לעשות הכול כדי להקים ממשלת אחדות רחבה ככל שניתן. חשבתי תמיד, ואני סבור כך גם ובעיקר היום, כי המצב הביטחוני והכלכלי, האתגרים בזירה המדינית והצורך לאחות את השסעים בין חלקי ציבור שונים - כל אלה מחייבים אחדות. בהתאם לגישה זו וכפי שהבטחתי, פניתי לאחר הבחירות לכל המפלגות הציוניות, והצעתי לכולן לקיים ניסיון לשותפות במבחנים הקשים ובהכרעות ההיסטוריות שיהיו מנת חלקנו בשנים הקרובות.
בהתאם לגישה זו, לא הסכמתי במהלך המשא-ומתן הקואליציוני לשום פסילה של אדם או של סיעה, כשם שלא הסכמתי לכך בעבר. צר לי על כך שמפלגת העבודה החליטה להימנע אפילו מקיום משא-ומתן של ממש להצטרפות לממשלתי.
במהלך המשא-ומתן נעשה ניסיון כן וחשוב לברר בעיות מרכזיות בחיי המדינה ואזרחיה, במגמה לאתר הסכמות ולפרוץ דרכים חדשות. בעקבות מאמץ זה שעשינו כולנו, חברו יחד לממשלה החדשה כוחות שונים בעלי השקפת עולם שונה. במהלך השיחות להרכבת הממשלה נעשו מאמצים גדולים למצוא מכנה משותף ולגשר על פערים בסוגיות של דת ומדינה, בנושא המדיני, בנושאים הנוגעים לאופיו של המשטר בישראל ובנושאים שונים אחרים. אני רואה חשיבות לאומית ממדרגה ראשונה ברצון וביכולת שגילו המפלגות שחברו להקמת הממשלה החדשה למצוא את המאחד, את המשותף ולגשר על מה שאינו מוסכם. כך, למשל, חובתנו היתה למצוא פתרונות הוגנים ומאוזנים לבעייתם של אזרחים רבים שאינם יכולים להינשא ולהתגרש על-פי ההלכה. מדובר באזרחים רבים ובהם חיילים משוחררים מהטובים והאמיצים שבחיילינו.
הנוסחה שגובשה אינה פוגעת במסלול הקבוע למי שיכול להינשא על-פי ההלכה. היא אמורה לפתור את בעייתם של רבים שאינם יכולים לעשות כן. אני מאמין, שאין מדינה, קל וחומר מדינה יהודית, שיכולה לקבל מצב שבו אזרחיה אינם יכולים להינשא בארצם על-פי דין כלשהו. אם נתמיד בגישה אחראית זאת, נוכל להוביל יחד את מדינת ישראל להישגים חשובים ולאווירה אחרת בחיים הציבוריים.
אף צד לשיחות הקואליציוניות לא קיבל את כל מבוקשו - -
- - ומשום כך כל השותפות יצאו כשידן על העליונה - - -
משום כך, כל השותפות יצאו כשידן על העליונה, בהבינן שהפשרה היא הכרחית ורצויה.
הם גילו אחריות לאומית ובגרות. נפעל יחד כדי לשמר אותה רוח גם בעתיד, רוח של דיאלוג מתמיד בין ציבורים, בניסיון להגיע להסכמות במקום לנסות להכריע איש את רעהו בכל עניין. חברי הכנסת, משימתה הראשונה של הממשלה החדשה בראשותי תהיה התמודדות עם המצב הכלכלי, מתוך ניסיון לשמור על היציבות במשק ולהחזיר אותו לפסים של צמיחה ושגשוג.
אני מאמין שבין מרכיבי הממשלה קיים מכנה משותף ואף יותר מכך, הן בראיית חשיבות ההתמודדות הזאת, וגם באשר לדרך הכלכלית שיש ללכת בה. מצב המשק שהושפע בשנים האחרונות הן ממצב הכלכלה העולמית והן ממערכת הטרור נגדנו, מחייב קבלת החלטות קשות וכואבות לכולנו. כולנו נצטרך להירתם למאמץ הזה. כל אחד יידרש לוותר ולהתפשר. אני משוכנע כי בשיתוף פעולה נכון של כולנו - הממשלה, ההסתדרות, העובדים והמעסיקים – ניתן להוציא את המשק מהמיתון ולהעלותו על פסים של צמיחה. זה לא יהיה קל. זאת לא ממשלה שנבחרה כדי לקבל החלטות קלות.
כישלונה של מערכת הטרור שנוהלה נגד ישראל צפוי לפתוח את השער לתהליך מדיני אחראי, המיוסד על ההסכמה לפתרון הסכסוך בדרכי שלום, על נחישות שלא לוותר על ביטחון ישראל ואזרחיה ועל הדדיות בקיום התחייבויות מדיניות. בנאומי בכנס הרצלייה בחודש דצמבר האחרון, פירטתי את המתווה לתהליך מדיני אחראי כזה. בשיחותי עם נשיא ארצות-הברית ג'ורג' בוש ובכירי ממשלו הגענו להבנה לגבי התנאים הנדרשים לפתיחת תהליך מדיני, וכך גם לגבי הצורך במתווה שלבי לפתרון הסכסוך ארוך השנים והמורכב בינינו לבין הפלסטינים.
טרם חזרה למסלול המדיני יש צורך בהפסקת הטרור וההסתה, בביצוע רפורמות עמוקות ברשות הפלסטינית ובהחלפת ההנהגה הנוכחית של הרשות הפלסטינית. תהליך מדיני שיוביל לשלום של אמת צריך להיות מבוסס על לימוד הלקחים מכישלון המתווה המדיני שנוסה בעשור הקודם.
עם ישראל הוא עם שוחר שלום, ואני משוכנע כי עבור שלום אמיתי יש נכונות לפשרות כואבות.
סוגיית הקמתה של מדינה פלסטינית בתנאים מגבילים בהקשר של תהליך מדיני שנויה במחלוקת בין גורמים בקואליציה.
הבהרתי את עמדתי בנושא זה פעמים רבות בעבר. הודעתי גם, והדבר נכלל גם בקווי היסוד ובהסכמים הקואליציוניים, כי לפני משא-ומתן מעשי על הסדר מדיני, היה ויכלול הקמת מדינה פלסטינית, יובא הנושא לדיון והכרעה בממשלה. החודש לפני 33 שנים נפטר המשורר נתן אלתרמן, זיכרונו לברכה. לנוכח ההתפתחויות בארץ ובאזור, כדאי לשים לב למה שכתב באחד משיריו: "כדי שאותו השלום בקומו, לא יבשיל מלחמה חדשה בשקט, יש הכרח שיהיה השלום בעצמו מלחמה בלתי פוסקת, מלחמה נגד כל השלמה ומורך, נגד כל עיוות דין של יחיד ועם, ואפילו שמירת השלום לעת צורך, משומרי השלום בעצמם". כל הסדר מדיני שיושג בעתיד צריך להבטיח את האינטרסים ההיסטוריים, הביטחוניים והאסטרטגיים של ישראל, ובראשם ויתור פלסטיני על התביעה המופרכת המכונה "זכות השיבה", להחדרת המוני פלסטינים לתוככי ישראל; קיומם של אזורי ביטחון וחיץ ושמירה על שלמותה ואחדותה של בירת ישראל, ירושלים. הממשלה בראשותי תפעל לפריצת דרך בנושאים חשובים נוספים בחיי המדינה. היעד המרכזי והחשוב ביותר של הממשלה החדשה יהיה עלייה גדולה לישראל. העלייה היא נשמת אפה של הציונות, העלייה היא המנוע הכלכלי של המשק. חיוני לפרוץ לאופקים חדשים בתחום זה, וניתן לעשות זאת. נפעל לחיזוק המפעל ההתיישבותי החלוצי בכל חלקי הארץ. ירושלים בירת ישראל המאוחדת והבלתי-מחולקת תעמוד לנגד עינינו. נפעל להרחבתה של העיר, לפיתוחה ולהדגשת מרכזיותה בחייו של כל יהודי בארץ ובתפוצות. אני חוזר כאן על השבועה שנשבעתי בנאום השבעתי הקודם, שנשבעו כל ראשי ממשלות ישראל בנאומי השבעתם, ובהם ראש הממשלה המנוח יצחק רבין, זיכרונו לברכה. "אם אשכחך ירושלים תשכח ימיני. תדבק לשוני לחכי אם לא אזכרכי, אם לא אעלה את ירושלים על ראש שמחתי". נפעל כדי להשלים חוקה לישראל בהסכמה - -
- - באמצעות חקיקת חוקי-היסוד החסרים: חוק-יסוד המעגן את זהותה של ישראל כמדינה יהודית ואת הסמלים הלאומיים שלה; חוקי-יסוד המשלימים את זכויות הפרט, כגון חופש הביטוי וההתאגדות, את הזכויות במשפט, את הזכויות החברתיות ועוד. מלאכת השלמת החוקה חייבת להתבסס על הסכמה ציבורית ופוליטית רחבה ולא באופן כוחני. אני מאמין כי ניתן לעשות זאת אם מביאים בחשבון את האינטרסים והרגישויות של ציבורים שונים.
נפעל לביצור היציבות השלטונית בישראל, שהיעדרה בשנים האחרונות הפך בעיה לאומית ממדרגה ראשונה, ונבחן רפורמות במשטר הדרושות לשם כך. נעלה את אחוז החסימה בבחירות לכנסת כדי לצמצם את פיצול היתר במערכת הפוליטית. נגבש תכנית לאיחוד רשויות מקומיות כדי לייעל את מנגנוני השלטון המקומי. נעשה לחלוקה צודקת ושוויונית יותר של נטל השירות הצבאי ונטל תשלום המסים במדינה. נוסיף לפעול בנחרצות להחזרת השבויים והנעדרים ועזאם עזאם. אני קורא מכאן היום לערביי ישראל: אנחנו וילדינו נחיה כאן תמיד זה לצד זה. השסע בין אזרחי ישראל היהודים והערבים מזיק לכולנו. בכוונתי לפעול לפתיחת פרק חדש ביחסי המדינה עם אזרחי ישראל הערבים.
אני מבקש להציג עתה בפני הכנסת את הרכב הממשלה.
אדוני היושב-ראש, השמות ייקראו לפי סדר האל"ף-בי"ת: אהוד אולמרט – ממלא-מקום ראש הממשלה ושר התעשייה והמסחר; בנימין אלון – שר התיירות; צחי הנגבי – השר לביטחון פנים; אליעזר זנדברג – שר המדע והטכנולוגיה.
ישראל כץ – שר החקלאות ופיתוח הכפר; ציפי לבני – השרה לקליטת העלייה; לימור לבנת – שרת החינוך, התרבות והספורט; עוזי לנדאו – שר; אביגדור ליברמן – שר התחבורה; יוסף לפיד – סגן ראש הממשלה ושר המשפטים; שאול מופז – שר הביטחון; יהודית נאות – השרה לאיכות הסביבה; דני נוה – שר הבריאות; בנימין נתניהו – שר האוצר; גדעון עזרא – שר; אברהם פורז – שר הפנים; יוסף פריצקי – שר התשתיות הלאומיות; מאיר שטרית – שר; סילבן שלום – סגן ראש הממשלה ושר החוץ; אריאל שרון – ראש הממשלה, השר לענייני דתות - -
- - שר הבינוי והשיכון, שר העבודה והרווחה, שר התקשורת. נתן שרנסקי – שר, מופקד על ענייני ירושלים, חברה ותפוצות.
הממשלה שאני מציג היום בפניכם, שונה בהרכבה מממשלתי הקודמת.
בדרך להקמתה הייתי חייב לקבל שורה של החלטות קשות ולהכריע בשורה של התלבטויות אידיאולוגיות. אני חייב להודות, זה לא היה קל עבורי. אולם אני משוכנע כי הממשלה שאני מציג היום בפניכם היא הממשלה הטובה ביותר להתמודדות עם הקשיים ולהתייצבות מול האתגרים העומדים בפנינו.
אדוני היושב-ראש, חברי חברי הכנסת, תרשו לי לומר משהו אישי. מרבית חיי שירתתי את עם ישראל כחייל וכמפקד בצה"ל וכשר בממשלות ישראל. היום, כשאני נכנס לשנתי ה-75 - ותודה על הברכות, אני מאוד מודה לך - אין לי שאיפות מלבד אחת: להוביל את העם הזה, שידע כל כך הרבה סבל וקשיים, שמגיע לו כל כך הרבה, לדרך חדשה, דרך של שקט, דרך של שגשוג, דרך של שלום.
אתמול בלילה עיינתי בתפילה המפורסמת שנשא שלמה המלך: ונתת לעבדך לב שומע להבין בין טוב לרע, כי מי יוכל לשפוט את עמך הכבד הזה. אני מודה שוב לעם ישראל על שנתן בי את האמון להוביל אותו בעת הקשה הזאת, ומתפלל לאלוהים כי אהיה ראוי לאמון הזה. תודה רבה.
אדוני היושב-ראש, חברי הכנסת, כזכור לכם, בעת הצגת הממשלה היינו צריכים להמתין להחלטת המפד"ל בעניין מועמדיה ובקשר למסמך שלא הופץ כאן בעניין צירופו של השר שרנסקי. לכן אני פונה היום, בהתאם לסעיף 15 לחוק-יסוד: הממשלה, ואני מתכבד להודיע לכנסת, כי הממשלה החליטה על-פי הצעתי לצרף שרים נוספים לממשלה, כלהלן: נתן שרנסקי – שר, מופקד על ענייני ירושלים, חברה ותפוצות; חבר הכנסת אפרים איתם – שר הבינוי והשיכון; חבר הכנסת זבולון אורלב – שר העבודה והרווחה, המיועד להיות שר הרווחה לאחר פיצול המשרד שיושלם בקרוב. אבקש מהכנסת לאשר את צירוף שלושת השרים לממשלה.
כבוד נשיא המדינה והגברת קצב, אדוני היושב-ראש, חברי הכנסת, מכובדי כולם, אני מתכבד להתייצב בפני הכנסת עם פתיחת המושב השני של הכנסת השש-עשרה, כדי לסקור את אירועי התקופה האחרונה ואת מדיניות הממשלה לתקופה שלפנינו. בתקופה האחרונה הגיע לשיאו המאבק נגד הטרור, האלימות והקיצוניות במזרח התיכון. מאז הפלת משטר הדמים המטורף של סדאם חוסיין בעירק, נדרשים עמי המזרח התיכון לבחור באחת הדרכים: להמשיך בדרך האלימות חסרת השחר תוך כדי שעבוד עמיהם לתוצאות הנוראות של דרכם, או לבחור בדרך חדשה של הוקעת הטרור, האלימות וההסתה ובחירה בחיי שלום, שכנות טובה ושיתוף פעולה. לישראל יש עמדה ברורה. רק דחייה מוחלטת של הטרור, האלימות ותרבות השנאה יכולה להניב עידן חדש של שקט ושלום לכל עמי האזור. כדי שזה יקרה,  על הפלסטינים לעמוד בצעדים שעליהם התחייבו - לעקור את הטרור, לבצע רפורמה שלטונית, להקים ממשלה חדשה שעמדתה עקבית נגד הטרור, להפסיק באופן מוחלט את ההסתה לרצח באמצעות טרור בכלי התקשורת ובספרי הלימוד, לפרק את ארגוני הטרור, להפסיק את החסות והמימון הניתנים להם ולהתחיל לפעול ברצינות, כפי שהתחייבו. ישראל קיבלה את היוזמה ההיסטורית של הנשיא  בוש, את החזון ואת האופק המדיני שלו. אימצנו בהחלטה רשמית  של הממשלה את התוכנית המדינית הקרויה "מפת הדרכים", בצירוף 14 הסתייגויות של ישראל, שהן  חלק בלתי נפרד ממנה. ישראל הוכיחה בעבר, שכאשר יש הנהגה אחרת, שאינה תומכת בדרך הטרור, כפי שהיה בתקופת ממשלת אבו-מאזן, נקטנו צעדים מרחיקי לכת לקראת הפלסטינים.
אנחנו ננקוט צעדים כאלו עם כל ממשלה פלסטינית שתעמוד בהתחייבויות הפלסטיניות ותילחם בטרור.
התוכנית שלנו היא התקווה היחידה להשיג פריצת דרך ממשית ואמיתית בדרך לשלום בינינו ובין הפלסטינים. זו תוכנית שמקובלת על מרבית מדינות העולם. כל סטייה ממנה תשחרר את הפלסטינים מהמחויבות שלהם, שהם קיבלו על עצמם, ומהדרישה הבין-לאומית שמופנית אליהם לעקור מקרבם את הטרור. כל סטייה כזאת רק תעודד את ארגוני הטרור. אין פלא שהם מנסים להשתחרר מהמחויבות הזאת, וחבל שיש כאלה בעולם וגם בישראל שמוכנים לסייע להם על-ידי יצירת מצג שווא של תוכניות אלטרנטיביות - - -
- - - בלי שהפלסטינים עשו צעד אחד להפסקת הטרור נגדנו. זאת מול אירועי דמים - - -
אדוני היושב-ראש, אני פשוט לא יודע איך יהיה להם כוח לצעוק ככה עוד למעלה מארבע שנים. זה מה שמטריד אותי, כן.
- - - זאת מול אירועי דמים מרצח המשפחות בחיפה, רצח אנשי השגרירות האמריקנית בעזה ועד הפיגוע אתמול ליד עופרה, שמוכיחים כי הטרור מנסה לכבות כל ניצוץ של תקווה לנו ולפלסטינים.
לנסיגה מדרך השלום יש כתובת ברורה. ערפאת הוא האיש שהכשיל וממשיך להכשיל כל התקדמות. לכן הוא הביא לסילוקה של ממשלת אבו-מאזן, כפי שהוא  מערים קשיים - - -
- - - כפי שהוא מערים קשיים על ניסיונו של אבו-עלא להקים ממשלה לתמיד.
האיש הזה הוא המכשול הגדול ביותר לשלום.
לכן ישראל גמרה אומר להביא לסילוקו מהזירה המדינית.
מדיניות זו שלנו הולכת ונעשית מובנת יותר ויותר לגורמים השונים בזירה הבין-לאומית.
אני משוכנע שאנו נצליח במדיניות הזאת. אם נגלה סבלנות, נחישות ואורך רוח, נוכל לממש את התקווה שגנוזה בתוכנית להגיע להסדר מדיני אמיתי, שיבטיח לנו ולפלסטינים שקט ושלום. הדרך הזאת לשלום היא קשה וארוכה ורצופה קשיים ומכשולים, אבל אסור לנו לאבד תקווה. אני מעריך, על סמך כל המידע המצוי ברשותנו, שקיים סיכוי ממשי שכבר בחודשים הקרובים נוכל לשבור את הקיפאון שנכפה עלינו ולחדש את ההתקדמות הממשית לקראת הסדר.
זאת תקופה של זעזועים גדולים בעולם בכלל ובאזורנו בפרט. שמענו רק לפני ימים מספר את דברי הבלע של ראש ממשלת מלזיה בוועידת המדינות המוסלמיות ואת ההתייחסות אליהם מצד מדינות המכנות עצמן נאורות. דרוש עוד זמן עד שהעולם הערבי ובמיוחד החברה הפלסטינית יבינו שהאלימות והקיצוניות יובילו אותם רק לאסון. אם אנחנו נהיה נחושים וסבלנים, אם נדע לעבור את תקופת ההמתנה וההבשלה הדרושה, אם נדע לעמוד איתנים נגד הניסיונות לפגוע, לרצוח ולהחליש אותנו, כי אז נזכה לאכול מפירות השקט והשלום. בינתיים אנחנו לא קופאים על השמרים. ישראל ממשיכה במדיניותה להפריד בין האוכלוסייה האזרחית הפלסטינית, שאינה מעורבת בטרור, לבין המחבלים, שולחיהם והמסייעים להם. נמשיך לנסות ולהקל על האוכלוסייה האזרחית ככל הניתן, ובו בזמן נרדוף את המחבלים ונפגע בהם בכל מקום שנוכל. צה"ל וכוחות הביטחון ימשיכו לפעול כדי לסכל פעולות טרור, לתפוס מרצחים ולחסל התארגנויות טרור. אדוני שר הביטחון, העומד בראש המערכה הזאת, אני מבקש - ואני בטוח שחברי הכנסת יצטרפו אלי - למסור את ברכותינו לכל כוחות הביטחון העומדים על משמר חייהם וביטחונם של אזרחי ישראל. צה"ל וכוחות הביטחון ימשיכו לפעול כדי לסכל פעולות טרור, לתפוס מרצחים ולחסל התארגנויות טרור. לצד המשך הפעילות ההתקפית החליטה הממשלה להאיץ ולהשלים את בניית גדר הביטחון, שתהווה מכשול נוסף בדרכם של ארגוני הטרור אל לב הארץ. גדר הביטחון אינה גבול מדיני או ביטחוני, אלא אמצעי נוסף לסיכול טרור ולמניעת חדירה לא חוקית לתוך ישראל. הממשלה החליטה על תוואי ברור להשלמת הגדר, תוואי שייתן ביטחון מקסימלי לישראל, תוך פגיעה קטנה ככל שניתן בשגרת החיים של הפלסטינים.
הקמת הגדר תואץ, וייעשה כל מאמץ לסיים את השלב הבא שלה, לרבות באזור ירושלים, בתוך שנה מהיום. חברי הכנסת, החתירה לשלום והמאבק לביטחון אינם נחלתו של חלק אחד בציבור. זאת משימה לאומית שכל חלקי העם שותפים לה. אין היום סיבה אמיתית לפירוד מלאכותי בעמדותינו. תמיד האמנתי, ואני מאמין בכך גם היום, שההסכמה הלאומית היא מרכיב יסודי בעוצמתנו. התוכנית המדינית שלנו נתמכת על-ידי הרוב הגדול של הציבור בישראל - -
- -  ועיקריה גובשו בעת כהונת ממשלת האחדות הלאומית בראשותי. אין סיבה אמיתית שלא נוכל לפעול מתוך הסכמה למימושה. אני קורא כאן לגורמים האחראים במפלגת העבודה לעשות חשבון נפש ולהצטרף לתמיכה בתוכנית מפת הדרכים עם ההסתייגויות שאושרו בממשלה - -
- - בתקווה לפרוץ את המכשולים בדרך להסדר שיבטיח גם שקט וגם שלום.
הרי כולנו רוצים שלום. כולנו מקבלים שחובה על הפלסטינים להילחם בטרור ושאין לשחרר אותם ממחויבות זו.
כולנו מסכימים שאסור בשעה זו לתת פרס לטרור על-ידי ויתורים מופלגים ללא הסכם. כולנו בוודאי לא רוצים להחזיר את ערפאת למרכז הזירה המדינית, וכולנו רואים צורך בהנהגה חדשה ואחרת ברשות הפלסטינית, שאתה ניתן יהיה לקדם תהליך מדיני. לכן, הניסיון הרציני באמת לקדם את מדינת ישראל למטרותינו המשותפות יכול להיעשות בהסכמה בין כולנו, תוך קידום האינטרסים האמיתיים של מדינת ישראל. חברי הכנסת, גם במדיניות הכלכלית-החברתית שלנו נעשים דברים גדולים שכמותם לא נעשו שנים רבות.
בימים הקרובים תונח על שולחן הכנסת הצעת התקציב לשנת 2004 ואתה שורת הצעות שמהוות יחד מהפכה במבנה המשק בישראל, המשך לצעדים שהתחלנו בהם בתוכנית הכלכלית שאושרה על-ידי הכנסת במושב הקודם.
מטרותינו העיקריות הן שמירה נחושה על היציבות והקטנת משקלו של המגזר הציבורי הלא-יצרני והמונופוליסטי כדי לפנות מקורות לצמיחה אמיתית על-ידי המגזר הפרטי. התחלנו בצמצום משרדי הממשלה, סגירת משרדים מיותרים ואיחודם. סגרנו את המשרד לשיתוף פעולה אזורי, אנו סוגרים את משרד הדתות - -
- - לצדם, אנו סוגרים ומאחדים יחידות ממשלתיות רבות.
אני רוצה לומר לחברי הכנסת משפט שאמרתי בעת הדיון שהיה בממשלה בעניין משרד הדתות - -
- -  אני אמרתי שם משפט אחד. אמרתי: אני יהודי, בשבילי להיות יהודי זה הדבר החשוב ביותר. אני מחייב את השינוי, עם אותם תיאומים שצריכים להיעשות וייעשו - מתנהל בנושא הזה מגע - אבל אני הוספתי משפט אחד ואמרתי: אני, כיהודי, לא אתן לפגוע בשום דבר הקשור ביהדות. אמרתי את זה לחברי הממשלה בצורה ברורה.
העמקנו את התחרותיות בשווקים שונים, ונמשיך לפרק מונופולים ממשלתיים בתחום הנמלים, התחבורה, המים, הנדל"ן, ולהפריט חברות ממשלתיות, כפי שהתחלנו לעשות בחברת "אל על".
במסגרת זו הפכנו את רכבת ישראל לחברה ממשלתית עצמאית, היכולה לגייס כסף לטובת פיתוח קווים ושיפור השירות ללקוחות.
מה שנעשה בשנתיים האחרונות ברכבת הוא מהפכה של ממש - "מהפכת הרכבת". רק בחודש הקודם חנכנו ארבע תחנות רכבת חדשות – בראש-העין, בראשון-לציון, באשדוד ובבית-שמש. הפיכת הרכבת לחברה תאפשר לה להוציא אל הפועל - -
- - בחודש הקרוב תוכניות עבודה בכ-20 מיליארד שקל, דבר שיאפשר הגעת הרכבת למקומות רבים נוספים בישראל, ובהם דימונה, שדרות, נתיבות, אופקים - -
- - ירושלים - בשני קווים; מודיעין - -
- - עפולה, בית-שאן וכרמיאל.
נוסף על כך, אני רוצה גם לציין את תחנת הרכבת באוניברסיטת באר-שבע, שתקל על אלפי הסטודנטים - -
קיצצנו, לראשונה בתולדות המדינה, בתשלומי ההעברה, שהלכו ותפחו בצורה מעוותת בעשורים האחרונים. במדינת ישראל שיעור האנשים העובדים הוא רק כ-40% מכלל האוכלוסייה, לעומת ממוצע של יותר מ- 50% בעולם המערבי.
לכולם ברור שאי-אפשר לעבוד כמו במדינת עולם שלישי ולדרוש קצבאות כמו במדינות המערב המפותחות. הרי אלה שעובדים ומייצרים, אלה שמשלמים מסים - אינם יכולים לשאת על גבם לנצח את מלוא העול - - -
אני מאמין שקצבאות צריכות להינתן רק למי שזקוק להן באמת, זה שאינו יכול לעבוד.
מי שיכול - שילך לעבוד ולא יחיה על חשבון המדינה.
כדי לפנות מקומות עבודה התחלנו במדיניות מסודרת של הוצאת עובדים זרים. למעלה מ-60,000 עובדים זרים כבר עזבו את הארץ בשנה האחרונה - -
- - ובכוונתנו להמשיך בכך. במקביל, אנו נמשיך ברפורמה במס שעיקרה הפחתת תשלומי המס של הסקטור העובד והמייצר ומתן אפשרות לאדם העובד להתפרנס בכבוד מפרי עמלו.
נושא נוסף שטיפלנו בו הוא קרנות הפנסיה. אני מודה שרבים וטובים יעצו לנו - לי ולשר האוצר - שלא להיכנס לנושא הזה. אחרי הכול, מדובר בנושא בעל רגישות רבה, שאם לא היינו מטפלים בו, היה מתגלגל לפתחה של ממשלה עתידית ולא לפתחנו. אבל ממשלה אחראית חייבת להתעלות מעל לשיקולים פוליטיים כאלו ואחרים.
אני גאה בכך שבזכות הצעדים שנקטנו, ושבכוונתנו לנקוט, יודעים היום אזרחי ישראל החברים בקרנות הפנסיה שכספם מובטח, מה שלא היה כן לפני כחצי שנה.
אני יודע שהמיתון הכבד וההתאמות שהמשק הלאומי חייב לעבור מגבירים את המצוקה החריפה של חלק מאזרחי ישראל. להם אני אומר: אין ברירה, אם לא נעשה את הקיצוצים הללו, המשק הלאומי כולו יידרדר, והשכבות החלשות הן שייפגעו בצורה הקשה ביותר.
במיוחד יש לגנות את הניסיונות לשבש את הרפורמות באמצעות איומים, עיצומים ושביתות.
אלה לא ירתיעו את הממשלה מלבצע את תוכניותיה. אנו רוצים בהידברות עם העובדים, ואני, כמי שעסק הרבה במשאים-ומתנים, מאמין שאפשר להגיע להסכמות. אבל אסור לשתק את המשק, לפגוע בשכבות החלשות, לסכן את פרנסתם של עובדי הייצור, רק כדי להגן על זכויות כאלה ואחרות של הוועדים החזקים. החברה בישראל, עם כל הקשיים, צועדת לכיוון של חברה טובה, עובדת ויצרנית. כבר היום, למרות כל הקשיים, אנו מייצרים תוצר מקומי גולמי ברמה של מדינות אירופה. במקום להתרכז בוויכוח על חלוקת העוגה הציבורית המצטמקת, עלינו להגדיל יחד את סך המקורות שעומדים לרשות המשק, על-ידי עבודה קשה, ייצור וצמיחה. הכלים ליציאה מהמיתון לכיוון של צמיחה ושגשוג הם בידינו, וכולנו יחד צריכים למשוך את העגלה כדי לעלות על דרך המלך. חברי הכנסת, מלאכה רבה לפנינו, אולם עומדת לנו התקווה שבאמצעים שתיארתי נוכל יחד לזכות בשנה טובה באמת, שנה שבה יתגשמו תקוותינו לתחילת שגשוג ופריחה, לשקט ולשלום.
אני רוצה גם לפנות לכל חברי הבית, אנחנו הרי נצטרך לעבוד יחד, כרגע לפחות ארבע שנים.
לפחות ארבע שנים. כולנו עומדים מול אתגרים לא פשוטים, אתגרים קשים. הייתי מציע, ואני פונה פה פנייה חברית, כחבר בבית הזה, להשתדל לטפל באתגרים שלפנינו ברוח טובה, בשקט, מתוך יחס של כבוד הדדי.
לדעתי, רק בדרך הזאת באמת נצליח לתת מענה לבעיות המורכבות שבפנינו ולצאת למרחב.
אני רוצה לאחל לכל באי הבית הזה מושב מוצלח, פורה ומועיל. תודה רבה לכם.
כבוד נשיא המדינה והגברת קצב, המשפחות השכולות, אדוני היושב-ראש, ראש הממשלה לשעבר וראש האופוזיציה היום שמעון פרס, חברי, חברי הכנסת, מכובדי כולם, מעל 2,600 חללים נפלו במלחמת יום הכיפורים. כ-7,500 נפצעו בה ויותר מ-300 נפלו בשבי. אלה מספרים נוראים. כמי שהשתתף בכל מלחמות ישראל, נטלתי חלק בלא מעט קרבות קשים ומרים, שבהם נפלו לידי רעים ואחים לנשק. אך שום דבר מכל שידעתי על אימי המלחמה לא היה בו כדי להכין אותי למראות ולרגעי השבר והכאב של מלחמת יום הכיפורים. בכל מלחמה אתה שורה עם המוות. במלחמה הזאת ידענו את התופת עצמו, וזיכרון החוויה הזאת צרוב עד היום עמוק עמוק בלב כל מי שהיה שם. 30 שנה עברו, ואני זוכר כאילו היה זה אתמול את מקס ממן, איש המילואים מירושלים שכינויו בקשר "תככן". כשזיהה את קולי ברשת הקשר אמר: "אנחנו מזהים את קולך. אנחנו בטוחים שתוציא אותנו מכאן". במשך שלושה ימים זעק, עד שנהרג. סברתי אז, והיום אני בטוח בזה עוד יותר, שאסור היה להפקיר את חיילי המעוזים. היתה חשיבות עליונה לבצע את פעולות החילוץ - שלא בוצעו - בכל מקום שניתן היה, או להורות להם, מייד עם הצליחה המצרית, לפנות את המעוזים, מלכודות המוות. חשיבות, הן לחיזוק המורל של הכוחות הלוחמים בשטח בתנאים הקשים ששררו אז, והן כחלק ממורשת הקרב שצה"ל מנחיל לחייליו לדורותיהם - שאין משאירים לוחמים בשטח. אני זוכר את מראה הטנקים של אוגדתי למחרת הצליחה, ביום 16 באוקטובר עם עלות השחר. מראה המלחמה הקשה ביותר שראיתי מעודי. כ-50 טנקים איבדנו בקרב הזה, והמצרים איבדו כ-150 כלי שריון, כשלעתים קנה טנק שלנו בקנה של טנק אויב נגעו, ואחריו היה השטח זרוע כולו גופי פלדה, טנקים ונגמ"שים שרופים, וחללים שלנו ושל המצרים, שקפצו מהטנקים הבוערים, שוכבים מתים על חול המדבר, במעורב, זה לצד זה. "איזה תופת", מלמלתי לעצמי. ואני זוכר את חברי ורעי הטוב, זאב עמית, זכרו לברכה, שהתנדב ובא למלחמה - איש המוסד היה - שנפל לידי ב"חצר" שעל שפת התעלה, ואת ברוך דה-לאון, מפקד ההנדסה האוגדתי שנהרג תוך בניית גשר הדוברות, ואת ג'וני - אהרן טנא - מפקד ההנדסה הפיקודי שהחליפו ונהרג. את מג"ד הסיור האוגדתי,  בנצי כרמלי,  שנהרג ברכס חמדיה, ואת יואב ברום, מחליפו, שנהרג בצומת ציר "טרטור". אותם ואת כל אחי, גיבורי הצליחה, שהפכו במו ידיהם את הקערה על פיה, ובמבצע שכולו תעוזה ואומץ רוח הוציאו את האויב משיווי משקלו והכריעו בכך את גורל המערכה כולה, והפכו כישלון לניצחון. חברי הכנסת, עיסוק בלקחי מלחמת יום הכיפורים איננו עיסוק בהיסטוריה, אלא בסוגיות המרכזיות של חיינו כמדינה, סוגיות שביכולתן לקבוע את עתידה וביטחונה של מדינת ישראל. הלקח הראשון של מלחמת יום הכיפורים הוא, שביטחון ישראל והגנה על שלומם וביטחונם של אזרחיה חייבים להיות שמורים בידי ישראל עצמה. ישראל היא המקום היחיד בעולם שבו יש ליהודים הזכות, היכולת ואף החובה להגן על עצמם בכוחות עצמם, ועל זכות זו יש לשמור בכל מחיר, כי היא הערובה היחידה לקיומו של הבית הלאומי היהודי מעתה ועד עולם. הלקח השני הוא, שבמציאות הייחודית של המזרח התיכון, שבו השינויים והתהפוכות תכופים כל כך, יש הכרח לעמוד בקפדנות על מילוי הסכמים חתומים. לו הגיבה ישראל כבר באוגוסט 1970 בעוצמה ובנחישות, כפי שאמנם היתה חייבת להגיב,  על קידום מערך הטילים נגד מטוסים המצרי – מצרי-סובייטי - בחזית התעלה, תוך הפרת הסכם הפסקת האש של מלחמת ההתשה שאך זה נחתם, ייתכן שנתוני הפתיחה של מלחמת יום הכיפורים היו אחרים לחלוטין, והיה נחסך מאתנו המחיר הכבד ששילמנו בחיי אדם ובנפגעים. במזרח התיכון לא היו אז, ואין גם היום, חסד ורחמים לכל גילוי של חולשה. כל הבלגה על מעשה של תוקפנות והפרת הסכם נתפסת כחולשה שמעודדת את המשך התוקפנות ומזמינה הפרות נוספות. במישור המדיני הלקח הוא, כמובן, לא לקבל דבר כמובן מאליו, להתכונן לתרחישים הקשים ביותר ולא להאמין ולא לסמוך באופן עיוור על כל הבטחה. לו התיר הדרג המדיני לגייס את המילואים בזמן, גם אז נקודת הפתיחה של המלחמה היתה שונה. הניסיונות להפתיע אותנו הם הדבר הכי לא מפתיע במציאות שבה אנחנו חיים במזרח התיכון. ניסיונות אלה, הנמשכים כל הזמן, לפעול נגדנו באמצעים ובעוצמות שאין לחזותם מראש, נובעים כולם מכך שהעולם הערבי טרם השלים עד היום עם קיומה של מדינה יהודית עצמאית בארץ-ישראל. עד היום העולם הערבי טרם הכיר באמת בזכותנו הטבעית למדינה במקום הזה, שהוא ערש לידתנו כאומה. הפסקת האלימות, הטרור וההסתה - הנמשכים גם היום ללא הפוגה - לא תוכל לבוא בלא שינוי תפיסה בסיסי בעולם הערבי. בעוד השלום הוא עבורנו יעד אסטרטגי, משאת נפש ובחירה טבעית של חברה דמוקרטית, ברוח המסורת היהודית של "בקש שלום ורדפהו", עבור מרבית מנהיגי המדינות השכנות הוא במקרה הטוב ברירת מחדל, ובמקרים אחרים פרי של מפלה ניצחת בשדה הקרב. מלחמת יום הכיפורים היוותה מבחינה זו נקודת מפנה מכרעת. העובדה שגם בנתוני פתיחה אידיאליים לא הצליחו צבאות ערב לגבור על ישראל, היא שהביאה את מצרים להכרה שדרך המלחמה נכשלה. צליחת התעלה, ששינתה את פני המלחמה, היא שהביאה גם לתחילת תהליך השלום באזור ולחתימת הסכם השלום עם המצרים, הסכם השלום בינינו לבין המדינה הערבית הגדולה והחשובה ביותר במזרח התיכון. לצערנו, ב-30 השנים שעברו מאז מלחמת יום הכיפורים לא חל כל שינוי יסודי בעמדת העולם הערבי כלפינו. יש להתכונן לאפשרות שיעברו עוד שנים לא מועטות עד שיהיה העולם הערבי מוכן לקבל את קיומה של מדינת ישראל בארץ-ישראל כעובדה היסטורית שלא ניתנת לערעור. עד אז, הדרך היחידה היכולה להבטיח את האפשרות של תהליך מדיני עם שכנינו וסיכוי להגיע לדו-קיום בשלום בינינו היא דרך חיזוק כוחה וביטחונה של ישראל. רק הרתעה משכנעת הבנויה על עוצמה צבאית, נחישות מדינית ויכולת עמידה לאומית יכולה להביא את שכנינו לנטוש את חלומות ההשמדה שלהם ולבחור בדרך הפיוס והדו-קיום בשלום. שמירה על כוח ההרתעה אין פירושה רק שמירה על כשירות כוחה ועוצמתה הצבאית של ישראל, אלא גם טיפוח יתרונה האיכותי המכריע של העוצמה הזאת. שמירה על פער האיכות בתחום הטכנולוגי ובתחום איכות הלוחם וכוח-האדם; שמירה על איכות מוסר הלחימה של צה"ל כצבא המחויב למוסר היהודי ולשמירת חוקיה של מדינה דמוקרטית – גם אם בכך הוא נוטל על עצמו מגבלות מבצעיות קשות. דיברתי על הצורך בזהירות ובכוננות. עם זאת, אני מאמין בצורך לעשות מאמץ בלתי פוסק כדי להגיע לשיתוף פעולה כלכלי, מדיני וביטחוני רחב ככל שניתן עם מדינות ערב ועם הפלסטינים, דבר שיוכל לתרום לשינוי אווירה במזרח התיכון ויקרב את השלום. אני לא נואשתי מכך. אדוני היושב-ראש, חברי הכנסת, 30 שנה חלפו, ודומני שהגיעה העת להערכה מאוזנת יותר של המלחמה. כשם שהפרזנו באופוריה אחרי מלחמת ששת הימים, כך הגזמנו בדכדוך ובמועקה אחרי מלחמת יום הכיפורים. הנטייה להעצים את הכישלונות ולהמעיט בגודלן של ההצלחות רווחת אצלנו, והיא איננה בריאה. בסופו של חשבון, מבחינה לאומית והיסטורית, מלחמת יום הכיפורים ראויה להירשם בדפי ההישגים והניצחונות הגדולים של מדינת ישראל. אני משוכנע כי כך אומנם היא תיחקק בדברי הימים. אם יש משפט אחד היכול לתאר בצורה קולעת את אשר אירע לפני 30 שנה, הוא המשפט שבו בחר לתאר את עם ישראל בלעם בן בעור, כשבא לקלל ונמצא מברך: "הן עם כלביא יקום וכארי יתנשא". בזכות גבורתם העילאית של חיילי צה"ל, בסדיר ובמילואים, בני כל החילות והזרועות, ולחימתם העיקשת בימים הנוראים של המלחמה הנוראה ההיא – נהדף האויב לאחור והושג הניצחון הצבאי הגדול של צבא-הגנה לישראל. למענם, ולמען כל חברינו שלא שבו הביתה מהקרב, נידור לעצמנו נדר בנוסח נדרו הידוע של שלונסקי: "קונם אם לריק יעבור ליל הזעם,/ קונם אם לבוקר אחזור לסורי/ ומאום לא אלמד גם הפעם". תודה רבה לכם.
אדוני היושב-ראש, חברי הכנסת, אנחנו  מציינים היום לראשונה את יום המאבק של מדינת ישראל באנטישמיות. ביוזמתו של השר נתן שרנסקי, ועל-פי החלטת ועדת השרים לענייני סמלים וטקסים, אנחנו מקיימים זאת היום, 27 בינואר, יום שחרורו של מחנה ההשמדה אושוויץ, שהוא גם היום שבו מציינות מדינות אירופה את השואה ואת המאבק באנטישמיות. מטרתו של היום הזה היא להגביר את מודעות הציבור בישראל לתופעת האנטישמיות, להביע סולידריות עם יהדות העולם, המתמודדת יום-יום עם גילויי התופעה המתועבת הזאת, ולבטא את מחויבותה של מדינת ישראל להיאבק באנטישמיות על כל צורותיה. האנטישמיות איננה תופעה חדשה. הד ראשון למחלה ממארת זו מגיע אלינו ממגילת אסתר, בדבריו של המן צורר היהודים, המבקש "להשמיד להרג ולאבד את כל היהודים מנער ועד זקן". מאז ועד היום ממשיכה האנטישמיות וגואה ברחבי העולם כולו. האנטישמים יצרו לאורך הדורות עלילות דם, מיתוסים מעוותים על קונספירציות יהודיות חובקות עולם, כתבי פלסתר כמו "הפרוטוקולים של זקני ציון" ואגדות אימה על הקשר הציוני  והשתלטות על העולם. למרבה הטרגדיה, לא הסתפקו שונאי היהודים בהסתה בלבד, אלא רצחו וטבחו נשים וגברים, זקנים  וילדים, תחילה בפרעות ובפוגרומים, ובסופו של דבר בניסיון השמדת עם בקנה מידה שלא היה כמוהו בהיסטוריה -  השואה. האסון שהמיט הנאציזם על העולם כולו, ולא רק על יהודי אירופה, הוכיח כמה צדק חוזה המדינה, בנימין זאב הרצל, כשאמר: "האנטישמיות היתה אסון ליהדות, אבל לא פחות מזה היתה אסונה של האנושות התרבותית כולה". ואומנם, האנטישמיות לא פעלה רק נגד היהודים. ההתנפלות הברברית על היהודים פתחה פתח להשתוללות גזענית, לזלזול בערך האדם, לפולחן כוח ולהתעלמות מכל עיקרון מוסרי, שסופם שהטביעו את העולם כולו בנהרות של דם וגרמו למותם של עשרות מיליונים. חברי הכנסת, הנתונים מוכיחים בוודאות שבשנים האחרונות עלה מספר התקריות האנטישמיות באורח מדאיג והגיע לממדים שלא הכרנו בשנים שלאחר השואה. בכל שנה נוספים מאות מקרים של אנטישמיות – וחלקם אף כלל שימוש בנשק. בשנת 2003 הגיעה האנטישמיות לשיאים חדשים בשתי ההתקפות הרצחניות על בתי-הכנסת באיסטנבול ובהצתת בתי-ספר ובתי-כנסת בצרפת. קשה להתעלם מכך שריבוי ההתקפות –  המילוליות והפיזיות –  נגד יהודים  ומוסדות יהודיים מקורו בקואליציה בין קבוצות אסלאם קיצוני וגורמים אנטישמיים מסורתיים באירופה מן השמאל ומן הימין. קואליציה זו מסווה את האנטישמיות הקלאסית נגד היהודי הבודד תחת הדגל של אנטי-ישראליות, וקוראת לשלילת זכויותיו הבסיסיות של העם היהודי לבית לאומי במולדתו ולהגנה עצמית. מצער מאוד שבמאה ה-21  ממשיכים גורמי אסלאם קיצוני לעשות דמוניזציה אנטישמית של היהדות והיהודים, מפיצים שקרים מבחילים על ערכי היהדות, משדרים תוכניות המסלפות במזיד את ההיסטוריה היהודית ומוציאים לאור פרסומים המתארים את היהדות בסגנון האנטישמי הקלאסי של כת שטנית המבקשת להשתלט על העולם. וכל זאת, בלי לעורר את תגובות המחאה והגינוי המתבקשות מצד הקהילה הבין-לאומית. אירופה חייבת להודות, בפני עצמה ובפני העולם התרבותי כולו, שחיידק האנטישמיות התעורר בה מחדש והוא מתפשט בקצב מדאיג. לא אחת הוא מופיע בדמות של דה-לגיטימציה של מדינת היהודים – "היהודי הקולקטיבי", והעוינות לישראל וההסתייגות ממדיניותה מספקות תירוץ להתקפות פרועות מצד גורמים שונים, בהם אנשי אקדמיה וממשל, ולגילויי אלימות נגד יהודים רק בשל היותם יהודים. אם אירופה לא תחליט לצאת באופן נחרץ למלחמה בגילויים האנטישמיים, האנטי-ישראליים והאנטי-ציוניים שהיא נגועה בהם, תגבר התופעה ותהווה בעיה לא רק ליהודים אלא גם למדינות עצמן. ממשלת צרפת עושה באחרונה מאמץ ניכר לגנות את תופעת האנטישמיות. נשיא צרפת אף השמיע כמה הצהרות חיוביות, כמו "פגיעה ביהודי צרפת היא פגיעה בצרפת עצמה". נראה שצרפת הבינה סוף-סוף, שהמערכה שעליה לנהל היא מערכה על דמותה כמדינת תרבות, ושהמלחמה באנטישמיות היא רק פן אחד של המערכה הזאת. אף מזכ"ל האו"ם, קופי אנאן, מצא לנכון לגנות את תופעת האנטישמיות, ואמר שאסור להרשות שביקורת על ישראל תשמש כמסכה שמאחוריה מסתירה האנטישמיות את פרצופה האמיתי, או שביקורת על ישראל תשמש עילה להתקפות אישיות על יהודים. יש לקוות שהאמירות האלה הן תחילתו של מאמץ בין-לאומי נמרץ למניעת התפשטות נגע האנטישמיות. ישראל כשלעצמה תעשה כל אשר לאל ידה כדי שהמאמץ הזה יישא פרי. מדינות היבשת חייבות להפעיל את כל האמצעים החוקיים העומדים לרשותן –  ליזום חקיקה מתאימה – למלחמה בנגע הזה. אירופה הנאורה חייבת לנקוט את כל הצעדים הדרושים כדי שאזרחים יהודים לא יחיו בה תחת איום כלשהו. יש לפתוח בפעילות חינוכית מאומצת, שתבהיר כי מחלת האנטישמיות מסכנת לא רק את היהודים, אלא גם את המשטר הדמוקרטי בכל מדינה שבה היא מתפשטת ומהווה סכנה להמשך קיומה. במאבק באנטישמיות צריכים לשתף פעולה מדינות העולם עם גופים חוץ-ממשלתיים, ארגונים יהודיים ולא-יהודיים. רק בכוחות מאוחדים ניתן יהיה לחשוף את פניה האמיתיים של התופעה, לבלום ולנטרל את הזן האלים הזה של האנטישמיות החדשה ולמגר אותה. חברי הכנסת, עד אמצע המאה שעברה השפיעה האנטישמיות השפעה של ממש על מהלכה של ההיסטוריה היהודית. היא גרמה לגלי הנדודים של היהודים ביבשת אירופה, ומאוחר יותר –  לתנועת ההגירה שלהם לארצות-הברית ולאמריקה בכלל. האנטישמיות הפחיתה במידה מבהילה את מספרם של היהודים בעולם, אבל גם הביאה לכך שהיהדות למדה להתמודד לאורך ההיסטוריה עם כוחות חזקים ממנה. הקמתה של מדינת ישראל שינתה מן היסוד את מהלך ההיסטוריה היהודית, והיום שוב אין בכוחה של האנטישמיות לקבוע את גורלו של העם היהודי. מעניין, לאחרונה פורסמו תצלומים מימי מלחמת העולם השנייה, וביניהם תצלומי האוויר של חיל האוויר הבריטי, שפורסמו לאחרונה, המראים בבירור את התורים של יהודים המובלים למשרפות באושוויץ. התמונות האלה הן תזכורת מצמררת למה שידענו זה כבר. מנהיגי העולם הנאור, שאכן נמצאו אז במלחמה נגד החיה הנאצית – ידעו, שתקו ולא עשו דבר. מדינת ישראל היא הערובה היחידה שיש לנו לכך שהיהודים יכולים להגן על עצמם, בכוחות עצמם. ועל זה לא נוותר. לא ניתן לעולם לחזור למצב שבו היה מצבו של היהודי קשה ממצבה של החיה, כפי שתיאר אורי צבי גרינברג בשירו "היהודים היפים והחיה": "כי אשריך החיה! אומר המשורר שטעה/ מימיך לא הובלת בידיעה לגרדום כיהודי/ מימיך לא ציוו לך הורגיך לכרות בעצם כפיך; בור קבר לעצמך/ מימיך לא נדחפת למשרפות עם אמך ואביך וזרעך/ אשריך חיה, כי היו לך חורים יערות לסתרה/ ופינת מבטחים בבתים/ ולא כן היהודים". נדאג כי לכל יהודי, תמיד, תהא כאן פינת מבטחים. נמשיך לשתף פעולה עם ממשלות וגורמים יהודיים ובין-לאומיים כדי לבער את גילויי האנטישמיות בכל מקום בעולם. נבטיח שיום שחרור מחנה ההשמדה אושוויץ יהפוך ליום של מלחמה אקטיבית נגד כל מה שאושוויץ ייצג: שנאה, גזענות, אנטישמיות וברבריות, ויהיה יום הגנה עולמי על כבוד האדם וחירותו.
כבוד נשיא המדינה והגברת קצב, כבוד הנשיא לשעבר ומפקד חיל האוויר לשעבר והגברת ויצמן, משפחת רבין היקרה, אדוני היושב-ראש, חברי חברי הכנסת הנוכחית וכנסות קודמות, זאת השנה התשיעית שבה מציינת הכנסת את יום הירצחו של ראש ממשלת ישראל יצחק רבין, זכרו לברכה. הרצח, שנעשה בידי בן-עוולה מקרב עמנו, זעזע את אמות הספים של החברה הישראלית, והכנסת קבעה את יומו בלוח השנה הלאומי שלנו ככתובת על הקיר וכאזהרה לנו ולדורות הבאים. יום הזיכרון הזה חייב להיות, ולהישאר לעד, יום של חשבון נפש לאומי; יום של התחייבות מחודשת לקיים בתוכנו את חובת היסוד של כל חברה דמוקרטית - כיבוד דעתו של האחר, גם כשהיא נוגדת את שלנו. יצחק רבין חש בכל כובד האחריות המוטלת עליו כראש ממשלת ישראל. הוא חש שהופקד בידיו, כך אמר: "פיקדון שאין יקר ממנו - המדינה שדורות של יהודים חלמו עליה, אלפים שילמו בחייהם כדי להקים אותה, אלפים נוספים מבנינו ובנותינו נפלו על הגנתה וביטחונה, ומיליוני יהודים בכל העולם מבקשים לראות בה את מולדתם וביתם. שום דבר אינו יקר כמו הפיקדון הזה. תלויים בו חיים ומוות, קשור בו גורלם של בנינו ונכדינו והבאים אחריהם, הוא נכס של עם שחי אלפי שנים ורוצה להמשיך לחיות". הנאמנות לפיקדון הזה, הנאמנות לדרך שבה האמין לטובת המדינה, עלתה ליצחק רבין בחייו. בן-עוולה, שהיה נכון לסכן את כל מה שבנינו פה, ירה ביצחק ופגע בכולנו. כמי שנשא באחריות הכבדה לחיי אדם כבר מגיל צעיר, אני יכול לומר לכם, כי השמירה על מדינת ישראל היא האחריות הכבדה ביותר שקיימת, והיא מוטלת קודם כול על הקברניט. אך הזכות והחובה להבטיח את עתיד מדינת ישראל מוטלות על כל אחד מאתנו, אזרחי המדינה. עתידה של המדינה, עתיד המפעל הציוני, תלוי קודם כול בכך שכל אחד מאתנו ידע לקבל את ההכרעה הדמוקרטית של רשויות השלטון מרגע שנתקבלה. הנגע שמעמיד היום בסכנה של ממש לא רק את הדמוקרטיה שלנו אלא את לכידותנו כעם, ובכך חותר תחת עצם קיומנו, הוא נגע הסרבנות. "מהרסיך ומחריביך ממך יצאו" - אין תיאור מדויק מזה לתופעת הסרבנות. סרבנות היא צעד ראשון, גדול, בכיוון של אנרכיה. משמעותה המעשית היא הרס קבלת המרות השלטונית, זו שבלעדיה, כמו שכתוב בפרקי אבות: איש את רעהו חיים בלעו. צה"ל, צבא-הגנה לישראל, הוא צבא העם, אבל הוא יכול להיות כזה כל עוד מדי צה"ל באים ומכסים על כל חילוקי הדעות הפוליטיים והאחרים שהיו קיימים תמיד בין חלקיה השונים של החברה הישראלית. חייל ומפקד שמים בצד את השקפותיהם האישיות הלגיטימיות ומקבלים על עצמם את עול הציות לשיקול הממלכתי הכולל. הסרבנות מאיימת לרסק את צבא העם, לקרוע ממנו איברים חיוניים, להותיר אותו שותת דם ונכה. בכך מהווה הסרבנות איום קיומי למדינת ישראל. כואב מאוד לקבוע, ש-56 שנה אחרי הקמת המדינה טרם הפנמנו עד תום את עניין הממלכתיות המלכדת, ההופכת זרמים שונים בעם לנחל לאומי אחד. גרוע מכך, בציבורים גדולים וחשובים בחברה הישראלית נמצאת הממלכתיות בנסיגה מסוכנת, כשהיא מוקרבת על מזבח הכיתתיות הפוליטית. שכן, מהי סרבנות אם לא העדפת השיקול הצר, הכיתתי, הפוליטי, על השיקול הממלכתי-האחראי הכולל? מאחורי המלים הגדולות, מאחורי האמירות האידיאולוגיות המתלהמות, הסרבנות היא סירוב לציית להוראותיה של המנהיגות החוקית של מדינת ישראל. העובדה שרבנים מעמידים את תלמידיהם בפני דילמה מצפונית קורעת לב - האם לציית להם או לפקודות מפקדיהם - מכאיבה ומצערת. המצער ביותר הוא, שהדבר נוגד במפורש את כל מה שלאורו חינכו אותם רבנים עצמם כל השנים: שהצבא הוא הביטוי המלא לאחדות העם, ולכן אין לפגוע בשום צורה ואין להיכנע ללחצים של קיצונים פוליטיים. כיוון שאני מאמין בחוסנה ובבריאותה של החברה הישראלית וכיוון שאני מאמין שחפצי חיים אנחנו, אין לי ספק שבשעת מבחן נדע אנו וידע צה"ל להתמודד עם התופעה, כפי שידענו להתמודד עם האתגרים הקשים האחרים שבפניהם עמדנו בעבר. ואני מאמין שהציבור הדתי-הלאומי, מאבני הפינה החשובות ביותר של החברה הישראלית, ימצא בתוכו את הכוח לעצור מבעוד מועד את הסחף ולשוב ולהתייחס, ככלל, אל הסרבנות כאל כפירה בעיקר וכנשק פסול. אדוני היושב-ראש, הייתי רוצה לסיים בציטוט מדבריו של יצחק רבין, דברים שאמר לנציגי הפדרציות היהודיות בארצות-הברית: "זוהי שעה של התחבטויות קשות, גם ויכוחים סוערים. אבל חשוב שכולנו נדע כי תהיינה אשר תהיינה ההחלטות, אהבת ישראל אמיתית שורה עליהן ולנגד עינינו תמיד הממרה העתיקה: כל ישראל ערבים לזה לזה. אין אנו שוכחים לרגע כי בין שתומכים במהלכים שלנו ובין שמתנגדים להם, כולנו אחים, כולנו יהודים וגורל אחד לכולנו". גם היום איננו שוכחים זאת לרגע. ואיננו שוכחים אותו, את יצחק. יהי זכרו ברוך.
כבוד נשיא המדינה והגברת קצב, אדוני יושב-ראש הכנסת, כנסת נכבדה, אורחים, מכובדי כולם, חברות וחברי הכנסת, בראש ובראשונה אני מבקש להביע שוב מעומק הלב את תודתי והערכתי לציבור הגדול של אזרחי ישראל שנתנו בי ובתנועת הליכוד שבראשותי את אמונם.
זו היתה הבעת אמון יוצאת דופן ומחייבת מאוד, דווקא על רקע קשיי התקופה הזאת, מצוקותיה ואתגריה. אני מוקיר זאת מאוד ומכיר תודה אישית לכל האזרחים שהעניקו את הייצוג הרחב ביותר בכנסת  השש-עשרה לתנועה ולדרך שיש לי הכבוד להוביל. בה בעת, ברצוני להביע הערכה כנה גם לכל אותם אזרחים שהשתתפו בהליך הדמוקרטי החופשי והצביעו למפלגות אחרות על-פי צו מצפונם. אני רואה עצמי מחויב לא לתנועתי בלבד ולא למפלגות המרכיבות את הקואליציה, כי אם לאזרחי המדינה כולה. הממשלה שאני מציג היום תשרת את העם כולו. טובת המדינה, טובת הכלל היא שתנחה אותנו, היא בלבד תהיה לנגד עינינו. אלה היו שנתיים לא קלות. מדינת ישראל ועם ישראל עמדו מול גלי טרור אכזרי. הטרור לא הכריע את עם ישראל ולא יוכל להכריעו. זהו עם עתיק יומין וחזק, עם גדול בכוח הרוח, עם שלמד מחדש במאה האחרונה את חשיבותן של הזכות והחובה להגן על עצמו בכוחות עצמו. זהו עם שחזר לשפתו הקדומה ולמולדתו ההיסטורית, ותקע באדמתה יתד איתנה, יתד שלא תיעקר עוד לעולם; נאמן תמיד לציווי המלאך ליעקב אבינו כשעבר את מעבר יבוק בדרכו מחרן לארץ-ישראל: "לא יעקב יאמר עוד שמך, כי אם ישראל, כי שרית עם אלהים ועם אנשים, ותוכל". זה גורלו וזו תעודתו של עמנו מאז ומעולם: לשרות – ולשרוד, להתמודד – ולהתגבר, להילחם – ולנצח; לעמוד במבחנים קשים מידי אדם ומידי שמים, ששום עם אחר לא עמד בהם, ולצאת מהם מחוזק ברוח ובמעש. אין לי דבר יקר יותר מאמונו של העם הזה, ואעשה הכול כדי להצדיקו ולהתמודד בהצלחה עם האתגרים המורכבים שלפנינו.
במהלך מערכת הבחירות ואחריה הבטחתי לעשות הכול כדי להקים ממשלת אחדות רחבה ככל שניתן. חשבתי תמיד, ואני סבור כך גם ובעיקר היום, כי המצב הביטחוני והכלכלי, האתגרים בזירה המדינית והצורך לאחות את השסעים בין חלקי ציבור שונים - כל אלה מחייבים אחדות. בהתאם לגישה זו וכפי שהבטחתי, פניתי לאחר הבחירות לכל המפלגות הציוניות, והצעתי לכולן לקיים ניסיון לשותפות במבחנים הקשים ובהכרעות ההיסטוריות שיהיו מנת חלקנו בשנים הקרובות.
בהתאם לגישה זו, לא הסכמתי במהלך המשא-ומתן הקואליציוני לשום פסילה של אדם או של סיעה, כשם שלא הסכמתי לכך בעבר. צר לי על כך שמפלגת העבודה החליטה להימנע אפילו מקיום משא-ומתן של ממש להצטרפות לממשלתי.
במהלך המשא-ומתן נעשה ניסיון כן וחשוב לברר בעיות מרכזיות בחיי המדינה ואזרחיה, במגמה לאתר הסכמות ולפרוץ דרכים חדשות. בעקבות מאמץ זה שעשינו כולנו, חברו יחד לממשלה החדשה כוחות שונים בעלי השקפת עולם שונה. במהלך השיחות להרכבת הממשלה נעשו מאמצים גדולים למצוא מכנה משותף ולגשר על פערים בסוגיות של דת ומדינה, בנושא המדיני, בנושאים הנוגעים לאופיו של המשטר בישראל ובנושאים שונים אחרים. אני רואה חשיבות לאומית ממדרגה ראשונה ברצון וביכולת שגילו המפלגות שחברו להקמת הממשלה החדשה למצוא את המאחד, את המשותף ולגשר על מה שאינו מוסכם. כך, למשל, חובתנו היתה למצוא פתרונות הוגנים ומאוזנים לבעייתם של אזרחים רבים שאינם יכולים להינשא ולהתגרש על-פי ההלכה. מדובר באזרחים רבים ובהם חיילים משוחררים מהטובים והאמיצים שבחיילינו.
הנוסחה שגובשה אינה פוגעת במסלול הקבוע למי שיכול להינשא על-פי ההלכה. היא אמורה לפתור את בעייתם של רבים שאינם יכולים לעשות כן. אני מאמין, שאין מדינה, קל וחומר מדינה יהודית, שיכולה לקבל מצב שבו אזרחיה אינם יכולים להינשא בארצם על-פי דין כלשהו. אם נתמיד בגישה אחראית זאת, נוכל להוביל יחד את מדינת ישראל להישגים חשובים ולאווירה אחרת בחיים הציבוריים.
אף צד לשיחות הקואליציוניות לא קיבל את כל מבוקשו - -
משום כך, כל השותפות יצאו כשידן על העליונה, בהבינן שהפשרה היא הכרחית ורצויה.
הם גילו אחריות לאומית ובגרות. נפעל יחד כדי לשמר אותה רוח גם בעתיד, רוח של דיאלוג מתמיד בין ציבורים, בניסיון להגיע להסכמות במקום לנסות להכריע איש את רעהו בכל עניין. חברי הכנסת, משימתה הראשונה של הממשלה החדשה בראשותי תהיה התמודדות עם המצב הכלכלי, מתוך ניסיון לשמור על היציבות במשק ולהחזיר אותו לפסים של צמיחה ושגשוג.
אני מאמין שבין מרכיבי הממשלה קיים מכנה משותף ואף יותר מכך, הן בראיית חשיבות ההתמודדות הזאת, וגם באשר לדרך הכלכלית שיש ללכת בה. מצב המשק שהושפע בשנים האחרונות הן ממצב הכלכלה העולמית והן ממערכת הטרור נגדנו, מחייב קבלת החלטות קשות וכואבות לכולנו. כולנו נצטרך להירתם למאמץ הזה. כל אחד יידרש לוותר ולהתפשר. אני משוכנע כי בשיתוף פעולה נכון של כולנו - הממשלה, ההסתדרות, העובדים והמעסיקים – ניתן להוציא את המשק מהמיתון ולהעלותו על פסים של צמיחה. זה לא יהיה קל. זאת לא ממשלה שנבחרה כדי לקבל החלטות קלות.
כישלונה של מערכת הטרור שנוהלה נגד ישראל צפוי לפתוח את השער לתהליך מדיני אחראי, המיוסד על ההסכמה לפתרון הסכסוך בדרכי שלום, על נחישות שלא לוותר על ביטחון ישראל ואזרחיה ועל הדדיות בקיום התחייבויות מדיניות. בנאומי בכנס הרצלייה בחודש דצמבר האחרון, פירטתי את המתווה לתהליך מדיני אחראי כזה. בשיחותי עם נשיא ארצות-הברית ג'ורג' בוש ובכירי ממשלו הגענו להבנה לגבי התנאים הנדרשים לפתיחת תהליך מדיני, וכך גם לגבי הצורך במתווה שלבי לפתרון הסכסוך ארוך השנים והמורכב בינינו לבין הפלסטינים.
טרם חזרה למסלול המדיני יש צורך בהפסקת הטרור וההסתה, בביצוע רפורמות עמוקות ברשות הפלסטינית ובהחלפת ההנהגה הנוכחית של הרשות הפלסטינית. תהליך מדיני שיוביל לשלום של אמת צריך להיות מבוסס על לימוד הלקחים מכישלון המתווה המדיני שנוסה בעשור הקודם.
עם ישראל הוא עם שוחר שלום, ואני משוכנע כי עבור שלום אמיתי יש נכונות לפשרות כואבות.
סוגיית הקמתה של מדינה פלסטינית בתנאים מגבילים בהקשר של תהליך מדיני שנויה במחלוקת בין גורמים בקואליציה.
הבהרתי את עמדתי בנושא זה פעמים רבות בעבר. הודעתי גם, והדבר נכלל גם בקווי היסוד ובהסכמים הקואליציוניים, כי לפני משא-ומתן מעשי על הסדר מדיני, היה ויכלול הקמת מדינה פלסטינית, יובא הנושא לדיון והכרעה בממשלה. החודש לפני 33 שנים נפטר המשורר נתן אלתרמן, זיכרונו לברכה. לנוכח ההתפתחויות בארץ ובאזור, כדאי לשים לב למה שכתב באחד משיריו: "כדי שאותו השלום בקומו, לא יבשיל מלחמה חדשה בשקט, יש הכרח שיהיה השלום בעצמו מלחמה בלתי פוסקת, מלחמה נגד כל השלמה ומורך, נגד כל עיוות דין של יחיד ועם, ואפילו שמירת השלום לעת צורך, משומרי השלום בעצמם". כל הסדר מדיני שיושג בעתיד צריך להבטיח את האינטרסים ההיסטוריים, הביטחוניים והאסטרטגיים של ישראל, ובראשם ויתור פלסטיני על התביעה המופרכת המכונה "זכות השיבה", להחדרת המוני פלסטינים לתוככי ישראל; קיומם של אזורי ביטחון וחיץ ושמירה על שלמותה ואחדותה של בירת ישראל, ירושלים. הממשלה בראשותי תפעל לפריצת דרך בנושאים חשובים נוספים בחיי המדינה. היעד המרכזי והחשוב ביותר של הממשלה החדשה יהיה עלייה גדולה לישראל. העלייה היא נשמת אפה של הציונות, העלייה היא המנוע הכלכלי של המשק. חיוני לפרוץ לאופקים חדשים בתחום זה, וניתן לעשות זאת. נפעל לחיזוק המפעל ההתיישבותי החלוצי בכל חלקי הארץ. ירושלים בירת ישראל המאוחדת והבלתי-מחולקת תעמוד לנגד עינינו. נפעל להרחבתה של העיר, לפיתוחה ולהדגשת מרכזיותה בחייו של כל יהודי בארץ ובתפוצות. אני חוזר כאן על השבועה שנשבעתי בנאום השבעתי הקודם, שנשבעו כל ראשי ממשלות ישראל בנאומי השבעתם, ובהם ראש הממשלה המנוח יצחק רבין, זיכרונו לברכה. "אם אשכחך ירושלים תשכח ימיני. תדבק לשוני לחכי אם לא אזכרכי, אם לא אעלה את ירושלים על ראש שמחתי". נפעל כדי להשלים חוקה לישראל בהסכמה - -
- - באמצעות חקיקת חוקי-היסוד החסרים: חוק-יסוד המעגן את זהותה של ישראל כמדינה יהודית ואת הסמלים הלאומיים שלה; חוקי-יסוד המשלימים את זכויות הפרט, כגון חופש הביטוי וההתאגדות, את הזכויות במשפט, את הזכויות החברתיות ועוד. מלאכת השלמת החוקה חייבת להתבסס על הסכמה ציבורית ופוליטית רחבה ולא באופן כוחני. אני מאמין כי ניתן לעשות זאת אם מביאים בחשבון את האינטרסים והרגישויות של ציבורים שונים.
נפעל לביצור היציבות השלטונית בישראל, שהיעדרה בשנים האחרונות הפך בעיה לאומית ממדרגה ראשונה, ונבחן רפורמות במשטר הדרושות לשם כך. נעלה את אחוז החסימה בבחירות לכנסת כדי לצמצם את פיצול היתר במערכת הפוליטית. נגבש תכנית לאיחוד רשויות מקומיות כדי לייעל את מנגנוני השלטון המקומי. נעשה לחלוקה צודקת ושוויונית יותר של נטל השירות הצבאי ונטל תשלום המסים במדינה. נוסיף לפעול בנחרצות להחזרת השבויים והנעדרים ועזאם עזאם. אני קורא מכאן היום לערביי ישראל: אנחנו וילדינו נחיה כאן תמיד זה לצד זה. השסע בין אזרחי ישראל היהודים והערבים מזיק לכולנו. בכוונתי לפעול לפתיחת פרק חדש ביחסי המדינה עם אזרחי ישראל הערבים.
אני מבקש להציג עתה בפני הכנסת את הרכב הממשלה.
אדוני היושב-ראש, השמות ייקראו לפי סדר האל"ף-בי"ת: אהוד אולמרט – ממלא-מקום ראש הממשלה ושר התעשייה והמסחר; בנימין אלון – שר התיירות; צחי הנגבי – השר לביטחון פנים; אליעזר זנדברג – שר המדע והטכנולוגיה.
ישראל כץ – שר החקלאות ופיתוח הכפר; ציפי לבני – השרה לקליטת העלייה; לימור לבנת – שרת החינוך, התרבות והספורט; עוזי לנדאו – שר; אביגדור ליברמן – שר התחבורה; יוסף לפיד – סגן ראש הממשלה ושר המשפטים; שאול מופז – שר הביטחון; יהודית נאות – השרה לאיכות הסביבה; דני נוה – שר הבריאות; בנימין נתניהו – שר האוצר; גדעון עזרא – שר; אברהם פורז – שר הפנים; יוסף פריצקי – שר התשתיות הלאומיות; מאיר שטרית – שר; סילבן שלום – סגן ראש הממשלה ושר החוץ; אריאל שרון – ראש הממשלה, השר לענייני דתות - -
- - שר הבינוי והשיכון, שר העבודה והרווחה, שר התקשורת. נתן שרנסקי – שר, מופקד על ענייני ירושלים, חברה ותפוצות.
הממשלה שאני מציג היום בפניכם, שונה בהרכבה מממשלתי הקודמת.
בדרך להקמתה הייתי חייב לקבל שורה של החלטות קשות ולהכריע בשורה של התלבטויות אידיאולוגיות. אני חייב להודות, זה לא היה קל עבורי. אולם אני משוכנע כי הממשלה שאני מציג היום בפניכם היא הממשלה הטובה ביותר להתמודדות עם הקשיים ולהתייצבות מול האתגרים העומדים בפנינו.
אדוני היושב-ראש, חברי חברי הכנסת, תרשו לי לומר משהו אישי. מרבית חיי שירתתי את עם ישראל כחייל וכמפקד בצה"ל וכשר בממשלות ישראל. היום, כשאני נכנס לשנתי ה-75 - ותודה על הברכות, אני מאוד מודה לך - אין לי שאיפות מלבד אחת: להוביל את העם הזה, שידע כל כך הרבה סבל וקשיים, שמגיע לו כל כך הרבה, לדרך חדשה, דרך של שקט, דרך של שגשוג, דרך של שלום.
אתמול בלילה עיינתי בתפילה המפורסמת שנשא שלמה המלך: ונתת לעבדך לב שומע להבין בין טוב לרע, כי מי יוכל לשפוט את עמך הכבד הזה. אני מודה שוב לעם ישראל על שנתן בי את האמון להוביל אותו בעת הקשה הזאת, ומתפלל לאלוהים כי אהיה ראוי לאמון הזה. תודה רבה.
אדוני היושב-ראש, חברי הכנסת, כזכור לכם, בעת הצגת הממשלה היינו צריכים להמתין להחלטת המפד"ל בעניין מועמדיה ובקשר למסמך שלא הופץ כאן בעניין צירופו של השר שרנסקי. לכן אני פונה היום, בהתאם לסעיף 15 לחוק-יסוד: הממשלה, ואני מתכבד להודיע לכנסת, כי הממשלה החליטה על-פי הצעתי לצרף שרים נוספים לממשלה, כלהלן: נתן שרנסקי – שר, מופקד על ענייני ירושלים, חברה ותפוצות; חבר הכנסת אפרים איתם – שר הבינוי והשיכון; חבר הכנסת זבולון אורלב – שר העבודה והרווחה, המיועד להיות שר הרווחה לאחר פיצול המשרד שיושלם בקרוב. אבקש מהכנסת לאשר את צירוף שלושת השרים לממשלה.
כבוד נשיא המדינה והגברת קצב, אדוני היושב-ראש, חברי הכנסת, מכובדי כולם, אני מתכבד להתייצב בפני הכנסת עם פתיחת המושב השני של הכנסת השש-עשרה, כדי לסקור את אירועי התקופה האחרונה ואת מדיניות הממשלה לתקופה שלפנינו. בתקופה האחרונה הגיע לשיאו המאבק נגד הטרור, האלימות והקיצוניות במזרח התיכון. מאז הפלת משטר הדמים המטורף של סדאם חוסיין בעירק, נדרשים עמי המזרח התיכון לבחור באחת הדרכים: להמשיך בדרך האלימות חסרת השחר תוך כדי שעבוד עמיהם לתוצאות הנוראות של דרכם, או לבחור בדרך חדשה של הוקעת הטרור, האלימות וההסתה ובחירה בחיי שלום, שכנות טובה ושיתוף פעולה. לישראל יש עמדה ברורה. רק דחייה מוחלטת של הטרור, האלימות ותרבות השנאה יכולה להניב עידן חדש של שקט ושלום לכל עמי האזור. כדי שזה יקרה,  על הפלסטינים לעמוד בצעדים שעליהם התחייבו - לעקור את הטרור, לבצע רפורמה שלטונית, להקים ממשלה חדשה שעמדתה עקבית נגד הטרור, להפסיק באופן מוחלט את ההסתה לרצח באמצעות טרור בכלי התקשורת ובספרי הלימוד, לפרק את ארגוני הטרור, להפסיק את החסות והמימון הניתנים להם ולהתחיל לפעול ברצינות, כפי שהתחייבו. ישראל קיבלה את היוזמה ההיסטורית של הנשיא  בוש, את החזון ואת האופק המדיני שלו. אימצנו בהחלטה רשמית  של הממשלה את התוכנית המדינית הקרויה "מפת הדרכים", בצירוף 14 הסתייגויות של ישראל, שהן  חלק בלתי נפרד ממנה. ישראל הוכיחה בעבר, שכאשר יש הנהגה אחרת, שאינה תומכת בדרך הטרור, כפי שהיה בתקופת ממשלת אבו-מאזן, נקטנו צעדים מרחיקי לכת לקראת הפלסטינים.
אנחנו ננקוט צעדים כאלו עם כל ממשלה פלסטינית שתעמוד בהתחייבויות הפלסטיניות ותילחם בטרור.
התוכנית שלנו היא התקווה היחידה להשיג פריצת דרך ממשית ואמיתית בדרך לשלום בינינו ובין הפלסטינים. זו תוכנית שמקובלת על מרבית מדינות העולם. כל סטייה ממנה תשחרר את הפלסטינים מהמחויבות שלהם, שהם קיבלו על עצמם, ומהדרישה הבין-לאומית שמופנית אליהם לעקור מקרבם את הטרור. כל סטייה כזאת רק תעודד את ארגוני הטרור. אין פלא שהם מנסים להשתחרר מהמחויבות הזאת, וחבל שיש כאלה בעולם וגם בישראל שמוכנים לסייע להם על-ידי יצירת מצג שווא של תוכניות אלטרנטיביות - - -
- - - בלי שהפלסטינים עשו צעד אחד להפסקת הטרור נגדנו. זאת מול אירועי דמים - - -
אדוני היושב-ראש, אני פשוט לא יודע איך יהיה להם כוח לצעוק ככה עוד למעלה מארבע שנים. זה מה שמטריד אותי, כן.
- - - זאת מול אירועי דמים מרצח המשפחות בחיפה, רצח אנשי השגרירות האמריקנית בעזה ועד הפיגוע אתמול ליד עופרה, שמוכיחים כי הטרור מנסה לכבות כל ניצוץ של תקווה לנו ולפלסטינים.
לנסיגה מדרך השלום יש כתובת ברורה. ערפאת הוא האיש שהכשיל וממשיך להכשיל כל התקדמות. לכן הוא הביא לסילוקה של ממשלת אבו-מאזן, כפי שהוא  מערים קשיים - - -
- - - כפי שהוא מערים קשיים על ניסיונו של אבו-עלא להקים ממשלה לתמיד.
האיש הזה הוא המכשול הגדול ביותר לשלום.
לכן ישראל גמרה אומר להביא לסילוקו מהזירה המדינית.
מדיניות זו שלנו הולכת ונעשית מובנת יותר ויותר לגורמים השונים בזירה הבין-לאומית.
אני משוכנע שאנו נצליח במדיניות הזאת. אם נגלה סבלנות, נחישות ואורך רוח, נוכל לממש את התקווה שגנוזה בתוכנית להגיע להסדר מדיני אמיתי, שיבטיח לנו ולפלסטינים שקט ושלום. הדרך הזאת לשלום היא קשה וארוכה ורצופה קשיים ומכשולים, אבל אסור לנו לאבד תקווה. אני מעריך, על סמך כל המידע המצוי ברשותנו, שקיים סיכוי ממשי שכבר בחודשים הקרובים נוכל לשבור את הקיפאון שנכפה עלינו ולחדש את ההתקדמות הממשית לקראת הסדר.
זאת תקופה של זעזועים גדולים בעולם בכלל ובאזורנו בפרט. שמענו רק לפני ימים מספר את דברי הבלע של ראש ממשלת מלזיה בוועידת המדינות המוסלמיות ואת ההתייחסות אליהם מצד מדינות המכנות עצמן נאורות. דרוש עוד זמן עד שהעולם הערבי ובמיוחד החברה הפלסטינית יבינו שהאלימות והקיצוניות יובילו אותם רק לאסון. אם אנחנו נהיה נחושים וסבלנים, אם נדע לעבור את תקופת ההמתנה וההבשלה הדרושה, אם נדע לעמוד איתנים נגד הניסיונות לפגוע, לרצוח ולהחליש אותנו, כי אז נזכה לאכול מפירות השקט והשלום. בינתיים אנחנו לא קופאים על השמרים. ישראל ממשיכה במדיניותה להפריד בין האוכלוסייה האזרחית הפלסטינית, שאינה מעורבת בטרור, לבין המחבלים, שולחיהם והמסייעים להם. נמשיך לנסות ולהקל על האוכלוסייה האזרחית ככל הניתן, ובו בזמן נרדוף את המחבלים ונפגע בהם בכל מקום שנוכל. צה"ל וכוחות הביטחון ימשיכו לפעול כדי לסכל פעולות טרור, לתפוס מרצחים ולחסל התארגנויות טרור. אדוני שר הביטחון, העומד בראש המערכה הזאת, אני מבקש - ואני בטוח שחברי הכנסת יצטרפו אלי - למסור את ברכותינו לכל כוחות הביטחון העומדים על משמר חייהם וביטחונם של אזרחי ישראל. צה"ל וכוחות הביטחון ימשיכו לפעול כדי לסכל פעולות טרור, לתפוס מרצחים ולחסל התארגנויות טרור. לצד המשך הפעילות ההתקפית החליטה הממשלה להאיץ ולהשלים את בניית גדר הביטחון, שתהווה מכשול נוסף בדרכם של ארגוני הטרור אל לב הארץ. גדר הביטחון אינה גבול מדיני או ביטחוני, אלא אמצעי נוסף לסיכול טרור ולמניעת חדירה לא חוקית לתוך ישראל. הממשלה החליטה על תוואי ברור להשלמת הגדר, תוואי שייתן ביטחון מקסימלי לישראל, תוך פגיעה קטנה ככל שניתן בשגרת החיים של הפלסטינים.
הקמת הגדר תואץ, וייעשה כל מאמץ לסיים את השלב הבא שלה, לרבות באזור ירושלים, בתוך שנה מהיום. חברי הכנסת, החתירה לשלום והמאבק לביטחון אינם נחלתו של חלק אחד בציבור. זאת משימה לאומית שכל חלקי העם שותפים לה. אין היום סיבה אמיתית לפירוד מלאכותי בעמדותינו. תמיד האמנתי, ואני מאמין בכך גם היום, שההסכמה הלאומית היא מרכיב יסודי בעוצמתנו. התוכנית המדינית שלנו נתמכת על-ידי הרוב הגדול של הציבור בישראל - -
- -  ועיקריה גובשו בעת כהונת ממשלת האחדות הלאומית בראשותי. אין סיבה אמיתית שלא נוכל לפעול מתוך הסכמה למימושה. אני קורא כאן לגורמים האחראים במפלגת העבודה לעשות חשבון נפש ולהצטרף לתמיכה בתוכנית מפת הדרכים עם ההסתייגויות שאושרו בממשלה - -
- - בתקווה לפרוץ את המכשולים בדרך להסדר שיבטיח גם שקט וגם שלום.
הרי כולנו רוצים שלום. כולנו מקבלים שחובה על הפלסטינים להילחם בטרור ושאין לשחרר אותם ממחויבות זו.
כולנו מסכימים שאסור בשעה זו לתת פרס לטרור על-ידי ויתורים מופלגים ללא הסכם. כולנו בוודאי לא רוצים להחזיר את ערפאת למרכז הזירה המדינית, וכולנו רואים צורך בהנהגה חדשה ואחרת ברשות הפלסטינית, שאתה ניתן יהיה לקדם תהליך מדיני. לכן, הניסיון הרציני באמת לקדם את מדינת ישראל למטרותינו המשותפות יכול להיעשות בהסכמה בין כולנו, תוך קידום האינטרסים האמיתיים של מדינת ישראל. חברי הכנסת, גם במדיניות הכלכלית-החברתית שלנו נעשים דברים גדולים שכמותם לא נעשו שנים רבות.
בימים הקרובים תונח על שולחן הכנסת הצעת התקציב לשנת 2004 ואתה שורת הצעות שמהוות יחד מהפכה במבנה המשק בישראל, המשך לצעדים שהתחלנו בהם בתוכנית הכלכלית שאושרה על-ידי הכנסת במושב הקודם.
מטרותינו העיקריות הן שמירה נחושה על היציבות והקטנת משקלו של המגזר הציבורי הלא-יצרני והמונופוליסטי כדי לפנות מקורות לצמיחה אמיתית על-ידי המגזר הפרטי. התחלנו בצמצום משרדי הממשלה, סגירת משרדים מיותרים ואיחודם. סגרנו את המשרד לשיתוף פעולה אזורי, אנו סוגרים את משרד הדתות - -
- - לצדם, אנו סוגרים ומאחדים יחידות ממשלתיות רבות.
אני רוצה לומר לחברי הכנסת משפט שאמרתי בעת הדיון שהיה בממשלה בעניין משרד הדתות - -
- -  אני אמרתי שם משפט אחד. אמרתי: אני יהודי, בשבילי להיות יהודי זה הדבר החשוב ביותר. אני מחייב את השינוי, עם אותם תיאומים שצריכים להיעשות וייעשו - מתנהל בנושא הזה מגע - אבל אני הוספתי משפט אחד ואמרתי: אני, כיהודי, לא אתן לפגוע בשום דבר הקשור ביהדות. אמרתי את זה לחברי הממשלה בצורה ברורה.
העמקנו את התחרותיות בשווקים שונים, ונמשיך לפרק מונופולים ממשלתיים בתחום הנמלים, התחבורה, המים, הנדל"ן, ולהפריט חברות ממשלתיות, כפי שהתחלנו לעשות בחברת "אל על".
במסגרת זו הפכנו את רכבת ישראל לחברה ממשלתית עצמאית, היכולה לגייס כסף לטובת פיתוח קווים ושיפור השירות ללקוחות.
מה שנעשה בשנתיים האחרונות ברכבת הוא מהפכה של ממש - "מהפכת הרכבת". רק בחודש הקודם חנכנו ארבע תחנות רכבת חדשות – בראש-העין, בראשון-לציון, באשדוד ובבית-שמש. הפיכת הרכבת לחברה תאפשר לה להוציא אל הפועל - -
- - בחודש הקרוב תוכניות עבודה בכ-20 מיליארד שקל, דבר שיאפשר הגעת הרכבת למקומות רבים נוספים בישראל, ובהם דימונה, שדרות, נתיבות, אופקים - -
- - ירושלים - בשני קווים; מודיעין - -
- - עפולה, בית-שאן וכרמיאל.
נוסף על כך, אני רוצה גם לציין את תחנת הרכבת באוניברסיטת באר-שבע, שתקל על אלפי הסטודנטים - -
קיצצנו, לראשונה בתולדות המדינה, בתשלומי ההעברה, שהלכו ותפחו בצורה מעוותת בעשורים האחרונים. במדינת ישראל שיעור האנשים העובדים הוא רק כ-40% מכלל האוכלוסייה, לעומת ממוצע של יותר מ- 50% בעולם המערבי.
לכולם ברור שאי-אפשר לעבוד כמו במדינת עולם שלישי ולדרוש קצבאות כמו במדינות המערב המפותחות. הרי אלה שעובדים ומייצרים, אלה שמשלמים מסים - אינם יכולים לשאת על גבם לנצח את מלוא העול - - -
אני מאמין שקצבאות צריכות להינתן רק למי שזקוק להן באמת, זה שאינו יכול לעבוד.
מי שיכול - שילך לעבוד ולא יחיה על חשבון המדינה.
כדי לפנות מקומות עבודה התחלנו במדיניות מסודרת של הוצאת עובדים זרים. למעלה מ-60,000 עובדים זרים כבר עזבו את הארץ בשנה האחרונה - -
- - ובכוונתנו להמשיך בכך. במקביל, אנו נמשיך ברפורמה במס שעיקרה הפחתת תשלומי המס של הסקטור העובד והמייצר ומתן אפשרות לאדם העובד להתפרנס בכבוד מפרי עמלו.
נושא נוסף שטיפלנו בו הוא קרנות הפנסיה. אני מודה שרבים וטובים יעצו לנו - לי ולשר האוצר - שלא להיכנס לנושא הזה. אחרי הכול, מדובר בנושא בעל רגישות רבה, שאם לא היינו מטפלים בו, היה מתגלגל לפתחה של ממשלה עתידית ולא לפתחנו. אבל ממשלה אחראית חייבת להתעלות מעל לשיקולים פוליטיים כאלו ואחרים.
אני גאה בכך שבזכות הצעדים שנקטנו, ושבכוונתנו לנקוט, יודעים היום אזרחי ישראל החברים בקרנות הפנסיה שכספם מובטח, מה שלא היה כן לפני כחצי שנה.
אני יודע שהמיתון הכבד וההתאמות שהמשק הלאומי חייב לעבור מגבירים את המצוקה החריפה של חלק מאזרחי ישראל. להם אני אומר: אין ברירה, אם לא נעשה את הקיצוצים הללו, המשק הלאומי כולו יידרדר, והשכבות החלשות הן שייפגעו בצורה הקשה ביותר.
במיוחד יש לגנות את הניסיונות לשבש את הרפורמות באמצעות איומים, עיצומים ושביתות.
אלה לא ירתיעו את הממשלה מלבצע את תוכניותיה. אנו רוצים בהידברות עם העובדים, ואני, כמי שעסק הרבה במשאים-ומתנים, מאמין שאפשר להגיע להסכמות. אבל אסור לשתק את המשק, לפגוע בשכבות החלשות, לסכן את פרנסתם של עובדי הייצור, רק כדי להגן על זכויות כאלה ואחרות של הוועדים החזקים. החברה בישראל, עם כל הקשיים, צועדת לכיוון של חברה טובה, עובדת ויצרנית. כבר היום, למרות כל הקשיים, אנו מייצרים תוצר מקומי גולמי ברמה של מדינות אירופה. במקום להתרכז בוויכוח על חלוקת העוגה הציבורית המצטמקת, עלינו להגדיל יחד את סך המקורות שעומדים לרשות המשק, על-ידי עבודה קשה, ייצור וצמיחה. הכלים ליציאה מהמיתון לכיוון של צמיחה ושגשוג הם בידינו, וכולנו יחד צריכים למשוך את העגלה כדי לעלות על דרך המלך. חברי הכנסת, מלאכה רבה לפנינו, אולם עומדת לנו התקווה שבאמצעים שתיארתי נוכל יחד לזכות בשנה טובה באמת, שנה שבה יתגשמו תקוותינו לתחילת שגשוג ופריחה, לשקט ולשלום.
אני רוצה גם לפנות לכל חברי הבית, אנחנו הרי נצטרך לעבוד יחד, כרגע לפחות ארבע שנים.
לפחות ארבע שנים. כולנו עומדים מול אתגרים לא פשוטים, אתגרים קשים. הייתי מציע, ואני פונה פה פנייה חברית, כחבר בבית הזה, להשתדל לטפל באתגרים שלפנינו ברוח טובה, בשקט, מתוך יחס של כבוד הדדי.
לדעתי, רק בדרך הזאת באמת נצליח לתת מענה לבעיות המורכבות שבפנינו ולצאת למרחב.
אני רוצה לאחל לכל באי הבית הזה מושב מוצלח, פורה ומועיל. תודה רבה לכם.
כבוד נשיא המדינה והגברת קצב, המשפחות השכולות, אדוני היושב-ראש, ראש הממשלה לשעבר וראש האופוזיציה היום שמעון פרס, חברי, חברי הכנסת, מכובדי כולם, מעל 2,600 חללים נפלו במלחמת יום הכיפורים. כ-7,500 נפצעו בה ויותר מ-300 נפלו בשבי. אלה מספרים נוראים. כמי שהשתתף בכל מלחמות ישראל, נטלתי חלק בלא מעט קרבות קשים ומרים, שבהם נפלו לידי רעים ואחים לנשק. אך שום דבר מכל שידעתי על אימי המלחמה לא היה בו כדי להכין אותי למראות ולרגעי השבר והכאב של מלחמת יום הכיפורים. בכל מלחמה אתה שורה עם המוות. במלחמה הזאת ידענו את התופת עצמו, וזיכרון החוויה הזאת צרוב עד היום עמוק עמוק בלב כל מי שהיה שם. 30 שנה עברו, ואני זוכר כאילו היה זה אתמול את מקס ממן, איש המילואים מירושלים שכינויו בקשר "תככן". כשזיהה את קולי ברשת הקשר אמר: "אנחנו מזהים את קולך. אנחנו בטוחים שתוציא אותנו מכאן". במשך שלושה ימים זעק, עד שנהרג. סברתי אז, והיום אני בטוח בזה עוד יותר, שאסור היה להפקיר את חיילי המעוזים. היתה חשיבות עליונה לבצע את פעולות החילוץ - שלא בוצעו - בכל מקום שניתן היה, או להורות להם, מייד עם הצליחה המצרית, לפנות את המעוזים, מלכודות המוות. חשיבות, הן לחיזוק המורל של הכוחות הלוחמים בשטח בתנאים הקשים ששררו אז, והן כחלק ממורשת הקרב שצה"ל מנחיל לחייליו לדורותיהם - שאין משאירים לוחמים בשטח. אני זוכר את מראה הטנקים של אוגדתי למחרת הצליחה, ביום 16 באוקטובר עם עלות השחר. מראה המלחמה הקשה ביותר שראיתי מעודי. כ-50 טנקים איבדנו בקרב הזה, והמצרים איבדו כ-150 כלי שריון, כשלעתים קנה טנק שלנו בקנה של טנק אויב נגעו, ואחריו היה השטח זרוע כולו גופי פלדה, טנקים ונגמ"שים שרופים, וחללים שלנו ושל המצרים, שקפצו מהטנקים הבוערים, שוכבים מתים על חול המדבר, במעורב, זה לצד זה. "איזה תופת", מלמלתי לעצמי. ואני זוכר את חברי ורעי הטוב, זאב עמית, זכרו לברכה, שהתנדב ובא למלחמה - איש המוסד היה - שנפל לידי ב"חצר" שעל שפת התעלה, ואת ברוך דה-לאון, מפקד ההנדסה האוגדתי שנהרג תוך בניית גשר הדוברות, ואת ג'וני - אהרן טנא - מפקד ההנדסה הפיקודי שהחליפו ונהרג. את מג"ד הסיור האוגדתי,  בנצי כרמלי,  שנהרג ברכס חמדיה, ואת יואב ברום, מחליפו, שנהרג בצומת ציר "טרטור". אותם ואת כל אחי, גיבורי הצליחה, שהפכו במו ידיהם את הקערה על פיה, ובמבצע שכולו תעוזה ואומץ רוח הוציאו את האויב משיווי משקלו והכריעו בכך את גורל המערכה כולה, והפכו כישלון לניצחון. חברי הכנסת, עיסוק בלקחי מלחמת יום הכיפורים איננו עיסוק בהיסטוריה, אלא בסוגיות המרכזיות של חיינו כמדינה, סוגיות שביכולתן לקבוע את עתידה וביטחונה של מדינת ישראל. הלקח הראשון של מלחמת יום הכיפורים הוא, שביטחון ישראל והגנה על שלומם וביטחונם של אזרחיה חייבים להיות שמורים בידי ישראל עצמה. ישראל היא המקום היחיד בעולם שבו יש ליהודים הזכות, היכולת ואף החובה להגן על עצמם בכוחות עצמם, ועל זכות זו יש לשמור בכל מחיר, כי היא הערובה היחידה לקיומו של הבית הלאומי היהודי מעתה ועד עולם. הלקח השני הוא, שבמציאות הייחודית של המזרח התיכון, שבו השינויים והתהפוכות תכופים כל כך, יש הכרח לעמוד בקפדנות על מילוי הסכמים חתומים. לו הגיבה ישראל כבר באוגוסט 1970 בעוצמה ובנחישות, כפי שאמנם היתה חייבת להגיב,  על קידום מערך הטילים נגד מטוסים המצרי – מצרי-סובייטי - בחזית התעלה, תוך הפרת הסכם הפסקת האש של מלחמת ההתשה שאך זה נחתם, ייתכן שנתוני הפתיחה של מלחמת יום הכיפורים היו אחרים לחלוטין, והיה נחסך מאתנו המחיר הכבד ששילמנו בחיי אדם ובנפגעים. במזרח התיכון לא היו אז, ואין גם היום, חסד ורחמים לכל גילוי של חולשה. כל הבלגה על מעשה של תוקפנות והפרת הסכם נתפסת כחולשה שמעודדת את המשך התוקפנות ומזמינה הפרות נוספות. במישור המדיני הלקח הוא, כמובן, לא לקבל דבר כמובן מאליו, להתכונן לתרחישים הקשים ביותר ולא להאמין ולא לסמוך באופן עיוור על כל הבטחה. לו התיר הדרג המדיני לגייס את המילואים בזמן, גם אז נקודת הפתיחה של המלחמה היתה שונה. הניסיונות להפתיע אותנו הם הדבר הכי לא מפתיע במציאות שבה אנחנו חיים במזרח התיכון. ניסיונות אלה, הנמשכים כל הזמן, לפעול נגדנו באמצעים ובעוצמות שאין לחזותם מראש, נובעים כולם מכך שהעולם הערבי טרם השלים עד היום עם קיומה של מדינה יהודית עצמאית בארץ-ישראל. עד היום העולם הערבי טרם הכיר באמת בזכותנו הטבעית למדינה במקום הזה, שהוא ערש לידתנו כאומה. הפסקת האלימות, הטרור וההסתה - הנמשכים גם היום ללא הפוגה - לא תוכל לבוא בלא שינוי תפיסה בסיסי בעולם הערבי. בעוד השלום הוא עבורנו יעד אסטרטגי, משאת נפש ובחירה טבעית של חברה דמוקרטית, ברוח המסורת היהודית של "בקש שלום ורדפהו", עבור מרבית מנהיגי המדינות השכנות הוא במקרה הטוב ברירת מחדל, ובמקרים אחרים פרי של מפלה ניצחת בשדה הקרב. מלחמת יום הכיפורים היוותה מבחינה זו נקודת מפנה מכרעת. העובדה שגם בנתוני פתיחה אידיאליים לא הצליחו צבאות ערב לגבור על ישראל, היא שהביאה את מצרים להכרה שדרך המלחמה נכשלה. צליחת התעלה, ששינתה את פני המלחמה, היא שהביאה גם לתחילת תהליך השלום באזור ולחתימת הסכם השלום עם המצרים, הסכם השלום בינינו לבין המדינה הערבית הגדולה והחשובה ביותר במזרח התיכון. לצערנו, ב-30 השנים שעברו מאז מלחמת יום הכיפורים לא חל כל שינוי יסודי בעמדת העולם הערבי כלפינו. יש להתכונן לאפשרות שיעברו עוד שנים לא מועטות עד שיהיה העולם הערבי מוכן לקבל את קיומה של מדינת ישראל בארץ-ישראל כעובדה היסטורית שלא ניתנת לערעור. עד אז, הדרך היחידה היכולה להבטיח את האפשרות של תהליך מדיני עם שכנינו וסיכוי להגיע לדו-קיום בשלום בינינו היא דרך חיזוק כוחה וביטחונה של ישראל. רק הרתעה משכנעת הבנויה על עוצמה צבאית, נחישות מדינית ויכולת עמידה לאומית יכולה להביא את שכנינו לנטוש את חלומות ההשמדה שלהם ולבחור בדרך הפיוס והדו-קיום בשלום. שמירה על כוח ההרתעה אין פירושה רק שמירה על כשירות כוחה ועוצמתה הצבאית של ישראל, אלא גם טיפוח יתרונה האיכותי המכריע של העוצמה הזאת. שמירה על פער האיכות בתחום הטכנולוגי ובתחום איכות הלוחם וכוח-האדם; שמירה על איכות מוסר הלחימה של צה"ל כצבא המחויב למוסר היהודי ולשמירת חוקיה של מדינה דמוקרטית – גם אם בכך הוא נוטל על עצמו מגבלות מבצעיות קשות. דיברתי על הצורך בזהירות ובכוננות. עם זאת, אני מאמין בצורך לעשות מאמץ בלתי פוסק כדי להגיע לשיתוף פעולה כלכלי, מדיני וביטחוני רחב ככל שניתן עם מדינות ערב ועם הפלסטינים, דבר שיוכל לתרום לשינוי אווירה במזרח התיכון ויקרב את השלום. אני לא נואשתי מכך. אדוני היושב-ראש, חברי הכנסת, 30 שנה חלפו, ודומני שהגיעה העת להערכה מאוזנת יותר של המלחמה. כשם שהפרזנו באופוריה אחרי מלחמת ששת הימים, כך הגזמנו בדכדוך ובמועקה אחרי מלחמת יום הכיפורים. הנטייה להעצים את הכישלונות ולהמעיט בגודלן של ההצלחות רווחת אצלנו, והיא איננה בריאה. בסופו של חשבון, מבחינה לאומית והיסטורית, מלחמת יום הכיפורים ראויה להירשם בדפי ההישגים והניצחונות הגדולים של מדינת ישראל. אני משוכנע כי כך אומנם היא תיחקק בדברי הימים. אם יש משפט אחד היכול לתאר בצורה קולעת את אשר אירע לפני 30 שנה, הוא המשפט שבו בחר לתאר את עם ישראל בלעם בן בעור, כשבא לקלל ונמצא מברך: "הן עם כלביא יקום וכארי יתנשא". בזכות גבורתם העילאית של חיילי צה"ל, בסדיר ובמילואים, בני כל החילות והזרועות, ולחימתם העיקשת בימים הנוראים של המלחמה הנוראה ההיא – נהדף האויב לאחור והושג הניצחון הצבאי הגדול של צבא-הגנה לישראל. למענם, ולמען כל חברינו שלא שבו הביתה מהקרב, נידור לעצמנו נדר בנוסח נדרו הידוע של שלונסקי: "קונם אם לריק יעבור ליל הזעם,/ קונם אם לבוקר אחזור לסורי/ ומאום לא אלמד גם הפעם". תודה רבה לכם.
אדוני היושב-ראש, חברי הכנסת, אנחנו  מציינים היום לראשונה את יום המאבק של מדינת ישראל באנטישמיות. ביוזמתו של השר נתן שרנסקי, ועל-פי החלטת ועדת השרים לענייני סמלים וטקסים, אנחנו מקיימים זאת היום, 27 בינואר, יום שחרורו של מחנה ההשמדה אושוויץ, שהוא גם היום שבו מציינות מדינות אירופה את השואה ואת המאבק באנטישמיות. מטרתו של היום הזה היא להגביר את מודעות הציבור בישראל לתופעת האנטישמיות, להביע סולידריות עם יהדות העולם, המתמודדת יום-יום עם גילויי התופעה המתועבת הזאת, ולבטא את מחויבותה של מדינת ישראל להיאבק באנטישמיות על כל צורותיה. האנטישמיות איננה תופעה חדשה. הד ראשון למחלה ממארת זו מגיע אלינו ממגילת אסתר, בדבריו של המן צורר היהודים, המבקש "להשמיד להרג ולאבד את כל היהודים מנער ועד זקן". מאז ועד היום ממשיכה האנטישמיות וגואה ברחבי העולם כולו. האנטישמים יצרו לאורך הדורות עלילות דם, מיתוסים מעוותים על קונספירציות יהודיות חובקות עולם, כתבי פלסתר כמו "הפרוטוקולים של זקני ציון" ואגדות אימה על הקשר הציוני  והשתלטות על העולם. למרבה הטרגדיה, לא הסתפקו שונאי היהודים בהסתה בלבד, אלא רצחו וטבחו נשים וגברים, זקנים  וילדים, תחילה בפרעות ובפוגרומים, ובסופו של דבר בניסיון השמדת עם בקנה מידה שלא היה כמוהו בהיסטוריה -  השואה. האסון שהמיט הנאציזם על העולם כולו, ולא רק על יהודי אירופה, הוכיח כמה צדק חוזה המדינה, בנימין זאב הרצל, כשאמר: "האנטישמיות היתה אסון ליהדות, אבל לא פחות מזה היתה אסונה של האנושות התרבותית כולה". ואומנם, האנטישמיות לא פעלה רק נגד היהודים. ההתנפלות הברברית על היהודים פתחה פתח להשתוללות גזענית, לזלזול בערך האדם, לפולחן כוח ולהתעלמות מכל עיקרון מוסרי, שסופם שהטביעו את העולם כולו בנהרות של דם וגרמו למותם של עשרות מיליונים. חברי הכנסת, הנתונים מוכיחים בוודאות שבשנים האחרונות עלה מספר התקריות האנטישמיות באורח מדאיג והגיע לממדים שלא הכרנו בשנים שלאחר השואה. בכל שנה נוספים מאות מקרים של אנטישמיות – וחלקם אף כלל שימוש בנשק. בשנת 2003 הגיעה האנטישמיות לשיאים חדשים בשתי ההתקפות הרצחניות על בתי-הכנסת באיסטנבול ובהצתת בתי-ספר ובתי-כנסת בצרפת. קשה להתעלם מכך שריבוי ההתקפות –  המילוליות והפיזיות –  נגד יהודים  ומוסדות יהודיים מקורו בקואליציה בין קבוצות אסלאם קיצוני וגורמים אנטישמיים מסורתיים באירופה מן השמאל ומן הימין. קואליציה זו מסווה את האנטישמיות הקלאסית נגד היהודי הבודד תחת הדגל של אנטי-ישראליות, וקוראת לשלילת זכויותיו הבסיסיות של העם היהודי לבית לאומי במולדתו ולהגנה עצמית. מצער מאוד שבמאה ה-21  ממשיכים גורמי אסלאם קיצוני לעשות דמוניזציה אנטישמית של היהדות והיהודים, מפיצים שקרים מבחילים על ערכי היהדות, משדרים תוכניות המסלפות במזיד את ההיסטוריה היהודית ומוציאים לאור פרסומים המתארים את היהדות בסגנון האנטישמי הקלאסי של כת שטנית המבקשת להשתלט על העולם. וכל זאת, בלי לעורר את תגובות המחאה והגינוי המתבקשות מצד הקהילה הבין-לאומית. אירופה חייבת להודות, בפני עצמה ובפני העולם התרבותי כולו, שחיידק האנטישמיות התעורר בה מחדש והוא מתפשט בקצב מדאיג. לא אחת הוא מופיע בדמות של דה-לגיטימציה של מדינת היהודים – "היהודי הקולקטיבי", והעוינות לישראל וההסתייגות ממדיניותה מספקות תירוץ להתקפות פרועות מצד גורמים שונים, בהם אנשי אקדמיה וממשל, ולגילויי אלימות נגד יהודים רק בשל היותם יהודים. אם אירופה לא תחליט לצאת באופן נחרץ למלחמה בגילויים האנטישמיים, האנטי-ישראליים והאנטי-ציוניים שהיא נגועה בהם, תגבר התופעה ותהווה בעיה לא רק ליהודים אלא גם למדינות עצמן. ממשלת צרפת עושה באחרונה מאמץ ניכר לגנות את תופעת האנטישמיות. נשיא צרפת אף השמיע כמה הצהרות חיוביות, כמו "פגיעה ביהודי צרפת היא פגיעה בצרפת עצמה". נראה שצרפת הבינה סוף-סוף, שהמערכה שעליה לנהל היא מערכה על דמותה כמדינת תרבות, ושהמלחמה באנטישמיות היא רק פן אחד של המערכה הזאת. אף מזכ"ל האו"ם, קופי אנאן, מצא לנכון לגנות את תופעת האנטישמיות, ואמר שאסור להרשות שביקורת על ישראל תשמש כמסכה שמאחוריה מסתירה האנטישמיות את פרצופה האמיתי, או שביקורת על ישראל תשמש עילה להתקפות אישיות על יהודים. יש לקוות שהאמירות האלה הן תחילתו של מאמץ בין-לאומי נמרץ למניעת התפשטות נגע האנטישמיות. ישראל כשלעצמה תעשה כל אשר לאל ידה כדי שהמאמץ הזה יישא פרי. מדינות היבשת חייבות להפעיל את כל האמצעים החוקיים העומדים לרשותן –  ליזום חקיקה מתאימה – למלחמה בנגע הזה. אירופה הנאורה חייבת לנקוט את כל הצעדים הדרושים כדי שאזרחים יהודים לא יחיו בה תחת איום כלשהו. יש לפתוח בפעילות חינוכית מאומצת, שתבהיר כי מחלת האנטישמיות מסכנת לא רק את היהודים, אלא גם את המשטר הדמוקרטי בכל מדינה שבה היא מתפשטת ומהווה סכנה להמשך קיומה. במאבק באנטישמיות צריכים לשתף פעולה מדינות העולם עם גופים חוץ-ממשלתיים, ארגונים יהודיים ולא-יהודיים. רק בכוחות מאוחדים ניתן יהיה לחשוף את פניה האמיתיים של התופעה, לבלום ולנטרל את הזן האלים הזה של האנטישמיות החדשה ולמגר אותה. חברי הכנסת, עד אמצע המאה שעברה השפיעה האנטישמיות השפעה של ממש על מהלכה של ההיסטוריה היהודית. היא גרמה לגלי הנדודים של היהודים ביבשת אירופה, ומאוחר יותר –  לתנועת ההגירה שלהם לארצות-הברית ולאמריקה בכלל. האנטישמיות הפחיתה במידה מבהילה את מספרם של היהודים בעולם, אבל גם הביאה לכך שהיהדות למדה להתמודד לאורך ההיסטוריה עם כוחות חזקים ממנה. הקמתה של מדינת ישראל שינתה מן היסוד את מהלך ההיסטוריה היהודית, והיום שוב אין בכוחה של האנטישמיות לקבוע את גורלו של העם היהודי. מעניין, לאחרונה פורסמו תצלומים מימי מלחמת העולם השנייה, וביניהם תצלומי האוויר של חיל האוויר הבריטי, שפורסמו לאחרונה, המראים בבירור את התורים של יהודים המובלים למשרפות באושוויץ. התמונות האלה הן תזכורת מצמררת למה שידענו זה כבר. מנהיגי העולם הנאור, שאכן נמצאו אז במלחמה נגד החיה הנאצית – ידעו, שתקו ולא עשו דבר. מדינת ישראל היא הערובה היחידה שיש לנו לכך שהיהודים יכולים להגן על עצמם, בכוחות עצמם. ועל זה לא נוותר. לא ניתן לעולם לחזור למצב שבו היה מצבו של היהודי קשה ממצבה של החיה, כפי שתיאר אורי צבי גרינברג בשירו "היהודים היפים והחיה": "כי אשריך החיה! אומר המשורר שטעה/ מימיך לא הובלת בידיעה לגרדום כיהודי/ מימיך לא ציוו לך הורגיך לכרות בעצם כפיך; בור קבר לעצמך/ מימיך לא נדחפת למשרפות עם אמך ואביך וזרעך/ אשריך חיה, כי היו לך חורים יערות לסתרה/ ופינת מבטחים בבתים/ ולא כן היהודים". נדאג כי לכל יהודי, תמיד, תהא כאן פינת מבטחים. נמשיך לשתף פעולה עם ממשלות וגורמים יהודיים ובין-לאומיים כדי לבער את גילויי האנטישמיות בכל מקום בעולם. נבטיח שיום שחרור מחנה ההשמדה אושוויץ יהפוך ליום של מלחמה אקטיבית נגד כל מה שאושוויץ ייצג: שנאה, גזענות, אנטישמיות וברבריות, ויהיה יום הגנה עולמי על כבוד האדם וחירותו.
כבוד נשיא המדינה והגברת קצב, כבוד הנשיא לשעבר ומפקד חיל האוויר לשעבר והגברת ויצמן, משפחת רבין היקרה, אדוני היושב-ראש, חברי חברי הכנסת הנוכחית וכנסות קודמות, זאת השנה התשיעית שבה מציינת הכנסת את יום הירצחו של ראש ממשלת ישראל יצחק רבין, זכרו לברכה. הרצח, שנעשה בידי בן-עוולה מקרב עמנו, זעזע את אמות הספים של החברה הישראלית, והכנסת קבעה את יומו בלוח השנה הלאומי שלנו ככתובת על הקיר וכאזהרה לנו ולדורות הבאים. יום הזיכרון הזה חייב להיות, ולהישאר לעד, יום של חשבון נפש לאומי; יום של התחייבות מחודשת לקיים בתוכנו את חובת היסוד של כל חברה דמוקרטית - כיבוד דעתו של האחר, גם כשהיא נוגדת את שלנו. יצחק רבין חש בכל כובד האחריות המוטלת עליו כראש ממשלת ישראל. הוא חש שהופקד בידיו, כך אמר: "פיקדון שאין יקר ממנו - המדינה שדורות של יהודים חלמו עליה, אלפים שילמו בחייהם כדי להקים אותה, אלפים נוספים מבנינו ובנותינו נפלו על הגנתה וביטחונה, ומיליוני יהודים בכל העולם מבקשים לראות בה את מולדתם וביתם. שום דבר אינו יקר כמו הפיקדון הזה. תלויים בו חיים ומוות, קשור בו גורלם של בנינו ונכדינו והבאים אחריהם, הוא נכס של עם שחי אלפי שנים ורוצה להמשיך לחיות". הנאמנות לפיקדון הזה, הנאמנות לדרך שבה האמין לטובת המדינה, עלתה ליצחק רבין בחייו. בן-עוולה, שהיה נכון לסכן את כל מה שבנינו פה, ירה ביצחק ופגע בכולנו. כמי שנשא באחריות הכבדה לחיי אדם כבר מגיל צעיר, אני יכול לומר לכם, כי השמירה על מדינת ישראל היא האחריות הכבדה ביותר שקיימת, והיא מוטלת קודם כול על הקברניט. אך הזכות והחובה להבטיח את עתיד מדינת ישראל מוטלות על כל אחד מאתנו, אזרחי המדינה. עתידה של המדינה, עתיד המפעל הציוני, תלוי קודם כול בכך שכל אחד מאתנו ידע לקבל את ההכרעה הדמוקרטית של רשויות השלטון מרגע שנתקבלה. הנגע שמעמיד היום בסכנה של ממש לא רק את הדמוקרטיה שלנו אלא את לכידותנו כעם, ובכך חותר תחת עצם קיומנו, הוא נגע הסרבנות. "מהרסיך ומחריביך ממך יצאו" - אין תיאור מדויק מזה לתופעת הסרבנות. סרבנות היא צעד ראשון, גדול, בכיוון של אנרכיה. משמעותה המעשית היא הרס קבלת המרות השלטונית, זו שבלעדיה, כמו שכתוב בפרקי אבות: איש את רעהו חיים בלעו. צה"ל, צבא-הגנה לישראל, הוא צבא העם, אבל הוא יכול להיות כזה כל עוד מדי צה"ל באים ומכסים על כל חילוקי הדעות הפוליטיים והאחרים שהיו קיימים תמיד בין חלקיה השונים של החברה הישראלית. חייל ומפקד שמים בצד את השקפותיהם האישיות הלגיטימיות ומקבלים על עצמם את עול הציות לשיקול הממלכתי הכולל. הסרבנות מאיימת לרסק את צבא העם, לקרוע ממנו איברים חיוניים, להותיר אותו שותת דם ונכה. בכך מהווה הסרבנות איום קיומי למדינת ישראל. כואב מאוד לקבוע, ש-56 שנה אחרי הקמת המדינה טרם הפנמנו עד תום את עניין הממלכתיות המלכדת, ההופכת זרמים שונים בעם לנחל לאומי אחד. גרוע מכך, בציבורים גדולים וחשובים בחברה הישראלית נמצאת הממלכתיות בנסיגה מסוכנת, כשהיא מוקרבת על מזבח הכיתתיות הפוליטית. שכן, מהי סרבנות אם לא העדפת השיקול הצר, הכיתתי, הפוליטי, על השיקול הממלכתי-האחראי הכולל? מאחורי המלים הגדולות, מאחורי האמירות האידיאולוגיות המתלהמות, הסרבנות היא סירוב לציית להוראותיה של המנהיגות החוקית של מדינת ישראל. העובדה שרבנים מעמידים את תלמידיהם בפני דילמה מצפונית קורעת לב - האם לציית להם או לפקודות מפקדיהם - מכאיבה ומצערת. המצער ביותר הוא, שהדבר נוגד במפורש את כל מה שלאורו חינכו אותם רבנים עצמם כל השנים: שהצבא הוא הביטוי המלא לאחדות העם, ולכן אין לפגוע בשום צורה ואין להיכנע ללחצים של קיצונים פוליטיים. כיוון שאני מאמין בחוסנה ובבריאותה של החברה הישראלית וכיוון שאני מאמין שחפצי חיים אנחנו, אין לי ספק שבשעת מבחן נדע אנו וידע צה"ל להתמודד עם התופעה, כפי שידענו להתמודד עם האתגרים הקשים האחרים שבפניהם עמדנו בעבר. ואני מאמין שהציבור הדתי-הלאומי, מאבני הפינה החשובות ביותר של החברה הישראלית, ימצא בתוכו את הכוח לעצור מבעוד מועד את הסחף ולשוב ולהתייחס, ככלל, אל הסרבנות כאל כפירה בעיקר וכנשק פסול. אדוני היושב-ראש, הייתי רוצה לסיים בציטוט מדבריו של יצחק רבין, דברים שאמר לנציגי הפדרציות היהודיות בארצות-הברית: "זוהי שעה של התחבטויות קשות, גם ויכוחים סוערים. אבל חשוב שכולנו נדע כי תהיינה אשר תהיינה ההחלטות, אהבת ישראל אמיתית שורה עליהן ולנגד עינינו תמיד הממרה העתיקה: כל ישראל ערבים לזה לזה. אין אנו שוכחים לרגע כי בין שתומכים במהלכים שלנו ובין שמתנגדים להם, כולנו אחים, כולנו יהודים וגורל אחד לכולנו". גם היום איננו שוכחים זאת לרגע. ואיננו שוכחים אותו, את יצחק. יהי זכרו ברוך.
